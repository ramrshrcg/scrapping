शीर्षक,विवरण
सी आगमनको सन्देश,"चीनले आफ्नो आर्थिक एवं सामरिक महत्त्वाकांक्षालाई बेल्ट एन्ड रोड इनिसिएटिभ (बीआरआई) का रूपमा संगठित गरेको छ, जसको एउटा सदस्य राष्ट्र नेपाल पनि हो । बीआरआईको प्रतिवादमा आएको मानिने अमेरिकी आईपीएसप्रति भने नेपालको नीति अस्पष्ट छ । बीआरआई र आईपीएसलाई लिएर अमेरिकी र चिनियाँ कूटनीतिज्ञहरूको टीकाटिप्पणी काठमाडौंमा समेत सुनिन थालेको छ । नेपालमा पश्चिमा गतिविधि बढ्दा चीनले त्यसलाई तिब्बती मामिलासँग जोडेर हेर्ने गर्छ । राष्ट्रपति सीको भ्रमण यो पृष्ठभूमिमा पनि हुन लागेको हो ।आफ्ना राष्ट्रपतिले लामो अन्तरालमा गर्न लागेको भ्रमणलाई प्रभावकारी बनाउन चीन प्रतिबद्ध देखिन्छ । उसले नेपाललाई उच्च महत्त्व दिन र दिएको देखाउनसमेत चाहन्छ, पूर्वपरराष्ट्रमन्त्री श्रेष्ठले थपे । पूर्वराजदूत महेश मास्केका अनुसार सीको भ्रमणका बेला कुनकुन परियोजनाहरूमा हस्ताक्षर हुन्छ भन्ने कुरा तपसिलको विषय हो । त्योभन्दा महत्त्वपूर्ण चिनियाँ राष्ट्रपतिको भ्रमणपश्चात् बन्ने अनुकूल वातावरणबाट नेपालले कसरी लाभ लिने भन्ने हो, उनले भने, सी यहाँ आएपछि सम्पूर्ण चिनियाँ सिस्टम केही समय नेपालतर्फ आकर्षित हुनेछ । चिनियाँहरूका निम्ति सी चिनफिङका शब्दहरू प्रतिबद्धतापत्रसरह बन्नेछन् । त्यो अनुकूलताबाट हामीले फाइदा लिन सक्नुपर्छ ।राष्ट्रपति सीले नेपालसँगको सम्बन्धलाई चारवटा प्राथमिकतामा सूत्रबद्ध गरेका छन् ः रणनीतिक सम्बन्ध प्रगाढ बनाउने, आर्थिक सहकार्य बढाउने, जनस्तरीय सम्पर्क विस्तार गर्ने र सुरक्षा क्षेत्रमा सहयोग सुदृढ पार्ने । यसका निम्ति छुट्टाछुट्टै विस्तारित प्रयत्न भइरहेका देखिन्छन् । दुई देशले आर्थिक साझेदारी र पूर्वाधार विकासका परियोजनालाई चाहिँ ट्रान्सहिमालयन मल्टीडाइमेन्सनल कनेक्टिभिटी नेटवर्क अर्थात् हिमालय वारपार बहुआयामिक सम्पर्क सञ्जालको बृहत्तर छाताभित्र समेट्न खोजेका छन् । यसलाई बीआरआईको नेपाली संस्करण पनि मान्न सकिन्छ । राजनीतिक आन्दोलनको चरण सिद्धिएपछि नेपालको समग्र नेतृत्वका सामु अब आर्थिक विकासका एजेन्डालाई व्यवहारमा अनूदित गर्नुपर्ने बाध्यात्मक अवस्था छ । चिनियाँ पुँजी र प्रविधिप्रतिको आकर्षण यसले पनि बढाएको हो । नेपालको आन्तरिक मामिला हस्तक्षेप नगरी चीनले जसरी सहयोग गरिरहेको छ, त्यो अझ बढोस् भन्ने हामी चाहन्छौं, नेकपाका प्रवक्ता श्रेष्ठले उल्लेख गरे । प्रधानमन्त्री ओलीका निम्तिचाहिँ चीनसँगको सहकार्य दुई दृष्टिले महत्त्वपूर्ण देखिन्छ । त्यसमा एउटा आर्थिक विकासप्रतिको प्रतिबद्धता हो भने अर्को इतिहासमा अलग राजनीतिक विरासत कोर्ने आकांक्षा । ओलीले भारतीय नाकाबन्दीपछि जसरी चिनियाँ विकल्प खोज्ने, उत्तरतर्फका नाका खोल्ने, रेल सञ्जाल जोड्ने जस्ता मुद्दा निरन्तर उठाइरहे, सम्भवतः त्यसको अन्तिम परीक्षण राष्ट्रपति सीको भ्रमणका बखत हुनेछ । यसबीचमा पारवहन तथा यातायात सम्झौता, इन्धन आपूर्तिसम्बन्धी समझदारी, बीआरआईमा प्रवेशलगायतका सहकार्य सम्भव भए तापनि रेलमार्ग निर्माणलगायत अन्य केही द्विपक्षीय प्रतिबद्धता थाती नै छन् । भलै थुप्रै नाका र करिडोर जोड्ने महत्त्वपूर्ण सडक मार्गहरू बनाउने समझदारी भने सकारात्मक दिशामै अघि बढेको छ ।आम चासो भने सडकभन्दा केरुङकाठमाडौं रेलमार्गतर्फै केन्द्रित छ । दुई देशले रेलवे कनेक्टिभिटीका लागि सहकार्यसम्बन्धी समझदारीपत्रमा बेइजिङमा गत वर्ष असार ७ मै हस्ताक्षर गरे पनि त्यसमा अपेक्षित प्रगति हुन सकेको छैन । सीको भ्रमण अवसरमा त्यसमा थप के होला भनेर धेरैले उत्सुकतापूर्वक हेरिरहेका छन् । प्रस्तावित केरुङकाठमाडौं रेलमार्ग भौगोलिक दृष्टिले निकै चुनौतीपूर्ण रहेको र निकै ठूलो आर्थिक लगानी चाहिने परियोजना हो । त्यसैले यसमा संलग्न हुँदा मुलुक ऋणपासोमा त फस्दैन भन्ने चिन्तासमेत कतिपय कोणबाट प्रकट हुने गर्छ । यदि त्यस्तो अवस्था हो भने हाम्रो सीमा यति हो, यतिसम्म मात्र गर्न सक्छौं, यसभन्दा बढी सक्दैनौं, ऋणको भार बढ्छ भनेर नेपाली नेतृत्वले प्रस्टसँग बताउनुपर्छ, पूर्वराजदूत मास्केको भनाइ छ, चिनियाँहरूले तिमीहरू हामीसँग खुलेर कुरा गर भन्ने सन्देश दिइरहेका छन् । नेपाली पक्षले त्यसको आशय बुझ्नुपर्छ ।चीनले नेपालमा जोड्न चाहेको रेलमार्गको अन्तिम गन्तव्य भारत रहेको धेरैले बुझेकै कुरा हो । त्यसैले यस मामिलामा भारतसँग एक हदसम्म सहमति निर्माण गर्ने प्रयत्न चिनियाँ पक्षबाट भइरहेको छ । चिनियाँ राष्ट्रपति सी र भारतीय प्रधानमन्त्री नरेन्द्र मोदीबीच गत वर्ष चीनको वुहानमा भएको अनौपचारिक शिखर वार्तामा पनि नेपाल मामिलाले सानो एजेन्डाका रूपमा प्रवेश पाएको थियो । दुई नेताबीच दक्षिण भारतको मामलापुरममा शनिबार बिहानसम्म भएको दोस्रो अनौपचारिक वार्तामा त्यसबारे फलोअप भयोभएन, हालसम्म त्यो अनुमानकै विषय हो । चिनियाँ राष्ट्रपति त शनिबार अपराह्न त्यहाँबाट काठमाडौं आइसक्नेछन्, चिनियाँ रेल हिमालमुनि झर्नेनझर्ने विषयबारे भने त्यसपछि विस्तारै थाहा हुँदै जाला ।"
कोचाकोचले दुर्घटना,"कांग्रेसले बसमा क्षमताभन्दा बढी यात्रु चढ्न दिनु, त्यसको नियन्त्रण नगर्नु र सवारीसाधन सञ्चालन गर्नुभन्दा अगाडि जाँच नगर्ने प्रवृत्तिका कारण दुर्घटना बढेको उल्लेख गर्दै यस्ता घटना दोहोरिन नदिन यथाशीघ्र आवश्यक कदम चाल्न सरकारलाई आग्रह गरेको छ । देउवाले घटनाप्रति गहिरो दुःख व्यक्त गर्दै मृतकप्रति श्रद्धाञ्जलि तथा घाइतेको शीघ्र स्वास्थ्यलाभको कामना गरेका छन् । कांग्रेसले घाइतेहरूको निःशुल्क उपचारको प्रबन्ध मिलाउनसमेत सरकारलाई आग्रह गरेको छ ।"
रूखमा अड्किएर बाँचें,"छविलाल भट्टराई, घाइते (टेकनडाँडा, सिन्धुपाल्चोक)काठमाडौंमा डेरा गरी बस्दै आएको म दसैं मान्न गाउँ गएको थिएँ । शुक्रबार काठमाडौं फर्किन बिहान ६ बजेदेखि गाडी कुरेँ । निकै बेरपछि बस आयो । छतसमेत भरिभराउ थियो । ढोकामा पनि मान्छे झुन्डिएका थिए । म एक्लै भए त ढोकामै झुन्डिन्थें । साथमा दिदी, दुइटी भान्जी, मीत छोरा पनि थिए । दिदी कोच्चिएर बसभित्र पस्नु भो । म भान्जी लिएर छतमा चढें । छतमा पनि लगभग ५० जना थिए । कोच्चिएर बसेका थियौं । कच्ची बाटोले हो या मान्छे धेरै भएर हो, बस ढलमल गरेर गुडिरहेको थियो । अब मान्छे नहाल भन्दै ड्राइभरलाई गाली पनि गर्यौं । हामी चढेको ठाउँबाट बस एक किलोमिटर पर पुगेको मात्रै थियो, केही पड्किएजस्तो आवाज आयो । खलासी टायर पन्चर भयो भन्दै ओर्लियो, बस भने गुडिरह्यो । एकछिनपछि ड्राइभरले गाडीको ब्रेक फेल भयो, ज्यान बचाउन सक्नुहुन्छ भने हाम्फल्नुस् भन्यो । सबै जना रुनकराउन थाले । म नजिकै बसेका एकजना भाइ हाम्फाली हाले । मैले भान्जीलाई केही हुन्न हामी पनि हाम फालौं भनें । हामफाल्यौं । म कोइरालोको रूखमा अड्किएँ । बस भीरैभीर खस्यो । धेरै तल रूखमा गएर अड्कियो । रूखबाट ओर्लिएँ । दिदी र भान्जी खोज्न थालें । मेरो छाती र खुट्टा बेस्सरी दुखिरहेको थियो । बस नजिकै जाँदा कोही रूखले थिचिएका थिए, कोही रगताम्य भएर केही नबोल्ने भइसकेका थिए । कसलाई उठाउँ, कसलाई छोडौं जस्तो भयो । अत्तालिएँ । बोल्नै नसक्ने भएँ । रिंगटा लाग्यो । दिदी बस अगाडि पछारिएकी थिइन् । घाइतेहरू छट्पटाइरहेका थिए । एकैछिनमा उद्धारकर्मी आएर उठाउन थाले । दिदीको करङ र खुट्टा भाँचिएको छ । मीत छोरा बितेछन् । मलाई भतिजले मोटरसाइकलमा हालेर ट्रमा सेन्टरमा ल्याए । छाती र कम्मर मुनिको भाग दुखेको छ । धन्न दैवले बचाए । (ट्रमा सेन्टरमा उपचाररत भट्टराईसँग फातिमा बानुको कुराकानी)"
चीनका सबै सहयोग एउटै सञ्जालबाट,"(काठमाडौं)  नेपाल र चीनबीच अब सम्पूर्ण सम्झौता ट्रान्सहिमालयन मल्टीडाइमेन्सनल कनेक्टिभिटी नेटवर्क (हिमालय वारपार बहुआयामिक सम्पर्क सञ्जाल) अन्तर्गत हुने भएका छन् । चीनका लागि नेपालका पूर्वराजदूत महेश मास्केका अनुसार चीनले विकासका पूर्वाधारहरू हवाईदेखि प्रसारण लाइन, सुरुङमार्ग, साइबर सुरक्षा, पारवहन प्रयोगलगायत सम्पूर्ण विषयलाई सञ्जालअन्तर्गत ल्याएको हो । बहुचर्चित रणनीतिक आर्थिक तथा पूर्वाधार विकास परियोजना बेल्ट एन्ड रोड इनिसिएटिभ (बीआरआई) अन्तर्गत मुलुकको एकीकृत रणनीतिक विकासमा सहयोग पुग्ने गरी चीनले नेपाललाई केन्द्रबिन्दुमा राखेर यो सञ्जाल अघि सारेको हो । सञ्जालमा हवाई, रेलमार्ग, सडकमार्ग, सीमापार आर्थिक करिडोर निर्माण, सामुद्रिक र सुक्खा बन्दरगाह विकाससहितका विकासका कार्यक्रम पर्छन् । चीनले बीआरआईको फ्रेमवर्कअन्तर्गत प्राथमिकताका साथ यो सञ्जाललाई अघि सारेको पूर्वराजदूत मास्केले बताए । नेपाललाई तेस्रो मुलुकसँग गरिने व्यापारको सुनिश्चितता, स्वतन्त्र व्यापार र नेपालको पर्यटन तथा पूर्वाधारको क्षेत्रमा चिनियाँ लगानीको वातावरण निर्माणको क्षेत्रमा महत्त्वपूर्ण कुरा पनि यसै छाताभित्र पर्ने चीन मामिलाबारे जानकार रूपक सापकोटाले बताए । नाकाको प्रयोग होस् या अन्य पूर्वाधारको विकास, चीनले नेपालमा गरिने र नेपाललाई उपलब्ध गराउने सम्पूर्ण सहयोग यही सम्पर्क सञ्जालमार्फत गर्न चाहन्छ, त्यही रूपमा यसलाई अघि बढाइएको हो, उनले भने । सापकोटाका अनुसार चीनले नेपाललाई गर्ने सबै आर्थिक सहायता यसै सञ्जालको फ्रेमवर्कभित्र पर्छन् । चीनले विभिन्न क्षेत्रको पूर्वाधार विकासमा लगानी गर्दै आइरहेको छ । ती आयोजना कार्यान्वयनको अवस्था, त्यसका विभिन्न आयाम र थप पूर्वाधार विकासलाई हेर्न सहज होस्, कार्यक्रम नछरिउन् भनेर एउटै छाताभित्र राख्न यो अवधारण अघि बढाइएको हो, उनले भने । चिनियाँ राष्ट्रपति सी चिनफिङको भ्रमणका दौरान दुई देशबीच हुने सम्पूर्ण आर्थिक तथा पूर्वाधार सम्झौताहरू यही सञ्जालअन्तर्गत रहनेछन् । अर्का चीन जानकार कल्याण रोक्काले शुक्रबार नेपालचीन हिमालयन मैत्री समाजले आयोजना गरेको कार्यक्रममा बीआरआईको स्वरूप र सम्भावनालाई रेलमार्गसहित अन्य बहुआयामिक सम्पर्क सञ्जाललाई ध्यान दिनुपर्ने बताए । उनले हिमाली क्षेत्रमा बस्तीहरूलाई एकीकृत रूपमा विकास गर्दै विकाससँग जोड्न यो सञ्जाल महत्त्वपूर्ण हुने बताए । चीनले तिब्बतमा यसरी नै एकीकृत विकास गरेको छ, उनले भने । सन् २०१८ को जुनमा प्रधानमन्त्री केपी ओलीको चीन भ्रमण क्रममा यो सञ्जालबारे नेपाल र चीनबीच द्विपक्षीय सम्झौतासमेत भइसकेको छ । सन् २०१८ को सुरूआतमा परराष्ट्रमन्त्री प्रदीप ज्ञवालीले चीन भ्रमणक्रममा विदेशमन्त्री वाङ यीसँग गरेको वार्तालापपछि यो सीमापार बहुआयामिक सम्पर्क सञ्जाल अवधारणा ल्याइएको हो । पूर्वराजदूत मास्केका अनुसार प्रधानमन्त्री ओलीको चीन भ्रमणमा सञ्जालबारे संयुक्त वक्तव्यमै उल्लेख गरिएको थियो । त्यसपछि भएको राष्ट्रपति भण्डारी सहभागी दोस्रो बीआरआई सम्मेलनमा सञ्जाललाई चीनले थप महत्त्वका साथ जोड दिँदै सामेल गर्यो । परराष्ट्रमन्त्री ज्ञवालीले बिहीबार प्रधानमन्त्री ओलीले आयोजना गरेको सर्वदलीय बैठकमा पनि उक्त सञ्जालका विषय उल्लेख गर्दै आफूले चिनियाँ समकक्षी वाङसँग छलफल गरेर दुई देशबीच सहकार्य गर्न यो सञ्जालको अवधारणा अघि सारेको जानकारी दिएका थिए ।"
भ्रमण सुरक्षामा जनमुक्ति सेना पनि,व्यावसायिक उडान २ घण्टा २० मिनेट रोकिने त्रिभुवन अन्तर्राष्ट्रिय विमानस्थलले शनिबार दिउँसो २ः५५ देखि ५ः२५ बजेसम्म व्यावसायिक उडान रोक्ने निर्णय गरेको छ । विमानस्थलले उड्डयनकर्मीका लागि जारी गरिने सूचनायुक्त नोटाम सार्वजनिक गर्दै २ घण्टा २० मिनेट विमानस्थल बन्द गरेर चिनियाँ राष्ट्रपती सी चीनफिङको भीभीआईपी उडानलाई प्राथमिकता दिएको छ । विमानस्थलका एक अधिकारीका अनुसार २ घण्टा २० मिनेटको अवधिभित्र चिनियाँ राष्ट्रपति सीको भीभीआईपी उडान अवतरण गर्नेछ । त्यसपछि मात्रै व्यावसायिक उडान सुचारु गरिने छ । सी भारतको चेन्नईबाट काठमाडौं आउँदै छन् । उनको सवारीमा एयर चाइनाका दुइटा बोइङ ७४७ विमान काठमाडौं आउँदै छन् । विमान टर्मिनल भवनकै एप्रोनमा पार्किङ गरिने भएकाले तिनले ६ वटा जहाज पार्किङ गर्न सकिने स्थान ओगट्नेछन् । नौवटा जहाज पार्किङ क्षमताको विमानस्थलले त्यसपछि तीनवटा विमानलाई मात्रै व्यवस्थापन गर्न सक्नेछ ।
राष्ट्रपति भण्डारीले स्वागत गर्ने,"'सुरसुधा' को सांगीतिक प्रस्तुतिचिनियाँ राष्ट्रपति सी चिनफिङको स्वागतमा नेपाली सांगीतिक समूह सुरसुधा ले सांगीतिक प्रस्तुति गर्दैछ । राष्ट्रपति सीको स्वागतमा शनिबार साँझ दिइने राजकीय भोजमा सुरसुधाले प्रस्तुति गर्ने भएको हो । प्रधानमन्त्री केपी शर्मा ओलीले उक्त सांगीतिक समूहको तयारीबारे शुक्रबार जानकारी लिएका छन् । प्रधानमन्त्री निवासमा उक्त समूहले प्रधानमन्त्रीलाई शनिबार गर्ने प्रस्तुतिको प्रदर्शन गरेको थियो । यो समूहले चिनियाँ र नेपाली संगीतसहितको स्वागत गान लगायतको प्रस्तुति गर्नेछन् । सुरसुधाको समूहमा तबलावादक सुरेन्द्र श्रेष्ठ, बाँसुरीवादक प्रेम औतारी, सितारवादक राजीव श्रेष्ठ र गितारवादक विकास सुनार छन् । सरस्वती केसीको गायन रहनेछ ।"
जसले चीनमा बौद्ध धर्म फैलाए,चिनियाँ स्रोतगाओ सेङ चुआनका अुनसार बुद्धभद्रले १७ वर्षको उमेरमा बौद्ध धर्मको दीक्षा प्राप्त गरे । भिक्षु भएपछि उनी सबैभन्दा पहिले कश्मीर गए । सन् ४०९ मा उनी चीन पुगे र ४२९ सम्म त्यहीं रहे । त्यो कालखण्डमा चीनमा माथिल्लो दर्जाका भिक्षुको अभाव रहेकै कारण बुद्धभद्रलाई त्यहाँ आउने निम्तो दिइएको हो । उनी आएसँगै चीनमा सर्वास्तिवादी ध्यानपरम्परा स्थापना भयो र त्यसलाई बुद्धभद्रका अनुयायीले थप अगाडि बढाउन मद्दत गरे । बुद्धभद्रले नानचिङमा चिनियाँ बौद्ध यात्री फा सियानलाई भेटे र उनीहरूले नै महापरिनिर्वाणसूत्रको अनुवाद गरेका हुन् ।
अनुचित कार्यको कारबाही अधिकार अख्तियार पदाधिकारीलाई मात्र,"(काठमाडौं)  सर्वोच्च अदालतले अख्तियार दुरुपयोग अनुसन्धान आयोगका पदाधिकारीबाहेक अरूले सार्वजनिक व्यक्तिहरूमाथि अनुचित कार्य माथिको कारबाही अघि बढाउन नसक्ने नजिर स्थापित गरेको छ । पदाधिकारीविहीन अवस्थामा ०६७ सालमा अख्तियारका तत्कालीन सचिव भगवतीकुमार काफ्लेले गरेको निर्णय उल्ट्याउँदै सर्वोच्चले प्रत्यायोजित अधिकार पाएका सचिवले अनुचित कार्य माथि कारबाही गर्न नसक्ने फैसला गरेको हो । फैसलाका कारण १८ वटा फरक मुद्दाका ३ सय ८४ जनामाथिको कारबाही रोकिएको छ ।तत्कालीन अन्तरिम संविधानमा अख्तियारलाई भ्रष्टाचारको आरोपमा अनुसन्धान गरी मुद्दा चलाउने, अनुचित कार्य गर्ने पदाधिकारीउपर कारबाहीका लागि अख्तियारवालासमक्ष लेखी पठाउन सक्ने संवैधानिक व्यवस्था थियो । अन्तरिम संविधानमै अनुसन्धान र तहकिकात गर्ने, मुद्दा चलाउने आफ्नो अधिकार नेपाल सरकारको कर्मचारीलाई तोकिएको सर्तको अधीनमा रही प्रयोग तथा पालना गर्न पाउने भन्ने व्यहोरा थियो । सर्वोच्च अदालतले अनुचित कार्यका सम्बन्धमा आयोगले अधिकार प्रत्यायोजन गर्न सक्ने भन्ने स्पष्ट रूपमा व्यवस्था नभएको भनी फैसला गरेको हो । भ्रष्टाचारको उजुरीमा अनुसन्धान गर्ने अनि मुद्दा चलाउने भन्ने अधिकार प्रत्यायोजन गर्न मिल्ने भए पनि अनुचित कार्यमाथिको कारबाहीको अधिकार प्रत्यायोजन गर्न नमिल्ने व्याख्या सर्वोच्चको संवैधानिक इजलासले गरेको हो । अख्तियारले ०६६ पुस २० को बैठकले गरेको निर्णयमा भने अनुचित कार्य अनि भ्रष्टाचार दुवैमा अनुसन्धान गरी कारबाही गर्ने अधिकार सचिवमा प्रत्यायोजन भएको उल्लेख छ । यसै विषयमाथि सर्वोच्चले फैसलामा भनेको छ, अनुचित कार्यका सम्बन्धमा अधिकार प्रत्यायोजन गर्न दिएको कार्यलाई संविधानसम्मत मान्न मिल्ने देखिएन । सर्वोच्चले फैसलामा अख्तियारका प्रमुख आयुक्त एवं आयुक्तको संवैधानिक योग्यता अनि अधिकार प्रत्यायोजनबाट अधिकार प्रयोग गर्न पाउने सचिवको योग्यताको तुलनासमेत गरेको छ । अख्तियारका पदाधिकारीले संवैधानिक रूपमा तोकिएको योग्यता पूरा गरी संसदीय सुनुवाइबाट सिफारिस भएपछि नियुक्ति पाउँछन् । उनीहरूले पद तथा गोपनीयताको शपथ लिनुपर्ने हुन्छ भने पदमुक्त गर्नुपरेमा महाभियोग लगाउनुपर्नेलगायतको व्यवस्था छ । उनीहरूले प्रयोग गर्ने अधिकार योग्यता र शपथ नलिने व्यक्तिले प्रयोग गर्न नसक्ने फैसलामा उल्लेख छ । आयुक्त नियुक्त केशव बरालले शपथ खान नपाएकै कारण पदमा बहाल हुन नसकेको उल्लेख गर्दै सर्वोच्चले फैसलामा भनेको छ, संवैधानिक योग्यता एवं कानुनी प्रक्रियासमेत केही पूरा गरिरहनु नपर्ने आयोगको सचिवलाई अनुचित कार्य सम्बन्धमा भएको अधिकार प्रत्यायोजन संवैधानिक एवं कानुनी व्यवस्थाअनुरूप भएको मान्न मिलेन । उक्त निर्णयमा अधिकार क्षेत्रात्मक त्रुटि गरेको देखिन आयो । कालिमाटी फलफूल तथा तरकारी बजार विकास समितिका पदाधिकारीले बिनाप्रतिस्पर्धा १५ वर्षका लागि भाडामा दिने सम्झौता गरेका थिए । विगतमा जजसलाई सम्झौता गरी पसल भाडामा दिएका थिए, तिनीहरूले नै बिनाप्रतिस्पर्धा टेन्डर पाएका थिए । समितिले ०६५ साउन १ देखि नयाँ भाडादर कायम गरी तरकारी व्यापारीसँग सम्झौता गरेको थियो, सम्झौताको अवधि १५ वर्ष थियो । बिनाप्रतिस्पर्धा सम्झौता गरेको अनि सम्झौताको अवधिसमेत १५ वर्ष राखेर अनियमितता गरेको भनी अख्तियारमा उजुरी पर्यो । अख्तियारले छानबिनपछि ०६७ जेठ १६ गते सम्झौतापत्र बदर गरेर ५ वर्षमा नबढ्ने गरी पसलहरू टेन्डर प्रक्रियाबाट भाडामा लगाउन निर्देशन दिने निर्णय गर्यो ।त्यतिबेला अख्तियार पदाधिकारीविहीन थियो । तत्कालीन पदाधिकारी ०६६ पुस २० को बैठकबाट आयोगका सचिवलाई अधिकार प्रत्यायोजन गरेर अख्तियारबाट बिदा भएका थिए । तत्कालीन सचिव भगवती काफ्लेको नेतृत्वमा रहेको अख्तियारले कालिमाटी तरकारी बजारलगायत विभिन्न डेढ दर्जन फाइलमाथि निर्णय गर्दै कारबाहीका लागि विभिन्न निकायमा पत्राचार गरेको थियो । अख्तियारको निर्णयविरुद्ध विभिन्न निकायका पदाधिकारी तथा उनीहरूसँग सरोकार राख्ने व्यक्ति सर्वोच्च अदालत गए । उनीहरूले कुनै सुनुवाइको मौकासमेत नदिई निर्णय गरेको भन्दै सम्झौता बदर गर्ने एवं निर्देशन दिने अधिकार अख्तियारलाई नभएको दाबी गरेका थिए । सुनुवाइ क्रममा सर्वोच्चले ०६७ साउन १९ गते अन्तरिम आदेश जारी गरिदियो । अनि संयुक्त इजलासले मुद्दाले संवैधानिक विषयवस्तु बोकेको भन्दै संवैधानिक इजलासमा पेस गर्न आदेश दियो । सर्वोच्चको फैसलाले एकैसाथ १८ वटा मुद्दा बदर भएका छन् । वर्तमान संविधानले अख्तियारलाई अनुचित कार्य माथिको छानबिन र कारबाही हेर्ने अधिकार नदिएकाले यो फैसलाले अख्तियारलाई तत्काल असर पर्ने देखिँदैन । तर भ्रष्टाचार नियन्त्रण गर्ने संवैधानिक निकायबाट कार्यविधिको पालना नगरी गरिएको कारबाही असफल भएकाले अख्तियारले उठाएका अनियमितताका दर्जनौं प्रकरण अलपत्र परेका छन् ।"
चीन पुगेको नेपाली पालुंगो,"(काठमाडौं)  चिनियाँहरू खानाका ठूला पारखी हुन् । उनीहरूको निम्तो मान्नुपर्छ, मीठो खानाको माध्यमबाट पाहुनाको मनसम्म छुने प्रयास गर्छन् भनिन्छ । त्यसैले त चिनियाँ खाना पूरा विश्वमा लोकप्रिय छ । यिनै मीठा चिनियाँ खानामा प्रायः नछुट्ने एउटा परिकार हो, पालुंगोको साग । नेपालीलाई जति यो सागको परिकार मीठो लाग्छ, उत्तिकै चिनियाँलाई पनि लाग्छ । इतिहासले भन्छ, यो पालुंगोको साग नै त्यस्तो परिकार हो, जसले नेपाल र चीनबीचको पुरानो कूटनीतिक सम्बन्धलाई पनि झल्काउँछ । नेपाल र चीनबीचको सम्बन्ध त निकै पुरानो हो, तर आधिकारिक कूटनीतिक सम्बन्ध सुरु भएको मानिन्छ, सन् ६४७ बाट । त्यतिबेला नेपालबाट एउटा सौगात मिसन चिनियाँ बादशाहको दरबारसम्म पुगेको थियो । त्यसको चार वर्षपछि सन् ६५१ मा फेरि अर्को यस्तै सौगात मिसन तत्कालीन राजा नरेन्द्रदेवको पालामा चीनतर्फ गयो । उनका दूतले चिनियाँ बादशाहको दरबारमा उपहारस्वरूप लगेका थिए, यही पालुंगोको बीउ । त्यसयता पूरा चीनमा पालुंगोको सागलाई मीठो मानेर खान थालियो । चिनियाँले आफ्नो विविध खानाको परिकारमा अहिलेसम्म पनि पालुंगोको सागलाई सकेसम्म छुटाउँदैनन् र मीठो मानेर खान्छन्, चीन र चिनियाँ भाषामा राम्रो दख्खल राख्ने चिकित्सक सर्वोत्तम श्रेष्ठले भने । अझ सत्यमोहन जोशीले आफ्नो प्रसिद्ध पुस्तक कलाकार अरनिको मा केसम्म दाबी गरेका छन् भने आजसम्म पनि जानकार चिनियाँहरू राजा नरेन्द्रदेवका दूतले उपहारस्वरूप चीन पुर्याएका नेपाली पालुंगोका बीउहरूको मुक्तकण्ठले प्रशंसा गर्ने गरेका छन् । पालुंगोको सागलाई नेपालभाषामा पलःचा भनिन्छ र यसलाई चिनियाँले भने पःछा अथवा पोःछाइ भन्ने गर्छन् । एउटै सागको नाम नेपालभाषा र चिनियाँ भाषामा समानता पाइनुले पनि यो नेपालबाटै चीन पुगेको थप आधार मिल्छ । नेपालबाट चीन पुगेको त्यस पालुंगोको सागबारे नेपाली इतिहासमा कमै लेखिए पनि चिनियाँ स्रोत भने यसमा प्रस्ट देखिन्छ । नरेन्द्रदेवको पालामा चीनमा थाङ राजवंश चलिरहेको थियो र त्यहाँको राजधानी अहिलेको सिआन थियो । नेपाली दूत त्यहाँकै बादशाह थाई चुङको राजदरबार पुगेका थिए । ती राजाको समयकाल सन् ५९८६४९ मानिन्छ । चिनियाँ स्रोतले भने सन् ६४१ मा पालुंगो आफ्नो देशमा पुगेको दाबी गर्छ । थाङ राजवंशपछि चीनमा सुङ परम्परा सुरु हुन्छ । त्यो समयमा इतिहासमा कलम नाम चलाउने एक प्रसिद्ध लेखक थिए, वाङ पो (सन् ९२२९८२ ) । उनैले लेखेको याङ ह्वै याउ पुस्तकमा पोःछाइ नेपालबाट उपचारस्वरूप प्राप्त भएको उल्लेख गरिएको छ । नेपाली र चिनियाँ स्रोतमा उपहार प्राप्त वर्षको उल्लेख गर्दा भने भिन्नता पाइन्छ । चिनियाँ ऐतिहासिक स्रोतले पालुंगोको साग नेपालबाट उता पुगेको हो भनेर आधिकारिक रूपमा प्रस्ट पार्छ । ती लेखकले पालुंगोका साग पकाएर खाँदा मीठो हुन्छ भनेर पनि लेखेका छन्, श्रेष्ठले थपे । उनका अनुसार चिनियाँ बृहत् विश्वकोषको कृषि खण्डमा पनि नेपालबाट आएको पालुंगोको सागबारे उल्लेख छ । संयोग कस्तो पनि रह्यो भने नरेन्द्रदेवको पालामा गएको त्यो दोस्रो सौगात मिसनले त्यसयता सात सय वर्षसम्म निरन्तरता पाएन । तर जतिजति बेला नेपाल र चीनबीचको मित्रता तथा सांस्कृतिक सम्बन्धबारे चर्चा हुनेछ, पालुंगोको सागबारे उल्लेख नगरी त्यो पूरा हुने गरेको छैन । चिनियाँ जनकथन के पनि छ भने चीनले पालुंगोको सागको बदलामा नेपाललाई त्यही बेला उपहार पठाएको थियो, आलु, बदाम, लिचीका बीउ । अनि कागज बनाउने प्रविधि पनि ।"
स्वास्थ्यमा समस्याले महराको बयान स्थगित,"काठमाडौं (कास) बलात्कार प्रयासको अभियोगमा पक्राउ परेका निवर्तमान सभामुख कृष्णबहादुर महराको स्वास्थ्यमा समस्या देखाएपछि उनको बयान लिने काम अवरुद्ध भएको छ । प्रहरीले सरकारी वकिलको कार्यालयमा उपस्थित गराई बयान लिनुअघि उनीसँग कुराकानी गरेको थियो । त्यसलगत्तै महराले छाती दुखेको बताएपछि बिहीबारदेखि उनी नर्भिक अस्पतालमा उपचारका क्रममा छन् । हाम्रै अगाडि बयान लिनुअघि सामान्य कुराकानी भएको हो, बयान लिन थाल्नै लाग्दा उहाँले स्वास्थ्यमा समस्या भएको बताउनुभयो । अस्पताल भर्ना भएपछि बयान हुने कुरै भएन, एक सरकारी वकिलले भने, अब आइतबारसम्म सार्वजनिक बिदा परेकाले त्यसपछि मात्रै बयान होला । फौजदारी अभियोगमा पक्राउ परेका आरोपितलाई प्रहरीले सरकारी वकिलको रोहवरमा बयान लिनुपर्ने कानुनी व्यवस्था छ । महानगरीय प्रहरी परिसर काठमाडौंका प्रवक्ता होविन्द्र बोगटीले स्वास्थ्य समस्याका कारण महराको प्रहरी हिरासतकै अवस्थामा नर्भिक अस्पतालमा उपचार भइरहेकाले बयान सुरु हुन नसकेको बताए । उनले भने, बिरामी अवस्थामै बयान लिन मिलेन । उजुरीमाथि अनुसन्धान भने जारी रहेको उनले बताए । संघीय संसद् सचिवालयमा कार्यरत एक महिला कर्मचारीलाई यौन दुर्व्यवहार गरेको घटना सार्वजनिक भएपछि महराले सभामुखबाट राजीनामा दिएका थिए । त्यसपछि ती कर्मचारीले आफूमाथि कुनै दुर्व्यवहार नभएको अभिव्यक्ति दिएकी थिइन् । पछि उनले दिएको किटानी जाहेरीका आधारमा महरा पक्राउ परेका थिए । किटानी जाहेरीपछि ती पीडित ले आफूलाई झुक्याएर निवेदन दिन लगाइएको प्रतिक्रिया दिएकी थिइन् । महान्यायाधिवक्ता कार्यालयका एक सरकारी वकिलका अनुसार किटानी जाहेरी अनुसन्धान प्रतिवेदनको प्रमुख अंग हुने भएकाले प्रहरीले अन्य प्रमाणका साथ अनुसन्धान प्रतिवेदन पेस गर्छ । त्यसका आधारमा सरकारी वकिलको कार्यालयले मुद्दा चल्नेनचल्ने निर्णय गर्छ । किटानी जाहेरी दिइसकेको पीडितले पछि दिने प्रतिक्रियाले खासै फरक पर्दैन, ती वकिलले भने, जाहेरीमा व्यक्त विषयवस्तुलाई अन्य प्रमाणले पुष्टि गर्छन् र ती प्रमाण सिलसिलेवार रूपमा मिलेका छन् भने मुद्दा चलाउन पर्याप्त आधार बन्छ ।"
ब्युँत्याइँदै लोपोन्मुख पोखरी,"(भक्तपुर)  मध्यपुर थिमिका सुख्खा रहेका दुई पोखरी निर्माणको चर्चा २५ वर्षअघिदेखि चलेको थियो । पुनर्निर्माण गर्न उपभोक्ता समिति पनि बनेको थियो । अझ १० वर्ष अघि त नगरपालिकाले १० लाख बजेट विनियोजन गरेको थियो । ०७१ मा ट्यांकरबाट पोखरीमा पानी राख्ने प्रयास गरियो, तर खन्याएको पानी नै अडिएन । परिणाम स्थानीयका लागि बिस्कुन सुकाउने थलो बन्यो । बालबालिका फुटबल खेल्ने र भूकम्पपछि पीडितको टहरा समेत बनाइयो । स्थानीय निर्वाचनपछि जनप्रतिनिधि पोखरीलाई पुरानै अवस्थामा फर्काउन लागि परे । निर्माण सुरु भएको ६ महिनामा २०१५ अघिकै जस्तो पानीले भरिएको अवस्थामा ल्याउन उनीहरू सफल भए । पोखरी वरिपरि इँटाको पर्खाल लगाइयो । त्यही पैदल मार्ग र टोलबासी टहलिन र आराम गर्न कुर्सीको समेत व्यवस्था गरिएको छ । जनप्रतिनिधिले दुई पोखरी जस्तै मध्यपुर थिमिकै घाँसेमैदानमा परिणत भइसकेको विष्णुकुण्डलाई पनि पुरानै स्वरूपमा फर्काएका छन् । स्थानीयबासीका लागि टहल्ने मुख्य गन्तव्य विष्णुकुण्ड भएको छ । भक्तपुर नगरपालिकाले दूधपाटीको भाज्या पुखुलाई बिउँत्याएको छ । घाँसे मैदानलाई नगरपालिकाले मौलिक पुल निर्माण गरी आकर्षक पोखरीको स्वरूपमा ल्याइएको छ । त्यसैगरी, काठमाडौंको रानी पोखरीभन्दा पुरानो भक्तपुर१ सल्लाघारीको रानी पोखरीको संरक्षणमा नगरपालिका जुटेको छ । पोखरी झारेले ढाँकिसकेको थियो । वरिपरिको पर्खाल भत्किएर भग्नावशेषमा परिणत थियो । नगरपालिकाले सैनिक हाताभित्रको पोखरीको वरिपरि चुना, सुर्की र इँटाको गाह्रो लगाएर संरक्षण थालेको हो । जनप्रतिनिधि आएपछि अलपत्र रहेका सम्पदा र पोखरीलाई वर्षौंअघिकै अवस्थामा ल्याउन प्रयास थालेका हुन् । त्यस्तै, व्यक्तिको नाममा दर्ता गरी किनबेच भएका पोखरीलाई समेत नगरपालिकाका जनप्रतिनिधिको पहलमा सार्वजनिक बनाइ बनाई संरक्षणको थालनी भएको छ । पुर्खाले सिर्जेको सम्पदा, संस्कृति जोगाउने जिम्मा हाम्रो काँधमा आएको छ, मध्यपुर थिमि नगरप्रमुख मदनसुन्दर श्रेष्ठले भने, आगामी पुस्तालाई हाम्रो पहिचान देखाउन पनि मौलिक संरचना जोगाउनुपर्छ । मध्यपुर थिमि४ स्थित दुईपोखरी (निगुपुखु) संरक्षणको पहिलो चरणमा सानो पोखरीको चारैतिर इँटाको पर्खाल लगाई, कालीमाटी बिछ्याएर, इँटा छापेर पानी भरिएको छ । सुरुमा ६ इञ्च कालीमाटी, ३ इञ्च पाङ्गो माटो र पुनः ६ इञ्च कालीमाटी गरी १५ इञ्च माटो बिछ्याएपछि इँटा सोलिङ गरेर पानी टिकाउने काम भएको छ । पोखरी संरक्षण तथा पुनर्निर्माण गर्न नगरपालिकाले ०७५७६ मा ५० लाख रुपैयाँ बजेट विनियोजन गरेको थियो । दुईपोखरी अन्तर्गत ठूलो पोखरी संरक्षण तथा पुनर्निर्माणका लागि चालु वर्ष ०७६७७ मा डेढ करोड रुपैयाँ विनियोजन गरेको नगरप्रमुख श्रेष्ठले बताए । आकाशेपानी संकलन गरेर प्रशोधन गरेपछि दुईपोखरीमा पानी भर्ने प्रस्ताव अनुरुप पुनर्निर्माण भइरहेको पोखरी संरक्षण पुनर्निर्माण समिति अध्यक्ष निरञ्जन श्रेष्ठले बताए । पोखरी पुनर्निर्माणका लागि नगरपालिकाले करिब १५ करोडको लागत इष्टमेट तयार गरेको छ । तीन वर्षमा पुनर्निर्माण सक्ने गरी योजना अघि बढेको नगरपालिकाले जनाएको छ । पैदलमार्ग निर्माण, ८ वटा फल्चा (पाटी) निर्माण गर्नुका साथै नगरको मुख्य सांस्कृतिक केन्द्रका रूपमा दुईपोखरी क्षेत्रलाई व्यवस्थित गर्ने लक्ष्य लिएको नगरप्रमुख श्रेष्ठले बताए । त्यस्तै, डेढ वर्ष अघिसम्म ऐतिहासिक, सांस्कृतिक महत्त्वको विष्णुकुण्डका कथा स्थानीयबासिन्दा सुनाउँथे । विष्णुकुण्डबारे कान्तिपुर दैनिक मा समाचार प्रकाशित भएपछि निर्वाचित जनप्रतिनिधि र स्थानीय युवाको पहलमा मध्यपुर थिमि४ स्थित यो कुण्डले ब्युँझिने मौका पाएको छ । डेढ वर्ष अघिसम्म घाँसे झाडीमा हराएको विष्णुकुण्डलाई मध्यपुर थिमि नगरपालिकाले जीर्णोद्धार गरी मुहार फेरिदिएको हो । संरक्षणको अभावमा पुखुः भासिएर लोप अवस्थामा पुगेको थियो । कुण्डको वरिपरिको इँटाको पर्खाल लगाएर पुखुः परिक्रमा गर्ने पदैल माग निर्माण गरिएको छ । पोखरीको वरिपरिको राजकुलो व्यवस्थापन तथा पार्क स्थापना गर्ने लक्ष्य पूर्ति गर्न नगरपालिकाले चालु वर्ष ०७६७७ मा २५ लाख रुपैयाँ विनियोजन गरेको नगरप्रमुख श्रेष्ठ बताउँछन् । उपभोक्ता समितिमार्फत् नगरपालिकाले करिब १ करोड रुपैयाँ लागतमा विष्णुकुण्ड पुनर्निर्माण गरेको हो । नेवार संस्कारमा घण्टाकर्णका दिन विष्णुकुण्डमा स्नान नगरे शुद्ध नहुने जनविश्वास छ । विष्णुकुण्डमा स्नान गरे शरीरमा घाउ खटिरा आउँदैन, आएको खाउ खटिरा पनि हराउँछ भन्ने विश्वास छ, स्थानीय विकेश श्रेष्ठले भने । पोखरी संरक्षणका लागि स्थानीयबासिन्दाले श्रमदान समेत गरेको उपभोक्ता समिति अध्यक्ष रूपेश श्रेष्ठले बताए । सम्पदा संरक्षणमा उदाहरणीय काम गर्दै आएको भक्तपुर नगरपालिकाले नेपाली सेनाको घेरामा रहेर संरक्षणविहीन रानीपोखरीको संरक्षणमा सेनासँग समन्वय गरेको छ । चर्चामा नरहेको भक्तपुरको ऐतिहासिक रानीपोखरी पुनर्निर्माण गर्न नगरका जनप्रतिनिधि जुटेका छन् । नगरपालिकाले पोखरीको सरसफाई गरी वरिपरि पर्खाल लगाउन सुरु गरेको वडा नम्बर १ का वडाध्यक्ष श्यामकृष्ण खत्रीले बताए । पोखरीलाई मौलिक शैलीमा पुनर्निर्माण तथा संरक्षण गर्न भक्तपुर नगरका जनप्रतिनिधिले पटकपटक पुरातत्त्वविद्, इतिहासविद्हरूसँग छलफल र अन्तरक्रिया गरी प्राप्त प्रमाणका आधारमा काम सुरु गरेको उनले बताए । संरक्षण अभावमा अलपत्र परेको पुतली बगैंचा सहितको रानीपोखरी संरक्षणका लागि प्रदेश सरकारले आर्थिक सहयोग गरेको नगरपालिकाले जनाएको छ । भक्तपुर नगरपालिका१, सल्लाघारीस्थित सैनिक आवासीय महाविद्यालयको हाताभित्र रहेको रानीपोखरी संरक्षण अभावमा कुरुप बनेको थियो । २०४० मा सैन्य तालिम केन्द्रका लागि सरकारले पोखरी आसपासका सार्वजनिक र सर्वसाधारणको जग्गासमेत अधिग्रहण गरेको थियो । इतिहासविद् पुरुषोत्तमलोचन श्रेष्ठका अनुसार भक्तपुरको रानी पोखरी काठमाडौंको रानीपोखरी भन्दा ४० वर्ष पुरानो हो । काठमाडौंको रानीपोखरी नेपाल संवत् ७९० अर्थात् विसं १७२७ मा प्रताप मल्लले बनाएका हुन् । काठमाडौं रानीपोखरीभन्दा भक्तपुरको रानीपोखरी पुरानो देखिन्छ, इतिहासविद् श्रेष्ठले भने, कान्तिपुरका राजा प्रताप मल्लले भक्तपुर आक्रमण गर्दा भक्तपुरको पश्चिममा रहेको रानीपोखरीबाट आक्रमण गरेका थिए । श्रेष्ठका अनुसार सुन्दर पोखरीको संरचना बिगारेर राज प्रताप मल्लले कलाकृति उठाएर हनुमानढोका दरबारमा सजाउन लगे । पोखरीका कलाकृति लैजानुले आफ्नो सहरमा पनि त्यस्तै पोखरी बनाएको सहजै अनुमान गर्न सकिने श्रेष्ठ बताउँछन् । भक्तपुरका भाज्या पुखु, सिद्धपोखरी, रानीपोखरी देखेपछि प्रताप मल्लले आफ्नो दरबारको पूर्वमा रानीपोखरी बनाएको उनको दाबी छ । नेपाल संवत् ७९८ मा जितामित्र मल्लले पोखरीको जीर्णोद्धार गरेपछि न्हु पुखु नामले पनि यो पोखरी चिनिन थालेको श्रेष्ठले बताए । रानीपोखरी संरक्षण तथा पुनर्निर्माणका लागि नगरपालिकाले ०७५७६ मा २५ लाख रुपैयाँ विनियोजन गरेको थियो । चालु वर्षमा १ करोड रुपैयाँ विनियोजन गरेको योजना तथा सम्पदा शाखा प्रमुख रामगोविन्द श्रेष्ठले बताए । उपभोक्ता समितिमार्फत् पुनर्निर्माण थालेको रानीपोखरी संरक्षणका लागि नगरपालिकाले २ करोड ६३ लाख १३ हजार रुपैयाँ इष्टमेट गरेको समेत उनले बताए । भाज्या पुखु घाँसे झाडीमा परिणत भएको धेरै भएको थियो । कतैकतै थोरै पानी देखिन्थ्यो । बीच भागमा पुराना इँटाको टुक्राको टापु जस्तो देखिन्थ्यो । दुई दशकदेखि अलपत्र यो पोखरीको संरक्षणको प्रयास स्थानीयबाट भए पनि ठोस काम हुन सकेको थिएन । भक्तपुर नगरपालिका१ को भाज्या पुखुः जीर्णोद्धार समितिका संयोजक इतिहासविद् पुरुषोत्तमलोचन श्रेष्ठले पुखुःको इतिहाससहितको प्रतिवेदन तयार गरेपछि पुनर्निर्माणको काम अघि बढेको छ । प्रतिवेदनकै आधारमा भाज्या पुखुको पुनर्निर्माण थालेको नगरप्रमुख प्रजापतिले बताए । इतिहासविद् डा पुरुषोत्तमलोचन श्रेष्ठका अनुसार १२ औं शताब्दीमा बनेको भाज्या पुखुको अन्तिम प्रतिवेदन इतिहासविद्, संरक्षणविद्, जनप्रतिनिधि, नगरपालिकाका शाखा प्रमुख र विभिन्न क्षेत्रका सरोकारवालाको रचनात्मक सुझाव तथा टिप्पणीलाई समावेश गरी तयार गरेको बताए । सम्पदा संरक्षणमा अगाडि बढेको जिल्लाका रूपमा भक्तपुर नगरपालिकाले परिचय दिन सफल हुँदै गएको उल्लेख गर्दै प्रजापतिले भाज्या पुखुलाई मौलिकशैली चुना, सुर्की र इँटाको प्रयोग गरी पुल निर्माण गरेको बताए । भाज्या पुखु काठमाडौंको रानी पोखरीभन्दा पाँच सय वर्ष पुरानो भएको र पोखरीको मध्य भागमा अवस्थित शिखरशैलीको मन्दिरमा जलेश्वरको मूर्ति रहेको अनुसन्धानले पुष्टि गरेको श्रेष्ठले बताए । नगरपालिकाले पनि शिखरशैलीको जलेश्वर मन्दिर पुनर्निर्माणको तयारी गरेको उपभोक्ता समिति अध्यक्ष कृष्णप्रसाद दुमरूले बताए । जलेश्वर मन्दिर पुनर्निर्माण गर्ने नगरपालिकाले १ करोड ९ लाख ३२ हजार रुपैयाँ स्टमेट गरेको छ । बालबालिकाको खेल्न चउरमा परिणत भएको पलिस्वाँ पुखुको कथा बुढापाका पाटीमा बसेर सुनाउँथे । ऐतिहासिक पोखरीलाई भूमाफियाले आफ्नो नाममा बनाए । निकैपल्ट किनबेच पनि भयो । मध्यपुर थिमि बोडेबासीले ऐतिहासिक पोखरीको जग्गा सार्वजनिक हुनुपर्ने भन्दै चार दशकसम्म प्रशासनसँग लडे । अब भने पलिस्वाँ पुखुः (कमलपोखरी) संरक्षणको आवाज उठाउँदै आएका मध्यपुर थिमि८ बोडेबासीको अपेक्षा पुरा हुने भएको छ । स्थानीय तहको नेतृत्व जनप्रतिनिधिले सम्हालेको २ वर्षमा ऐतिहासिक पलिस्वाँ पुखुको संरक्षण, पुनर्निर्माण तथा जीर्णोद्धार सुरु भएको छ । पुखु संरक्षणको पहिलो चरणमा नगरको ७५ लाख रुपैयाँको लागतमा सीमाङ्कन तथा सीमा पर्खालको काम सम्पन्न भएको नगरप्रमुख मदनसुन्दर श्रेष्ठले बताए । जिल्ला अदालत भक्तपुरले २०७५ असार २० मा विभिन्न व्यक्तिको नाममा बिक्री हुँदै आएको ऐतिहासिक पलेस्वाँ पुखुलाई सार्वजनिक पोखरीका रूपमा कायम गर्ने फैसला गर्यो । अदालतले २०३५ देखि व्यक्तिले हकदाबी गर्दै बिक्री गरेको पोखरीको १५ रोपनी ९ आना जग्गा मध्यपुर थिमिबासीको सार्वजनिक सम्पत्ती रहेको र संरक्षण गर्ने आदेशसहित फैसला सुनाएको हो । उक्त फैसलासँगै नगरपालिका ऐतिहासिक महत्त्वको पलिस्वाँ पुखु संरक्षणमा लागेको नगरप्रमुख श्रेष्ठ बताउँछन् । पलिस्वाँ पुखु संरक्षणका लागि नगरपालिकाले गुरुयोजना तयार गरेको जनाएको छ । गुरुयोजनामा पुखुःको बीच भागमा कमलको फूलको प्रतिमा रहने, चारैतिर फूटपाथ रहने उल्लेख छ । पोखरी संरक्षण, पुनर्निर्माणका लागि चालु वर्ष ०७६७७ मा १ करोड रुपैयाँ विनियोजन गरेको नगरप्रमुख श्रेष्ठले बताए ।"
पत्रकार ढुंगाना घाइते,काठमाडौं (कास) नेपालखबर डटकमका सम्पादक कृष्ण ढुंगाना बिहीबार साँझ सडक दुर्घटनामा परी गम्भीर घाइते भएका छन् । थापाथलीको ब्लुबर्ड कम्प्लेक्सस्थित कार्यालयबाट घर फर्किने क्रममा त्रिपुरेश्वरमा बा३३प २३७ नम्बरको मोटरसाइकलले ठक्कर दिँदा उनी गम्भीर घाइते भएका हुन् । उनको उपचार राष्ट्रिय ट्रमा सेन्टरको सघन उपचार कक्ष (आइसीयू) मा भइरहेको छ । टाउकोमा गम्भीर चोट लागेका उनको बिहीबार राति शल्यक्रिया गरेर मस्तिष्कमा जमेको रगत निकालिएको छ । उपचारमा संलग्न चिकित्सकहरूले उनको स्वास्थ्यमा सुधार भए पनि खतरामुक्त भने नभइसकेको जनाएका छन् ।
माइक्रोको ठक्करबाट मृत्यु,"धादिङ (कास) पृथ्वी राजमार्गको गल्छी७, खेस्टेखोलामा भएको दुर्घटनामा एक जनाको ज्यान गएको छ । लमजुङको बेसीसहरबाट काठमाडौंतर्फ जाँदै गरेको बा२ख ७२८४ नम्बरको माइक्रोबसले शुक्रबार बा४९प ३०१५ नम्बरको मोटरसाइकललाई ठक्कर दिँदा पछाडि बसेका नुवाकोट जिल्ला विदुर नगरपालिका१२, भट्टगाउँका २३ वर्षीय रामकृष्ण भट्ट घाइते भएका थिए । गम्भीर घाइते उनको उपचारका लागि काठमाडौं लैजाँदै गर्दा बाटोमै मृत्यु भएको जिल्ला प्रहरी कार्यालयका प्रहरी नायब उपरीक्षक रूपक खड्काले बताए । सोही ठाउँका २३ वर्षीय हरिप्रसाद भट्ट घाइते छन् । उनको काठमाडौंस्थित ग्रान्डी अस्पतालमा उपचार भइरहेको छ । ओभरटेक गर्ने क्रममा माइक्रोबसले मोटरसाइकललाई ठक्कर दिएको थियो । दुर्घटनापछि लमजुङ सुन्दरपुरका ३६ वर्षीय माइक्रोबस चालक सुरज कार्कीलाई आवश्यक कारबाहीका लागि प्रहरीले नियन्त्रणमा लिएको छ ।"
वडा कार्यालयमा आगजनी,"डोल्पा (कास) त्रिपुरासुन्दरी नगरपालिका २ र ११ नम्बर वडा कार्यालयमा आगजनी भएको छ । दसैं बिदाको समयमा गत सोमबार राति पहिचान नभएको समूहले वडा कार्यालयमा आगजनी गरेको हो । जिल्ला प्रहरी कार्यालयका अनुसार नगरपालिका११, मुहु र २ नम्बर वडा कार्यालयमा आगजनी गरिएको थियो । कार्यालयमा रहेका कागजात, फर्निचर, ल्यापटपलगायत सामग्री बाहिर निकाली आगजनी गरिएको प्रहरीले जनाएको छ । आगलागीका कारण वडा कार्यालय रहेका भवनमा क्षति पुगेको छ । संलग्नको खोजी भइरहेको घटनाबारे आवश्यक अनुसन्धान भइरहेको कार्यालयले जनाएको छ । दुई साताअघि अज्ञात समूहले मुड्केचुला गाउँपालिका १ र ३ को संयुक्त वडा कार्यालयमा आगजनी गरेका थियो ।"
दुर्घटनामा ७ घाइते,"हुम्ला (कास) सदरमुकाम सिमकोटबाट खार्पुनाथ गाउँपालिका जाँदै गरेको लु२च २२६७ नम्बरको जिप दुर्घटना हुँदा सात जना घाइते भएका छन् । प्रहरीका अनुसार सिमकोटखार्पु सडकखण्डको स्याम्ने खोला नजिकै जिप दुर्घटना हुँदा तीन बालबालिकासहित सात घाइते भएका हुन् । जिल्ला प्रहरी कार्यालयका अनुसार दुर्घटनामा परी दीपक टमटा, हौसेली रोकाया, शैलेश रोकाया, कमला टमटा, बेलुहदेली जेठरा, रिभा जेठरा र अशकला जेठरा घाइते भएका छन् । प्रहरीका अनुसार घाइते हुनेमा अधिकांश खार्पुनाथ गाउँपालिकाका बासिन्दा छन् । जिल्ला प्रहरी प्रमुख डीएसपी रामप्रसाद घर्तीमगरले आन्तरिक रूपमा सञ्चालन हुँदै आइरहेको बोलेरो जिप दुर्घटनामा परेको जानकारी दिए । उनका अनुसार जिपमा १५ यात्रु सवार थिए । घाइतेको जिल्ला अस्पताल हुम्लामा उपचार भइरहेको उनको भनाइ छ । सिकारु चालक सहदेव जेठराले जिप चलाइरहेका कारण दुर्घटना भएको प्रहरीले जनाएको छ ।"
मूल ढोकामै फोहोर,सर्लाही (कास) बरहथवा नगरपालिकाको मूल ढोकामा फोहोर थुप्रिएको छ । काम विशेषले कार्यालय पुगेका सेवाग्राही नाक थुनेर फर्किए । कर्मचारी आन्दोलनका कारण नगरपालिकामा ताला लागेको थियो । नगरपालिकाले नियुक्त गरेका सफाई कर्मचारीको आन्दोलनका कारण नगरपालिकाको कार्यालय खुल्न नसकेको हो । सेवासुविधा थप्नुपर्ने मागसहित दसैंमा कतिपय सफाई कर्मचारीले तलबसमेत नपाएको भन्दै उनीहरूले फोहोर उठाउन छाडेपछि सर्लाहीको प्रमुख व्यापारिक केन्द्र बरहथवा दुर्गन्धित बनेको छ । कार्यालय खुल्नुअघि नै सफाई कर्मचारीसहित स्थानीयले दुई ट्याक्टर फोहोर कार्यालय अगाडि थुपारिदिए । नगरपालिकाका जनप्रतिनिधि र कर्मचारीको लापारबाहीका कारण कार्यालय खुल्ने दिन पनि आफूहरूले सेवा नपाएको सेवाग्राहीको गुनासो थियो । बरहथवा बजारमा ६ दिनदेखि फोहोर उठ्न नसक्दा दुर्गन्ध फैलिएको छ ।
नाकाहरू खुल्ने आस,"सधैं अस्तव्यस्त तातोपानीचीनको सीमा क्षेत्र खासा र उत्तरको एक मात्र मुख्य नाका तातोपानीलाई सडकले जोडेको पाँच दशक नाघेको छ । ४० को दशकमा उक्त नाकाबाट दुई देशबीच व्यापार सुरु भएको थियो । ०२४ सालमा मितेरी पुल बनेपछि कोदारी राजमार्गबाट यातायात सञ्चालन हुन थाले पनि बाह्रबिसेतातोपानी खण्डको २६ किमि सडक अहिले पनि जीर्ण छ । सडक बनेको ५२ वर्षसम्म पनि यसको स्थायी रूपमा सुधार हुन सकेको छैन । सीमा जोड्ने सडक हरेक वर्षायाममा अवरुद्ध हुने गरेको छ । नेपालतर्फको भन्सारमा आधुनिक प्रविधिसहितको क्वारेन्टाइनको अभावमा चीनले भन्सार सहुलियत दिएका कतिपय उत्पादन निर्यात हुन सकेको छैन । आर्थिक वर्ष ०७१७२ को तथ्यांकअनुसार तातोपानी नाका भएर करिब साढे दुई अर्बको निर्यात र चीनबाट करिब १९ अर्ब मूल्य बराबरको आयात भएको थियो । ०७२ को भूकम्पले सीमाको भौतिक संरचना ध्वस्त भएपछि नाका चार वर्ष ठप्प रह्यो । भौतिक पूर्वाधार पुनर्निर्माणपछि चीनले गत जेठबाट नाका खुलेको घोषणा गरे पनि व्यापारिक कारोबार सहज भइसकेको छैन । भूकम्पले क्षति पुर्याएको मितेरी पुल चीनले नै निर्माण गरेर सञ्चालनमा ल्याएको छ । तातोपानी नाकाबाट भूकम्पअघि बर्सेनि करिब साढे पाँच अर्ब राजस्व संकलन हुँदै आएको थियो । काठमाडौंबाट मितेरी पुलसम्म १ सय १४ किमि सडकअन्तर्गत बाह्रबिसेतातोपानी २६ किमि खण्डको ५० वर्षदेखि मर्मत गरिँदै आएको छ । यसबीचमा एकपटक कालोपत्रे गरियो । सडक मर्मतका लागि चीन सरकारले पनि सहयोग गर्दै आएको छ । तत्कालीन राष्ट्रपति रामवरण यादवको सन् २०१४ मा भएको चीन भ्रमणका बेला नाका सुधारका लागि चीनले आर्थिक सहयोग दिएको थियो । तर कसरी र कुनकुन ठाउँमा खर्च गरियो सार्वजनिक भएको छैन । पछिल्लो पटक भूकम्पपछि पनि चीनकै सहयोगमा उक्त सडक मर्मत गरिएको छ । उक्त खण्ड सडकको भौगोलिक अवस्था अत्यन्तै नाजुक भएकाले स्थायी समाधान गर्न कठिन भएको भौतिक पूर्वाधार तथा यातायात मन्त्रालयका सचिव देवेन्द्र कार्की बताउँछन् । सधैं यातायात सञ्चालन हुन नसक्नुको मुख्य कारण भौगोलिक अवस्था नै हो, कार्कीले भने । तातोपानी भन्सार प्रमुख कृष्ण बस्नेतले चीनको आर्थिक सहयोगमा सडक सुधार गर्ने अन्तिम तयारी भएको बताए । चीनले तातोपानीबाट व्यापारिक कारोबार सञ्चालन गर्ने अनुमति दिए पनि नेपालीलाई चार वर्षदेखि खासा प्रवेशमा रोक लगाएको छ । भूकम्पअघि तातोपानी अध्यागमन कार्यालयले जारी गर्ने निश्चित ढाँचाको परिचयपत्र र एकदिने पासका आधारमा व्यापारी र सर्वसाधारण खासा जाने गर्थे । चीनले भूकम्पलगत्तै खासालाई असुरक्षित क्षेत्र घोषणा गरेर त्यहाँका आफ्ना नागरिकलाई सिगात्से लगेको थियो । नाका सञ्चालन गरेपछि खासा र आसपासका बासिन्दालाई सिगात्सेबाट फर्काएको छैन । चीनकै सहयोगमा सीमाको लार्चामा बनेको सुक्खा बन्दगाह गत जेठबाटै सञ्चालनमा आएको छ । तर तातोपानीको बाटो भएर सामान आयात गर्न व्यवसायीले कठिनाइ भोग्दै आएका छन् । नेपाल हिमालय सीमापार व्यापार संघका अध्यक्ष बच्चु पौडलका अनुसार खासामा व्यापारिक सामान राख्ने गोदाम नेपालीले पाएका छैनन् । उता जानै नपाउने भएपछि सामान आयातका लागि यो नाका प्रयोग गर्न पनि व्यवसायी हच्किएका छन्, पौडेलले भने, सीमामा दुवैतर्फको सडकको अवस्था नाजुक छ । खासामा चिनियाँ सुरक्षाकर्मी र फाट्टफुट्ट सर्वसाधारण भेटिन्छन् । दसैं आगाडि नै व्यवसायीले आयात गरेका व्यापारिक सामान चीनतर्फको बाटामै रोकिएका छन् । नाका अस्तव्यस्त भएकाले गत जेठदेखि करिब २ सय कन्टेनर सामान मात्र आयात भएको छ । भन्सार प्रमुख बस्नेतले खासा प्रवेशमा सहज बनाउन र त्यहाँ नेपालीलाई गोदाम राख्न दिने व्यवस्था तत्काल गर्नु जरुरी रहेको बताए । उनले सडक मर्मत र निर्माणलाई प्राथमिकता दिएर व्यापार सहज बनाउन सकिने बताए । राजधानीबाट नजिक र अन्य नाकाभन्दा सहज भएकाले यसलाई प्राथमिकता दिन उचित हुन्छ, उनले भने । रसुवागढीमा चर्चा बढी, काम कमभूकम्पपछि रसुवागढी र तातोपानी नाका बन्द भए । ०७२ मंसिरदेखि रसुवागढी पुनः सञ्चालनमा आयो । चीनबाट हुने धेरैजसो आयात ०७२ मंसिरदेखि यही नाकाबाट हुँदै आएको छ । तातोपानी नाका भने भूकम्प गएको ४ वर्षपछि गत जेठदेखि सञ्चालनमा आएको छ । चीनसँग व्यापार हुने पुरानो नाका भएकाले गढीमा ०१३ सालमै भन्सार कार्यालय स्थापना भएको थियो । ०७२ वैशाख १२ गतेको भूकम्प र भारतको नाकाबन्दीपछि एकाएक चर्चामा आएको हो यो नाका । भारतले नाकाबन्दी लगाउँदा चीन सरकारले अनुदानमा दिएको तेल रसुवागढी हुँदै नेपाल भित्रिएपछि यो नाकाले थप चर्चा पायो । पछिल्लो समय चीनको रेल केरुङ, रसुवागढी हुँदै काठमाडौं पुग्ने कुराले पनि यो नाकाको चर्चा थप चुलिएको छ । चीनले स्याफ्रुबेंसीरसुवागढी सडक निर्माण गरेपछि यो नाका यातायात सञ्जालले जोडिएको छ । नाकामा यातायात पुगेपछि चहलपहल बढ्दै गयो । ०७१ मंसिर १५ देखि उक्त नाका विधिवत् रूपमा सञ्चालनमा आयो । प्रधानमन्त्री ओलीले प्राथमिकता सूचीको पहिलो नम्बरमा नेपालमा रेल भित्र्याउने योजनालाई राखेका छन् । चीनले तिब्बतको सिगात्से हुँदै केरुङसम्म रेल ल्याउने योजना अघि बढाइरहेको छ । सन् २०२०२२ सम्म चीनको हिमाली उपत्यका केरुङसम्म रेल आइपुग्ने उसको दाबी छ । चिनियाँ रेल केरुङ आइसक्दा त्यही नाकाबाट काठमाडौं रेल ल्याउने गरी योजना अघि बढाउने सोच नेपाली पक्षको छ । चीनको नेसनल रेल्वे अथोरिटीले केरुङकाठमाडौं रेलमार्गको प्रारम्भिक अध्ययन प्रतिवेदन गत मंसिरमा सरकारलाई बुझाइसकेको छ । भूकम्पका कारण चार वर्षअघि तातोपानी नाका बन्द भएपछि तीव्र रूपमा यो नाका हुँदै आयातनिर्यात हुन थालेको छ । ०७४ भदौ १४ मा चीनले अन्तर्राष्ट्रिय नाका घोषणा गरेपछि सीमामा व्यापारी, व्यवसायी र सवारीको चाप बढ्दै गएको छ । भूकम्पपछि रसुवागढी नाकाबाट बर्सेनि सामान आयात हुने क्रम बढेको छ । अहिले रसुवागढी नाकाबाट अर्बौंको सामान आयात भइरहेको छ । आर्थिक वर्ष ०७५७६ मा चीनबाट करिब २ खर्ब बराबरको सामान आयात भएको छ । त्यसमध्ये २० प्रतिशत रसुवागढीबाट भित्रिएको भन्सार विभागको तथ्यांक छ । यो नाकाबाट मुख्य गरी ५ वटा मालवस्तु पैठारी भइरहेको रसुवा भन्सार कार्यालयका प्रमुख भन्सार अधिकृत पुण्यविक्रम खड्काले बताए । पैठारी हुने मुख्य मालवस्तुमा तयारी कपडा, स्याउ, जुत्ताचप्पल, झोला र चस्माफ्रेम रहेका छन्, उनले भने ।चीन सरकारले रसुवागढी नाकालाई प्राथमितामा राखेर आफ्नोभूभागतर्फ तीव्र रूपमा भौतिक विकास गरिरहेको छ । रसुवागढी नाकाबाट व्यापारिक कारोबार बढे पनि नेपालतर्फ सीमामा भौतिक अवस्था नाजुक छ । नाका अझै व्यवस्थित हुन सकेको छैन । रसुवागढी नाकाबाट दैनिक २ सय ५० भन्दा बढी कन्टेनर आवतजावत गर्छन् । चीनसँग सीमा जोडिएको अन्तर्राष्ट्रिय व्यापारिक नाका भए पनि रसुवागढीमा खासै विकास भएको छैन । चिनियाँ भूभागमा आधुनिक भवन, दुई लेनको कालोपत्रे सडक, अध्यागमन र भन्सारका भवनमा आधुनिक उपकरण जडान भएका छन् । नेपालपट्टि भने पानी पर्दा पहिरो र घाम लाग्दा धूलोले सताउने अवस्था छ । हावा चल्दा माथिबाट ढुंगा खस्छ । सवारी जाँच्ने भेहिकल एक्सरे, मेटल डिटेक्टरलगायत आधुनिक मेसिन नहुँदा जाँचमा समस्या छ । प्रहरीले टहरामा बसेर सुरक्षा जाँच गर्छन् । भन्सार कर्मचारी सीमाभन्दा डेढ किमि टाढा टिमुरेको सडकमा उभिएर काम गर्छन् । सबैलाई बस्ने ठाउँ पनि पुग्दैन । राजधानीबाट रसुवागढी पुग्ने सडक पहिरोले कति बेला बन्द हुने र खुल्ने निश्चित हुँदैन । अन्तर्राष्ट्रिय मान्यताअनुसार सीमामा अध्यागमन, भन्सार, क्वारेन्टाइन, बैंकलगायतका कार्यालय एकीकृत रूपमा एकै स्थानमा अनिवार्य छ । तर, अध्यागमन, भन्सार, क्वारेन्टाइन, बैंकलगायतका कार्यालय छरिएर रहेकाले व्यापारीलाई जांँचपास गर्न समस्या छ । अध्यागमन र भन्सार कार्यालय डेढ किमि टाढा (राजधानीतर्फ) टिमुरेमा छ । भन्सारमा पर्याप्त कन्टेनर पार्किङ गर्ने यार्ड छैन । भएको यार्डको क्षमता पनि निकै कमी रहेको छ ।भूकम्पले क्षति गरेको नेपाल चीन जोडने मितेरी पुल चीन सरकारले बनाएको छ । स्याफ्रुबेसीरसुवागढी सडकखण्ड चीन सरकारले नै स्तरोन्नति गर्न सुरु गरेको छ । टिमुरेमा बन्ने सुक्खा बन्दरगाह पनि चीनकै सहयोगमा निर्माण सुरु भएको छ । रसुवागढी नाकाबाट केरुङसम्मको दूरी २४ किमि छ ।बेनीकोरला सडक गण्डकीको ॅलाइफ लाइनगण्डकी प्रदेशको लाइफ लाइन मानिएको बेनीजोमसोमकोरला सडकलाई २४ नम्बर सीमास्तम्भ पारिपट्टिको चाइना नेसनल हाइवे २१९ सँग जोड्ने तयारी छ । बेनीबाट जोमसोम, लोमन्थाङ हुँदै १ सय ८६ किलोमिटर टाढा छ, कोरला नाका । कोरलाबाट ३० किमि पर चीनको ढोङवासेन छ । त्यहाँबाट केही किमि पर छ सिगात्सेबाट आएको चाइना नेसनल हाइवे२१९ । नेपाल र चीनलाई जोड्न सडकसमेतका पूर्वाधार तयारी क्रममा रहेको नाका हो कोरला । दुवै देशको हितमा आधारित आवागमन सुविधाको व्यवस्थित प्रणाली नाका पनि हो यो । हिमालय शृंखलालाई दक्षिण पारेपछि बालुवाका अनगिन्ती पहाड छिचोल्दै फराकिलो पठार पुगिन्छ । त्यहीं छ, २४ नम्बरको सीमास्तम्भ रहेको कोरला नाका । यही नाकाको स्तरोन्नति र सञ्चालन गर्ने विषय चिनियाँ राष्ट्रपति सी चिनफिङको भ्रमणका अवसरमा छलफलको कार्यसूचीमा परेपछि स्थानीय उत्साहित भएका छन् । नेपाल र चीनबीच गत वर्ष हस्ताक्षर भएको पारवहन तथा यातायात सम्झौताको प्रोक्टोकलअनुसार चीनका चार सामुद्रिक र तीन सुक्खा बन्दरगाह आवतजावत गर्नेमध्येको नेचुङलेक्जे (कोरला) नाकाको पूर्वाधार कमजोर भएकाले ती नाका जोड्ने सडकको स्तरोन्नति र निर्माणसम्बन्धी सम्झौता गर्ने नेपाल सरकारले निर्णय गरेको छ । कोरला नाका जोड्ने बेनीजोमसोमकोरला सडकका बारेमा पनि चिनियाँ राष्ट्रपति आएकै बेला सरकारले ठोस निर्णय लिनुपर्छ, म्याग्दीबाट प्रतिनिधिसभा सदस्य भूपेन्द्रबहादुर थापाले भने ।सरकारले कोरला नाका सञ्चालनमा ल्याउन बेनीजोमसोमलोमन्थाङकोरला सडकलाई दुई लेनको ग्राभेल र पिच गर्ने काम थालेको छ । पारिपट्टिचाहिँ कालोपत्रे सडकसहित आधुनिक प्रविधियुक्त भन्सार र सुक्खा बन्दरगाह निर्माण भइसकेको छ । सन् १९८१ मा नेपालचीनबीच भएको व्यापार सम्झौताअनुसार सीमाबाट ३० किमि क्षेत्रका बासिन्दालाई परम्परागत विनिमय व्यापार (वार्टर ट्रेड) को अधिकार छ । व्यवहारमा भने नेपाली कृषक र व्यापारीलाई तिब्बत छिर्न कठिनाइ छ ।त्रिवेणीपोखराबेनीकोरला जोड्ने र कोरलामा चीनसँग तथा गैंडाकोटको त्रिवेणी नाकालाई दक्षिणतर्फ भारतसँग अन्तर्राष्ट्रिय भन्सार नाका बनाउन हतारोमा छौं, गण्डकी प्रदेशका सांसद इन्द्रधारा विष्टले भने, चिनियाँ राष्ट्रपति नेपाल आएको अवसरमा यो नाकाले ठोस गति लिने विश्वास गरेका छौं ।०७६ मंसिरमा सम्पन्न भइसक्नुपर्ने ७ मिटर पिचसहित ११ मिटर चौडा बेनीजोमसोमकोरला सडकको प्रगति आशातीत नभएको कालीगण्डकी करिडोर बेनीजोमसोमकोरला सडक आयोजनाले स्वीकार गरेको छ । बेनीजोमसोमकोरला १ सय ८६ किलोमिटर सडकमध्ये बेनीजोमसोम ७६ किमिलाई ४ प्याकेज र जोमसोमकोरला एक सय १० किमिलाई ११ प्याकेजमा बिस्तार एवं उन्नत गर्ने काम भइरहेको छ ।नाका खुले ॅफाइदैफाइदामुलुककै समृद्धिमा महत्त्वपूर्ण मानिएको योजना हो, रानी किमाथांका सडक मार्ग । यो सडक मार्गमा १४ किलोमिटर ट्र्याक खोल्न बाँकी छ । बाँकी खण्डमा चट्टानी पहरा छ । प्रतिनिधिसभाका सांसद राजेन्द्र गौतमले विस्फोट गराएर भीर फुटाउने जिम्मा सेनालाई दिइसकेको बताए । उनका अनुसार सडकले सोझै चीनको सीमा छुन भने केही महिना लाग्नेछ । त्रिदेशीय व्यापारिक महत्त्वको यो सडक मोरङको रानीदेखि संखुवासभाको किमाथांकासम्म पुग्छ । यो सडक करिब ३ सय ९० किलोमिटर लामो हुनेछ । सडक रानीदेखि संखुवासभा सदरमुकाम खाँदबारीसम्म कालोपत्र भइसकेको छ । बीचका केही स्थानमा सडक बिग्रिए पनि त्यसलाई व्यवस्थित पार्ने काम भइरहेको छ । सडक निर्माणले नेपालको व्यापार विस्तार मात्र हुनेछैन, उत्तर तथा दक्षिण सीमाबाट चीन र भारतका प्रमुख व्यापारिक सहर पनि छोटो दूरीबाट जोडिने छन्, गौतमले भने । किमाथांकाबाट तिब्बती सहर ल्हासा र ठूलो व्यापारिक सहर सिगात्से पनि छोटो दूरीमा पर्छ । किमाथांका नाकाबाट सिगात्से करिब ३ सय किलोमिटर दूरीमा छ । संखुवासभा उद्योग वाणिज्य संघका अध्यक्ष युवराज शाक्य भन्छन्, यो मार्गको दक्षिणी सीमा विराटनगरबाट भारतको कोलकाता नजिक पर्ने भएकाले पनि व्यापारिक महत्त्व बढ्नेछ । नाका खुलेपछि प्रदेश १ को मात्र होइन, सिंगो मुलुककै लागि यो सडक कोसेढुंगा बन्नेछ । उत्तरदक्षिण कोसी सडक योजनाका प्रमुख गौतमकुमार श्रेष्ठले चेपुवा, छुमसुर घोङगोप्पा खण्डमा विस्फोट गरी १४ किलोमिटर सडक छिचोलिने बताए । विस्फोटको जिम्मा सेनालाई दिइसकेका छौं, उनले भने, विस्फोटक पदार्थ खरिदका लागि अब प्रक्रिया सुरु हुन्छ । अहिले खाँदबारीदेखि बरुण नदीसम्म ८० किमि सडकमा यातायातका साधन चल्न थालेका छन् । त्यसमध्येमा पनि ३४ किलोमिटर सडकको ग्राभेल भइसकेको छ । सडक चौडा बनाउने, ग्याबिन पर्खाल, पुलपुलेसा निर्माणको काम भइरहेको छ । आर्थिक वर्ष ०६५६६ बाट खाँदबारी किमाथांका सडक निर्माणको काम सुरु भएको हो । किमाथांकाबाट पाँच सय मिटर पर तिब्बतको चागाबजारसम्म भने चीन सरकारले सडकको ट्र्याक खोलेर ग्राभेलसमेत गरिसकेको छ । किमाथांकातर्फबाट पनि ट्र्याक खोल्ने काम भइरहेको छ । सडकको उत्तरतर्फबाट १४ किलोमिटर सडक बनिसकेको योजना कार्यालयले जनाएको छ । बीचबीचमा रेखांकनका कारण र धार्मिकस्थल भएकाले विवाद देखिए पनि योजनाका तर्फबाट त्यसलाई समाधान गरी निर्माणको काम अघि बढाइएको श्रेष्ठले बताए । उनका अनुसार बरुणसिम्बुङ, सिम्बुङहटिया, लिङगामचेपुवा, चेपुवाहुङहुङमा गजुरमुखीमोतिदानगीताञ्जली कन्स्ट्रक्सन (जेभी) ले काम गरिरहेको छ । किमाथांकादेखि चेपुवातिर आउने सडकखण्डको ट्र्याक ओपन शर्मा एपेक्स कान्छाराम कन्स्ट्रक्सनले गरिरहेको छ । नाका नियमितताको अपेक्षा चिनियाँ राष्ट्रपतिको भ्रमणका बेला परापूर्व कालमा नुन, सुन र ऊन बोक्ने ओलाङचुङगोला नाकाको नियमितता के कसो हुने हो भन्नेमा ताप्लेजुङका बासिन्दाको मुख्य चासो छ । मेची राजमार्ग भएर जोडिएका पाँचथर, इलाम हुँदै झापादेखि तमोर करिडोर भएर जोडिने तेह्रथुम, धनकुटादेखि मोरङ र सुनसरीसम्मका सहरलाई लाभ पुग्ने भएकाले यसको चासो अन्य जिल्लालाई पनि छ । चीनको स्वशासित तिब्बतसँग सदीयौंदेखि व्यापारिक कारोबार गर्दै आएको ओलाङचुङगोला नाकालाई नियमित बनाउन नेपालतर्फको सीमावर्ती क्षेत्रका बासिन्दाले हरसम्भव प्रयास गरेका छन् । ओलाङचुङगोलामा जन्मेर देशविदेशमा रहेका वालुङ समुदायले स्वस्फूर्त रूपमा ३ करोड रुपैयाँ संकलन गरेर टिप्ताला भन्ज्याङदेखि ओलाङचुङगोला बस्तीसम्मको २४ किलोमिटर सडकको ट्र्याक खोलेका छन् । उनीहरूले चिनियाँ ठेकदारमार्फत ट्र्याक खोलेका हुन् । ट्र्याक खोलेको दुई वर्ष बितिसक्ता पनि नियमित गाडी चलेको छैन । चीनले आफ्नो सिमाना टिप्ताला भन्ज्याङसम्मै कालोपत्रे सडक बनाइसकेको छ । नेपालतर्फ भने साना गाडी मात्रै चल्ने तीन मिटर चौडाइको सडक छ । चीनले नेपालतर्फ गाडी चलाएको छैन, नेपालीले गाडी किनेका छैनन् । त्यसैले यातायात नचलेको हो, फक्ताङलुङ गाउँपालिका७ ओलाङचुङगोलाका वडाध्यक्ष छेतेन शेर्पा भोटेले भने । ओलाङचुङगोलाबाट ताप्लेजुङ सदरमुकाम फुङलिङ सडकले जोडिएको छैन । बिस्तारको काम भइरहेको छ तर सुस्त गतिमा । सदरमुकाम फुङलिङबाट फक्ताङलुङ गाउँपालिका६ लेलेपको लुङथुङसम्म ट्र्याक खोलिएको छ । अब ओलाङचुङगोलासम्म जोड्न २१ किलोमिटर बाँकी रहेको उत्तर दक्षिण ओलाङचुङगोला सडक आयोजनाका प्रमुख रामप्रसाद गुरुङले बताए । बहुवर्षीय ठेक्का सम्झौता अनुसार काठमाडौंको एसडी एलाइट निर्माण कम्पनीले विस्तारको काम गरिरहेको छ । तमोर नदीको उद्गमस्थल ओलाङचुङगोलाको टिप्ताला भन्ज्याङ आसपास हो । यो नदी ताप्लेजुङ, पाँचथर, तेह्रथुम, धनकुटा, सुनसरी हुँदै सप्तकोसी नदीमा पुगेर मिसिन्छ । यो नदीको किनारैकिनार भएर सडक निर्माण सुरुवात भएको छ । हाल संखुवासभा सडक डिभिजन कार्यालयमा कार्यरत उत्तर दक्षिण लोकमार्ग आयोजनाका पूर्वप्रमुख इनिजनियर कुवेर नेपालीका अनुसार तमोरको किनारैकिनार बनाइने सडकको दूरी २ सय ५१ किलोमिटर हुन्छ । यो चीनसँगको सिमाना टिप्ताला भन्ज्याङदेखि भारतसँगको विराटनगरको सिमाना जोगबनी भन्सारसम्मको दूरी हो । त्रिदेशीय भन्सार जोड्ने यो सबैभन्दा छोटो सडक हुने उनी बताउँछन् । यो योजनालाई प्रदेश सरकार अन्तर्गत राखिएको छ । राष्ट्रिय योजना आयोगको वार्षिक विकास कार्यक्रम २०७६७७ अनुसार २५ किलोमिटर नयाँ ट्र्याक खोल्ने, १३ किलोमिटर सडकको स्तरोन्नति गर्ने र तीनवटा पुलको ठेक्का ब्यवस्थापन गर्ने उल्लेख छ । प्रदेश १ का अर्थमन्त्री इन्द्र आङवो यतिको महत्त्वपूर्ण सडक केन्द्रमै रहनुपर्ने बताउँछन् । ताक्लाकोट नाका खोल्न मागचिनियाँ राष्ट्रपति सी चिनफिङको आसन्न नेपाल भ्रमणमा सुदूरपश्चिमको उत्तरी ताक्लाकोट उरैभन्ज्याङ नाका खोल्ने विषयमा पहल गर्न उद्योग तथा पर्यटन व्यवसायीले सरकारसँग आग्रह गरेका छन् । मानसरोवर जाने भारतीय तीर्थयात्रीका लागि दार्चुलाबझाङको तिंकर र ताक्लाकोट उरैभन्ज्याङको मार्ग सबैभन्दा छोटो पर्ने उनीहरूको दाबी छ । बर्सेनि लाखौंको संख्यामा भारतीय तीर्थयात्री मानसरोवर यात्रामा निस्कन्छन्, उद्योग वाणिज्य संघका पूर्वअध्यक्ष दिनेश भण्डारीले भने, सुदूरपश्चिमलाई प्रमुख मार्ग बनाउन सकिए समृद्धिको ढोका खुल्छ । यो नाकालाई त्रिदेशीय व्यापार नाकाका रूपमा विकास गर्न सकिने उद्योग वाणिज्य महासंघ सुदूरपश्चिम प्रदेशका अध्यक्ष शंकर बोगटीको भनाइ छ । चीनका लागि पनि ताक्लाकोटको नाका सामरिक र रणनीतिक महत्त्वको छ, उनले भने, सरकारबाटै कैलाश पर्वतको ढोका खोल्न पहल गरिए चीन सरकार सकारात्मक हुनेछ । सरकारले पनि महाकाली करिडोर र सेती लोकमार्ग निर्माणलाई गति दिनुपर्ने उनले बताए । तिंकरबाट महाकाली र सेती लोकमार्गले चिनियाँ नाकालाई जोड्छ । कञ्चनपुरको ब्रह्मदेवदेखि महाकालीको किनारैकिनार दार्चुलाको उत्तरी तिंकर नाकासम्मको महाकाली करिडोरको लम्बाइ ४ सय २५ किलोमिटर छ । कैलालीको बहुनियादिपायल, बाजुराको काँडा, बझाङको छान्ना सुनिकोठधुली हुँदै ताक्लाकोटपाटन जोड्ने सेती लोकमार्गको लम्बाइ पनि ४ सय किलोमिटरको हाराहारी नै छ । महाकाली करिडोरको काम ०६६ सालदेखि सुरु भएको हो । आयोजना प्रमुख अच्युतविलास पन्तका अनुसार हालसम्म १ अर्ब ३३ करोड लगानी भइसकेको महाकाली लोकमार्गको ३० प्रतिशत प्रगति भएको छ । उनका अनुसार बैतडी, दार्चुला र डडेल्धुराको ८ खण्डमा ठेक्कापट्टा भई काम सुरु भएको छ । चालु आर्थिक वर्षमा ३२ करोड बजेट विनियोजन गरेको छ । अघिल्लो वर्ष पनि त्यही हाराहारी बजेटमा काम भएको थियो । उक्त योजनाको कुल लागत १८ अर्ब छ । सेती लोकमार्गको ठाउँठाउँबाट काम सुरु भए पनि कछुवा गतिमा काम भइरहेकाले उत्तरी नाका जोड्न एक दशक बढी लाग्ने देखिन्छ । ०७१७२ बाट प्रत्येक वर्ष १५ देखि २० करोड हाराहारी बजेट विनियोजन हुने गरेको साँफ सडक डिभिजनका इन्जिनियर डबलबहादुर बिष्टले बताए । भौतिक पूर्वाधारमन्त्री पठानसिंह बोहराले सुदूरपश्चिमबाट चिनियाँ नाका खोल्न सकिए सुदूरपश्चिमको मात्र नभएर राष्ट्रकै लागि फाइदाजनक हुने बताए । प्रदेश सरकारले मुख्यमन्त्रीमार्फत प्रधानमन्त्री केपी शर्मा ओलीसँगको भेटमा चिनियाँ राष्ट्रपति सी चिनफिङसँगको भेटमा ताक्लाकोट र तिंकर नाका खोल्ने विषयमा पहल गर्न माग गरिएको छ, उनले भने । उनले उत्तरी र दक्षिणी नाका जोड्न संघ सरकारअन्तर्गतका महाकाली र सेती लोकमार्गबाहेक प्रदेश सरकारका छुट्टै ६ वटा सडक सञ्जाल बनाउन लागेको बताए । प्रदेश सरकारले दार्चुला जिल्लाबाट २ वटा सडक योजनाले उत्तरी नाकालाई जोड्ने गरी निर्माणको काम अघि बढाएको छ । दार्चुलाको खलंगाखाडदेउथलापारीबगर खण्डेश्वरी सडक मार्गलाई प्रदेश गौरवको योजनामा राखेर उत्तरी नाका जोड्न लागेको मन्त्रालयका शाखा अधिकृत वीरबहादुर धामीले बताए । उक्त योजनाका लागि चालु वर्षमा ५ करोड बजेट छुट्याइएको छ । दार्चुलाकै दललेक, नागु, सिना हुँदै उत्तरी नाका जोड्ने सडकमा पनि प्रदेश सरकारले यस वर्ष १ करोड रुपैयाँ विनियोजन गरेको छ । डोटी दिपायलबाट बझाङको पातीहाल्ना, चैनपुर तलकोठ हुँदै साइपाल सडक योजनाले पनि उत्तरी नाका जोड्ने धामीले बताए । प्रदेश गौरवको योजनामा रहेको उक्त सडकमा चालु वर्ष १० करोड विनियोजन भएको उनले बताए । बझाङको रिठापाता, भ्यानढुंगा, सिरुपाठा हुँदै सुर्मा सरोवरबाट अर्को जिल्ला सडक योजनाले पनि उत्तरी नाका जोड्न लागेको धामीले बताए । प्रदेश सरकारको यो नयाँ लोकेसन हो, धामीले भने, ठेक्कापट्टा भई काम सुरु भएको छ । उनले पहिलो वर्ष १ करोडको काम हुने बताए । बाजुराको मार्तडीकोल्टीपिपलचौर प्रदेश सरकारको गौरवको योजनाले पनि उत्तरी नाका जोड्छ, उनले भने, यसमा पनि टेन्डर भई काम सुरु भएको छ । त्यस्तै बाजुराको कवाडी, बिच्छिया र हिल्सा हुँदै हुम्लाको सिमकोटलाई चीनसँग जोड्ने सडक बनाइने उनले बताए ।लामाबगरमा एक दशकमा तीन किलोमिटर ट्र्याकडाँडापारि चीनले तीव्र विकास गरिरहेको छ, डाँडावारि दोलखाको लामाबगरमा भने तीन किलोमिटर सडकको ट्र्याक खोल्न ठ्याक्कै एक दशक लागेको छ । लप्चेको डाँडाले छुट्याएको नेपाल र चीनको सीमा विनिमयका लागि आउजाउ गरिरहने लामाबगरका पेम्बाछिरी शेर्पाले भन्छन्, चीनले आफ्नोतर्फको फलेकमा छोटो अवधिमा सडक र अन्य पूर्वाधार बनाइसकेको छ । नेपालतर्फ भने सीमाको गाउँ लप्ची पुग्न लठ्ठामा झुन्डिएर हिँड्नु परिरहेकै छ ।लिच्छविकालदेखि खुलाइएको उक्त प्राचीन पद मार्गलाई आधुनिक नेपालमा आइपुग्दा सडक सञ्जालमा जोड्ने प्राथमिकताको सूचीबाट भने क्रमशः हटाउँदै लगेको देखिन्छ । उक्त सडकका लागि केन्द्रीय सरकारले १० वर्षमा लगभग १३ करोड मात्रै बजेट छुट्याउनुले पनि त्यही पुष्टि गर्छ । चालु वर्षका लागि भने उक्त सडकको सुरुङ मार्ग अध्ययन र डिजाइन भन्दै ५३ करोड विनियोजन गरिएको छ । ऐतिहासिक मार्गलाई चीनका राष्ट्रपति सी चिनफिङको भ्रमणका बेला प्राथमिकता सूचीमा राखिएन, दोलखाबाट निर्वाचित संघीय सांसद पार्वत गुरुङले भने । चीन र भारत जोडिँदा उक्त मार्गको लम्बाइ छोटोमा दुई सय १० किलोमिटर र लामोमा दुई सय ४० किलोमिटरसम्म हुने अध्ययनले देखाएको छ । सडक विभागका महानिर्देशक केशव शर्माले भने लामाबगर नाका खोल्न केन्द्रीय सरकार र सडक विभागले प्राथमिकतामा राखिरहेकै दाबी गरे । उनका अनुसार उत्तरदक्षिण जोड्ने नौवटा प्राथमिकताका मार्गहरूमध्ये लामाबगर पनि पर्छ । प्रदेश सभाका सांसद पशुपति चौलागाईं उक्त नाका सडक सम्पर्कमा जोडिए त्रिदेशीय सम्बन्धको आधार बन्ने दाबी गरे ।प्राचीनकालदेखि सहज ठानिएको उक्त मार्ग खुलाउन लामाबगरबाट करिब ३२ किलोमिटर ट्र्याक खोल्न बाँकी छ । चीनको फलेकबाट लामाबगरसम्म सुरुङ मार्ग बनाउँदा ११ किलोमिटरमा यात्रा पूरा हुने अध्ययनले देखाएको छ । लामाबगरबाट सिंगटीसम्म माथिल्लो तामाकोसी जलविद्युत् आयोजनाले आफ्नो प्रवेशमार्ग भएकाले २९ किलोमिटर सडक निर्माण गरिसकेको छ । सिंगटीबाट छोटो मार्ग बनाउन करिब २० किलोमिटर कालिञ्चोक गाउँपालिका र भीमेश्वर नगरपालिकाको तामाकोसी किनारै किनार पुष्पलाल मार्गस्थित नयाँपुल जोड्ने योजना पनि छ । पुष्पलाल मार्गबाट खुर्कोट पुगेपछि सिन्धुलीबाट बर्दिबास हुँदै जलेश्वरबाट भिट्टामोड पुग्ने सडक छोटो दूरीको त्रिदेशीय सडक सञ्जाल हुने डिभिजन सडक प्रमुख धमेन्द्र झाले कान्तिपुरलाई बताए ।लामाबगरदेखि चीनको नाकासम्म पुग्न एउटा कठिन भीर पार गर्नुपर्छ । उक्त भीर कोपेर नौ सय मिटर सुरुङ मार्ग बनाउनेबारे ऊर्जा मन्त्रालय र भौतिक योजना निर्माण मन्त्रालयको हानाथाप चल्दा कामले गति लिन सकेको छैन । माथिल्लो तामाकोसी जलविद्युत् आयोजनाको ड्यामसाइटको पूर्वी भागमा रहेको पहाड खोपरे नौ सय मिटर सुरुङ बनाएपछि मात्रै चीनको तिब्बततिर सडक बढाउन सम्भव छ । सम्भाव्यता अध्ययनपछि उक्त आयोजनाले आफ्नो सिभिल कार्य गरिरहेको चिनियाँ कम्पनी सिनो हाइड्रोलाई सुरुङको डिजाइन गर्न लगाएको थियो । उक्त डिजाइनलाई आयोजनाले २०७१ मंसिरमा भौतिक योजना तथा निर्माण मन्त्रालयमा बुझाएको थियो । हालको दरमा करिब ५५ करोड लागत लाग्न सक्ने सुरुङ मार्गबारे उक्त मन्त्रालयले कुनै कदम नचालेकाले तीन किलोमिटर सडक बनेकै भरमा लामाबगर नाका खोल्ने कार्यले एक दशक गुजारेको छ । सात मिटर चौडाको सुरुङ मार्ग निर्माणको जिम्मा सरकारले चाहेमा सिनो हाइ्रोलाई दिने गरी प्रस्ताव गरिएको थियो, माथिल्लो तामाकोसी आयोजनाका कार्यकारी अधिकृत विज्ञान श्रेष्ठले भने, सुरुङ निर्माणमा दख्खल राख्ने सिनोले सडकको सुरुङको काम पनि गर्ने बताएको थियो । माथिल्लो तामाकोसीले अध्ययन प्रतिवेदन र डिजाइन गरेकै उक्त सुरुङका लागि उही शीर्षकमा सरकारले फेरि ५३ करोड विनियोजन गरेपछि दुई मन्त्रालयबीच हानाथाप भएको हो । ऋषिराम पौड्याल (काठमाडौं), बलराम घिमिरे (रसुवा), घनश्याम खड्का (म्याग्दी), दीपेन्द्र शाक्य (संखुवासभा) र आनन्द गौतम (ताप्लेजुङ), मोहन बुढाऐर (धनगढी), राजेन्द्र मानन्धर (दोलखा)"
गाउँ सचिवदेखि महासचिवसम्म,"चिनियाँ राष्ट्रपति सी चिनफिङ कुनै बेला प्रदेश प्रशासक थिए । त्यतिबेला उनलाई एकपल्ट पत्रकार सम्मेलनमा सोधिएको थियो, तपाईं आफ्नै कामको मूल्यांकन गर्दा १०० दिनुहुन्छ कि नब्बे ? जवाफमा सीले भनेका थिए, कुनै पनि दिन्नँ । १०० दिँदा धेरै घमण्ड देखिन्छ । नब्बे दिँदा गिर्दो आत्मसम्मान झल्किन्छ । सन् १९४९ को चिनियाँ क्रान्तिपश्चात् जन्मेर शासन गर्ने यिनै पहिलो नेताराष्ट्रपति सी चिनफिङले शनिबारदेखि गर्ने राजकीय भ्रमण नेपालका लागि गर्वको विषय बनेको छ । लाल राजकुमारको रूपमा सन् १९५३ मा जन्मेका सीले पार्टीको माथिल्लो तहमा रहेका आफ्ना पिता सी झोउसनबाट राजनीतिक दीक्षा पाए पनि उनको झोंगनानहाई (चीनको ह्वाइट हाउस) तर्फको यात्रा सहज रहेन । १९७४ जनवरीमा चिनियाँ कम्युनिस्ट पार्टीको पूर्ण रूपमा सदस्य बनेसँगै गाउँ सचिव भएका सीको पार्टी प्रवेशको आवेदन सातौं पटकसम्म अस्वीकार भएको थियो । अन्त्यमा एक स्थानीय नेताको सहयोगमा उनले सदस्यता पाउन सके । उनको यो निर्णयलाई उनका समकक्षी र साथीहरूले स्वागत गरेनन् । बरु धोकाको रूपमा बुझे । त्यो सांस्कृतिक क्रान्तिअन्तर्गत माओले सम्पूर्ण घरानियाँ परिवारका शिक्षित युवालाई चरम दुःख दिइरहेको समय थियो जुन १९६८ को डिसेम्बरमा रेड गार्डस् परिचालन गरेर सुरु भएको थियो । १९६२ मा सीका बाबुलाई माओले दुत्कारेको उपन्यास मन पराएको आरोप लगाई एक कारखानामा काम गर्न पठाइयो । आमा ची सिनलाई खेतीपातीमा खटाइयो । १९६७ मा माओले विद्यार्थीलाई वर्गीय शत्रु लाई निसाना बनाउन निर्देशन दिए । यही समयमा सीका बाबुलाई पूर्वी जर्मनी भ्रमणका क्रममा बाइनाकुलरमार्फत पश्चिम जर्मनीतर्फ हेरेको थप आरोपसमेत लगाएर सैनिक हिरासतमा राखियो । यो समयमा आधिकारिक रूपमा रेड गार्डस् मा भर्ती हुन सी सानै थिए । उनका बाबुका कारण पनि उनलाई मन पराइएन । त्यस समयमा आफूलाई चार पटकसम्म थुनामा राखिएको र आफ्ना बाबुको निन्दा गर्न बाध्य पारिएको सन् २००० मा उनले बताएका छन् ।त्यस समयको एक घटनालाई उनले यसरी सम्झेका छन् ः म १४ वर्षको थिएँ । एक रेड गार्डस्ले मलाई सोधे, तिमी स्वयंलाई आफ्ना गल्ती कति गम्भीर लाग्छ ? मैले प्रतिप्रश्न गरें, तपाईं आफैं अनुमान गर्न सक्नुहुन्छ । के ती मलाई फाँसी दिन पर्याप्त छन् त ? मैले सय पटक झुन्ड्याउन पर्याप्त भएको जवाफ पाएँ । मैले सोचें एकपटक झुन्ड्याइनु र सय पटक झुन्ड्याइनुमा कुनै फरक छैन भने सय पटकसँग किन डराउनु ? मैले पत्तो पाइसकेको थिएँ उनीहरू केवल मलाई तर्साउन आएका थिए । तर उनीहरूले मलाई अब जीवनका जम्मा ५ मिनेट मात्र बाँकी रहेको र त्यो समयमा जनताको प्रजातान्त्रिक अधिनायकवादको आनन्द लिन सुझाए । अन्त्यमा हरेक दिन अध्यक्ष माओका भनाइहरू वाचन गर्न आदेश दिएर छाडे । सन् १९७५ को वसन्त ऋतुको समयमा सीका बाबुलाई १६ वर्षको सजायपश्चात् पुनःस्थापित गरिएको थियो । सोही समयमा सी चिंगुवा विश्वविद्यालयमा मजदुर किसान सिपाहीको हैसियतमा केमिकल इन्जिनियरिङ पढ्न भर्ना भए । चिंगुवामा सीले प्रयोग गरेको छात्रवासको कोठालाई अहिले विशेष रूपमा सुरक्षित गरेर राखिएको छ । विश्वविद्यालय आफैंमा ख्यातिप्राप्त प्राज्ञिक थलोका रूपमा उदाएको छ । त्यतिबेला सीलाई शैक्षिकभन्दा पनि राजनीतिक योग्यताका आधारमा भर्ना गरिएको थियो । यही समयमा सी परिवारको पुनर्मिलन भयो । सीका बाबुले आफू अध्यक्ष माओप्रति बफादार रहेको भनी पार्टीमा पुनः जिम्मेवारीका लागि तत्कालीन प्रमुखसमक्ष निवेदन दिए । झन्डै दुई दशकसम्म छिन्नभिन्न हुँदा पनि सी परिवारले पार्टीप्रतिको भरोसा कायम राखेको तथ्यलाई ध्यान दिने हो भने हामीले सीको संघर्ष बुझ्न सक्छौं ।समकालीन नेपाललाई नेतृत्व प्रदान गरिरहेका सबैजसो नेताको जीवन संघर्षपूर्ण छ । तर उनीहरूले सत्तामा पुगेपछि आफ्ना वरिपरिका मान्छेका निम्न सोच र नाजायज महत्त्वाकांक्षालाई ध्यान दिँदा राष्ट्र विकासमा बाधा पुगेको देख्दैनन् । विगतको दुःखपूर्ण समयलाई बिर्सेजस्तो छनक दिन्छन् । शक्तिराष्ट्र चीनका राष्ट्रपति सी राजनीतिको रहस्यलाई भिन्न तरिकाले व्याख्या गर्छन् । एक पत्रकारसँगको कुराकानीमा उनले भनेका थिए, सत्ता र शक्तिबाट टाढा रहेका र यसको कम अनुभव भएकाहरूले राजनीतिलाई एक रहस्यमय उपन्यासका रूपमा बुझ्छन् । तर म सत्ता र शक्तिसँगै आउने ताली, फूलमाला तथा वैभवलाई सतही चिजका रूपमा हेर्छु । बरु मानव सम्बन्धको चञ्चलतामा भरपर्ने राजनीतिले ल्याउन सक्ने कारावास तथा निर्वासनमा ध्यान दिन्छु । राजनीतिलाई मैले गहिरोसँग बुझेको छु । सी चीनको यानान प्रान्तलाई आफ्नो जीवनको सुरुवातका रूपमा प्रस्तुत गर्छन्, जहाँ उनले सांस्कृतिक क्रान्तिको समयमा आफ्नो किशोरावस्था बिताएका थिए । मैले जीवनका आधारभूत मान्यता तथा सोचहरू यानानमा आर्जन गरें जो आज मेरा गुण बनेर रहेका छन्, सीले भनेका छन् । अस्ट्रेलियाका पूर्वप्रधानमन्त्री केभेन रड भन्छन्, सी चिनफिङलाई बुझ्न उनको पार्टीप्रतिको अविच्छिन्न लगावलाई ध्यान दिनुपर्छ । किनकि यही पार्टीभित्र नै उनले आफ्नो जीवनका सबैभन्दा उत्कृष्ट र निकृष्ट दिनहरू बिताएका छन् ।सन् १९९६ मा तत्कालीन राष्ट्रपति जियाङ जेमिनले नेपाल भ्रमण गर्दा चीनले भर्खरै मात्र आर्थिक विकासको लय समातेको थियो । चीनका सुधारवादी नेता देङ सियाओपिङले अवलम्बन गरेको अर्थराजनीतिक नीतिअन्तर्गत चीन विकासको पथमा बढिरहेको थियो भने नेपालमा संवैधानिक राजतन्त्र थियो । अमेरिकाको साम्राज्यवाद र उदारवादी व्यवस्थाको संसारभर जयजयकार चलिरहेको थियो । सोभियत संघको पतनपछि दार्शनिक फ्रान्सिस फुकुयामाले एक इतिहासको अन्त्य भएको हुन सक्ने दाबी प्रश्नवाचक चिह्न राखेर गरेको जम्मा ४ वर्ष बितेको थियो । नेपालमा नेपाली कांग्रेसका नेता शेरबहादुर देउवा प्रधानमन्त्री थिए । मुलुकमा अन्तर्राष्ट्रिय मुद्राकोष र विश्व बैंकको सहयोगमा उदारवादउन्मुख संरचनात्मक सुधारका कार्यक्रम कार्यान्वयनका चरणमा थिए । जियाङ जेमिन आफैंमा पार्टी तथा मुलुकलाई नयाँ दिशा दिने सोचमा थिएनन् । उनको नेपाल भ्रमण दुई देशको द्विपक्षीय सम्बन्धमा एक कडीका रूपमा रहे पनि यसका धेरै दूरगामी प्रभाव थिएनन् र रहेनन् । एक्काइसौं शताब्दीको प्रवेशसँगै चीनले एतिहासिक फड्को मारेको छ । सन् २०१२ मा चिनियाँ कम्युनिस्ट पार्टीको महासचिवका रूपमा उदाएका सी नियमित प्रकारका नेताभन्दा फरक छन् । उनले पार्टीलाई नयाँ दिशातर्फ धकेल्दै छन् । उनले चीनलाई विश्व व्यवस्थाको प्रमुख संवाहकका रूपमा प्रस्तुत गर्न खोज्दै छन् । सोभियत संघको पतनबाट चीनले गहिरो पाठ सिक्नुपर्ने अवस्थामा सीको महासचिवमा पदस्थापना पनि रहस्यमय छ । तत्कालीन अमेरिकी विदेश सचिव हिलारी क्लिन्टनसँग सेप्टेम्बर ४ मा भेटवार्ता गर्ने तय गरेका सी अकस्मात् गायब भए । त्यसको ११ दिनपछि सेप्टेम्बर १५ मा पदबहाली गरेका सीले पछि आफूलाई पिठ्युँमा चोट लागेकाले आराम गरेर बसेको बताए । तर विश्लेषकहरू भने सीले सो समयमा पार्टीको सर्वोच्च पदका लागि आफूबाहेक अर्को व्यक्ति भएको भए खोजेर निकाल्न पार्टी उच्च पदस्थलाई चुनौती दिएर हिँडेको बताउने गरेका छन् । विश्व इतिहासमा चीनको स्थानलाई पुनःस्थापना गर्ने लक्ष्यसाथ चिनियाँ सपनालाई अगाडि सारेका सीको नेपाल भ्रमणले क्षेत्रीय र अन्तर्राष्ट्रिय राजनीतिमा दूरगामी महत्त्व राख्छ । दुई भीमकाय मुलुकका बीचमा रहेको नेपालको परराष्ट्र नीतिलाई अमेरिकी अध्येता लियो ई रोजले अस्तित्व रणनीतिका रूपमा अर्थ्याएका छन् । तर जसले जसरी अर्थ्याए पनि खासमा यो धेरै भारतमुखी रहिआएको थियो । चीनले नेपालको आर्थिक विकासमा उल्लेख्य योगदान गरे पनि राजनीतिक रूपमा असंलग्न रहन्थ्यो । तर बदलिँदो आवश्यकता र बाध्यताबीच अहिले चिनियाँ पक्ष पनि नेपालको राजनीतिमा जोडिन थालेको छ । सी भ्रमणलाई यसैको निरन्तरता तथा अग्रगमनका रूपमा हेर्ने हो भने आउँदा दिनमा नेपालले स्पष्ट छिमेक नीति तय नगरी धर पाउने छैन । चीनको छिमेकीका रूपमा नेपालले के कति फाइदा उठाउन सक्छ भन्ने कुरा मुलुकले आगामी दिनमा तय गर्ने वैदेशिक नीतिभन्दा पनि यसले अवलम्बन गर्ने घरेलु राजनीतिमा भर पर्छ । चीनका लागि भने संवेदनशील क्षेत्र तिब्बतसँग सिमाना जोडिएको छिमेकी मुलुक नेपालको वैदेशिक नीतिले धेरै महत्त्व राख्नेछ । राष्ट्रपति सीको भ्रमणले द्विपक्षीय सम्बन्धमा जति महत्त्व राख्छ त्योभन्दा धेरै गुणा महत्त्व आधुनिक नेपालको आर्थिक विकासमा राख्नेछ । दुई तिहाइको वामपन्थी दलका प्रधानमन्त्री केपी शर्मा ओलीले भारतको अन्यायपूर्ण अघोषित नाकाबन्दीविरुद्ध लड्न साथ खोज्दा सहज बनिदिएको चीनका पनि आफ्नै चुनौती छन् । भविष्यमा दुई देशबीच गरिने सहकार्यमा नेपालले ती बाध्यतालाई गहिराइसम्म बुझेर सोहीअनुरूप परिपक्वता देखाउन सक्छ भन्ने विश्वास भएर नै सीको नेपाल भ्रमण तय भएको छ । यसलाई नेपाली नेतृत्वले पनि पक्कै मनन गरेको हुनुपर्छ । भलै यो सरकारले दूरगामी महत्त्वका काम गर्न र जनताका समस्यामा ध्यान दिन सकेको छैन ।राष्ट्रपति सी भ्रमणको पूर्वसन्ध्यामा दुई देशका कम्युनिस्ट पार्टीबीच भएको भाइचारा तथा सहकार्यको सम्झौतालाई कसीका रूपमा हेर्ने हो भने नेपाल कम्युनिस्ट पार्टी दुईतर्फी जिम्मेवारीबाट थिचिएको छ । एक, चीनको यात्रामा साथ दिने । दोस्रो, पहिलो जिम्मेवारी पूरा गर्नकै लागि भए पनि मुलुकभित्र आफ्नो मताधार तथा जनाधारलाई कायम राख्नुपर्ने छ । संविधानको पालना गर्दै निरन्तर शासन गर्न नेपाली कम्युनिस्ट पार्टीले आवधिक निर्वाचनमा जनताको मत जित्नुपर्छ । त्यसका लागि आर्थिक समृद्धिका आम अपेक्षा पूरा गर्न सक्नुपर्छ । नेपालको समृद्धितर्फको यात्रा त्यति सहज छैन । मुलुकमा उत्पादन क्षेत्रमा लगानी कम छ । निर्यातजन्य वस्तुको कमी छ । अर्थतन्त्रबाट विप्रेषणको मात्रा निकालिदिने हो भने कहालीलाग्दो अवस्था छ । ठूला आयोजना निर्माणका लागि आवश्यक सीप तथा लगानीको अभाव छ । नेपालका आर्थिक समस्या टड्कारो हुँदा पनि चीनले लगानी गर्नुपूर्व क्षेत्रीय भूराजनीतिलाई ध्यान दिनेछ । यसोगर्दा नेपालले यथेष्ट रूपमा चिनियाँ लगानी भित्र्याउन सक्ने छैन । राष्ट्रपति सीको भ्रमणले यदि यो क्षेत्रीय भूराजनीतिक सन्तुलनलाई नयाँ बिन्दुमा पुर्याउन सक्यो र नेपालले रणनीतिक महत्त्वका ठूला आयोजना निर्माणमा चिनियाँ लगानी भित्र्याउन सक्यो भने गणतन्त्र नेपाल आर्थिक रूपमा सबल हुनेछ । तबमात्र नेपालले आफ्ना परराष्ट्र नीतिलाई निर्भयसाथ कार्यान्वयन गर्न सक्ने वातावरण बन्नेछ । त्यो चीनका लागि पनि फलदायी हुनेछ ।लेखक चिंगुवा विश्वविद्यालयका पूर्वविद्यार्थी हुन् ।"
किन बढ्दै छ बालविवाह ?,"का नुनले विवाहको उमेरलाई २० वर्ष तोकेको छ । २० वर्ष पूरा नभई गरिएको विवाहलाई बालविवाह मानेको छ । बालविवाह कानुन विपरीत हो र यो कार्य गरेबापत सजाय र जरिवानाको समेत व्यवस्था गरेको छ । अहिले देशभरि नै बालविवाह एउटा ठूलो बहसको विषय बनिरहेको छ । केही हप्ताअघि मात्र विवाह गर्न पाउने उमेर १६ वर्ष बनाउनुपर्छ भन्दै प्रमुख जिल्ला अधिकारीलाई ज्ञापनपत्र बुझाइयो । केही समयअघि सांसदले संसदमा नै छोरीहरूको विवाह १६ वर्षमा गर्न पाउनुपर्छ नत्र भने विकृति फैलिन्छ भनी बोलेका कुरा पनि बाहिर आए । कतिपयको तर्क छ अहिलेको बच्चाहरूको विकास चाँडो हुन्छ । त्यसैले २० वर्षको उमेरको हदबन्दी धेरै भयो । पहिला पहिला पो बाबुआमाले विवाह गरिदिन्थे । अहिले त आफैं भागेर विवाह गर्छन् । अब हामीले के गर्न सक्छौं र ? हो, अहिले यस्तैयस्तै विषयले समुदायदेखि सहरसम्म, सडकदेखि संसदसम्म चर्चा पाइरहेको छ । प्रदेशहरूले पनि बालविवाह विरुद्ध अभियान सुरु गरेका छन् । ३ नं प्रदेशले २०७८ सालसम्म बालविवाहमुक्त प्रदेश घोषणा गर्ने लक्ष्य लिएको छ । अन्य प्रदेशले पनि छोरीको विवाह होइन पढाउँ, बेटी बचाउँ, बेटी पढाउँ जस्ता विभिन्न कार्यक्रम ल्याएका छन् । सबैको एउटै उद्देश्य सानो उमेरमा विवाह गर्ने कुरालाई रोक्ने, छोरीहरूको शिक्षा पूर्ण गर्ने र सक्षम, सबल सशक्त बनाउने नै देखिन्छ । यति हुँदाहुँदै पनि किन बढिरहेको छ त सानो उमेरमा विवाह ? आमाबाबुले गर्दिने विवाह भन्दा पनि आफैंले गर्ने विवाह झन् किन बढ्दो छ ? यसको जरासम्म पुग्न जरुरी छ नत्र भने हामी बालविवाहविरुद्ध कुनै पनि काम गर्न सक्दैनौं । मैले सानो उमेरमा विवाह गरेका ५ जोडीसँग छलफल गर्ने अवसर पाएकी थिएँ । उनीहरूसँग कुरा गर्दा र धेरै विद्यालयमा गएर विद्यार्थीहरूसँग छलफल गर्दा प्रायःबाट एउटै खालको समस्या आएका छन् । ७८ कक्षामा पढ्ने केटालाई केटी र केटीलाई केटा मन पर्न थाल्छ । उनीहरू एकआपसमा नजिकिन थाल्छन् । त्यसपछि साथीहरूको बीचमा हल्ला हुन थाल्छ । फलाना र फलानाको लभ परेको छ । ब्ल्याकबोर्ड, स्कुलका भित्ताहरूमा उनीहरूको पहिलो नामको अक्षरहरू जोडेर लेख्न थालिन्छ । विस्तारै यो कुरा शिक्षकहरूकोमा पुग्छ । शिक्षकहरूले बोलाएर उनीहरूलाई गाली गर्न थाल्छन् । उनीहरूलाई अनुशासनहीन भएको आरोपमा सजायँ दिइन्छ र नबोल्न भनिन्छ । त्यसपछि यही कुरा अभिभावककोमा पुग्छ । त्यसपछि उनीहरू कति जनाको त विद्यालय आउने कुरासमेत रोकिन्छ । उनीहरूले गाली, पिटाइसमेत खानुपर्ने स्थिति सिर्जना हुन्छ । अनि आफूलाई माया गर्ने एकजना मात्र भएको महसुस उनीहरूले गर्छन् । आफूलाई मन परेको र माया गर्ने मान्छेसँगै बस्ने एउटै उपाय भनेको विवाह भएको निष्कर्ष निकालेर भाग्ने गर्छन् । अधिकांश जोडीसँग कुरा गर्दा यही नै कथा उनीहरूले भने । यी सबैको स्वाभाविक कारण भनेको उनीहरूको उमेरजन्य मनोवैज्ञानिक कारण हो, जसलाई उचित परामर्श दिन नसक्दा बालविवाह जस्तो दूरगामी असरका घटना भइरहेका छन् । अहिले हामी इन्टरनेटको दुनियाँमा छौं । फेसबुक नचलाउने प्रायः कोही छैन । मोबाइल सबैको हातमा छ । हामी एउटा कुनामा बसेर संसार हेरिरहेका छौं तर हाम्रो सोच आजभन्दा २० वर्षअघि जस्तो थियो त्यसमा परिवर्तन हुन सकेको छैन । आज पनि विद्यालयमा केटा र केटीलाई अलगअलग बेन्चमा राखिन्छ । किन भनेर सोध्यो भने उनीहरू बिग्रन्छन्, पढाइमा ध्यान दिँदैनन् भन्ने जवाफ पाइन्छ । अहिले पनि विवाह र सेक्सलाई जोडेर हामी हेरिरहेका छौं । सेक्स हुनलाई विवाह हुनुपर्छ वा केही गरी सेक्स भइहाल्यो भने त्यही व्यक्तिसँग विवाह गर्नु अनिवार्य मानिन्छ । सेक्सका बारेमा कुरा गर्नु, छलफल गर्नुलाई इज्जतसँग जोडिन्छ । १२१३ वर्ष पुगेपछि केटाले केटी मन पराउनु स्वाभाविक हो, प्राकृतिक हो तर यो हुँदाहुँदै पनि यसलाई हामीले अप्राकृतिक बनाइदियौं । यसलाई बन्द कुरा र इज्जत विरुद्धको कुरा बनाइदियौं । त्यसैले धेरै किशोरकिशोरी आफूले ठूलो अपराध गरेको सम्झेर आत्महत्यासमेत गर्न पुग्छन् । हामीले कहिलै केटालाई केटी मन पर्नु र केटीलाई केटा मन पर्नु स्वाभाविक हो भनेर बच्चाहरूलाई सिकाएनौं । तिमीलाई मन पर्यो भने माया गर, बोल, कुरा गर केही बिग्रिँदैन तर विवाह उमेर नपुगी, आफ्नो खुट्टामा आफैं उभिन सक्ने नभई नगर भनेर कहिलै सिकाएनौं । खालि उनीहरूलाई डर, त्रास र मन पराउनु गलत हो भन्ने मात्र सिकायौं । बालविवाहबाट हुने असरबारे सिकाएनौं । परिणामस्वरूप बालबालिकाहरूले सानै उमेरमा विवाह गरिरहेका छन् । जबसम्म हामी किशोरकिशोरीहरूसँग खुलेर सेक्सको कुरा गर्दैनौं, उनीहरूलाई सेक्स र विवाह फरक हो र यो एकअर्काको पर्याय होइन भनेर सिकाउन सक्दैनौं, त्यतिबेलासम्म बालविवाहको अन्त्य सम्भव छैन । एकजना ८ कक्षामा पढ्ने १४ वर्षको बालिका गर्भवती भएको ६ महिनामा मात्रै घटना बाहिर आयो । हामीले बालिकालाई किन समयमा नभनेको गर्भपतन गर्न मिल्थ्यो भनी सोध्दा उनले आफ्नो गर्भमा बच्चा आएको वा शारीरिक सम्बन्ध राख्दा बच्चा बस्छ भन्नेसमेत थाहा नभएको बताइन् । साँच्चै हामी कहाँ कुरा गर्छौं त ? न परिवारमा यस्ता विषयमा कुरा हुन्छ न विद्यालयमा नै । अब हामीले किशोरीहरूलाई महिनावारी भइसकेपछि शारीरिक सम्बन्ध भयो भने तिम्रो गर्भ रहन सक्छ भन्ने सिकाउन जरुरी छ । कसरी सुरक्षित सम्बन्ध बनाउन सकिन्छ भन्ने कुरा, परिवार नियोजनका अस्थायी साधनका कुरा, गर्भपतनसम्बन्धी व्यवस्थाका कुरा हामीले गर्न जरुरी छ । हामीले इज्जतका कुरा गरेर, लाजका कुरा गरेर अब समस्या समाधान हुनेवाला छैन । अब उनीहरूलाई पूर्ण रूपमा सूचना दिने र सचेत बनाउने काम गर्न जरुरी छ । कुनै बालबालिकाले अहिले कसैलाई मन पराउँछ भने त्यसमा किन हामी अवरोध गरिरहेका छौं ? हामीले उसलाई माया गर्न दिने, मन पराउन दिने, सँगै हाँस्न, खेल्न, बोल्न दिने तर उनीहरूलाई सुरक्षित हुन चाहिने सूचना पूर्ण रूपमा दिने हो भने केही बिग्रँदैन । आज उसले मन पराएको मान्छे भोलि उसको परिपक्वतासँगै परिवर्तन हुन सक्छ । परिवर्तन भएन भने पनि उनीहरूले निर्णय गर्न सक्ने अवस्थामा पुगेर यही नै सही निर्णय हो भन्ने सोच्छन् भने किन आपत्ति गर्नुपर्यो ? हाम्रो इज्जतका लागि, अनुशासनको नाममा आज हामी थुप्रै बालबालिकाको भविष्य अन्धकार बनाइरहेका छौं । १७ वर्षमा विवाह गर्ने १८ वर्षमा बच्चा जन्माउने र २० वर्ष हुँदानहुँदै सम्बन्ध विच्छेद गर्नुपर्ने परिस्थितिमा पुगेका थुप्रै किशोरकिशोरी हाम्रासामु छन् । हामीले विवाह र सेक्सलाई जोडिदिएका कारण सानै उमेरमा विवाह गर्नेहरूको संख्या बढिरहेको छ ।"
सी भ्रमण : नेपालका आर्थिक प्राथमिकता,"चिनियाँ राष्ट्रपति सी चिनफिङको नेपाल भ्रमणको चर्चा उत्कर्षमा छ । यो भ्रमणले यति धेरै महत्त्व पाउनुका दुई मुख्य कारण छन् पहिलो त चिनिया राष्ट्रपतिबाट दुई दशकभन्दा बढी समयपछि नेपालको भ्रमण हुदैछ । दोस्रो, चीन नेपालको छिमेकी मात्र नभई आर्थिक तथा सैन्य महाशक्तिका रूपमा उदाइसकेको छ । सीको भ्रमणलाई लिएर राजनीतिक, आर्थिक र कूटनीतिक वृत्तमा ज्यादा चर्चापरिचर्चा छ । आर्थिक विषयमा केन्द्रित बहसहरूलाई दृष्टिगत गर्दा नेपालले राष्ट्रपति सीसँग करिब दर्जन आर्थिक तथा पूर्वाधार लगायतका विषयमा सहायताको आग्रह गर्ने देखिन्छ । सञ्चारमाध्यमहरूमा आएका विषयहरू हेर्दा हामी कहिले सी आउलान् र सूची बोकेर यो पनि बनाइदेऊ, त्यो पनि बनाइदेऊ भनेर हात जोड्न पाइएला भन्ने अवस्थामा छौं । जबकी हो माग्ने समय होइन । बरु हामीले भन्न सक्नुपर्छ नेपालमा लगानी गर । व्यापार गर । तिम्रो आम्दानी बढाऊ । हामी पनि तिमीसँगै समृद्ध हुन्छौं । यो पृष्ठभूमिमा नेपालको प्राथमिकता के हुनुपर्ला ? हाम्रो आजको प्रमुख जोड वैदेशिक लगानी तथा आन्तरिक बचत वृद्धि गरी लगानी वृद्धिका साथै पुँजी तथा श्रमको अनुपात बढाई अर्थतन्त्रलाई उच्चतम स्थिर अवस्थामा पुर्याउनु हो । यसका लागि हाम्रा आर्थिक गतिविधि तीव्रत्तर रूपमा चलायमान हुनुपर्छ । अहिले हाम्रो कुल गार्हस्थ उत्पादन करिब २८ विलियन अमेरिकी डलर छ । संसारभरिको जीडीपीको आकारसँग तुलना गर्दा यो १०० नम्बरभन्दा पछाडि देखिन्छ । प्रतिव्यक्ति कुल गार्हस्थ उत्पादन १ हजारदेखि १ हजार १ सय डलरको बीचमा छ । विश्व बैंकका अनुसार नेपाललाई आगामी १० वर्षका लागि प्रत्येक वर्ष कुल गार्हस्थ उत्पादनको १०१५ प्रतिशत रकम पूर्वाधार निर्माणमा खर्च गर्नुपर्ने हुन्छ । नेपालको प्रतिव्यक्ति आम्दानी सन् २०३० सम्ममा १० हजार डलर पुर्याउने हो भने पूर्वाधार विकास, चुलिँदो व्यापार घाटामा सुधार, ऊर्जा, पर्यटन र प्रविधि, वैदेशिक लगानी लगायतमा व्यापक सुधार गर्नुपर्ने देखिन्छ । चिनियाँ राष्ट्रपति सीको आसन्न भ्रमणमा यी विषयमा गहन अध्ययनसहित छलफल हुनुपर्छ । नेपाल विकासको प्रारम्भिक चरणमा छ । विकासको प्रारम्भिक चरणमा पूर्वाधार विकास सबैभन्दा प्रधान हुन्छ । पूर्वाधारमा प्राथमिकता छुट्याउन सकिएन भने दशकौंसम्म गरिबीको चपेटामा रुमलिनुपर्ने अवस्था आउँछ । हामी दशकौंदेखि यही चपेटामा छौं । पूर्वाधार विकासमा हाम्रो प्राथमिकता के हो ? पानीजहाज, अन्तरदेशीय रेलवे सञ्जाल कि आन्तरिक यातायात सञ्जाल ? यो पहिले छुट्याउनुपर्यो । जीडीपीको झन्डै ५० प्रतिशत व्यापार घाटा व्यहोर्ने देशका लागि पहिले आन्तरिक सञ्जाल नै प्राथमिक हुन्छ । अब हामीले उत्पादन केन्द्र र उपभोग केन्द्रबीच आवश्यक पूर्वाधार विकासलाई पहिलो प्राथमिकतामा राख्नुपर्छ । छिमेकी र दातृ निकायहरूसँग पनि सोही अनुसारका परियोजनामा ऋणअनुदानका लागि आग्रह गर्नुपर्छ । जापान लामो समयसम्म सहरकेन्द्रित पूर्वाधार विकासमा लाग्यो । सन् १९६२ पछि उसले सन्तुलित विकास योजनाअन्तर्गत आय असन्तुलन घटाउन ग्रामीण पूर्वाधारमा जोड दियो । दक्षिण कोरियाले दुई कोरियाको युद्धपछि पूर्वाधार विकासमै जोड दियो । सन् १९५३ मा सरकारी खर्चको करिब ९ प्रतिशत रहेको यातायात र सूचना प्रविधिको खर्चलाई उसले १९५८ मा बढाएर ३२ प्रतिशत पुर्यायो । १९९०२००१ को अवधिमा दक्षिण कोरियाली सरकारले कुल जीडीपीको ३३ दशमलव ६ प्रतिशत लगानी गरेको थियो यस सन्दर्भमा हेर्दा हाम्रा लागि वर्षौंदेखि थातीकछुवा गतिमा रहेको पूर्वपश्चिम रेलमार्ग, काठमाडौंतराई फास्टट्र्याक जस्ता परियोजना प्राथमिकतामा पर्नुपर्छ । यस अतिरिक्त विकासको प्रारम्भिक चरणमा प्रसारणलाइन तथा विद्युत् परियोजना र सञ्चार आदिमा केन्द्रित परियोजनाहरूलाई प्राथमिकता दिनुपर्छ । लगानीका लागि पैसा छैन भनेर हामी विदेशी राष्ट्रप्रमुखहरू आउँदा परियोजनाको सूची बोकेर बैठक गर्छौं तर भएको सानो पुँजीलाई भ्यु टावर, प्रधानमन्त्री, मुख्यमन्त्रीको नयाँ निवास निर्माण आदिमा खर्चन्छौं जसले अर्थतन्त्रको विस्तारमा प्रत्यक्ष प्रभाव पार्दैन । यो प्रत्यक्ष रूपमा गार्हस्थ उत्पादनलाई प्रोत्साहित गर्ने पूजी खर्च गर्ने समय हो । हामीकहाँ बेलाबखत पाकिस्तान, श्रीलंका लगायत देशहरूको उदाहरण दिएर चीनसँग ऋण लिन सतर्क हुनुपर्ने कुरा पनि चल्छ । चिनिया राष्ट्रपति सीको भ्रमणको अवसरमा पनि यो प्रसंग उठेको छ । दक्षिण कोरियाले सन् १९५३ पछि अमेरिका, जापान र युरोपियन मुलुकहरूबाट ऋण र अनुदान गरी अर्बौं रकम पूर्वाधारमा लगानी गरेको थियो । १९५३ देखि ७४ को बीचमा अमेरिकाबाट मात्र ८ सय २ मिलियन डलर ऋण र अनुदान लिएको थियो । मुख्य कुरा हामी कस्ता परियोजनाका लागि चीन वा अन्य कुनै पनि देशसँग ऋण लिँदैछौं भन्ने हो । अहिलेको अवस्थामा अन्तरदेशीय रेलवे, पानीजहाज, भ्यु टावर वा कुनै ठूला आवासीय परियोजनाका लागि ठूलो ऋण लियौं भने भोलि अरूले बन्दरगाह नै भाडामा दिएझैं कुनै प्राकृतिक वा सांस्कृतिक धरोहर नै भाडामा दिनुपर्ने अवस्था आउँछ । अन्यथा उत्पादनको मुख्य साधानहरूमा केन्द्रित लगानीका लागि जति ऋण लिए पनि फरक पर्दैन । जोखिम नलिई देशले फड्को मार्न सक्दैन ।अहिलेको अर्को महत्त्वपूर्ण चुनौती भनेको चुलिँदो व्यापार घाटा कम गर्ने हो । यसका मुख्य दुई उपाय छन् । एउटा निर्यात व्यापारमा व्यापक सुधार गर्ने । अर्को आन्तरिक उत्पादनमा तीव्रतर विस्तार गरी निर्यात प्रतिस्थापन गर्ने । भूपरिवेष्टित देशहरू कसैले पनि निर्यात व्यापारमा प्रगति गर्न सकेका छैनन् । नेपालको दुर्भाग्य, एउटा छिमेकीलाई हिमालै हिमालले छेकिदिएको छ । अर्को भौगोलिक सुगमता भएको छिमेकीले सामान्य निर्यातमा पनि सधैं अवरोध गर्छ । अदुवा लगायतको निर्यातमा वर्षौंदेखिको भारतीय अवरोध यसैको उदाहरण हो । यस्तो अवस्थामा निर्यात बढाएर व्यापार घाटा घटाउने कुरा त्यति सान्दर्भिक देखिँदैन । ऊर्जा निर्यातमा पनि भारतले विभिन्न अवरोध खडा गरिरहेकै छ । बंगलादेशसम्म ऊर्जा निर्यात गर्न भारतले सहमति नदिएको र नेपालबाट आफूले उत्पादन नगरेको परियोजनाको ऊर्जा खरिद नगर्ने उसको भनाईले पनि यही प्रस्ट पार्छ । हामीसँग ऊर्जा बढी हुने तर आफू अँध्यारो हुने अवस्थामा बाध्यताले पनि भारतले बिजुली खरिद गर्ला । तर त्यसैमा पनि धेरै नै माथापच्ची हुनेछ । त्यसैले ऊर्जा र प्रसारणलाइनमा चिनियाँ सहकार्य खोज्नु वा राष्ट्रपति सीसँग यो प्रस्ताव राख्नु अहिलेको आवश्यकता हो ।व्यापार घाटा कम गर्ने दोस्रो विकल्प भनेको आन्तरिक उत्पादन वृद्धि गर्ने हो । हाम्रो मुख्य समस्या उत्पादनमूलक उद्योगधन्दा स्थापना नहुनु र भएका पनि विदेशी उच्च प्रविधिमा उत्पादित वस्तुहरूसँग प्रतिस्पर्धा गर्न नसकी विस्तारै बन्द हुँदै जानु हो । यसको निराकरणका लागि चिनियाँ तथा कोरियन मोडल हाम्रा लागि उपयुक्त हुन सक्छ । चीनले आफ्ना उत्पादनहरूको लागतलाई विश्व बजारमा प्रतिस्पर्धी बनाउन र उच्च प्रविधि प्रयोगलाई प्रवर्द्धन गर्न स्वदेशी उद्योग, व्यवसायहरूलाई अर्बौं डलर अनुदान दिएको छ । यो कुरालाई अमेरिकाले व्यापार संरक्षणवाद भनेर विरोध गरिरहेको छ । अहिलेको चीनअमेरिका व्यापार युद्धको चुरो पनि यही नै हो । जापानले उद्योगधन्दा तथा आन्तरिक व्यवसाय विस्तारका लागि अहिले पनि कर छुट, व्यापार सुरु गरेको पहिला केही वर्षहरूमा उठाएको भ्याट रकमसमेत सरकारलाई तिर्नुनपर्ने जस्ता व्यवस्था गरेको छ । दक्षिण कोरियाले दुई कोरिया युद्धपछि जर्जर बनेको देशको आर्थिक अवस्थालाई माथि उठाउन १९६०१९९० को अवधिमा आन्तरिक उत्पादन विकासका लागि हुन सक्ने सबै प्रयत्न गरेको इतिहास छ । कोरियाली सरकारले देशका ठूला चायबोल्स (घरानिया व्यापरिक समूहहरू) लाई उत्पादन बढाउन देशविदेशबाट सरकार ग्यारेन्टी बसेर अर्बौं डलर प्रदान गरेको थियो । कोरियाली सरकारले आफूले तर्जुमा गरेको प्रडक्ट लाइनमा उत्पादनका लागि चायबोल्सहरूलाई बिनाब्याज अर्बौं डलर व्यावसायिक कर्जा दिएको थियो । सन् १९६१६९ को अवधिमा कोरियाली व्यापारीहरूले देशको कुल वैदेशिक ऋणको ७४ दशमलव ९ प्रतिशत वैदेशिक ऋण वहन गरेका थिए । त्यसका लागि सरकारी बैंकहरूले भुक्तानी ग्यारेन्टीसमेत गरिदिएका थिए । हामीले देशमा आन्तरिक उत्पादन प्रवर्द्धननिम्ति केही पनि गर्न सकेका छैनौं । देशमा उत्पादन गर्ने झन्झटमा लाग्नुभन्दा विदेशीले उत्पादन गरेका वस्तु ल्याएर बिक्रीवितरण गर्न सजिलो भइरहेको छ । जसको कारण देशमा कहालीलाग्दो व्यापार घाटा छ । यो व्यापार घाटालाई लक्षित गरी आन्तरिक उत्पादन बढाउन सरकारले चिनियाँ राष्ट्रपतिको भ्रमणको मौकामा धेरैभन्दा धेरै चिनियाँ लगानी भित्र्याउने प्रयत्न गर्नुपर्छ । आयात प्रतिस्थापन लक्षित प्रडक्ट लाइनहरू तय गर्ने र सो क्षेत्रमा लगानी गर्न इच्छुक व्यापारीहरूलाई सहुलियत ऋणका लागि चीन सरकारमार्फत प्रयत्न गर्न सक्नुपर्छ ।राष्ट्रपति सीको भ्रमणका बेला पर्यटन क्षेत्रमा लगानीका लागि पनि विशेष परियोजना तर्जुमा गर्न सक्नुपर्छ । नेपाली अर्थतन्त्रको दीर्घकालीन मेरुदण्डका रूपमा पर्यटनलाई स्वीकार गरिसक्दा पनि यस क्षेत्रमा विदेशी सहकार्यका लागि खासै योजना बन्न सकेको देखिँदैन । नेपालजस्तै हिमाल र पहाडले भरिएको स्विट्जरल्यान्डले पर्यटन क्षेत्रबाट गार्हस्थ उत्पादनमा उल्लेख्य योगदान गरिरहेको छ । हाम्रा नेताहरूले पनि त्यसको बखान गरिनै रहेका छन् । पर्यटन क्षेत्रका परियोजनाहरू (लुम्बिनी गुरुयोजना, पशुपति, सगरमाथा लगायत) मा अध्ययन र लगानी विस्तारका लागि चिनियाँ प्रतिनिधिमण्डलसमक्ष ठोस छलफल हुनुपर्छ । राष्ट्रपति सीसमक्ष उठाउनुपर्ने अर्को महत्त्वपूर्ण विषय प्रविधिको हस्तान्तरणको हो । प्रविधि विकासमा चीनले आश्चर्यजनक फड्को मारिरहेको हुँदा नेपालले प्रविधि क्रान्तिका लागि चीन सरकारसमक्ष सहकार्यको ठोस एजेन्डा राख्नुपर्छ । सन् १८७० को दशकमा जब जापानमा अमेरिकीहरू सैन्य बलसहित प्रवेश गरे तब जापानले त्यसको बदलामा सरकारी व्यवस्थापनमा सयौंको संख्यामा जापानी युवा, उद्योगी तथा सरकारी कर्मचारीलाई प्रविधिबारे सिक्न अमेरिका पठाएको थियो । एक तथ्यांकअनुसार जापानले आफ्नो प्राविधिक विकासको २७ प्रतिशत आफ्नो सिर्जनाबाट र बाँकी ७३ प्रतिशत प्रविधि बाहिरबाट आयात गरिरहेको छ । अमेरिकाले ८२ प्रतिशत आफ्नो सिर्जनाबाट र बाँकी १८ प्रतिशत बाहिरबाट आयात गरेको छ । क्यानाडाले ३ प्रतिशत प्रविधि आफैंले विकास गरेको छ भने बाँकी ९७ प्रतिशत आयात गरेको छ । यस्तो पृष्ठभूमिमा स्वदेशी उत्पादनहरूमा प्रविधि प्रयोग (अटोमेसन), सफ्टवेयरहार्डवेयरको ज्ञान हस्तान्तरण निम्ति चीनसँग सहकार्य गर्नु अर्को महत्त्वपूर्ण पक्ष हो । संसार आर्टिफिसियल इन्टेलिजेन्स र फाइभ जी इन्टरनेटको चरणमा पुगिसक्दा हामी लेवर इन्टेन्सिभ युगमै छौं । राष्ट्रपति सीको भ्रमणका बेला यससम्बन्धी सम्झौता गर्न सकियो भने अर्को महत्त्वपूर्ण उपलब्धि हुनेछ । सी भ्रमणका बेला चिनियाँ बीआरआई परियोजना र अन्य सहयोग तथा सहकार्यका विषयमा पनि जनस्तरमा चर्चापरिचर्चा हुने नै छ । राजनीतिक तथा कूटनीतिक सवाललाई छाडेर आर्थिक विकास मात्र केन्द्रित हुँदा नेपालले चाहे अनुसारको प्राथमिकताको क्षेत्रमा धेरैभन्दा धेरै चिनियाँ पुँजीलाई प्रत्यक्ष वैदेशिक लगानी वा सहुलियतपूर्ण ऋण तथा अनुदानका रूपमा भित्र्याउन सक्नुमा नै हाम्रा लागि राष्ट्रपति सीको भ्रमण अर्थपूर्ण हुन्छ । आन्तरिक उत्पादन केन्द्र र उपभोग केन्द्रबीच सडकरेलवे सञ्जाल निर्माण, प्रसारणलाइन, ऊर्जा, उत्पादनमूलक उद्योग, प्रविधिको विकास, पर्यटन पूर्वाधार जस्ता प्राथमिकताका क्षेत्रहरूमा लगानी भित्र्याउन सक्नु सफलता हुनेछन् । यसका लागि फेरि पनि भीख मागेझैँ हात फैलाएर होइन नेपालमा लगानी गर्नुस् र हामीसँगै आफ्नो कुल गार्हस्थ आम्दानी पनि विस्तार गर्नुस् भनेर लगानीको वातावरण प्रत्याभूत गराउन सक्नुपर्छ । लेखक जापानबाट पूर्वाधार, वित्तीय व्यवस्थापन र आर्थिक विकास मा विद्यावारिधि गर्दैछन् ।उचबपबकजअजबलमचबकबफयतब२नबष्।िअय"
नेपालचीन सम्बन्धका सिलसिला,चीनसँग सम्बन्ध किन महत्त्वपूर्ण ?छिमेकी नीति कुनै पनि देशको विदेश नीतिको एक महत्त्वपूर्ण पक्ष हो । देशको महत्त्वपूर्ण राष्ट्रिय सुरक्षा चासो परिभाषित गर्दा छिमेकी राष्ट्रलाई उचित महत्त्व दिनुपर्छ । नेपालजस्तो दुइटा देशले मात्र घेरिएको देशलाई सन्तुलित छिमेक नीति झन् महत्त्वपूर्ण हुन्छ । अति कम विकसितबाट विकासशील हुने दिशामा बढिरहेको नेपालले आर्थिक र सामाजिक विकासलाई कायम राख्नु राष्ट्रिय प्राथमिकता बनेको छ । यस्तो समयमा भूरणनीतिक प्रतिस्पर्धाको सिकार हुनबाट जोगिँदै नेपालले लगानी र सहयोगको माध्यमबाट विकासमा सहयोग पुर्याउन चाहने देशसँग सहकार्य गर्न आवश्यक छ । यस क्षेत्रका दुई प्रमुख आर्थिक शक्ति राष्ट्र चीन र भारतसँग नेपालले आफ्नो आवश्यकता र हितलाई प्राथमिकता दिँदै सम्बन्ध सुदृढ तुल्याउन जरुरी छ ।आपसी फाइदाका लागि मिलेर काम गर्न इच्छुक चीनको विशाल सञ्चित कोषबाट नेपालले धेरैभन्दा धेरै फाइदा लिन सक्नुपर्छ । राष्ट्रपति सी चिनफिङको महत्त्वाकांक्षी बेल्ट एन्ड रोड इनिसियटिभ परियोजनाले नेपाललाई भौगोलिक अवरोध पार गर्न र विश्व अर्थतन्त्रमा एकीकृत हुने अवसर प्रदान गर्नुका साथै बजार क्षमता र लगानी वृद्धि गर्न अनि रोजगारीका अवसर सिर्जना गर्न सहयोग पुर्याउने अपेक्षा गरिएको छ । चीनसँगको बढ्दो व्यापार घाटाले दुई राष्ट्र बीचको दिगो व्यापारलाई प्रभावित गर्न सक्छ । त्यसैले नेपालमा चिनियाँ लगानीको गति बढाउन र चीनसँग तुलनात्मक फाइदा हुने वस्तुहरू निर्यातलाई बढावा दिन आवश्यक छ ।विश्व राजनीतिका साथै दक्षिण एसियामा बढ्दै गएको चिनियाँ प्रभावको नेपाललाई प्रत्यक्ष राजनीतिक र आर्थिक फाइदा छन् । दुई देश बीचको सम्बन्धमा व्यक्तिगत स्वार्थभन्दा पनि राष्ट्रिय हितलाई अघि सार्न आवश्यक छ ।
छक्का पन्जा कै परिष्कृत रूप,"छ माया छपक्कैनिर्देशक ः दीपेन्द्र लामाकलाकार ः दीपकराज गिरी, केकी अधिकारी, प्रकाश घिमिरे, जितु नेपाल, केदार घिमिरे, सुपुष्पा भट्ट, रमा थपलिया, अनुराग कुँवर, सविन बाँस्तोला, शिशिर वाङ्देल"
कबिर सिंह मा छैन विश्वास,"झन्डै चार महिनाअघि रिलिज बलिउड फिल्म कबिर सिंह ले तहल्का नै मच्चायो । घरेलु बक्सअफिसमा तीन सय करोड भारुभन्दा बढीको व्यापार गरेर व्यावसायिक सफल त बन्यो नै, धेरैभन्दा धेरै दर्शकले यसलाई हेरे । फिल्म हेरिसकेपछि दर्शक दुई भागमा बाँडिए । एकथरीले फिल्म अत्यधिक रुचाए भने अर्काथरीले शाहिद कपुर स्टारर फिल्मले नकारात्मकताको बढावा दिएको आरोप लगाउँदै फिल्म र निर्देशकको जमेरै विरोध पनि गरे । फिल्ममा कविर सिंह बनेका शाहिद एक युवतीको प्रेममा एकोहोरो लाग्छन् । युवतीलाई पाउनका लागि अनेकन हर्कत गर्छन् । नपाएपछि लागूऔषधको सहारा लिन्छन् । फिल्ममा शाहिदकै अभिनयलाई जति तारिफ गरियो उति नै विरोध कविर सिंहको हिंस्रक र झगडालु चरित्रलाई लिएर भयो । आरोप, प्रत्यारोप र तारिफले त फिल्मको व्यापारलाई त झन् बढावा दियो । बलिउडका अधिकांश सेलिब्रेटी पनि फिल्मलाई लिएर दुई खेमामा बाँडिए ।करिना कपुरले सैफअलि खानसँग विवाह गर्नुअघि शाहिदकै प्रेममा थिइन् । दुईको लामो समयको प्रेम असफल भएपछि करिना खानतिर लागिन् भने शाहिदले पनि मीरा राजपूतसँग विवाह गरे । करिनालाई हालै कबिर सिंह र शाहिदको भूमिकाबारेमा प्रतिक्रिया दिन गरिएको आग्रहमा सुरुमा त उनले आफूले फिल्म नहेरेको भनेर पन्छिन खोजिन् । तर फिल्मका बारेमा यति धेरै चर्चा भयो कि, फिल्म नहेर्नेले पनि यसबारेमा पर्याप्त मेसो पाइसकेका छन् । यस्तोमा करिनाले उम्किन पाउने कुरै थिएन । त्यसमाथि पूर्वप्रेमीको विवादित फिल्मबारे बोल्न करै लाग्यो ।मैले फिल्म त हेर्न पाएकी छैन । तर यसले कुनै असर पार्नेवाला छैन किनभने फिल्मले तीन सय करोडभन्दा बढी कमाइसकेको छ । ठीक ढंगले बनेको नहुँदो हो त यतिको सफलता सायद सम्भव थिएन, करिनाले भनेकी छन्, यदि मेरो व्यक्तिगत कुरा गर्ने हो भने, मलाई कबिर सिंहजस्तो चरित्रप्रति विश्वास छैन । किनभने म व्यक्तिगत रूपमा त्यस्तो खालको छैन ।करिनाले आफूलाई बचाउँदै फिल्मबारेको टिप्पणीमा भनेकी छन्, र, अन्त्यमा त यो फिल्म हो भन्ने बुझ्न जरुरी छ । त्यसका लागि कलाकारले दिइएको भूमिका निर्वाह गर्ने हो ।"
यसरी सुरु भयो टिकटमा मुक्तक,"अचेल जताततै टिकटमा साहित्यिक सिर्जना वाचन हुन थालेका छन् । यसको इतिहास भने पोखरासित जोडिन्छ । २०३५ माघ २० गते पोखरास्थित उद्योग वाणिज्य संघको परिसरमा निकै ठूलो घुइँचो थियो । चौरको छेउमा स्टेज बनाइएको थियो र मानिस बडो उत्सुकताका साथ अघिल्तिर लस्करै बसेका थिए । ती सबैजना दुई रुपैयाँ तिरेर मुक्तक सुन्न आएका अनुरागी थिए । त्यति बेलाको दुई रुपैयाँ अहिलेको दुई सयभन्दा पनि बढी हो । मुक्तक सुनाउनचाहिँ काठमाडौंदेखि हरिभक्त कटुवाल, रत्नशमशेर थापादेखि पाल्पाबाट भगिरथी श्रेष्ठ, शुभ श्रेष्ठ अनि पूर्वबाट कृष्णभूषण बलसम्मको ठूलो समूह पोखरा आइपुगेको थियो । यो ऐतिहासिक घटनासित रमाइलो प्रसंगहरू जोडिएका छन् । म त्यतिबेला पीएन क्याम्पस पढ्थे पोखरामा । अहिलेको सरुभक्त जन्मिसकेकै थिएन, भक्त श्रेष्ठको रूपमा लेख्नुहुन्थ्यो उहाँ । गायक सरोज गोपाल, भक्त श्रेष्ठ, कवि नवराज कार्की, विजय बजिमयलगायत मिलेर तीसको दशकको सुरुवातमै पोखरेली युवा सांस्कृतिक परिवार नामक साहित्यिक संस्था बनाइसकेको रहेछ । मलाई केही थाहा थिएन । एक दिन क्याम्पसमा भक्तले भन्नुभयो, हामीले एउटा संस्था बनाएका थियौं, त्यसै सुस्तायो । अब यसलाई मिलेर नयाँ ज्यान दिऊँ न । संस्था पुनर्गठनको योजना बन्यो । पोखराको मोहरिया टोलस्थित मेरो ठुलीआमाको घरमा दुर्गा बराल दाइको आर्ट स्टुडियो थियो । त्यतिबेला दुर्गा दाइ बात्सायनको छविमा आइसक्नुभएको थिएन । हामी त्यहाँ बरोबर जान्थ्यौं र कला, साहित्य अनि सिर्जनाका कुरा गर्थ्यौं । त्यही स्टुडियोमा पोखरा युवा सांस्कृतिक परिवारको पुनर्गठन भयो, दुर्गा दाइ अध्यक्ष हुनुभयो, म उपाध्यक्ष भएँ । सचिवचाहिँ तीर्थ श्रेष्ठ हुनुभयो । टिममा पहिलेका संस्थापक भक्त श्रेष्ठ, विजय बजिमय, प्रकट पंगेनी शिव, बद्री विनोद प्रतीकलगायतका साथीहरू पनि रहनुभयो । त्यति बेलासम्म मलाई साहित्यिक संस्था हुन्छ भन्ने थाहै थिएन । संस्थामा चुनिएपछि केही समय त्यत्तिकै बितेर गयो । भक्त, तीर्थ, प्रकट र म क्याप्पस सकेपछि हरेक दिनजसो नै विजय बजिमयको घर जान्थ्यौं । दुर्गा दाइको स्टुडियोकै अघिल्तिर थियो बजिमयको घर । त्यहाँ उहाँको आमाले हृवीलचेयरमा वरपर गर्नुपर्ने बजिमयका लागि सानो लाइब्रेरी बनाइदिनुभएको थियो । हामी त्यहीँ लाइब्रेरीमा गएर घन्टौं साहित्यक बहस गर्थ्यौं, पढेका किताबबारे चर्चा गर्थ्यौं । कहिले एउटै शीर्षकमा कविता लेखेर लान्थ्यौं र मिनी कविगोष्ठी गर्थ्यौं । एक दिन बजिमयले कुरैकुरामा भन्नुभयो बानिरा गिरीहरू रूसमा जानुभएको रहेछ, त्यहाँ त टिकटमा कविता वाचन हुने रहेछ नि । सुनेर हामी पनि छक्क पर्यौं । भर्खरै मुक्तकको माहोल बन्दै थियो पोखरामा । अब हामीले पनि संस्थाका तर्फबाट टिकटमा मुक्तक सुनाउने महत्त्वाकांक्षी योजना बनायौं । त्यो ख्यालख्यालमै बनेको योजना थियो । अप्रत्याशित । तयारी थाल्यौं । पोखरा उद्योग वाणिज्यको अमृत कक्ष बनिसकेको थिएन । खुला चौरमै कार्यक्रम गर्ने निधो भयो । प्रमुख अतिथिको रूपमा काठमाडौंबाट अग्रज साहित्यकार हरिभक्त कटुवाललाई निम्त्याउने भयौं । अन्तत ः कार्यक्रम भएरै छाड्यो । पैसा कति उठेको थियो भन्नेचाहिँ भुलें, तर त्यो कार्यक्रमको मुलुकभर ठूलो चर्चा भयो । काठमाडौंको साहित्यिक वृत्तलाई पनि यो कार्यक्रमले प्रभाव पार्यो । तैपनि पोखरा बाहेक लामो समय यस्तो कार्यक्रम अन्त कहीँ हुन सकेन । हामीले भने बर्सेनि गर्न थाल्यौं । दोस्रो संस्करणदेखिका कार्यक्रम डाँफे कला मन्दिरमा हुन थाले । अहिलेसम्म पनि यो कार्यक्रमले निरन्तरता पाउँदै आएको छ । कार्यक्रममा सबै अञ्चलको सहभागिता थियो । अलि मियाँ, धर्मराज थापा, केशवराज पिँडाली, बद्री गुरुङ, भीम बजिमय, जैनेन्द्र जीवन, कुलमणि देवकोटा, रामकाजी श्रेष्ठ, मुकुन्दशरण उपाध्याय, सोम बज्राचार्य, गोकर्ण खड्का, कृष्णप्रसाद दाहाल, शिव गौतम, तेजनाथ घिमिरे, भवानी घिमिरे, हेम हमाल, ओमकुमार झा, रगेन्द्र राणा, समरबहादुर बजिमय, विक्रम गुरुङ, विश्वविमोहन श्रेष्ठ, कृष्णराज भण्डारी, कणाद महर्षि, दुर्गा शेरचन, ध्रुवकृष्ण दीप, लक्ष्मण पराजुली, विश्व शाक्य, गगन विरहीलगायतका स्रष्टाहरू उक्त कार्यक्रमको ऐतिहासिक प्रस्तोता थिए । त्यतिबेला पोखरा नेपाली साहित्यको एउटा केन्द्रजस्तै भए पनि टिकटमा मुक्तक सुनाउने नारी स्रष्टाचाहिँ म एक्ली थिएँ । मैले पहिलोपटक हरिभक्त कटुवाल दाइलाई त्यही कार्यक्रममा भेटेकी हुँ । हाम्रो साहित्यिक सक्रियता देखेर उहाँ निकै खुसी हुनुभएको थियो । मलाई उहाँले मायाले धाप मार्नुभयो । त्यतिबेला धेरैले उहाँलाई अधिक रक्सी पिउने साहित्यकारका रूपमा लिन्थे, तर पोखरामा भने मैले उहाँलाई निकै भलादमी पाएकी थिएँ । पोखरा बसुन्जेल उहाँले रक्सी पिएको कहीँ कतै देखिनँ ।"
चित्रकार के कोरिरहेछन् ?,"(काठमाडौं)  सानो छँदा पाटनमंगलबजारतिर परम्परागत सारीफरियामा सजिएका महिलाहरू धारा र पँधेरो धाउँदै गरेको दृश्यमा खुब रमाउँथिन् चित्रकार प्रमिला वज्राचार्य । त्यतैतिरको रैथाने चित्रकार वज्राचार्यले त्यो लोभलाग्दो दृश्यलाई पछि आफ्नो चित्रमा उतारिन् । करिब दुई दशक लामो उनको चित्रकलाको सुरुवात त्यस्तै महिला विषयवस्तु र फिगर आधारित रहेरै भएको थियो । उनका अधिकांश चित्रहरू महिला विषयवस्तुमै केन्द्रित छन् । चित्रकार बज्राचार्य मात्र हैन, अहिले प्रायः चित्रकारहरूका सिर्जना आफ्नै वरपरको प्रकृति, समाज र संस्कृतिमा आधारित बन्दै गइरहेका छन् । परम्परागत हुँदै समसामयिक र आधुनिकतातिर मोडिएको नेपाली चित्रकलामा अहिले सामाजिक, सांस्कृतिक, राजनीतिकदेखि आर्थिक र धार्मिकसम्मका विषयहरू हावी छन् । आफूले वरिपरि देखेका र भोगेका पक्षहरू अहिले चित्रमा देख्न पाइन्छ । महिलाकेन्द्रित र ल्यान्डस्केप हुँदै फेरि महिलाकै विषयतिर फर्किएकी बज्राचार्य कोरा कल्पनाभन्दा पनि आफ्नो मनलाई छुने र आफूले प्रत्यक्ष देखिरहेको विषयवस्तु र आकृतिलाई चित्रमा उतार्दा बेग्लै सन्तुष्टि मिल्ने बताउँछिन् । केही समयअघि ठमेलस्थित दलाई लाआर्ट स्पेसमा उनले महिला फिगरसहित कमलको फूलसँगै सूर्यलाई विम्बात्मक रूपमा प्रयोग गरेर महिलाको संघर्ष र कठिनाइलाई प्रस्तुत गरेकी थिइन् । कलामा समय र परिस्थिति अनुसारका परिवेशलाई फराकिलो बनाउँदै लैजानुपर्ने उनको मत छ । हुन त स्रष्टाहरू जहाँ पुग्छन्, जे अवलोकन गर्छन्, त्यसैको प्रभाव आफ्नो सिर्जनामा समेट्छन् । केही समयअघि दलाई लाआर्ट स्पेसमै चित्रकार विधाता केसीले मुस्ताङको भ्रमणको प्रभाव समेटिएको चित्रकला प्रदर्शनी गरेकी थिइन् । परम्परागत मुस्ताङी घर र भित्ताहरूलाई उनले नोस्टाल्जिक रंगसहित उतारेकी थिइन् । चित्रकार सुन्दर लामाले बौद्धस्थित तारागाउँ म्युजियममा केही अघि गरेको प्रदर्शनीमा जीवनका संघर्ष, कठिनाइ र आशातिर रूपान्तरण भएको भावलाई चित्रण गरेका थिए, जुन चित्रहरू उनकै भोगाइमा आधारित थिए । पछिल्लो समय चित्रहरूमा असामाजिक बन्दै गइरहेको जीवनशैलीदेखि, असंगत सामाजिक क्रियाकलाप, विनाश हुँदै गइरहेको सांस्कृतिक सम्पदा, दिनानुदिन बढ्दै गइरहेको महिला हिंसा, तीव्र सहरीकरण जस्ता पक्षहरू चित्रमा प्रतिविम्बित हुँदै आएका छन् । कतिपय चित्रकारहरूले नयाँ पुस्ताले भुल्दै गएको सांस्कृतिक धरोहर र भूकम्पपछि क्षतिग्रस्त सम्पदालाई चित्रमा व्यक्त गरेर तिनको संरक्षणका लागि चित्रबाट नै आवाज उठाइरहेका छन् । चित्रकार विनोद प्रधान, इसान परियार लगायतका चित्रकारहरूले सम्पदा महिमा र संरक्षणको आवाज बलियोसित अभिव्यक्त गर्दै आइरहेका छन् । चित्रकार विपिनराज श्रेष्ठ अधिकांश चित्रहरूमा कहिले राजनीति त कहिले सामाजिक विषयवस्तुहरू पस्किरहन्छन् । चित्रमा लोक र लोकका कुराहरू आउनुपर्ने धारणा उनको छ । कविता पढेर अर्थ बुझिए जस्तै चित्र हेरेर त्यसको भाव खुलाउन सक्नुपर्छ, उनी भन्छन्, समसामयिकतासँगै फराकिलो विषयतिर गएको चित्रले व्यक्त गर्न खोजेको भाव आफैं बोल्नुपर्छ । चित्रमा नयाँपन र स्वतन्त्र अभिव्यक्ति हुनुपर्छ भन्ने मत राख्ने अर्का चित्रकार जस्मिन राजभण्डारी कला नै समय र परिस्थितिको प्रभावबाट सिर्जित हुने बताउँछिन् । उनका अनुसार फराकिलो विषयले चित्रकलामा पनि नयाँ सिर्जनाका साथ आम मानिसको सामान्य जीवनयापन प्रस्तुत हुने मौका पाउँछ । अहिले नेपालमा चित्रकलाहरू विविध विषयमा आधारित भएर विचारप्रधान र स्वतन्त्र अभिव्यक्तितिर उन्मुख भइरहेको कला समीक्षक तथा पाका चित्रकार रमेश खनाल स्विकार्छन् । उनी भन्छन्, सबैले आफ्नो विचारअनुसार भित्रमा भाव पोखिरहेका छन् । उनका अनुसार स्वतन्त्र प्रवृत्ति र चिन्तनबाट सिर्जना भएका सबै चित्रहरूले केही न केही नयाँपन दिइरहेको छ ।"
दैलैमा देही कला,"(काँकडभिट्टा)  काँकडभिट्टा विगतमा तस्करीको सहर को नामले बदनाम थियो । अहिले त्यो बदनामीलाई देही आर्टले क्रमशः मेट्ने काम मात्रै गरिरहेको छैन, नयाँ पहिचान पनि स्थापित गर्दै छ । नेपाल प्रवेशद्वार पुग्ने जोकोहीले सहरका भित्ताभित्तामा अनेकौं चित्र देख्न सक्छन् । त्यो देही आर्टका कलाकारको मिहिनेत हो । मुलुक छिर्ने यो दैलोलाई देही आर्टले कलामार्फत् कायापलट गरिरहेको छ । काँकडभिट्टालाई कला, साहित्यसँगै नाटकको सहर बनाउने अभियान हो हाम्रो, देही आर्टका संस्थापक छितेन शेर्पाले सुनाए, काँकडभिट्टाले अब बदनामी होइन, स्याबासी कमाउँछ ।हुन त काँकडभिट्टाका रैथाने छितेन शेर्पाको पेसा चित्र बनाउने थिएन । उनी आईटी क्षेत्रमै दक्ष थिए । कमाइ पनि मनग्गे नै थियो । तर, चित्रकार बन्ने सानैदेखिको हुटहुटीले यिनलाई अरू पेसामा अल्झनै दिएन । आईटी छाडेर चित्र कोर्न थाले । छितेन चित्रकारितामा लहसिन थालेको दशक नाघ्यो । सागर मगर, विष्णु लिम्बू, पिंकी श्रेष्ठ, विनोद राजवंशी, रिना राई, सविन मुखिया, रोशन सुब्बा आदिको दह्रो साथ छ छितेनलाई । अनि नाटक क्षेत्रमा सक्रिय परिवर्तन थिएटर र पढन्ते युवाहरूको समूह रिडर्स झापाको पनि आडभरोसा छ । देही कहिल्यै चुप बस्दैन । केही न केही गरिनै रहन्छ । स्थानीय सरकार र सम्बद्ध निकायको बाटो कहिल्यै हेर्दैन । निरन्तर काम मात्रै गरिरहन्छ । निरन्तर यसैगरी काम गरिरहने हो भने देहीको सफलता निकट छ, देहीको कलालाई नजिकबाट नियालिरहेका थिएटर कलाकार गणेश बस्नेतले भने, निरन्तरता नै सफलताको कडी हो ।खासगरी देही आर्टले यो सीमा सहरको पुरानो परिचयलाई विस्तारै फेर्दै लगेको छ । देहीलाई हौस्याएका छ, रिडर्स झापा र परिवर्तन थिएटरले । कुनै समय यो सुदूरपूर्वी सहरको परिचय तस्करीको सहर मात्रै थियो । यो परिचय बदल्ने यत्नमा देही आर्ट कटिबद्ध भएर लागेको छ । समाजको सांस्कृतिक रूपान्तरणमा यस्ता कार्यक्रमहरूको महत्त्व ज्यादै धेरै हुन्छ, रिडर्स झापाका सदस्य सागर शिवाकोटीले भने, यस्ता गतिविधिमा राज्यले हौसला दिनुपर्छ, तर सधैं उपेक्षा मात्रै गरेको पाइन्छ । देही आर्टले आफ्नो कलालाई नेपालमा मात्रै सीमित राखेको छैन । भारतमा पनि समय समयमा प्रदर्शनी गर्छ । गत वर्ष दिल्लीमा देहीको कला प्रदर्शनीमा राखिएको थियो । देहीले सबै किसिमका चित्र कोर्छ । टिसर्ट र जुत्ता पेन्टिङमा यसको ख्याति अग्लिँदै गएको छ । नेपालमा मात्रै नभएर भारतको दार्जिलिङ, कालिम्पोङसम्मका तन्नेरी टिसर्ट र जुत्ता, पेन्टका चित्र कोरिमाग्न आउँछन् । पूर्वमा देही आर्टजस्ता धेरै कला केन्द्रहरू छन् । तर, देहीको जस्तो सक्रियता कमैको छ । धरान, विराटनगर, मोरङ आदि क्षेत्रका कलाकार मात्रै सक्रिय छन् । धरानका कलाकार प्रणव दत्तले कलाकारिताले मात्रै गुजारा चलाउन गाह्रो पर्नेर् गरेको तीतो पोखे । कलाकार धेरै छौं, चित्र पनि धेरै राम्रा राम्रा बन्छन् तर चित्रको बजार छैन, धरानका अग्रज चित्रकार दत्तले भने, चित्र नबिकेपछि बनाएर मात्रै के गर्नु, खान मिल्दैन ।"
इथियोपियाली प्रधानमन्त्री अलीलाई नोबेल शान्ति,"ओस्लो इथियोपियाका प्रधानमन्त्री आबी अहमद अलीलाई सन् २०१९ को नोबेल शान्ति पुरस्कार प्रदान गरिने भएको छ । शान्ति प्राप्तिका र अन्तर्राष्ट्रिय समन्वय जुटाउन उल्लेखनीय भूमिका निर्वाह गरेका कारण उनलाई पुरस्कार प्रदान गर्ने निर्णय गरिएको नोबेल समितिले जनाएको छ । नर्वेको राजधानी ओस्लोमा १०० औं नोबेल शान्ति पुरस्कार विजेताका रूपमा आबी अहमदको नाम शुक्रबार घोषणा गरिएको हो । सन् १९९८ देखि २००० सम्म चलेको सीमा युद्धसँगै सुरु भएको २० वर्ष लामो सैनिक गतिरोध अन्त्य गर्दै इथियोपिया र इरिट्रियाबीच गतवर्ष शान्ति सम्झौता भएको थियो । गरिबी र द्वन्द्वको चपेटाबाट गुज्रिरहेको इथियोपियामा शान्ति र विकासका लागि आबीले आर्थिक सुधारका धेरै महत्त्वाकांक्षी योजना अघि सारेका र तिनले प्रतिफल दिन थालेको इन्स्टिच्युटकी अध्यक्ष बेरिट रेइसएन्डरसनले बताइन् । को हुन् आबी ? सन् १९७६ मा इथियोपियाको जिमा क्षेत्रमा जन्मिएका आबी अदिस अबाबा विश्वविद्यालयबाट शान्ति तथा सुरक्षा मुद्दा विषयमा विद्यावारिधि गरेका छन् । उनले बेलायतको राजधानी लन्डनस्थित ग्रिनविच विश्वविद्यालयबाट स्नातकोत्तर गरेका हुन् । उनले सन् १९९५ मा रुवान्डामा संयुक्त राष्ट्रसंघीय शान्तिदूतका रूपमा कार्यसमेत गरेका थिए । आबी सन् २०१० मा राजनीतिमा प्रवेश गरेलगत्तै सांसदमा निर्वाचित भएका थिए । सन् २०१८ को अप्रिलमा प्रधानमन्त्री भएयता आबीले इथियोपियामा निकै धेरै सुधारका कार्यहरू गरिसकेका छन् । पदस्थापनापछि उनले कानुन तथा नियम खुकुलो पार्नुका साथै १० हजारभन्दा बढी विपक्षी नेता तथा कार्यकर्तालाई जेलमुक्त गरे । त्यसका साथै राजनीतिक प्रतिशोधका कारण देश निकाला गरिएकालाई उनले फर्काउन पहल गरे । आबीले सन् २०१८ को जुलाईमा उनले इरिट्रियाका राष्ट्रपति इसियास अफवेर्कीसँग शान्ति सम्झौतामा हस्ताक्षर गरेका थिए । त्यसका साथै उनले विवादित क्षेत्रसमेत हस्तान्तरण गर्ने प्रतिबद्धता जनाए । पूर्वसैनिक इन्टेलिजेन्स अफिसर आबी इथियोपियाकाको सत्तारूढ दल इपीआरडीएफ र ओपीडीका सभापति हुन् । त्यसका साथै उनी हाल अफ्रिकाकै सबैभन्दा कम उमेरका सरकार प्रमुख हुन् ।उनलाई आगामी डिसेम्बरमा ओस्लोमा आयोजित विशेष समारोहमा ९० लाख स्विडिस क्रोन्स (करिब ९ लाख अमेरिकी डलर) पुरस्कार, पदक तथा प्रमाणपत्र प्रदान गरिने छ । सन् २०१९ को नोबेल शान्ति पुरस्कारका लागि २ सय २३ जना व्यक्ति तथा ७८ संघसंस्थासहित ३ सय १ को मनोनयन परेको थियो । यस वर्षको नोबेल शान्ति पुरस्कारका लागि आबीसहित न्युजिल्यान्डकी प्रधानमन्त्री ज्यासिन्डा आर्डर्न र जलवायु क्षेत्रमा क्रियाशील ग्रेटा थनवर्ग पनि मनोनयमा परेका थिए । यसअघि अमेरिकी राष्ट्रपतिद्वय जिम्मी कार्टर र बाराक ओबामालगायतका राजनीतिज्ञले समेत नोबेल शान्ति पुरस्कार पाइसकेका छन् ।"
टर्कीको आक्रमणमा दर्जनौं मारिए,"इस्तानबुल टर्कीको सुरक्षा फौजले सिरियाको उत्तरपूर्वी क्षेत्रमा गरेको आक्रमण तीव्र पारेपछि दर्जनौं मानिसहरू मारिएका छन् ।सैन्य कारबाही विस्तार गर्दै गएको टर्किस फौजले कैयौं गाउँमाथि कब्जा जमाएको बीबीसीले जनाएको छ । सैनिक कारबाहीका कारण हजारौं सर्वसाधारण घर छाड्न बाध्य भएका छन् । अन्तर्राष्ट्रिय सञ्चारमाध्यमका अनुसार हालसम्म कम्तीमा ११ सर्वसाधारण तथा कुर्दिस तथा टर्की समर्थित दर्जनौं लडाकुहरू हताहत भएका छन् । टर्किस फौजले आफ्ना एक सुरक्षाकर्मीको ज्यान गएको पुष्टि गरेको छ । टर्किस फौजको प्रमुख निसानामा परेका सीमाक्षेत्रका दुई नगर तल अब्याद तथा रस अलऐनबाट ६० हजारभन्दा बढी मानिस अन्यत्र भागेका जनाइएको छ । बीबीसीका अनुसार टर्किस फौजले ती दुवै नगरलाई घेराबन्दी गरेका छन् ।टर्किस फौजको आक्रमणमा परेको तल अब्याद नगर कुर्द समूह वाईपीजीको नियन्त्रणमा रहेको थियो । कतिपय सञ्चार माध्यमले टर्कीले कुर्दलाई निसाना गरी आक्रमण गरेको उल्लेख गरेका छन् । यद्यपि, टर्कीले सैन्य केन्द्रलाई लक्षित गरी आक्रमण गरेको दाबी गरेको छ । सहायता संस्थाहरूले विस्थापित हुनेको संख्या एक लाखभन्दा बढी रहेको दाबी गरेका छन् । मर्सी कोरलगायतका मानवीय सहायता संस्थाले विस्थापितको संख्या चार लाख नाघ्ने बताएका छन् ।बेलायतस्थित पर्यवेक्षण समूह सिरियन अब्जरभेटरी फर ह्युमन राइट्सले कम्तीमा ६४ हजार विस्थापित भइसकेको र त्यो क्रम जारी रहेको जनाएको छ । उद्धार समितिका मिस्टी बस्वेलले टर्कीको आक्रमण केही दिन जारी रहे कम्तीमा ३ लाख मानिस विस्थापित हुने बताइन् । टर्कीले सिरियास्थित कुर्द फौजका कारण आफ्नो देशमा अस्थिरता बढेको भन्दै बिहीबार सैन्य आक्रमण गरेको हो । टर्कीका राष्ट्रपतिले युफ्रेटिज नदीको पूर्वी क्षेत्रमा रहेका कुर्द लडाकुलाई विस्थापित गरी सिरियाली शरणार्थीका निम्ति सुरक्षित क्षेत्र निर्माण गर्न सैन्य कारबाही गरिएको दाबी गर्दै आएका छन् ।अमेरिकी राष्ट्रपति डोनाल्ड ट्रम्पले उत्तरी सिरियाबाट फौज फिर्ता गरेको केही दिनमै टर्कीले कुर्द बाहुल्य क्षेत्रमा हमला गरेको हो । टर्कीले उक्त क्षेत्रमा आक्रमण गर्नका लागि अमेरिकी कदमले सहज भएको ठानिएको छ ।टर्किस फौजले अपरेसन पिस स्प्रिङअन्तर्गत आफूहरूले आतंककारीका आश्रयस्थल ध्वस्त पारेको बताउने गरेको छ । कुर्द फौजले टर्किस फौजको आक्रमणको कडा प्रतिकार गर्ने चेतावनी दिएको छ । अमेरिकाको समर्थन रहेको कुर्दले सिरियाली सरकार एवं इस्लामिक स्टेटविरुद्ध लडेको सिरियन डेमोक्र्याटिक फोर्स (एसडिएफ) को मुख्य हिस्सा हो । कुर्दिश फौजले सो क्षेत्रमा हजारौं आईएस लडाकुलाई बन्दी बनाएर राखेका थिए । टर्कीको आक्रमणसँगै ती बन्दीबारे अन्तर्राष्ट्रिय समुदायले चासो प्रकट गरेका छन् ।अमेरिकी राष्ट्रपति राष्ट्रपति डोनाल्ड ट्रम्पले ट्वीट गर्दै टर्कीका पछिल्ला कदमले उब्जेका समस्या अन्त्य गर्न आफूसँग तीन विकल्प रहेका बताएका छन् । उनका अनुसार सैन्य हस्तक्षेप, आर्थिक प्रतिबन्ध वा टर्की र कुर्दबीच मध्यस्थता गराउने त्यस्ता विकल्प हुन् । तर वासिङटनमा शुक्रबार पत्रकारसँग बोल्दै ट्रम्पले तेस्रो विकल्प उत्तम रहेको बताएका छन् । अमेरिकी सिनेटमा दुवै दल मिलेर टर्कीमाथि आर्थिक प्रतिबन्ध लगाउने कानुन बनाउँदै छन् । कानुन मस्यौदामा सामेल नेताहरूका अनुसार त्यस्तो प्रतिबन्धको निसानामा टर्कीका नेता पर्नेछन् ।"
बेलायतमा नेपाली महिलाको हत्या,लन्डन (कास) बेलायतको लेस्टरमा एक नेपाली महिलाको हत्या भएको छ । फातिमा नामले समेत चिनिने ३२ वर्षीया शुभेक्षा बुढाथोकीको गत मंगलबार आफ्नै घरमा हत्या भएको स्थानीय सञ्चार माध्यमले जनाएका छन् । पोस्टमार्टम रिपोर्टमा उनलाई धेरै पटक छुरा हानिएको देखिएको प्रहरीले जनाएको छ । हिंसात्मक आक्रमणपछि हत्यारा बाहिरिएको बताइएको छ ।मंगलबार बिहान साढे ८ बजे उनी बस्ने बर्थवल्म्यु स्ट्रिट हाइफिल्डमा प्रहरीलाई खबर गरिएको थियो । प्रहरी आइपुग्दा फातिमाको घटनास्थलमै मृत्यु भइसकेको थियो । इस्ट मिडल्यान्ड स्पेसनल अप्रेसन्स युनिटका डिटेक्टिभ इन्सपेक्टर मार्क सिन्सकीले घटनाप्रति दुःख व्यक्त गर्दै यसबारे अनुसन्धान भइरहेको जनाएका छन् । उनले केही सूचना भए उपलब्ध गराइदिनसमेत अनुरोध गरेका छन् । दसैंका बेला भएको यस हत्याले नेपाली समुदाय स्तब्ध छ ।
ब्रेक्जिटबारे निर्णायक वार्ता हुने,"ब्रसेल्स ईयू युरोपली संघबाट बेलायतको बहिर्गमन (ब्रेक्जिट) बारे ठोस निर्णय पुग्न बेलायत र युरोपेली देश वार्ताका लागि सहमत भएका छन् । ब्रेक्जिट मन्त्री स्टिभ बार्कले र युरोपेली संघका वार्ताकार माइकल बार्नियरबीच शुक्रबार भएको वार्तापछि उक्त समाचार सार्वजनिक भएको हो । दुवै पक्षले शुक्रबारको वार्ता सकारात्मक रहेको बताएका बीबीसीले जनाएको छ । वार्ताबारे प्रतिक्रिया दिँदै बार्नियरले केही समय धैर्य रहन आग्रह गरेका बीबीसीले उल्लेख गरेको छ । उलने भने, ब्रेक्जिट हिमाल चढेजस्तै हो । हामीलाई अवलोकन, दृढता र धैर्य चाहिन्छ ।युरोपेली आयोगले शुक्रबार जारी गरेको विज्ञप्तिमा भनिएको छ, ईयू र बेलायत ब्रेक्जिटबारे आगामी दिनमा सघन रूपमा वार्ता गर्न सहमत भएका छन् । फ्रान्सेली राष्ट्रपति इम्यानुयल म्याक्रों ब्रेक्जिट सम्झौताको सम्भावनाप्रति सकारात्मक देखिएका छन् । पेरिसमा सोधिएको एक प्रश्नको जवाफ दिँदै उनले भने, अझै केही समय हेरौं ।बेलायती प्रधानमन्त्री बोरिस जोन्सनले भने ब्रेक्जिट सम्झौतामा पुग्नुअघि विभिन्न मुद्दा सहमति हुनुपर्ने बताउँदै आएका छन् । बेलायत यही सेप्टेम्बर ३१ मा युरोपेली संघबाट बाहिरिने कार्यतालिका छ । आगामी साता हुने युरोपेली नेताहरूको सम्मेलन ब्रेक्जिट मुद्दाबारे निश्कर्षमा पुग्ने अन्तिम अवसर हुन सक्ने बताइएको छ । जोन्सनले गतसाता ब्रेक्जिटबारेको संशोधित प्रस्ताव ईयूसमक्ष पेस गरेका थिए । उक्त प्रस्तावमा ब्रेक्जिटपछि पनि बेलायत र उत्तरी आयरल्यान्डबीचको सीमा नियमन खुकुलो रहने उल्लेख गरिएको बीबीसीले उल्लेख गरेको छ ।प्रधानमन्त्री जोन्सनले यसअघि सत्तारुढ कन्जरभेटिभ पार्टीका सदस्यहरूलाई पठाएको एक सन्देशमा बरु मर्न तयार रहेको तर बाहिरिने मिति पछाडि सार्न आग्रह नगर्ने बताएका थिए । यसअघि जोन्सनले आउँदो अक्टोबर १५ तारिख मध्यावधि चुनाव गराउन राखेको प्रस्ताव संसद्ले अस्वीकृत गरिदिएको थियो । ५ वर्ष अगावै चुनाव गराउनुपरे सरकारले राखेको प्रस्तावमा दुई तिहाइ बहुमत जुटाउनुपर्नेमा प्रस्तावको पक्षमा २९८ सांसदहरू र ५६ सांसद विपक्षमा उभिएका थिए ।"
दक्षिण कोरियाले १ लाख सेना घटाउने,सोल (एएफपी) दक्षिण कोरियाले आगामी तीन वर्षभित्र सेनाको संख्या ३ लाख घटाउने जनाएको छ । देशको जनसंख्या अत्यधिक घटेकाले सेनाको संख्या पनि घटाउन लागिएको सेना प्रमुखले शुक्रबार जानकारी दिएका हुन् । उनले सन् २०२२ सम्ममा सेनाको संख्या घटाउने बताए । दक्षिण कोरियामा हाल ४ लाख ६४ हजार सेना रहेकोमा त्यसबाट १ लाख घटाइने भएको उनले बताए । दक्षिण कोरियाको समाचार संस्था होन्याप लेखेको समाचारअनुसार सन् २०२५ सम्ममा सेनाको ३८ डिभिजनबाट ३३ डिभिजन बनाइने छ । सबै गरी दक्षिण कोरियाका सुरक्षाकर्मीहरूको संख्या झन्डै ६ लाख रहेको र यो संख्या उत्तर कोरियाको भन्दा निकै कम रहेको दक्षिण कोरियाको सन् २०१८ को श्वेतपत्रमा उल्लेख गरिएको थियो । विश्लेषकहरूले उत्तर कोरियासाग २० देखि ६० आणविक हतियारहरू रहेको पनि अनुमान गरेका छन् ।
सीद्वारा क्युबाका नेतालाई बधाई,"बेइजिङ (सिन्हवा) क्युबा कम्युनिस्ट पार्टीको केन्द्रीय समितिका प्रथम सचिव राउल क्यास्ट्रो रुज र क्युबाका नवनिवार्चित राष्ट्रपति मिगुएल डिलाई केनेललाई चिनियाँ राष्ट्रपति सी चिनफिङले शुभकामना बधाई दिएका छन् । चिनियाँ कम्युनिस्ट पार्टीका महासचिवसमेत रहेका सीले आधा शताब्दीभन्दा बढी समयदेखि चीन र क्युबाका जनताले गहिरो मित्रता रहेको बताए । दुई देशबीच असल मित्र, राम्रो साझेदार र भाइचाराको सम्बन्ध रेहको चिनियाँ राष्ट्रपतिले बताएका छन् । एकअर्कालाई इमानदारी र आपसी विश्वासका साथ व्यवहार गर्न सक्ने उनको दाबी छ । सीले चीन र क्युबा सम्बन्धको विकासलाई ठूलो महत्त्व दिएको छ । सीले पनि राष्ट्रपति दियाज केनेलसँग द्विपक्षीय सहयोग विस्तार गर्न र द्विपक्षीय सम्बन्धको स्थिर र दिगो विकासका लागि जोड दिन संयुक्त प्रयास गर्न तयार रहेको बताए ।"
रेनल्टका प्रमुख कार्यकारी बर्खास्त,पेरिस फ्रान्सेली कार निर्माता कम्पनी रेनल्टले प्रमुख कार्यकारी थिएरी बोल्लोरलाई पदबाट बर्खास्त गरेको शुक्रबार घोषणा गरेको छ । कम्पनीको पूर्वप्रमुख कार्लोस गोउनलाई वित्तीय अपचलनको आरोपमा जापानी अधिकारीहरूले पक्राउ गरेपछि नौ महिनाअघि मात्र थिएरीलाई प्रमुख कार्यकारीमा नियुक्त गरिएको थियो ।कम्पनीले जारी गरेको संक्षिप्त वक्तव्यमा थिएरीलाई बर्खास्त गर्नुको कारण भने खुलाइएको छैन । नयाँ प्रमुख कार्यकारी नियुक्त नहुँदासम्म प्रमुख वित्तीय अधिकृत क्लोटिल्ड डेल्बोसलाई प्रमुख कार्यकारीको रूपमा कार्य गर्न अस्थायी जिम्मेवारी दिइएको पनि विज्ञप्तिमा उल्लेख छ ।
"पुछियो सिन्दूर, मिलेन पहिचान","(बुटवल)  माओवादी सशस्त्र द्वन्द्वका बेला कति सरकारका तर्फबाट मारिए । कति माओवादीले बेपत्ता पार्यो र मार्यो । त्यसपछि देशमा ठूलै परिवर्तन आयो । दोस्रो जनआन्दोलन भयो । संविधान बन्यो । संघीयता आयो । तीन तहका सरकार बने । जनआन्दोलनमा मारिने सहिद पनि भए । तर माओवादी द्वन्द्वमा ज्यान गुमाउनेले केही पाएनन्, सिवाय दुःख । उनीहरू न्याय र पहिचान दुवैबाट वञ्चित भए । द्वन्द्वमा सिन्दूर पुछिने, काख रित्तिने र टुहुरा बन्ने अधिकांशले परिवर्तन महसुस गरेका छैनन् । संविधानका लागि सिन्दूर पुछियो । बदलामा केही मिलेन, द्वन्द्वमा पति गुमाएकी रूपन्देहीको सैनामैना नगरपालिका दूधराक्षकी गोमा बस्यालको एउटै पिरलो छ, कुनै सरकारले न्याय दिएन । सहिद घोषणा पनि गरेन । उनीहरूको चिनोसमेत कतै बनेन । द्वन्द्वपीडितको परिचयपत्र नदिँदा बाँचेकाको पहिचानसमेत हराएको उनले बताइन् । तत्कालीन माओवादीले ०६१ वैशाख १० मा गोमाका पति २१ वर्षीय भवीश्वरको हत्या गरेका थिए । उनी १८ वर्षमै एकल बनिन् । पतिको हत्यापछि सम्हालिन सकिनन् । धेरै समय विक्षिप्त बनिन् । पाँच महिने बालक टुहुरो बन्यो । अहिले छोरो हुर्कंदै छ । त्यही छोराको मुख हेरेर उनी युवावस्था काट्दै छिन् । छोराले बोली फुट्दादेखि बाबा खोज्थ्यो । उसका हरेक सोधाइमा आँसु बगाएको पीडा बयान गरीसाध्य छैन, उनी भक्कानिइन्, राज्यका लागि मरेका बाबुको चिनोस्वरूप केही देखाउनै सकिनँ । फोटो देखाएर बाबु चिनाउनुपर्दा प्राण नै गएजस्तो हुन्थ्यो ।पतिका हत्यारालाई कारबाहीसहित न्यायको खोजीमा गोमा रूपन्देहीका सरकारी कार्यालयदेखि काठमाडौंसम्म धाइन् । न्यायको आस क्षीण हुँदै गयो । अहिले पतिको निसानी कायम गर्न आग्रह गरेकी छन् । ठूला नेताका नाममा सालिक बन्छन् । सडक बन्छन् । पाटी, प्रतीक्षालय बन्छन् । तर हाम्रा आफन्त भने भुसुना मरेजस्तै भयो, उनले असन्तुष्टि पोखिन्, कतै नामनिसान छैन ।बैंसमा विधवा बन्नु र टुहुरा छोराछोरी पाल्नुको व्यथा आफूहरूलाई मात्रै थाहा भएको बुटवल उपमहानगरपालिका मोतीपुरकी जानकी घिमिरे अर्यालको दाबी छ । छोराछोरीले बाबा खोइ भन्दा देखाउने चीजै नरहेको उनको गुनासो छ । २४ वर्षमै जानकीको सिन्दूर पुछिएको थियो । ०६० माघ १२ मा उनका पति गिरीप्रसादको हत्या भएको थियो । सुराकीको आरोपमा राज्यपक्षले घरमै आएर गोली हानेको थियो । त्यसपछि ६ महिने छोरी र डेढवर्षे छोरा टुहुरा बने । हातमुख जोर्नै समस्या भयो । गर्जो टार्न झन्डै तीन वर्ष वैदेशिक रोजगारीमा गइन् । त्यसपछि द्वन्द्वपीडितका लागि एकल महिला र शान्ति समितिलगायतमा क्रियाशील भइन् । मारिएका मान्छे फर्किंदैनन् भन्ने थाहा छ, उनले भनिन्, तर उनीहरूको साहदतकै जगमा बनेको व्यवस्थाले पनि हामीलाई नखोज्दा चित्त दुख्छ ।यहाँका द्वन्द्वपीडितले लामो समयदेखि न्याय र पहिचान मागेका छन् । पहिचानका लागि सहिद घोषणा गर्नुपर्ने उनीहरूको माग छ । त्यसो हुन नसके सालिक, प्रतिमा वा बाँचेका परिवारका सदस्यलाई द्वन्द्वपीडित परिवार भनेर परिचयपत्र दिइनुपर्ने उनीहरूको तर्क छ । राज्यले महिला, दलित, अपांगता भएका व्यक्ति, अल्पसंख्यक, पछाडि परेको वा पारिएको वर्ग एवं समुदायलगायत १३ वटा क्षेत्र र वर्गलाई लक्षित समुदाय मानेको छ । उनीहरूलाई क्षेत्र हेरेर राज्यले दिने सेवामा छुट, आरक्षण वा प्राथमिकता छ । त्यसमा द्वन्द्वपीडित भने सहभागी छैनन् । द्वन्द्वपीडितले आफूलाई पनि लक्षित वर्गमा सहभागी गराउनुपर्ने माग गरेका छन् । यसो भएमा राज्यबाट निश्चित बजेट छुट्टिने, बाँच्नेका लागि राहत र गौरव हुनेछ, शुद्धोधन गाउँपालिका गजेडीकी धना चौधरीले भनिन्, त्यस बेला युद्ध गर्ने, मार्ने, मार्न बाध्य बनाउने र बेपत्ता पार्नेले अहिले देश चलाएका छन् । यस्तो अवस्थामा पनि हाम्रा माग सुनिएन । जान्नु न बिराउनु हामीले सास्ती भोगेका छौं । धनाका पति कमलप्रसाद बेपत्ता छन् । भारतबाट रोजगारी गरी फर्केका उनी ०६२ भदौ ११ गते सैनामैना नगरपालिका पर्रोहाबाट सेनाको कब्जामा परेका थिए । पति बेपत्ता हुँदा धना २२ वर्षकी थिइन् । दुईवर्षे छोरी र ६ वर्षे छोरा थिए । दूधे छोरी काखमा च्यापेर धना बेकसुर पतिको सोधखोज गर्न जिल्ला प्रहरी, बाहिनी हुँदै राजधानीसम्म पुगिन् तर कतै केही लागेन । धेरैले सिन्दूर पुछ्न र कुशको शव बनाएर काजकिरिया गर्न भने । यसो नगर्दा धनालाई आफन्त मात्र होइन, परिवारले नै तिरस्कार गरेका छन् । बाँचेको भए सास र मरेको भए सहिदको दर्जा दिनुपर्ने उनको माग छ । सास कि लासको आसमा बाँच्नै कठिन हुँदो रहेछ, धनाले भनिन्, कम्तीमा राज्यले उनीहरू देशका लागि बेपत्ता भएका हुन् भन्ने प्रमाण वा परिचयपत्र दिए पनि मन बुझाउँथें । नेपालको कानुनले बेपत्ता पतिका नाममा भएको सम्पत्ति नामसारी गर्ने अधिकार पत्नीलाई दिएको छैन । यही कारण धनाजस्ता बेपत्ताका परिवारले भएको सम्पत्ति बेच्न वा धितो राखेर समस्याको गर्जो टार्न सकेका छैनन् । बेपत्ताका पत्नीलाई एकल नमान्दा एकल भत्ता पाउनबाट समेत उनीहरू वञ्चित छन् । छोराछोरीले बाउ नचिन्दै पति गुमाएका द्वन्द्वपीडित धेरै छन् । उनीहरू आर्थिक बोझले थिचिएका छन् । जवानी एक्लै बिताउँदा सामाजिक लाञ्छना सहेका छन् । छोराछोरीले बाबाको सोधखोज गर्दा थप बेचैन हुन्छन् । त्यति बेला गर्भमा रहेकी छोरीले अहिले बाबा खोइ भनेर सोध्छे । बेपत्ता हुनुभयो भन्दा खोज्न जाम् भन्छे । मारिनुभयो भन्ने प्रमाण छैन, बर्दियाको बाह्रबर्दिया नगरपालिका१ जमुनियाकी देवीसरा वलीले गुनासो गरिन्, ठूला नेताका जन्मजयन्ती मनाइन्छन् । हामी सर्वसाधारण भने लास कि सासकै पीडामा बाँच्नुपरेको छ । वलीका पति सुरेशकुमार ०५९ पुस ७ मा राज्यपक्षबाट बेपत्ता पारिएका थिए । दुई नाबालिकासहित तेस्रो गर्भ बोकेकी देवी त्यति बेला २० वर्षकी मात्रै थिइन् । बैंस भोग्न नपाउँदै पति खोसे । अहिले द्वन्द्वपीडितको परिचय बनाइदेऊ भन्दा पनि कसैले सुन्दैनन्, उनले भनिन्, यसले हाम्रो मन मात्रै पोलेको छैन, बाबुको अभावमा तड्पिएका बालबालिकाको मनमा प्रतिशोध देखिन थालेको छ । १० वर्षे सशस्त्र द्वन्द्वमा करिब १७ हजारले ज्यान गुमाएको शान्ति तथा पुनर्निर्माण मन्त्रालयको तथ्यांक । त्यसमा करिब १५ सय बेपत्ता पारिए । त्यस बेला अंगभंग भएका, यौन हिंसा भोगेका महिला र बालबालिकाको तथ्यांकसमेत छैन । माओवादी द्वन्द्वमा सबैभन्दा धेरै प्रदेश ५ प्रभावित भएको थियो । द्वन्द्वको उद्गमस्थल रोल्पाबाट सबैभन्दा धेरै ८ सय ५ जना मारिएका थिए । प्रदशेका १२ जिल्लामा ३ हजार २ सय २१ जनाको हत्या भयो । ७ सय १२ जना बेपत्ता भए । ९४ जना अंगभंग भए । द्वन्द्वपछि शान्ति प्रक्रिया र संविधान निर्माणले धेरै द्वन्द्वपीडित खुसी भएका थिए । संविधानकै लागि आफन्त गुमाएका उनीहरू न्याय वा पहिचान पाउने आसमा थिए । सरकारले त्यसका लागि सत्य निरूपण तथा मेलमिलाप आयोग र बेपत्ता छानबिन आयोग गठन गर्यो । तर दुवैले काम गर्न सकेनन् । तीन तहका सरकार बनिसक्दा पनि आफ्ना माग पूरा नहुँदा निराश भएको द्वन्द्वपीडितको वकालत गर्दै आएका एड्भोकेसी फोरम रूपन्देहीका संयोजक तथा अधिवक्ता शिवप्रसाद गौडेलले बताए । यो समय संविधान कार्यान्वयन गर्दै द्वन्द्वमा मारिएका, बेपत्ता भएका वा अंगभंग भएका परिवारलाई सम्हाल्ने हुनुपर्थ्यो, उनले भने, राज्यले आश्वासन दियो तर काम गरेन । यसले उनीहरूमा सरकारप्रति नै वितृष्णा जगाएको छ ।द्वन्द्वका कुरा कोट्याउन नहुने प्रदेशका आन्तरिक मामिला तथा कानुनमन्त्री कुलप्रसाद केसीले बताए । अब हामी घटना कसरी निरूपण गर्ने भन्नेमा लाग्नुपर्छ, उनले भने, धेरै माग संघीय सरकारसँग सम्बन्धित छन् । द्वन्द्वपीडितको उपचार र जीवनयापनका लागि सहयोग गर्न प्रदेश सरकार तत्पर छ ।"
प्रहरीलाई प्रधानमन्त्रीको निर्देशन पद र अनुहार नहेरी निष्पक्ष छानबिन गर्नुस्,"काठमाडौं (कास) प्रधानमन्त्री केपी शर्मा ओलीले कुनै पनि अपराधको अनुसन्धानमा पद र अनुहार नहेरी निष्पक्ष छानबिन गर्न नेपाल प्रहरीलाई निर्देशन दिएका छन् । ६४ औं प्रहरी दिवसका अवसरमा प्रहरी प्रधान कार्यालयमा शुक्रबार आयोजित कार्यक्रममा उनले कुनै पनि किसिमको दबाबमा नपरी प्रहरी संगठनले आफ्नो कानुनी दायित्व इमानदारीपूर्वक पूरा गर्नुपर्नेमा जोड दिए । प्रधानमन्त्री ओलीले अपराध अनुसन्धानका क्रममा सत्तारूढ दल, विपक्षी दल, ओहोदा, पद वा सम्पत्तिलगायत कुनै पनि विषय नहेर्न प्रहरी अधिकारीहरूलाई निर्देशन दिए । कुन पार्टी सरकारमा छ ? को पक्षमा छ ? को विपक्षमा छ ? कुन पदमा छ ? कुन ओहोदामा छ ? कुनै हैसियतको मान्छे हो ? कति सम्पत्तिवाल हो ? यस्ता कुरा प्रहरीले मतलब गर्नु हुँदैन, उनले भने, प्रहरीले अनुहार नहेरीकन निष्पक्ष छानबिन गर्नुपर्छ । कसैको दबाबमा पर्नु हुँदैन । उनले अपराधको राजनीतीकरण गर्ने अनि राजनीतिलाई अपराधीकरण गरी निष्पक्ष अनुसन्धानमा व्यवधान खडा गरी प्रहरीलाई नै आरोप लगाउने प्रवृत्ति समाजमा बढ्न थालेको उल्लेख गर्दै त्यसप्रति प्रहरी सधैं सतर्क रहनुपर्ने बताए । वास्ता नगरेपछि प्रहरीलाई दबाब आउन छाड्छ र निष्पक्ष न्याय निरूपणबाट समाजमा सत्य स्थापित हुन्छ, उनले भने । अधिकारीलाई अवार्डप्रहरी दिवसका अवसर पारेर प्रहरी प्रधान कार्यालयले पूर्व एआईजी यादव अधिकारीलाई लाइफ टाइम अचिभमेन्ट अवार्ड प्रदान गरेको छ । प्रधानमन्त्री ओलीले अधिकारीलाई अवार्ड प्रदान गरेका थिए । यस्तै, गत आर्थिक वर्षको कार्यसम्पादन मूल्यांकन आधारमा मोरङ जिल्लाका प्रहरी उपरीक्षक मनोजकुमार केसीले सर्वोत्कृष्ट पदक पाएका छन् । जिल्लामा समुदायसँगको प्रहरीको सम्बन्ध, अपराध अनुसन्धान र नियन्त्रण, कार्यालय व्यवस्थापनसहितका क्षेत्रमा उत्कृष्ट कार्यसम्पादन गरेको देखिएकाले केसीलाई सर्वोत्कृष्ट पदक प्रदान गरिएको प्रहरी मुख्यालयले जनाएको छ । केसीले जिल्लामा मादक पदार्थ नियन्त्रण, कलरकोटेड सेवाप्रवाह कार्ड, समुदायसँग चिया र लागूऔषध विरुद्धको क्यान अभियानलाई सशक्त बनाएका थिए ।"
अन्तर्राष्ट्रिय तमु सम्मेलन सुरु,"काठमाडौं (कास) प्रथम अन्तर्राष्ट्रिय तमु सम्मेलन राजधानीमा शुक्रबार सुरु भएको छ । दुईदिने सम्मेलनमा ३७ मुलुकका सात सय जनाभन्दा बढी प्रतिनिधि सहभागी छन् । पूर्वराष्ट्रपति रामवरण यादवले सम्मेलन उद्घाटन गर्दै स्वदेश र विदेशमा रहेका सबैले देशलाई माया गर्नुपर्ने बताए । विभिन्न जाति, भाषा, संस्कृति भएर विविधता हुनु नै नेपाली पहिचान हो, यादवले भने, जननी जन्मभूमिश्चः स्वर्गादपि गरियसी भन्दै आएका छौं । तपाईं देशलाई माया गरिदिनुहोस् । समावेशी राष्ट्र निर्माणका निम्ति मेरै कार्यकालमा संविधान जारी भएको छ । यो संविधान अपूरो भए राजनीतिक दल र सरकारले सच्याएर अघि बढ्न सक्छन् । पूर्वराष्ट्रपति यादवले नेपालको इतिहासदेखि वर्तमानसम्म गुरुङ जातिको योगदान अतुलनीय रहेको बताए । गुरुङ समुदायको परम्परामा महिला र पुरुषको स्थान समान छ, उनले भने, गुरुङ समाजले महिला दिदीबहिनीलाई सँगसँगै अघि बढाउन शिक्षालाई विशेष जोड दिनुहोस् । आधुनिक समाजसित जोड्न सफल हुनुहोस् । प्रथम अन्तर्राष्ट्रिय तमु सम्मेलन मूल आयोजक समितिका संयोजक तथा तमु ह्युल छोंज धीं गुरुङ राष्ट्रिय परिषद्का अध्यक्ष रेशम गुरुङले एकता, अस्तित्व र पहिचान सम्मेलनको मूल सार रहेको बताए । गैरआवासीय नेपाली संघका पूर्वअध्यक्ष शेष घलेले संसारभरका गुरुङहरू एकताबद्ध हुनुपर्ने बताए । हामी संसारभरिका तमूहरू एकताबद्ध हुनसके जुनसुकै मुलुकमा हाम्रो उपस्थितिले संख्यात्मकभन्दा गुणात्मक महत्त्व राख्ने छ, उनले भने, संस्कृति परम्पराप्रति हाम्रो घमण्डको पक्ष भनेको हाम्रो परिवार ५० प्रतिशत महिला र ५० प्रतिशतमात्र पुरुष हो । त्यसैले हामी एकताबद्ध भएर यो परम्परा कायम राख्यौं भने हाम्रो पहिचानमा सहयोग पुग्नेछ ।"
एडीबीले पूर्वाधारमा लगानी बढाउने,"काठमाडौं (कास) एसियाली विकास बैंक (एडीबी) ले नेपालका लागि पञ्चवर्षीय रणनीति सार्वजनिक गरेको छ । रणनीतिमा आगामी पाँच वर्षका लागि नेपालसँगको सहकार्य, लगानी प्राथमिकता र अनुमानित लगानी प्रक्षेपण गरिएको छ । एडीबीले सन् २०२० देखि २०२४ सम्मका लागि नयाँ कन्ट्री पार्टनरसिप स्टारटेजी सार्वजनिक गरेको हो । रणनीतिले आगामी दिनमा नेपालको आर्थिक तथा सामाजिक विकासमा महत्त्वपूर्ण योगदान दिने एडीबीले जनाएको छ । अबको पाँच वर्षमा नेपालमा एडीबीको लगानी पूर्वाधार विकास, सुधारिएको सेवा र वातावरणीय दिगोपनमा केन्द्रित हुनेछ । एडीबीले नेपालको पूर्वाधार विकासमा निजी क्षेत्रको सहभागितालाई प्राथमिकता दिँदै आएको छ । नयाँ रणनीतिमा पनि यसैलाई निरन्तरता दिइएको छ । यस कारण एडीबीले निजी क्षेत्रको नेतृत्वमा सुधारिएको पूर्वाधार विकासलाई पहिलो प्राथमिकतामा राखेको छ । यस्तै, सेवा क्षेत्रलाई व्यापक र प्रभावकारी बनाउने विषय एडीबीको दोस्रो प्राथमिकतामा छ । दिगो वातावरणीय सुधारलाई पनि एडीबीले प्राथमिकताका साथ अघि बढाएको छ । नयाँ रणनीतिमा आगामी पाँच वर्षमा नेपालमा ५ सय मिलियन अमेरिकी डलर (करिब ५५ अर्ब रुपैयाँ) देखि ६ सय मिलियन अमेरिकी डलर (करिब ६६ अर्ब रुपैयाँ) लगानी गर्ने अनुमान गरिएको छ । नेपाल संघीय संरचनामा गएसँगै उच्च रूपमा सामाजिक र आर्थिक वृद्धिका बाटोमा छ । यस्तो अवस्थामा एडीबीको नयाँ रणनीतिले उच्च आर्थिक वृद्धि, गरिबी निवारण, जीवनस्तर सुधारलगायतमा सहयोग गर्ने विज्ञप्तिमा उल्लेख छ । पछिल्लो एक दशकमा नेपालले गरिबीको दर तीव्र रूपले घटाएको छ, विज्ञप्तिमा भनिएको छ, अब अघि बढ्नका लागि पूर्णरूपमा संघीयता कार्यान्वयन, महत्त्वपूर्ण पूर्वाधारमा लगानी विस्तार र निजी लगानी प्रोत्साहन गर्नुपर्ने देखिन्छ । नयाँ रणनीतिअनुसार पनि एडीबीले नेपालमा जलविद्युत् विकास तथा नवीकरणीय ऊर्जा, सडक, हवाई यातायातलगायत क्षेत्रमा लगानी विस्तार गर्नेछ । रणनीति उत्पादन लागत कम गर्न तथा व्यवसायलाई प्रोत्साहन गर्न सहयोगी हुनेछ, विज्ञप्तिमा उल्लेख छ । यस्तै, नयाँ रणनीतिले सहर तथा नगरपालिकाहरूको विकास, गुणस्तरीय शिक्षा, रोजगारमूलक सीप विकास, कृषिको उत्पादकत्व वृद्धि र व्यवसायीकरणमा पनि सहयोग पुर्याउने बताइएको छ ।"
प्रतिस्पर्धी सूचकांकमा नेपालको सुधार,"भारत १० स्थानले तल झर्यो भारत भने यस पटक १० स्थानले पछाडि परेको छ । १४० मुलुकहरूमध्ये भारत गत वर्ष ५८ औं स्थानमा रहेको थियो । यसपटक १४१ मुलुकहरूमध्ये ६८ स्थानमा पुगेको छ । दक्षिण एसियामा सबैभन्दा तीव्र र राम्रो गरी प्रगति गर्नेमा श्रीलंका रहेको प्रतिवेदनले औंल्याएको छ । गत वर्ष ८५ औं स्थानमा रहेको श्रीलंका यस पटक ८४ मा पुगेको छ । सबैभन्दा धेरै सुधार भएको देश श्रीलंका हो, प्रतिवेदनमा भनिएको छ । बंगलादेश, पाकिस्तान भने क्रमशः १०५ र ११० स्थानमा परेका छन् । दक्षिण एसियाका अन्य मुलुकहरूको प्रतिवेदनमा समावेश छैन । समावेश भएमध्येमा नेपालभन्दा पछाडि पाकिस्तान देखिन्छ । यो प्रतिवेदनअनुसार समग्र प्रतिस्पर्धी क्षमतामा सिंगापुर यस पटक पहिलो स्थानमा परेको छ । गत वर्ष दोस्रो स्थानमा रहेको थियो । यस पटक सिंगापुरको ८५ प्राप्तांक छ । गत वर्ष ८३ मात्रै थियो । अध्ययन प्रतिवेदनअनुसार सबै क्षेत्रमा उसका सूचकांकहरू अगाडि छन् । अर्थतन्त्रको हिसाबले शक्तिशाली मानिने अमेरिका दोस्रो स्थानमा छ । हङकङ तेस्रो, नेदरल्यान्ड चौथो, स्विट्जरल्यान्ड पाँचौंमा परेका छन् । छैटौंमा जापान, सातौंमा जर्मनी, आठौंमा स्वीडेन, नवौंमा यूके र दसौंमा डेनमार्क रहेको प्रतिवेदनमा जनाइएको छ । चीन भने २८ औं स्थानमा रहेको विश्व मञ्चको प्रतिवेदनले औंल्याएको छ । अघिल्लो वर्ष पनि चीन २८ औं स्थानमा नै रहेको थियो । विश्व आर्थिक मञ्चले सन् १९९७ देखि यो प्रतिवेदन प्रकाशित गर्दै आएको छ । विभिन्न देशहरूमा विभिन्न सूचकको संकलन गरी विश्लेषण गरेर निष्कर्ष निकाल्ने गरेको हो ।"
किसानलाई परिचयपत्रको तयारी,"कृषिमा युवा कार्यविधि मन्त्रिपरिषद्मायुवा पलायनलाई रोक्न कृषि मन्त्रालयले कृषिमा युवा कार्यक्रम सञ्चालन प्रक्रिया कार्यविधि तयार पारेको छ । कृषिमा लाग्ने युवालाई विभिन्न अनुदान तथा सुविधा रहेको उक्त कार्यविधि मन्त्रिपरिषद्मा पेस गरिएको मन्त्री खनालले बताए । मन्त्रालयका अनुसार यस कार्यक्रमअन्तर्गत फलफूल नर्सरी स्थापना, ताजा तरकारी, सुरक्षित खेती गर्न सक्नेछन् । ताजा तरकारी खेतीका लागि तराईमा ३ बिघा, पहाडमा २० रोपनी, उच्च पहाडहिमालमा ५ रोपनी खेती गर्नुपर्नेछ । सुरक्षित खेतीतर्फ तराईमा ५ कठ्ठा, पहाडमा २ रोपनी, उच्च पहाडमा ०५ रोपनीमा खेती गर्नुपर्नेछ । पशुपन्छीको हकमा दूध (गाई, भैंसी १० वटा वा ५० लिटर दूध प्रतिदिन) हुनुपर्ने उल्लेख छ । माछा १५ बिघा, रेन्बो ट्राउट कम्तीमा १० वटा लगायत हुनुपर्ने जनाएको छ । सोही आधारमा युवाहरूले अनुदान पाउने जनाएको छ । कात्तिक १५ गतेसम्म सफ्टवेयर बनाएर अनलाइनमार्फत् फर्म उपलब्ध गराउने तयारी भएको छ, मन्त्री खनालले भने ।"
चेक नकाटी कारोबार गर्ने व्यवस्था तिहारपछि,"(काठमाडौं)  राष्ट्र बैंकले रियल टाइम ग्रस पेमेन्ट सिस्टम (आरटीजीएस) तिहारपछि मात्र सञ्चालनमा ल्याउने भएको छ । चेक नकाटी ठूलो रकम स्थानान्तरण गर्न सकिने, कारोबार हुनासाथ अर्को खातामा पैसा जम्मा हुनेलगायत विभिन्न सुविधा सहितको आरटीजीएस प्रणाली भदौ २९ मा औपचारिक रूपमा सुरु भएको थियो । पर्याप्त गृहकार्य नगरी सञ्चालनमा ल्याउँदा समस्या आएपछि बन्द गरिएको थियो । अब सबै गृहकार्यपछि मात्र सञ्चालनमा ल्याउने तयारी भएको राष्ट्र बैंकले जनाएको छ । नोभेम्बर १ (कात्तिक १५) देखि सञ्चालनमा ल्याउने तयारी गरेका छौं, राष्ट्र बैंकका प्रवक्ता लक्ष्मीप्रपन्न निरौलाले भने, अहिले आरटीजीएसमार्फत कारोबार परीक्षण गर्ने काम भइरहेको छ । यसअघि अनौपचारिक रूपमा राष्ट्र बैंकले भदौ २६ देखि आरटीजीएस प्रणालीमार्फत कारोबार सुरु गरेको थियो । औपचारिक रूपमा उद्घाटन भएको २ दिनमै आरटीजीएसले काम गर्न सकेन र राष्ट्र बैंकले त्यसलाई बन्द गरेको थियो । आरटीजीएस प्रणाली तयार भए पनि राष्ट्र बैंक र वाणिज्य बैंकहरूको प्रणालीमा पूर्ण रूपमा एकीकृत भइनसकेकाले केही समयका लागि स्थगित गर्नु परेको राष्ट्र बैंकले बताएको थियो ।आरटीजीएस आधुनिक भुक्तानी प्रणाली हो । यो प्रणालीमार्फत कारोबार गर्दा नागरिकले तत्काल रकम भुक्तानी सुविधा पाउनेछन् । हाल चेकमार्फत रकम भुक्तानी गर्दा क्लियरिङ प्रक्रियामा जानुपर्ने भएकाले सामान्य अवस्थामा एकदेखि दुई दिनमा मात्र राफसाफ हुँदै आएको छ । आरटीजीएस कार्यान्वयनमा आएपछि त्यो अवस्थाबाट छुटकारा पाइने छ । चेक नकाटेरै पनि रकम भुक्तानी गर्न सकिनेछ । आरटीजीएसमार्फत कारोबार गर्दा ग्राहकले आफ्नो खाता रहेको बैंकमा गएर एउटा फाराम भर्नुपर्नेछ । सोही फारामको आधारमा आफूले भुक्तानी गर्न चाहेको व्यक्तिको खातामा उतिबेलै रकम स्थानान्तरण हुनेछ । खासगरी ठूला कारोबारका लागि यो आरटीजीएस उपयुक्त हुने जानकारहरू बताउँछन् ।सुरुमा राष्ट्र बैंकले २ लाखभन्दा बढी र २० लाख रुपैयाँभन्दा कम रकम भुक्तानी गर्दा आरटीजीएस वा चेक काटेर दुवै माध्यमबाट गर्न पाइने व्यवस्था गरेको थियो । २० लाख रुपैयाँभन्दा बढी रकम भुक्तानी गर्दा भने अनिवार्य रूपमा आरटीजीएसमार्फत गर्नुपर्ने बताएको थियो । सुरुको अवस्था भएकाले अर्को सूचना जारी नभएसम्मका लागि ग्राहकको इच्छाअनुसार २० लाखभन्दा बढी रकम पनि आरटीजीएस वा चेकमार्फत कारोबार गर्न सुविधा दिइएको छ । यो प्रणाली संस्थागत भएपछि अर्को सूचना जारी गरी २० लाखभन्दा बढीको भुक्तानी अनिवार्य रूपमा आरटीजीएसमार्फत गरिने राष्ट्र बैंकको योजना थियो । यो प्रणाली लागू भए पनि तत्काल ग्राहकको खातामा पैसा आउने भएकाले बजारमा तरलताको गति बढ्ने जानकारहरू बताउँछन् । राष्ट्र बैंकले पहिलो चरणमा वाणिज्य बैंकमार्फत आरटीजीएस लागू गरेको थियो । वाणिज्य बैंकहरू आरटीजीएसका मुख्य (प्रिन्सिपल) सदस्य हुन् । विकास बैंक र फाइनान्स कम्पनी एसोसिएट सदस्य छन् । आउँदो पुसदेखि विकास बैंक र वित्त कम्पनीमा पनि आरटीजीएस प्रणाली लागू गरिने राष्ट्र बैंकले जनाएको छ । त्यसपछि सदस्य बैंक तथा वित्तीय संस्थाको खातामा तत्काल रकम जम्मा गर्न मिल्ने सुविधा ग्राहकले पाउनेछन् । यो प्रणालीमार्फत कारोबार गर्दा ग्राहकले करिब ३० मिनेटमा (२ देखि २० मिनेटमा) राफसाफ भइसक्ने र ग्राहकले बिहान साढे १० बजेदेखि साढे ३ बजेसम्म मात्र यो प्रणालीमार्फत कारोबार पाउने बताइएको थियो । आरटीजीएस प्रणाली प्रणालीमार्फत कारोबार गर्दा ग्राहकले शुल्क भने तिर्नुपर्छ । यस्तो शुल्क बैंक अनुसार फरकफरक हुन सक्छ ।"
मुन्दुम ट्रेलमा अमेरिकी पर्यटक,"भोजपुर (कास) मुन्दुम पदमार्ग क्षेत्रमा विदेशी पर्यटक भित्रिन थालेका छन् । उत्कृष्ट १ सय गन्तव्यमा पर्न सफल मुन्दुम ट्रेल घुम्न पहिलो पटक ७ अमेरिकी पर्यटकहरू भोजपुर आएका छन् । मुन्दुम पदमार्ग २४ सय मिटरदेखि ३३ सय मिटरको दूरीमा उकालो ओरालो हुँदै पैदलयात्रा गर्न सहज छ । यहाँको डाँडाबाट चारपाटे, म्यारापिक, नुप्से, सगरमाथा, ल्होत्से, ल्होत्सेसार, पिक ३८, चाम्लाङ, मकालु, कञ्चनजंघा, कुम्भकर्ण लगायतका दुई दर्जनभन्दा बढी सुन्दर हिमशृङ्खला दृश्यावलोकन गर्न सकिन्छ ।पर्यटक भित्रिन थालेकाले चहलपहल बढेको सांसद सुदन किराँतीले बताए । प्राकृतिक सुन्दरताले अति मनमोहक दृश्यावलोकन गर्न सकिने यस मैयुङ क्षेत्रलाई पर्यटन केन्द्र बनाउने लक्ष्यले ३१ दशमलब ५ किलोमिटर लामो पदमार्गको अध्ययन गरिएको थियो । सरकारले १ सयको सूचीमा समावेश गरेपछि मुन्दुम ट्रेलमा पर्यटक भित्र्याउन जिल्ला तथा केन्द्रस्तरमा रहेका सबै निकायहरू लागेका छन् । पर्यटक भित्रिएसँगै यहाँको संस्कार र संस्कृति उजागर हुने र यहाँको जीवनस्तर उकासिने समाजसेवी हरि राईले बताए । भोजपुरको पर्यटनलाई माथि उकास्न र विदेशी पर्यटकको प्रमुख गन्तव्य बनाउने लक्ष्यले गत वर्षको पुस २४ देखि २६ गतेसम्म उक्त मुन्दुम ट्रेल को सर्वेक्षण गरिएको थियो । हावापानीको हिसाबले हिमालमा जस्तो चिसो र तराईको जस्तो गर्मी नहुने सन्तुलित हावापानी छ । पर्यटनलाई व्यावसायीकरण गर्न यो पदमार्गले सहयोग पुर्याउने अपेक्षा लिइएको छ ।टेम्केमैयुङ गाउँपालिकाले पदमार्गको अनुगमन र सम्भाव्यताको अध्ययनका लागि ७ लाख बजेट विनियोजन गरेको थियो । यो अल्पाइन जोन अर्थात् धेरै उचाइ र धैरै होचा क्षेत्र हो । पर्यटकका लागि लेक लाग्ने समस्या नहुने सन्तुलित हावापानी भएको यो क्षेत्रको विकासमा गाउँपालिका जुटेको टेम्केमैयुङ गाउँपालिकाका अध्यक्ष ध्रुवराज राईले बताए ।"
विद्यावारिधिपछि जागिरबाट बर्खास्त,"(काठमाडौं)  आफैंले विद्यावारिधि गर्न पठाएका एक जना वन्यजन्तु विशेषज्ञलाई फर्केर आएपछि राष्ट्रिय प्रकृति संरक्षण कोषले जागिरबाट बर्खास्त गरेको छ । नर्वे सरकारको कोटामा नेपालका हिउँचितुवाको घनत्वबारे विद्यावारिधि गरेर फर्केका मधु क्षत्रीलाई कोषले असोज पहिलो साता जागिरबाट हटाएको हो । कोष पूर्वस्वीकृत लिएर गएको तीनवर्षे अध्ययन बिदाको अवधिमा विद्यावारिधि नसकिएपछि क्षत्रीले थप समय मागेका थिए । बिरामी परेपछि त्यसको जानकारी कोषलाई गराएको उनको भनाइ छ । कोषका अधिकारीहरूले तीन वर्षभन्दा बढीको बिदा स्वीकृति नभएको कारण देखाउँदै जागिरलाई निरन्तरता दिन नसक्ने जानकारी क्षत्रीलाई गराएका छन् । क्षत्री पूर्वस्वीकृत अवधिभन्दा ६ महिना बढी विदेशमा बसेका थिए । कोषले संस्थागत रूपमा सम्झौता गरेर नर्वेस्थित इनल्यान्ड नर्वे युनिभर्सिटी अफ अप्लाइड साइन्सेजमा विद्यावारिधि गर्न सन् २०१५ मा उनलाई सहमति दिएको थियो । यो अवधिमा उनले अन्नपूर्ण र मनास्लु संरक्षण क्षेत्रमा हिउँचितुवाको घनत्वलाई मूल विषय बनाएर विद्यावारिधि पूरा गरे । उक्त विषयमा विद्यावारिधि गर्ने उनी पहिलो नेपाली हुन् । हिउँचितुवाबारे मात्र विद्यावारिधि गरेका सोम आले अमेरिका बसेर काम गर्छन् । क्षत्री नर्वेमा अध्ययनरत रहँदा कोषका सदस्यसचिव गोविन्द गजुरेलको ५ वर्षे कार्यकाल सकिएपछि कोष नेतृत्वविहीन थियो । अर्का सदस्यसचिवको नियुक्तिपछि उनको थप बिदा मिलान गरिने सहमतिअनुसार उनले नर्वेमा अध्ययनलाई निरन्तरता दिएका थिए । क्षत्रीका अनुसार कोषका अधिकारीले बिदा मिलान हुने आश्वासन दिएपछि उनी ढुक्क थिए । फर्किएपछि भने लिखित सहमति नभएकाले जागिरलाई निरन्तरता दिन नसक्ने कोषले जिकिर गरेको छ । क्षत्री सन् २०१८ को डिसेम्बरमा विद्यावारिधि सकेर नर्वेबाट काठमाडौं आए । काठमाडौं आएर खुमलटारस्थित कोषको कार्यालयमा फर्किंदा भने उनी चकित परे । उनलाई प्रशासनले हाजिर गर्न दिएन । कार्यालयलाई जानकारी नदिई धेरै समय विदेश बसेको आरोप लगाएर मलाई हाजिर गर्नबाट रोक लगाइयो, उनले बुधबार कान्तिपुरसित भने, अस्ति असोज १ गतेदेखि त जागिरबाटै हटाइएको जानकारी पाएको छु । क्षत्रीसँग कोषले स्पष्टीकरण सोधेको थियो । उनले त्यसको जवाफ पनि दिए । विद्यावारिधि गरिसकेपछि कोषमै आएर काम गर्नुपर्ने सम्झौताअनुसार उनी पढ्न गएका थिए । त्यही सम्झौताअनुसार नै काममा फर्किएका पनि थिए । कोषका कार्यकारी निर्देशकसमेत रहेका प्रशासन प्रमुख दीपक सिंहले क्षत्रीलाई हटाइएको बारे प्रतिक्रिया दिन मानेनन् । त्यो विषयमा उहाँ (क्षत्री) लाई नै सोध्नुस्, उनले भने, त्यसबारे म केही बोल्दिन । क्षत्री भने दसैंपछि कानुनी उपचारमा जाने योजनामा छन् । यसअघि कोषमा कार्यरत रवीन कडरिया, पारसविक्रम सिंह र बाबुराम लामिछानेलगायतले पनि कोषकै नियमअनुसारको बिदामा बसेर विद्यावारिधि गरेका थिए । उनीहरू काममा फर्किसकेका छन् । अशोक सुवेदीले पनि हिउँचितुवामै विद्यावारिधि गरिरहेका छन् । उनले भने पढाइका लागि बिदा लिएका छन् । कोषमा करार सेवामै रहेका मोहनराज पन्तलाई भने ६ महिनाभन्दा बढी अध्ययन बिदा दिइएको थिएन । बिदा नपाएपछि उनले कोषबाट राजीनामा दिएका थिए ।"
सार्क शिक्षामन्त्री स्तरीय बैठक नेपालमा,"(काठमाडौं)  दक्षिण एसियाली सहयोग संगठन (सार्क) को शिक्षामन्त्री स्तरीय चौथो बैठक नेपालमा हुने भएको छ । माल्दिभ्सको राजधानी मालेमा बिहीबार सम्पन्न तेस्रो बैठकले आगामी बैठक नेपालमा गर्ने निर्णय गरेको हो ।शिक्षामन्त्री गिरिराजमणि पोखरेलले गरेको प्रस्तावलाई मन्त्रीस्तरीय बैठकले अनुमोदन गरेको जानकारी शिक्षा मन्त्रालयका उपसचिव पुष्प ढकालले दिए । ढकालका अनुसार बैठकको मिति भने सार्क सचिवालयसँग समन्वय गरेर तोकिने छ । मालेमा सम्पन्न तेस्रो बैठकले दिगो विकासका लागि सार्क राष्ट्रहरूको कार्य ढाँचा अनुमोदन गरेको छ । सर्वव्यापी प्राथमिक शिक्षा, शिक्षामा सबै प्रकारका लैंगिक विभेद उन्मूलन, सबै तहको शिक्षामा गुणस्तर सुधारलगायत विषयमा पुनः प्रतिबद्धता जाहेर गरेको छ । बैठकले दिगो विकासको लक्ष्यअनुसार सन् २०३० सम्मको शिक्षाका लक्ष्यहरू प्राप्तिका लागि सदस्य राष्ट्रहरूबीच सहकार्यलाई सुदृढ बनाउँदै लैजानेसहितका १० बुँदे माले घोषणापत्र जारी गरेको छ ।"
बनेन बागलुङ बसपार्क,"(बागलुङ)  बसपार्क बनाउने भनेर बागलुङ नगरपालिले वडा नं ४ का खड्गबहादुर जीसीको जग्गा लियो । बसपार्क बनेपछि उनलाई एउटा घडेरी दिने सर्तमा जग्गा लिइएको थियो । डेढ दशक बित्दा पनि त्यहाँ बसपार्क बन्न सेकेको छैन । यतिलामो समय न उनले खेती गर्न पाए न बसपार्क बन्यो । जसीको जग्गा त्यतिबेलादेखि बाँझै छ । जीसी जस्तै ५१ जनाले बसपार्कका लागि भनेर दिएको जग्गा बाँझै छ । बसपार्क व्यवस्थापन समितिले उनीहरू सबैलाई छेउमा एकएकवटा घडेरी मिलाइदिने कागजात गरेर २०५९ मा खेती लगाएको जग्गा लिएको थियो । उक्त स्थानमा गतवर्ष बसपार्क निर्माणका लागि ठेक्का लगाइयो । वर्षौंदेखिको बाँझो जग्गामा बसपार्क बन्ने भएपछि घडेरी पाउने आश गरेका उनीहरू फेरि निराश भएका छन् । घडेरी पाएमा व्यवसाय गरेर बस्ने सोच राखेका स्थानीय कोपिला केसी र विक्रम श्रेष्ठ पनि निराश भए । एक वर्षभित्रै बसपार्क बनाउन गरिएको सम्झौताको २० प्रतिशत पनि काम नभएको उनीहरूले गुनासो गरे । जग्गा बेच्न पनि नपाएको र कमाएर खान पनि नपाएको जिसीले गुनासो गरे । छोराछोरी पढाउन ऋण लागेको छ, त्यही बेचेर तिर्न पाए पनि हुन्थ्यो, उनले भने, सबै बाँझो जग्गा दैलामुनि देख्नुपरेको छ । समितिले बेलाबेलामा जग्गावालालाई बोलाएर छलफल गराउने, निर्माणमा दबाब दिने काम समेत नगरेको उनले बताए ।नगरविकास कोषको ऋण सहयोगमा निर्माण हुने बसपार्कका लागि आशिष फेवा संयुक्त निर्माण कम्पनीले गत वर्षको भदौमा काम थालेको थियो । काम थाल्दा बाह्र महिनामा सम्पन्न गर्ने प्रतिबद्धता जनाएका प्रबन्ध निर्देशक राजु पौडेलले अहिलेसम्म ३५ प्रतिशत काम गरेको दाबी गरेका छन् । तर, उपभोक्ता २० प्रतिशत मात्र काम भएको बताउँछन् । ७ करोड ६६ लाख ९९ हजार रुपैयाँमा काम सक्ने भनिएको थियो । पौडेलले अहिलेसम्म २ करोड ६५ लाख भुक्तानी लगिसकेका छन् ।कम्पनीले बसपार्कसहित टर्मिनल भवन, व्यापारिक भवन र भूमिगत ट्याक्सी पार्किङ समेत बनाउने सम्झौतामा छ । तर, एक वर्षमा कामको प्रगति नदेखिएपछि बागलुङ नगरपालिकाले संशोधित लागत स्टिमेट गर्ने निर्णय गरेको छ । पहिलाको स्टिमेटमा हात्तिपाइले पिलर राख्ने थिएन, अहिले राख्नुपर्ने भयो, नगरपालिकाका इन्जिनियर मनोज शर्माले भने, पुरानो स्टिमेटभन्दा धेरै काम गर्नुपर्ने भएको छ, त्यसका लागि थप रकम पनि चाहिन्छ, त्यसैले लागत स्टिमेट संशोधन गर्नुपरेको हो । थप डेढ करोड रुपैयाँसम्म लाग्ने अनुमान गरिएको छ । बिलिङ कन्सल्टेन्सीले बनाएको नक्सामा भवन बनाउँदा भूकम्पप्रतिरोधी हात्तीपाइलेको नक्सा समेत नकोरेको भेटियो । बसपार्क सम्याउने काम भने धेरै समय नलाग्ने उनले बताए ।ठेकेदारमार्फत काम गरे पनि यो बसपार्कका लागि गत आर्थिक वर्ष नगरपालिकाले थप १५ लाख रुपैयाँ विनियोजन गरेको थियो । उक्त रकम जन श्रमदान लगायतको लागतमा खर्च भएको शर्माले बताए । हाल टर्मिनल भवनको भुइँतला मात्र बनेको बसपार्क निर्माणाधीन स्थललाई बसपार्कका रूपमा चिनिने अवस्था समेत नआएको स्थानीय सन्तोष जिसीले बताए । अहिलेसम्म समितिका बैठक बसेको, खर्चको समीक्षा गरेको र जग्गादाताको गुनासो सुनेको थाहा छैन, उनले भने, वडा कार्यालय, नगरपालिका र ठेकेदारपक्षले समेत सरोकार राख्दैन । उपल्लाचौरका ५१ जग्गाधनीले निःशुल्क ५९ रोपनी जमिन उपलब्ध गराएपछि बसपार्क निर्माणको काम थालिएको थियो ।बसको पार्किङ, टर्मिनल भवन, शौचालय, खानेपानी र दोहोरो ट्रयाक १७ रोपनीमा बन्नेछ । बाँकी जमिनमा जग्गादाताका लागि कम्तीमा साढे २ आनादेखि ५ आनासम्मका १२७ वटा घडेरी बनाइनेछ । बसपार्कका लागि निःशुल्क जग्गा दिएकालाई घडेरी उपलब्ध गराउन १६ वर्षअघि नगरपालिकाले सम्झौता गरेको थियो । तत्कालीन समयको तुलनामा यहाँको मूल्य धेरै आकासिएको छ । हाल यो स्थानको जग्गा करोडौं मूल्यको भएको छ, बसपार्क उपभोक्ता समितिका सदस्य गुणनिधि शर्माले भने, बसपार्क बनाएमा जिल्लाकै सान बढ्ने हो, तर ढिलाइ भएको छ । ऋण बाहेक नगरपालिकाको ७५ लाख र समपुरक कोषबाट २५ लाख केएफडब्लुले १० लाख र नेपाल सरकारले १८ लाख रुपैयाँ पनि ऋण सहयोग गर्नेछ । यसरी नगरपालिकाको ऋण भार १० करोड ४ लाख ८८ हजार रुपैयाँ पुग्नेछ । बागलुङमा यसअघि चिप्लेटी बसपार्क छ । उक्त बसपार्कले मात्र क्षमता नपुगेपछि अर्को बनाउन लागिएको हो । एउटामा छोटो दुरी र निर्माणाधीनमा लामो दूरीको बस छुट्ने व्यवस्था गर्न लागिएको हो ।नगरप्रमुख जनकराज पौडेलले प्राविधिक कारणले काम ढिला भए पनि नगरपालिकाको गौरवको योजना भएको दाबी गरे । जनप्रतिनिधि आएपछि मात्र वर्षौंदेखिको काम थालिएको हो, पौडेलले भने, छिटै समस्या सुल्झाएर काम सम्पन्न गरिनेछ । मध्यपहाडी लोकमार्ग र कालीगण्डकी कोरिडोर निर्माणाधीन भएकाले बागलुङमा लामो दूरीका सवारीको चाप बढी छ । निर्माणाधीन बसपार्कमा दमकल, एम्बुलेन्स र ट्याक्सी निर्वाध रूपमा चलन सक्ने बनाउन लागिएको हो ।"
अर्गली दरबार अलपत्र,"(पाल्पा)  यहाँको तानसेनरिडी सडक खण्डको अर्गलीदेखि सात सय मिटरको दूरीमा रहेको अर्गली दरबार खण्डहर बनेको छ । केही कोठामा त्रिभुवन माविले कक्षा सञ्चालन गरेको छ । बाँकी रहेको भव्य आलिसान भवन अलपत्र छ । यस्तो अवस्थाको भवनलाई ७५ वर्षदेखि यत्तिकै छोडिएको हो । अर्गली दरबारभित्र फलामका पाता ठोकिएका भित्तासहित ढुकुटी छ । विसं १९९७ मा बनेको दरबारभित्रै बाथरुम, भव्य बैठक कक्ष, पल्टन राख्ने स्थान, दरबारमा राजाका सुसारे कक्षलगायत छ । तत्कालीन प्रधानमन्त्री जुद्धशमशेर जबराले बस्नका लागि भवन निर्माण गर्न लगाएका हुन् । १९९७ मा सुरु गरेर २००१ मा निर्माण सम्पन्न भएको थियो । जुद्धशमशेर अर्गलीबाट हिंडेपछि दरबार र त्यसले चर्चेको जग्गाको संरक्षण हुन नसक्दा ऐतिहासिक भवन जीर्ण बन्दै गएको हो । नापी गर्ने समयमा काठमाडौंमा राणाकालीन घरहरूजस्तै अर्गली दरबार पनि व्यक्तिका नाममा गएपछि थप विवादित बनेको छ । जग्गा किनबेच हुन थालेपछि जुद्धशमशेरकी छोरी जनकराज्य लक्ष्मीदेवी शाहका नाममा अर्गली दरबार भएको तानसेन नगरपालिका१४ का वडासचिव शंकर पाण्डेयले बताए ।जुद्धशमशेरले ७५ वर्षअघि निर्माण गरेको दरबार वडाको स्वामित्वमा ल्याउने स्थानीयको माग पनि पूरा हुन सकेको छैन । यहाँबाट कालीगण्डकी नदी र धार्मिक तीर्थस्थल रुरु क्षेत्र नजिकमा छन् । संरक्षणका लागि वडा र समाजको मातहतमा ल्याउन माग गर्दै आएको स्थानीय परशुराम भट्टराईले बताए । वर्षौंदेखि बेवारिसे अवस्थामा रहेकाले दरबारको संरक्षण हुन सकेको छैन, उनले भने, हामीले समाजको मातहतमा ल्याउन खोज्दा पनि सकिएको छैन । दरबारका इँटा, झ्याल, कोठाका भाग हराउँदै गएका छन् । भव्य दरबारको संरक्षण नभएपछि रुख, झार उम्रिएर कुरूप बन्दै गएको छ । दिसापिसाब र फोहरका कारण दरबारभित्र पस्न नसक्ने अवस्था छ । दरबार खण्डहर बनेको छ । युवकयुवतीको भेट्ने थलो, लागूऔषध प्रयोगकर्ताको सुरक्षित स्थल बन्दै गएको स्थानीयले बताए । खण्डहर बनेर बस्नुभन्दा जनताको श्रम र पसिना बगाएर बनाएको दरबार जनताकै स्वामित्वमा हुनुपर्ने माग स्थानीयले गर्दै आएको सञ्जय भट्टराईले बताए । यस क्षेत्रकै विशाल दरबार खण्डहरमा परिणत हुन थालेको छ, उनले भने, यसलाई धार्मिक पर्यटकीय थलोका रूपमा विकास गर्न जरुरी छ ।स्वामित्व विवाद साविकको अर्गली गाविस६, कित्ता नं ३४१ मा ११ रोपनी १२ आना २ पैसा १ दाम क्षेत्रफल समेटिएको छ । तर, यस दरबारको स्वामित्वबारे पछिल्लो समय तीव्र विवाद छ । मालपोत कार्यालयका अनुसार जग्गा जुद्धशमशेरकी छोरी जनक राज्यलक्ष्मीले ०५८ जेठ १ गते अधिकृत वारेसनामा गरी आफ्ना नाति सञ्जयविक्रम शाहका नाममा पास गरिदिएकी छन् ।आफ्नो स्वामित्वमा आएको दरबार सञ्जयले ०६२ साउन ५ गते आफ्नी श्रीमती पुनमका नाममा नामसारी गरिदिए । ०६२ कै माघ १८ गते तत्कालीन नेकपा माओवादीको आक्रमणबाट पाल्पा दरबारमा रहेका मालपोतसम्बन्धी सम्पूर्ण कागजात जलेर नष्ट भए । त्यसैको मौका छोपेर पुनः जनक राज्यलक्ष्मीले अधिकृत वारेसनामा बदर गराएको प्रमाण ल्याएर ०६३ माघ १४ गते पुनः दरबार आफ्नो नाममा फिर्ता भयो भन्दै श्रेस्ता कायम गराएकी छन् । उनी आफैंले तिरो तिरेर ०६४ पुस ९ गते जिटी टेडर्स एन्ड हाउजिङ कम्पनी प्रालि पुल्चोक ललितपुरलाई १५ लाख रुपैयाँमा बिक्री गरेको मालपोतबाट देखिएको छ । दरबारको स्वामित्वलाई लिएर अहिले पनि पुनम शाह र हाउजिङ कम्पनीबीच विवाद देखिएको मालपोतले जनाएको छ । पाल्पा आक्रमणका बेला सबै श्रेस्ता जलेकाले झुक्याएर जनक राज्यलक्ष्मीले दोहोरो पास गराएकी छन् । एकपटक सञ्जयलाई दिइसकेको जग्गा सञ्जयले पुनः पुनमका नाममा बिक्री गरिसकेपछि मात्रै अधिकृत वारेसनामा बदर गरी बिक्री गर्नु गैरकानुनी भएको मालपोतको भनाइ छ । अहिले यसअघि नै त्रिभुवन माविले खरिद गरेको जग्गामा १३ वटा कोठा प्रयोगमा छन् । विद्यालयका प्रधानाध्यापक नारायणप्रसाद नेपालका अनुसार स्कुलले किनेर प्रयोग गरेको हो । दरबारको झन्डै ११ रोपनी क्षेत्रफल खरिद गरेको हो । दरबारमा बचेको झन्डै त्यत्ति नै भाग खण्डहर बनेको छ । पवित्र तीर्थस्थल रुरुक्षेत्रमा तीर्थव्रत गर्न जानका लागि जुद्धशमशेरले अर्गली दरबार बनाएका हुन् । अर्गलीका वयोवृद्ध र त्यसमा श्रमदान गर्नेहरू अझै पनि छन् । जुद्धशमशेर राज श्री महाराज भएर बस्ने योजनाका साथ दरबार निर्माण गरेका थिए । दरबार निर्माणपछि झन्डै पाँच वर्षर्सम्म जुद्धशमशेर यहीं बसेका हुन् । राणा शासनविरुद्ध चर्किएको आन्दोलनसँगै उनले दरबारको स्वामित्व आफ्नी छोरी जनकराज्यलक्ष्मी शाहलाई हस्तान्तरण गरेका थिए । उनी भारतको देहरादुन पलायन भए । जनकराज्यलक्ष्मीले समेत साविकको अर्गली गाविसलाई पहिले नै दरबार बिक्री वितरण गर्न चाहेकी थिइन् । जग्गा विवाद र दोहोरो रजिस्ट्रेसन भएकाले समस्या आएको हो । जग्गाको विषयमा अदालतमा उजुरी परेको छ । विसं २००२ मंसिर १४ गते जुद्धशमशेर गेरुवस्त्र धारण गरी कान्छी श्रीमती गम्भीरकुमारीका साथ अर्गली दरबारमा आएका थिए । रिडी घाटको नित्य स्नान एवं ऋषिकेश मन्दिरको फूलप्रसादसहित ००७ सालसम्म उनी अर्गली दरबारमै बसेका थिए ।"
"दसैं सकियो, धान भित्र्याउने चटारो","(टीकापुर)  कैलालीमा किसानलाई धान भित्र्याउने चटारो छ । दसैंका कारण धान भित्र्याउन नसकेका किसान दसैं सकिए लगत्तै धमाधम धान काटन थालेका छन् । चाँडो तयार हुने राधा४, सर्जु५२ लगायतका धान सबै पाकी सकेकाले भित्र्याउन हतार भइसकेको किसानहरू बताउँछन् । दसैंअघि पानी परेकाले धान भित्र्याउन नपाएको र धान पाकेर दाना झर्ने अवस्था भइसकेकाले धान भित्र्याउन हतार भइसकेको जानकी गाउँपालिका८ का किसान रमेश चौधरीले बताए । दसैं अघिको पानीका कारण केही धान ढलेकाले धान काटने मेसिनले काट्न पनि नमिल्ने भएकाले हसियाले काट्नु परेको छ, रमेश चौधरीले भने, दसैं टीकाको दोस्रो दिनदेखि नै यहाँका किसानलाई धान काटन चटारो भएको छ । धानबालीपछि तोरीबालीका लागि जग्गा तयार गर्नुपर्ने भएकाले पनि किसानहरू धान भित्र्याउन दिनभरि व्यस्त भएका छन् । रमेशले भने, ढिलो भए जग्गाको चिस्यान गइहाल्छ । राम्रोसँग तोरी उम्रिन पाउँदैन । यसपालि धान भित्र्याउने बेला वर्षा भएकाले अधिकांश किसानको धान बिग्रिएको छ । समयमा किसानले धान भित्र्याउन पाएका छैनन् । दसैं अघि नै भित्र्याइ सक्नुपर्ने धान भित्र्याउन नसेकेको रमेश चौधरीले बताए । उनका अनुसार समयमा धान भित्र्याउन नपाएकाले धान उत्पादनमा ह्रास हुने देखिएको छ ।धान काट्न कैलालीका किसानले पावर टिलरको प्रयोग बढाउँदै लगे पनि अधिकांश किसानले अझै हातैले धान काट्ने गरेका छन् । किसानहरू आधुनिक कृषि औजारमा आकर्षित हुँदै गए पनि कतिपयको आर्थिक अवस्थाका कारण औजार किन्न नसकेकाले परम्परागत औजारकै सहारामा रहेका जानकी गाउँपालिकाका कृषि शाखा प्रमुख लालवीर चौधरीले बताए । उनले भने, स्थानीय तह, प्रदेश सरकार र यहाँको रानी जमरा कुलरिया सिँचाइ आयोजनाको कृषि तर्फको कार्यालयले अनुदानमा कृषि औजार सहयोग गर्दै आएको छ ।"
"कांग्रेसले गाउँपालिका अध्यक्ष, उपाध्यक्षलाई प्रशिक्षण दिने","काठमाडौं (कास) पार्टी र स्थानीय तहबीच समन्वय बढाउन कांग्रेसले मुलुकभरका गाउँपालिकामा आफ्नो पार्टीबाट निर्वाचित अध्यक्ष तथा उपाध्यक्षका लागि प्रशिक्षण दिने भएको छ । उपसभापति विमलेन्द्र निधि संयोजक रहेको केन्द्रीय नीति, अनुसन्धान तथा प्रशिक्षण प्रतिष्ठानले कात्तिक १ र २ गते भक्तपुरमा प्रशिक्षण दिने कार्यक्रम राखेको छ । मुलुकभर कांग्रेसबाट निर्वाचित अध्यक्ष उपाध्यक्षको संख्या ३ सय ९७ छ । भक्तपुरको बोडेमा हुने प्रशिक्षण कार्यक्रममा गाउँपालिका अध्यक्ष तथा उपाध्यक्ष रहेका सम्बन्धित गाउँपालिकाका पार्टी अध्यक्षसमेत सहभागी हुनेछन् । जनप्रतिनिधिले गर्ने कामले पार्टी संगठनको आधार खडा हुने भएकाले प्रशिक्षण दिन लागिएको हो, प्रतिष्ठानका कार्यकारी निर्देशक पुरुषोत्तम दाहालले भने, स्थानीय गाउँपालिकाले योजना कसरी बनाउने ? बजेटको वितरण कसरी गर्ने ? न्यायिक अधिकारलाई कसरी अभ्यास गर्ने जस्ता विषयमा समेत प्रशिक्षण दिइनेछ ।"
चन्द समूहका नगर इन्चार्ज पक्राउ,"सल्यान (कास) नेत्रविक्रम चन्द नेतृत्वको नेकपाका बन्गाडकुपिण्डे नगरपालिका इञ्चार्ज कालुराम बादीलाई प्रहरीले पक्राउ गरेको छ । विशेष सूचनाका आधारमा कर्णाली प्रदेश प्रहरी, विशेष ब्युरोले बादीलाई च्यूराबाट पक्राउ गरेको हो । टोलीले उनलाई आवश्यक अनुसन्धानका लागि इलाका प्रहरी कार्यालय, सल्लीबजारमा बुझाएको छ । जिल्ला प्रहरी प्रमुख डीएसपी ढकेन्द्र खतिवडाका अनुसार सरकारले चन्द समूहमाथि प्रतिबन्ध लगाएपछि करिब दुई दर्जन कार्यकर्तालाई पक्राउ गरिएको छ ।"
बलात्कार आरोपमा पक्राउ,"रुकुम पश्चिम (कास) १५ वर्षीया बालिकालाई जबरजस्ती करणी गरी उनकै नग्न फोटो खिचेको आरोपमा बाँफीकोट गाउँपालिका५, का १९ वर्षीय अम्मर विकलाई प्रहरीले पक्राउ गरेको छ । गत भदौ २ गते राति विकले घरमा कोही नभएको मौका छोपी ती बालिकालाई बलात्कार गरेको प्रहरीले जनाएको छ । घटनाबारे कसैलाई भने नग्न फोटो र भिडियो देखाइदिने भन्दै धम्क्याएका कारण उजुरी ढिला परेको जिल्ला प्रहरी कार्यालयले जनाएको छ । बालिकाका दाइले शुक्रबार मात्रै घटनाबारे प्रहरीमा उजुरी दिएका थिए । उजुरी आएको दुई घण्टाभित्रै आरोपीलाई पक्राउ गरिएको जिल्ला प्रहरी प्रमुख डिएसपी सुमित खड्काले बताए ।"
वडामा तोडफोड गर्ने पक्राउ,"आठबीसकोट नगरपालिकाको वडा कार्यालय तोडफोड गरेको आरोपमा प्रहरीले तीन जनालाई पक्राउ गरेको छ । असोज १२ गते नगरपालिकाको १४ नम्बर वडा कार्यालय तोडफोड गरेको अभियोगमा स्थानीय विश्वास मल्ल, दीपक भनिने समीर चन्द र तिलक मल्ललाई पक्राउ गरेको प्रहरीले जनाएको छ । डिएसपी खड्काका अनुसार तोडफोडबाट कार्यालयको झ्याल, ढोका र अन्य सामग्रीमा क्षति पुगेको छ ।"
कार्यालय कर्मचारीविहीन,"सल्यान (कास) दसैं बिदा सकिए पनि कर्मचारी नफर्किंदा जिल्लाका सरकारी कार्यालय सुनसान बनेका छन् । कर्मचारी कार्यालयमा नफर्किएपछि सबै सरकारी कार्यालयको सेवाप्रवाह ठप्प छ । जिल्ला बाहिरका कर्मचारी नफर्किएका कारण अधिकांश सरकारी कार्यालय सुनसान बनेका हुन् । कर्मचारी नहुँदा जिल्ला प्रशासन, अदालत, टेलिकम, घरेलु, निर्वाचन, मालपोत, नापी, कृषि, शिक्षा विकास तथा समन्वय इकाई, डिभिजन वन, विद्युत् प्राधिकरणलगायत कार्यालय सुनसान बनेका हुन् । त्यस्तै दसैं मनाउन गएका कर्मचारी नफर्किएपछि कोलेनिका, जिल्ला समन्वय समिति, सिँचाइ, आयुर्वेद, स्वास्थ्य, वनस्पति, भेटनरी तथा पशु अस्पताललगायत कार्यालयको कामकाज ठप्प भएको हो । कर्मचारी नहुँदा जिल्लाका १० वटै स्थानीय तहको सेवाप्रवाह सुचारु हुन सकेको छैन । अधिकांश कार्यालय कार्यालय सहयोगीको भरमा छन् । जिल्ला बाहिरका कर्मचारी कार्यालयमा नफर्कंदा कामकाजमा समस्या भएको प्रमुख जिल्ला अधिकारी चूडाराज न्यौपानेले बताए ।"
इरानी फुटबलमा महिला क्रान्ति,"(तेहरान)  झण्डा फहराउँदै, सेल्फी खिच्दै बिहीबार हजारौं इरानी महिलाले दशकयता पहिलोपल्ट स्वतन्त्रतापूर्वक फुटबल खेलेको हेरे । अन्तर्राष्ट्रिय फुटबल महासंघ (फिफा) ले रंगशालामा महिलाले फुटबल हेर्न नपाउने विवादास्पद नियम इरानले कायम राखे प्रतिबन्ध लगाउने चेतावनी दिएपछि यति खुकुलो भएको हो । उत्साही महिला समर्थक इरानी राष्ट्रिय झण्डाको प्रतीक पहेँलो, सेतो र रातो रंगले सजिएका थिए । विश्वकप छनोट २०२२ अन्तर्गत इरान र कम्बोडियाबी तेहरानको आजादी स्टेडियममा खेल भएको थियो ।रंगशालाको दर्शकदीर्घाको एउटा भाग महिलालाई छुट्याइएको थियो । केही महिलाले त स्कार्फको स्थानमा स्पोर्टस ह्याट पनि लगाए । यस्तै केहीले आफ्नो अनुहारमा इरानी झण्डा पोतेका थिए । खेल सुरु हुनु अगाडि नै रंगशालामा महिला उपस्थिति उनीहरूका लागि स्वयं क्रान्ति जस्तै थियो । जितजस्तै रह्यो । प्रत्येक इरानी गोलसँगै महिला दर्शकदीर्घाबाट सुनिएको आवाज पनि चर्को भएको थियो । खेल अन्त्य हुँदा इरान १४० ले विजयी रह्यो ।इरानी इस्लामिक गणतन्त्रले ४० वर्षयता फुटबल र अरू खेलकुद हुँदा रंगशालामा महिलालाई प्रवेश गर्न निषेध गरेको थियो । इरानी धार्मिक नेताहरू यस पछाडि महिलालाई खेलकुदमा देखिने उत्तेजित माहोल र पुरुषको वर्चस्व रहने स्थानबाट महिलालाई जानबाट रोकिनुपर्छ भन्ने तर्क प्रस्तुत गरेका थिए । गत महिना मात्र विश्व फुटबलको सर्वोच्च संस्थाले इरानलाई रंगशालामा महिलालाई प्रवेशको बन्देज हटाउन भनेको थियो ।इरानी महिलाको यो जित भने एक महिलाको आत्मदाहपछि सम्भव भएको थियो । गत महिनामात्र सहर खोडायारीले इरानी अदालतअगाडि आफैं आगो लगाएकी थिइन् । उनीमाथि आरोप थियो, फुटबल हेर्न रंगशाला प्रवेशका लागि प्रयास गर्नु र त्यसका लागि अदालतले उनलाई सजाय सुनाउन लागेको थियो । ती महिलालाई ब्लू गर्ल भनिन्छ, किनभने उनले समर्थन गर्ने क्लब इस्टेघल एफसीको जर्सी नीलो थियो । गत वर्ष मात्र केटाको भेषमा रंगशाला प्रवेश गर्न लाग्दा उनी समातिएकी थिइन् ।उनको मृत्युपछि इरानमात्र होइन, पूरा विश्वमा इरानी महिला विरोधी नीतिको चर्को आलोचना सुरु भएको थियो । यससँगै इरानी फुटबललाई पनि प्रतिबन्ध लगाउने पर्ने वा बहिष्कार गर्नुपर्ने आवाज उठेको थियो । इरानी फुटबल संघले अब भविष्यमा महिलालाई फुटबल हेर्न छुट हुने जनाएको छ । संघले भनेको छ, अबदेखि महिलाले रंगशालामा फुटबल हेर्न स्वतन्त्रता छ, महिलामाथि कुनै बन्देज र रोकतोक हुने छैन ।फिफाका सीईओ योरी जोरकाफले यसलाई महान उपलब्धि भनेका छन् । उनले फ्रान्सेली समाचार संस्थालाई भनेका छन्, कुनै दिन यस्तो सुरुआत हुनु नै थियो, अब सुरु भएको छ । स्थानीय पत्रकारहरू फुटबल हेर्न आएका महिलासंख्या ४ देखि ५ हजारबीचमा थियो । त्यही खेल हेर्ने पुरुषसंख्या भने १० हजारभन्दा बढी थियो । सुरुमा ३ हजार ५ सय महिलाका लागि रंगशालामा चार दीर्घा खोजिएको थियो । पछि त्यसमा हजार थप महिला दर्शक थपिए ।माजेघनका लागि यो महिला जितको अवसर रह्यो । यी ३६ वर्षीया दर्शकले भनिन्, यो सबै फिफाको दबाब र हस्तक्षेपले सम्भव भएको हो । यो हाम्रा लागि शतप्रतिशत महिलाको जित हो । उनले आफ्ना केही साथीसँग रंगशालामा प्रवेश गर्दै फुटबल हेरेकी थिइन् । खेल सुरु हुनुअगाडि प्रत्येक इरानी खेलाडीको नाम घोषणा हुँदा सबैभन्दा चर्को स्वरले कराउने काम तिनै महिला दर्शकले गरेका थिए । महिलालाई रंगशालामा प्रवेशका लागि यो पहिलोपल्ट अवसर दिइएको मात्र होइन ।महिलाले इरानमा फुटबल हेर्नका लागि टिकट किन्ने अधिकार दिइएको पनि पहिलोपल्ट हो । यसअघि महिलालाई खेलकुद कार्यक्रमको टिकट किन्न पनि प्रतिबन्ध थियो । स्वतन्त्रताको पक्षधर पत्रिका साजडेगुइले महिला जितलाई सलाम भन्दै आफ्नो पहिलो पानामा दुई महिला फुटबल समर्थकको तस्बिर पनि छापेको छ । त्यसको शीर्षक राखिएको छ, महिलाको स्वतन्त्रता । इरानी पुरुषले पनि महिलालाई रंगशाला प्रवेश गर्न दिइएकोमा खुसी व्यक्त गरेका छन् ।"
युरोमा छनोट हुने बेल्जियम पहिलो,बेल्जियमका लागि लुकाकुको गोलवर्ष गोल२०१० २२०११ ०२०१२ १२०१३ २२०१४ ६२०१५ ०२०१६ ११२०१७ ९२०१८ १४२०१९ ६कुल ५१
तिलोत्तमा प्रिमियर लिग आजदेखि,"रूपन्देही (कास) सर्वोत्तम सिमेन्ट तिलोत्तमा प्रिमियर लिग क्रिकेटको तेस्रो संस्करण शनिबार सुरु हुनेछ । लिग कात्तिक ७ सम्म चल्नेछ । १० टिम सहभागी हुने लिगका लागि अक्सनबाट १ सय ४० खेलाडी छनोट भएका छन् । तिलोत्तमा क्रिकेट विकास समितिको आयोजनामा तिलोत्तमा नगरपालिका६, नवजीवन क्लबको खेल मैदानमा खेल हुनेछ । सहभागी हुने फ्रेन्चाइज टिममा लुम्बिनी शाक्यन ग्लाडिएटर्स, एक्सपर्ट रोयल शंकरनगर, रेन्बो ज्ञानोदय गोल्ड, मणिग्राम किंग्स, रूपन्देही पल्टन, तिनाउ टाइटन्स, सियारी राइनोज, पाल्पाली लिजेन्ड, सुपर११ भैरहवा र बुटवल युनाइटेड रहेका छन् । खेलमा राष्ट्रिय खेलाडी विनोद भण्डारीसहित रोहितकुमार पौडेल, दीपेन्द्रसिंह ऐरी, सुनील धमला, अमरसिंह राउटेला, सुशान्त भारी, आरिफ शेख, सौरभ खनाल, कुशल भुर्तेललगायत सहभागी हुने संयोजक दीपक भुर्तेलले बताए । लिग विजेताले ४ लाख र उपविजेताले २ लाख रुपैयाँ पुरस्कार पाउने छन् । फेयर प्ले टिमले ४० हजार प्राप्त गर्नेछ । लिगमा २५ लाख रुपैयाँ खर्च हुने आयोजकको अनुमान छ ।उद्घाटन खेलमा पाल्पाली लिजेन्ड र सुपर११ भैरहवा भिड्ने छन् ।"
"चर्चा, स्तर र खेल",विश्वकप छनोटमा नेपालका बाँकी खेलप्रतिद्वन्द्वी स्थान मितिजोर्डन अम्मान १५ अक्टोबर २०१९कुवेत काठमाडौं १९ नोभेम्बर २०१९चाइनिज ताइपेई काठमाडौं २६ मार्च २०२०अस्ट्रेलिया काठमाडौं ३१ मार्च २०२०जोर्डन काठमाडौं ०४ जुन २०२०
ब्रेडम्यानलाई उछिने कोहलीले,"पुने विराट कोहलीले आफ्नो उत्कृष्ट स्कोर बनाउनेक्रममा २ सय ५४ रन जोड्दै डन ब्रेडम्यानलाई उछिनेका छन् । उनको यो प्रयासमा भारत शुक्रबार दक्षिण अफ्रिकाविरुद्धको दोस्रो टेस्टमा बलियो स्कोरमा रहेको छ । भारतीय कप्तान कोहलीले ब्रेडम्यानको ६ हजार ९ सय ९९ रनलाई उछिनेका थिए । कोहलीले टेस्टमा आफ्नो सातौं दोहोरो शतक बनाए, जसको प्रयासमा भारतले पुनेमा पहिलो इनिङ्स ६०१५ को स्थितिमा घोषणा गरेको छ । उनले रवीन्द्र जडेजासँग पाँचौं विकेटमा २ सय २५ रनको साझेदारी गरेपछि दक्षिण अफ्रिकी बलर निरीह बनेका थिए । दोस्रो दिनको खेल समाप्तिमा भ्रमणकारी दक्षिण अफ्रिकाले ३६ रन बनाउँदा ३ विकेट गुमाइसकेको छ । तीव्र गतिका बलर उमेश यादवले दुवै ओपनरलाई आउट गरे । यादवले एडेन मारक्रमलाई शून्यमा एलबीडब्लू र डिन एल्गरलाई ६ रनमा बोल्ड गरे । अर्का तीव्र गतिका बलर मोहम्मद सामीले टेम्बा बाभुमालाई ८ रनमा विकेटपछाडि क्याच गराए । थेउनिस डी ब्रुयन २२ र तीव्र गतिका बलर एनरिच नोर्टजे २ रन बनाई क्रिजमा छन् । दक्षिण अफ्रिका फ्लोअनभन्दा अझै ३ सय ६६ रनले पछाडि छ । पहिलो टेस्ट जितेर भारत शृंखलामा अगाडि छ । हामीले ६ सय रन नभई ५ सयभन्दा बढीको योगफल सोचेका थियौं । तर विराट र जडेजाले जसरी ब्याटिङ गरे, त्यसले ६ सय रनमा पुग्न निकै सजिलो बनायो, भारतका उपकप्तान अजिन्क्या रहानेले भने, तीव्र गतिका बलरहरूले सहि ठाउँमा बल फालेमा उनीहरूलाई अझै राम्रो अवसर छ जस्तो लाग्छ । तर बल टर्न पनि भइरहेको छ ।दिनको खेल २७३३ बाट सुरु गरेको भारतका लागि कोहलीले पूरै समय वर्चस्व जमाए । भारतीय कप्तानको रूपमा ५० औं टेस्ट खेलिरहेका उनले ब्रेडम्यानको कुल टेस्ट रनलाई पार गरेपछि स्पिनर सेनुरान मुथुसामीको बलमा २ रन प्रहार गर्दै आफ्नो दोहोरो शतक पूरा गरेर रंगशालामा उपस्थित दर्शकलाई उत्साही बनाए । उक्त कोसेढुंगासँगै कोहली सर्वाधिक रन बनाउने खेलाडीको सूचीमा ५० औं स्थानमा छिरेका छन् । भारतकै सचिन तेन्दुलकर १५ हजार ९ सय २१ रनसाथ शीर्षस्थानमा छन् । मुथुसामीले कोहलीलाई २ सय ८ रनमा स्लिपमा क्याच गराएका थिए । तर टेलिभिजन रिप्लेमा त्यो नोबल देखिएपछि कोहलीले इनिङ्स अगाडि बढाउँदै टेस्टमा आफ्नो उच्च स्कोर बनाए । टेस्टमा कोहलीको यसअघिको उच्च स्कोर २ सय ४३ रन थियो । कोहली र जडेजा विपक्षी बलरमाथि हाबी हुँदै चौका र छक्का बर्साए । कोहलीले एक्लै ३३ चौका र २ छक्का प्रहार गरे । जडेजाले १ सय ४ बलको इनिङ्समा ८ चौका र २ छक्का प्रहार गरे । व्यक्तिगत ६३ रनबाट दिनको खेल सुरु गरेका कोहलीलाई सुरुमा तीव्र गतिका बलरद्वय कागिसो राबाडा र भेर्नोन फिलान्डरलाई झेल्न निकै गाह्रो परेको थियो । क्रिजमा जमेपछि कोहलीले भोजन अगाडि नै आफ्नो शतक पूरा गरे । कोहलीले रहानेसँग चौथो विकेटमा १ सय ७८ रन जोडे । रहाने ५८ रन बनाई स्पिनर केशव महाराजको १ सय टेस्ट सिकार भए । भारतको इनिङ्समा शुक्रबारको खेलमा झरेको दुईमध्ये यो पहिलो विकेट थियो । हामी एकअर्काको साथमा रमायौं, कोहलीसँग दसौं शतकीय साझेदारी निभाएका रहानेले भने, राम्रोसँग सम्पर्क बढाउन महत्त्वपूर्ण थियो र हामीले त्यही गर्यौं ।महाराजले त्यसपछि काँधको चोटका कारण मैदान छाडेका थिए । टिम व्यवस्थापन उनको चोटमा कति गहिराइ छ भनेर पर्खाइमा छन् । भारत भने पहिलो दिनको खेलमै मायंक अग्रवालको लगातार दोस्रो शतकबाट उच्च हौसलामा रहेको छ । भारतले यस टेस्ट पनि जितेमा लगातार दसौं पटक घरेलु टेस्ट शृंखला जित्ने अस्ट्रेलियाको कीर्तिमान भेट्टाउने छ ।"
प्रिन्सलाई रजत पदक,"काठमाडौं (कास) नेपाली खेलाडी प्रिन्स दाहाल लिनिङ दक्षिण एसियाली यू२१ रिजनल ब्याडमिन्टन च्याम्पियनसिपको पुरुष एकलतर्फ रजत पदकमै सीमित भएका छन् । उपाधि नजिक पुगेका प्रिन्स फाइनलमा प्रतियोगितामा तेस्रो वरीयताप्राप्त भारतका सराथ दुन्नानसँग १६२१, १७२१ को सेटमा पराजित हुँदै रजतमा खुम्चिएका हुन् ।च्याम्पियनसिपमा नेपालले एक रजत र तीन कांस्य पदक जितेको छ । पुरुष एकलमा रजत, मिक्स डबल्समा दुई कांस्य र मिक्स टिम इभेन्टसमा एक कांस्य प्राप्त गरेको हो ।"
अन्तर्राष्ट्रिय टेटे प्रशिक्षक नेपालमा,"काठमाडौं (कास) आसन्न १३ औं दक्षिण एसियाली खेलकुदका लागि बन्द प्रशिक्षणमा रहेका टेबलटेनिस खेलाडीलाई प्रशिक्षण दिन स्विटजरल्यान्डका अन्तर्राष्ट्रिय प्रशिक्षक पाभेल रिहोरेक नेपाल आएका छन् । राष्ट्रिय खेलकुद परिषद्का सदस्य एवं प्रदेश ३ का संयोजक सुदील शाहीको पहलमा एक साताका लागि उनी नेपाल आएका हुन् । नेपाली खेलाडीलाई वैदेशिक प्रशिक्षणमा नपठाएसम्म नेपालमा नै वैदेशिक प्रशिक्षकमार्फत खेलाडीको खेल स्तर वृद्धि गर्ने उद्देश्यले प्रशिक्षक झिकाइएको हो ।उनको प्रशिक्षण हेरेर तथा खेलाडीलाई वैदेशिक प्रशिक्षणमा पठाउन कठिनाइ भएमा पाभेललाई अरु बढी समय राख्न सकिने संयोजक शाहीले बताए । प्रशिक्षक पाभेलसँग जर्मनीमा ९ वर्ष, स्विटजरल्यान्ड टिममा १८ वर्ष, श्रीलंका र चेक गणतन्त्रमा समेत प्रशिक्षण प्रदान गरेको अनुभव छ ।"
तेक्वान्दो पदाधिकारी कोरियातिर,"काठमाडौं (कास) आसन्न १३ औं दक्षिण एशियाली खेलकुदका बारेमा छलफल गर्न नेपाल तेक्वान्दो संघका पदाधिकारीहरू दक्षिण कोरिया गएका छन् । संघका उपाध्यक्ष नन्दुकुमार राई, महासचिव दीपराज गुरुङ र तेक्वान्दो प्रशिक्षक मनोज खड्गी कोरिया गएका हुन् । नेपालमा मंसिरमा आयोजना हुने १३ औं सागको प्राविधिक, व्यवस्थापन तथा आवश्यक तयारीबारे बृहत छलफल हुने संघले जनाएको छ । नेपालमै भएको आठौं सागमा तेक्वान्दोको ग्यारोगी विधामात्र समावेश गरिएको थियो । यसपल्ट पुम्से विधा पनि थपिएको हुँदा त्यसबारे तेक्वान्दोसँग छलफल गरिने जानकारी गराइएको छ । महासचिव गुरुङले यसअघि सहभागी राष्ट्र बंगलादेश र भुटान भ्रमणका क्रममा तेक्वान्दो पदाधिकारीसँग त्यसबारेमा छलफल गरिसकेका छन् ।"
एनआरएनए वाकाथन,"काठमाडौं (कास) एनआरएनए स्पोर्ट्स एकेडेमीले १७ औं एनआरएनए स्थापना दिवसको अवसरमा शुक्रबार एनआरएनए हेरिटेज वाकाथन आयोजना गरेको छ । स्वयम्भू भगवान पाउबाट सुरु भएर शोभा भगवती, क्षेत्रपाटी हुँदै इन्द्रचोकमा गएर टुंगिएको वाकाथनमा गैरआवासीय नेपाली संघका प्रतिनिधि, खेलक्षेत्रका व्यक्तित्व र खेलाडी गरी ५ सयभन्दा बढीले सहभागिता जनाए । गैरआवासीय नेपाली संघ (एनआरएनए) का अध्यक्ष भवन भट्टले वाकाथन उद्घाटन गर्दै स्पोर्ट्स एकेडेमीको स्थापनाले गैरआवासीय र नेपाली खेलाडीलाई एकै ठाउँमा उभ्याउन मदत पुग्ने विश्वास व्यक्त गरे । वाकाथनमा नेपालका चर्चित म्याराथन धावक वैकुण्ठ मानन्धर, जितबहादुर केसीलगायत विभिन्न खेलका राष्ट्रिय खेलाडी सहभागी थिए ।"
जर्मनीमा कुँदिएको नेपालहिमालय मण्डप,"बिदा हुनुअघि मैले अघिदेखि मनमा दबेको प्रश्न निकाल्दै सोधेँ आखिर नेपालका लागि समर्पित भावले यति धेरै काम गर्न तपाईंलाई के चीजले प्रेरणा दिन्छ ? उनले भने, अभाव र गरिबीमा बाँचे पनि नेपाली बालबालिकामा देखिने अवोध खुसी र निश्छलपनले । जवाफ छोटो थियो र मार्मिक पनि । घर फर्किन ३ सय ५० किलोमिटरको दूरी तय गर्नुपर्ने भएकोले उनको सुकर्मलाई हृदयदेखि धन्यवाद दियौँ र आफ्ना लागि मात्र गर्ने संसारका अनेक मानिसले उनीबाट केही प्रेरणा लिऊन् भन्ने कामना गर्दै हामी उनीबाट बिदा भयौं ।:"
तुलसी दिवसको 'ब्युटिफुल' भूल,"एलिअटको जीवनहीन भूमिमा जीवनको बकैनाको फूल उमार्ने सबैभन्दा निष्ठुरी महिना अप्रिलमा तुलसीको शरीरसँगै टाँसिएको जन्म र मरण अथवा बाँधेर जिन्दगी कालले बाटेको डोरी छ । एलिअटको बन्ध्य भूमि वासन्ती झरी को भाकामा छ । तुलसीको झोल्लिएको झरी आँखामा छ । बैरागीको बूढो रूखको झोल्लिएको लोतीभरि पाखामा छ । तुलसीको अर्को कविता छ, बूढो दिन (पृ १६५(६६) । सो कवितामा पनि नांगा रूखहरू छन् बैरागीको युक्लिप्टसका झ्याङहरू जस्तो । कठबाँसको लिंगो वरिपरि मान्छे रोपेर बैरागीको उपस्थिति छ । तुलसीको बूढो दिन छ तीतेपाती र सिमालीको लिंगोमा जस्तै टाँगिएको ।बैरागी र तुलसी दुवैले एकै मास्टरपिस अनुवाद गर्नुको औचित्य के ? देअर क्यान नेभर बी एब्सोलुट्ली फाइनल ट्रान्सलेसन, रोबर्ट एम ग्रान्टद्वारा उत्तरको हावा चल्छ । जसरी मौलिक कविताको अन्तिम पठन कहिल्यै हुँदैन, त्यसरी नै काव्यिक अनुवादको अन्तिम अनुवाद कहिल्यै हुँदैन । एलिअटको बन्ध्य भूमि मा मरेका मानिसले आफ्ना हाडखोड हराए । तुलसीको एटना र विसुभियस मा करङैकरङ हाडखोड प्रश्न केवल प्रश्नको कंकाल छ । बैरागीको अस्तित्वको दाबीमा मा क्षयग्रस्त हस्तिहाड छ, झङ झङ छ । तुलसीको एउटा शृंखला परेडमा अनन्त सिपाहीको एलिअटको आई सी क्राउड्स अफ पिपल वकिङ राउन्ड इन अ हिङ (हूलका हूल मानिस एउटा चक्रमा एकनास हिँडिरहेको म देख्छु) को रूपान्तर हो । एलिअटको निम्ति अनरियल सिटी (असत्य सहर) लन्डन हो भने तुलसीको निम्ति काठमाडौं । एलिअटको शब्द जग जग कै समतुल्य तुलसीको घच घच छ । मानौं, एलिअट जगाइरहेका छन् तुलसीलाई घचघचाएर । एउटा भाषाको शब्दबमोजिम दुरुस्त समतुल्य शब्द अर्को भाषामा हासिल गर्नु जटिल छ भन्ने किमोन फ्राइअरको कथन जग जग र घच घच मा लागू हुन्छ । एलिअट र तुलसी दुवैका कविताका अन्तिम हरफ छ, शान्ति शान्ति शान्ति ।बन्ध्य भूमि एउटा नमुना बैरागी र तुलसीका काव्यिक क्षमता मूल्यांकनमा । समानताहरू सेयर गर, भिन्नताहरू सेलिब्रेट गर, स्कट पेकको पुकार छ । आफ्ना काव्यिक रचनामार्फत एलिअट सेवन गरेको बैरागी र तुलसीले कहाँ छन् सेयर गरेको ? मौलिक लेखन साक्षात्कार गर्ने मेसोमा नियोजित प्रयोग को प्रचारप्रसार गर्दै प्लेजिअरिज्म अर्थात् बौद्धिक बलात्कारलाई सत्कार गर्दै बैरागी र तुलसीद्वारा अनुवाद राजनीति गरिएको छ ।किम किदुकद्वारा सिर्जित कथामा आधारित एक कोरियाना सिनेमा ब्युटिफूल छ । उनयोङ नाम गरेकी स्त्री उक्त चलचित्रकी ब्युटिफूल चरित्र हुन् । सिओङमिन सम्बोधन गरिने युवाले उनयोङलाई बलात्कार गरेका हुन्, तर महोदय कवि बन्छन् जो भावनामा बहन्छन् र भन्छन् उनले उनयोङलाई बलात्कार गरेका होइनन् । प्रहरीको सोधपुछ छ, कसरी थाहा पाइस् उनयोङ बस्ने ठाउँ र पत्तो लाइस् ? सो युवाको उत्तर छ, उनयोङको बासस्थानको बाटो मलाई उनको बास्नाले बताएको हो । मेनस्ट्रिम भनेको मेलस्ट्रिम हो ? स्वास्नीमान्छे भनेको सुवासिनीमान्छे हो ? दोषी उनको बास्ना छ, महोदयको कामवासना छैन ? उनयोङ ! तिमी हौ बलात्कारी, म हैन । तिमीले बर्बाद गरिदियौ मेरो जिन्दगी, उनयोङसामु सिओङमिनको रोदन कम गुनासो अधिकतम विस्फोट हुन्छ, इट इज योर ब्युटी द्याट रेप्ड मी ।सिओङमिनका शब्दमा बैरागी र तुलसीले एलिअटलाई दोषारोपण नगरून्, एलिअट ! तिमीलाई हामीले हैन बरु तिम्रो सुन्दरताले हामीलाई बलात्कार गरेको प्रमाण हाम्रा कविताहरूमा पंक्तिबद्ध छैन ?"
खलनायक,"हुन त श्रीलंकामा कतिपय ठाउँमा रावणको पूजा हुन्छ । रावणको नाममा पर्यटकीय ठाउँ मात्र होइन, क्याफे र बुकसपसम्म छन् । भारतमा रावण वध उत्सव भइरहँदा श्रीलंकामा रावणको जय उत्सव हुन्छ । आकाशमा बसी सबै तमासा हेर्ने रावणले भन्दा हुन् म नायक कि खलनायक ?"
गौंथलीको गुँड,म बस्ने कोठाकै दलिनबीचमा गौंथली बस्योपिटाएको तन्नाउपर फिर मैला पनि खस्यो ।मलाई त्यो देखी हृदयबिच लाग्यो किरकिरीचरी बोल्यो मेरो मन सब बुझी त्यो चिरिबिरी ।
बाघ किन बन्छ नरभक्षी ?,"हामी मानिसलाई बाघ नरभक्षी भएको अप्राकृतिक लाग्छ तर यो उसको रहर होइन, बाध्यता हो । तालादेश नरभक्षीको बारेमा कुर्बेले बडो घतलाग्दो कुरा गरेका छन्, आठ वर्ष पहिला कलिलैमा ऊ दुम्सीसँगको घम्साघम्सीमा नराम्ररी घाइते भई । ऊसँग ससाना डमरु पनि हुनुपर्छ । ऊ तिनलाई स्वाभाविक सिकार खुवाउन असक्षम भई र मान्छेको मासु खुवाउन बाध्य भई । जेको सक्यो त्यसैको मासु खुवाउनु प्रकृतिकै नियम थियो । मान्छे त असामान्य परिस्थतिमा जे पनि खान बाध्य हुन्छ । उसले आठ वर्षको अवधिमा जम्मा १ सय ५० अर्थात् प्रतिवर्ष २० भन्दा कम मान्छे खाएकी थिई । यसको अर्थ अत्यन्त बाध्यतामा मात्र उसले मान्छेको सिकार गर्ने गरेकी थिई । तर उसको यो बाध्यताको मूल्य ऊ र उसका हुर्किसकेका दुई छोराछोरीले ज्यान दिएर तिर्नुपरेको थियो ।"
छुट्ला है !,द गुड द ब्याड द अग्ली : वेस्टर्न जनरामा यो निकै राम्रो फिल्म हो । पैसाको लागि राज्यले घोषणा गरेका फरार अपराधी खोज्न तीन वयस्क लडाकुहरूको यात्रा र विभिन्न उतारचढावबारेको कथा यस फिल्ममा रहेको छ । खासगरी यसको जिंगल म्युजिक प्रसिद्ध मानिन्छ ।
अपुरो विमर्श,समाजवादउन्मुख नेपालको अर्थराजनीतिक व्यवस्थामा उदारवादी नीतिले दिएको योगदान र यसबाट राज्यले लिन सक्ने फाइदहरूलगायतका विषयमा पुस्तक गतिलो सन्दर्भ स्रोत हुन सक्छ ।
भारतीय फुटबलको पुनरुत्थान,"युगोस्लाभियाको राष्ट्रिय टिमसँगै रेडस्टार बेलग्रेड र लाजियोको जिम्मेवारी सम्हालेका मिलोभान सिरिक १९८० को दशक भारत आएका थिए । सिरिक र बब हटनपछिका भारतीय टिम सम्हाल्न आइपुगेका हाइप्रोफाइल प्रशिक्षक हुन्, इगोर स्टिमाक । स्लाभेन बिलिचले युरो २०१२ पछि छाडेको क्रेएसियाली टिमलाई विश्वकप २०१४ को छनोटमा मुख्य प्रशिक्षक भएर सम्हाल्ने यिनै स्टिमाक थिए । क्रोएसिया विश्वकपको डेब्युमै १९९८ मा तेस्रो भएको थियो र त्यो टिमका महत्त्वपूर्ण डिफेन्डर थिए उनी । त्यसैले स्टिमाकलाई भारतीय टिम सम्हाल्ने हालसम्मकै सबभन्दा ठूला प्रशिक्षक भने हुन्छ । गत मे महिनामा भारत आइपुगेका स्टिमाकको पहिलो जिम्मेवारीमै भारतले बैंककमा भएको किंग्स कपमा थाइल्यान्डलाई १० ले हराएको थियो । विश्वकप २०२२ छनोटको पहिलो खेलमा गुवहाटीमा सुनील क्षत्रीको गोलमा अग्रता लिएर पनि अन्तिम दस मिनेट सम्हालिन नसक्दा उनको टिम ओमानविरुद्ध २१ ले हारेको थियो । त्यसपछि भारतले कतारविरुद्ध सनसनीपूर्ण बराबरी गरेको हो । हाल खेलिरहेकामध्ये क्रिस्टियानो रोनाल्डो (९१ गोल) पछिका सर्वाधिक गोलकर्ता सुनील क्षत्री (११२ खेलमा ७२ गोल) हुन् । यिनै ३५ वर्षीय क्षत्री टिमका सबभन्दा भरपर्दा फरवार्ड हुनुले भने भारत अझै ठूला खेलका लागि तयार नभएजस्तो लाग्छ । तर, ठूलो लगानी, विश्व बजारको आकर्षण, बढ्दो क्रेज र अवसरले भने कतारविरुद्धको बराबरीलाई भारतीय फुटबलको पुनरुत्थानमा सुरुआत मान्न सकिन्छ ।:"
टोटनहमको संकट,"यो अहिलेको मात्र समस्या होइन, यो त एक प्रकारले टोटनहममा दोहरिरहेको प्रवृत्ति हो । निकै राम्रो र सफल क्लबीच जुन अन्तर हुन्छ, त्यसमै प्रायः अलमलिरहेको हुन्छ, टोटनहम । अहिलेको टिमका लगभग अधिकांश प्रमुख खेलाडीसँगै खेल्न थालेको पाँच वर्ष जति भयो । अहिले उनीहरूबीच कलह छ । केही प्रमुख खेलाडीले सिजन सुरु हुनुअगाडि अन्यत्र जान इच्छा पनि देखाए । यस्तो गर्ने खेलाडी सात थिए, तर जान भने कोही गएनन्, यसले टिममा ठूलै समस्या भित्र्यायो । केही खेलाडी घाइते छन्, केही खेलाडीले मानसिक रूपमा राम्रो गर्न सकिरहेका छैनन् । जब कि पोहोर सिजनको खेलको आधार मान्दा टोटनहमले जबरदस्त पो खेल्नुपर्ने हो । जब एउटा सिजनबाट अर्को सिजन गइन्छ, क्लबले आफूलाई त्यहीअनुसार रूपान्तर गर्न सक्नुपर्छ । प्रशिक्षकले आफ्ना खेलाडीलाई विश्वास दिलाउन सक्नुपर्छ, हामी यसपल्ट अझ राम्रो गर्छौं भनेर । यसका लागि प्रशिक्षकलाई व्यवस्थापनको सहयोग चाहिन्छ । ठ्याक्कै भन्दा टोटनहम यस्तैयस्तै परिस्थितिमा चुकिरहेको छ । यो अहिलेको रोग पनि होइन, पहिलेदेखिकै हो । :"
बूढो हुादै जाादा,के म प्रश्नकै भारले थिचिएर मरुालार यमराजसँग पनि यिनै प्रश्न तेर्स्याएरसुरु गरुाला नर्कयात्रा ?प्रश्न लिएरै भेट्न पुगुालागोविन्द वर्तमान र अग्नि शिखा ?विनायोजना तीनबीस लाग्दै गर्दामेरा अतृत्प सपना ऐंठन गर्न आउाछन्विनायोजना बूढो हुादै जाादा ।
