शीर्षक,विवरण
महरा अझै 'माननीय' !,छानबिन गर्न आयोग टोलीराष्ट्रिय मानवअधिकार आयोगले तत्कालीन सभामुख कृष्णबहादुर महराबाट संघीय संसद् सचिवालयकी कर्मचारी रोशनी शाहीमाथि यौन दुर्व्यवहार भएको भनिएको घटना अनुसन्धान गर्न शुक्रबार तीन सदस्यीय उच्चस्तरीय समिति गठन गरेको छ । गत असोज १२ को घटना अनुसन्धान गर्न निर्देशकको नेतृत्वमा समिति गठन गरेको हो । आयोगले प्रहरीलाई पत्राचार गर्दै उक्त घटनाको हालसम्मका कामकारबाही तथा पीडित र सम्बन्धित पत्रकारको सुरक्षा सम्बन्धमा भएका व्यवस्थाबारे जानकारी माग गरिसकेको छ ।
अमेरिकाभरि दूतैदूत,"अर्को राज्य सिकागोका लागि अर्घाखाँची मूल घर भएका बाला घिमिरे पर्यटनदूत छन् । उनी तत्कालीन एमालेको अमेरिकास्थित भ्रातृ संगठन प्रवासी मञ्चमा सक्रिय थिए । रेस्टुराँ व्यवसायी घिमिरे नेपालबाट आउने नेता एवं उच्चपदस्थका लागि आतिथ्य सत्कार गर्ने प्रमुख पात्र हुन् । गतसाता परराष्ट्रमन्त्री प्रदीप ज्ञवाली राष्ट्रसंघीय सम्मेलनमा सहभागी हुन न्युयोर्क जाँदा ब्रेन गेन सेन्टरको अभियानमा सिकागो बोलाएर अन्तर्क्रिया गराउने उनै थिए । पर्यटनदूतका रूपमा मेरो कार्यकाल सकिएको छ, तैपनि अतिथिको आतिथ्य र अरू गतिविधि गर्नमा व्यस्त छु, घिमिरेले भने ।एटलान्टाका खुद्रा व्यवसायी राजा घले पनि आफूलाई पर्यटनदूत दाबी गर्छन् । नेपालबाट आउने ठूलाठालु अतिथिलाई सत्कार गर्न र फेसबुक प्रचारमा उनी बढी चिनिएका छन् । लस भेगासमा बस्दै आएका किरण शर्मा र क्यालिफोर्निया, सानफ्रान्सिस्को बस्ने घन दवाडी पनि आफूलाई दूत भन्न रुचाउँछन् । विगतमा कट्टर एमाले कार्यकर्ता रहेका गोरखाका दवाडी नेपालमा केही समय पर्यटन व्यवसायमा थिए । क्यालिफोर्नियामै अर्का दूत रामेश्वर भण्डारी पनि उसैगरी चिनिएका छन् । तर नेपालबारेको पर्यटन गतिविधि त्यति हुने गरेको छैन ।क्यालिफोर्नियाकै सिलिकन भ्यालीका लागि पर्यटनदूत प्रकाश थापा नेपालमा तेक्वान्दो (आईटीएफ) का सामान्य खेलाडी थिए । सन् २०१६ मा नेपालबाट पर्यटनदूतको पत्र बोकेर आएका उनी सामाजिक सञ्जालमा सलमान खान, हिलारी क्लिन्टनसँगका तस्बिर हाल्दै आत्मप्रचार गरिरहेका भेटिन्छन् । विभिन्न सभा समारोहमा डायसमा बस्न, दोसल्ला ओढ्न र आफू राजदूतसरह रहेको प्रचार गर्नमै दूतहरू सक्रिय भएका पाइन्छन् । न्युयोर्क बस्ने प्रदीप श्रेष्ठ अर्का पर्यटनदूत हुन् । ट्याक्सी चालक उनी नेपालबाट आउने र विशेषगरी पर्यटन मन्त्रालय एवम् पर्यटन बोर्डसम्बद्ध आगन्तुकका लागि अरू सबैले देखिने गरी सेवक बन्ने गरेका छन् । हालै मात्र टेक्सासको ह्युस्टनमा ज्याक भनिने जगदीश काफ्ले पर्यटनदूत नियुक्त भएका छन् । उनी रेस्टुराँ व्यवसायी हुन् । कोलोराडोमा साब गदाल पनि पर्यटनदूतका रूपमा चिनिएका छन् । यस अतिरिक्त केही सुन्दरीहरूलाई पर्यटन सद्भावनादूतका रूपमा पनि काम गर्ने गरी पर्यटनबोर्डले पत्र बाँडेको छ । यसमध्ये पूर्वप्रमुख निर्वाचन आयुक्त नीलकण्ठ उप्रेतीकी बुहारी नवीना बस्नेत पनि परेकी छन् । क्यालिफोर्नियाका ऋषि ढकाल र सियाटलका एसी शेर्पा सरकारबाट नियुक्त अवैतनिक वाणिज्यदूत भए पनि उनीहरू आफूलाई राजदूतसरह चिनाइरहेका छन् । उनीहरूको पदावधि कहिलेसम्म हो, थाहा पाउन मुस्किल छ । नेपाल पर्यटन बोर्डका प्रमुख कार्यकारी दीपकराज जोशीका अनुसार पर्यटनदूतमा राजनीति हाबी भएपछि अहिले दूत नियुक्ति प्रक्रिया पूरै रोकिएको छ । अमेरिकामा आधिकारिक रूपमा टेक्सासमा जगदीश काफ्ले र सियाटलमा नीलबहादुर तिलिजा दूत रहेको उनले बताए । अमेरिकाका हकमा यो पद नेपालको प्रचारप्रसारभन्दा आफ्नै भलाइ र माहोल बनाउनमा केन्द्रित रहेको पाएका छौं, जोशीले भने, अब परराष्ट्र मन्त्रालयको सिफारिस र निगरानीमा मात्रै पर्यटन दूत तोकिनेछ । अमेरिकामा रहेका झन्डै डेढ दर्जन दूतहरूबारे वासिङ्टन र न्युयोर्कमा रहेका नेपाली कूटनीतिक नियोग पनि बेखबर छन् । अमेरिकामा अवैतनिक हैसियतका वा पर्यटन दूतहरू कति छन्, हामीलाई जानकारी छैन, वासिङ्टन डीसीस्थित नेपाली दूतावासका प्रवक्ता जीवनप्रकाश श्रेष्ठले कान्तिपुरलाई इमेलमा भने, हामीलाई पर्यटनदूतबारे नेपाल पर्यटन बोर्डले कुनै जानकारी उपलब्ध गराएको छैन ।परराष्ट्र मन्त्रालय स्रोतका अनुसार तत्कालीन एमाले सरकारका पर्यटनमन्त्री आनन्दप्रसाद पोखरेलका पालामा अमेरिकामा मनपर्दी रूपमा कार्यकर्तालाई दूत नियुक्त गरिएको हो । पूर्वप्रधानमन्त्री माधव नेपालको पहुँचमा घिमिरे सिकागोमा दूत नियुक्त हुँदा क्यालिफोर्नियामा ढकाललाई तत्कालीन परराष्ट्रमन्त्री नारायणकाजी श्रेष्ठको सिफारिसमा दूत बनाइएको हो । ओहायो विश्वविद्यालयका पूर्वप्राध्यापक डा गोविन्द कोइरालाका बुझाइमा नेपालीभन्दा बढी विदेशीमाझ चिनारी, पहुँच र सम्पर्क भएको व्यक्ति दूत नियुक्त हुनुपर्ने हो । तर दल, नेता र राजनीतिअनुसार दूत बन्ने गरेको सुनिएको छ, उनले भने, यसको उपलब्धि के हो बुझ्न सकेको छैन । उनका अनुसार पर्यटनदूत बनाइएको व्यक्तिले कुनै प्रकारको गतिविधि र नेपाल प्रचारको अभियान चलाएको देखिन्न । बरु कुनै सभा समारोहमा आफूलाई नेपाल सरकारले तोकेको पर्यटनदूत भनेर चिनाउने गरेको पाइएको छ, उनले भने । अमेरिकामा गैरआवासीय नेपालीका अभियन्ता विश्व शाह पनि दूत नियुक्त गरिनुको उद्देश्य थाहा पाउनै नसकिएको प्रतिक्रिया दिन्छन् । खालि पद ग्रहण गर्न र पहुँच देखाउन दूत बनेका हुन् कि जस्तो लाग्छ, उनले भने, कांग्रेस सरकारमा एउटा दूत हुन्छ, नेकपाको अर्कै दूत हुन्छ तर सिंगो देशका लागि दूत कोही छैन ।"
छाकमै २० केजी,"परिवारलाई खाना पकाउन तीन जना महिला सदस्य भान्सामा काम गर्छन् । उनीहरूले बिहानदेखि खाना पकाउने, पस्कने, भाडाबर्तन धुने र पानी ओसार्दा बेलुकाको ९ बज्छ । बिहान ५ बजे उठेर फेरि चुल्हो बाल्न सुरु गरिहाल्नुपर्छ, भान्साको काममा खटिएकी नातिनी बुहारी किस्मतीले भनिन्, चुल्होचौकोको बाहेक अर्को काम गर्नॅ पनि पर्दैन । उनका अनुसार परिवारका २४ जना सदस्यको काम बाहिरको हुन्छ । उनको सम्झनामा घरमा दैनिक १५ किलो घटी कहिल्यै चामल पाकेको छैन ।बिहान ७ बजे खाना तयार हुन्छ । जसको जति बेला खाने समय हुन्छ आउँछन् र खान्छन् । आफ्नो काममा लाग्छन्, उनी भन्छिन्, को खाएकोभोको आफूलाई केही थाहा हँॅदैन । खाना मागेपछि दिने हो, सकियो भन्न मिलेन, तुरुन्तै पकाएर पनि दिन सक्नुपर्छ । सानो परिवारबाट आएकाले उक्त घरमा भित्रिएपछि ठूलो जहानबीच भान्सामा अभ्यस्त हुन नै आफूलाई केही महिना लागेको उनले बताइन् । भान्सामा तीन महिलाले जिम्मेवारी विभाजन गरेर काम गर्छन् । कसैले रोटी मात्रै पकाउँछन्, कसैले भात मात्रै । कसैले पानी भर्ने, भाडाबर्तन धुने र घरको सरसफाइ गर्ने काम । घरमा महिला सदस्यमध्ये तीनतीन जनाका लागि भान्साको पालो तीन महिनामा फेरिन्छ । तीन महिनासम्म भान्साका काम सम्हालेकाहरू बाहिर खेतबारीमा काम गर्न जान्छन् । बाहिरको काम सम्हालेकाले भान्साको पालो लिन्छन् । परिवारमा महिलाको मात्रै नभई स्कुले केटाकेटीबाहेक घरका पुरुष वयस्क सदस्यको पनि कामको जिम्मेवारी बाँडफाँट हुन्छ । आआफ्नो क्षमता र सीपबाट आम्दानीको पेसामा लाग्नुपर्छ, अंग्र्रेजीका माहिला छोरा भिकुरामले भने, बाहिर कमाउन नसक्नले खेतीपातीको काम गर्नॅपर्छ । कामको जिम्मेवारी सबैले बहन गर्दा परिवारमा मनोमालिन्यको अवस्था नरहने उनको अनुभव छ । जिम्मेवारीबाट भागेपछि परिवार फुट्ने अवस्था आउँछ । ठूलो परिवारमा कहिलेकाहीँ सानोतिनो झैझगडा मनमेटाउ त हुन्छ, उनले थपे, घरमूलीले ज्येष्ठ नागरिकको राय सल्लाहबाट समस्या समाधान गर्नुपर्छ । उनका अनुसार परिवारमा बैंकिङ तथा नगदका कामकारबाही घरमूलीको नाममा मात्रै हुन्छ । घरमूलीकै निर्देशन र सल्लाहमा घरपरिवारका सबै सदस्यले चल्नुपर्छ । थारू परिवार मात्रै होइन समाजमै पनि घरमूली छान्ने चलन छ । समुदायमा घरको जेठोभन्दा पनि बाठो, पढेलेखेको, देश दुनियाँका बारेमा जानेबुझेको सदस्यलाई घरमूली छनोट गरिन्छ । माइला भाइका माइलो छोरा डिल्लीराज अंग्रेजी परिवारका घरमूली छन् । थारू समुदायमा घरमूली र गाउँको भलमन्सा (मुखिया) माघीको दिन छनोट गर्ने चलन छ । यिनको घरमा ज्येष्ठ ७८ वर्षे अंग्रेजीपछि सोझै डिल्लीराज घरमूली हँॅदै आएका छन् । परिवारका सबै सदस्य मिलाएर बसाउन सक्ने घरमूलीमा हुनुपर्ने पहिलो खुबी हो, भिकुरामले भने, तीनपुस्ते यो परिवारमा पाँच दाजुभाइका छोराछोरी, बुहारी र नातिनातिना एकै छानामुनि छौं । परिवारका एउटै घरमा नअटाउने भएपछि लहरै तीन घर थपिएको छ । तीनै घरमा चार भाइका छोरा, बुहारी बस्छन् । एउटा घरमा भान्सामात्रै छ । जेठा अंग्रेजीलालका सात छोराबुहारी, दुई छोरी र नातिनातिना गरी २४ जना छन् । माइलो रामचन्दरका तीन छोरा, दुई बुहारी र बच्चाहरूसहित आठ जना, साहिँला लक्ष्मणकी श्रीमती र दुई छोरी छन् । लक्ष्मणको गएको साउनमा निधन भयो । काहिँलो रामशंकरका तीन छोराछोरी, नातिनी गरी ६ जना, कान्छा दयाशंकरका तीन छोरासहित पाँच जना छन् । हाम्रो सगोल परम्परा हो, जो अहिले धेरै परिवारले धान्न सकेका छैनन्, अङ्ग्रेजीलाल भन्छन्, मन मिलेर बसेसम्म कसैलाई पनि परिवार टुक्रियोस् भन्ने लाग्दैन । बुबाका भाइहरू फुट्दा मेरो मन रोएको थियो । पिताका बेलाको संयुक्त परिवारको घर साबिक रामपुर गाविसको भुइँयाफाँटामा रहेको उनले बताए । दाजुभाइ छुट्टिएर अंशमा ठगिएपछि अंग्रेजीका पिता दुखीराम मनाउँ आएका थिए । बुबाको भागमा कम जग्गा पारियो, अंग्रेजीलालले भने, बुबाका हामी पाँच छोराबुहारीका नातिनातिना गरी १७१८ जनाको परिवार पाल्नै धौ धौ भयो । भागमा परेको थोरै जग्गामा फलेको अनाज वर्षदिन नपुग्ने भएपछि बुबाले यता बसाइँ सारेका हुन् । यहाँ पनि उनको नामको जग्गा छैन । बनेको घर ऐलानी पर्तीमा छ । उहिले घरबासका लागि फाँडेको ५ कट्ठा ऐलानीको लालपुर्जा पाएका छैनौं, छोरा भिकुरामले भने, सरकारले घरबास रहेको ५ कट्ठा जमिनको लालपुर्जा देओस् भन्ने हाम्रो चाहना हो । उनको परिवारले अधियाँ र ठेक्कामा १२ बिघा जति जमिन कमाउँछ । त्यसैबाट परिवारलाई खान पुग्ने गरेको छ । अधियाँबाट धान र गहुँ डेढदुई सय बोरी आउँछ, उनले भने, खानलाई ठिक्क पुग्छ । बाँकी खर्च बाहिरबाट भएको आम्दानीबाट चल्ने गरेको छ । एक बिघा जग्गामा तरकारी लगाउने गरेका छन् । आफूलाई पुगेर उब्रने बेचिन्छ, त्यसबाट केही आम्दानी पनि हुने गरेको छ । अर्काको जग्गा कमाएको अनाजले चल्दै आएको यो ठूलो परिवारका एक जना मात्रै सरकारी जागिरे छन् । रामचन्दरका जेठा छोरा बालीचरण स्वास्थ्य चौकीमा अहेब छन् । उनले गाउँमै औषधि पसल पनि थापेका छन् । परिवारका सबै सदस्यको स्वास्थ्योपचारको जिम्मेवारी उनैले सम्हालेका छन् । उनको परिवारले किराना पसल पनि चलाएका छन् । परिवारको एक भाइका परिवारले कुटानीपिसानीको मिल चलाउँछन् । तीनवटा ट्र्याक्टर र गहुँ काट्ने आफ्नै आधुनिक मेसिन छ । खेतीपातीको कामबाहेक ट्र्याक्टर र गहुँ काट्ने मेसिन भाडामा पनि लगाउने गरेका छन् । त्यसबाट हुने आम्दानीले घरखर्चलाई निकै सहयोग पुगेको भिकुराम बताउँछन् । आम्दानी र खर्च बराबर नै हुने भएकाले पर्वहरू समस्या लिएर आएजस्तो उनलाई लाग्छ । माघी र दसैं दशा नै भएर आउँछन् । घरकै अनाज भएकाले नगद खर्च देखिँदैन तर एउटै पर्वमा एक लाखभन्दा बढी खर्च हुन्छ, उनले भने, चेलीबेटी रिस्तेदार गरी आउने खाने ७०८० जना पुग्छन् । एक दिनको पर्वका लागि दुई छाकमा करिब ७०८० किलो चामल, ४०५० किलो पिठो, ३०४० किलो तरकारीको जोहो गर्नॅपर्छ । लुगा कपडामा हुने खर्च ७०८० हजार पुग्छ । मासुका लागि घरमै बंगुर, खसी, हाँस र कुखुरा ढालिन्छ । पर्वका लागि घरमै मदिरा बनाइन्छ । हाम्रो परिवारमा दारु खाने थोरै छन् भनेर के गर्ने, उनी भन्छन्, पाहुनापासालाई भने पनि इन्तजाम गर्नैपर्छ ।"
दसैंभन्दा फरक मोहनी,"तिहारसँगको सम्बन्धमोहनीमा आफूभन्दा ठूलाको घरमा गएर टीका थाप्ने चलन हुन्न । जहाँ बोलाइन्छ, त्यहीं मात्र जाने परम्परा छ । टीका थाप्न बोलाइने यो विशिष्ट परम्परालाई नखत्या सःतेगु भनिन्छ । यसरी टीका थाप्न बोलाउँदा अलगै भोज पनि गर्नुपर्ने हुन्छ । यो क्रम दशमीबाट सुरु हुन्छ र केही दिनसम्म चलिरहन्छ । मोहनीमा टीका थाप्दा दक्षिणा दिने चलन हुन्न । मोहनीको सिधा सम्बन्ध तिहारसँग पनि रहेको पाइन्छ । स्याक्वत्याक्वको दिनको एक टुक्रा मासु तिहारका लागि भने जोगाइन्छ । त्यो लक्ष्मीका लागि भाग हो भन्ने गरिन्छ । नेपाल भाषामा त्यसलाई जनाउने विशिष्ट शब्द छ, खंला । मोहनी सकिएको १५ दिनपछि लक्ष्मीपूजाका दिन त्यहीं खंला चढाएर लक्ष्मीको पूजा गरिन्छ ।"
२० वर्षपछिको घुम्ती,"(काठमाडौं)  गएको फागुन १५ को मध्याह्नसम्म विद्या भट्टराईको जीवन एउटा निश्चित रेखामा दगुरेको थियो । त्यसपछिको समय भने दोधार र एक्लोपनले भरिएर अनिश्चयहरूका साथ उनको दैलामा उभिन आइपुगेको छ । पञ्चायतको एउटै समय र परिवेशमा थाहै नपाई राजनीतिमा लागेका दुई अनजान मानिसलाई वैचारिक गोरेटोले भेट मात्रै गराएन, प्रेम र विवाह पनि गरायो । बहुदलका सुरुवाती वर्षहरूमा विद्यार्थी राजनीतिका रंगमञ्चमा अलगअलग गोरेटोबाट आएका रवीन्द्र अधिकारी र विद्याबीच ठीक २० वर्षअघि २०५६ असार २६ मा स्वयंवर भएको थियो । हामीले औंठी होइन, माला साटासाट गरेर स्वयंवर गर्यौं, विद्या भन्छिन्, व्यवहारहरूलाई सरल बनाउनुपर्छ भन्नुहुन्थ्यो रविन्द्रजी, जो मलाई पनि मन पर्थ्यो । त्यसो हुनाले एकअर्कालाई लगाइदिएको मालाले नै हाम्रो विवाहको सबै रीत धानेको थियो ।विवाह भएपछि विद्याको बाटो मोडियो । उनी लेखपढ गर्न र पढाउनतिर सक्रिय हुन थालिन् । रवीन्द्रको जीवन भने राजनीतिले नै परिभाषित गर्दै गयो र उनी युवा पुस्ताको विस्तारै एक स्थापित नेता हुँदै गए । विद्या सामाजिक सम्झनाहरूबाट धुमिल हुँदै गइन् । सबैले राजनीति गरेर चल्दैन, बिहा र घरजम नहुँदै पार्टीका कार्यक्रमहरूमा रवीन्द्र बरोबर भन्ने गर्थे, त्यसैले, हामीले ज्ञान र सीप सिक्नु छ अनि स्वरोजगार बनेर अघि बढ्नु छ । उनको दर्शनको प्रथम प्रयोग सायद विद्याले गर्न पुगिन्, राजनीतिबाट प्राध्यापनतिर आफूलाई सक्रिय पारेर । हुन पनि हो, दुवै जना राजनीतिमा लागे घर चलाउन गाह्रो हुन्थ्यो, विद्या भन्छिन्, त्यसो हुनाले म समाजको अर्को पाटोमा सक्रिय रहेँ, तर उहाँ जहिल्यै मलाई खुसी हुन र हँसिलो अनुहार पारेर अघि बढ्न उक्साइरहनु हुन्थ्यो ।सधैं उत्साहले फुलेल हुने रवीन्द्रको यही बानी उनलाई ज्यादा मन पर्थ्यो । अचेल पनि बारम्बार उनी आउँछन्, मुस्काइरहन्छन् तर बोल्दैनन् । नीद अलि लम्बिए त कुरा पनि हुँदो हो, तर विद्या झल्यास्स ब्युँझन्छिन्, सपना अधुरै रहन्छ । उनले देखिरहने सपनाबाट अचानक हिँडेजस्तै उनको जिन्दगीबाट पनि अचानकै गएका थिए रवीन्द्र । त्यसपछि उनको दिनचर्यामा अरू जिम्मेवारीहरू थपिए । परिवारको जिम्मेवारी, साथीसंगीको भरोसा र पार्टी पंक्तिको विश्वास उनीसम्म आइपुगे, टक्क रोकिए । सक्रिय राजनीतिक जीवनबाट विश्राम लिएको २० वर्षपछि कताकता उनलाई राजनीतिले खोजेझैँ देखिएको छ अहिले । राजनीतिप्रतिको गहिरो प्रेम स्वयं विद्याकै संवादमा पनि झल्किन्छ । विद्या चाबहिलको मित्र माविमा कक्षा ७ की छात्रा हुँदा समयको पातो विक्रमाब्द २०४३ भनेर अंकित थियो । तिनताक उनका काकाका छोरा राजन भट्टराई आईए पढ्दै थिए । विद्यार्थी राजनीतिमा सक्रिय राजन कोपिला हुँ फूल बनी फुल्न बाँकी छ जस्ता समाज सुधारका भाव बोकेका र केही क्रान्तिकारी गीतहरू पनि घरमा गितारका साथ गाउँथे । विद्या ध्यानस्थ भएर सुन्थिन् । ११ वर्ष पुग्दा उनी स्कुलमा हाजिरीजवाफ र वक्तृत्वकलाहरूमा विजेता बनेर चिनिएकी थिइन् । विस्तारै अखिलका नेताहरूले उनलाई राजनीतिक गतिविधिहरूमा सामेल गराउन थाले । उनको प्रारम्भिक राजनीतिक सक्रियता भूमिगत अखिलका नेताहरूलाई चिट्ठी पुर्याउन जानु र नेताहरूले गरेको गोप्य बैठक भएको कोठा बाहिर तिनका छोराछोरीलाई सम्हाल्नु हुन्थ्यो । तिनताक काठमाडौं पातलो थियो, वाग्मती सफा । बन्दना, दीपा, हरि इत्यादि बालसखाहरूका साथमा विद्या बिदाका दिनहरूमा वाग्मतीमा पौडी खेलेर आनन्दित हुने गर्थिन् । शिक्षकहरू पञ्चायतका विरुद्ध लाग्दा स्कुलमा कक्षाहरू सञ्चालन भएनन् । ९ कक्षामा पढ्ने विद्यार्थीहरूले नाराबाजी गर्दै पढ्न पाउनुपर्छ भनेर माग राखे । त्यसमा विद्या पनि सहभागी भइन् । त्यसै बेला स्कुल अघिल्तिर फोहोरको थुप्रो थियो । फोहोर हटाउन पर्छ, नत्र रोगले पिर्छ भनेर आन्दोलित हुने विद्यार्थीको पंक्तिमा सानी तर फुर्तिली विद्या पनि थिइन् । उनका बुबा हेमराज भट्टराई राष्ट्रिय पञ्चायतका सदस्य थिए र सिन्धुपाल्चोकको सिन्धु गाउँका प्रधानपञ्च पनि । १० वर्षकी भगवती भट्टराईलाई ३० वर्षका उमेरमा बिहा गरेका हेमराजले त्यसको १० वर्षपछि विद्यालाई पाएका थिए पुत्रीका रूपमा । म जन्मनुभन्दा अघि आमाका ६ सन्तान खेर गएका रहेछन्, विद्या भन्छिन्, त्यसैले पनि घरमा मलाई सबैले माया गर्थे ।२०४६ सालमा पद्मकन्या क्याम्पस भर्ना भएलगत्तै अनेरास्ववियु प्रारम्भिक कमिटीको सदस्यता लिइन् । २०४८ मा पोखरामा अनेरास्ववियुको सम्मेलन भयो, त्यो बेला विद्या पहिलोपटक पोखरा गइन् । त्यतिखेर पोखरेली विद्यार्थी राजनीतिमा पपुलर रवीन्द्रलाई उनले झुलुक्क देखेकी थिइन् । एउटा मीठो संयोग पर्यो, २०४९ को स्ववियु चुनावमा रवीन्द्र पृथ्वीनारायण क्याम्पस पोखराबाट सभापतिमा उठे, विद्या पद्मकन्याबाट । रवीन्द्रले जिते, विद्या पराजित भइन् । ०५१ मा विद्या अनेरास्ववियुको महिला विभाग प्रमुख भइन् । राजनीतिक यात्रा विस्तारै उनकै लयमा अघि बढ्दै थियो । रवीन्द्र संगठनका कोषाध्यक्ष थिए । संगठनका सबैलाई पढ्नुपर्छ भनेर प्रेरित गर्थे । सानैदेखि पढाइमा रुचि राख्ने विद्यालाई रवीन्द्रको त्यो कुरा मन पर्थ्यो । तिनताक राजनीतिमा लागेका अरूले पढाइलाई नै ध्यान दिनुपर्छ भनेको मैले त्यति सुनिन, तर उहाँले राजनीतिसँगै पढाइ पनि अघि बढाउनुपर्छ भनेर खुब प्रेरित गर्नुहुन्थ्यो, विद्या सम्झन्छिन् । संगठनमा बस्दै जाँदा उनीहरूबीच कुरा मिल्न थाल्यो । प्रेम सम्बन्धका हल्लाहरू चले । बिहे गर्नुपर्छ भनेर साथीहरूले सुझाव दिन थाले । यसरी पात्रोमा लगन नजुरे पनि ०५६ असार २६ मा उनीहरूले स्वयंवर गरे । त्यसको अघिल्लो दिनै उनीहरूले जिल्ला अदालत गएर विवाह दर्ता गराइसकेका थिए । विवाहपछि विद्याले राजनीति छाडिन् र अध्ययनअध्यापनतिर मन लगाइन् । कहिले पोखरा कहिले काठमाडौंका सामुदायिक कलेजहरूमा अध्यापन गर्दै अघि बढिन् । पार्टीमा विस्तारै उनको खोजी हुन छाड्यो । उनका पनि साथीसंगतिहरू छुट्दै गए । उता त्यही बेला रवीन्द्रको लोकप्रियता चुलिँदै थियो, दुई पटक संविधानसभा र प्रतिनिधिसभा चुनावमा उनले कास्केलीको लोकप्रिय मत पाए । २०७४ मा अधिकारी पहिलो पटक मन्त्री भए । विद्याले भने एमफिल सकिन् र त्रिविमा पूर्णकालीन जागिरे भइन् । यसरी एउटा लयमा चलिरहेको जिन्दगीमा अचानकसँग ठहराव आयो । फागुन १५ का दिन परेको मुसलधारे वर्षाले विद्यालाई हायलकायल बनाउने खबर बोकेर आयो । बिहान हँसिलो मुहार लिएर ताप्लेजुङ गएका रवीन्द्र फेरि कहिल्यै फर्केनन् । उनी चढेको हेलिकप्टर पाथीभराको घोप्टेभीरमा कहिल्यै उड्न नसक्ने गरी थचारियो भने रवीन्द्र कतै अनन्त शून्यमा बिलाउन पुगे । विद्यासँग यो भवितब्य स्विकार्नेबाहेक अर्को विकल्प पनि थिएन । स्विकार्नु त छँदै थियो, छोराहरू र वृद्ध बुवाआमालाई पनि सम्हाल्नु थियो । यस्तोमा खुलेर रुने मौका पनि पाएकी छैनन् विद्याले । उहाँको अभाव त कति हो कति छ नि, तर सम्हालिएझैं देखिनुपरेको छ, उनी भन्छिन्, अब मलाई अँध्यारो मुख नलगाऊ भन्ने मान्छे नभए पनि उहाँले भनेका तिनै कुरा सम्झेर मन बुझाउनु परेको छ ।संवादका क्रममा विद्याको उही घाउ फेरि कोट्टियो, उनले उही दिन सम्झिन् । रवीन्द्र ताप्लेजुङ निस्किनुअघि रीतपूर्वक बिदाइ गर्न नपाएको थकथकी पोखिन् । दुई दिन अघिमात्रै उहाँले मुटु जाँच गराउनु भएको रहेछ, विद्या त्यो बिहान रवीन्द्रसँगको अन्तिम संवाद सम्झन्छिन् । रिजल्टमा नेगेटिभ केही पनि छैन, आज म साह्रै फ्रेस छु, अब त हार्टअक्याक भएर मरिन्न भन्नुभएको थियो बोल्दाबोल्दै रोक्किन पुगिन् उनी । रवीन्द्र कहीं निस्कँदा ढोकामा उभिएर जहिल्यै शुभयात्रा भन्ने गर्थिन् विद्या । त्यस दिन उनले बिदाइको यति दुई शब्द पनि भन्न पाइनन् । बिहान उठेर म ट्रेड मिलमा दौडिएँ, त्यसपछि सिधै भान्छामा गएँ, उनी भन्छिन्, उहाँचाहिँ तयार भएर निक्लनु भएछ, बिदा पनि भन्न पाइनँ ।रवीन्द्रको निधनपछि विद्याको घर मात्रै होइन, कास्कीको क्षेत्र नम्बर २ पनि रिक्त छ । यहाँबाट वामदेव गौतम उठ्ने कुरो सुरुमा चलेको थियो । तर, कस्केली जनताले उम्मेदवार विद्या नै भइदिए हुने भन्ने अभिमत अघि सारे । गौतम स्वयंले पनि त्यहाँको उपयुक्त उम्मेदवार विद्या नै हुन् भनिसकेका छन् । यस्तोमा हस् भन्नु कि नाइँ भन्नु भन्ने उनी अन्योलमा छिन् । एउटा आस्था र समाज बदल्ने अनुप्रेरणाले राजनीतिमा लागेकी थिइन् विद्या उसबेला । कमाउ र रमाउको संस्कारमा हुर्किरहेको आजको राजनीतिमा हेलिएर यतिका दुःखले बनाएको स्वच्छ परिचय गुम्ला भन्ने चिन्ता एकातिर छ भने अर्कातिर रवीन्द्रको विरासत मात्रै नभएर कास्केलीको मायालाई बेवास्ता गरेको ठहरिएला भन्ने भय अर्कातिर छ । यसमाथि, राजनीति उनका लागि हिँड्न छाडेको बाटो अवश्यै हो तर परित्यक्त होइन । कुनै पनि बेला उनी यहाँ पाइला अघि बढाउन र स्कुले जीवनमा बटुलिएका समाज बदल्ने सपनाहरूलाई अनुवाद गर्न सक्ने अवस्था अहिले जुर्न गएको छ । त्यसका लागि रिक्त रहेको प्रतिनिधिसभा सदस्यका लागि हुने उपचुनावमा उनी उम्मेदवार हुने सम्भावना प्रबल छ । किनभने, उनको नाम उम्मेदवारको सूचीमा पहिलो नम्बरमै छ । ९० प्रतिशत मतदाताले तपाईं नै आउनुपर्छ भन्नुभएको छ । १० प्रतिशत जतिले राजनीति जटिल छ सोच्नुस् भन्ने सुझाव दिनुभएको छ, विद्या केही दोधार देखिन्छिन् । उम्मेदवारीबारे नेतृत्वबाट निर्णय भएको पनि छैन, म आफैं पनि अहिले केही सोच्न सकिरहेको छैन, उनले एउटा अनिश्चयात्मक भाव पोखिन् । रवीन्द्रसँग पोखरेलीहरूको मानवीय सम्बन्ध थियो, कुनै दूरी नै थिएन । अहिले ती आँखाहरूले उस्तै सामीप्य बोक्ने नेतृत्वको खोजी गरिरहेका छन् । वास्तवमा म राजनीतिबाट कहिल्यै पनि विमुख थिइनँ, विद्या भन्छिन्, अबको राजनीति सामाजिक क्षेत्रले नेतृत्व गर्ने हो । समाजशास्त्रमै प्रध्यापन गराउने भएकाले होला उनी समाज र राजनीतिलाई समाजशास्त्रीय दृष्टिले नै हेर्न रुचाउँछिन् । अहिले जनतामा बढेको सत्ताविरोधी मानसिकता र पदमा पुगेपछि खाउँखाउँ लाग्ने नेताको प्रवृत्तिका कारण जनता र नेताबीच तालमेल नभएको विश्लेषण विद्याको छ । यो प्रवृत्ति नसुध्रिएसम्म समाज रूपान्तरण हुन नसक्ने ठम्याइसहित उनी भन्छिन् हामीले राजनीतिलाई समाजका अरू क्षेत्रसँग पनि जोडेर अघि जान सक्नुपर्छ । सायद त्यसैले, उनी रवीन्द्र अधिकारी प्रतिष्ठानमार्फत स्वरोजगारका अरू कार्यक्रमहरू अघि सार्दैछिन् । कोही पनि खाली हात बस्न हुन्न भन्ने उहाँको मान्यता थियो । हामी त्यही मान्यताअनुरूप प्रतिष्ठानका काम अघि बढाउँदै छौँ, उनले भनिन् । मान्यताकै सन्दर्भमा कुरा गर्दा विद्याले रवीन्द्रको अर्को मान्यताबारे पनि जोड्न छुटाइनन् । उहाँ मृत्यु कर्मलाई छोट्याउनुपर्छ भन्ने मान्यता राख्नुहुन्थ्यो । उहाँकै मान्यताअनुसार हामीले सात दिनमा मृत्युकर्म सक्यौं, विद्या दुःख पोख्छिन्, अहिले कतिपयले त्यही विषयलाई राजनीतिक मुद्दा बनाइरहेका छन् । रवीन्द्रको जस्तै, विद्याको पनि संस्कारका सम्बन्धमा मान्यता छ, चुरा नफुटाउने, कोरा नलगाउने र सिन्दूर नपुछ्ने । सबै रङ हरेक मान्छेको अधिकारको कुरा हो, यसलाई कसैले थप्ने र झिकिदिने गर्न सक्दैन, उनी भन्छिन्, त्यसो हुनाले मैले चुराहरू फुटाउन चाहिनँ, सिन्दूर पुछिनँ र सेतो लुगा लगाइनँ ।यसो गर्नलाई ६९ वर्ष पुगेकी उनकी सासू लक्ष्मी अधिकारी र ससुरा इन्द्रप्रसादले पनि साथ दिए । आमा (सासू) मलाई पहिलेझैं देख्न चाहनु हुन्छ, विद्या भन्छिन्, रवीन्द्रजी यो घरमा हुनुहुन्न भनेर नमान्न पनि उहाँले मलाई रङहरू फेर्न दिनु भएन ।"
त्रिविमा को बन्ला उपकुलपति ?,"(काठमाडौं)  त्रिभुवन विश्वविद्यालयमा नयाँ उपकुलपतिका लागि सिफारिस समितिले डा भगवान कोइरालासहित तीन जनाको नाम प्रस्ताव गरेको छ । शिक्षामन्त्री तथा सहकुलपति गिरिराजमणि पोखरेलको अध्यक्षतामा गठित समितिले कोइरालालाई पहिलो नम्बरमा सिफारिस गरेको हो । शिक्षा मन्त्रालयका उपसचिव पुष्प ढकालका अनुसार डा धर्मकान्त बाँस्कोटालाई दोस्रो र प्राध्यापक चन्द्रमणि पौडेललाई तेस्रो नम्बरमा सिफारिस गरिएको छ । तीन जनामध्ये एक जनालाई प्रधानमन्त्री एवं कुलपति केपी शर्मा ओलीले त्रिविको १९ औं उपकुलपति नियुक्ति गर्नेछन् । डा कोइराला मुटु शल्यचिकित्सक हुन् । स्रोतका अनुसार सुरुमा डा कोइरालाले इच्छा नदेखाए पनि पछिल्लो समय शिक्षामन्त्री पोखरेलसँग भेटघाट र छलफलपछि उनी सकारात्मक भएका छन् । उनी सकारात्मक भएकैले नाम सिफारिस गरिएको स्रोतले बतायो । मन्त्रीज्यूले कुराकानी गरेरै उहाँको नाम सिफारिस गर्नुभएको हो, मन्त्रालय स्रोतले कान्तिपुरसँग भन्यो । दोस्रो नम्बरमा सिफारिसमा परेका डा बाँस्कोटा नेपाल मेडिकल काउन्सिलका पूर्वअध्यक्ष हुन् । उनी नाक, कान, घाँटी रोगका विशेषज्ञ हुन् । पौडेल भने राष्ट्रिय परीक्षा बोर्डका अध्यक्ष छन् । उनी त्रिविकै पूर्वरजिस्ट्रार समेत हुन् । सिफारिस समितिको वरीयताक्रमअनुसार नियुक्ति गरिए त्रिवि उपकुलपति कोइराला हुनेछन् । प्रधानमन्त्री ओलीले भने बाँस्कोटालाई उपकुलपति नियुक्त गर्ने तयारी गरेको अर्को स्रोतको दाबी छ । उनको नाम प्रधानमन्त्रीनिकट वृत्तमा यसअघि नै चर्चामा थियो । कोइरालालाई भने शिक्षामन्त्री पोखरेलले उपकुलपति बनाउन चाहेको मन्त्रालय स्रोतले जनायो । बाँस्कोटा र कोइराला दुवैलाई चिकित्सा शिक्षा आयोगको उपाध्यक्ष बन्नसमेत आग्रह गरिएको थियो । दुवैले सिफारिस समितिमा उम्मेदवारी नै दिएनन् । तेस्रो नम्बरमा सिफारिस भएका पौडेललाई भने सत्तारूढ नेकपाका अध्यक्ष पुष्पकमल दाहालको साथ छ । त्रिवि सेवा आयोगमा पूर्वएमालेको कोटामा अध्यक्ष नियुक्त भइसकेकाले त्रिवि उपकुलपति पूर्वमाओवादी पक्षधरले पाउनुपर्ने भनी पूर्वमाओवादी निकट प्राध्यापकहरूले दाहाललगायत नेतालाई दबाब दिँदै आएका छन् । उपकुलपति बन्न नेकपा निकट करिब दर्जन प्राध्यापक आन्तरिक दौडमा थिए । प्रधानमन्त्रीले बाँस्कोटालाई नै नियुक्ति गर्ने सम्भावना रहेको पूर्वएमाले निकट एक प्राध्यापकले बताए । शिक्षा मन्त्रालयका उच्च अधिकारीहरू भने व्यक्तित्वका आधारमा कोइराला र प्रधानमन्त्रीसँगको निकटताको हिसाबमा बाँस्कोटाले नियुक्ति पाउने बताउँछन् । पौडेल यसअघि माओवादी कोटामा रजिस्ट्रार नियुक्त भएका थिए । बोर्डका अध्यक्ष रहेका उनीप्रति शिक्षामन्त्री पोखरेल पछिल्ला दिनमा सकारात्मक छैनन् । उनको कार्यशैलीप्रति मन्त्रालय असन्तुष्ट छ । पूर्वएमाले निकट प्राध्यापकहरूले भने अन्य विश्वविद्यालय पूर्वमाओवादीलाई दिए पनि त्रिविको नेतृत्व छाड्न नहुने अडान राख्दै आएका छन् । शिक्षामन्त्रीको अध्यक्षतामा गत साउन १८ गते उपकुलपतिको नाम सिफारिस गर्न समिति गठन भएको थियो । समितिमा व्यवस्थापन संकायका डिन डिल्लीराम शर्मा र मेची क्याम्पस झापाका प्रमुख कमलप्रसाद गुरागाईं सदस्य थिए । त्रिविमा हाल रेक्टर सुधा त्रिपाठीले कार्यवाहक उपकुलपतिको जिम्मेवारी सम्हालेकी छन् । दुई महिनादेखि उपकुलपतिलगायत पदाधिकारीविहीन अन्य ५ विश्वविद्यालयमा पनि कार्यवाहक छन् । पोखरा, मध्यपश्चिम र सुदूरपश्चिम विश्वविद्यालयका उपकुलपतिको म्याद पनि असोज अन्तिमसम्म सकिँदै छ । संस्कृत, पूर्वाञ्चल र कृषि तथा वन विज्ञान विश्वविद्यालयमा पनि उपकुलपति लगायतका पदाधिकारी नियुक्तिका लागि शिक्षामन्त्रीको नेतृत्वमा सर्च कमिटी गठन गरिएको थियो । तर नाम सिफारिस हुन गर्न सकेको छैन । विश्वविद्यालयमा उपकुलपति लगायत पदाधिकारी बन्न नेकपा निकट प्राध्यापकहरूको उच्च राजनीतिक तहमा दौडधुप चलिरहेको छ । प्रधानमन्त्री ओली र अध्यक्ष दाहालसम्म उनीहरूले लबिइङ गरिरहेको स्रोतले जनाएको छ । प्रतिपक्ष कांग्रेस निकट प्राध्यापकहरूले पनि सहमति र सहकार्यका आधारमा विश्वविद्यालय चलाउनुपर्ने तर्क गर्दै हिस्सा खोजिरहेका छन् ।"
सुरक्षा तयारी बुझेर फर्कियो चिनियाँ सेना,"(काठमाडौं)  चिनियाँ जनमुक्ति सेना (पीएलए) को उच्चस्तरीय टोली राष्ट्रपति सी चिनफिङको राजकीय भ्रमण सुरक्षा तयारीबारे जानकारी लिएर फर्किएको छ । सुरक्षा स्रोतका अनुसार गत साता काठमाडौं आएको टोलीले सीमित सरकारी अधिकारीसँग मात्रै भेटेको थियो । चिनियाँ सेनाको टोलीले सीको भ्रमण सुरक्षा तयारी प्रभावकारी बनाएको भन्दै खुसी व्यक्त गरेको थियो । सीको सुरक्षार्थ तैनाथ चिनियाँ सेनासँग भएको गोप्य छलफलपछि छुट्टाछुट्टै सुरक्षा रणनीति बनाएर व्यवस्थापन भइरहेको स्रोतले जनाएको छ । सरकारले राष्ट्रपति सीको नेपाल भ्रमण र त्यसबेला अपनाइने सुरक्षालाई जेट प्लस रणनीति अपनाएको छ । मध्यम, विशिष्ट, अतिविशिष्ट र त्यसमाथिको सम्मान र सुरक्षा प्रदान गर्दा क्रमशः एक्स, वाई, जेट र जेटप्लस रणनीति अपनाइने गरिन्छ । सेना, प्रहरी र सशस्त्र तथा गृह मन्त्रालयका अधिकारीले भ्रमण तयारीबारे औपचारिक बोल्न चाहेनन् । नेपाली सेनाको विशिष्ट व्यक्ति सुरक्षा निर्देशनालयले सीको भ्रमण सुरक्षा तयारीको गोप्य खाका बनाइसकेको छ । त्यही खाकाअनुसार उपत्यका पृतनापति उपरथी निरञ्जनकुमार श्रेष्ठको संयोजकत्वमा सेना, प्रहरी, सशस्त्र प्रहरी र राष्ट्रिय अनुसन्धान विभागका अधिकृतहरू सम्मिलित टोलीले सम्पूर्ण सुरक्षा व्यवस्थापन गर्नेछ । जनमुक्ति सेनाको ब्रिफिङपछि चीनबाट बुधबार त्रिभुवन अन्तर्राष्ट्रिय विमानस्थलमा एयर चाइनाको जहाजले टेस्ट फ्लाइट गरेको थियो ।नेपालको राजकीय भ्रमणमा सीको नेतृत्वमा उच्चस्तरीय प्रतिनिधिमण्डल कारकेड सवारीसहित एयर चाइनाका २ वटा जहाज लिएर आउने स्रोतको भनाइ छ । सरकारले सीको भ्रमणका दिन सार्वजनिक बिदा दिनेसमेत तयारी गरेको गृह मन्त्रालय स्रोतले जनाएको छ । २०७३ कात्तिकमा भारतीय राष्ट्रपति प्रणव मुखर्जीको राजकीय भ्रमणमा पनि नेपाल सरकारले सार्वजनिक बिदा दिएको थियो । असोज २५, २६ र २७ मध्ये जुनसुकै दिन सीको भ्रमण हुन सक्ने बताइए पनि असोज २५ गते आएर २६ गते राष्ट्रपति फिर्ता हुन सक्ने र त्यसैअनुसार तयारी भइरहेको स्रोतको भनाइ छ ।"
'बेपत्ताकी आमा' को घरमा दसैं,"(हेटौंडा)  दसैंमा नयाँ लुगा, मासु र चामलको व्यवस्था कसरी गर्ने होला भनेर बुधबार बेलुका नातिनीसँग गुनगुनाएर सुतेकी थिइन् शुभद्र दर्नाल । बिहीबार बिहान छाप्रो अगाडिको सानो पिँढी खरेटोले बढारिरहेको अवस्थामा घर अगाडि गाडीसहित ओर्लेपछि बढार्न छाडेर एकपटक लगाएर हेरिन् । गाडीबाट ओर्लेका हेटौंडा उपमहानगरपालिकाका मेयर हरिबहादुर महतसहितका मानिसले नमस्ते आमा भनेपछि उनले पनि दुई हातै जोडेर सुस्त स्वरमा नमस्ते भनिन् । दसैंमा खानका लागि खाद्यान्न एवं लगाउनका लागि नातिनीसहित हजुरआमालाई लुगा र मासु खान पैसा ल्याइदिएका छौं लिनोस् भनेर मेहर महतले हातमा दिन लाग्दा वृद्धा दर्नालको हात कामेको थियो । तर पनि उनले समात्दै भनिन्, कहाँबाट ल्याइदिनु भो, दसैं कसरी मान्ने होला भनेर नातिनीसँग हिजो बेलुका कुरा मात्र गरेको थिए । आज घरमा नै दसैं आइपुग्यो धन्य हुँदो रहेछ मेयर साहेब । १८ वर्षीया नातिनीको अनुहार पनि दसैंका लागि लुगा, खाद्यान्न र मासु खान पैसा पाउदा उज्यालो देखिएको थियो । मुलुकको राजनीतिक परिवर्तनका निम्ति आफ्ना चारवटा छोरा बेपत्ता भएपछि टुहुरी नातिनीलाई हुर्काएर हेटौंडा उपमहानगरपालिका९ शान्तिनगरको सुकुम्बासी टोलमा कष्टकर जीवन बिताउँदै आएकी ७० वर्षीया दर्नालको अवस्था बुझ्न मेयर हरिबहादुर महत एक साताअघि गएका थिए । गत जेठ १५ गते गणतन्त्र दिवसको दिन कान्तिपुरमा पहिलो पृष्ठमा शुभद्रा दर्नालको बारेमा लेखिएको थियो । उक्त समाचार त्यति नै बेला पढेका मेयर महतले समयको अभावले गर्दा एक साताअघि मात्र शान्तिनगर सुकुम्बासी टोल पुगेर उनको अवस्था बुझेका थिए । बिहानबेलुका हातमुख जोर्न पनि समस्या रहेको मात्र होइन, घामपानी दुवै छिर्ने टहरोमा बस्दै आएकी वृद्धा दर्नालसहित स्थानीयबासीको माझमा मेयर महतले दसैंपछि जस्तापाताको छाना भएको पक्की घर उपमहानगरपालिकाले बनाइदिने प्रतिबद्धता व्यक्त गरेर । उनको प्रतिबद्धता भुइँमा खस्न नपाउँदै वृद्धा दर्नालले दुई हात जोडेर भनिन्, पक्की घरमा मजस्ता सन्तान गुमाएको गरिबले पनि बस्न पाउलान् हजुर । मेयर महतले पाउनुहुन्छ, ढुक्क हुनुहोस् भनेर आश्वस्त पार्न खोज्दा दर्नालका दुवै आँखाबाट आँसु झरेका थिए । रक्तअल्पता र दमको रोगले उनलाई च्यापेको छ । गरिबीको कारणले नातिनीले पढाइलाई निरन्तरता दिन सकेकी छैनन् । पिसाबबाट रगत जाने, एउटा किड्नी खराब भइसकेको वृद्धा दर्नाललाई पनि क्यान्सरको आशंका गरिएको छ । पैसाको अभावले गर्दा राम्रोसँग उपचार गर्न सकेकी छैनन् । काभ्रेकै फलामटारमा उनको ९ वर्षकै उमेरमा बिहे भएको थियो, २५ वर्षे नेत्रबहादुर दर्नालसँग । पहिलो सन्तान उनी १२ वर्ष उमेरछँदै जन्मियो तर केही घण्टा मात्रै बाँच्यो । फेरि १४ वर्ष पूरा नहुँदै अर्की छोरी जन्मिई । त्यो पनि उमेरमा २ वर्ष नलाग्दै बिती । अनि त्यो ठाउँ फापेन भनेर २०२२ सालमा हेटौंडाको हटिया बसाइ आएका थिए । हटिया आएपछि ५ छोरा र ३ छोरीसहित ८ वटा सन्तान जन्माइन । जेठो काजी र माइलो भक्तले त राम्रै गरी सीप सिकेका थिए । २०४८ वैशाख २९ मा चुनाव भएलगत्तै जेठ ५ गते उनका दुई छोरा जेठा र माहिला अर्थात् काजी र भक्त दाजुभाइ बजार निस्केका थिए । अहिलेसम्म फर्केका छैनन् । उनीहरूको अत्तोपत्तो पनि छैन । काजी र भक्त बहुदवादी मात्र थिएनन् आन्दोलनमा पनि सहभागी थिए । यसैगरी २०६० पुस २५ मा काइलो छोरा रञ्जित र पुस २८ मा कान्छो छोरा अमृत दर्नाललाई माओवादीको आरोपमा काठमाडौं कपनबाट सुरक्षाफौजले पक्राउ गरी बेपत्ता पार्यो । अहिलेसम्म पनि उनीहरूको अत्तोपत्तो छैन । मुलुक परिवर्तनका लागि चार छोरा गुमाएकी शुभद्रासँग अहिले बेपत्ता पारिएका कान्छो छोराको छोरी अस्मिसा छिन् । बाबुलाई सुरक्षाफौजले पक्राउ गर्दा उनी एक वर्षकी मात्र थिइन् । उनी जस्ता आमाहरूले जन्माएका छोराछोरीले बलिदान नदिएको भए मुलुकमा राजनीतिक परिवर्तन सम्भव थिएन, मेयर महतले भने, हामीले यस्ता आमाबाबुहरूलाई आदर सम्मान र माया गर्नुपर्छ ।"
रकम पाएपछि दंग वनकरिया,"दसैंमा एकै पटक ८४ हजार रुपैयाँ हात पर्दा कान्छीमाया बनकरिया दंग छिन् । दसैंमा सिंगो परिवारले नयाँ लुगाको साथमा मासुभात खान पाउने भएपछि उनी हर्षित भएकी हुन । सामाजिक सुरक्षा भत्ताबापत् उनको ७ जनाको परिवारले प्रतिव्यक्ति १२ हजार रुपैयाँका दरले ८४ हजार रुपैयाँ पाएका छन् । मनहरी गाउँपालिकाको रजैयास्थित बैंकबाट कान्छीमायाको परिवारले बिहीबार उक्त रकम पाए । गत आवसम्म उनीहरूले प्रतिमहिना २ हजार रुपैयाँ सामाजिक सुरक्षा भत्ता पाउने गरेका थिए । चालू आवको साउनदेखि प्रतिव्यक्ति प्रतिमहिना ३ हजार रुपैयाँ भत्ता पाउने गरेका छन् । सरकारले यो वर्षदेखि सामाजिक सुरक्षा भत्तामा एक हजार रुपैयाँ थपेको हो । वनकरिया समुदायमा सबैभन्दा बढी भत्ता बुझ्ने कान्छीमायाको परिवार हो । कान्छीमायाको घरमा मात्र होइन, वनकरिया बस्तीमै भत्ता भित्रिएको छ । मनहरी४ मुसेधापमा रहेका १९ घर धुरीले भत्ता पाएका छन् । लोपोन्मुख वनकरिया गाउँमा ९ लाख ४८ हजार रुपैयाँ भित्रिएको छ । वनकरिया बस्तीमा रहेका ७९ जनाले सामाजिक सुरक्षा भत्ता पाउने गरेका छन् । गाउँपालिकाले साउनदेखि कात्तिकसम्म चार महिनाको सामाजिक सुरक्षा भत्ता बैंकमार्फत् उपलब्ध गराएको छ । वृद्धवृद्धा, एकल महिला, अपांगता र लोपोन्मुख समुदायलाई दसैंअघि नै भत्ता उपलब्ध गराएको मनहरी गाउँपालिकाका अध्यक्ष एकराज उप्रेतीले बताए । दसैंअघि नै गाउँपालिकाले भत्ता दिएकाले दसैं मान्न सजिलो भएको वनकरिया समुदायका अगुवा सन्तमाया वनकरियाले बताइन् । सरकारले मुलुकमा रहेका लोपोन्मुख आदिवासीको सूचीकृतमा वनकरिया, कुसुण्डा, राउटे, सुरेल हायू, राजी, किसान, लेप्चा, मेचे र कुशवाडिया आदी १० जाति छन् ।"
तान्त्रिक विधिबाट फूलपाती भित्र्याइँदै,"मंगलाचरण गाउने परम्परा हट्यो राजतन्त्र हटेपछि दसैंको घटस्थापनादेखि मंगलाचरण गरी गीत गाउने कल्छिनी चलन हटेको छ । नुवाकोट दरबारमा २५ जनाको दरले मंगलचारण गरी बिहान दरबार घुम्ने र मंगलधुनसहित गाउने गर्थे । राजा हट्ना साथ उनीहरू आउन छाडेको राजप्रतिनिधि महेन्द्रकुमार शाहीले बताए । कल्छिनी आउनै छाडे, उनले भने, परम्परा मासिँदै गएको छ । कल्छिनीले साततल्ले दरबारमा बसी रीतिरिवाजअनुसारको कार्य गर्थे । कल्छिनी पृथ्वीनारायण शाहको पालामा नुवाकोट दरबार, गोरखा दरबार र काठमाडौं हनुमानढोकामा कल्छिनी गाउने कार्य गर्थे ।"
काभ्रेमा विशेष सुरक्षा योजना,"काभ्रे (कास) दसैं, तिहार लगायतका चाडबाडलाई अपराधमुक्त, भयरहित बनाउन प्रहरीले विशेष सुरक्षा योजना सार्वजनिक गरेको छ । जिल्लामा हुन सक्ने चोरी, लुटपाट, डकैती, तस्करी, कालोबजारी, जुवातास, अवैध मदिराको कारोबार, सवारी दुर्घटना नियन्त्रण गर्न जिल्ला प्रहरी कार्यालय काभ्रेले तयारी थालेको हो । कुनै पनि घटना नहोस् भन्नेमा सचेत छौँ, विशेष सक्रियता अपनाउने छौं, जिल्ला प्रहरी कार्यालय काभ्रेका प्रवक्ता समेत रहेका डीएसपी दीपक गिरीले भने, प्रशासनिक काममा रहेका प्रहरीलाई समेत कार्यक्षेत्रमा खटाउछौं । गिरीका अनुसार, मादक पदार्थ सेवन गरी सवारी चलाउने, लामा दूरीका सवारीसाधनमा दुई जना चालक रहे नरहेको, बढी भाडा असुलेको विशेष निगरानी राख्ने छ । राजमार्ग तथा सहायक मार्ग सुरक्षा तथा त्यस क्षेत्रमा हुने आपराधिक घटनाको लागि विभिन्न स्थानमा पिकेट स्थापना गरिने छ । ग्रामीण गस्ती, पैदल गस्ती बढाउनुका साथै गाडी तथा मोटरसाइकलमा मोबाइल टोली परिचालन हुने छन् । दर्शनार्थीको भीडभाड हुने पलाञ्चोक भगवती, चण्डेश्वरी मन्दिर, नाला भगवतीलगायतका मठमन्दिरमा प्रहरीले विशेष सुरक्षा प्रदान गर्ने छ ।"
कुलेखानी३ को उत्पादन परीक्षण,"हेटौंडा (कास) कुलेखानी३ जलविद्युत् आयोजनाको उत्पादन परीक्षण शुक्रबारदेखि सुरु भएको छ । कुलेखानी३ को २ वटामध्ये एउटा युनिटबाट शुक्रबार उत्पादन परीक्षण गरिएको थियो । अर्को युनिटको शनिबारसम्म उत्पादन परीक्षण गरिने आयोजनाले जनाएको छ । कुलेखनी३ मा २ वटा युनिट छन् । एउटा युनिटबाट ७ मेगावाट विद्युत् उत्पादन हुन्छ । उत्पादन परीक्षण गर्न चीनबाट चार जना प्राििवधक टोली आएका छन् । उनीहरूले उत्पादन परीक्षण गरिरहेको आयोजना प्रमुख सुवासकुमार मिश्रले बताए । दसैंपछि नियमित र व्यावसायिक रूपमा विद्युत् उत्पादन हुन्छ, उनले भने । इलेक्ट्रो मेकानिकलको जिम्मा पाएको चिनियाँ ठेकेदार कम्पनी जेजियाङ जियालिङको ढिलासुस्तीका कारण ४४ महिनामा सक्नुपर्ने कार्य करिब सय महिना बितेपछि निर्माण कार्य सकिएको छ । परीक्षणको रूपमा उत्पादन सुरु भएको छ । सिभिल वर्कको चीनको सिनो हाइड्रोले पाएको थियो ।"
चुरियामाई मन्दिरमा खानेपानी,"हेटौंडा (कास) हेटौंडा उपमहनागर१५ मा पर्ने चुरियामाई मन्दिरमा शुक्रबारबाट खानेपानी सुविधा उपलब्ध भएको छ । खानेपानी अभावमा यस क्षेत्रका नागरिक र भक्तजनलाई समस्या भएकाले अबका दिनदेखि यो समस्या हटेको हो । खानेपानीका तीन वटा धारा निर्माण गरिएका छन् । तीनवटै धारामा पानी आएको छ । खानेपानी योजनाको उद्घाटन गर्दै हेटौंडा उपमहानगरपालिकाका मेयर हरिबहादुर महतले यो ऐतिहासिक स्थानमा खानेपानी योजना निर्माण गर्न पाएकोमा खुसी व्यक्त गर्दै थोरै लगानीमा महत्त्वपूर्ण काम भएको बताए । चुरियामाई मन्दिर परिसरमा १० लाख रुपैयाँको लगानीमा तीनवटा धारा निर्माण गरिएका हुन् । हेटौंडा उपमहानगरपालिका, हेटौंडा खानेपानी व्यावस्थापन बोर्ड र चुरियामाई मन्दिर व्यवस्थापन समितिको लगानीमा खानेपानी योजना सम्भव भएको ।"
ब्लड क्यान्सरपीडितलाई सहयोग संकलन,"काभ्रे (कास) ब्लड क्यान्सरपीडित महाभारत गाउँपालिका १ का नवाङ मोक्तानको उपचारका लागि ७ लाख ४० हजार ९ सय २२ रुपैयाँ संकलन भएको छ । नवाङ मोक्तान बचाउ अभियान चलाएर विदेशमा भएका नेपाली समेतबाट रकम संकलन गरिएको थियो । चिकित्सकले करिब १६ लाख लाग्ने अनुमान गरिएको उनको उपचारको लागि अझै आर्थिक अभाव रहेको अभियानका संयोजक विछोड जिम्बाले जानकारी दिए । संकलितमध्येबाट ५ लाख २६ हजार ३ सय ६७ रुपैयाँपीडितका बाबु ज्ञानबहादुर मोक्तानलाई गाउँपालिका अध्यक्ष कान्छालाल जिम्बा, अभियानका संयोजक विछोड जिम्बा, पत्रकार महासंघ काभ्रेका अध्यक्ष मोतीराम तिमल्सिनाले हस्तान्तरण गरे ।"
कुटपिटको जाहेरी नै परेन,"चितवन (कास) भ्रष्टाचार विरोधमा कार्यक्रम गर्दै आएका ज्ञानेन्द्र शाहीमाथि कुटपिटको ५ दिनपछि चितवन प्रहरीले आफ्नो आधिकारिक जानकारी सार्वजनिक गरेको छ । शाहीमाथि भरतपुरमा गत शनिबार आक्रमण भएको थियो । चितवन प्रहरीले प्रेस विज्ञप्ति मार्फत घटनाबारे सम्बद्ध पक्षबाट जाहेरी नआएको जनाएको छ । जाहेरी प्राप्त नभए पनि घटनाको सत्यतथ्य छानबिनका लागि प्रहरीले अनुसन्धान टोली बनाई घटनाबारे गम्भीरतापूर्वक अनुसन्धान भइरहेको सबैमा जानकारी गराइन्छ, चितवन प्रहरीको विज्ञप्तिमा उल्लेख छ । शाहीमाथि कुटपिटको घटना दिउँसै भएको थियो ।"
इन्द्रायणी नाचको तयारी,"(काठमाडौं)  कीर्तिपुर दरबार क्षेत्र र कोर बस्तीमा धेरै चोकमध्ये तःननी सबभन्दा ठूलो चोक हो । नेपाल भाषामा तः को अर्थ ठूलो र ननीः को अर्थ चोक बुझिन्छ । यो चोकमा बेलुका इन्द्रायणी नाचको प्रशिक्षण भइरहेको छ । विजया दशमी र कोजाग्रत पूर्णिमामा यो नाच देखाइन्छ । तःननी चोकमा बिहीबार साँझ आठ बजे आखाः छेँ (गुठीघर) मा तःननी दाफा खलकका गुठियारको उपस्थित बाक्लो थियो । कीर्तिपुरबासीका इष्टदेवता बाघभैरव मन्दिरको पश्चिमपट्टि नाथगुरुको क्षमापूजामा सहभागी जनाउन स्थानीयको आएका थिए । क्षमापूजामा दाफा खलः कजी (व्यवस्थापक) ७८ वर्षीय ज्ञानबहादुर महर्जन अग्रपंक्तिमा थिए । उनले नाचमा सहभागी १६ जनाको नेतृत्व गरेका थिए । क्षमापूजा गर्न कीर्तिपुर नगरपालिका१० तःननी टोलबाट परम्परागत रुट हुँदै बाघभैरव मन्दिर र बस्तीको दक्षिण उत्तरपट्टि अवस्थित पीठमा पुगेका थिए । क्षमा पूजाको साइत भने राति ९ बजे थियो । पूजा १० बजेतिर सकिएपछि नाचको प्रशिक्षण सुरु भयो । यो प्रशिक्षण भने २० वर्षपछि मात्रै भएको हो । कृष्ण जन्माष्टमीको तेस्रो दिनपछि १६ जनाले नाच सिकिरहेका छन् । यो नाच नाच्नेलाई देवगण भनिन्छ । पहिलो पटक उनीहरू देवगण बनेका हुन् । त्यसैले लामो समय प्रशिक्षण दिनुपरेको हो, तःननी टोलका दाफाखलका अध्यक्ष दिलिप महर्जनले भने । नेवारी परम्पराअनुसार नाच प्रशिक्षण दिन बलिसहित नाथगुरुको अनिवार्य पूजा गर्नुपर्छ । नाच सिक्ने प्रशिक्षार्थीले भने किसिली राखेर नाथगुरुलाई पूजा गर्नुपर्ने हुन्छ । नेपाल भाषामा किसिली को अर्थ पालामा अक्षता, सुपारी, दक्षिणा राखेर नाथगुरुलाई चढाउने हो । किसिली राखेपछि नाचमा सिद्धि प्राप्त हुने जनविश्वास छ । काजी ज्ञानबहादुरको घरमा प्रशिक्षण दिनुपर्ने हो तर ठाउँ अभावले सम्भव नभएपछि गुठीघरमा भइरहेको छ । स्थानीय गुठियार मिलेर टोलको पश्चिमपट्टि ३ आना जग्गामा आखाःछेँ (गुठीघर) निर्माण गरिएको छ । नाचको प्रशिक्षणमा इन्द्रायणी, ब्रह्मायणी, भैरव, ख्याक, कवः, दागिनी र पो (दुईजना) गरेर १६ जना जना सहभागी छन् । विजयादशमी र कोजाग्रत पूर्णिमा देखाइने जात्रामा भने प्रशिक्षण लिइरहेका मध्येबाट आठ जना देवगण बन्ने छन् । इन्द्रायणी, ब्रह्मायणी, भैरव देवगण कसलाई बन्नाउने भन्ने यकिन भएको छैन । प्रशिक्षार्थीको लगनशीलताका आधारमा विजयादशमीमा छनोट गरिने प्रशिक्षक ज्ञानबहादुर महर्जनले बताए । नाचको प्रशिक्षणमा राजकुमार महर्जन, मुकेश महर्जन, अमन महर्जन, चोविश महर्जन, कविन, नहिन्द्र, अब्युट, धीरेन्द्र, सन्तोष, श्रवण महर्जनलगायत सहभागी छन् ।प्रशिक्षण बेलुका ८ देखि १२ बजेसम्म गरिरहेका छन् । नाच कीर्तिपुर दरबार क्षेत्र, बाघभैरव मन्दिर परिसर र जगतपाल महाविहार डबलीमा देखाइन्छ । कीर्तिपुरमा प्रत्येक १२ वर्षमा बाघभैरव र प्रत्येक वर्ष इन्द्रायणी नाच नचाइन्छ । बाघभैरव माली र इन्द्रायणी महर्जन समुदायले सञ्चालन गरिन्छ । स्थानीय भाषामा इन्द्रायणी नाचलाई देवी प्याँख भनिन्छ । इन्द्रायणी नृत्यमा मुख्य भूमिका दागिनी पात्रको हुन्छ । दागिनी महिलाको भेषमा हुन्छिन् । नाचमा देउला जातिको प्रतिनिधित्व गरेर महर्जन थरका व्यक्तिले माछा मारेर शुभकार्यका लागि उपलब्ध गराएको दृश्य देखाउँछन् । नाचका गायन गुरु ८० वर्षीय पानबहादुर महर्जनका अनुसार नेवारहरूको व्रतबन्ध, विवाह, सुगन दिँदा अनिवार्य माछा चाहिन्छ । नाचले कीर्तिपुरमा पहिला देउला जाति माछा मारेर जीविकोपार्जन गर्ने र कीर्तिपुरबासीलाई उपलब्ध गराउने कुरालाई पुष्टि गर्छ, उनले भने, अहिले पनि कतिपय देउला जातिले माछा उपलब्ध गराउने चलन बाँकी छ ।"
वाग्मती ब्युटिफिकेसन आयोजना संकटमा,"(काठमाडौं)  सात महिनादेखि मुआब्जा नदिएसम्म काम अघि बढ्न नदिने भन्दै स्थानीयले विरोध गरेपछि वाग्मती ब्युटिफिकेसनको काम अलपत्र परेको छ । त्यसले गर्दा एसियाली विकास बैंक (एडीबी)ले वाग्मती नदी किनारको बगैंचा विकास, ट्रिटेमन्ट प्लान्टलगायतका लागि गरेको करिब १३ अर्ब रुपैयाँ आर्थिक सहयोग फिर्ता हुने अवस्थामा पुगेको छ । सहरी विकास मन्त्रालय, अधिकारसम्पन्न वाग्मती एकीकृत आयोजनालगायत निकायले पटकपटक स्थानीयसँग वार्ता गर्दा पनि टुंगोमा पुग्न सकेको छैन । ठेकेदार कम्पनीले निर्माण सामग्री सडक छेउमा अलपत्र छाडेका छन् । यसअघि सहरी विकास मन्त्रालयका तत्कालीन सचिव रमेशप्रसाद सिंह र काठमाडौं ३ का सांसद कृष्ण राई, स्थानीय जनप्रतिनिधिबीच ५ महिनाअघि मुआब्जा विवादबारे मन्त्रिपरिषद्मा लगेर टुंग्याउने सहमति भएको थियो । सहमतिपछि स्थानीयले गर्दै आएको अवरोध हटेको थियो । तर सहमतिअघि नबढेको भन्दै स्थानीयले पुनः काम ठप्प पारेका छन् । लामो समयदेखि काम ठप्प भएको र यसमा मन्त्रालयले गाँठो नफुकाएसम्म समाधान निस्कने अवस्था नरहेको अधिकारसम्पन्न वाग्मती एकीकृत विकास समितिका अध्यक्ष नरेन्द्र बस्नेतले बताए । समितिले पटकपटक वार्ता गरेर राय पेस गरिसकेको छ, छानबिन गरेर दिनुपर्नेनपर्ने काम मन्त्रालयको हो, उनले भने, समितिले गर्ने काम केही पनि बाँकी छैन । मागेअनुसार मुआब्जा दिन नसकिने र केही व्यक्ति मात्र वास्तविक पीडित भएको उनले बताए । केही व्यक्तिचाहिँ पीडित भएकै हुन्, सबैले मुआब्जा पाउनुपर्छ भन्ने होइन । ठप्प भएको काम जसरी पनि पुनः सुरु गराउनुपर्छ, उनले भने, ठूलो क्षति भइसक्यो । वास्तविक पीडित पत्ता लगाएर मात्र मन्त्रालयले मुआब्जा दिनुपर्ने उनको भनाइ छ । एडीबीले वाग्मती ब्युटिफिकेसन आयोजनाको प्रगति सन्तोषजनक नभएको भन्दै त्यसबाट हात झिक्ने चेतावनी दिइसकेको उनले जानकारी दिए । यसअघि पनि मुआब्जा विवादका कारण लामो समयदेखि काम ठप्प भएपछि एडीबीले सहरी विकास मन्त्रालयलाई सहयोग रोक्ने चेतावनीपत्र पठाएको थियो । यस पटक काम अगाडि नबढे एडीबीले सहयोग फिर्ता नै गर्ने आयोजनाका अधिकारीले जानकारी दिए । समस्या चाँडो समाधान गर्नुपर्छ, अध्यक्ष बस्नेतले भने, निर्माण सामग्री लथालिंग अवस्थामा छन् । स्थानीयले वाग्मती नदीभित्रको १ सय ८८ रोपनी जग्गाको मुआब्जा मागेको जनाउँदै उनले मन्त्रालयले तत्काल समस्या नसुल्झाए आयोजना अलपत्र पर्ने दाबी गरे । ४१ रोपनीको मात्र प्रमाण छ, अरूसँग केही पनि छैन, १ सय ४७ रोपनीको लालपुर्जा छैन, कसरी मुआब्जा दिने ? उनले भने, बिनाप्रमाण कसैलाई मुआब्जा दिन मिल्दैन, त्यो ४१ रोपनीमा समेत राम्रोसँग छानबिन गर्नुपर्छ । २२ वर्षअघि तत्कालीन अधिकारसम्पन्न वाग्मती सभ्यता एकीकृत विकास समितिले किनारका जग्गाको मुआब्जा दिइसकेको छ । आयोजनाले २०७३ देखि परम्परागत शैलीको हरित उद्यान निर्माण अघि बढाएको हो । नदीको बीचबीचमा चेक ड्याम निर्माण गरिने अध्यक्ष बस्नेतले बताए । नदी र सडकबीचको खाली १० मिटर भागमा हरित उद्यान बन्दै छ । सडक दुई लेनको बनाइनेछ । तीन स्थानमा परम्परागत भकारी आकारका संरचना निर्माण गरिनेछ, जसबाट मानिस सजिलै नदीसम्म पुग्न सक्नेछन् । २७ महिनाभित्र उद्यान सम्पन्न गर्ने लक्ष्य रहेको उनले बताए । समयसीमाभन्दा पनि आयोजना नै नबन्ने हो कि भन्ने आशंका बढ्न थालेको उनको भनाइ छ । काम ठप्प हुँदासम्म कोही जिम्मेवार नभएको गोकर्णेश्वर नगरपालिकाका जनार्दन खड्काले बताए । कसैले चासो लिँदैनन्, यो क्षेत्रको विकास नै रोकिएको छ, करिडोर निर्माण हुँदा चाँडो विकास हुन्थ्यो, उनले भने, उचित माग सबैका सम्बोधन हुन्छ, नाजायज माग कसैका पूरा हुँदैनन्, तुरुन्त सरकारले यसमा पहल गर्नुपर्छ । आयोजनाका अनुसार गोकर्ण ब्यारेजदेखि जोरपाटी पुलसम्म ३५ मिटर, त्यहाँबाट गुह्येश्वरीसम्म ४० मिटर र गुह्येश्वरीदेखि सिनामंगलसम्म करिब ३० मिटर बहाव कायम गर्दै दायाँबायाँ हरित उद्यान निर्माण गरिनेछ । टेकुतिरका २३ वटा पुराना मन्दिरको जीर्णोद्धार गरिनुका साथै बल्खुमा ढल प्रशोधन केन्द्र बनाइनेछ । हरियालीको बीचमा साइकल लेन, फुटपाथसमेत रहनेछन् । गोकर्ण ब्यारेज रहेको स्थानमा पुलसमेत बनाइने उनले बताए । माकलबारी, जोरपाटीलगायत क्षेत्र निकै आकर्षक देखिन्छ, उनले भने, पहिलो चरणमा यो क्षेत्र छनोट गरिए पनि त्यसपछि गोकर्णदेखि सुन्दरीजलसम्मको क्षेत्रसम्म हरित उद्यान निर्माण भइरहेको छ । गुह्येश्वरीदेखि पशुपतिनाथ मन्दिर क्षेत्रमा भने कुनै संरचना निर्माण गरिनेछैन । गोकर्णसुन्दरीजल खण्ड र सिनामंगलबल्खु खण्डमा समेत परम्परागत शैलीको आधुनिक हरित उद्यान रहनेछ । फुटपाथमा मर्निङ वाक गर्न सजिलो हुन्छ, उनले भने, प्रत्येक स्थानमा चौतारी बनाउँछौं, जहाँ बसेर नदीको बहाव नियाल्न सजिलो होस् । धाप क्षेत्रमा वर्षात्को पानी संकलनका लागि २४ मिटर अग्लो ड्याम बनाइँदै छ । बर्खाको पानी संकलन गरेर सुक्खा याममा वाग्मतीमा बगाइन्छ, उनले भने, नदीको विशेषता पानी हुनु हो । त्यसकारण पानीको बहाव बढाउनैपर्छ । वाग्मतीको मुहान क्षेत्रमा ८ लाख ५० हजार घनमिटर पानी संकलन गरेर सुक्खायाममा ४ सय लिटर प्रतिसेकेन्डका दरले नदीमा छोडिने र यसका लागि अहिले शिवपुरी वन्यजन्तु आरक्षभित्र काम भइरहेको अर्यालले बताए । ड्याम बनाउन एडीबीले करिब ५२ करोड रुपैयाँ सहयोग गरेको छ । त्यसैगरी, वाग्मतीको नागमतीमा ९० मिटर उचाइको ड्याम निर्माणका लागि अध्ययन भइरहेको छ । नागमतीको ड्यामबाट २ मेगावाट विद्युत् उत्पादन गर्न सकिने आयोजनाको अनुमान छ ।"
गोप्य मन्दिर निर्माणको जिम्मा उपभोक्तालाई,"काठमाडौं (कास) वसन्तपुर दरबार क्षेत्रको गोप्य आगंछे मन्दिर उपभोक्ता समितिले निर्माण गर्ने भएको छ । राष्ट्रिय पुनर्निर्माण प्राधिकरणको कार्यकारी समितिको बैठकले आगंछे र ललितपुरको देगु तलेजु मन्दिरको पुनर्निर्माण उपभोक्ता समितिमार्फत् गर्ने निर्णय गरेको हो । आगंछे उपभोक्ता समिति कि टेन्डर गरेर ठेकेदारमार्फत् बनाउने भन्ने विवादले पुनर्निर्माण रोकिएको थियो । सुरक्षित तरिकाले मन्दिरको पुनर्निर्माण गर्नुपर्ने भएकाले उपभोक्ता समितिमार्फत् निर्माण गर्ने निर्णय गर्यौं, प्राधिकरणका कार्यकारी अधिकृत सुशील ज्ञवालीले भने । हनुमानढोका दरबार हेरचाह अड्डाका अनुसार आगंछे, जगन्नाथ र शिव मन्दिर गोप्य मन्दिर हुन् । मन्दिरमा तान्त्रिक विधिबाट पूजा गरिन्छ । जापान सरकारको अनुदानमा मन्दिर जीर्णोद्धार गर्न लागिएको पुरातत्त्व विभागले जनाएको छ । जापान सरकारले आगंछे निर्माण गर्न १३ करोड रुपैयाँ र ललितपुर पाटनको देगु तलेजु पुननिर्माण गर्न २० करोड रुपैयाँ उपलब्ध गराइसकेको विभागले जनाएको छ । विभागका अनुसार भूकम्पको धक्काले आगंछे पछाडि ढल्केको छ । हनुमानढोका दरबारको पछाडिको लामो बार्दली भएको घरको माथिल्लो तल्ला नै मल्लकालीन आगंछे हो । मोहनकाली चोकका सम्पदाहरूमा तीन भिन्नभिन्न आकारका तीन बुर्जा छन् । तीमध्ये एउटा बुर्जा हो आगंछे मन्दिर । आगंछे भनेको कुलदेवता राख्ने घर हो । यस्तो घर कतै कोठामा बनाइएको हुन्छ । कतैचाहिं मन्दिरै बनाइएको हुन्छ । नेवार जातिमा प्रत्येक वंशको आआफ्नै आगम घर हुन्छन् । यो आगम घरचाहिं मल्ल राजाको हो । शाहवंशभरी यो मन्दिर बन्द थियो । शाहकालमा भित्र नछिरे पनि बाहिर भागमा भने मर्मतको सामान्य काम भएको पाइन्छ । इतिहासकार गौतमवज्र वज्राचार्यका अनुसार यस मन्दिरभित्र मल्ल राजाहरूले गुप्त तरिकाले पूजा गरिने आगम देवता स्थापना गरेका थिए । आगंछेमा आफ्ना वंशबाहेक अरु छिर्न नमिल्ने कडा नियम बनाइएको हुन्छ ।"
क्यान्सरको औषधि अभाव नहुने,"काठमाडौं (कास) औषधि व्यवस्था विभागले क्यान्सर रोगमा चलाइने अत्यावश्यक औषधि अभाव हुन नदिने निर्णय गरेको छ । विभागमा शुक्रबार पदाधिकारी र औषधि आयातकर्ताबीच बसेको बैठकले निर्णय गरेको हो । क्यान्सरमा प्रयोग हुने औषधि घाटा खाएर पनि उपलब्ध गराउनुपर्ने विभागले औषधि आयातकर्तालाई निर्देशन दिएको छ । निर्णयमा भनिएको छ, क्यान्सर रोगमा प्रयोग हुने औषधि अभावबारे चिकित्सकले गुनासो गरिरहेका छन् र मिडियामा पनि आइरहेको छन् । असोज २७ सम्म आयातकर्ताले विभागमा क्यान्सरको औषधि उपलब्ध गराउने छन् र औषधि अभाव हुने छैन । विभागका निमित्त महानिर्देशक पानबहादुर क्षेत्रीले भने, अबदेखि औषधि आयात र आपूर्ति चेनमा कुनै समस्या नगर्ने र समस्या आएमा विभागलाई जानकारी गराउनुपर्ने निर्देशन दिएका छौं । औषधि आयातमा कुनै समस्या भए उहाँहरूलाई हामी सघाउन तयार छौं । केही महिनायता क्यान्सरका फाइबएफयू इटोपोसाइड भिन्क्रिटिइन जस्ता अत्यावश्यक औषधि बिरामीले किन्न पाइरहेका थिएनन् । वीर अस्पतालमा स्टक राखिएको औषधिसमेत सकिएपछि बिरामीका आफन्त सीमावर्ती भारतीय बजारसम्म पुगेर किन्न बाध्य थिए । औषधिको मूल्य बढेको, भारतीय बजारमै औषधि नपाइएको बाहनामा क्यान्सर, मुटुरोग, मृगौलाजस्ता कडा रोगका औषधि अभाव भइरहन्छ । औषधि नपाइएको अवस्थामा नेपाल औषधि व्यवसायी संघ काठमाडौं जिल्ला शाखाले ९८४१२६४१७१ मा फोन गर्ने आग्रहसमेत गरेको छ । शाखाले बडादसैंका अवसरमा बिरामीलाई हुन सक्ने आकस्मिक औषधिको अभाव पूर्तिका लागि २४ सै घण्टा हटलाइन सेवा उपलब्ध गराएको हो । संघका अध्यक्ष बद्रीप्रसाद श्रेष्ठले भने, बिरामीले औषधि नपाए उनीहरूकै स्थानको मेडिकल या स्वास्थ्य संस्थामा औषधि पुर्याउने प्रयास गर्छौं ।"
४० वर्षपछि नवदुर्गा नाच,"ललितपुर (कास) पाटनको पट्को टोलमा ४० वर्षपछि ठेचोको नवदुर्गा नाच नचाइने भएको छ । ललितपुर ठेचोका नवदुर्गा नाच पाटन दरबार क्षेत्रसँग सम्बन्धित विभिन्न नाचमध्येको पुरानो नाच हो । यो लिच्छविकालीन राजा मानदेवका इष्टदेवता मानमानेश्वरी देवी र मल्लकालीन तलेजु भवानी देवीसँग सम्बन्धित नाच हो । दरबारको मूलचोकमा प्रत्येक वर्ष बडादसैंको विजयादशमी र कोजाग्रत पूर्णिमाको अवसरमा ४ दिनसम्म यो नचाउने भएको छ । २४ वर्षदेखि यो नाच बन्द थियो । यल सांस्कृतिक पर्व संरक्षण समिति, नवदुर्गा गुठियार, पाटन दरबारको मू छे आँगन घरका पुजारी, ललितपुर महानगरपालिकालगायतको पहलमा नाच पुनः सञ्चालनमा ल्याउन लागिएको हो । नाच पुनः सञ्चालनमा ल्याउन सक्नु भनेको संस्कृति क्षेत्रमा महत्त्वपूर्ण उपलब्धि भएको महानगरका मेयर चिरीबाबु महर्जनले बताए । विजयादशमीमा मंगलबजार चार दोबाटोमा नवदुर्गा गणको मू द्यः (मुख्य देवता) र मनमानेश्वरीबीच एकआपसमा तीन पल्ट ढोगभेट गराउने परम्परा छ ।"
लागूऔषधसहित पक्राउ,"काठमाडौं (कास) प्रहरीले काठमाडौंको सामाखुसीबाट लागूऔषधसहित ५ जनालाई पक्राउ गरेको छ । पक्राउ पर्नेमा पक्राउ पर्नेहरूमा पोखरा महानगरपालिका२६ विजयपुरका ३७ वर्षीय भुवन अधिकारी र पर्सा पोखरिया नगरपालिका८ का २२ वर्षीय हाजिफ नसिम अख्तर तेली छन् । उनीहरूको साथबाट मेथ एम्फेटामाईन १ केजी बरामद गरेको प्रहरीले जनाएको छ । उनीहरूको सूचनाका आधारमा कलंकीबाट थप ३ जनालाई नियन्त्रणमा लिएको छ । पक्राउ पर्नेहरूमा पर्सा पोखरीयाका २८ वर्षीय महमद सहिद अख्तर, तनहुँ शुक्लागण्डकी नगरपालिका९ का २३ वर्षीया रजिया खातुन र भारत बेथेल ऐजोल मिजोरमका ३१ वर्षीय जोसाङ लियाना छन् । उनीहरूका साथबाट लागूऔषध एम्फेटामाइन ४५ ग्राम र लागूऔषध खातजस्तो देखिने सुकेको पात सय ग्राम बरामद गरिएको छ ।"
११ जुवाडे पक्राउ,ललितपुर (कास) प्रहरीले ललितपुर महानगरपालिका४ झम्सीखेलस्थित पाहुना ब्रेड एन्ड ब्रेकफास्ट रेस्टुरेन्टमा जुवातास खेलिरहेका ११ जनालाई पक्राउ गरेको छ । रेस्टुरेन्ट सञ्चालक ललितपुर महानगरपालिका१६ मंगलबजारका ३२ वर्षीय विरबु जोशीसहित ११ जनालाई २ लाख ६५ हजार रुपैयाँ र ९ बुक ताससहित शुक्रबार बिहान प्रहरीले पक्राउ गरेको हो ।
चिनियाँ रणनीतिको आधार,"सन् १९७२ मा बेइजिङमा अमेरिकी राष्ट्रपति रिचर्ड निक्सनको भ्रमणका बेला चिनियाँ प्रधानन्त्री चाउएनलाईलाई हेनरी किसिन्जरले भनेका थिए, तपाईको देश मलाई एकदम रहस्यमय लाग्छ । जवाफमा चाउएनलाईले भने, महोदय, बाहिरबाट हेर्दा रहस्यमय लागेको हो र तर भित्रबाट केही पनि रहस्य छैन । त्यही रहस्यमय चीनलाई अहिले संसारभरका विद्वान र पत्रकार डिकोडिङ गर्न लागेका छन् । चीनको अभूतपूर्व उदय पछाडिका कारणहरू खोतल्न लागिपरेका छन् । ५ हजार वर्षको लिखित इतिहास अझै कायम राखेको चीनको मौलिक चिन्तन, राजनीति र रणनीति रहस्यमय नै छ । यसको धर्म र संस्कृतिलाई पश्चिमाहरूले पूर्वीय रहस्यवादको रूपमा लिए । करिब २४ सय पहिलेकै सनजुको एउटा पुस्तक दि आर्ट अफ वारले समकालीन चीनको रणनीतिक मस्तिष्क बुझ्न मद्दत गर्छ । यस पुस्तकका सन्देशहरू चिनियाँ सैनिक नेताहरू, विदेश मामिलाका सञ्चालकहरू, व्यापारिक नेताहरू मात्र नभई खेलकुद क्षेत्रका हस्तीहरूका लागि मार्गनिर्देशक बनेका छन् । आखिर २४ सय वर्षअघि लेखिएको यस पुस्तकमा के छ ? जसले चिनियाँ राज्य सञ्चालकहरूलाई प्रेरणा दिन्छ । विशेष गरेर सैन्यकलामा लागू हुने यो पुस्तकलाई भियतनाम युद्धताका त्यहाँका कम्युनिष्टहरूले विशाल र प्रविधियुक्त अमेरिकी सेनालाई पराजित गर्न लागू गरेका थिए भने दोस्रो विश्वयुद्धताका पनि यसका सिद्धान्तहरूको लागू भएका थिए । बलियो पक्षलाई बेवास्ता गर, कमजोर पक्षलाई आक्रमण गर । यदि तिमी आफ्नो शत्रुलाई राम्ररी चिन्छौ भने हजार युद्धहरू जित्न सक्छौ र सबैभन्दा राम्रो त त्यो हो, यदि तिमी लडाइँ नलडी युद्ध जित्छौ । यस्ता सन्देशहरू भएको तीन भागमा विभाजित यो पुस्तक चिनियाँ सैन्यकला कौशलको आधार हो । सबै युद्ध छलमा आधारित हुन्छ भन्ने यस पुस्तकलाई सैन्य रणनीतिको सम्पूर्ण र विवेकपूर्ण कृति मानिन्छ । सनजुले प्राचीन कालमा छरिएका झगडालु राज्यहरू बीचको युद्धमा ऊ राज्यको सल्लाहकार भएर आफूभन्दा विशाल र धेरै शक्तिशाली चु राज्यलाई पराजित गरेका थिए । जसले गर्दा त्यसबेला ऊ राज्य धेरै शक्तिशाली भएको थियो । धेरै युद्धहरूमा सहभागी सनजुले आफ्ना अनुभवहरूलाई पुस्तकमा लेखेका हुन् । कतिले यसलाई धेरै सैनिक नेताहरूको अनुभवको निचोड रहेको तर नाम भने सनजुको दिइएको पनि बताएका छन् । विपक्षीलाई सेनाले होइन, विवेकले पराजित गर भन्ने सनजु युद्धलाई जीवन र मरणको प्रश्न ठान्छन् । अझ उनी अगाडि भन्छन्, तिम्रा योजना रातजस्तै अँध्यारो हुनुपर्छ । तर आक्रमण गर्दा चम्कनुपर्छ । पराजित सेनाले पहिले युद्ध गर्छ, पछाडिमात्र विजय खोज्छ । तर विजेता सेनाले पहिले मनोवैज्ञानिक रूपमा जित्छ र पछि युद्ध गर्छ ।सनजु लडाइँका लागि मौसम, भूगोल, नेतृत्व र नैतिक सिद्धान्त महत्त्वपूर्ण हुने बताउँछन् । उनले लडाइँमा जर्नेलको भूमिकादेखि सामान्य सिपाहीको दायित्वसम्मको चर्चा गर्दै गुप्तचरहरूको महत्त्वलाई प्रकाश पारेका छन् । एक्काइसौं शताब्दीको दोस्रो दशकमा पढ्दा लाग्छ, त्यतिबेलै सनजु मानव व्यवहार र सामाजिकराजनीतिक संरचना द्वन्द्वमा आधारित छ भन्ने निष्कर्षमा पुगिसकेका थिए । किनभने मानव चेतना नै द्विविपरीत ध्रुवमा विभाजित छ । जस्तो कि अँध्यारोउज्यालो, महिलापुरुष, दिनरात आदिजस्ता द्वन्द्वको क्रममा उत्पन्न हुने युद्धलाई विवेक सम्मत ढङ्गले निरुपण गर्ने उनको उद्देश्य देखिन्छ । यही विवेकका कारण आज उनको दर्शन चिनियाँ समाजको आद्य स्वरुपमा बसेको छ । चिनियाँ क्रान्तिका महानायक माओले पनि क्रान्तिताका युद्धमा जुको सिद्धान्तको प्रयोग गरेका थिए । यथार्थ राजनीतिमा आधारित यो सिद्धान्त पश्चिमी रणनीतिक सिद्धान्तभन्दा बेग्लै छ । युरोपेली सैन्य सिद्धान्तकार कार्लभान क्लवित्ज र एन्टोनी हेनरी जोमेनी रणनीतिकारहरू विजयलाई महत्त्वपूर्ण मान्छन् भने सनजु घेराउ, मनोवैज्ञानिक दबाब, वातावरण आदिलाई महत्त्वपूर्ण मान्छन् । उनी अरु युद्ध नलडीकनै विजय प्राप्त गर्न उद्देश्य पनि राख्छन् । उनी भन्छन् ध्वस्त भएको राष्ट्रलाई एउटै बनाउन सकिँदैन, जसरी मरेको मानिसलाई पुनः जीवनमा फर्काउन सकिँदैन । उनको विचार अनुसार भूगोलको विजयभन्दा मनोवैज्ञानिक विजय महत्त्वपूर्ण हो । आज भूगोलभन्दा विज्ञान प्रविधि र सामाजिक मिडियामार्फत मनोवैज्ञानिक युद्ध प्रबल हुँदै गएबाट उनको भविष्यवाणी सही सावित भएको छ । लडाइँमा ऊर्जा माथिबाट तल झर्ने पानीजस्तै हुनुपर्छ, जसका लागि कमाण्डरले आफ्नो शक्तिलाई सही दिशातर्फ रणनीतिक रूपमा मोड्ने कार्य गर्नुपर्ने उनको भनाइ छ । आजको विशाल चीनलाई विश्व अवस्थामा हेर्दा सनजु कमाण्डरजस्तै अवस्थामा बसिरहेको आभास मिल्छ । यसर्थ चीनको मौलिक दर्शन ताओवाद कन्फुसियशाली धर्म र बौद्ध समुदायजस्तै यो रहस्यमय र मौलिक रणनीतिक सैन्य सिद्धान्तले उक्त मुलुकलाई सुदूर भविष्यसम्म निर्देश गर्ने छाँट देखिन्छ । सनजुको दि आर्ट अफ वार भौतिक अर्थात वस्तुगत अवस्थाको आँकलनमा आधारित प्राचीन द्वन्द्ववादको प्रयोग हो । विरोधी पक्षको अस्तित्वलाई स्वीकार्दै त्यसलाई घेर्ने, थकित बनाउने र मनोवैज्ञानिक दबाब दिने र अन्ततोगत्वा विजय हासिल गर्ने उनको सूत्र हो । सनजुले सयौं युद्धहरू देखेका थिए । ती युद्धहरूको शैली र संरचना गरेरै उनले यो पुस्तक लेखेका हुन् । युद्धको सार्वभौम अस्तित्वलाई उनले स्वीकारेका छन् । ती युद्धहरूलाई विवेक सम्मत ढंगले टुङ्गो लगाउनु नै उनको रणनीति हो ।"
"गान्धी, अनुयायी र विनिर्माण","गान्धी जयन्ती मनाउँदा हरेक वर्ष उनका विचार र उनको जीवन विषयका कुरा दोहोरिन्छन् । त्यही सादगी जिन्दगी, त्यही शान्त तर प्रतिरोधमा आगो ओकल्नेको जीवन कथा अनि भारत मुक्त भएलगत्तै सन् १९४८ को ३० जनवरीका दिन नाथुराम गोड्सेले उनको हत्या गरेका कुराहरूका पुनरावृत्ति हुने गरेका हुन्, भारत र अरूतिर । तर नवऐतिहासिक सिद्धान्त अनुसार भन्ने हो भने भारतमा गान्धीलाई हेर्ने, उनको राजनीतिक विचारलाई व्याख्या गर्ने अनौठा तरिकाहरू जन्मेका छन् । भारतको निम्ति गान्धी भनेकै इतिहासका ऐना हुन्, जसभित्र त्यो देशले आफ्नो अनुहार हेर्ने गरेको छ । त्यो अनुहार फरकफरक देखिन्छ । हामीले गान्धीलाई हेर्ने दृष्टिहरू पनि आफ्नाआफ्ना राजनीतिक अवस्था र समयले बनाउने हुन् । नेपालमा गान्धीको विचारका अनुयायी भनेपछि दुई किसिमका मानिसहरूका चित्र आउँछन् । पहिलो, गान्धीको शैलीको आश्रम बनाएर खाँडी बुनेर अनि खानपानमा अनुशासित भएर बस्नेहरू आउँछन् । ती धेरै देखिएनन् । म विद्यार्थी हुँदा गौचर हवाई मैदानको उतापट्टि एउटा गाउँमा तुलसी मेहेरको आश्रममा गएका सम्झना छन् । गान्धी नेपालीका मनमा एक अहिंसाको बाटो लिने क्रान्तिकारी नेताको रूपमा चिनिन्थे । सायद अहिले पनि सर्वसाधारणमा गान्धीको त्यही चित्र छ । म त्यही चित्र बोक्ने मानिस हुँ । दिल्लीको राजघाटको उनको समाधिमा प्रायः हरेकपटक त्यहाँ गएको बेला पुग्छु । हरेक पटक राजघाटमा यसरी पुगेको बेला नेपालका कवि केदारमान व्यथितले लेखेको कविताका मलाई कण्ठै आउने यी हरपहरू गाउँछु, जुन यस्ता छन् :हेर जलेको भारतको आजादीको मूर्त कहानी दनदन दिनको तिमिर विनाशक कथा जलेझैं सान्ध्य चितामा अवनी अम्बर टुहुरा पारी निष्ठुरताको काल चितामा हेर जलेको त्यसमा खाइ प्राण विनाशक गोली भन्ने पनि अभिव्यक्ति आउँछ । कविताको सार छ, त्यत्रो मुक्तिदातालाई पनि यसरी हत्या गरिने विडम्बना हुँदोरहेछ । गोड्सेले गान्धीको हत्या गरेको विषय भारतभित्र अनेकौं किसिमले छलफलको मामिला भएको छ । भर्खरै एउटी बीजेपीकी उम्मेदवारले गोड्सेलाई त्यो काम गरेबापत देशभक्त भनिन्, अनि चुनाव पनि जितिन् । यो द्वैधताले इतिहासको एउटा बद्लेको चरित्रलाई देखाउँछ । तर आशिष नन्दीले गान्धीको हत्याको समय र भारतमा गान्धीवाद र आधुनिकतावादको द्वन्द्वलाई जोडेका छन् । नन्दी भन्छन्चिन्ताग्रस्त, असुरक्षित, परम्परागत सहरवासी एलिट वर्ग जो पश्चिमीकरण भएको थियो, त्यसले गान्धीलाई आफ्नो बाधक देख्थ्यो । उनका आफ्नै चेला र अनुयायी गान्धी अबको यो कालखण्डमा विलयन हुन्, तर उनको नाम भने उच्च भएर हाइहाइ भइरहोस् भन्ने चाहन्थे । गान्धीलाई मन नपराएर होइन, तर दोस्रो युद्धपछिको केन्द्रीकृत राज्य, सामाजिक निर्माण, अनि यथार्थवादी अन्तर्राष्ट्रिय राजनीतिमा उनीहरूलाई एनाक्रोनिजम वा पुराना लाग्नथालेका थिए, गान्धी । यी उद्धरण आशिस नन्दी (२०१८ः११४११५) भन्ने किताबबाट लिएको छु । यसमा गान्धीलाई नेहरू र उनका चेलाहरूले नै अर्घेलो मान्न थालेको कुरासमेत छ । हाम्रो मधेसमा टिलाठीका जनता हरेक वर्ष बाढीले पीडित भएको, कोशी बाँधले विस्थापित जनताले अहिलेसम्म कुनै क्षतिपूर्ति नपाएको र दुःख झेल्नुपरेका कारण पछाडि नेहरू र गान्धीका नीतिको द्वन्द्वको पृष्ठभूमि थियो कि भन्नु अनौठो लाग्छ । तर नेहरूको विशाल बाँध, ठूला आकारका निर्माण योजना सम्पन्न गर्ने कुरा गान्धीको विचारका विपरीत थिए । यसै सन्दर्भमा एउटा प्रसङ्ग जोड्न चाहन्छु । टिलाठी र कोशी क्षेत्रका बासिन्दा बाढीले आक्रान्त भएको बेला आफूले लेखेको एउटा लेखबाट यी हरपहरू उद्धरण गर्न चाहन्छु ःभारतका प्रधानमन्त्री जवाहरलाल नेहरूले हिमाचल प्रदेशको सतलज नदीको उचाइका भाक्रा र नङ्गल बाँधको सन् १९५४ मा उद्घाटन गर्दा विशाल बाँधलाई मन्दिरको संज्ञा दिए । उनले बाँधले सबै किसिमका समाधान ल्याउँछ भन्ने ठानेका थिए । ससाना उद्योग, बिजुली निकाल्ने संयन्त्रदेखि घरघरमा खुसियाली आउँछ, यो मन्दिरबाट भन्ने उनले ठानेका थिए । यो विषय अर्को अर्थमा चाखलाग्दो छ । नेहरू महात्मा गान्धीका चेला थिए । गान्धी यस्तो विशाल योजनाका विरोधी थिए, किनभने ती साधारण विपन्न मानिसका खुसियालीको मात्र चिन्ता राख्थे । यी बाँधहरू भोलि गएर पुँजीवादीका साधारण मनुवाहरूको शोषण गर्ने आधार हुनेछन् भन्ने कुरा उनले देखिसकेका थिए । जर्मन लेखक ईएफ सुमाखरको स्मल इज बिउटीफुल (१९७३) किताब हामी धेरैले पढेकै हुनाले यत्ति भनौं । तर नेहरूले महात्माको यस विषयमा कुनै कुरा मानेनन् । उनले अङ्ग्रेज उपनिवेशका शासकहरूकै मोडल माने ।(कान्तिपुर, भदौ ५, २०७४) ।कुरा अझ जटिल छ । नेहरू र पटेल गान्धीका परमभक्त र अनुयायी थिए । अहिले बीजेपीका नेताहरू पनि गान्धी विरोधी हुन् भन्ने आधार छैनन् । त्यसो भए गान्धी भारतीय आधुनिक राजनीतिमा को हुन् त ? के उनका विचार भारतले आफैं पनि मानेको छ त ? गान्धीको बालसुलभ दन्तहीन हाँसेका फोटा भारतीय नोटहरूमा छन् । विडम्बना के छ भने गान्धीले जे मनपराएनन्, उनका विम्ब त्यहीं छापिएका छन् । गान्धी जस्ता नेताहरू देशको राजनीति गर्नेहरूको निम्ति, उनका नाममा आदर्शका रचना गर्न र प्रसार गर्नका निम्ति आवश्यक हुन्छन् । गान्धीको विषयमा अर्को पनि द्वैत धारणाको उदाहरण दिन्छन्, नन्दी । गान्धीले अंग्रेज शत्रु भए पनि, भारत कब्जा गरेर शासन गर्नेहरू भए पनि अंग्रेजलाई नजिक गरेका निकै उदाहरण छन् । द इन्टिमेट इनिमी (१९८३) भन्ने प्रसिद्ध किताबमा आशिष नन्दीले गान्धीले अंग्रेजलाई एक आसन्न शत्रुको वा इन्टिमेट इनिमी को रूपमा ग्रहण गरेको कुरा लेखेका छन् । गान्धीले आफैंले भने अनुसार, उनले अहिंसाको धारणा कुनै भारतीय धर्मका ग्रन्थहरूबाट लिएका थिएनन् । गान्धी आउनुभन्दा पहिलेका १५० वर्षसम्म भारतको कुनै सुधारक र राजनीतिक नेताले हिन्दुको एक गुणको रूपमा अहिंसालाई वरण गरेका थिएनन् । राजा राममोहन रायले दया गर्नुपर्छ भन्ने धारणा प्रतिपादन गरेर यो विचार अलिकता ल्याएका थिए (पृष्ठ ५१) । यी माथिका अनुच्छेदमा भारतभित्र गान्धीबारे भएका छलफल र धारणाहरूको चर्चा गरियो । त्यसो भए नेपालका गान्धी अनुयायीको दोस्रो वर्गमा को आउँछन् त ? यो प्रश्नको उत्तर सजिलो छ । यस वर्गमा भारतीय लोकतान्त्रिक सिद्धान्तसँग मिल्ने धारणा भएका नेताहरू आउँछन् । नेपालमा कुन नेता गान्धीका पक्का अनुयायी थिए, म यसै भन्न नसक्ने रहेछु । सादा जीवन विताउने, पैसाको लोभ नगर्ने, आफूसँग केही जेथो नभएका, सुरही र छातामात्रै भएका, प्रस्टवक्ता भनेर चिनिएका किसुनजी गान्धीका पक्का अनुयायी राजनीतिज्ञ हुन् कि भन्ने भनाइ छ । अहिले महात्मा गान्धीको १५० औं जयन्ती मनाउने क्रममा उनका विचारलाई लिएर कतै पनि छलफल र बहस भएका छैनन् । यसको अर्थ पनि त्यति सजिलो छैन । नेपालमा नेपाली कांग्रेस गान्धीका विचारको नजिक सिद्धान्त भएको दल मानिँदै आएको हो । बीपी कोइरालाले क्रान्तिकारी भए पनि आफू गान्धीको अहिंसाको सिद्धान्तको अनुयायी भएका कुरा उनका लेख र विचारमा आउँछन् । नेपालको अहिलेको राजनीतिक परिस्थितिमा महात्मा गान्धीको प्रभाव खासै देखिएको छैन । लाग्छ, अहिले नेपालमा पनि अरूतिर जस्तै विनिर्माणको युग आएको छ । माओवादी नाम भएका पश्चिमी देशका केही विद्रोही कमिनिष्ट विचार मान्ने युवाहरू थिए । फ्रान्सका दार्शनिक पनि एकताका प्रख्यात माओवादी मानिन्थे । पेरिसको घरका कौसीमा गएर तल इँंटा हानेको बेला दार्शनिक मिसेल फुको माओवादी थिए । भारतको पश्चिम बंगालका नक्सालवादी माओवादी थिए । तर नेपालमा माओवादी भन्ने ठूलो दल छ, तर त्यसले माओका विचार हुबहु मान्दैन । त्यसको बाटो अर्कै भएको छ । लाग्छ, नेपालको कुनै पार्टी पनि गान्धीवादी हुन सक्तैन । गान्धीवादी हुन सही आचरण गर्ने, अहिंसावादी हुने, लोभ नगर्ने अनि सानो तहका आर्थिक योजना गर्ने र गरिबको सेवा गर्ने हुनुपर्छ । तर ती सबै कुरा अहिले नेपालमा उल्टोपट्टिबाट अभ्यास गर्ने राजनीतिक चरित्र भएका दलहरूमा कतै देखिँदैनन् भन्ने कुरा धेरैले मानिआएका छन् । हामी सर्वसाधारणमा पनि गान्धीवादी हुने कुनै साहस अब बाँकी रहने छैन जस्तो देखिएको छ । त्यसो भए महात्मा गान्धीलाई कसरी सम्झिने त ? भन्ने प्रश्न अहिले सबभन्दा जटिल रूपमा भारतमा नै उठेको देखिएको छ । महात्मा गान्धीले उनका विचारले भारतमा विचारका तरङ्ग कसरी ल्याइबसेका रहेछन् भन्ने कुरा देखाउन यस लेखमा आशिष नन्दीका उदाहरणहरू ल्याइयो । तर गान्धीको प्रभाव भनेको सर्वत्र परिआएको छ । अमेरिकाका मुक्ति योद्ध मार्टिन लुथर किङ जुनियरदेखि लिएर दार्शनिकहरूसम्म गान्धीको विचारका प्रभाव छन् । तर गान्धी अहिले पनि मानवजातिकै एक महत्त्वपूर्ण आदर्शको रूपमा रहँदै आएका छन् । ती गौड छन्, तर छन् । अहिले नैतिकता, मानिसको सम्मान गुम्दै गएको अनि पृथ्वीको ठूला योजनाले हुर्मत काढ्ने क्रम तीव्र भएको बेला गान्धी कसैले नचाहेर वा नमानेर पनि एउटा विचार र अभियानका प्रतीक हुन्, जसको महत्त्व आज झन् प्रखर भएको छ ।"
दसैंँको महत्त्व र उपादेयता,"दसैँ नेपालीहरूको ठूलो चाड हो । एक किसिमले भन्ने हो भने राष्ट्रिय चाड नै । राज्यले दिने सबैभन्दा लामो छुट्टी यही दसैँमा हुन्छ । आआफ्नो रीतिस्थिति, परम्परा अनुसार दसैँ पर्व मनाइन्छ । काम विशेषले विदेशमा गएकाहरू, लाहुरमा गएकाहरू पनि सम्झीसम्झी थातथलो फर्कने यसैबेला हो । फर्कन नसक्नेहरू पनि चुकचुकाउँछन् । परदेशमा रहेकाहरू घरका आमाबाबु, आदरणीयजनहरूको आशिर्वाद थाप्न नपाएकोमा, स्नेहीजनहरूलाई मङ्गलकामना गर्न नपाएकोमा थकथकी मान्छन् । दसैँमा नेपालीहरू रमाएका हुन्छन्, आआफ्नै किसिमले । केटाकेटीहरू गाउँघरमा पिङमा, सहरी क्षेत्रमा चङ्गा र अन्य मनोरञ्जनात्मक खेलकुदमा मस्त हुन्छन् । घरका अभिभावक दसैँको जोहो गर्नैमा व्यस्त हुन्छन् । कति अभिभावक कसरी दसैँ मनाउने, केटाकेटीहरूलाई खुसी पार्न लत्ताकपडा केके किनिदिने, दसैँमा कुनकुन इष्टमित्रकहाँ जाने योजना बनाउनमा तल्लिन हुन्छन् । कति भने दसैँमा केकस्तो साधना गर्ने भनी धार्मिकआध्यात्मिक मान्यता अनुसारका कार्यहरूको तयारीमा हुन्छन् ।घटस्थापनाबाट सुरु हुने दसैँको नौ दिनलाई नौरथा वा नवरात्र भनिन्छ । नौ दिनसम्म देवी दुर्गाको आराधना गर्ने क्रममा उनका विविध स्वरूपहरूमध्ये शैलपुत्री, ब्रह्मचारिणी, चन्द्रघण्टा, कुष्माण्डा, स्कन्दमाता, कात्यायनी, कालरात्रि, महागौरी र सिद्धिदात्रीको क्रमैसँग पूजाआराधना गरी उनैको प्रसादस्वरूपको टीका र जमरा आफ्ना हजुरबुबा, हजुरआमा, आमाबाबु, सासुससुरा लगायतका अग्रजहरूको हातबाट ग्रहण गरिन्छ । र आफ्ना परिवारजनहरू र घरमा टीका थाप्न आउने आफन्तजनहरूलाई टीका लगाई घरमा तयार खानेकुरा खान दिई अझ मान अनुसार दिनुपर्नेलाई हातमा दक्षिणासमेत दिई आशिर्वाद दिने चलन छ । विवाहित छोरीहरूका लागि माइत तथा भान्जाभान्जीका लागि मामाघर जाने उल्लासको पर्व यही हो । यसरी आश्विन शुक्ल दसमीदेखि सुरु भएको टीका आश्विन शुक्ल पूर्णिमासम्म चल्छ । पूर्णिमा तिथिको दिन रातभर जाग्राम बसी, महालक्ष्मीको विशेष रूपले पूजाआराधना गरी यो पर्व सम्पन्न गरिन्छ । यो पूर्णिमालाई कोजाग्रत पूर्णिमा भनिन्छ । यस दिन कोको जागेर बसेको छ, कसकसले पूजाआराधना लक्ष्मीको गर्योगरेन, माता महालक्ष्मीले निगरानी राख्नुहुन्छ भन्ने विश्वासले पनि यसको नाम कोजाग्रत भएको भन्ने भनाइ छ । जाग्नुपर्ने अन्तर्चेतना हो, विवेक हो, बुद्धि हो, ज्ञान हो । रातमा जागा बस्नुपर्छ भनेर जुवातासको खालमा रमाएर वा खान हुनेनहुने चिजबिज खाएर बस्नुको कुनै औचित्य छैन, यस अर्थमा । दसैँको नौँ दिनको पूजाअनुष्ठानको मुख्य विषय भन्नु नै आत्मसाधना हो । यसमा व्यक्तिव्यक्तिको आत्मशुद्धिको उद्देश्य मुख्य रूपमा समाहित छ । आफूमा देखापर्न सक्ने दानवीय प्रभाव र विकृत आचरणमा आधारित चिन्तन, सोच र विचारको कारण आफू, परिवार, समाज र देशमा पर्नसक्ने दुर्घटनाबाट मुक्ति पाउन गलत सोच र कर्म मबाट कहिल्यै नहोस् भन्ने कामना र आभ्यन्तरिक प्रार्थनाको समष्टि रूप नै पूजाको उद्देश्य हो । आफूले प्राप्त गर्नसकेको शक्ति र सिद्धि शिवाशक्ति अर्थात् कल्याणकारी बनोस् र त्यसले मनको माध्यमबाट उब्जने अशिवाशक्ति अर्थात् अकल्याणकारी चिन्तनहरूलाई सदैव परास्त गर्नसक्ने विवेक र बुद्धि माता जगज्जननी देवी दुर्गाले प्रदान गरून् भन्ने अभीष्ट नै बडादसैँभित्र अन्तर्निहित छ । हिजोआज यसमा अर्थको बुझाइ र बुझाउने व्यक्तिहरूको कमीको कारणले गर्दा पनि होला, खाऊँपिऊँ मोज गरुँ मै दसैँ सीमित हुँदै गइरहेको त होइन भन्नेजस्तो देखिँदै गएको पनि छ ।इतिहासको कुनै कालखण्डमा राजारजौटा, लडाइँभिडाइँ र युद्धसँग बढी नजिकिएको विजयादसमीको नातासम्बन्ध विस्तारै टुट्दै गएको छ । किनभने अब पहिलेजस्तो भुरेटाकुरे राजा र रजौटाहरू छैनन् । ससाना राज्य प्राप्तिको लागि सीमोलङ्गन गर्नुपर्ने आवश्यकता रहेन । तर त्यसबेलाको धङधङ्ती हातहतियार पूजा, शस्त्रास्त्रको पूजा, मौलो पूजा, कोतपूजाको नाममा हुने पशुबलिको अन्धविश्वास धेरै मात्रामा हट्दै गए पनि अझै केही रहलपहल बाँकी छ । आफूजस्तै संवेदना र भावना भएको कसैलाई पशुबलिको नाममा मार्ने, काट्ने काम के ठिक गरिरहेका छौँ ? हामीले आफैंलाई सोध्नुपर्छ । शास्त्र त महासागरजस्ता हुन्, त्यहाँ डुबुल्की लगाउँदा अमृत पनि पाइन्छ, कालकुट विष पनि । हामीले आफू, परिवार, समाज र राष्ट्रलाई कस्तो देख्न चाहेको हो ? हिंसैहिंसाले ग्रस्त समाज बनाउने चाहना हो भने जे पहिले रीतिरिवाज, संस्कृतिको नाममा चले ती ठिकै हुन् भनेर आँखा चिम्लिदिए हुन्छ । होइन शान्त, समुन्नत, खुसी र आनन्दले समृद्ध देख्न चाहने हो भने संस्कृतिको नाममा भित्रिएका अनेक यस्ता विकृतिहरूलाई हटाउँदै, घटाउँदै, पन्छाउँदै नजाने हो भने अज्ञानता र अन्धविश्वासकै भुमरीमा अल्मलिएर बस्नेछौँ । इतिहासमा गोपाल, महिषपाल, किरात कालमा दसैँ कसरी मनाइन्थ्यो, प्रमाणहरू अभाव छ । लिच्छवि कालका बारेमा पनि त्यति थाहा लाग्दैन । मध्यकालका छिटपुट उदाहरण पाइन्छ । नेसं ७९८ (विसं १७३५) को विजयादसमीको दिन काठमाडौँका मल्ल राजा नृपेन्द्र मल्ल र गोरखाली राजा पृथ्वीपति शाहले हनुमानढोकाको मोहनचोकमा मीत लगाएको उल्लेख पाइन्छ । उनीहरू दसैँको अवसर पारेर दीक्षा लिन्थे । उल्लेखनीय कुनै काम गर्नुपर्यो भने विजयादसमीको साइत कुरेर बस्थे भन्ने कुरा त्यसबेलाका केही टिपोट र ठ्यासफुमा आउने उल्लेखहरूबाट थाहा हुन्छ । नेसं ७८६ (विसं १७२३) को सुवर्णपत्रमा आश्विन शुक्ल प्रतिपदा अर्थात् घटस्थापनाको दिन श्रीनिवास मल्लले आफ्नो दरबारमा मूलचोक तयार पारी त्यसको माझमा महानवमीको साइतको दिन आफ्नो इष्टदेवताको लागि मन्दिर बनाई पूजा गरेको उल्लेख पाइनाले सद्सङ्कल्पका असल र राम्रा कार्यहरू दसैंमा गर्नुपर्छ भन्ने भावना त्यसबेला रहेको थाहा पाइन्छ । परिवारजनहरूसँगको भेटघाट, मिलन र पुनर्मिलन, मान्यजनहरूको आशिर्वाद, नाता सम्बन्धको नवीकरण, आत्मीयताको विकास तथा उत्सव र मनोरञ्जनको माहोल पनि प्रमुख विशेषता हो भन्नैपर्छ, दसैँको । यसैले दसैँको छुट्टीको मज्जा नै अलग्ग हुन्छ । वर्षातपछि विस्तारै चिसोचिसो हुँदै घमाइलो हुँदै गएको मौसम । घाम प्यारो बन्दै जाने अवस्था । बाहिर केही कुहिरो हो कि जस्तो देखिने हुस्सुको च्यादर र त्यसले बनाउने बिहानपखको अँध्यारो रमाइलो लाग्दो हो, सबैलाई । परिवारजनहरूसँगको भेटघाट र नातासम्बन्धको विकास र नवीकरण दसैँको अविष्मरणीय पक्ष हो । आत्मोपलब्धिको साधकहरूका लागि त यो ठूलो अवसरै हो भन्दा हुन्छ ।काठमाडौँ खाल्डोको नेवार बस्तीहरू हुन् कि बाहिरका नेवार बस्तीहरू हुन् । नौरथादेखि नै बाँसुरी बाजा, मोहाली बाजा, झ्याम्टे बाजा र धिमे बाजाको धुनले दसैँलाई सम्झाइहाल्छ । बाजा बजाउँदै मन्दिरमन्दिरको दर्शनमा लामबद्ध भई हिँड्ने जत्थाहरू बिहान सखारै ठाउँठाउँमा जम्काभेट हुनु पहिले सामान्यजस्तो लाग्थ्यो । आजकाल आक्कलझुक्कलमात्र देख्ने अवसर पाइन्छ । अझ पुराना बस्तीहरूका मठमन्दिरहरूतिर बज्ने मालश्रीको राग पनि कम रोचक हुँदैन । हिजोआज उत्तराधिकारी अभाव, सिक्ने इच्छा राख्नेहरूको खडेरीले गर्दा तिनले धेरै समयको निरन्तरता पाउने कमै सम्भावना छ । हिजो तिनको जगेर्नाका लागि अनेक किसिमले गुठीको व्यवस्था गरिएको हुन्थ्यो, राज्यले सहुलियत दिएको हुन्थ्यो र पो त्यस्ता सांस्कृतिक परम्पराहरू चलेका थिए । न सरकारको सहयोग न जनताको इच्छा छ, अहिले । जसले गर्दा लरखरिएको अवस्थामा छ, यी मूर्त र अमूर्त सम्पदाहरूको अवस्था । आफ्नोआफ्नो गक्ष र क्षमता अनुसार मनाइन्छ, दसैँ । हुनेले तडकभडकसाथ नहुनेले जसोतसो । कतिको लागि दसैँ आयो ढोल बजाई, गयो दसैँ ऋण बोकाई हुन्छ । नेपालमा कत्ति यस्ता दुर्गम ठाउँहरू छन्, जहाँ एकछाक मिठोमसिनो खान दसैँ नै कुर्नुपर्छ । दसैँभित्र १) पूजाअर्चना, साधना २) टीका ३) आपसी सद्भाव, सम्मान र साथसाथै मनोरञ्जन पनि गाँसिएको छ । तर यसभित्र समेटिएको साधना पक्ष अहिले झन्डै विलुप्तको अवस्थामा छ । नवरात्रभरि महादुर्गा, महालक्ष्मी र महासरस्वतीको पूजाआराधना गरी आफूमा भएका काम, क्रोध, लोभ, मोह, मद, मात्सर्यजस्ता अवगुणहरूलाई त्यागेर त्यसमाथि विजय पाउने र आफूले आफैंलाई जित्ने पर्वको गुढ रहस्यलाई बुझ्न नसक्दा यो पर्वमा विकृति भित्रिँदैछ । हामीभित्र भएको पशुताको त्यागले असल व्यक्ति बनाउँछ । पशुतालाई आफैंभित्र राखेर जति नै पशुको बलि दिए पनि पशुता मासिन्न, यो विचारणीय कुरा छ ।समग्रमा आफूमा व्याप्त दोष र दुर्गुणहरूलाई हटाई असल आचरण, सत्यप्रतिको निष्ठा, सबैकाप्रति सद्भाव र सबैले सबैको सुख, समृद्धि, आरोग्य र सफलताको कामना गर्नुमै प्राप्त शक्तिको सही सदुपयोग हुने स्पष्ट छ । यसका लागि हरेकले आफूभित्र उदात्त मानवीय गुणको अभिवृद्धि गर्नुपर्ने सन्देश पनि दसैं पर्वमा समाहित छ । शक्तिको मदमा डुबेर कसैले पनि अभिमान र अहंकार देखाएर म नै सर्वेसर्वा हुँ भन्ने किसिमको घमन्ड र मैपनाले आसुरी प्रवृत्तिलाई हुर्काउनेबढाउने हुन्छ । त्यसले व्यक्ति, समाज र राष्ट्रमा अनावश्यक द्वन्द्व र परस्परमा शत्रुतालाई वृद्धि गर्छ । त्यसबाट मुक्ति पाउन उदात्त मानवीयतामा आधारित म पनि बाँचुँ, अरू पनि बाँचुन् भन्ने वसुधैव कुटुम्वकमको कल्याणकारी दृष्टि र भावनाको विकास नै दुर्गा आराधनाको गुढ अर्थ र उद्देश्य हो भन्ने मनन गर्नु जरुरी छ ।"
पशु अधिकारका पक्षमा,"समाधान के होला ?१ व्यवस्थित वधशालाको निर्माण ः माथि उल्लेखित सबै दृश्य र घटनाहरूले नेपालमा पशु अधिकारको दुरवस्थाप्रति इंगित गर्छ । पशुवध मासु आपूर्तिको लागि आवश्यक भए पनि तिनको निर्ममतापूर्वक गरिने वधचाहिँ अक्षम्य छ । म बेलायतमा जाँदा मैले आफ्नी बेलायती साथीलाई सोधेको थिएँ, यी ठूलठूला ट्रकमा के राखेर कुदाएका हुन् ? उनको जवाफ वधशालातिर ओसारेका गाई वा भेडाहरू होलान् । सम्झेँ, म्यानचेस्टरबाट टाढाको ठाउँ रिचमन्ड जाँदा लाखौं भेडा एउटै चौरमा चरिरहेको देखेकी थिएँ, तिनको ओसारपसार यसरी हुँंदोरहेछ भनी थाहा पाएँ । अनि यहाँ मासुको लागि जनावर कसरी मारिन्छ भनी सोध्दा उनले भनेकी थिइन्, खासमा मलाई थाहा छैन, तर सकेसम्म कम पीडा दिएर मारिन्छ भन्नेचाहिँ थाहा छ । हुनसक्छ, तिखो छेड्ने वा काट्ने मेसिनले मारिन्छ । जिउँदो पशु मेसिनमा राखिदिएपछि सबै अंग छुट्टिएर प्याकेटमा बाहिर आउँछ । उनको जवाफले मलाई अलि शान्ति मिलेको थियो । हाम्रो देशमा दसैं चाड नजिकिँदैछ । हामी पशुबलिका हिमायतीहरू हिमाली तथा पहाडी भेगबाट हप्तौं खेदाएर ल्याइएका बोका तथा भेडाच्याङ्ग्रा जिउँदै घरसम्म पुयाएर त्यसको बलि दिएर धर्म हुन्छ, देवी खुसी हुन्छिन् भनी मान्छौं तर ती अबोध जनावरले खप्नुपर्ने शारीरिक तथा मानसिक कष्टको ख्याल गर्दैनौं । यति धेरै मासुको खपत हुने भएपछि देशका बिभिन्न स्थानमा आधुनिक वधशाला स्थापना गरेर मासुका प्याकेटमात्रै सहर पुर्याए पनि त हुँदो हो । महिनौं हिँडाएर हिमाली जिल्लाका च्याङ्ग्रा वा चितवनका कुखुरा काठमाडौं पुर्याउनुभन्दा त उतैतिर वधशालाको निर्माण गरेर प्याकेटको मासुचाहिँ काठमाडौं पुर्याए कसो होला ? जिउँदो जनावर घुमाउनुको सटट सफा र स्वस्थ मासु नै घुमाए हुन्न र ?२ बलिप्रथामा सुधार ः हामी लोकतान्त्रिक गणतन्त्रमा छौं । हिजोका राजारजौटाको कालमा सांस्कृतिक प्रयोजनका लागि राँगा वा बोकाको बलि दिनु स्वाभाविक थियो होला । तर अहिले तर अहिले यस्ता संस्कारको पुनरावलोकन गर्ने बेला भएको छ । गुठीको जग्गा विघटन गर्न तम्सिने सरकारले यस्ता कुरामा पनि विचारविमर्श गर्थ्यो कि ? पशुबलिका नाममा हामी धर्म गरिरहेका छौं कि पाप एकपटक चर्कै बहस उठाउनुपर्ने होइन ? अनि देश क्रिस्चियानीकरण भयो भनेर छटपटिने पण्डित महोदयहरूले पनि बलि संस्कारमा परिमार्जन गर्नपर्ने कुनै स्थान देख्छन् कि ? महिला तथा दलितलाई नियन्त्रण गरेर शासन गरेजस्तै अबोध जनावरमाथिको हिंसालाई स्वीकार्य बनाइराख्नमै उनीहरूले आफ्नो अस्तित्व सुनिश्चित भएको देख्छन् भने त के भन्नु र खै ?३ गौशाला निर्माण ः छाडा गाईबाछा वास्तवमा बोझ होइनन्, यदि यिनको उचित रेखदेख गर्ने गौशालाको निर्माण भयो भने । गाईको मलमूत्रबाट मात्रै पनि लाखौं आम्दानी गर्न सकिन्छ । मार्भिन ह्यारिसले इन्डियाका छाडा गाईगोरुको अध्ययन गरेर किन हिन्दुले गाई पूजा गर्छन् भनी अनुसन्धान गरेका थिए र उनको निष्कर्ष के थियो, छाडा गाईगोरुले गर्ने हानिनोक्सानीभन्दा बढी फाइदा दिन्छन् । त्यसैले कृषिप्रधान हिन्दु समाजले गाईवस्तुलाई आमासरह मानेर संरक्षण गर्छ । तर अहिले कृषिप्रधानबाट रेमिटान्सप्रधान हुनलागेको हाम्रो मुलुकलाई छाडा चौपाया समस्या बन्नु अस्वाभाविक होइन् । यसको समाधान भनेको पशुको मालिकलाई जिम्मेवार बनाउनु र कथाचित सडकमा देखिएमा गौशालाको निर्माण गर्नु नै हो । यसतर्फ स्थानीय सरकार क्रियाशील हुनु आवश्यक छ । ४ बन्ध्याकरण ः भुस्याहा कुकुरको समाधान गर्न तिनको बन्ध्याकरण नै उपयुक्त समाधान होला । कुकुराश्रम पनि खोल्न सकिन्छ कि । खासमा भन्ने हो भने मानवको जस्तै जनावरको पनि जन्मदर्ता, इन्स्योरेन्स तथा मृत्युदर्ता गराउने परिपाटीको सुरुआत हुने हो भने ती जनावर सडकसम्म आइपुग्ने समस्यामा धेरै नै कमी आउँछ । विकसित देशहरूमा जनावरलाई परिवारको सदस्यजस्तै मायाममता दिएर पालेको, औषधिउपचार गरेको र मृत्यु संस्कार गरेको पनि देखिएको छ । उनहरूले गरेका राम्रा कामको फोटोकपी हामी पनि गरौं न । हामी पनि जनावरप्रति दयालु भाव राखौं र सभ्यताको परिचय दिऔं ।"
'भारतपाकिस्तान युद्ध भए १२५ करोडको मृत्यु हुन सक्छ',"(वासिङ्टन)  भारत र पाकिस्तानबीच परमाणु युद्ध भएमा साढे १२ करोड मानिसको मृत्यु हुने सक्ने एक अध्ययनले देखाएको छ । अमेरिकामा गरिएको एक अध्ययनले दुई मुलुकबीच परमाणु युद्ध भएकोमा त्यसको परिणाम अत्यन्तै दुःखद् हुने जनाउँदै साढे १२ करोड मानिसको अनाहकमा ज्यान जाने उल्लेख गरेको हो । यति मात्रै होइन विश्वभरि जलवायु परिवर्तनजन्य कारणले भयावह अवस्था आउन सक्छ, अध्ययनमा भनिएको छ । बीबीसीका अनुसार रुट्गर्स विश्वविद्यालयका प्राध्यापक ऐलन रोबोकको सहलेखनमा तयार पारिएको अध्ययनमा करोडौं मानिसको ज्यान जाने दाबी गरिएको छ । ऐलनले भनेका छन्, भारतपाकिस्तान परमाणु युद्धले दुई मुलुकलाई मात्र होइन, विश्वका विभिन्न देशलाई प्रभावित पार्ने छ । साइन्स एड्भान्टेज जर्नलमा प्रकाशित अध्ययन प्रतिवेदनमा २०२५ मा हुने सक्ने युद्धलाई आधार मानेर युद्धबाट हुने क्षतिको अनुमान गरिएको छ । कश्मीर मुद्दामा दुई छिमेकी मुलुकबीच पटकपटक युद्ध भइसकेको छ । २०२५ सम्ममा दुई मुलुकमा संयुक्त रूपमा ४ देखि ५ सयसम्म परिमाणु अस्त्र हुने छ, अध्ययनमा भनिएको छ । अध्ययनमा सहभागी अनुसन्धानकर्ताका अनुसार परमाणु बमहरू विस्फोट भए पनि १६ देखि ३६ करोड टनको खरानी बन्ने छ, जुन धुवाँका ससाना कणका रूपमा फैलिने छ । धुवाँको मुस्लो र खरानी वायुमण्डलको माथिल्लो भागमा पुग्ने छ र साताभित्रै पूरै विश्वमा फैलिन सक्छ, अनुसन्धानकर्ताले भनेका छन्, खरानीले सौर्य विकिरणलाई सोस्ने छ र हावालाई अत्यन्तै तातो बनाइदिने छ । धुवाँ तीव्र गतिमा आकाशमा फैलिएर विश्वभरि तुवाँलो लाग्ने सक्छ । अध्ययनका अनुसार यो प्रक्रियामा पृथ्वीसम्म पुग्ने सूर्यको प्रकाशको मात्रमा २० देखि ३५ प्रतिशतले कमी आउने छ । यसबाट पृथ्वीको तामक्रम २ देखि ५ डिग्री सेल्सियससम्म घट्न सक्ने अनुमान अध्ययनमा गरिएको छ । यति मात्रै होइन, विश्वभरि हुने वर्षामा १५ देखि ३० प्रतिशतले कमी आएर खडेरी र सुक्खालाई निम्त्याउन सक्ने दाबी पनि गरिएको छ । शोधकर्ताहरूका अनुसार त्यो अवस्था आएमा विश्वमा तरकारीको उत्पादन पनि १५ देखि ३० प्रतिशतले रोकिने तथा महासागरको प्रडक्टिभिटीमा पनि ५ देखि १५ प्रतिशतसम्म कमी आउने छ । अध्ययनमा भनिएको छ, परमाणु युद्धका कारण परेको असरलाई न्यूनीकरण हुन कम्तीमा १० वर्षभन्दा बढी समय लाग्न सक्छ, जबसम्म माथिल्लो वायुमण्डवमा धुवाँ रहने छ । अध्ययनकर्ताहरूले सन् २०२५ सम्म परमाणु अस्त्रको क्षमतामा पनि वृद्धि हुने छ । सन् १९४५ मा अमेरिकाद्वारा जापानको हिरोसिमामा खसालेको बमको आकारमा रहेको परमाणु अस्त्रको क्षमता १५ किलोटन विस्फोटक पदार्थको जति शक्तिशाली हुने पनि अध्ययनमा छ । यस्तो अवस्थामा भारत र पाकिस्तानको युद्ध भएमा ५ करोड देखि १२५ करोड मानिस मारिने छन् । यसका साथै विश्वभरि भोकमरी भएर थप मानिसको मृत्यु हुन सक्छ, अमेरिकी अध्ययनमा उल्लेख छ ।"
मास्क लगाउन रोक,"(बेइजिङ)  हङकङमा शनिबारदेखि मास्क लगाउन नपाइने भएको छ । मास्क लगाएर मुख लुकाउनेलाई जरिवानासहित जेल सजाय हुने छ । अक्टोबर ४ को मध्य राति १२ बजेदेखि यो नियम लागू हुँदै छ । नियम उल्लंघन गर्नेलाई २५ हजार हङकङ डलर जरिवानाका साथै १ वर्षसम्म कैद गर्न सकिने छ । शुक्रबार हङकङ विशेष प्रशासनिक क्षेत्रकी मुख्य प्रशासक क्यारी ल्यामले विशेष प्रशासनिक बैठकको आह्वान गरेर यस्तो निर्णय गरेको बेइजिङस्थित सञ्चारमाध्यमहरूले जनाएका छन ।विवादास्पद सुपुर्दगी विधेयक फिर्ताका बाबजुद प्रदर्शनकारीहरूले हङकङमा तोडफोड जारी राखेका छन् । गत जुलाईदेखि भइरहेका तोडफोडमा संलग्नले मुख छोपेका कारण पहिचानमा कठिनाइ भएपछि हङकङले मास्क निषेध को नयाँ नीति ल्याएको हो । बैठकले आपत्कालीन व्यवस्था नियमावलीलाई आधार मान्दै सामाजिक परिपाटी पुनः स्थापित गर्ने तथा हङकङमा जारी प्रदर्शन रोक्ने उद्देश्यले कसैले पनि मुख लुकाएर हिँड्न नपाउने गरी मास्क निषेध को निर्णय तर्जुमा गरेको हो ।विगत ४ महिनादेखि मुख लुकाएर प्रदर्शनकारीहरू हिंसात्मक गतिविधिमा उत्रिएका छन्, प्रमुख क्यारीले भनिन्, मास्क निषेध गर्ने नियमबाट सुरक्षा निकायलाई कानुनबमोजिम कारबाही अघि बढाउन सहयोग पुग्ने छ ।"
भारतले खसालेको जहाज आफ्नै,"नयाँदिल्ली यो वर्षको फेब्रुअरीमा पाकिस्तानसँग कश्मीर विषयमा भएको द्वन्द्वका क्रममा भारतीय वायु सेनाले हानेको मिसायल लागेर आफ्नै हेलिकप्टर खस्दा ६ जनाको मृत्यु भएको शुक्रबार पहिलोपटक पुष्टि गरेको छ ।गत फेब्रुअरीमा हाम्रो पक्षबाट छोडिएको मिसाइलले भुलबस आफ्नै हेलिकप्टरलाई लाग्दा यसमा रहेका चालक दलका सदस्यसहित ६ जनाको मृत्यु हुन पुगेको अनुसन्धानपछि पुष्टि भएको छ, वायुसेना प्रमुख राकेशकुमार भदौरियाले भने, हामी विश्वस्त पार्न चाहन्छौं कि यस्तो गल्ती भविष्यमा दोहोरिने छैन । कश्मीर क्षेत्रमा भारत र पाकिस्तानबीच फेब्रुअरी २७ मा भारतीय हेलिकप्टर दुर्घटनाग्रस्त भएको थियो । पाकिस्तानी क्षेत्रमा रहेको पाकिस्तानी लडाकु समूह जैसएमोहमदको बालाकोटस्थित शिविर माथि हमला गरेको एक दिनपछि भारतीय हेलिकप्टर पाकिस्तानी क्षेत्रमा खसेको थियो । उक्त घटना पाकिस्तानी भूमिमा संगठित जैसएमोहमदले कश्मीरको पुलवामा आक्रमण गरी ४० भारतीयस्थल सेनाको हत्या गरेपछि भएको थियो ।"
इराक प्रदर्शनमा मारिने २६ पुग्यो,"बग्दाद इराकमा तीन दिनयता जारी हिंसामा व्यक्ति भएकाको संख्या २६ पुगेको छ । मुलुकमा बढ्दो बेरोजगारी र भ्रष्टाचार बढेको भन्दै सरकारविरुद्ध देशव्यापी प्रदर्शनमा परी १५ सय व्यक्ति घाइते भएका छन् । इराकको राजधानी सहर बग्दाद र अन्य केही प्रान्तहरूमा जारी यस विरोध प्रदर्शनको क्रममा मारिनेको व्यक्तिको संख्या २६ पुगेको इराकी स्वतन्त्र मानवअधिकार आयोग (आईएचसीएचआर) का सदस्य बयातीले बताए । पछिल्लो हिसामा परी दुई सुरक्षा बलका सदस्यसहित २६ जना मारिएका हुन् । यस विरोध प्रदर्शनको क्रममा घाइते भएका १ हजार ५ सय ९ मा ४ सय १ सुरक्षा बलका अधिकारीहरू रहेका जनाइएको छ । केही दिनयता हिंसात्मक प्रदर्शन भइरहेपछि इराकको राजधानी बग्दादमा बिहीबार बिहानैदेखि अनिश्चितकालका लागि निषेधाज्ञा (कर्फ्यु) आदेश जारी गरिएको थियो ।तनाब बढ्दै गएका कारण मुलुकको इन्टरनेट सेवा लगभग बन्द रहेको, सरकारी कार्यालय बन्द गरिएका थिए । आधारभूत सेवा, रोजगारीको अवसरमा कमी, भ्रष्टाचारको विरोधमा इराकभरि गएको मंगलबार अपराहृनबाट विरोध प्रदर्शन सुरु भएको थियो । सर्वसाधारणका ती मागहरूको सही र वस्तुपरक रूपमा ल्याउने तथा शान्तिपूर्ण प्रदर्शन हुन नदिने उद्देश्यले दंगाकारीहरूको एउटा समूहले उक्साएको सरकारको आरोप छ । सुरक्षाकर्मी र दंगा प्रहरीले आन्दोलनकारीलाई तितरबितर पार्न अश्रुग्यास, पानीको फोहोरा र गोली चलाई गरेको कारबाहीमा २६ व्यक्तिको मृत्यु भएको शुक्रबारबिहान बताइएको छ । प्रदर्शनकारीहरूले सडकमा टायर बाल्नुका साथै र मुख्य चोकका सडक अवरुद्ध गरेका थिए ।"
तालिवान र पाकिस्तानबीच शान्तिवार्ता गर्न सहमति,इस्लामाबाद (सिन्ह्वा) अफगानी तालिवान समूहको प्रतिनिधिमण्डल र पाकिस्तानबीच शान्तिवार्तालाई पुनः सञ्चालन गर्ने विषयमा बिहीबार सहमति भएको छ । अमेरिकी मध्यस्थतामा वार्ता चलिरहेको र वार्ता सहमतिनजिक पुगेको बताइरहेका समय अफगानिस्तानको काबुलमा भएको एक विस्फोटमा एक अमेरिकी कर्मचारीको मृत्यु भएपछि राष्ट्रपति डोनाल्ड ट्रम्पले सेप्टेम्बरको सुरुमा अकस्मात् तथा एकतर्फी रूपमा तत्कालका लागि वार्ता अवरूद्ध भएको घोषणा गरेका थिए । तालिवान राजनीतिक आयोगको एक प्रतिनिधिमण्डलले पाकिस्तानी विदेशमन्त्री शाह महमुद कुरेसीलाई उनको मन्त्रालयमा भेट गरी शान्तिवार्ता पुनः आरम्भ गर्ने विषयमा छलफल भएको पाकिस्तानी स्रोतले जनाएको छ । आयोगका प्रमुख मुल्ला अब्दुल घानी बराडर नेतृत्वको १२सदस्यीय प्रतिनिधिमण्डलमा आयोगका वरिष्ठ सदस्यहरू रहेका थिए । सन् २०१३ मा आयोगको गठन भएपछि अफगानी तालिवानी प्रतिनिधिमण्डलको यो पहिलो भ्रमण हो ।
युक्रेनमा विमान दुर्घटना,"किभ (एएफपी) युक्रेनमा आठ यात्रुसहित उडेको विमान अवतरणका क्रममा शुक्रबार दुर्घटनाग्रस्त हुँदा कम्तीमा पाँचको मृत्यु भएको छ ।द एन्टोनोभ१२ एलभीभ विमानस्थलबाट करिब डेड किलोमिटर टाढा दुर्घटनाग्रस्त भएको थियो । विमान दुर्घटनास्थलबाट तीन जनालई घाइते अवस्थामा उद्धार गरी उपचारका लागि अस्पतालमा पठाइएको छ । युक्रेनी आपत्कालीन सेवा सम्वद्ध अधिकारीले चालक दलका सदस्यहरूमध्ये तीन जनाको मृत्यु भएको र दुईको अवस्था अज्ञात रहेको बताएका छन् । घटनामा पाँच जनाको मृत्यु भएको छ भने तीन जनालाई घाइते अवस्थामा उद्धार गरी उपचारका लागि पठाइएको छ, युक्रेनी पूर्वाधारमन्त्री भ्लादिस्लाभ क्रिक्लीले आफ्नो फेसबुक पेजमा लेखेका छन् । उक्त विमान किभस्थित युक्रेनी कम्पनी युक्रेन एअर अलाएन्सद्वारा सञ्चालन गरिँदै आएको र स्पेनको भिगो विमानस्थलबाट युक्रेनका लागि उडेको थियो । प्रारम्भिक भनाइहरूमा विमान इन्धन खाली भएपछि दुर्घटना भएको उल्लेख छ । युक्रेनी आपत्कालीन सेवा विभागले विमानको एउटा पखेटा जमीनमा धसिएको फोटो सामाजिक सञ्जालमार्फत् सार्वजनिक गरेको छ ।"
केन्यामा बसट्रक जुध्दा १२ को मृत्यु,मिसुमु (एएफपी) केन्याको पश्चिमी क्षेत्रस्थित किसुमु सहरमा बस र ट्रक एक आपसमा ठोक्किएर भएको दुर्घटनामा कम्तीमा १२ यात्रीको मृत्यु भएको छ । बिहीबार राति भएको दुर्घटनामा कम्तीमा १२ जनाको मृत्यु भएको छ भने दर्जनौं व्यक्ति घाइते भएका छन् । किसुमुका प्रहरी कमान्डर बेनसन मावेयुले बस साइयाबाट नैरोबीका लागि छुटेको थियो । दुर्घटना हुँदा बसमा ५१ जना यात्रु रहेका थिए भने दुवै सवारीका चालकको घटनास्थलमा नै मृत्यु भएको थियो ।
फिल्ममा लोकगीत हाईहाई,"(काठमाडौं)  करिब साढे दुई दशकअघि सहदेव ढुंगानाको शब्द र शम्भुजित बाँस्कोटाको संगीतमा नेपाली मौलिक लय र शब्द बोकेको फिल्म अल्लारे मा समावेश रातो टीका निधारमा बोलको गीतलाई त्यतिखेर आमश्रोतादर्शकले खुबै मन पराए । सोही चर्चित गीतलाई यतिबेला अल्लारे का निर्माता, निर्देशक अशोक शर्माले रिरेकर्ड गरी गीतकै बोलमा फिल्मको समेत नाम राखेर फेरि प्रयोग गरे । प्रदर्शनरत रातो टीका निधारमा का लागि भने अहिले प्रमोद खरेल र मेलिना राईले गाएका छन् । यस गीतलाई पनि तीन सातामा गीतले युट्युबमा ५३ लाख बढी भ्युज पाइसकेको छ ।लोकलयमा आधारित फिल्मी गीतहरू ५० को दशकमा निकै चर्चामा थिए । फिल्म कसम को बाँस्कोटाकै संगीतमा उदितनारायण र दीपा झाको स्वरमा रहेको गीत वनमा फुल्यो फूल, बाँस्कोटाकै संगीत तथा स्वरमा रहेको फिल्म दैव संजोग को अच्छा लेकिन लन्डनको चिसोले समाउला बोलका गीत, देविका प्रधान र बाँस्कोटाको स्वरमा रहेको सुन सुन सनम मलाया छाउने जस्ता गीतहरू निकै चलेका थिए । त्यसपछि आएका ढुंगाना, विधान आचार्य, सुरेन्द्र राणाको शब्दमा प्रेमराज महत र कोमल वलीको स्वरमा रहेको माइली को गीत बाँझो खेतमा लाई धेरै श्रोतादर्शकले अझै पनि सम्झिरहन्छन् । ६० कै दशकको अन्त्यतिर बाँस्कोटाकै संगीत तथा उनी लगायत दीपा, उदितनारायणको स्वरमा रहेको फिल्म आफ्नो मान्छे मा रहेको चट्ट रुमाल क्या मालुम बोलको गीतलाई श्रोतादर्शकले बिर्सन सकेको छैन । यसलाई पनि केही समय अघिमात्र प्रदर्शन भएको फिल्म यात्रा ले मेलिना र धमेन्द्र सेवानको स्वरमा रिमेक गरी समावेश गरेको थियो ।फिल्मको सुरुवाती गीत नै लोकलयका गीतबाट भएको संगीतकार, गीतकार तथा गायक बाँस्कोटा बताउँछन् । लोकगीत फ्लेबरमा गाउँघरतिर नाच्ने, रमाइलो गर्ने र हास्यरस भएकोले श्रोतादर्शकले मन पराएको हुन सक्ने बाँस्कोटा मान्छन् । फिल्मका गीतमा उत्ताउलोपन र व्यंग्यपन हुन्न, उनी भन्छन्, लोकगीतले देश र माटो सुहाउँदो नेपाली मनलाई छुने हाम्रो मौलिक संस्कृति बोकेको छ । ५० को दशकतिर नै बनेको फिल्म प्रेमपिण्ड को वियोगान्त चैत मास खडेरीले र रोमान्टिक शैलीको गैह्री खेतको शिरै हान्यो जस्ता गीतहरूलाई सम्झँदै उनी भन्छन्, मनोरञ्जन दिने खालका मात्र नभएर लोकलयमा बनेका वियोग र प्रेम दर्साउने गीतहलाई पनि आममानिसले रुचाएका छन् । नेपाली फिल्ममा अहिले नयाँ पुस्ताले पनि लोकगीतको सिर्जनालाई प्राथमिकतामा राखेर अगाडि बढेकोमा उनी खुसीले दंग छन् ।अहिले ७० को दशकमा पनि नेपाली फिल्ममा लोकलयका गीतहरूलाई श्रोतादर्शकले अत्यन्त रुचाएका छन् । पुराना तथा नयाँ पुस्ताबाट सिर्जित लोकलयका गीतहरू नै अहिले अग्रस्थानमा छन् । पुरानै पुस्ताका मानिने कवि तथा गीतकार राजेन्द्र थापाका लोकलयमा नै बनेका गीतहरूले चर्चा बटुल्न सफल छन् । दीपकराज गिरी र दीपाश्री निरौलाको फिल्म छक्का पन्जा ३ मा उनले रचना गरेको पहिलो नम्बरमा बोलको गीतलाई दर्शकश्रोताले निकै मन पराए । उक्त गीतलाई युट्युबमा मात्रै ४ करोडभन्दा बढी पटक हेरिएको छ । त्यही टीमले निर्माण गरेको फिल्म छ माया छपक्कै मा पनि थापाले लोकलयमा नै आधारित भएर रचना गरेको जूनको जुनेली बोलको गीत समावेश छ । यसलाई पनि दर्शकश्रोताले खुबै रुचाएका छन् । नेपाली संगीतमा लोक, शास्त्रीय र आधुनिक धारहरू भए पनि जहाँ जता गए पनि आफ्नोपन दिने लोकधारका गीतहरू नै भएको थापा स्विकार्छन् । आधुनिक सञ्चार र प्रविधिको विकाससँगै मान्छेमा आएको परिवर्तनसँगै गीतसंगीतमा पनि परिवर्तन भइरहने थापा भन्छन् । उनका अनुसार आधुनिक धारका गीतहरू चलेका बेला लोकगीतहरू केही सुस्ताएका थिए तर पछि फेरि लोकगीत नै मान्छेले खोजे । पछि अर्कै शैलीका गीतहरूलाई दर्शकश्रोताले मन पराउलान् तर मान्छेले आफ्नै खोजेर भने आउँछन्, उनी भन्छन् । गीतसंगीत भनेको जनताको भएको बताउँदै जे लोक रुचाउँछन्, अहिले त्यहीे तीव्र गतिमा सिर्जना भइरहेको उनको तर्क छ ।अहिले चर्चित मानिएका लोकलयमा बनेका फिल्मका गीतहरूको कुरा गर्दा गीतकार, संगीतकार तथा गायक राजनराज शिवाकोटीको नाम पनि अग्रस्थानमै आउँछ । मिलियन क्लब र ट्रेन्डिङमा परेका धेरैजसो फिल्ममा बज्ने अधिकांश गीतहरूमा उनकै शब्द, संगीत तथा स्वर समावेश छन् । उनकै शब्द, संगीत तथा स्वर रहेको दीपकदीपाकै फिल्म वडा नम्बर छ रहेको गीत सुर्के थैली, फिल्म छक्का पन्जा को पूर्व पश्चिम रेल, फिल्म २ रुपैयाँ मा समावेश गीत कटुमा कुटु, फिल्म हृयापी डेज मा रहेको गीत चेप्टे चेप्टे पेरुङ्गो, जस्ता उनका लोकशैलीका गीतहरू हिट लिस्टमा छन् । आफ्ना प्रायःजसो गीतहरूमा आममानिसको मनोभाव, इतिहास, सभ्यता र माटोको मौलिक सुगन्ध बोकेको हुने शिवाकोटीको दाबी छ ।शिवाकोटीले भनेझैं उनका गीतहरूले मनोरञ्जनको अलवा शिक्षा र केही न केही सन्देश बोकेर आएका छन् । उनका अनुसार सुर्के थैली, चेप्टे चेप्टे पेरुङ्गो जस्ता गीतले लोपोन्मुख शब्दहरूलाई समावेश गरेको छ । मोही पार्ने, पेरुङ्गा, डोको भन्ने शब्दहरू नयाँ पुस्तामा नौला भइसके, उनी भन्छन्, गीतमार्फत् यसरी भन्दा नयाँ पुस्ताले छिट्टै दिमागमा लिएका छन् र यसैलाई मन पराएका पनि छन् । यस्ता गाउँघरमा चलनचल्तीमा रहेका शब्दहरू गीतमा आउँदा पेसाप्रति सम्मान मिलेको अनुभव गरेको उनको धारणा छ । पूर्व पश्चिम रेल ले नेपालमा रेल आउने विकासका कुरा र कटुमा कुटु जस्ता गीतमा सुपारी दाना, खैनी, चुरोटको नकारात्मक पक्षलाई स्वास्थ्यसँग जोडेर शिक्षा र सन्देश दुवै प्रवाह गरेको उनको दाबी छ । फिल्म मेला का परिचय पाउँ जस्ता हिट लोकलयका गीत लेखेका दिग्गज द्यौराली पनि नेपालीहरूले बाह्य रूपमा जे प्रस्तुत गरे पनि नसा नसामा भने नेपालीपन रहेको बताउँछन् । अहिले प्रत्येक नेपाली फिल्ममा आइटम गीतको सट्टा एउटा लोकलयको गीत अनिवार्यजस्तै भएको अनुभव उनी सुनाउँछन् । उनलाई समर्थन गर्दै हिटगीत सुन साइली का रचनाकार हर्क साउद भन्छन्, मान्छे जहाँ पुगे पनि जस्तै ऐश आराममा बसे पनि अन्तिममा आफ्नै घर खोजेर आउँछ । लोकगीतमा पनि त्यही भएको छ । साइली फिल्मकै नाच माया, प्रदर्शनरत फिल्म कबड्डी कबड्डी कबड्डी को दुबो फुल्यो गीत रचना गरेका साउदले लोकगीतमा आफू समाहित हुने र सरल, मिठासयुक्त भएकाले पनि लोकले रुचाइएको बताउँछन् ।"
रेडियोकर्मीकलाकार चंगाचेट,"काठमाडौं (कास) दसैंको माहोल भित्रिएसँगै घरका छतमा बालबालिकाहरूले चंगा उडारहेको दृश्य देख्न थालिएको छ । दसैं भन्नेबित्तिकै चंगा त्यसै जोडिएर आइहाल्छ । विशेषगरी बालबालिकाहरू तथा युवाहरूमा चंगाप्रति निकै आकर्षण देखिन्छ । गाउँघरको मौलिक संस्कृति तथा खेलका रूपमा लिइने चंगा उडाइको झल्को दिने गरी हिजोआज दसैंतिहारकै छेको पारेर विभिन्न संस्थाहरूले चंगा चेटका कार्यक्रम आयोजना गर्न थालिएको छ । शुक्रबार पुल्चोकस्थित रेडियो कान्तिपुरमा पनि त्यस्तै कार्यक्रमको दृश्य देखियो । कान्तिपुर रेडियो परिवारले आयोजना गरेको चंगाचेट कार्यक्रममा रेडियोकर्मी र कलाकारहरूबीच चंगा उडाउनुका साथै दसैंको शुभकामना आदानप्रदान गरिएको थियो । कान्तिपुर रेडियोका स्टेसन म्यानेजर दिनेश डीसी लगायतका रेडियोकर्मीहरू तथा कलाकारहरूले चंगा उडानलाई विशेष रूपमा मनाए । रेडियो स्टेसनको छतमा कसले कसको चंगा चेट बनाउने (काट्ने) भनेर गरेको प्रतिस्पर्धा र आआफ्ना समर्थकलाई गरेको हुटिङले माहोल निकै रोचक बनेको थियो । चंगा उडाइसँगै गीतसंगीत र नृत्यको रौनकमा सबै जना झुम्मिएका थिए । निकै रमाइलो भयो । यहाँ आएर चंगा उडाउँदा बच्चपनको याद आयो, गायिका टीका प्रसार्इं निकै उत्साहित भएर सुनाउँदै थिइन् । चंगा उडानमा सहभागी भएर प्रसाईंले माया लुकी लुकी गीत गाएर सबैलाई मोहित पनि बनाइन् । चंगा चेट कार्यक्रममा सहभागी हास्यकलाकार दीपकराज गिरी पनि निकै उत्साहित देखिए । चंगा हाम्रो मौलिक संस्कृति र परम्परासँग प्रत्यक्ष सरोकार राख्ने भए तापनि सामाजिक सञ्जालको विकाससँगै नयाँ पुस्तामा यसको महत्त्व र प्रयोगमा केही गिरावट आएकोमा गिरीले दुःख पोखे । कोही व्यक्ति, संस्थाबाट भन्दा पनि सरकारी तहबाट नै यसको प्रवर्द्धनका लागि पहल हुनुपर्ने उनको धारणा थियो । उनले भने, दसैं संस्कृतिलाई जोगाउने नै हो भने सरकारले टुँडिखेलमा नै पिङ हाल्ने, चंगा राखेर या खेलाएर महोत्सवका रूपमा मनाउनुपर्छ । दसैं भन्नेबित्तिकै रमाइलो जमघट र चंगा उडाउने संस्कृतिलाई नै जोगाइराख्न नै डेढ दशकअघिदेखि रेडियो कान्तिपुरले चंगाचेट कार्यक्रमलाई निरन्तरता दिँदै आएको स्टेसन म्यानेजर डिसीले बताए । यस्ता खाले कार्यक्रमबाट एकआपसमा नजिकको सम्बन्ध र एकता बढ्ने उनले विश्वास व्यक्त गरे । कार्यक्रममा नै सहभागी रेडियोमै आवद्ध केशव न्यौपानेले नयाँ पिँढीमा सुस्ताउँदै गएको मौलिक कला, संस्कृतिप्रतिको चाख यस्ता खाले कार्यक्रमले जगाइदिने बताए । चंगा चेटमा सहभागी अनामनगरका साहिल खरेल भने सानो बेलाको जस्तो रमाइलो जोस नभए पनि यस्ता कार्यक्रमले दसैंको त्यो बेलाको रमाइलोलाई सम्झाइदिने बताउँछन् । कार्यक्रममा गायक, गायिका सन्तोष लामा, कुन्ती मोक्तान, शिलाबहादुर मोक्तान, शीतल मोक्तान, बबिन ढुंगाना, बानिका प्रधान, अनुप ओझालगायत उपस्थित थिए ।"
निर्देशनलाई नर्भस,"बलिउडदेखि हलिउडसम्मको यात्रा गरेकी अभिनेत्री प्रियंका चोपडाले आफ्लूाई केवल अभिनेत्रीको परिचयमा सीमित राखेकी छैनन् । अमेरिकामा त उनी गायिकाको परिचयसहित छिरेकी थिइन् । उनै प्रियंका पछिल्लो समय फिल्म निर्माणमा पनि आफ्लूाई व्यस्त राख्न थालेकी छन् । अमेरिकी गायक निक जोनाससँग विवाह गरेकी प्रियंकालाई फिल्म निर्देशन गर्न भने प्रियंकालाई डर लाग्दो रहेछ । मलाई नर्भस बनाउने केही त्यस्तो चिज छ भने त्यो निर्देशन नै हो । किनभने निर्देशन विधामा अति धेरै उत्तरदायित्व हुन्छ । तर बिस्तारै, म अभिनय विधाबाट निर्माणमा हात हालें । आशा गरौं, कुनै दिन निर्देशनमा पनि आउन सकिएला । हालै प्रियंकालाई सोनाली बोसको फिल्म द स्काई इज पिंक मा अभिनयका लागि प्रस्ताव गरिएको थियो । तर अभिनेत्रीले स्क्रिप्ट पढिसकेपछि कलाकारका रूपमा मात्र नभई निर्माता पनि पनि बन्न चाहिन् । यसअघि भेन्टिलेटर र पाहुना निर्माण गरिसकेकी उनले महिला निर्देशकको फिल्म निर्माण गरेको यो दोस्रो पटक हो । यद्यपि उनी लैंगिकताले केही परिभाषित गर्दैन भन्ने मान्यता राख्छिन् । उनको बिचारमा पुरुष वा महिला तिनीहरूको क्षमताका आधारमा सक्षम वा अक्षम हुने हो न कि लिंगका आधारमा । सोनालीसँग काम गर्न पाउनु भने उनले आफ्ना लागि सौभाग्य ठानेकी छन् । मलाई लाग्छ, उनी अद्भुत क्षमता भएकी फिल्मकर्मी हुन् । र, उनको लिंगले यसमा केही अर्थ राख्दैन, प्रियंकाले महिला भएकै कारण आफ्लूे सोनालीलाई सान्त्वना दिन फिल्म निर्माणमा सघाउन नखोजेको प्रस्ट्याउँदै भनिन् । यो फिल्म साता दिनपछि नै रिलिजको क्रममा छ । एजेन्सी"
शिविरमा चित्रकला,"काठमाडौं (कास) इस्ट इन्डिया कम्पनीका फौजलाई १८२४ असोज १५ गते सिन्धुलीगढीमा गोर्खालीले परास्त गरेको दिनको सम्झनामा नेपाल ललितकला प्रज्ञा प्रतिष्ठान, चित्रकला विभागले सिन्धुलीगढीमा कला शिविर गरेको छ । शिविरअन्तर्गत भएको चित्रकला कार्यशाला र गोष्ठीलाई प्रदेशसभा सदस्य विनोदकुमार खड्काले क्यान्भासमा चित्र बनाएर उद्घाटन गरेका थिए ।नेकपाका केन्द्रीय सदस्य कमलजंग राई र कलाकार विश्वम्भर लामिछानेले पनि क्यान्भासमा चित्र बनाएका थिए । असोज १३ देखि १७ गतेसम्म आयोजित शिविरमा प्रतिष्ठानका चित्रकला विभाग प्रमुख प्राज्ञ सुषमा राजभण्डारीले कलाकारलाई क्यानभास, रंग प्रदान गरेकी थिइन् । प्राज्ञ राजभण्डारी स्वयंले पनि चित्र बनाउनुका साथै कला शिविरमा सुदर्शनविक्रम राणा, सुनीता राणा, अश्रुराम खाइजू, सुरेम देशार, अनिल खड्का, सञ्जु थापा मगर, सुदिप विशंखेको सहभागिता रहेको छ । कार्यक्रममा जराबुट्टा कलाकार विश्वम्भर लामिछानेको पनि उपस्थिति रहेको थियो ।"
दसैंमा सराएँ नाच,"(अर्घाखाँची)  मालारानी मन्दिर व्यवस्थापन समितिका अध्यक्ष लोकबहादुर बस्नेत घटस्थापनाको दिनदेखि दैनिक बिहान उठ्नेबित्तिकै नुहाएर मन्दिर जान्छन् । सरसफाइदेखि सराएँ नाचको चाँजोपाँचो मिलाउन व्यस्त हुन्छन् । दसैंको द्वादशीको दिन दुर्गा भगवती मन्दिरबाट भाला, तरबार, थन्कुरी, बाजा, सनाई झिकेर सराएँ नाचिन्छ ।स्थानीयले दिनभर हातमा तरबार नचाउँछन् । दिनभरिमा सराएँ जात्रा सकिन्छ । म पनि तरबार नचाउँछ । धर्म संस्कृतिको रक्षा, पर्यटन प्रवर्द्धन गर्न सराएँ नाचको बेग्लै महत्त्व छ, अध्यक्ष बस्नेतले भने । दुर्गा मन्दिरका हातियार लिएर नाचेपछि वर्ष दिनसम्म शुभ हुने धार्मिक विश्वास रहेको छ । सयौंको संख्यामा आउने भक्तजनले भाकल चढाउने, राँगा बोकाको बलि चढाउने परम्परा छ । नाचकै कारण मन्दिर पर्यटकीय गन्तव्य बन्दै छ । घुम्न आउने पर्यटकलाई गाउँपालिकाले मन्दिरनजिकै बस्नका लागि होमस्टे निर्माण गरिदिएको छ ।मालारानी गाउँपालिका३ स्थित पहाडको चुचुरो र जंगलको बीचमा रहेको मन्दिरमा भव्य सराएँ नाच हुन्छ । नाचको उत्पत्ति अर्घा भगवती मन्दिर (अर्घा दरबार) बाट भएको किम्वदन्ती छ । जहाँ उति बेलाका भुरे राजा बस्थे । विसं १३८१ मा भारतको दिल्लीबाट जिल्ला राई भन्ने राजा अर्घामा आएर बसे । साथमा गीत गाउने गन्धर्व, पूजा गर्ने पुरोहित, लुगा सिलाउने परियार लिएर आए । हतियारसहित फौज पनि थियो । अर्घामा त्यतिबेला गुरुङ राजा थिए । उनीसँग लडाइँ जितेर १७ मौजा कब्जा गरे । त्यसैको खुसियालीमा राजाले पूर्णिमाका दिन सराएँ नाच निकाले ।अर्घाको महत्त्व बेग्लै छ । दरबारमा राजाले वेद पाठ गर्थे । भगवती मन्दिर स्थापना गरेर सराएँ नाच सुरु गरेपछि खाँचीकोट, ठाडा, मालारानी, गोखुंगालगायतका स्थानमा विस्तार भयो । त्यसपछि प्युठान, पाल्पा हुँदै कपिलवस्तुसम्म हुन थालेको छ । युद्धमा हतियारसहित लडेर विजयी प्राप्त गरेको खुसियालीमा नाच सुरु गरिएको किम्वदन्ती छ । अहिले फूलपातीको दिनदेखि पूजा गर्ने र दशमीको टीकापछि एकादशीदेखि पूर्णिमासम्म विभिन्न शक्तिपीठमा सराएँ हुन्छ । मालारानी गाउँपालिका अध्यक्ष बालकृष्ण आचार्यले जिल्लामा उत्पत्ति भएको सराएँलाई संरक्षण गरेर पर्यटक भित्र्याउन बजेट विनियोजन गरिएको बताए । गाउँपालिकाभित्र मालारानी, राँगा मारेमा भव्य हुन्छ । गाउँगाउँमा दुर्गा भगवतीका मन्दिर स्थापना गरी सराएँ नाच गरिन्छ । उत्पत्ति भएको अर्घामा ऐतिहासिक जात्रा लाग्छ । धेरैले मन्दिरमा फूलपाती, परेवा चढाउने र सराएँ नाचको अलाम एवं दुर्गा भगवतीको डोलीमा फूलपाती, अक्षता, जमरा र भेटी चढाए मनोकामना पूरा हुने धार्मिक विश्वास छ । सराएँ सुरुवात गर्नुपूर्व पूजापाठ गरेर बाजा बजाइन्छ । त्यसपछि आलाम निकालिने ०४३ सालदेखि पूजापाठ गर्दै आएका मन्दिरका मूलपुजारी तेजनाथ भुसालले बताए । डोलीमा दुर्गा भगवतीको मूर्ति सातो कपडाले बेरेर लगिन्छ । डोली र आलामलाई बीचमा राखेर वरिपरि खुँडा, तरबार हातमा लिएर ओख्खै हो, भन्दै नाचिन्छ । सँगै पञ्चेबाजा, सनाई, थङकुरी बजाउँदै नाचिन्छ, भुसालले भने । घाँटीमा रातो र सेतो धजो बाँधिन्छ । जमरा राख्ने, मसुरे कटासको लिंगो झिक्रीलाई प्रतिपदाकै दिन बाजागाजा, मालश्री र भजनका साथ कालीकला पँधेराबाट काँधमा राखेर ल्याइन्छ र रातो कपडाले सिंगारेर मन्दिरतर्फ अड्याइन्छ । पूजाआजा र चार वेद पाठ सुरु गरिन्छ । चण्डीपाठ र देवी भागवत् पुराणसमेत गरिन्छ । बोका वा पाठोलाई बलि दिइन्छ । तृतीयाको दिन कुभिन्डो र पाठोलाई बलि दिएर साँझ सामूहिक भोजन गरिन्छ । यसरी दैनिक पूजापाठ गरेपछि अष्टमीको दिन बोका, भेडा, राँगो, परेवा चढाइन्छ । टीकाको दिन माटोद्वारा बनाइएका वैरी (शत्रु) फौजहरूलाई अक्षताले हानेर हत्या भयो भनिन्छ, टीकालाई पुजिन्छ र शुभ साइतअनुसार दसैंको टीका लगाइन्छ । मन्दिरमा टीका लगाउनेको भीड हुन्छ, उनले भने । यसरी चतुर्दशीको दिनसम्म विधिअनुसार पूजापाठ गरी पूर्णिमाको दिन बलि चढाइने अर्का पुजारी छविलाल भुसालले बताए ।यस वर्ष भव्य सराएँ जात्रा निकाल्ने तयारी भएको मन्दिर व्यवस्थापन समितिका अध्यक्ष सरोज भुसालले बताए । शीतगंगा नगर प्रमुख सूर्यप्रसाद अधिकारीले धार्मिक संस्कृति मात्रै नभएर सराएँ नाच ऐतिहासक सम्पत्ति भएको उनले बताए । सराएँ नाच हेर्न अर्घाखाँची आउने पर्यटक बर्सेनि बढेका छन् । स्थानीय सरकारले यस्ता संस्कृति, परम्परालाई संरक्षण गरेको छ, उनले भने । यतिबेला सबै दुर्गाभगवती मन्दिरहरूमा पूजापाठ भइरहेको छ । एकदशीदेखि पूर्णिमासम्म नाच हुन्छ ।"
अब टुबोर्ग ओपन सेसन्स २,"काठमाडौं (कास) टुबोर्ग र च्यानल आरबिटरीले फेरि टुबोर्ग ओपन सेसन्स्को सिजन २ ल्याउने भएको छ । युट्युब सिरिजका रुपमा सञ्चालित ओपन सेसन्स्मा विभिन्न प्रसिद्घ कलाकारहरूको स्टुडियोमा प्रत्यक्ष रेकर्ड प्रस्तुति दिइन्छ । उक्त डिजिटल प्ल्याटफर्मले कलाकारहरूको रचनात्मकता र सांगीतिक सहकार्यमार्फत् पुराना र हालका लोकप्रिय गीतहरूको बढवामा मद्दत गर्छ ।संगीत र गायकहरूको चयनका आधारमा सिजन २ पहिलो भन्दा थप विशाल हुने आयोजकले जनाएको छ । दुई प्रख्यात निर्माता रोहित शाक्य र मनोजकुमार केसीले नेपाली संगीतको सारलाई पुनर्जीवित गर्दै, अक्टोबरदेखि रिलिज हुने सबै २६ वटा गीतहरूमा सँगै सहकार्य गर्ने छन् । तीमध्ये २० वटा गीतहरूमा प्रचलित कलाकारहरूले काम गर्ने छन् । ५ वटामा टुबोर्ग ड्रिम बिग प्रोजेक्टका विजेताहरूले काम गर्ने छन् भने एक मुख्य गीतमा विभिन्न कलाकारहरूले सांगीतिक सहकार्य गर्ने छन् । नेपाली संगीत उद्योगको विविधतालाई अँगाल्ने र परम्परागत सांगीतिक आधारहरूलाई सम्मान गर्ने यस सेसनको लक्ष्य रहेको बताइएको छ ।सिजन २ मा पनि स्वप्न सुमन, रोहित जोन क्षेत्री, उदय सोताङ र दी एलिमेन्टस् ब्यान्डले निरन्तरता दिने छन् भने थप १५ कलाकारहरूले यस सिजनमा पहिलो पटक टुबोर्ग ओपनको मञ्चमा प्रस्तुति दिँदै छन् ।"
नाकामै पुगेर यात्रु तानातान,"वर्षभरि कालापहाड, दसैंमा घरकालीकोटका धनबहादुर घर्ती नेपाली नागरिकता खल्तीमा हालेर हरेक वर्ष भारत पस्छन् । यही उनको परिचयपत्र हो । उच्च पहाडी जिल्लामा घर, त्यहीँ बस्छन् परिवार सदस्य । वर्षभरि भारतमा कमाएको पैसा लिएर उनी हरेक दसैंमा घर आउँछन् । ५० कटेका उनी यसपालि बुधबार फर्किए । थकाइ मेट्न आएको हुँ, उनले कान्तिपुरसित भने, दुईचार दिन घरमा बसेर फेरि कालापार (भारत) आउनु छ । एक महिनायता नेपालगन्जरुपैडिया नाका हुँदै घर फर्किनेको लर्को लामो छ । कोही एक वर्षअघि त कोही गत बर्खामा खेतीपाती सकेर दसैं खर्च जोहो गर्न कालापहाड पुगेका थिए । नेपालगन्ज बजारभरि हातमा झोला र भारी बोकेका मध्य तथा सुदूर पहाडका सर्वसाधारणको लस्कर देखिन्छ । सल्यानका मोहनबहादुर बुढाले सिम्लामा दुई महिना स्याउ टिप्ने काम गरे । त्यसबापत लालाबालालाई कपडा र दसैंमा खानपिनका लागि खर्च जुटयो । फर्किदा एक पेटी स्याउको भारी कसे । रुपैडिहा नाका हुँदै घर आउने क्रममा उनको मुहार हँसिलो देखिन्थ्यो । दसैं मनाउन घर सम्झेर आया हो, उनले भने, खर्च नि उतैबाट ल्याछु । उनको झोलामा तरकारीमा हाल्ने जीरा, मरमसला र लुगा छन् । यहाँ किन्ने भनेको खसी मात्र हो, उनले भने, त्यसका लागि पैसा जुटाउन भारत जानुपर्छ । उनका दुई छोराबुहारी र पत्नी पनि भारतमै बस्छन् । जमरा राख्नुपर्ने भएकाले पत्नी घटस्थापनाभन्दा केही अघि नै आइसकेकी छन् । दैलेखका ६० वर्षीय अमर सिंहले दसैंका लागि भारतबाट ओढ्ने ओछ्याउनेदेखि घरायसी सामग्री बोकेर ल्याएका छन् । नेपालमा महँगो पर्ने हुँदा उतैबाट खरिद गरेको उनले बताए । तीन महिना मजदुरी गरेर दसैं खर्च जुटाएँ, उनले भने, तिहारसम्म पुग्छ । फेरि भारत पस्नुपर्छ । उनी प्रत्येक वर्ष यसैगरी दसैंमा आउँछन् । भत्किन लागेको घर लिपपोत गरेर चिटिक्क पार्छन् । बसुन्जेल रमाइलो गर्छन् । फेरि घर एक्लै छाडेर भारत जान्छन् । पुर्ख्यौली जमिन भएकाले चटक्क माया मार्न सकेका छैनन् । जग्गाजमिन रेखदेख र घर लिपपोत गरेर सुरक्षित राख्नुपर्ने उनले बताए । नातिनातिनाले के गर्छन्, थाहा छैन, उनले भने, बाँचुन्जेल दसैंमा घरै आउँछु । नाकामा कोही एक्लै भेटिन्छन् । कोही हूल बाँधेर फर्किरहेका हुन्छन् । धेरैका हातमा झोला, काँधमा गुन्टा हुन्छन् । बर्दियाको बाँसगढी नगरपालिका२ की टपकुमारी वली तीन दिनअघि रुपैडियामा भेटिइन् । सीमा काटेर जमुनाहा पुग्नेबित्तिकै घरमा छोरालाई फोन गरिन्, म अब दुई घण्टामा पुग्दै छु । उनको खुसीको ठेगान थिएन । स्याउ टिम्न सिम्ला गएकी उनी पाँच महिना बसेर फर्केकी हुन् । दसैं मान्न आइयो, उनले भनिन्, दुःख छ, त्यही पनि काम नगरे बाँच्न गाह्रो हुन्छ । पतिको कमाइले घर खर्च नधानेपछि आफू पनि खटिनुपरेको वलीले बताइन् । अब त जान्नँ, नेपालीलाई कुकुरजस्तै काम गराउँछन्, उनले भनिन्, जसोतसो गाउँघरमै काम खोज्नुपर्ला । जाजरकोटका रामबहादुर बुढा खेतीपाती सकेर दसैं खर्च जोहो गर्न भारत गए । फर्किंदा ३० हजार भारतीय रुपैयाँ ल्याएको उनले बताए । धेरै कमाउन सकिएन । २ महिनामा के कमाउनु ? उनले भने, जसोतसो दसैं टर्छ अनि फेरि जान्छु । तीन दिनअघि भारतबाट हिँडेका उनीहरू गत मंगलबार रूपैडिया आइपुगेका हुन् । भारतको सिम्ला, प्रयाग, हरिद्वार, कालापहाडबाट घर फर्किने धेरै छन् । टीकासम्म यसरी आउने क्रम चलिरहन्छन् ।"
गाउँमा रौनक,"गुरुङको सेतो टीका केही वर्षयता गुरुङ समुदायमा दसैं मान्ने कि नमान्ने भन्ने सवाल उठ्न थालेको छ । प्ये ल्हु (शास्त्र संस्कार) बादी बोन (प्रकृति) धर्मावलम्बीले दसैंलाई महत्त्वसाथ हेर्दैनन् । बौद्ध धर्म मान्ने तर अभियानमा नलागेकालाई भने दसैंको रौनक घटेको छैन । तमु प्ये ल्हु संघ लमजुङका अध्यक्ष क्या मिलबहादुर गुरुङका अनुसार उनीहरूको चाड भनेको तमु ल्होसार हो । ल्होसार सेतो टीका लगाएर मनाउने गरिन्छ । दसैं पहिलेदेखि नै मान्दै आएकाले यो छोड्न नसकिएको हो तर हामी मान्दै आएका छौं । बिस्तारै परिवर्तन होला, उनले भने । नेपाली समुदाय, विशेषतः हिन्दु संस्कारमा रातो टीकाको प्रयोग हुन्छ । दसैंमा रातो टीका र जमराको महत्त्व दर्शाइन्छ तर गुरुङ समुदायमा भने दसैंमा सेतो टीका प्रयोग हुन्छ । सेतो टीकालाई शान्ति र सद्भावको रूपमा लिइन्छ । नेपालका मगर र राई, लिम्बूका अधिकांश समुदायले सेतो टीका प्रयोग गर्छन् । खेमा राख्ने (पुर्खा मनाउने) बाहेक गुरुङ समुदायले कुनै देवीदेवताको पूजापाठ गर्दैनन् । विजयादशमीका दिन उनीहरू धुमधामसँग सेतो टीका र जमरा लगाउँछन् । पूर्वप्राज्ञ एवं गुरुङ पुरोहित इन्द्रबहादुर गुरुङले देशविदेशका सबै गुरुङले दसैं मनाउने बताए । दसैं मनाउने तौरतरिका फरक हो । मनाउन सबैले मनाउँछन्, उनले भने । दसैंको तिथिमिति एउटै भए पनि मनाउने परम्परा छुट्टै रहेको उनले बताए । विजयादशमीको दिन मान्यजनबाट दहीचामल मुछेको सेतो अक्षता र जौ तथा मकैको जमरा लगाइन्छ । उनका अनुसार सेतो टीका प्राकृतिक रङ हो ।"
दसैंमा अस्पतालको बास,"(रूपन्देही)  लुम्बिनी प्रादेशिक अस्पतालको बेडमा पल्टिएर मोबाइलमा दसैं गीत सुनिरहेका थिए उनी । मलिन मुहार, गलेको शरीर । बोली सुस्त । अर्घाखाँचीको शीतगंगा नगरपालिकाका नारायण घमा १० दिनदेखि थला परेका छन् । चिकित्सकका अनुसार उनको अवस्था सुधारोन्मुख छ तर डिस्चार्ज मिल्ने छैन । चाडबाडमा थलिएपछि निराश देखिएका उनलाई घरको सम्झनाले उत्तिकै सताएको छ । सुरुमा ज्वरो आयो, वास्ता गरेनन् । एकदम थलिएपछि मात्र अस्पताल आए । डेंगु र कालाजार संक्रमण भएको पुष्टि भयो । अहिले बुबा र दिदीले आलोपालो कुरिरहेका छन् । सुरुमा भर्ना हुँदा ज्वरो १ सय ४ डिग्रीभन्दा माथि थियो । अहिले कम भएको छ । रगतमा प्लेटलेट्स ७० हजारसम्म पुगेको छ, एक लाख पुगेपछि डिस्चार्ज गरिने अस्पतालले जनाएको छ । रूपन्देहीका १६ वर्षीय सचिन पोखरेलको अवस्था उस्तै छ । डेंगु संक्रमणले कमजोर बनाएकाले निदाउन सक्दैनन् । आँखा चिम्लिएर बेडमा पल्टिरहेका थिए । ५ पोका रगत चढाएपछि केही हल्का महसुस गरेका छन् तर खाना खान मन गर्दैनन् । शरीरमा स्फूर्ति छैन । बुधबार भर्ना भएका उनलाई छिट्टै सञ्चो भएर घरमै दसैं मनाउने इच्छा छ । आफू बिरामी भएपछि दसैं खल्लो भएको बताए । मेरो कारणले परिवारमा तनाव छ, आँखाभरि आँसु पार्दै भने, सास लिन नसकेर दुःख पाएँ । अहिले अलि बेटर फिल गररहेको छु ।देवदहकी ८ वर्षीया चाहना थापा ४ दिनदेखि अस्पतालको बेडमै छन् । उनलाई डेंगु संक्रमण भएको छ । दिनभरि सुत्नुपर्दा र मोबाइल हेर्दा पट्यार लागेको उनले बताइन् । गाउँमा साथीभाइ रमाइरहेका छन्, मलाई सञ्चो भएन, उनले भनिन्, भोलिसम्म घर जान पाए हुन्थ्यो । स्वास्थ्यमा सुधार देखिएकाले छिट्टै डिस्चार्ज गर्ने सम्भावना रहेको बालरोग विशेषज्ञ नेत्र रानाले बताए । कुन बच्चालाई कति समय राखिन्छ, निश्चित छैन, उनले भने, कम्तीमा ५ दिन भर्ना गर्नुपर्छ । चाडपर्व मनाउनेभन्दा पनि निको हुनेतर्फ बिरामी र आफन्तको ध्यान केन्द्रित हुनुपर्ने उनले बताए । रूपन्देहीकै रामापुर कलौनीका भीमबहादुर पल्ली अस्पताल भर्ना भएको ५ दिन भयो । सुरुमा ज्वरो देखिएका उनलाई शुक्रबार डेंगु संक्रमण भएको पुष्टि भयो । सुरुवाती चरणमै रहेकाले निको हुन समय नलाग्ने चिकित्सकले जनाएका छन् । श्रीमती कुरुवा बसिरहेकी छन् । प्रादेशिक अस्पतालको मेडिकल वार्डमा रहेका ४० बेडमध्ये १८ मा डेंगुका बिरामी छन् । आपतकालीन कक्षमा एउटा बेडमा ४ जनासम्म राखेर उपचार भइरहेको छ । डेंगु संक्रमितसाथै दम, सर्पदंश, हाडजोर्नी समस्याका बिरामी भर्ना भएका छन् । डेंगुका बिरामीको स्वास्थ्य सामान्य रहे ५ दिन भर्ना गरेर डिस्चार्ज गरिन्छ । ज्वरो बढ्ने र प्लेटलेट्स घटेमा आईसीयूमा राखेर उपचार गर्नुपर्ने अस्पतालका जनरल फिजिसियन नन्दु पाठकले बताए । उनका अनुसार अहिले कपिलवस्तु र नवलपरासीका बिरामी धेरै छन् । तराईमा पानी जम्ने समस्या हुने र नजिकै भएकाले ती जिल्लाबाट बढी बिरामी आउँछन्, उनले भने, पहाडमा अस्पताल सञ्चालनमा रहेकाले जटिल समस्याबाहेकका बिरामी आउँदैनन् ।अस्पतालको सामाजिक सेवा इर्काइबाट ज्येष्ठ नागरिक, अपांग, लैंगिक हिंसा, असहाय, गरिब, कुपोषित, थुनुवा, सहिद परिवारमध्ये कसैले पूर्ण र कसैले आधा औषधि उपचार निःशुल्क पाइरहेका छन् । शाखाबाट दसैंको दिनमा पनि सेवा दिइने इकाई प्रमुख सागर पन्थीले बताए । शाखाबाट १ सय ५० थरीका औषधिसमेत निःशुल्क वितरण भइरहेको उनले बताए । स्वास्थ्य बिमाको कार्यक्रम पनि यही शाखाबाट सञ्चालन भइरहेको छ ।"
"कोचाकोच यात्रु, तेब्बर भाडा","(पाल्पा)  एक सातायता ग्रामीण भेगमा चल्ने सवारी साधनमा यात्रु कोचाकोच छन् । मनपरी भाडा असुल्न छाडिएको छैन । सडक स्तरोन्नति भए पनि यातायात व्यवसायीले पुरानै दरमा भाडा उठाइरहेका छन् । कालीगण्डकी कोरिडोरअन्तर्गत पिपलडाँडागेझा सडकका यात्रुले सास्ती खेप्नुपरेको गुनासो गरेका छन् । मित्याल, ज्यामिरे, भुवनपोखरी, सिद्देवरका यात्रुले समेत उस्तै सास्ती खेपेका छन् । मित्यालका खेमानसिंह सुनारी आर्यभन्ज्याङबाट गाडी नपाएपछि अलपत्र परे । त्यसपछि बढी भाडा तिरेर भए पनि गन्तव्यतर्फ लागे । ४ सय ६० रुपैयाँ भाडादर भए पनि ७ सय रुपैयाँ तिर्नुपरेको उनले बताए । प्रहरीले सिट क्षमताभन्दा बढी यात्रु नराख्न निर्देशन दिए पनि पोखरा, तम्घास चल्नेबाहेकका बसले पालना गरेका छैनन् । पश्चिम नेपाल बस व्यवसायी प्रालिका एक कर्मचारीले पहाडी जिल्लामा संचालन हुने बसले सिट क्षमताभन्दा तेब्बरसम्म यात्रु ओसार्नु परेको बताए । पाल्पाको मित्याल पुग्ने बसमा शुक्रबार ६० जना थिए । कालीगण्डकी कोरिडोरअन्तर्गत गेझा जाने जीपमा ३५ यात्रु थिए । सडकमा जाँच गर्न खटिएका प्रहरीले उनीहरूलाई केही गरेनन् । तानसेनको बर्तुङ चोकमा ट्र्राफिक र नेपाल प्रहरीले जाँच गरे पनि ग्रामीण सडकमा भने मनपरी यात्रु राख्ने र भाडा असुल्ने गरिएको छ । तानसेनदेखि ग्रामीण भेगमा चल्ने सवारी साधनले पनि बढी भाडा असुलेका छन् । पश्चिम नेपाल र श्रीनगर यातायात प्रालिका कर्मचारी भने बस नम्बर र टिकटसहित उजुरी गर्न आए कारबाही हुने बताउँछन । तर यात्रु गन्तव्यमा जान हतार हुने भएकाले उजुरीतर्फ लाग्दैनन् । दसैंमा सुरक्षित रूपमा गन्तव्य जान हामीले सोहीअनुसारको व्यवस्थापन गरेका छौं, पश्चिम नेपाल बस व्यवसायी प्रालिका शाखा प्रमुख डोलराज भट्टराईले भने, कसैले उजुरी गर्न आए कारबाही हुन्छ । तानसेन बसपार्कबाटै भाडाका सवारीसाधनले रिजर्भ जान प्रेरित गर्दै तेब्बर भाडा लिने गरेका छन् । ०७४ सालमा जिल्ला प्राविधिक समितिले वैज्ञानिक भाडादर लागू गरे पनि कार्यान्वयन भएको छैन । ग्रामीण कच्ची सडकमा चल्ने साना ठूला सवारी साधनले तोकिएको भन्दा झन्डै दोब्बर भाडा लिन्छन् । दसैंका बेलामा तेब्बर असुलेको गुनासो यात्रुको छ । सडकलाई समितिको सिफारिसमा सर्वदलीय सर्वपक्षीय भेलाबाट तीन वर्गमा विभाजन गरिएको थियो । सोहीअनुसार सवारीमा भाडा निर्धारण गरिएको छ । क वर्गमा पक्की मोटरवाटो, ख वर्गमा बस र जीप नियमित चल्ने र ग वर्गमा जीप मात्र चल्नेलाई विभाजन गरिएको छ । सोही अनुसार क वर्गमा चल्ने सवारी साधनले सरकारले निर्णय गरेबमोजिम भाडा लिनुपर्ने उल्लेख थियो । क वर्गको सडकमा बस र जीपले बराबर भाडा लिनुपर्ने हुन्छ । ग्राभेल र कच्ची सडक हुँदाको भाडादर अहिले पनि उही छ, आर्यभन्ज्याङरामपुर सडकका यात्रु प्रवेश अधिकारीले भने, यसमा कहींकतैबाट सुधार्ने प्रयास भएको देखिएन । यो सडक ओटासिल भए पनि अहिले ग्राभेललाई तोकेको दररेटमा बस र जिपले भाडा लिएका छन् । ओटासिल सडकलाई (क) श्रेणी मानेर ३ रुपैयाँ तय गरिएको थियो । त्यसपछि पनि तेल सस्तिएको छ । बस, मिनिबस, जीप सञ्चालन हुने सडकलाई (ख) श्रेणी मानेर ४ रुपैयाँ २० पैसा निर्धारण गरिएको छ । जीप र ट्र्याक्टर मात्रै चल्ने सडकलाई (ग) श्रेणी मानेर ५ रुपैयाँ भाडादर निर्धारण भएको जिल्ला प्रशासनले जनाएको छ । जिल्लाका ७७ रुटको अस्थायी अनुमतिका लागि सिफारिस गरेर यातायातमा पठाइएको हो । निर्धारित भाडादर सम्पूर्ण सार्वजनिक सवारी साधनले सबैले देख्ने गरी टाँस गर्नुपर्ने निर्णय भए पनि कार्यान्वयन भएको छैन ।"
व्यापार घाटा ३ प्रतिशत घट्यो,"मन्त्रालयले अलैंची, अदुवा, चिया, जडीबुटी तथा आयुर्वेदिक, कपडा र धागो, लेदर, जुत्ता, च्यांग्रा पस्मिना, गलैंचा कफीलगायत वस्तुलाई सूचीमा राखेको छ । तरकारी तथा तरकारीको बीउ, फलफूल र जुस, मह, चाउचाउ, तयारी पोसाक, पत्थर, गहना, ऊनीका उत्पादन, फल, हस्तकला, मसुरो, जुट ब्याग, छुर्पी पनि सूचीमा समावेश गरिएको छ । ती वस्तुहरूको कूटनीतिक एजेन्सी र नेपाली दूतावासमार्फत प्रवर्द्धन सुरु गरिएको छ । तर, कृषिजन्य वस्तुकै आयात उल्लेख्य बढेको छ । तरकारी, फलफूल तथा खाद्य वस्तुको आयात उल्लेख्य बढेको छ । योजना बने पनि उत्पादन बढेर निर्यात हुन सकेन । जसले गर्दा आयात बढ्यो, ओझाले भने, निकासीको दिगोपनका लागि कृषिजन्य वस्तुको आयातमै केन्द्रित हुन जरुरी छ ।"
उपत्यकाबाट बाहिरिए १९ लाख,"टीकाको दिन निःशुल्क बस दसैंमा नेपाल प्रहरी, सशस्त्र प्रहरी र नेपाली सेनाले याुत्रका लागि निःशुल्क बस सेवा सञ्चालन गर्ने भएका छन् । सेनाले टीकाको दिन भद्रकालीबाट उपत्यकाको विभिन्न ७ वटा रुटमा निःशुल्क बस सेवा सञ्चालन गर्न लागेको जनाएको छ । सेनाले चक्रपथ र भक्तपुर खण्डमा यात्रुलाई सुविधा दिनेछ । बिहानैबाट साँझसम्म यात्रुले सुविधा पाउने सेनाका प्रवक्ता विज्ञानदेव पाण्डेले बताए । उनका अनुसार सेनाका परिवार, अवकाश प्राप्त सेनाका परिवार, यात्रु सबैले यो सुविधा पाउनेछन् । टीकाको दिन यात्रु बोक्ने सार्वजनिक सवारी साधन कम गुड्छन्, उनले भने, त्यही भएर यात्रुको सुविधा लागि बस सेवा सुरु गर्न लागिएको हो । सशस्त्र प्रहरीले भने नवमीदेखि एकादशीसम्म यो सुविधा दिने जनाएको छ । सशस्त्र प्रहरीका प्रवक्ता सुरजकुमार श्रेष्ठका अनुसार विभिन्न रुट बनाएर यात्रुलाई सुविधा दिइनेछ । नेपाल प्रहरीले फूलपातीदेखि एकादशीसम्म निःशुल्क बस सेवा उपलब्ध गराउने जनाएको छ । महानगरीय ट्राफिक प्रहरी महाशाखाका प्रमुख ढकालका अनुसार यात्रुको भीडभाड बढी हुने ठाउँमा यो सुविधा उपलब्ध गराइनेछ । उनले भने, यात्रुको सुविधालाई मध्यनजर गर्दै बस सेवा उपलब्ध गराउन लागिएको हो ।"
महिला सहकारीले बेच्यो करोडका खसी,"(तनहुँ)  तनहुँ र लमजुङका महिलाको सक्रियतामा सञ्चालित सहकारीले १ करोडभन्दा बढी मूल्यका खसीबोका बिक्री गरेको छ । दसैंलाई लक्षित गरी दुई सातामा सहकारीका सदस्यबाट उत्पादित ९४२ खसीबोका बिक्री गरिएका हुन् । यसको बजार मूल्य १ करोड २३ लाख ६६ हजार ५९१ रुपैयाँ रहेको छ ।सहकारीमा आबद्ध भएपछि उद्यमी बन्दै गएका महिला खसीबोका बिक्रीको आम्दानीबाट सन्तुष्ट भएका छन् । एउटै खसीबाट ७ हजार फाइदा भएको व्यास नगरपालिका१२ की ४९ वर्षीया सीता थापाले बताइन् । घरमै आएर एउटा खसी लिएर गए । अब दुईवटा फूलपातीसम्म लग्छु भनेका छन्, उनले भनिन्, बिक्री भएको खसी हचुवामा १२ हजार दिन्छु भनेका थिए । तर, सहकारीबाट बिक्री गर्दा जोखेर त्यही खसी १९ हजारमा बिक्री गरें । राम्रोसँग मोलभाउ गर्न नजानेर बिचौलियालाई दिँदा धेरै नै घाटा हुने अनुभव थापाको छ । अबदेखि खसीबोका सहकारीमार्फत नै बिक्री गर्ने आधारशिला सामाजिक उद्यमी महिला सहकारीमा आबद्ध थापाले बताइन् । चाडपर्वलाई लक्षित गरी खसीबोका बिक्री गरेको सहकारीकी अध्यक्ष विधा खनालले बताइन् । उनले भनिन्, यसरी महिला दिदीबहिनी मिलेर सहकारीमार्फत जाँदा उनीहरू उद्यमी बन्दै गएका छन् । अब भैंसी, दूध, लोकल कुखुरा, तरकारी उत्पादनको कार्यक्रम पनि रहेको छ ।भिमाद नगरपालिका९ भानुमतिस्थित अतिप्रिय सामाजिक उद्यमी महिला सहकारीमा आबद्ध सुमाया थापाले पनि यही दसैंमा तीनवटा बोयर जातका बोका बेचिन् । सहकारीमार्फत बेच्दा २६ हजार रुपैयाँ थप आम्दानी भएको उनले बताइन् । पहिले घरघरमा किन्न आउँथे तर अन्दाजमा भाउ पाइन्थ्यो, सुमायाले भनिन्, अहिले सहकारीले नै किलोका हिसाबमा यतिउति मूल्य भनेर तोकिदिएको छ ।यसले हामीलाई उचित मूल्य निर्धारण गर्न पनि सहज भएको छ । क्रेताहरू घरमा आएर सहकारीले निर्धारण गरेको मूल्यमा खसीबोका लैजान थालेको उनले बताइन् ।नेपाल एकीकृत ग्रामीण विकास केन्द्र तनहुँले महिलाद्वारा सञ्चालित १० वटा सहकारीका सदस्यको उत्पादनको बजार प्रवर्द्धन थालेको छ । साना किसानद्वारा उत्पादित पशुलाई विभिन्न बिचौलियमार्फत बेच्दा किसान मारमा परेकाले न्यूनीकरणका लागि कार्यक्रम सञ्चालन गरिएको संयोजक प्रेमप्रसाद पौडेलले बताए । उनका अनुसार पशुवस्तुको मूल्य शृंखलामा आधारित साना किसानको संस्था सबलीकरण परियोजनामार्फत कृषकद्वारा उत्पादित ३ हजार खसी सहकारीमार्फत करिब ५ करोडमा बिक्री गर्ने योजना छ । यी सहकारीमा ४ हजार सदस्य छन् । उनीहरूले सहकारीमार्फत खसी बिक्री गरेर मनग्य आम्दानी गरेको केन्द्रकी अध्यक्ष मनु श्रेष्ठले बताइन् । उनले भनिन्, सहकारीले कृषकले उत्पादन गरेको खसी खरिद गरी व्यापारीलाई बिक्री वितरणको व्यवस्था मिलाएको छ । यसबापत सहकारीले प्रतिकिलो ५ देखि १० रुपैयाँ लिँदै आएको छ । खसीबोकाको प्रतिकिलो ४ सयदेखि ५५० रुपैयाँ निर्धारण गरेको छ । यही दसैंमा करिब ३ हजार खसी र चालु आर्थिक वर्षभरि १२ हजार खसी बिक्री गर्ने लक्ष्य सहकारीको छ । सबैभन्दा बढी अतिप्रिय सामाजिक उद्यमीले ३२ लाख ८ हजार ३ सय ६५ रुपैयाँ बराबरको १ सय ६९ वटा खसी बेचेको छ । यसैगरी व्यास१२ घाँसीकुँवास्थित आधारशिला सामाजिक उद्यमी महिला सहकारीले भने ४२ हजार ६ सय ९० रुपैयाँ बराबरका ३ वटा खसी बिक्री गरेको छ । घिरिङ गाउँपालिका२ को घिरिङसुन्धारा सामाजिक उद्यमी महिला सहकारीमार्फत १२ लाख ५८ हजार ८ सय ८९, भगवतीपुर सामाजिक उद्यमी महिला सहकारीमार्फत २० लाख ७० हजार २ सय ४३, भिमाद नगरपालिका४ को माझकोट महिला विकास बहुउद्देश्यीय सहकारी संस्थामार्फत १२ लाख ६३ हजार ७ सय ५७, अरुणोदय सामाजिक उद्यमी महिला सहकारीबाट ४ लाख ९६ हजार रुपैयाँका खसीबोका बिक्री भएका छन् । व्यास८ को शुभदीप सामाजिक उद्यमी महिला सहकारीमार्फत ६ लाख ९२ हजार १८८, शुक्लागण्डकी नगरपालिका१ को दिदीबहिनी कृषि सहकारीबाट ३ लाख १ हजार ९३०, लमजुङको मध्यनेपाल नगरपालिका१ स्थित सप्तधारा सामाजिक उद्यमी महिला सहकारीको १६ लाख २९ हजार ९९८ र सुन्दरबजार नगरपालिका१ स्थित भागिरथी सामाजिक उद्यमी महिला सहकारीमार्फ १४ लाख २ हजार ६६७ रुपैयाँ बराबरको खसी बिक्री भएको छ ।"
ऋण लिएर दसैं,"(उदयपुर)  बजारमा महँगी बढेपछि दसैं चहलपहलमा कमी आएको छ । ग्रामीण क्षेत्रका बासिन्दामा खासै उत्साह छैन । आइतबार घटनास्थापनासँगै दसैं सुरु भए पनि महँगीका कारण बजारमा किनमेल पातलो छ ।धेरै वर्षपछि दसैं नरमाइलो लागेको छ, चौदण्डीगढी नगरपालिका ६ सिर्वानीका ६८ वर्षीय लालबहादुर राउतले भने, महँगीको मार खपिसक्नु छैन । गाउँघरको उत्पादनले दसैं धान्न सक्दैन । अन्य आम्दानीको स्रोत नहुँदा सर्वसाधारण ऋण लिएर दसैं मनाउनुपर्ने बाध्यतामा छन् । सामान्य जागिरले दसैं धान्न मुस्किल छ, राउतले भने, छोरोको जागिरबाट आएको थोरै रकमले धान्नै नसक्ने अवस्था छ । प्रहरी जवान छोराले ३० हजार रुपैयाँ पठाउँदै दसैंमा आवश्यक पर्ने खसी, बालबच्चालाई कपडा र नुनतेल मरमसलाको जोहो गर्नु भनेको उनले सुनाए । ३० हजारभन्दा धेरै पठाउन सकिएन, त्यसैले पुर्याउनु है बुबा भनेको छ, राउतले भने, ४ छोराछोरी, बूढाबूढी र दुई नातिलाई लुगा किन्दै १८ हजारले पनि पुगेन । अब टीकोटालोका लागि रुपैयाँ, मासु र मरमसला १२ हजारले पुर्याउनुपर्ने बाध्यता छ तर पुर्याउन सक्ने अवस्थै नभएको उनले बताए । एउटा छोरा जागिरे हुँदा पनि राउतले दसैं नरमाइलो हुने बताए । उनकै छिमेकी कालु बस्नेतका छोराछोरी जागिरे छैनन् । आम्दानीको दरिलो स्रोत पनि छैन । त्यसैले दसैं नआए पनि हुन्थ्यो लाग्छ, उनले भने, हामी जोइपोइले दैनिक ज्यालादारीबाट कमाएको थोरै थोरै जम्मा गरेको धनले दसैं टार्नुपरेको छ । बस्नेतका तीन छोराछोरीलाई लुगा किन्दा तीन महिनायता जम्मा गरेको थोरै रकम सकियो । इष्टमित्रले ज्याला मजदुर गर्दा खुसी भएर ज्यालाबाहेक दसैंका लागि भनेर दिएको ४५ पाथी धानको चामल तयार गरिएको कालुकी पत्नी सुन्तलीले बताइन् ।छोराछोरीलाई लुगा, दुई छाक मीठो मसिनो खान चामल त भयो, अब मासु कहाँबाट जोहो गर्ने, चिन्तित हुँदै सुन्तलीले भनिन्, साहुले पत्याए भने मासु खाउँला, नत्र के गर्ने । गाईघाट बजारकी सुरिताकुमारी बस्नेतको अवस्था पनि भिन्न छैन । महँगी झाँगिएको छ, सोचेको बजेटले भ्याउँदैन, उनले भनिन् । इष्टमित्र, साथीभाइ र छिमेकीका अनुसार गर्न सकिएन भने समाजमा बस्ने नसकिने उनले बताइन् । गाउँघरमा युवा पलायनले पनि दसैं खल्लो हुँदै गएको छ । तर त्योभन्दा बढी महँगीले गाँजेकाले समस्या बन्दै गएको हो । सहरमा समेत दसैं पहिलेको जस्तो रमाइलोसँग नआएको सदरमुकाम गाईघाटका नरेन्द्र थापाले बताए ।"
वर्षा रोकिँदा व्यापार सुध्रियो,खुद्रा नोट अभावदसैंको मुखमा खुद्रा नोट अभाव हुँदा सर्वसाधारणले सास्ती पाएका छन् । नेपाल बैंक लिमिटेडले बुधबारदेखि खुद्रा वितरण सुरु गरे पनि मागभन्दा न्यून मात्र नोट आएको हो । अघिल्लो वर्ष ४ करोड रुपैयाँ खुद्रा नोट नेपाल राष्ट्र बैंकले पठाए पनि योपटक डेढ करोड मात्रै आएको छ । प्रतिव्यक्ति ४ हजारका दरले मात्र बैंकले खुद्रा बाँड्दा घण्टौं लाइन बसेर गएका सेवाग्राही निराश देखिएका छन् । अन्य वित्तीय संस्थालाई पनि खुद्रा वितरण गर्न दिने जनाए पनि सेवाग्राही नेपाल बैंकमा नै झुम्मिएका छन् । यसअघि पनि खुद्रा पैसा नआएकाले दसैंका बेला थप समस्या भएको बैंकको भनाइ छ । पहिलो दिन १ बजेसम्म खुद्रा वितरण गरिएको थियो ।
११ किलो चाँदीसहित पक्राउ,महोत्तरी (कास) ११ किलो चाँदीसहित प्रहरीले एक भारतीय युवकलाई पक्राउ गरेको छ । भारत विहारको सीतामढी जिल्ला हनुमाननगर१ का २५ वर्षीय सीताराम साह पक्राउ परेका हुन् । सुराकीका आधारमा जिल्ला प्रहरी कार्यालयबाट खटिएको टोलीले साहलाई जलेश्वर नगरपालिका६ स्थित खयरा चोकबाट बिहीबार साँझ नियन्त्रणमा लिएको हो । प्रहरी निरीक्षक राजन लम्सालका अनुसार ज१२प ४२४ नम्बरको मोटरसाइकलको भित्री भागमा लुकाएर भारतीय बजारतर्फ जाँदै गरेका साहको साथबाट प्लास्टिकमा प्याक गरिएका चाँदीका ६ पोका बरामद गरिएको हो । बरामद चाँदीको बजार मूल्य ८ लाख ३ हजार रुपैयाँ छ ।
प्रभावकारी छैन बजार अनुगमन,"बजारैभरि अखाद्य वस्तुसिस्ने गाउँपालिका, जिल्ला प्रशासन कार्यालय र घरेलु तथा साना उद्योग विकास समितिको अगुवाइमा खलंगामा गरिएको बजार अनुगमनमा बजारैभरि अखाद्य वस्तु फेला परेको छ । सिस्ने गाउँपालिका५ र ६ का पसलैपिच्छे अखाद्य वस्तु र म्याद गुज्रेका सामग्री फेला परेकाले जफत गरी नष्ट गरिएको छ । अनुगमनका क्रममा १ लाख ६५ हजार रुपैयाँ बराबरको खाद्य वस्तु, पेय पदार्थ तथा अन्य सामग्री नष्ट गरिएको सहायक प्रमुख जिल्ला अधिकारी श्रवणकुमार शाहले बताए । सिस्ने गाउँपालिकाका५ र ६, रुकुमकोटमा पर्ने छिप्रिदह, चौकबजार, बाहुनठाना, कमलदह, मैदान, धौलापहिरा बजार क्षेत्रमा अनुगमन गरिएको हो । अधिकांश पसल तथा होटलबाट म्याद नाघेका चाउचाउ, बिस्कुट, मिठाई, तेल र ठूलो परिमाणमा पेय पदार्थ फेला परेको शाहले बताए । अनुगमनका क्रममा अधिकांश व्यवसाय अवैध भेटिएका छन् । दर्ता तथा नवीकरण नगरेको, पसल तथा होटलमा मूल्यसूची नराखेको, डिजिटल तराजु, साइनबोर्ड नभएको, पसल तथा होटल दर्ता भएको व्यवसाय पनि अन्य प्रक्रिया नपुर्याएर चलाइरहेको पाइएकाले सबैलाई सचेत गराइएको अनुगमन समितिले जनाएको छ । दर्ता नगरी सञ्चालन गरेका व्यवसायीलाई ७ दिनभित्र घरेलु तथा साना उद्योग विकास समितिमा दर्ता गर्न, सामान किनमेल गर्दा उत्पादन मिति र सामानको उपभोग्य मिति हेर्न सचेत गराइएको छ । बजारमा ठूलो समस्या देखियो, सिस्ने गाउँपालिका उपाध्यक्ष गोवर्द्धन बुढा मगरले भने, यो समस्या हटाउनका लागि सबै जागरुक हुनुपर्ने देखियो । रुकुमपूर्व छुट्टै जिल्ला बनेपछि जिल्लाभरि अनुगमन भएको छैन । तीन स्थानीय तह सिस्ने, भूमे र पुथाउत्तरगंगा गाउँपालिकाका मुख्य ठाउँबाहेक अनुगमन नभएको स्थानीयले बताए । पुथाउत्तरगंगा गाउँपालिका८ का लोकबहादुर पुनले मुख्य ठाउँमा मात्रै अनुगमन गर्ने गरिएको बताए । अनुगमन टोली दुर्गम क्षेत्रमा पुग्न नसकेको उनको गुनासो छ ।(प्यूठानबाट गिरुप्रसाद भण्डारी, बाँकेबाट रूपा गहतराज, रोल्पाबाट काशीराम डाँगी, कपिलवस्तुबाट मनोज पौडेल, परासीबाट नवीन पौडेल र रुकुम पूर्वबाट हरि गौतम)"
दसैंमा ज्याला नपाउँदा मजदुरको बिचल्ली,"(म्याग्दी) सबैका घरमा दसैं आएको छ । दसैंको किनमेल र रमाइलो सुरु भए पनि बेनीजोमसोम सडक निर्माणमा संलग्न मजदुरको भने बिचल्ली भएको छ । राष्ट्रिय गौरवको आयोजना बेनीजोमसोमकोरला सडकअर्न्तगत पहिलो प्याकेज गलेश्वरतातोपानी २० किलोमिटर खण्डमा कार्यरत ९५ मजदुरहरू ज्याला नपाएर बिचल्लीमा परेका हुन् । पहिलो खण्ड निर्माण ठेक्का लिएको शर्मायुनाइटेड जेभी कम्पनीले चैतदेखि नै १ करोड ११ लाख ज्याला भुक्तानी नदिँदा मजदुरको दसैं बिथोलिएको छ । दसैंको सार्वजनिक बिदा सुरु हुने अन्तिम दिन शुक्रबार जिल्ला प्रशासनमा भेटिएका मदजुरले वर्षभरि मजदुरी गरेर ज्याला नपाएको बताए । उनीहरूले परिवारजनलाई एकजोर नयाँ कपडा र दुई छाक खुवाउन नसक्ने अवस्थासँगै यातना भोग्नुपरेको जनाए । काम गरेको ज्याला नपाएर मजदुरले कुटेर मारे भन्नुभन्दा सीडीओ कार्यालयको गेटमा आत्महत्या गर्छु, गुहार माग्न प्रमुख जिल्ला अधिकारीको कार्यकक्षमा आएका मजदुर नाइके नोकबहादुर पुनले भने । ज्याला माग्दा भोलिभोलि भन्दै ठेकदार भागेको र फोन पनि उठाउन छोडेको मजदुरले गुनासो गरे । निर्माण क्षेत्रमा चर्चित ठेकदार कम्पनी शर्मायुनाइटेडले भीरपहरा र खोलामा जोखिमपूर्ण काममा लगाएका मजदुरको १ करोड ११ लाख ज्याला नदिएको हो । ज्याला नपाउने अधिकांश मजदुर रुकुम, रोल्पा, सल्यान, जाजरकोट, बझाङका छन् । ठेकदार कम्पनीले रेस्पोन्स नै गरेको छैन । ठेकदारको ख्याति ठूलो तर कर्म सानो रहेछ । कम्पनीले पटकपटक प्रहरीप्रशासनलाई पनि ढाँट्यो, मजदुरको गुनासो सुनेपछि प्रजिअ ज्ञाननाथ ढकालले भने, सीडीओ र डीएसपी नै ठेकदारसँग मिलेर ज्याला नदिएको आरोप मजदुरले लगाएका छन् । मानवीय क्षतिको जोखिम रोक्न भरमजदुर प्रयासमा छौं ।निर्माण क्षेत्रका ठूला ठेकेदारले दुर्गम र टाढाबाट मजदुर ल्याए सस्तोमा काम लगाउने, काम गरेको पारिश्रमिक लामो समय नदिने, मजदुरलाई तड्पाउने, झुलाउने, गलाउने र अन्त्यमा थकाएर भोको पेट फर्कन बाध्य पर्ने गरेको जिफन्ट म्याग्दीकी अध्यक्ष बलदेवी बरुवाल राईले बताइन् । भनिन्, यो चरम श्रम शोषण मात्र होइन मानवताविरोधी अपराध पनि हो । मजदुरमाथिको श्रम शोषणबारे नागरिक प्रशासन, राजनीतिक दलको मौनता खेदजनक छ । गत असारमा यही ठेकेदार कम्पनीका अर्को मजदुर समूहलाई पनि ७६ लाख रकम भुक्तानी नदिएपछि आन्दोलनमा उत्रिएका थिए । प्रहरीप्रशासनले पक्राउ गरी मुद्दा चलाउने भन्दै दबाब दिएपछि आधा रकम दिएर बाँकी एक महिनामा भुक्तानी गर्छु भन्ने कबोल गरे पनि अहिलेसम्म आधा रकम नदिएपछि मजदुर रित्तै घर फर्किएका छन् । ठेकेदारसँग फोनमा सम्पर्क गर्न खोज्दा हुन सकेन ।"
खसी अभाव,"बिर्तामोड (कास) बजारमा दसैंको रौनक छ । कपडा व्यापारीहरू धमाधम व्यापारमा छन् । मासु व्यापारीहरू अहिले खसीको जोहोमा जुटेका छन् । तर, झापाका मासु व्यापारीहरूले खसीबोका खरिद गर्न पाइरहेका छैनन् ।जिल्लामा करिब १२ सय खसीको मासु बेच्ने व्यवसायी छन् । जिल्लामा खपत हुने मासुका लागि पूर्वी पहाडी जिल्लाहरूबाट खसी ल्याइने गरिन्छ । तर, यो वर्ष जिल्लामा आउने खसीबोका काठमाडौंका व्यापारीहरूले खरिद गरेर लाने गरेका छन् ।पहाडी क्षेत्रबाट ल्याइने खसी काठमाडौं लान थालेपछि जिल्लामा यो वर्ष दसैंमा खसीको मासुको अभाव हुने व्यापारीहरूको दाबी छ । खसी नभएर अहिले नै पसल बन्द गर्नुपरेको छ, बिर्तामोड कृषिथोक बजारका मासु व्यवसायी गोविन्द तिम्सिनाले भने, बजारमा खसी किन्न पाएका छैनौं । दसैं लागिसक्यो । अहिलेसम्म एउटा खसी छैन । गाउँका खसीबोका किसानले दसैंका लागि भनेर गाउँमै राखेका छन् । बजारसम्म आइपुग्ने खसीबोका सबै काठमाडौंका व्यापारीले किनेर लाने गरेका छन्, तिम्सिनाले भने । भारतबाट खसीबोका आयातमा रोक लगाएपछि जिल्लामा खसी किन्न व्यापारीहरूबीच नै हारालुछ हुने गरेको छ ।जिल्लाका शनिश्चरे, धुलाबारी, दमक, सुरुंगा, डाँगीबारीलगायतका बजारमा खसी किन्न काठमाडौंबाट व्यापारीहरू आउने गरेको मासु व्यवसायी असुल आलमले बताए । दैनिक बेच्ने मासुकै लागि खसी छैन । सबै बजार घुमिसक्यौं, दसैंका लागि एउटा खसी किन्न सकेको छैन, आलमले भने । उनले दैनिक ४० केजीभन्दा बढी मासु बिक्री गर्दै आएका छन् । दसैंको लागि प्रत्येक वर्ष कम्तीमा २ सय वटा खसी किनेर राख्थें, मासु व्यवसायी संघ जिल्ला उपाध्यक्ष नवराज राईले भने, तर, यो वर्ष एक सयवटा पनि पुर्याउन सकेको छैन । बजारमा खसी त आइरहेका छन् । तर, हामीले भन्दा पनि काठमाडौंका व्यापारीले गाडीका गाडी किनेर लाने गरेको छ ।"
एनसेलको दसैं अफर,काठमाडौं (कास) दसैंमा एनसेलका ग्राहकहरूले प्रत्येक १ सय रुपैयाँभन्दा माथिको रिचार्जमा डेटा बोनस पाउने भएका छन् । एनसेल प्रालिले आफ्ना ग्राहकहरूका लागि यस्तो दसैं अफर ल्याएको हो । १ सयदेखि १ हजार रुपैयाँसम्मको प्रत्येक रिचार्जमा ग्राहकले रिचार्ज गरेको रकमको आधारमा १ सय एमबीदेखि १ जीबीसम्म डेटा बोनस पाउनेछन् । यो योजना शुक्रबार (असोज १७) बाट १५ दिनका लागि सञ्चालनमा रहने एनसेलले जनाएको छ । रिचार्जमा बोनस पाइने यो अफरले ग्राहकलाई थप फाइदा प्रदान गर्ने र चाडपर्वको बेलामा आफन्तको सम्पर्कमा रहन मद्दत पुग्ने विश्वास एनसेलले लिएको छ ।
नेपाल बैंकका सीईओमा अधिकारी,काठमाडौं (कास) नेपाल बैंक लिमिटेडका नवनियुक्त प्रमुख कार्यकारी अधिकृत कृष्णबहादुर अधिकारीले पद तथा गोपनीयताको शपथ लिएका छन् । नेपाल बैंकका सञ्चालक समिति अध्यक्ष वासुदेव अधिकारीले एक समारोहका शपथ दिलाएका हुन् । उक्त अवसरमा अध्यक्ष अधिकारीले उच्चतम व्यावसायिक अभ्याससहित उम्मेदवारमध्ये योग्यतम व्यक्तिलाई बैंकको प्रमुख कार्यकारी अधिकृत चयन गरिएको जानकारी दिए । बैंकका सञ्चालक दीपेन्द्रविक्रम थापाले व्यावसायिक व्यक्तित्वको आगमनले नेपाल बैंक नमुना बन्ने दाबी गरे । अधिकारीलाई असोज ११ मा बसेको बैंक सञ्चालक समितिको बैठकले प्रमुख कार्यकारी अधिकृतमा छनोट गर्ने निर्णय गरेको थियो ।
दसैं बिदामा पनि एनआईसीको सेवा,काठमाडौं (कास) एनआईसी एसिया बैंकले ग्राहकहरूको सुविधालाई ध्यानमा राख्दै दसैंको सार्वजनिक बिदाका दिनहरूमा पनि विभिन्न शाखाहरूमार्फत सेवा प्रदान गर्ने निर्णय गरेको छ । यस्तै भिसा डेबिट तथा क्रेडिट कार्ड केही समयका लागि बैंकका एटीएम मेसिनहरूबाट मात्रै सञ्चालन भइरहेकामा शनिबारदेखि नेपाल तथा भारतका भिसा नेटवर्कमा आबद्ध अन्य बैंक तथा वित्तीय संस्थाहरूका चिप तथा पिन स्वीकार गर्ने एटीएम मेसिनहरूमा समेत सञ्चालन हुने व्यवस्था मिलाइएको छ । बैंकका कार्डवाहकहरूले २४ घण्टामा नेपालमा तीनपटक गरी हरेकपटक २० हजार रुपैयाँका दरले अधिकतम ६० हजारसम्म झिक्न सक्ने बैंकले जनाएको छ । भारतमा २४ घण्टामा दुईपटकमा गरीे हरेकपटक भारु १० हजारका दरले अधिकतम १५ हजारसम्म झिक्न सक्ने बताइएको छ ।
दसैंमा सनराइजको बस सुविधा,काठमाडौं (कास)सनराइज बैंकले आफ्नो १२ औं वार्षिक उत्सव र दसैंलाई मध्यनजर गर्दै निःशुल्क बस सुविधा प्रदान गर्ने भएको छ । दसैंमा काठमाडौंमा सार्वजनिक यातायातको अभाव हुने र त्यसलाई न्यूनीकरण गर्ने अभिप्रायले बैंकले दसैंका टीकाका दिन अर्थात आश्वीन २१ गते मंगलबार बस सञ्चालन गर्ने निर्णय गरेको हो । सन्राइज दसैं यात्रा हामी सँगसँगै भन्ने नाराका साथ बैंकले काठमाडौंको दुईवटा रुटमा बस सेवा सञ्चालन गर्नेछ । जसमा बूढानीलकण्ठदेखि लगनखेलको रुट र चक्रपथ परिक्रमाको रुट रहनेछ ।
नेपाली चाड भारतमा व्यापार,"रूपैडिहा भरिभराउ प्रदेश ५ को अर्को प्रमुख नाका नेपालगन्जको सीमावर्ती भारतीय बजार रूपैडिहामा अहिले किनमेल गर्नेको भीड छ । नेपाली बजार भने सुनसान छन् । मध्य तथा सुदूरपश्चिमको व्यापारिक केन्द्र भए पनि नेपालगन्जको व्यापार ओरालो लागेको छ । चाडबाडका बेला लत्ताकपडा तथा दैनिक उपभोग्य वस्तु खरिद गर्नेले रूपैडिहा भरिभराउ छ । नेपालगन्जस्थित नाकाको मूल गेट काट्यो कि भीड सुरु हुन्छ । पसलमा सामान किन्न व्यस्त देखिन्छन् । रूपैडिहा बजार नै नेपाली ग्राहकमाथि निर्भर छ । नेपाली नआए बजार चल्दैन । नेपालगन्ज४ की सुमित्रा सुनारले दसैंका लागि किनमेल गर्न रूपैडिया आएको बताइन् । बाँकेलगायत पहाडी जिल्लाबाट यहाँ खरिद गर्न आउँछन् ।नेपालगन्ज१० की सुनिता गिरीले मूल्यमा एकरूपताका कारण सधैं रूपैडिहा आउने गरेको बताइन् । सबै सामान एउटै स्थानमा किन्न पाइन्छ । सामानको मूल्य घटाउन सकिन्छ, उनले भनिन्, नेपालगन्जमा भन्दा सस्तो पर्छ । कपडामा बार्गेनिङ गर्न सकिने र सस्तो पर्ने विश्वासले रूपैडिहाप्रतिको आकर्षण बढ्दो छ । अधिकांश उपभोक्ताले रूपैडिहाबाट घरायसी तथा व्यक्तिगत प्रयोजनका सामान भन्सार नतिरी ल्याउने गर्छन् । त्यसले स्वदेशी व्यापारीलाई पिरोल्ने गरेको छ । दैनिक कति नेपाली सीमापारि किनमेलमा जान्छन् भन्ने तथ्यांक छैन । रूपैडिहास्थित राष्ट्रिय व्यापार मण्डलका अनुसार त्यहाँ करिब एक हजार पसल छन् । अधिकांश खाद्यान्न, फेन्सी र थान कपडाका पसल हुन् । व्यापार मण्डलका अनुसार एउटा पसलले दैनिक ५ लाख रुपैयाँसम्मको सामान बिक्री गर्दै आएका छन् । थोक कपडा बिक्रेताका सञ्चालक भारतीय व्यापारी नरेन्द्रकुमार कुँवरले ९० प्रतिशत नेपाली ग्राहक आउने गरेको बताए । बाँके मात्र होइन, दाङ, सुर्खेत, सल्यान, जाजरकोटबाट सामान किन्न ग्राहक आउँछन्, उनले भने, मेरो पसलमा दैनिक ५ लाख रुपैयाँको हाराहारीमा कारोबार हुन्छ । नेपालगन्जबाट रिक्सा, टाँगा, साइकल र मोटरसाइकलमा ६ किलोमिटर दूरी पार गरेर रूपैडिहा बजारमा किनमेल गर्न पुग्ने धेरै छन् । नेपालगन्जस्थित बाँके गाउँकी गीता शाहले सस्तो अनि राम्रो कपडा पाइने भएकाले दसैंका लागि कपडा किन्न सधैं रूपैडिहा आउने गरेको बताइन् । नेपालगन्जमा मान्छे हेरेर फरक मूल्य तोकिने भएका कारण रूपैडिहा जाने गरेको उनले बताइन् । इलाका प्रहरी चौकी जमुनाहका इन्चार्ज माधवप्रसाद रिजालले अन्य समयभन्दा चाडबाडका बेला नेपालीको आवतजावत बढेको बताए । नेपालगन्ज बजारमा सानाठूला गरेर ६ हजारभन्दा बढी सामानले भरिएका पसल छन् । उपभोक्ता नभएपछि सुनसान छन् ।"
धराने व्यापारी निराश,"(सुनसरी)  दसैंतिहार जस्ता मुख्य चाडपर्व नजिकिएका बेला धरानका व्यापारी भने निराश छन् । चाडको पूर्वसन्ध्यामा स्थानीय बजारमा चहलपहल बढ्नुपर्नेमा झन् घटेपछि उनीहरू निराश भएका हुन् । राजस्वसम्बन्धी सरकारी नीति नै गलत भएपछि सुनसरी, मोरङ र झापाका स्थानीय बजार चहलपहलविहीन भएको अर्थविद् कृष्ण अग्रवालले बताए । नेपाली चाडबाडको बेला हरेक वर्ष सीमापारिका बजारमा भने भीडभाड हुने उनको भनाइ छ । राजस्व नीति परिवर्तन गरेर एकदुई थान लत्ताकपडा, दुईचार किलो चिनी र मसला किन्न पारि नजाने वातावरण सरकारले बनाउने हो भने सुनसरी, मोरङ र झापाका स्थानीय बजारमा दसैंलगायतका चाडपर्वमा कम्तीमा सवा सय करोडको कारोबार हुन्थ्यो, उनले भने ।अग्रवालले विश्वमै उच्च दरको कर नेपालमा भएको उल्लेख गरे । सरकारले कुल गार्हस्थ्य उत्पादनको २८२९ प्रतिशत राजस्वबाट संकलन गर्ने लक्ष्य राखेको तथ्यबाटै करको दर वृद्धि गर्नमा सरकार उद्यत रहेको देखिन्छ । किनकि ३४ खर्ब रुपैयाँको कुल गार्हस्थ्य उत्पादनमा १० खर्बको राजस्व संकलन गर्ने सरकारको लक्ष्यले त यसै भन्छ, उनले भने ।प्रत्येक वर्ष सरकारले तयार गर्ने बजेट नीतिमा पूर्वबाट नियमित रूपमा राय सल्लाह सुझाव दिँदै आएका अग्रवालले राजस्व र भन्सार नीतिकै कारण नेपाली उपभोक्ता सीमापार जान बाध्य भएको बताए । सीमापारिका बजारमा बिक्री हुने लत्ताकपडा, खाद्यान्न, किराना सामान, तयारी पोसाकको मूल्यमा पनि फरक भएपछि त्यसको असर नेपाली व्यवसायीले भोग्नुपरेको उनले बताए ।अत्यावश्यक सामानको भ्याट दर कम वा छुट्टै हुने प्रावधान रहेको भए आज ५ किलो चिनीका लागि धरानका उपभोक्ता जोगबनी पुग्दैनथे । एकथान पेन्ट किन्न जाँदा चिनी, दाल वा जिरा मसला पनि बोकेर आइहाल्छन्, अग्रवालले भने । उनले नेपाली उपभोक्ताको घर गृहस्थी चलाउन राजस्व नीतिमा परिवर्तन नगरेसम्म धरान, इटहरी, इनरुवा, दमक, बिर्तामोड, विराटनगर, धुलाबारी, काँकडभिट्टाजस्ता स्थानीय बजारका उपभोक्ता सीमापारि नै धाइरहने र व्यापारी व्यवसायीहरू निराश भएर बस्नुपर्ने बताए । अग्रवालले भने जस्तै कपडा व्यवसायी संघ धरानका अध्यक्ष जीवन अग्रवालले पनि दसैंतिहारको पूर्वसन्ध्यामा सीमापारको बजार नेपाली उपभोक्ताले भरिनुमा राजस्व नीतिमै खोट भएको बताए । उनले भने, सबैलाई चाड लागेको छ । तर, नेपाली व्यापारी व्यवसायीहरूलाई चाड लागेको छैन । धेरै व्यापारी व्यवसायीले चाडको बेला आफ्नो व्यापार व्यवसाय चल्ने सपना देख्दै आएका छन् तर हरेक वर्ष सीमापारको बजारले खोसिदिन्छ ।उनले फलफूलमा समेत भन्सार मूल्यांकन उच्च राखिएको अवस्थामा चाडबाडको बेला उपभोक्ताले किन्ने लत्ताकपडा, किराना सामान, खाद्य सामग्रीमा भन्सार र राजस्व वृद्धि गरेकाले दसैं बजार चहलपहलविहीन भएको बताए । भन्सार र भ्याट गरी ३५ प्रतिशत पुगेपछि नेपाली बजारमा त महँगो हुने नै भयो । तर, उता सीमापारको बजारमा त्यही सामान सस्तोमा पाउने भएपछि उपभोक्ताहरू जाने गरेको हो, उनले भने, उपभोक्ता, व्यापारी व्यवसायी र राज्यको हितमा राजस्व र भन्सार नीतिमा परिवर्तन नगरे जहिलै यस्तै भइरहनेछ । उद्योग वाणिज्य संघ सुनसरीका अध्यक्ष गिरिधारी सापकोटाले विगत एक दशकदेखि पूर्वी तराईका मुख्य सहरी क्षेत्रका उपभोक्ताले दसैं तिहारको पूर्वसन्ध्यामा सीमापारिको बजारमा अर्बौं रुपैयाँको कारोबार गराउँदै आएको बताए । उनले यसपटकको दसैं बजार झन् निराशा लाग्दो रहेको गुनासो गरे । खुला सिमाना छ । भन्सार र राजस्व नीतिले सस्तो पनि उतैको बजारमा छ । उपभोक्ता उतै लाग्दा यताका व्यापारी व्यवसायी चुपचाप बस्न बाध्य छन्, उनले भने ।सुनसरी, मोरङ र झापासँग जोडिएका सीमापारिका नक्सलबाढी, गलगलिया, जोगबनीमा साना बजार भए पनि नेपाली उपभोक्ताको भरमा चलेको अध्यक्ष सापकोटाले बताए । उनले भने, सीमापारि जाने ५० प्रतिशत उपभोक्तालाई मात्र रोक्ने वातावरण बनाउन सके पूर्वका स्थानीय बजार गुल्जार हुने थिए । तर, उनीहरूलाई रोक्न नसक्दा नेपाली व्यापारी व्यवसायीहरू चाडबाडको सिजनमा पनि टाउकोमा हात राखेर आफैंले आफैंलाई धिक्कार्दै बस्नुपरेको छ ।"
सेक्युरिटी मजदुरलाई दिइएन चाडपर्व खर्च,"मोरङ (कास) विराटनगरस्थित लायन्स सेक्युरिटी सर्भिस कम्पनीमा कार्यरत ३२ जना सुरक्षा मजदुर चाडपर्व खर्चबाट वञ्चित भएका छन् । उक्त कम्पनीले श्रम ऐनले तोकेअनुसारको सेवा सुविधासमेत नदिएको मजदुरहरूले गुनासो गरेका छन् ।कम्पनीअन्तर्गत कार्यरत मजदुरहरूलाई सरकारले तोकेको न्यूनतम पारिश्रमिक १३ हजार ४ सय ५० रुपैयाँसमेत नदिने गरेको उनीहरूको भनाइ छ । कम्पनीमा कार्यरत सुरक्षा मजदुर प्रमोद निरौलाले आफूहरूलाई मासिक ११ हजार मात्रै पारिश्रमिक दिँदै आएको गुनासो पोखे । कम्पनीलाई पटकपटक लिखित र मौखिक रूपमा श्रम ऐनले तोकेको न्यूनतम पारिश्रमिक उपलब्ध गराइदिन आग्रह गर्दा समेत बेवास्ता गरिएको छ, उनले भने, श्रम ऐनअनुसार पाइने ८ हजार ४ सय ५५ रुपैयाँ चाडपर्व खर्चसमेत दिन मानेको छैन । चाडपर्व खर्चका लागि आवाज उठाउनेहरूलाई बोलाएर कम्पनीले १ हजारदेखि २ हजारसम्म दिएर फकाउन खोजेको निरौलाले गुनासो पोखे । उक्त कम्पनीअन्तर्गत आन्तरिक राजस्व कार्यालय विराटनगरमा ४, मल्टिफ्युल पावर हाउस रानीमा ३, स्वस्तिक प्याकेजिङ हात्तीमुढामा ८, दुगड हेड अफिस विराटनगरमा ५, दुगड जुट प्रेस रानीमा ४, वाग्मती प्लास्टिक रानीमा ८ जना कार्यरत छन् । लायन्सका सञ्चालक निर्भय पाण्डेले आफूले श्रेम ऐनले तोकेअनुसारको सेवा सुविधा उपलब्ध गराइरहेको दाबी गरे । उनले चाडपर्व खर्च अब १२ दिनमा उपलब्ध गराउने बताए । यस्तै गोल्डेन सेक्युरिटी सर्भिस प्रालि इटहरीले पनि सुरक्षा मजदुरहरूलाई न्यूनतम पारिश्रमिक र चाडपर्व खर्च दिने गरेको छैन । उक्त कम्पनीमा कार्यरत शिवनारायण चौधरीले आफूहरूलाई भदौबाट ९ हजारमा ७ सय थपेर मात्रै पारिश्रमिक उपलब्ध गराउँदै आएको गुनासो पोखे । चाडपर्व खर्च दिन ठाडै अस्विकार गरेको उनले सुनाए । सुरक्षा मजदुरहरूले विज्ञप्ति जारी गरी श्रम ऐनले तोकेका सेवा सुविधा तत्काल उपलब्ध गराउन माग गरेका छन् । उनीहरूले ऐनअनुसारको सेवा सुविधा उपलब्ध नगराए कानुनी कारबाहीका लागि श्रम कार्यालय विराटनगरमा उजुरी दिने बताए । श्रम कार्यालय विराटनगरका प्रमुख प्रेमप्रसाद सञ्जेलले सेक्युरिटी कम्पनीलगायत जुनसुकै क्षेत्रमा कार्यरत मजदुरलाई श्रेम ऐनले तोकेको सेवा सुविधा उपलब्ध नगराएको उजुरी आए तत्काल कारबाहीको दायरामा ल्याउने बताए । उनले मजदुर श्रम मारेर खाने कम्पनी तथा संस्थाहरूको लाइसेन्स खारेज गरी बैंक खातालगायत सम्पूर्ण चलअचल सम्पत्ति रोक्का गरी असुलउपर गराउने प्रतिबद्धता जनाए । सञ्जेलले आरती स्ट्रिप्स प्रालि बूढीगंगा१ ले तीनजना मजदुरलाई खाइपाई आएको सेवा सुविधामा घटाएर श्रम ऐनले तोकेअनुसारको सुविधा मात्रै दिएको उजुरी आएको बताए ।"
कर्णालीवासीलाई दसैंमा जहाजको चिन्ता,"(बाँके)  दसैंमा घर जाने आशमा रहेका डोल्पाका प्रेम बुढा दिनहुँ यहाँस्थित विभिन्न विमानस्थलका कार्यालय धाउँछन् । टिकट नपाएपछि यसपालिको दसैं परिवारसँग मनाउन पाउने होहोइन भन्ने कुराले उनलाई पिरोलेको छ । गत आइतबार आफूसहित चारजनाको टिकट बोकेर यहाँस्थित वायु सेवा निगमको कार्यालयमा पुगेका थिए । १० दिनअघि काटेको टिकट देखाउँदै उनले भने, निगमको जहाज औंशीपूर्णे पारेर आउँछ । त्यो पनि उड्ने हो कि होइन, भगवान् भरोसा बस्नुपर्छ ।डोल्पा र सिमिकोटसम्म सडक नपुगेकाले दुर्गमका बासिन्दा महँगो टिकट काटेर जहाज चढ्न बाध्य छन् । कहिले खराब मौसमका कारण रद्द हुनु, समयमै नउड्नु, टिकट नपाउनु र व्यवस्थित उडान नहुँदा यात्रुले कष्ट भोग्नु परेको छ ।दुर्गम क्षेत्रका जनताका लागि आशाको केन्द्र रहेको नेपाल वायु सेवा निगमले समेत आफ्नो नियमित उडान गर्न नसक्दा दसैंको मुखमा यात्रुले दुःख पाएका हुन् । निगमका स्टेसन म्यानेजर शंकरबहादुर केसीले विद्यार्थी र जागिरेहरू गन्तव्यमा पुग्न नसक्दा झगडा नै गर्ने गरेको सुनाए । उनीहरूलाई फ्लाइट रद्द हुनाको कारण सम्झाउन हम्मेहम्मे परेको पनि उनले बताए । निगमको जहाजले सातामा दुईपटक उडान भर्ने भए पनि प्रायः उडान रद्द हुने गरेको छ । काठमाडौंको एयर ट्राफिक, मौसम र रुकुम, नेपालगन्ज र दुर्गम क्षेत्रको मौसम हेर्दा हेर्दै जहाज रद्द हुने गरेको छ । कार्यालयको अभिलेखअनुसार ०७६ साउन महिनाभरि दुवैतर्फ गरी ६४ उडानको कार्यक्रम रहे पनि जम्मा ३२ पटक मात्रै उडान सफल भएको छ । इन्जिनियरिङ बेस बनाउने र थप जनशक्ति व्यवस्थापन गरी निगमको एउटा जहाजलाई नेपालगन्जमा राख्ने हो भने समस्या समाधान हुन सक्ने निगमका क्षेत्रीय कार्यालय प्रमुख प्रशान्तकुमार विकले बताए । उनका अनुसार काठमाडौंनेपालगन्जकाठमाडौं सेक्टरमा हप्तामा बुधबार र शनिबार गरी दुईपटक एमए६० जहाज आउने जाने गर्छ । दसैं र तिहारमा यात्रुको चाप बढेकाले यो पर्याप्त छैन । हप्तामा तीनपटक उडान भएमा यात्रुलाई राहत हुने उनले बताए । एमए६० (एकेक्यू) ग्राउन्डेड भएको र मर्मतसम्भार भइरहेकाले निजी विमान सेवा कम्पनीले मनपरी भाडा असुल्ने गरेको पाइएको छ, जसबाट यात्रुलाई सास्ती खेप्नुपरेको छ । एमए६० (एकेक्यू) लाई दसैं लक्षित गरी उडाउन सकियो भने सहज हुनेछ । अनुकूल मौसमका कारण अहिले पूर्वतर्फ (लुक्ला) आन्तरिक तथा बाह्य पर्यटकको घुइँचो छ । निजी वायुसेवाहरू बढी नाफामुखी हुने भएकाले त्यतातर्फ आकर्षित भएकाले सडक नपुगेका डोल्पा र सिमीकोटका जनताले भने सास्ती खेप्नुपरेको छ । यहाँबाट तारा, सीता र समिट एयरलाइन्सले आफ्ना अधिकांश उडान पूर्वतर्फ केन्द्रित गरेको नागरिक उड्डयन प्राधिकरण नेपालगन्जका निमित्त प्रमुख योगेन्द्रनाथ कुँवरले बताए । यात्रुहरू जसरी भए पनि काठमाडौंबाट नेपालगन्ज आउने तर यहाँबाट आफ्नो थातथलोमा जान भने धौधौ परेको छ । काठमाडौंबाट नेपालगन्ज आउने यात्रुको चाप बढेसँगै निजी विमान सेवा कम्पनीले उडान थप गर्नुको सट्टा निगमको भन्दा दुई गुणा बढी भाडा लिने गरेका छन् । बुद्ध एयरले दैनिक तीन उडान गर्दै आएको छ । दसैंमा वन वे प्रेसर हुन्छ, स्टेसन म्यानेजर विनित शाहले भने, त्यसैले बाध्यताले भाडादरमा वृद्धि गर्नुपरेको छ ।"
मस्यौदामै अलमल,"(काठमाडौं)  सामाजिक संघसंस्था दर्तासम्बन्धी ऐन संशोधन विधेयकको प्रारम्भिक मस्यौदा तयार भएको आठ महिना बित्दा पनि त्यसले पूर्णता पाएको छैन । संस्था दर्ता ऐन, २०३४ लाई संशोधन गरी सामाजिक संस्था ऐन, २०७५ मस्यौदा तयार भएकामा त्यसमा विषयवस्तु थपघट गर्ने र कार्यान्वयन अधिकार कसले राख्ने भन्ने टुंगो लाग्न सकेको छैन । गृह मन्त्रालय, महिला, बालबालिका तथा ज्येष्ठ नागरिक मन्त्रालय र स्थानीय तहमध्ये कसले कार्यान्वयन गर्ने यकिन नभएको हो ।मस्यौदा मन्त्रिपरिषद्मै अड्किएको छ । प्रारम्भिक मस्यौदा गृह मन्त्रालयले कानुन मन्त्रालयसँगको संयोजनमा तयार पारेको हो । मस्यौदामा महिला, बालबालिका तथा ज्येष्ठ नागरिक मन्त्रालय अन्तर्गतको समाज कल्याण परिषद्ले नियमन र अनुगमन गर्दै आएको राष्ट्रिय तथा अन्तर्राष्ट्रिय गैरसरकारी संस्था गृह मन्त्रालय मातहत समेटिएको छ । आफ्नो अधिकार कटौती भएको भन्दै परिषद्ले मस्यौदाप्रति असन्तुष्टि जनाएको छ । संविधानले एकद्वार प्रणालीबाट बनाउने भनेपछि गृह मन्त्रालयले मस्यौदा तयार गर्यो, राष्ट्रिय तथा अन्तर्राष्ट्रिय गैरसरकारी संस्थाको नियमन र अनुगमन परिषद्ले हेर्दै आएकामा गृहकै मातहतमा राखेको हामीले थाहा पायौं, बालबलिका तथा ज्येष्ठ नागरिक मन्त्रालयका प्रवक्ता राजेन्द्रकुमार पौडेलले भने, अधिकार क्षेत्र हस्तक्षेप हुँदा कसरी स्विकार्ने ? कि त परिषद्का सबै ऐनलाई पनि गाभ्नुपर्यो, उनले भने ।संस्था दर्ता ऐन, २०३४ अनुसार गृह मन्त्रालय मातहतको जिल्ला प्रशासन कार्यालयमा संस्था दर्ता गर्नुपर्छ । दर्ता भई सञ्चालनमा रहेका संस्थाले स्वदेशी तथा विदेशी सहयोग लिँदा समाज कल्याण परिषद्बाट स्वीकृति लिनुपर्छ । स्वीकृत परियोजना तथा कार्यक्रम परिषद्ले नै अनुगमन गर्छ । संविधानको अनुसूची ८ मा स्थानीय तहलाई समेत स्थानीयस्तरमा गैरसरकारी संघसंस्थाले गर्ने कामको अनुगमन र नियमन गर्न पाउने अधिकार दिइएको छ ।०३४ को ऐनले सबै कुरा नसमेटेकाले मस्यौदालाई परिष्कृत गर्नुपरेको गृह मन्त्रालयका प्रवक्ता रामकृष्ण सुवेदीले बताए । जिल्ला प्रशासन कार्यालयले मात्रै सबै संघसंस्था हेर्न सक्ने स्थिति छैन, तीन तहको सरकारको अभ्यास भइरहँदा सामाजिक संस्था दर्ता र नियमनलाई पनि त्यहीअनुरूप गर्नुपर्छ भनेर संशोधन ल्याएका हौं, उनले भने । सामाजिक संस्थालाई तीन तहकै सरकारमा विकेन्द्रीकृत गर्न र प्रभावकारी बनाउन ल्याइएको मस्यौदामाथि कसैले आपत्ति जनाउनु नपर्ने उनले बताए । ऐन भनेको राज्यको व्यवस्था हो, संसद्मा छलफल हुन्छ, रायसुझावअनुसार पास हुन्छ, कसैले मेरो अधिकार खोसियो, मेरो अधिकार बढ्यो भन्नुपर्दैन, उनले भने ।प्रवक्ता सुवेदी आफैं मस्यौदा तयार गर्ने कार्यमा संलग्न थिए । मस्यौदामाथि गृह, महिला मन्त्रालय र प्रधानमन्त्री तथा मन्त्रिपरिषद्को कार्यालयका सचिव र सहसचिव बसेर छलफल भएकाले गृहले अधिकार खोसेको भन्न नमिल्ने उनले तर्क गरे । प्रारम्भिक मस्यौदामा दर्ता, नियमन, जरिवाना र खारेजीका सम्बन्धमा पहिलेभन्दा स्पष्ट उल्लेख गरिएको छ । आर्थिक वर्ष प्रारम्भ हुनु एक महिना अगावै संस्था नवीकरण गर्नुपर्ने, एकमुष्ट शुल्क तिरेर ५ वर्षका लागि नवीकरण गर्न पाइने व्यवस्था छ । समाज कल्याण परिषद्को तथ्यांकअनुसार देशभर ५० हजार हाराहारी गैरसरकारी संस्था दर्ता भएकामा १५ सय मात्रै मुस्किलले सक्रिय छन् । वर्षौंदेखि निष्क्रिय संस्थालाई निलम्बन तथा खारेजी गर्नेबारे स्पष्ट प्रावधान प्रस्ताव गरिएको छ । नवीकरणका लागि तोकिएको म्याद ६ महिना नाघे र संस्थाको वार्षिक प्रतिवेदन आर्थिक वर्षभित्रै नबुझाए संस्था स्वतः निलम्बन हुन्छ । निलम्बन अवधिमा नवीकरण नगर्ने र प्रतिवेदन नबुझाए निलम्बन स्वतः अन्त्य हुन्छ । संशोधित ऐनमा राष्ट्रिय तथा प्रदेश स्तरको परियोजना सञ्चालनमा प्रदेश सरकार र स्थानीय तहसँगको समन्वय अनिवार्य गरिएको छ ।संशोधन मस्यौदामा गैसस तथा अन्तर्राष्ट्रिय गैरसरकारी संस्थाहरूको नियमन तथा अनुगमनमा कडाइ गर्ने प्रावधान राखिएको छ । त्यही कारण गैससका प्रतिनिधिहरूले पुरानै प्रावधान राख्न लबिइङ गरिरहेको स्रोतले जनाएको छ । उनीहरूले संसदीय समितिलाई समेत दबाब दिन थालेका छन् ।नेपाल नगरपालिका संघका अध्यक्ष तथा धुलिखेल नगरपालिकाका मेयर अशोककुमार श्रेष्ठले तीन तहको सरकारको अभ्यास भइरहँदा प्रस्तावित संशोधन मस्यौदालाई बृहत्तर रूपमा हेरिनुपर्ने बताए । संविधानको अनुसूची ८ मै उल्लेख भएकाले विधेयकमा स्थानीय सरकारको अधिकार क्षेत्रलाई समेत स्पष्ट रूपमा समेट्नुपर्ने उनको भनाइ छ । केन्द्रले नीति बनाउने, प्रदेशले बजेट बनाउने र स्थानीय तहलाई सञ्चालन गर्ने संविधानको मर्म हो, संशोधित ऐनमा समेत यो कुरा स्पष्ट रूपमा उल्लेख गरिनुपर्छ, उनले भने ।"
एमसीसीमा सामरिक स्वार्थ छैन,काठमाडौं (कास) नेपालका लागि अमेरिकी राजदूत र्यान्डी बेरीले नेपालसँग गरिएको मिलेनियम च्यालेन्ज कर्पोरेसन (एमसीसी) को सम्झौताभित्र कुनै सामरिक स्वार्थ नजोडिएको बताएका छन् । एमसीसी अमेरिकाको इन्डो प्यासिफिक रणनीतिअन्तर्गत रहेको चर्चा भइरहेका बेला बेरीले शुक्रबार नेकपाका वरिष्ठ नेता तथा पूर्वप्रधानमन्त्री झलनाथ खनालसँग भेटेर एमसीसी नेपालको पूर्वाधार विकास खास गरी विद्युत् प्रसारण र सडक सुधार आयोजनामा सहयोग पुर्याउन मात्र भएको उल्लेख गरे । राजदूत बेरी खनाललाई भेट्न उनकै निवास डल्लु पुगेका थिए । खनालका स्वकीय सचिव कृष्ण भट्टराईले जारी गरेको विज्ञप्तिअनुसार राजदूत बेरीले इन्डो प्यासिफिक रणनीति कुनै देशका विरुद्धको सैन्य र राजनीतिक गठबन्धन नभएको बताएका थिए । उनले नेपालमा राजनीतिक स्थायित्व भएकाले अमेरिकाले सहयोग विस्तार गर्न चाहेको पनि जनाए । खनालले बेरीसँग नेपालअमेरिका मैत्रीपूर्ण सम्बन्ध अझ विस्तार र विकासको अपेक्षा गरेको बताए । अमेरिकी राजदूतले डेढ सातायता नेपालका उच्च नेताहरूसँग नियमित भेट गरिरहेका छन् । यसअघि उनले पूर्वप्रधानमन्त्रीहरू माधव नेपाल र शेरबहादुर देउवासँग भेटेका थिए ।
कप्तान किरण भन्छन् दर्शकलाई निराश पार्दैनौं,"(सिड्नी, अस्ट्रेलिया)  नेपाली फुटबल टोलीका कप्तान किरण चेम्जोङले दर्शकहरूलाई निराश नपार्ने बताएका छन् । नेपाली टोली विश्वकप छनोटका लागि अस्ट्रेलियासँग खेल्न सिड्नीमा छ । चेम्जोङले अस्ट्रेलिया राम्रो टिम भए पनि आफूहरू शतप्रतिशत नजिता निकाल्न प्रयास गर्ने समेत सुनाए । बिहीबार क्यानबेरामा हुने विश्वकप छनौट खेलको तयारीका बारेमा शुक्रबार सिड्नीस्थित प्रशिक्षणस्थलमा आयोजना गरिएको पत्रकार सम्मेलनमा नेपाली टोलीले आफ्नै रणनीति अनुसार खेल्ने दाबी गर्दै प्रतिस्पर्धाका लागि आफुहरू तयार रहेको जानकारी दिए । कप्तान चेम्जोङले अस्ट्रेलियाका नेपालीहरू र समग्र नेपालले देखाएको माया तथा आफूहरूप्रतिको विश्वास कायम राख्न सक्दो प्रयास गर्ने बताए । हामीलाई यहाँ आएर गरिएको अभ्यास र प्रशिक्षणले थप ऊर्जा दिएको छ । नेपाली टोलीका प्रशिक्षक योहान कालिनले अस्ट्रेलिया राम्रो टिम भए पनि आफ्ना खेलाडीहरू उनीहरूसँग प्रतिस्पर्धा गर्न तयार रहेको बताए । आफूहरूले नतिजालाई भन्दा पनि आफ्नो रणनीतिका साथ उत्कृष्ट प्रदर्शनलाई ध्यान दिनेमा उनले जोड दिए । उनले आफूहरू प्रशिक्षण लिइरहेको र आफ्नो टिमको मनोबल उच्च रहेको समेत सुनाए । टोलीमा रहेका ब्यवस्थापक लगायतका अन्य सदस्यहरूले समेत अस्ट्रेलियामा रहेको अस्ट्रेलियन नेप्लिज फुटबल संघ तथा एनआरएनएलाई आफुहरूलाई केही दिनअघि नै बोलाएर प्रशिक्षण गर्ने र वातावरणमा घुलमिल हुने ब्यवस्था मिलाइदिएकोमा धन्यवाद समेत दिएका थिए । बुधबारमात्र आइपुगेको नेपाली टोलीले आएको दिनदेखि नै आफ्नो अभ्यास तथा प्रशिक्षण शुरु गरिसकेको छ । उनीहरूलाई आवश्यक ब्यवस्था एनआरएन र यहाँको नेपाली फुटबल संघले उपलब्द्ध गराइरहेको छ । टोली अझै केही दिन अभ्यास गरेर मंगलबार क्यानबेरा जाने कार्यक्रम रहेको छ ।"
नेपालीलाई फुटबल र दसैं सँगसँगै,"अस्ट्रेलिया सिड्नीका मनोज खवास दसैंमा टीका लगाउन आफन्तको जाने वा फुटबल हेर्न राजधानी क्यानबेरा जाने दोधारमा छन् । अधिकांश आफन्त यतै भएकाले उनलाई दसैंको टीका समेत छोड्न मन छैन । तर उनले यसवर्ष दसैंमा लगाइने टीकाभन्दा पनि नेपालले अस्ट्रेलियासँग खेल्न लागेको विश्वकप छनोट चरणको फुटबल खेललाई प्राथमिकतामा राखेका छन् । दसैंको टीका हरेक बर्ष आउँछ तर यस्तो ऐतिहासिक खेल त्यो पनि अस्ट्रेलियामा फेरि नहुन पनि सक्छ, खवास कान्तिपुरसँग भन्छन् । त्यसैले पनि उनले टीका थाप्ने कामलाई दोस्रो प्राथमिकतामा राखेका छन् । उनी मात्र नभएर यस पटक सिड्नीबाट मात्र करिब ५ हजारको संख्यामा नेपालीहरूले नेपाली फुटबल टोलीलाई समर्थन गर्न क्यानबेरा जाने योजना बनाइसकेका छन् । दसमीको दोस्रो दिन हुने खेलमा सहभागिता जनाउनका लागि करिब ९ हजार नेपालीहरू पुग्ने अस्ट्रेलियामा रहेका नेपालीहरूको फुटबल संस्था (एन्फा) ले विश्वास लिएको छ । केही भने नेपाली टोलीले जित हासिल गरेपछि मात्र टीका लगाउने योजनामा समेत छन् । नेपाल र अस्ट्रेलियाबिच क्यानबेराको जिओआई स्टेडियममा बिहीबार हुने खेलमा सिड्नीबाट मात्र नभई मेलबर्न, ब्रिसबन लगायतका राज्यहरूबाट समेत उल्लेख्य मात्रामा नेपालीहरू सहभागी हुँदै छन् । हामीले यसबर्ष नेपाली चाडपर्व आफ्नै टोलीको जीतसँगै मनाउने योजना बनाएका छौं । अखिल नेपाल फुटबल संघ (एन्फा) का पूर्व पदाधिकारी राजु मानन्धरले भने । मानन्धरका अनुसार संस्थागत रूपले नेपाली टोलीलाई पुर्याउन सकिने सबै किसिमका सहयोग तथा समर्थन जुटाउनका आफूहरू धेरै पहिल्यैदेखि लागिसकेको सुनाए । २५ हजार बढी दर्शक क्षमता रहेको क्यानबेराको उक्त अन्तराष्ट्रिय स्टेडियममा नेपालीहरूको लागि छुट्याइएको सबै टिकटहरू धेरै पहिले बिक्री भइसकेको छ । प्रतियोगितामा खेलाडीहरूलाई समर्थन जनाउनका लागि एन्फा र एनआरएनएको युवा फोरम मिलेर नेपाली जर्सीको बिक्री सुरु गरिसकेको छ भने नेपालको पहिचान झल्काउन नेपाली झण्डाहरूको बिक्री समेत भइरहेको छ । यहाँका नेपालीहरूले लावालस्करका साथ क्यानबेरा पुग्नका लागि गाडी सजाउने काम सुरु गरिसकेका छन् । अर्कोतिर, आफ्नै सवारी साधन नहुनेहरूका लागि प्रतियोगिता हुने दिन सिड्नीबाट क्यानबेरास्थित खेलमैदानसम्म पुग्नका लागि बसको समेत ब्यवस्था गरिएको संस्थाका सञ्चार संयोजक इराज थापाले सुनाए ।गोलकिपर किरण चेम्जोङको कप्तानीको नेपाली फुटबल टोली बिहीबार बिहान अस्ट्रेलिया आइसकेको छ । अस्ट्रेलियालाको नेपाली फुटबल एसोसिएसन एन्फाले नेपाली खेलाडीहरूका लागि गाला डिनर समेत आयोजना गरिएको छ भने अस्ट्रेलियाली फुटबल फेडेरेसनका पदाधिकारीहरूसँग समेत भेटघाटको व्यवस्था मिलाउने कोसिस भइरहेको छ । अस्ट्रेलियाल मार्क मिलिघनको नेतृत्वमा अक्टोबर १० मा नेपालसँग मैदानमा उत्रिदैं छ । स्थानीय साँझ साढे सात बजे आयोजना हुने भनिएको खेललाई आधा घण्टा सारेर ८ बजेका लागि सारिएको छ ।"
दक्षिण अफ्रिकाको जवाफ,आश्विनका स्पिन जोडी रविन्द्र जडेजाले अन्तिम शत्रमा एल्गरको विकेट लिएसँगै टेस्ट क्रिकेटमा २ सय विकेट पूरा गरे । दक्षिण अफ्रिकाले ३९३ को स्थितिबाट नयाँ दिनको सुरुआत गरेको थियो । फास्ट बलर इसान्त शर्माले अघिल्लो दिनका अविजित ब्याट्सम्यान तेम्बा बाभुमालाई १८ रनको स्कोरमा आउट गरेका थिए ।
एकेडेमी क्रिकेट लिगको उपाधि ओसिसलाई,"(काठमाडौं)  पोखरा क्रिकेट एकेडेमीलाई २४ रनले पराजित गरी एकेडेमी क्रिकेट लिगको उपाधि ओसिस एकेडेमीले जितेको छ । दुई सातासम्म चलेको प्रतियोगितामा उपाधिसहित ओसिसले १ लाख ५० हजार रुपैयाँ पुरस्कार पाएको छ । मूलपानी क्रिकेट मैदानमा शुक्रबार वर्षाका कारण १० ओभरमा झारिएको फाइनल खेलमा टस हारेर पहिले ब्याटिङ गरेको ओसिसले ६ विकेट गुमाएर ८५ रनको योगफल बनायो । ओसिसबाट सचिन शर्माले सर्बाधिक २७, विशाल पटेलले २५ र दिपेश कँडेलले १८ रनको योगदान गरे । पोखराका निरज डुम्रेले २ तथा विपिन खत्री, सुवास भन्डारी, सुशील गिरी र अर्जुन कुमालले ११ विकेट लिए । जवाफमा पोखराले ८ विकेट गुमाई ६१ रनमात्र जोड्न सक्यो । अनिश खड्काले मात्र दोहोरो अंकको रन छुन सके । उनले २६ रन बटुलेका थिए । बलिङमा ओसिसका सुमित श्रेष्ठ र स्वरूप श्रेष्ठले २२ विकेट लिए । म्यान अफ द म्यानसमेत बनेका सचिनले १ विकेट झारे ।राष्ट्रिय खेलकुद परिषद्को समन्वयमा नेक्सस क्रिकेट एकेडेमीले आयोजनामा २ सातासम्म चलेको प्रतियोगिताको उपवविजेता पोखराले १ लाख रुपैयाँ पुरस्कार पायो । पोखराकै विपिन खत्री सर्वोत्कृष्ट खेलाडी चुनिए । विराटनगर एकेडेमीमा श्रवण किस्कु उत्कृष्ट बलर तथा एसीएका लोकेश बम उत्कृष्ट ब्याट्सम्यान चुनिए । उनीहरूले एभरेष्ट प्रिमियर लिग (ईपीएल) टोली काठमाडौं किंग्स एघारको दोस्रो चरणको ट्यालेन्ट हन्टमा सिधै प्रवेश पाउनेछन् ।"
रोजर्सलाई लिभरपुल बसाइमा गर्व,"(लन्डन)  ब्रेन्डन रोजर्स जति बेला एनफिल्डमा व्यवस्थापक थिए, उनले लिभरपुललाई इंग्लिस प्रिमियर लिगको उपाधिको नजिकसम्म पुर्याएका थिए । ४ वर्षपछि उनी फेरि फर्किंदै छन्, यति बेला भने उनको भूमिका रहेको छ, लेस्टर व्यवस्थापकका रूपमा । आफ्नो पूर्वक्लबविरुद्ध उनको उद्देश्य रहने छ, लिभरपुलको उपाधि होडमा सुस्तता ल्याउने । अनि आफ्नो टिमको लिगको शीर्ष चार स्थानका लागि योग्य छ भनेर सिद्ध गर्ने । लिभरपुल सम्हालेको तीन वर्षपछि उनी वर्खास्तीमा परेका थिए । त्यसको एक वर्ष अगाडि लिरभपुल लिग उपाधिको होडमा म्यानुएल पिलेग्रेनीको म्यानचेस्टर सिटी भन्दा झिनो अन्तरले पछाडि परेको थियो । त्यसको पनि पाँच वर्षपछि योर्गन क्लोपको लिभरपुलले फेरि एकपल्ट उपाधिको होडमा सिटीसँग चर्को प्रतिस्पर्धा गरिरहेको छ । शनिबार लेस्टरविरुद्ध भिड्दा लिभरपुलको भने उद्देश्य रहनेछ, लिगमा आफ्नो शतप्रतिशत सुरुआतलाई कायम राख्ने ।एकातर्फ रोजर्सनको नेतृत्वमा लेस्टरको उत्कृष्ट प्रदर्शनको लय, अर्कोतर्फ लिभरपुलले मध्य साता युरोपेली च्याम्पियन्स लिगमा साल्सबर्गविरुद्ध राम्रो गर्न नसक्नु, यी दुई परिस्थितिले भन्छ, क्लोपको टिमले आठौं खेलमा आठौं जित निकाल्ने हो भने त्यसका लागि कडा मिहिनेत गर्नुपर्नेछ । फेब्रुअरीमा मात्र उनी फेरि प्रिमियर लिगमा फर्केका हुन् । त्यस अगाडि उनले स्टकल्यान्डमा सेल्टिकका लागि उपाधिसहितको सम्झनालायक समय बिताए ।त्यस अगाडि लेस्टर आफै खराब समयबाट गुज्रिरहेको थियो । तात्कालीन व्यवस्थापक क्लाउडियो पउलले केही गर्न सकेका थिएनन । रोजर्स के आए, लेस्टरले लय समात्न सुरु गर्यो । सन् २०१६ मा अविश्वसनीय रूपमा लिग उपाधि जितेको लेस्टरले पउलको नेतृत्वमा नकारात्मक खेल खेलेको आरोप लाग्यो र यो शैली लिगको मध्यपंक्तिमा रहन मात्र उपयुक्त थियो । रोजर्स आएलगतै टिममा परिवर्तन देखापर्न थाल्यो र त्यस्तै राम्रो नतिजा पनि ।किङ पावर स्टेडिम क्लब चाहन्छ, आफू लिगका शीर्ष क्लबमध्येमा गनियोस । रोजर्सले अहिले टिमको पुर्ननिर्माण काम जारी रोखका छन् । अहिले लिग जितेको टिमका दुई खेलाडीले मात्र सुरुदेखि खेल्ने मौका पाइहरेका छन्, ती हुन्, गोलरक्षक कास्पर्स स्माइकल र फरवार्ड जेभी भार्डि । गत सिजन उनले क्लबलाई सातौं स्थानमा राखेका थिए, उपाधि होडमा नरहेका क्लबमध्ये उत्कृष्ट टिमका रूपमा । अहिले भने फक्स को महत्त्वकांक्षा पनि बढेको छ ।यो सिजन लेस्टरले अहिलेसम्म एकै खेल मात्र गुमाएको छ र अंक तालिकाको तेस्रो स्थानमा छ, १४ अंकसहित । उनको अगाडि भिलरपुल र सिटी मात्र छ । अहिले शीर्ष दुई र त्यसपछिका माथिल्ला छ टिमबीच पनि अन्तर धेरै बढ्न थालेको छ । त्यसैले हामीले पनि टिममा असाध्यै धेरै सुधार नगरेर सुख छैन, रोजर्सले भनेका छन् । क्लोप आफैले पनि लेस्टरले पेस गर्न सक्ने बलियो चुनौतीको अपेक्षा गरेका छन् । साल्सबगविरुद्ध लिभरपुलले तीन गोल गोल गरेयता तीन गोल नै खर्चेको थियो ।क्लोपले लेस्टरको सामना गर्न आफ्नो रक्षापंक्ति सुदृढ हुने पर्नेमा जोड दिएका छन् । यता रोजर्स आफै भने लिभरपुलमा बिताएका क्षणका लागि गर्व महसुस गर्छन् । लिभरपुलमा उनको बसाइ पक्कै पनि छोटो रह्यो, तर उनका लागि त्यो पनि गर्व गर्न लायक नै थियो । मैले ३९ वर्षको उमेरमै लिभरपुल जस्तो टिमको व्यवस्थापन गर्ने मौका पाएका थिएँ । मेरो मनमा ती सबै समयका सम्झना बाँकी छ । म फेरि त्यहाँ फर्कन चाहन्छु ।"
आर्सनलको सजिलो जित,"पेरिस आर्सनलका किशोर खेलाडी ग्याब्रिएल मार्टिनेलले गरेको दुई गोल मदतले युरोपा लिगमा बिहीबार राति स्टायन्डर्ड लिगेलाई ४० ले हरायो । म्यानचेस्टर युनाइटेडले भने एजे आल्कमारसँग निराशाजक गोलरहित बराबरी खेल्यो । गत वर्षको उप विजेता आर्सनललाई १८ वर्षका मार्टिनेलले १४ औं मिनेटमा गोल गर्दै अग्रता दिलाए ।त्यसको दुई मिनेटमै उनले दोस्रो गोल थपे । जुलाइमा आर्सनलसँग आवद्ध भएयता ब्राजिली खेलाडीले दोस्रो पल्ट मात्र सुरुदेखि खेल्ने अवसर पाएका हुन् । उनले लिग कपमा नटिङघम फरेस्टविरुद्धको खेलमा पहिलो पल्ट सुरुदेखि खेल्ने मौका पाएका थिए । आर्सनलका लागि जोए विललक र डानी केबालोसले थप गोल गरे ।आज टिमको प्रदर्शन निकै उच्चस्तरको रह्यो । यो जित हाम्रो लागि निकै महत्त्वपूर्ण रहेको छ, आर्सनल रक्षक हेक्टर बेलेरिनले भने, मार्टिनेजले निकै राम्रा खेलाडी हुन् र उनी निकै कडा मिहिनेती पनि छन् । प्रशिक्षकले जे चाहेको छ, त्यसी अनुसार उनले प्रदर्शन गरिहेका छन् । उनको प्रदर्शनमा सबै खुसी छन् ।ओले गनर सोल्सारको युनाइटेड भने आल्कमारविरुद्ध फेरि एकपल्ट राम्रो प्रदर्शन गर्न असफल रह्यो । मार्चयता पहिलो घर बाहिरको जित खोजिरकेको म्यानचेस्टरले यसपल्ट पनि विपक्षी टिमको पोस्टमा एकपल्ट पनि आक्रमण बुन्न सकेन् । घर बाहिर उनले खेल जित्न नसकेको १० पुगिसकेको छ ।"
एनआरएनए स्पोर्ट्स एकेडेमी स्थापना,"(काठमाडौं)  गैरआवासीय नेपाली संघ नेपाल एनआरएनएले स्पोर्ट्स एकेडेमी गठन गरेको छ । शुक्रबार एनआरएनएका अध्यक्ष भवन भट्ट र अन्तर्राष्ट्रिय समन्वय परिषद् आईसीसीका युवा संयोजक सुदन थापाले संयुक्त रूपमा एकेडेमीको लोगो सार्वजनिक गरे । लोगोमा एनआरएनको ६ क्षेत्रको प्रतिनिधित्व हुने गरी ६ ओलम्पिक रिंग राखिएको छ । कार्यक्रममा अध्यक्ष भट्टले विश्वभर रहेका गैरआवासीय नेपाली खेलाडी, प्रशिक्षक प्राविधिक र खेल विज्ञहरूको ज्ञान सीपलाई नेपाली खेलकुदको विकासमा उपयोग गर्ने र एनआरएनको खेल प्रतिभालाई खेलकुदको मूलधारमा ल्याउनका निम्ति स्पोर्ट्स एकेडेमीको गठन गरेको जानकारी दिए । आईसीसी युवा परिषद्का संयोजक सुदन थापाले स्पोर्ट्स एकेडेमीले एनआरएनएको पहिलो र दोस्रो पुस्ताका खेलाडीहरूलाई अभियानमा जोड्ने बताए । एकेडेमीले एकातिर विश्वभरका गैरआवासीय खेलाडीहरूलाई एकजुट पार्नेछ । अर्कोतर्फ नेपाली खेलकुदमा भौतिक पूर्वाधार निर्माणदेखि खेलाडीहरूलाई अन्तर्राष्ट्रिय पदक दिलाउने अभियानसम्ममा सघाउनेछ, उनले थपे । थापाले आठौं राष्ट्रिय खेलकुद प्रतियोगितामार्फत एनआरएनएले एउटा विभागीय टोलीको हैसियत प्राप्त गरिसकेकोले त्यो अभियानलाई व्यवस्थित पार्न पनि एकेडेमीले भूमिका बताए । पत्रकार सम्मेलनमा जनाइए अनुसार विश्वका ८३ मुलुकमा रहेका गैरआवासीय नेपालीहरूमा ३० देखि ४० हजार सम्मको खेलकुद क्षेत्रमा प्रत्यक्ष संलग्नता छ । खेलकुदका विभिन्न गतिविधिहरू समय समयमा भएपनि त्यो व्यवस्थित भने हुन सकेको छैन । पत्रकार सम्मेलनमा एनआरएनएले तत्काल चार विभिन्न खेलकुद कार्यक्रमहरू सञ्चालन गर्ने जानकारी पनि दिएको छ । जस अनुसार अक्टोवर ११ मा एनआरएनए हेरिटेज वाकाथन हुनेछ । एनआरएनए स्पोर्ट्स एकेडेमीका निम्ति दौडको नारा दिइएको उक्त वाकाथन स्वयम्भूदेखि सुरु भएर पशुपतिमा टुंगिने र त्यसमा २ सय बढी खेलाडीहरूले भाग लिने अपेक्षा गरिएको छ । अक्टोबर १३ मा एनआरएन गल्फ च्याम्पियनसिप, अक्टोबर १४ मा चौथो एनआरएन फुटसल प्रतियोगिता र सोही दिन एनआरएनए स्पोर्ट्स मिट हुनेछ ।"
