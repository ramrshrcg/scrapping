शीर्षक,विवरण
हिमालय वारिपारिको मैत्री,"राष्ट्रपति श्रीमती विद्यादेवी भण्डारीको निमन्त्रणामा म छिट्टै चीनको मैत्रीपूर्ण छिमेकी देश नेपालको राजकीय भ्रमण गर्दैछु । मैले नेपालको भ्रमण गर्न लागेको यो पहिलो पटक हो, तथापि मलाई नेपाल अपरिचित भने लाग्दैन । नेपालमा सानदार पहाड र नदीहरू छन्, विशिष्ट संस्कृति पनि छ । त्यसैले म नेपालको भ्रमण गर्न धेरै पहिलेदेखि लालायित थिएँ । मैले चीनको भ्रमण गर्नुभएका धेरै नेपाली नेताहरूसँग धेरै पटक भेटवार्ता गरेको छु र उहाँहरूसँग गहिरो मित्रता पनि गाँसेको छु । यस्तो रमाइलो भूमिमा आई नेपाली साथीहरूसँग मैत्री नवीकरण गर्न र सहयोगबारे वार्तालाप गर्न म आतुर छु । आशा छ, हामी द्विपक्षीय सम्बन्धको विकासका लागि नयाँ खाका योजना बनाउन सक्नेछौं ।चीन र नेपाल पहाड र नदीले जोडिएका छन्, युगौंयुगदेखि नै यी दुई मुलुकबीच मैत्रीपूर्ण सम्बन्ध रहँदै आएको छ । करिब १६ सय वर्षअघि चिनियाँ महान भिक्षु फा सियान र नेपाली महान भिक्षु बुद्धभद्रले एकअर्काको देशमा भ्रमण गरेका थिए र संयुक्त रूपमा बौद्ध धर्मका शास्त्रपदहरू अनुवाद गरेका थिए । चीनको थाङ राजवंशका पालामा नेपाली राजकुमारी भृकुटीको तिब्बती राजा सङचन गम्पोसँग विवाह भएको थियो । महान भिक्षु स्यवीयान चाङले शाक्यमुनिको जन्मस्थल लुम्बिनीको बहुमूल्य वर्णन आफ्नो यात्रावृतान्त लेखेका थिए । य्वीयान राजवंशमा नेपालका प्रसिद्ध कलाकार अरनिकोले चीनमा आएर पेइचिङमा श्वेत स्तूपको निर्माण गरेका थिए । युगौंयुगदेखि हाम्रा दुवै देशका जनताबीच रहँदै आएको मैत्रीपूर्ण सम्बन्धका यी केही उदाहरणहरू हुन् ।चीन र नेपालबीच सन् १९५५ मा कूटनीतिक सम्बन्ध स्थापना भएयता दुवै देशले एकअर्कालाई सम्मान, विश्वास र समर्थन गर्दै आएका छन् । हामीबीचको यस्तो पारस्परिक सम्मान, मैत्रीपूर्ण सहयोगको सम्बन्ध छिमेकी मुलुकहरूबीचको राम्रो सम्बन्धको नमुना बनेको छ ।चीन र नेपाल एकआपसमा सम्मान र विश्वास गर्ने असल मित्र हुन् । शान्तिपूर्ण सहअस्तित्वका पाँचवटा सिद्धान्तका आधारमा दुवै पक्षले सफलतापूर्वक दुई देशबीचको सीमालाई रेखांकित गरी हिमालयलाई दुई देशबीचको बलियो स्तम्भ बनाएका छन् । दुवै पक्षले एकअर्काको मुख्य चासोका विषयलाई दृढताका साथ समर्थन गर्दछन् । नेपाल एकमात्र चीनको नीतिमा अडिग रहेको छ र त्यसको दृढताका साथ पालना गरेको छ र कुनै पनि शक्तिलाई नेपालको भूमि प्रयोग गरी चीनविरोधी गतिविधि सञ्चालन गर्न दिएको छैन । चीनले राष्ट्रिय सार्वभौमिकता, स्वतन्त्रता, देशको अखण्डताको रक्षा गर्न र देशको अवस्था अनुरूपमा विकास मार्ग अपनाउन नेपाललाई दृढतापूर्वक समर्थन गरेको छ ।चीन र नेपाल आपसी लाभ र हितका सहयोगका लागि असल साझेदार हुन् । दक्षिण एसियामा नेपाल चीनको व्यापार तथा विकासको महत्त्वपूर्ण साझेदार हो । गत वर्षमा द्विपक्षीय व्यापार परिमाण ११ अर्ब अमेरिकी डलर पुगेको थियो । चीनले नेपालमा ३० करोड अमेरिकी डलरभन्दा बढी लगानी गरेको थियो । नेपालले बेल्ट एन्ड रोड पहलको निर्माणमा सक्रियताका साथ भाग लिइरहेको छ र राजमार्ग निर्माण तथा स्तरोन्नति, बन्दरगाह, विमानस्थल, विद्युत् केन्द्रलगायत भौतिक पूर्वाधारको निर्माणमा चीनसँग सहकार्य गर्दैछ । यसरी हिमालय वारिपारि कनेक्टिभिटी नेटवर्कको निर्माण विस्तारै हुँदैछ, जसबाट दुवै देशमात्र होइन, सम्पूर्ण क्षेत्र नै लाभान्वित हुनेछ ।चीन र नेपाल एकअर्काबाट सिक्ने असल छिमेकी हुन् । लुम्बिनीमा चीनले बनाएको चिनियाँ बौद्ध मन्दिर चीन र नेपालबीचको धार्मिक र सांस्कृतिक आदानप्रदानको प्रतीक बनेको छ । दक्षिण एसियामा चिनियाँ नागरिकहरूको छनोटको पहिलो गन्तव्य देश नेपाल हो । हाल प्रत्येक हप्तामा दुई देशबीचका लगभग ६० उडानहरू छन्, हरेक वर्षमा तीन लाखभन्दा बढी व्यक्तिहरूले एकअर्काको देश भ्रमण गर्दछन् । हाम्रा दुई देशबीच ११ जोडी भगिनी सहरहरू बनिसकेका छन् । दिन प्रतिदिन बढ्दोआदानप्रदानले दुई देशका जनताबीचको समझदारी बढाउनुका साथै दुई देशका विकास र प्रगतिमा प्रेरक शक्ति थपेका छन् ।चीन र नेपाल एकअर्कालाई सहयोग गर्ने असल दाजुभाइ हुन् । सन् २००८ मा चीनको सछ्वान प्रान्तको वेनछवानमा विनाशकारी भूकम्प गएपछि नेपाल सरकार र नेपाली जनताले सक्रियताका साथ पैसा र सामग्रीहरू प्रदान गरी चीनको भूकम्प राहत कार्यमा सहयोग पुर्याएका थिए । त्यसैगरी सन् २०१५ मा नेपालमा महाभूकम्प गएपछि चीन सरकार र चिनियाँ जनताले तुरुन्तै ठूलो मात्रामा उद्धार कार्य प्रारम्भ गरी भूकम्पपश्चातको पुनर्निर्माणमा पनि सहयोग पुर्याएका थिए । यी चीन र नेपालबीच रहँदै आएको भाइचाराका उत्कृष्ट उदाहरण हुन् ।वर्तमानमा नेपाल सरकार र नेपाली जनता समृद्ध नेपाल, सुखी नेपाली को लक्ष्य प्राप्तिका लागि अघि बढिरहेका छन् भने चीन सरकार र चिनियाँ जनता दुईवटा सय वर्ष लक्ष्य प्राप्तिका लागि अगाडि बढिरहेका छन् । चिनियाँ र नेपाली जनताको सपना र भाग्य सँगै जोडिएको हुँदा यस युगमा हामी दुई देशले आपसी सहयोगलाई सुदृढ पार्दै उज्ज्वल भविष्यका लागि संयुक्त प्रयास गर्नुपर्दछ । एकसाथ रही हामीले गर्नुपर्ने कामहरू यी हुन्रणनीतिक सञ्चारलाई प्रगाढ बनाउनु ः नयाँ युगमा चीननेपाल सम्बन्धलाई नयाँ उचाइमा पुर्याउन दुवै पक्षले दीर्घकालीन सम्बन्धका खाका तयार गर्नुपर्दछ । यसका लागि उच्चस्तरीय आदानप्रदान कायम गर्नुपर्छ । आपसी राजनीतिक विश्वास बढाउनुपर्दछ । एकअर्काको मुख्य चासोका विषयहरूमा आपसी सहयोगलाई अझै सुदृढताका साथ जारी राख्नुपर्दछ । देशको सुशासन तथा विकासको अनुभवसम्बन्धी आदानप्रदानलाई बढाई दुवै देशका जनतालाई अझ बढी फाइदा प्रदान गर्नुपर्दछ ।व्यावहारिक सहयोगको विस्तार गर्नु ः दुवै पक्षले हिमालय वारिपारिको बहुआयामिक कनेक्टिभिटी सञ्जालको निर्माणलाई सक्रिय रूपमा अगाडि बढाउनुपर्दछ । चीनले चिनियाँ उद्यमीहरूलाई नेपालमा मुख्यतः व्यापार र लगानी, पुनर्निर्माण, ऊर्जा, पर्यटन यी चार क्षेत्रमा लगानी गर्न प्रेरित गरेको छ । दोस्रो, चिनियाँ अन्तर्राष्ट्रिय आयात एक्स्पो मा भाग लिई नेपालका विशिष्ट उत्पादनहरूलाई चीनमा निर्यात गर्न चीन नेपाललाई स्वागत गर्दछ । चीनले नेपाललाई पुनर्निर्माणका लागि सहयोग निरन्तर दिनेछ र नेपाली जनताको जीवनस्तर उकास्न सकेसम्म सहयोग प्रदान गर्नेछ ।जनस्तरीय आदानप्रदानलाई व्यापक पार्नु ः दुवै पक्षले शिक्षा, युवा, पर्यटन र अन्य क्षेत्रहरूका आदानप्रदान र सहयोगलाई प्रवर्द्धन गर्नुपर्दछ, दुवै देशका विमान सेवाका सीधा उडानहरू बढाई जनताको आवतजावत बढाउन सहयोग पुर्याउनुपर्छ । चीनले नेपालको नेपाल पर्यटन वर्ष, २०२० को पूर्ण समर्थन गर्दछ र अझ बढी चिनियाँ नागरिकहरूलाई नेपालमा भ्रमण गर्न प्रोत्साहित गर्नेछ । चीनले नेपालका उत्कृष्ट युवाहरूका लागि बढी सरकारी छात्रवृत्ति प्रदान गर्नेछ र नेपालको निर्माणका लागि बढी संख्यामा प्रतिभाशाली व्यक्तिहरूलाई प्रशिक्षण दिनेछ । चीन अझ बढी नेपाली विद्यार्थीहरूलाई चीनमा अध्ययन गर्न आउन स्वागत गर्दछ ।सुरक्षासम्बन्धी सहयोग सुदृढ पार्नु ः चीनले कानुनको कार्यान्वयन गर्ने क्षमताको निर्माणका लागि नेपाललाई सहयोग गर्नेछ र कानुनको कार्यान्वयन गर्ने प्रशिक्षण कार्यमा नेपाललाई सहयोग दिनेछ । सीमा वारपारका आपराधिक गतिविधिलाई प्रभावकारी रूपमा नियन्त्रण गर्न र दुवै देशका नागरिकहरूको सुरक्षा, आर्थिक तथा व्यापारिक आदानप्रदान सुचारु बनाउनका लागि दुवै पक्षले सीमा रक्षाका लागि आपसी सम्पर्कलाई सुदृढ पार्नुपर्दछ । त्यसबाहेक हामीले सेनाको पारस्परिक भ्रमण, कर्मचारीको तालिम र उपकरण प्रविधिको क्षेत्रमा पनि व्यावहारिक सहयोगलाई सुदृढ पार्नुपर्छ ।नेपालीमा एउटा भनाइ छ, थोपाथोपा मिलेर समुद्र बन्दछ । चिनियाँमा पनि यस्तै भनाइ छ, सबैले दाउरा थप्दै गएमा आगोको ज्वाला अझै ठूलो हुँदै जानेछ । जबसम्म दुवै देशले मैत्रीपूर्ण परम्परालाई अगाडि बढाउने र निरन्तर रूपमा आदानप्रदान र सहयोगलाई विस्तार गर्दै जानेछन्, मलाई विश्वास छ, चीन र नेपालको हिमालय वारिपारिको मैत्रीलाई हामी नयाँ उचाइमा पुर्याउन सक्दछौं ।"
पूर्वाधारका सम्झौता हुँदै,आइतबार सार्वजनिक बिदाचीनका राष्ट्रपति सी चिनफिङको नेपाल भ्रमणको अवसर पारेर सरकारले आइतबार सार्वजनिक बिदा दिने भएको छ । बिहीबार बसेको मन्त्रिपरिषद् बैठकले सार्वजनिक बिदा दिने निर्णय गरेको हो । राष्ट्रपति सीले शनिबार र आइतबार नेपालको भ्रमण गर्ने तय भएको छ ।
महरा सांसदबाट निलम्बित,"महरा अस्पताल भर्नाबलात्कार प्रयास आरोपमा प्रहरी हिरासतमा रहेका निवर्तमान सभामुख कृष्णबहादुर महरा बिहीबार अस्पताल भर्ना भएका छन् । मुटु र श्वासप्रश्वासमा समस्या देखिएपछि उनलाई थापाथलीस्थित नर्भिक अस्पताल भर्ना गरिएको जानकारी महानगरीय प्रहरी परिसर काठमाडौंले जनाएको छ । परिसरका डीएसपी होविन्द्र बोगटीका अनुसार महरालाई मुटु र श्वासप्रश्वासमा समस्या देखिएको छ । चिकित्सकहरूको रायसुझावअनुसार महरालाई नर्भिक अस्पताल भर्ना गरिएको छ, बोगटीले कान्तिपुरसँग भने, आरोपित व्यक्ति अस्पतालमा भर्ना भए पनि अनुसन्धानको पाटो जारी रहन्छ । संसद् सचिवालयकी कर्मचारी रोशनी शाहीमाथि बलात्कार प्रयासको आरोपमा महरा असोज १९ गते साँझ बालुवाटारस्थित सभामुखको सरकारी निवासबाटै पक्राउ परेका थिए । डीएसपी दुर्गा रेग्मीको नेतृत्वमा रहेको महानगरीय प्रहरी वृत्त बानेश्वरको टोलीले उनलाई पक्राउ गरेको थियो । गत १८ गते शाहीले आफूमाथि महराबाट बलात्कार प्रयास भएको उल्लेख गर्दै उनीविरुद्ध किटानी जाहेरी दिएकी थिइन् । असोज १२ गते राति शाहीको कोठामै पुगेर बलात्कार प्रयास गरेको आरोप लागेपछि महराले असोज १४ मा राजीनामा दिएका थिए । सभामुखबाट राजीनामा दिएको ५ दिनपछि उनी पक्राउ परेका हुन् ।पक्राउ लगत्तै महानगरीय प्रहरी वृत्त सिंहदरबारको हिरासतमा राखिएका महरालाई अस्पतालसँग समन्वय गरेर हिरासत कक्षमै अक्सिजन दिइएको थियो । चिकित्सकहरूले स्वास्थ्य परीक्षण गर्दा मुटु र श्वासप्रश्वासमा समस्या देखिएपछि उहाँलाई नर्भिक अस्पतालमा भर्ना गरिएको हो, बोगटीले भने, यसअघि पनि उहाँको नर्भिकमै स्वास्थ्य परीक्षण हुँदै आएको रहेछ । महरालाई पक्राउ गर्नुअघि असोज १९ गते दिउँसो प्रहरीले काठमाडौं जिल्ला अदालतबाट पक्राउ अनुमति लिएको थियो । पक्राउ गरेकै दिन राति प्रहरीले त्रिवि शिक्षण अस्पताल महाराजगन्ज लगेर उनको स्वास्थ्य परीक्षण र अपराध कसुरको फरेन्सिक जाँच गराएको थियो । महरा पक्राउ पर्नुभन्दा दुई दिनअघि पीडित शाहीको त्रिवि शिक्षण अस्पतालमै फरेन्सिक जाँच र अन्य स्वास्थ्य परीक्षण गरिएको थियो । शाहीको तीनकुनेस्थित कोठाबाट बरामद चस्माको टुक्रा र सोल फेला परेको जुत्ता खोज्न अपराध अनुसन्धान टोली सभामुख निवासमा खानतलासी लिन पुगेको थियो । खानतलासीका क्रममा ती सामान फेला परेनपरेकोबारे भने प्रहरीले केही बताएको छैन ।"
अन्तर्राष्ट्रिय उडान दुई दिन प्रभावित हुने,"(काठमाडौं)  चिनियाँ राष्ट्रपति सी चीनफिङको भीभीआईपी उडानका कारण कम्तीमा दुई दिन शनिबार र आइतबार दर्जनौं अन्तर्राष्ट्रिय उडान घण्टौं डिले हुने भएका छन् । त्रिभुवन अन्तर्राष्ट्रिय विमानस्थल स्रोतका अनुसार, राष्ट्रपति सी शनिबार भारतको तमिलनाडुस्थित चेन्नई अन्तर्राष्ट्रिय विमानस्थलबाट सोझै काठमाडौं आइपुग्ने छन् । उनी सवार भीभीआईपी जेट विमान आउने बेला दुई घण्टा कुनै पनि आन्तरिक र अन्तर्राष्ट्रिय व्यावसायिक उडान हुने छैनन् । विमानस्थलका महाप्रबन्धक देवेन्द्र केसीले शनिबार र आइतबार हुने उडानबारे शुक्रबार बिहान नोटाम (नोटिस टू एयरमेन) जारी हुने बताए । नोटाम उड्डयनकर्मीका लागि जारी गरिने सूचना हो । विमानस्थलले नोटाम जारी गरेपछि वायुसेवा कम्पनीहरूले आफ्ना उडान भीभीआईपीको जहाज आउने र जाने समयअघि वा पछि सार्नुपर्छ । अन्तर्राष्ट्रिय वायुसेवाका एयरपोर्ट स्टेसन म्यानेजरहरूको संस्था एयरलाइन्स अपरेटर्स कमिटी नेपालका एक पदाधिकारीकाले भने, नोटामले नउड्न भनेको समयमा पर्ने उडानलाई अघि वा पछाडि सार्ने छौं । उनले उक्त समयमा प्रभावित हुने उडानका यात्रुहरूलाई टेलिफोन, एसएमएस वा इमेलबाट समय सारिएको जानकारी गराइने बताए । काठमाडौं विमानस्थलले बिहीबार बेलुकीसम्म नोटाम जारी गरी सक्नुपर्ने थियो तर अबेरसम्म कुनै निर्णय नभएको महाप्रबन्धक केसीले बताए । चिनियाँ राष्ट्रपति सी दुइटा जेट विमान बोइङ ७४७८ मा काठमाडौं आउन लागेको जानकारी नागरिक उड्डयन प्राधिकरणले दिएको छ । शनिबार आइपुग्ने ती दुई विमान आइतबारमात्रै चीन फर्कने छन् । काठमाडौं विमानस्थलमा एक पटकमा नौवटा मात्रै जेट विमान एप्रोनको पार्किङमा राख्न सकिन्छ । चिनियाँ राष्ट्रपतिका दुइटा जेट विमानले ६ वटा जहाजको पार्किङ क्षेत्र ओगट्ने भएपछि दुई दिनमा दर्जनौं अन्तर्राष्ट्रिय उडानको तालिका धकेलिने भएको हो । विमानस्थलमा भएका नौवटा पार्किङवेमध्ये ४ देखि नौ नम्बरसम्मका ६ वटा पार्किङवेमा चिनियाँ राष्ट्रपतिका दुइटा जेट राखिने छन् । १ देखि ३ नम्बरका पार्किङवेमा अन्य व्यावसायिक जहाजलाई स्थान दिइने छ । १ देखि ३ नम्बरमा तीनवटा पार्किङवे वाइडबडी जहाज अटाउने पार्किङवे हुन् । तर, दुई दिन दुइटा मात्रै पार्किङवेमा जहाज राखेर यात्रु ओराल्ने र चढाउनुपर्ने भनिएको एक विदेशी वायुसेवाका प्रतिनिधिले बताए । चिनियाँ राष्ट्रपतिको आवागमनपछि हुने उडान प्रभावले बढीमा २४ घण्टासम्म तालिकामा असर पर्न सक्ने अर्को एक एयरलायन्सका स्टेसन म्यानेजरले बताए । काठमाडौंमा दैनिक ८० हाराहारी विदेशी उडान (आउनेजाने) हुन्छन् भने आन्तरिक २ सय ८० हाराहारी उडान हुने गरेका छन् । प्राधिकरणले राजकीय भ्रमणमा आउन लागेका चिनियाँ राष्ट्रपतिले ल्याउने विमान चारवटा इन्जिनयुक्त दुईतले (डबल डेकर) भएको बताएको छ । ती विमान यसअघि कहिल्यै काठमाडौंमा आएका थिएनन् । चीनका राष्ट्रपति चढेर आउने विमान बोइङको ७४७८ जेट विमान यसअघि काठमाडौंमा अवतरण भएको छैन, प्राधिकरणका एक उच्च अधिकारीले भने, हामी यो प्रकारको जहाजलाई पहिलो पटक व्यवस्थापन गर्दैछौं । एक विदेशी विमान सेवाका स्टेसन म्यानेजरका अनुसार बोइङको यही समूहको तर फरक खाले जहाज भूकम्पका बेला काठमाडौंमा राहत सामान ल्याएर आएको थियो । साउदी एयरलाइन्सले राहतको सामान लिएर आएको यही समूहको जहाज हो तर केही फरक थियो, काठमाडौं विमानस्थलमा लाामो समय बिताएका उनले भने, कुनै बेला फुकेट एयर र एयर क्यानडाको पनि ७४७ नै काठमाडौंमा आएको थियो । तर भर्सन फरक थियो । राष्ट्रपति सी एयर चाइनाको जहाजमा काठमाडौं आउँदै छन् । ३ सय टनभन्दा बढी तौल भएकाले यी विमानलाई टर्मिनल भवनतर्फ नफर्काई उत्तरदक्षिणतर्फ पार्किङ गरिने छन् । यसो गर्नुको कारण काठमाडौं विमानस्थलमा यी विमानलाई धकेल्ने (पुसब्याक) उपकरण नहुनु हो । हामीसँग २ सय ५० टनसम्मको जहाज धकेल्ने उपकरणमात्रै छ । त्यसैले धावनमार्गतर्फ जान सजिलो हुने गरी उत्तरदक्षिण पर्किङ गर्न लागिएको हो, विमानस्थलमा ग्राउन्ड ह्यान्डलिङ गर्ने नेपाल वायुसेवा निगमका एक अधिकारीले भने । चिनियाँ राष्ट्रपतिको उडानका कारण अन्तर्राष्ट्रिय उडान प्रभावित हुने भएपछि विमानस्थल व्यवस्थापनले शनिबार र आइतबार दुई दिन चौबिसै घण्टा विमानस्थल खुला राख्ने निर्णय गरेको छ ।"
आइपुगे २ कारकेड,"नेपाली सेनाका उपरथी एवं उपत्यका पृतना मुख्यालय नारायणहिटीका पृतनापति निरञ्जनकुमार श्रेष्ठको नेतृत्वमा सेना, प्रहरी, सशस्त्र प्रहरी र राष्ट्रिय अनुसन्धान विभागका अधिकारी सम्मिलित सेक्युरिटी सेल गठन गरिएको छ । सेलअन्तर्गतका सुरक्षा अधिकृतलाई पृतना मुख्यालयमै आवासीय रूपमा खटाइएको छ । सीको भ्रमण अवधिभर सेनाकै नेतृत्वमा भीभीआईपी सेक्युरिटी प्रोटेक्सन अन्तर्गत विशेष सुरक्षा दल तैनाथ छ । सीको भ्रमणमा क्लोज प्रोटेक्सन का रूपमा उनीसँगै आउने चिनियाँ जनमुक्ति सेनाको विशेष युनिट तैनाथ रहने स्रोतले जनाएको छ । त्यसपछिको सुरक्षामा सीका अंगरक्षक दर्जाकै अधिकृतसहितको टोली खटिने छ । समग्र सुरक्षा व्यवस्थापन एकअर्काबीच जिम्मेवारीमा नदोहोरिने मिलाइएको गृह मन्त्रालयका एक अधिकारीले जानकारी दिए । भ्रमण सुरक्षालाई प्रभावकारी बनाउन गृहमन्त्रीको अध्यक्षतामा रहेको केन्द्रीय सुरक्षा समिति, सेनाका उपरथीको नेतृत्वमा रहेको सेक्युरिटी सेल, काठमाडौंका प्रमुख जिल्ला अधिकारीको नेतृत्वमा जिल्ला सुरक्षा समितिलाई सक्रिय पारिएको छ ।"
फा सियानले जोडेको धार्मिक सम्बन्ध,"बुद्धभद्रसँग सहकार्यफा सियान चीन फर्केयता नानचिङमा उनको भेट भयो, बुद्धभद्रसँग । यी दुई बौद्ध विद्वान् मिलेर संस्कृतबाट धेरै बौद्ध दर्शकका सूत्र चिनियाँ भाषामा अनुवाद गरे । त्यसमध्ये सबैभन्दा प्रसिद्ध ग्रन्थ हो महापरिनिर्वाण सूत्र । चिनियाँ भाषामा लेखिएको एउटा ग्रन्थ छ गो सेङ चुआन । यसको अर्थ हुन्छ, प्रमुख बौद्ध भिक्षुको जीवन । यसमा बुद्धभद्रको जीवनी पनि उल्लेख छ । चिनियाँहरू उनलाई आफ्नो भाषामा च्वेस्यान भन्थे । त्यस पुस्तकमा राम्रोसँग के उल्लेख छ भने बुद्धभद्रको जन्म कपिलवस्तुमा भएको थियो । उनी शाक्यवंशी राजा अमृतोदानका वंशज थिए । अमृतोदान गौत्तम बुद्धका नातेदार हुन् । इतिहासकार विजयनारायण मानन्धरको ठहर छ, सम्भवतः बुद्धभद्र चीन पुग्ने पहिलो त्यस्तो ऐतिहासिक व्यक्ति हुन्, जसको जन्म आधुनिक नेपालमा पर्ने भूभागमा भएको थियो । यिनै फा सियान र बुद्धभद्र मिलेर चीनमा बौद्ध धर्मको विकास र प्रचारका लागि धेरै सहकार्य गरे, जसको चर्चा अहिले फेरि हुन थालेको छ ।"
नेपालको हितमा साझेदारी : प्रधानमन्त्री,आइतबार करिब १०ः३० बजे द्विपक्षीय सम्झौताहरूमा हस्ताक्षर कार्यक्रममा सहभागी हुनेकरिब १२ः३० बजे नेपालको दुई दिने भ्रमण पूरा गरी स्वदेश फर्कने
चिनियाँ विश्लेषक भन्छन् 'नेपाल बहुआयामिक पुल बन्न सक्छ',"(बेइजिङ)  चिनियाँ राष्ट्रपति सी चिनफिङको आसन्न नेपाल भ्रमणले द्विदेशीय सम्बन्धमा नयाँ आयाम थप्ने चिनियाँ पूर्वराजदूत, विश्लेषक तथा प्राध्यापकले विश्वास गरेका छन् । नेपाल र चीन परम्परागत छिमेकी मित्र रहँदै आएको भए पनि यो भ्रमणले दुवै देशबीचका आर्थिक, सामाजिक तथा सांस्कृतिक विषयहरू नवीकरण हुने उनीहरूको धारणा छ । सीको भ्रमण चीन र नेपालबीचको सम्बन्धमा अहिलेको सबैभन्दा ठूलो विषय हो । यसले आपसी सम्बन्धमा रहेका धेरै कुराको भव्य प्रवर्द्धन गर्नेछ, सन् १९८७ देखि १९९१ सम्म नेपालका लागि राजदूत रहेका ली त प्याउले चिनियाँ राष्ट्राध्यक्षको दुईदिने नेपाल भ्रमण ऐतिहासिक हुने बताए । सीले नेपालका राष्ट्रपति, प्रधानमन्त्रीलगायत नेताहरूसँग गर्ने भेटवार्ताले पर्यटन, प्रविधि, कृषि र बेल्ट एन्ड रोड इनिसिएटिभ (बीआरआई) को विकासमा ठूलो बाटो खोल्ने लीले विश्वास गरे । नेपालका लागि ठूलो फाइदाको घडी आइपुगेको छ, उनले भने, नेपालको विकासमा चीनले सघाउने अठोट देखाउँदै आएको हुनाले पनि सीको नेपाल भ्रमणले दूरगामी प्रभाव राख्नेछ । २८ वर्षअघि राजदूतको चारवर्षे कार्यकाल सकेर नेपालबाट फर्किएका लीले चीन, नेपाल, भारत र बंगलादेशबीचको आर्थिक करिडोरमा नेपाल एउटा मुख्य पाटो भएको बताए । यसले गति लिएमा तिब्बतलाई पनि बाह्य दुनियाँ प्रवेशका लागि ठूलो अवसर मिल्ने उनको भनाइ छ । चीनले अघि सारेको बीआरआईलाई नेपालमा गतिशील गराउन र सीले अघि सारेको विश्व शान्ति र साझा भाग्य समुदाय निर्माण अभियानमा यो भ्रमण फलदायी हुने चिनियाँ वृत्तमा अपेक्षा छ । नेपालमा गत जुलाईमा एकमहिने अनुसन्धान गरेका हपै युनिभर्सिटी अफ इकोनोमिक्स एन्ड बिजनेसअन्तर्गत नेपाल अध्ययन केन्द्रका निर्देशक प्रा चाङ सुपिनले नेपालको हालको अवस्था सन् १९७० को दशकको चीनको जस्तै रहेको बताए । नेपाल तीव्र आर्थिक विकासको विन्दुमा उभिएको छ । नेपाललाई वैदेशिक सहायता चाहिएका बेला चिनियाँ राष्ट्रपतिको भ्रमणले बीआरआईमार्फत ठूलो सहयोग हुन सक्नेछ ।बीआरआई भौतिक पूर्वाधार, कनेक्टिभिटी लगायतमा केन्द्रित भएकाले चीनको तीव्र विकासबाट नेपालले फाइदा लिन सक्ने वातावरण बन्दै गएको विज्ञहरूको भनाइ छ । दक्षिण एसियाली क्षेत्रीय सहयोग संगठन (सार्क) को मुख्यालय रहेको काठमाडौंले बीआरआईका परियोजनाहरू निर्बाध अगाडि बढाउन सक्ने हो भने युरोपको केन्द्र ब्रसेल्स बनेजस्तै काठमाडौं पनि दक्षिण एसियाको केन्द्र बन्न सक्ने प्राध्यापक चाङको भनाइ छ । नेपाल चीन र दक्षिण एसियाबीचको बहुआयामिक पुल बन्न सक्छ, उनले भने । नेपालले सुखी नेपाल, समृद्ध नेपालीको अवधारणा अघि सारेकाले चीनको अपेक्षा पनि त्यही उपलब्धिमा केन्द्रित हुने उनले बताए । सत्तारूढ होस् वा सत्ता बाहिरका दलहरू, विकासको मामिलामा एकजुट हुन सकून् र जनताका चाहनालाई पूर्ति गर्न सकून्, उनले भने, चीन यही चाहन्छ ।संस्कृत शिक्षाका लागि चीन र नेपाल ओहोरदोहोर गरिरहने बेइजिङका एक प्राध्यापकलाई दुवै देशका नेताहरूले जनताको जीवनस्तर उकास्ने सवालमा हातमा हात मिलाउने ठूलो भरोसा छ । बेइजिङ हस्पिटल फर टिबेटन मेडिसिनअन्तर्गत तिब्बतशास्त्र अनुसन्धान केन्द्रका एसोसिएट प्रोफेसर लिउ यिङ ह्वाले भने, चीनले अघि सारेको बीआरआईको निकै राम्रो समर्थकका रूपमा नेपाल पनि देखिएको छ । चीनले निकै ध्यान दिएको यो विषय एक छिमेकीका रूपमा नेपालले कसरी अगाडि लैजान्छ भन्ने हो ।दुई दशक लामो पर्खाइपछि चिनियाँ शीर्ष नेताले नेपाल भ्रमण गर्न लागेकोमा खुसी व्यक्त गर्दै दुई देशबीचको सम्बन्ध विकास, आदानप्रदान र सहकार्य नै सबैभन्दा मुख्य कुरा रहेको बताए । चीन र नेपालबीचको राम्रो सम्बन्धले क्षेत्रीय स्थिरता, समृद्धि र विश्व शान्तिका लागि पनि प्रेरक भूमिका खेल्नेछ, उनले भने । सन् २०१७ मेमा हस्ताक्षर गरेदेखि बीआरआई परियोजनामा नेपालले खासै प्रगति गर्न नसकेकोतर्फ पनि चिनियाँ विश्लेषकहरू जानकार छन् । केरुङकाठमाडौं रेलबारे धेरै हल्ला भएपनि नेपालतर्फ ठूलो अलमल रहेको चिनियाँ पक्षको बुझाइ छ । गत असार पहिलो साता बेइजिङमा नेपालचीन रेलमार्ग सहयोगसम्बन्धी चौथो द्विपक्षीय सचिवस्तरीय वार्तामा पनि चिनियाँ पक्षले यस्तो टिप्पणी गरेर पठाएको थियो । राष्ट्रपति सीको भ्रमणमा यस विषयले गति लिन सक्ने अपेक्षा छ । नेपाल बुझेका अधिकांश चिनियाँ नेपाल, चीन र भारतबीचको त्रिपक्षीय सन्तुलनमा पनि चासो राख्छन् । नेपालले दक्षिणी छिमेकी भारतसँग सन्तुलित समन्वय गर्न नसकेका कारण चीनसँगका परियोजनाको प्रगति सुस्त रहेको कतिपयको बुझाइ छ । चीन र भारत दुवै देशले नेपालका लागि विशेष सहयोग गर्दै आइरहेका अवस्थामा तीन देशबीचको समन्वय र सहकार्यको वातावरण बनाउन नेपालले अझ योगदान गर्न सक्ने उनीहरूको अपेक्षा छ । चिनियाँ राष्ट्रपतिले भारतपछि नेपालको भ्रमण गर्दा यी विषयमा पनि समझदारी बढ्ने उनीहरूको बुझाइ छ । यति लामो अन्तरालपछि चिनियाँ राष्ट्रपतिले नेपालको भ्रमण गर्नु आफैंमा सुखद घटना हो, इन्स्टिच्युट अफ इन्टरनेसनल एडुकेसन साउथसाउथ कोअपरेसनका अनुसन्धान परियोजना निर्देशक निए ली काउले भने, नेपालचीन दुवै देशका लागि फाइदाका सम्भाव्यतासहित यो भ्रमण हुन लागेको छ । यो दुवै देशका लागि महत्त्वपूर्ण छ, अझ बढी नेपालका लागि ।"
दही छ्यापाछ्याप,"सिन्धुपाल्चोक (कास) ऐतिहासिक नगरी त्रिपुरासुन्दरी गाउँपालिकाको भव्य तौथली बजार वृद्धवृद्धादेखि युवा जमात ठेकी र बाल्टीबाट अबिर मिसिएको दही निकाल्दै एकअर्कालाई छ्यापाछ्याप गर्नमा रमाइरहे । जय जय ओम महादेवी भनेर चिच्याउँदै (तान्त्रिक र मान्त्रिक पूजाविधिसहित ल्याइएका) ६ वटा परम्परागत लिंगोमा पूजा, सगुन खुवाएपछि बजारबीचबाट दहीको होली सुरु हुन्छ । हजारौं संख्यामा जम्मा भएका सबै बुधबार रमाइलोमा डुबेर बजारभर दही छ्याप्दै नाच्दै गाउनमा मस्त देखिए । फेरि के थियो र जात्रा त्रिपुरासुन्दरी मन्दिरअगाडि पुगेर झनै ठूलो भयो । दुई घण्टाको दही छ्याप्ने जात्रा सकेपछि महादेवीलाई जगाउन लिंगो नचाउँदै तरबार, खाडो, खुकुरी देखाएर नृत्य निकालियो । अनार्यकालीन मानिने ललिता त्रिपुरासुन्दरी महादेवीको मन्दिरमा जात्रा पुग्दा बाटो र छतभर हेर्नदेखि दही खुवाउने सबैतिर दही नै दहीले सेताम्मे भइसकेको देखिन्थ्यो । अब लाग्थ्यो दहीको छिटा नपरेको र दही नखाने मान्छे नै तौथलीमा थिएन । महाकाली भगवती (ललिता त्रिपुरासुन्दरी) ले महिषासुरको बध गरेको खुसियालीमा किराँतकालदेखि हालसम्म यहाँ दही जात्रा हुँदै आएको छ, त्रिपुरासुन्दरी गाउँपालिका५ तौथलीका अध्यक्ष विष्णुभक्त श्रेष्ठले भने । विष्णुका पूर्ण अवतार कृष्णाले होलिकालाई बध गरेर होली पूर्णिमा मनाइएझै यहाँ महिषासुरको अन्त्य भएको हर्षबढाई मनाइएको उनले उदाहरण दिए । दही छ्याप्ने जात्रापछि महादेवीलाई जगाउन ६ वटा लिंगो नचाउँदै तरबार, खाडो, खुकुरी देखाउँदै जम्मा भएका श्रद्धालु नृत्य गर्छन् । गुठियार, स्थानीयले भैंसीगाई नथाकोस् र सप्रिँदै जाने कामनामा यसरी दही ल्याएर चढाउँदै आएका छन् । खासमा दही प्रसादका रूपमा बाडिएको हो, सबैलाई दिएर साध्य नहुने भएपछि चारैतिर छ्यापा छ्याप गरिन्छ, उनले भने । वडाबाट ३ लाख बजेट विनियोजन गरेर जात्रालाई सहजीकरण र मन्दिरको धार्मिक पुरातात्विक महत्त्वको प्रचार गर्न आफैं जुटिरहेको उनले जनाए । हालै भूकम्पले भत्काएपछि टहराको मन्दिर बनाएर महादेवीको मूर्ति, गरगहना सुरक्षित राखिएको छ । आहिले पुरातत्त्व विभागले प्राचीन ललिता त्रिपुरासुन्दरी महादेवीको मन्दिरको संरचना बनाइरहेको छ ।"
कलंकीचाबहिल खण्ड विस्तार सुरु,"(काठमाडौं)  चीन सरकारको सहयोगमा कलंकीमहाराजगन्जचाबहिल सडक खण्डको ११ किमि चक्रपथ विस्तार सुरु भएको छ । तीन वर्षभित्र काम सम्पन्न हुने गरी चीन सरकार आफैंले डीपीआर तयार गरी विस्तार सुरु गरेको जानकारी आयोजनाका प्रमुख अमृतमणि रिमालले दिए । पहिलो चरणमा रूख काट्ने, सडक क्षेत्र अतिक्रमण गरी बसेका घरटहरा र बिजुलीका पोल हटाउने काम भइरेको जानकारी दिँदै उनले अब कालोपत्रे लगायत अन्य काम चाँडै अघि बढाइने बताए । रूख काट्ने काम भइरहेको छ, बिजुलीका पोल हटाइराखेको छौं, उनले भने, यी सबै काम सकिनेबित्तिकै अन्य काम पनि अघि बढ्छ, अब ८ लेनको सडक विस्तार हुन्छ । उनका अनुसार चक्रपथ खण्डका घरटहरालगायत अन्य भौतिक संरचना हटाएर सरकारले सहजीकरणको काम अघि बढाइरहेको छ । २ हजार ५७ रूखलाई टाँचा लगाएर काट्ने काम धमाधम भइराखेको छ, उनले भने । चक्रपथभित्र करिब १ हजार ६७ र बाहिर ९ सय ९० वटा विभिन्न जातका रूख काटनुपर्ने हुन्छ । १ सयवटा बिजुलीका खम्बा हटाइसकिएको, अरू पनि हटाउने काम भइरहेको जानकारी रिमालले दिए । उनका अनुसार ढलको व्यवस्थापन, खानेपानी पाइप, विद्युत्का पोल, टेलिकमका तार सरोकारवाला निकायले हटाइसकेका छन् । स्थायी भौतिक संरचना त्यति छैनन, उनले भने, सडक विस्तारमा खासै समस्या छैन । चिनियाँहरूले सडकको डिजाइन र खाका तयार गरिसकेका छन्, अब डीपीआर बनाएर काम अघि बढाउँछन्, पहिलो चरणको काम सुरु भइसकेको छ, अन्य काम पनि धेरै ढिलो हुँदैन, उनले भने । कलंकीचाबहिल (धोबीखोला) सम्म ११६ किमि छ । चक्रपथको पहिलो खण्डका रूपमा कोटेश्वरकलंकीसम्मको १० किमि सडक ८ लेनमा विस्तार भइसकेको छ । यो खण्ड विस्तारका लागि करिब ५ अर्ब रुपैयाँ खर्च भएको जानकारी सडक विभागले दिएको छ । दोस्रो चरणमा विस्तार हुने कलंकीचाबहिल खण्डका दुवै किनार र बीचमा वृक्षरोपण गरेर हरित उद्यान विकास गरिनेछ । सडक विभागका अनुसार, कलंकीमहाराजगञ्ज खण्ड विस्तारको क्रममा सडकको ठीक बीच भागमा ग्रिनरी सहितको मेडियन राखेर डीपीआर तयार गर्न चिनियाँ पक्षलाई सुझाव दिइएको छ । केही स्वरुपचाहिँ परिवर्तन हुन्छ, प्रमुख रिमालले भने, हरित उद्यान लगायतका अन्य संरचना निर्माण हुन्छन् । रातिको समयमा चालकको आँखामा विपरीत दिशाबाट आइरहेको सवारी साधनको बत्तीको प्रकाश पर्ने गरेको हुनाले यस खण्डमा मेडियन राखिनेछ । ती सडक क्षेत्रलाई आकर्षक बनाइनेछ । विभिन्न स्थानमा आकाशेपुल, सोलार लाइट, ट्राफिक लाइट र फुटपाथको व्यवस्था हुनेछ । सीतापाइला, स्वयम्भू, वनस्थली, बालाजु, माछापोखरी, नयाँ बसपार्क, गोंगबु, सामाखुसी र बसुन्धारा, महाराजगन्ज, चप्पल कारखाना र सुकेधारामा आकाशेपुल बनाइनेछ । सडक विस्तारका लागि करिब ६ अर्ब लाग्ने अनुमान छ । तेस्रो चरणमा चाबहिलकोटेश्वर ७ किमि खण्ड विस्तार गरिनेछ । चाबहिलगौशालाको करिब १३ किमि सडक विस्तार निकै संवेदनशील भएको विभागले जनाएको छ । विश्वसम्पदा सूचीमा सूचीकृत पशुपतिनाथ मन्दिर रहेकाले यो खण्डमा विकल्प खोज्न पशुपति क्षेत्र विकास कोषले सरकारलाई सुझाव दिइसकेको छ । एयरपोर्टदेखिचाबहिलसम्मको क्षेत्र अतिसंवेदनशील भएकाले, चक्रपथको नक्सांकन परिवर्तन गर्न सुझाव दिएका छौं, पशुपति क्षेत्र विकासको एक उच्च अधिकारीले भने, यस्तो गर्दा चक्रपथको क्षेत्र विस्तार हुन्छ र कोषलाई पनि हानी हुँदैन । केही समस्या भएकाले चाबहिलकोटेश्वर खण्ड नेपाल सरकारले नै विस्तार गर्नुपर्छ भन्ने छ, सडक विभागका एक अधिकारीले भने । आयोजना प्रमुख रिमालले चावहिलतिलगंगा खण्डमा तत्काल सडक विस्तार नहुने बताए । तिलगंगाकोटेश्वर खण्ड भने विस्तार गर्छौं उनले भने, त्यो नेपाल सरकाले आफैं तयार गर्छ, डिजाइनलगायत अन्य कुरा तयार भइराखेको छ । पूरै चक्रपथ विस्तार गर्न झन्डै २५ अर्ब लाग्ने विभागको अनुमान छ । २७२ किमि लम्बाइ रहेको चक्रपथको चौडाइ १५ मिटरबाट बढाएर ५० मिटर बनाइँदै छ । २०२७ सालमा चीन सरकारको सहयोगमा चार लेनको चक्रपथ निर्माण भएको थियो ।"
४० वर्षपछि नवदुर्गा नाच,बुङमतीमा भैरव जात्रादसैंको अवसरमा बुङमतीमा भने भैरवनाथको जात्रा भएको छ । घटस्थापनादेखि विधिवत् सुरु हुने जात्रा दसैको टीका र भोलिपल्ट एकादशीमा गरिन्छ । पुरुष भैरव (आजु) र महिला भैरव (अजी) लाई सिंगारिएको खटमा राखी टोलटोल घुमाई जात्रा देखाइएको थियो । दशमीको राति बाँसको लिंगो ठड्याउने चलन पनि छ । लिंगोमा एक जना मान्छे चढ्ने परम्परा छ । जुन मान्छेलाई देवशक्तिले तानेर हनुमानका रूपमा बाँसको लिंगो चढ्न लगाउँछ भन्ने जनविश्वास छ । त्यसैगरी घोडाको मूर्तिमा मुकुन्डो लगाएर नचाइन्छ । जुन घोडालाई ब्वसलः भनिन्छ भने नाचलाई स्थानीय भाषामा सल्चा प्याख भनिन्छ ।
खुलामञ्च कालोपत्रे गर्न रोक,"काठमाडौं (कास) दसैंको मौका पारेर काठमाडौं महानगरपालिकाले खुलामञ्चमा गर्न लागेको कालोपत्रे सम्पदा संरक्षण अभियन्ताले भत्काइदिएका छन् । दसैंअघि कार्यालय खुल्ने अन्तिम दिन काठमाडौं भ्यु टावरका ठेकदार कम्पनीले काठमाडौं महानगरपालिकासँग मिलेर खुलामञ्चमा पिच गर्न लागेका थिए । दसैंको अघि कार्यालय सकिने अन्तिम दिन छापामार शैलीमा महानगरले भ्यु टावर निर्माण कम्पनीलाई खुलामञ्च कालोपत्रे गर्न कार्यदेश दिएको रहेछ, खुलामञ्च बचाउ अभियानका संयोजक सुसन वैद्यले भने, ढलान गर्न छड हाली ढलान गर्न ठिक्क पारिएको रहेछ । हामीले बिहानैदेखि खुलामञ्चमा उपस्थित भई विरोध गरेका थियौं । त्यही भएर अहिलेलाई यो काम रोकिएको छ । सांसद भीमसेनदास प्रधान, काठमाडौं महानगरपालिकाका उपमेयर हरिप्रभा खड्गी, प्रहरी लगायतको उपस्थितिमा ढलान भत्काइएको थियो । अभियन्ताबीच घम्साघम्सी भएको बेला ठेकेदारका तर्फबाट वकालत गर्न महानगरका प्रमुख धनपति सापकोटा, इन्जिनियर उत्तरकुमार रेग्मी लगायता खुलामञ्च आएका थिए, वैद्य भन्छन्, स्थानीयवासीले कालोमोसो लगाउने चेतावनी दिएपछि दुवै जना त्यहाँबाट भागे । घम्साघम्सी भएको एक घण्टापछि प्रहरीले नै खुलामञ्चमा लगाएको बार हटाएको थियो ।"
ठगी गर्ने ४ पक्राउ,"ललितपुर (कास) महानगरीय प्रहरी परिसर ललितपुरले विभिन्न व्यक्तिको नामको लालपुर्जा देखाई ठगी गर्ने ४ जना पक्राउ गरेको छ । मालपोत कार्यालय ललितपुरबाट जारी भएको लालपुर्जा देखाएर ठगी गर्ने ३ महिला र एक पुरुषलाई पक्राउ गरेको प्रहरीले जनाएको छ । प्रहरीका अनुसार प्रक्राउ पर्नेमा भक्तपुर सिरुटारकी सुष्मा श्रेष्ठ, काठमाडौं बाङ्गेमुडाकी निर्मला श्रेष्ठ, काठमाडौं ठहिटिकी निलिमा श्रेष्ठ र ललितपुर इमाडोलका निरज ताम्राकार छन् । प्रहरीले उनीहरूको साथबाट कम्प्युटर सेट, मोबाइल, ब्लु प्रिन्ट, ट्रेस नक्सा, जग्गा धनी प्रमाणपत्रमा प्रयोग हुने बाहिरी रातो कवर १० थान, रबर स्टयाम ४ थान, स्याम प्याड र विभिन्न व्यक्तिको नाममा रहेको १५ थान किर्ते लालपुर्जा बरामद गरेको छ ।"
जर्मनी प्रतिनिधि मण्डल भक्तपुरमा,"भक्तपुर (कास) जर्मनी प्रतिनिधिमण्डलले भक्तपुर अवलोकन गरेका छन् । जर्मनको आर्थिक सहायता तथा विकाससम्बन्धी संघीय मन्त्रालय एसिया विभाग प्रमुख नोबोर्ट बार्थ्लेको नेतृत्वमा आएको प्रतिनिधिमण्डलले विश्वसम्पदामा सूचीकृत भक्तपुर दरबार स्क्वायर, तौमढी स्क्वायरको अवलोकन गरेका छन् । प्रतिनिधि मण्डलका प्रमुख नोबोर्ट बार्थ्लेले भूकम्पपछि भक्तपुरको संरचना पुनर्निर्माणमा तत्काल सहयोगको घोषणा गरेको बताउँदै दुई देशबीचको आपसी सम्बन्ध अझ राम्रो हुँदै जाने प्रतिबद्धता व्यक्त गरे । भक्तपुर नगरपालिकाले गरिरहेको सम्पदा पुनर्निर्माणबाट प्रभावित भएको उनले बताए ।"
सिंगारियो काठमाडौं,"(काठमाडौं)  वरिपरि माटोको थुप्रो । त्यही थुप्रोको डिलमा थरीथरीका बिरुवा । माटो थुपोको भिरालो भएको मूल सडकतर्फको भागमा दुबोको चपारो लगाइएको छ । झाँडी र माटोको थुप्रोले भरिएको यो दृश्य काठमाडौं तीनकुनेको हो । एक सातासम्म बिरुप रहेको तीनकुनेलाई काठमाडौं महानगरले सजाएको हो । चिनियाँ राष्ट्रपति सी चिनफिङ शनिबार काठमाडौं आउने भएपछि महानगरले तीन वटा नर्सरीलाई तीनकुने सजाउने जिम्मेवारी दिएको छ । सडक विभागका डोजरले फूलपातीको अघिल्लो दिन तीनकुनेमा थुप्रेको माटोलाई छेउमा थुपारिएको थियो । त्यसयता थुपारिएको माटो भिरालो बनाउने, दुबो र बिरुवा रोप्ने काम बिहीबार सकिएको छ । यही भएको माटोलाई छेउमा थुपारेर बिरुवा रोपिएको हो, व्यवस्थापन गर्न तीनकुने चउरमा भेटिएका काठमाडौं महानगरपालिकाका इन्जिनियर सरकारदीप श्रेष्ठले भने, बिरुवा र दुबो रोप्न तीनवटा नर्सरीलाई जिम्मा दिएका छौं । कृषि वन विज्ञान नर्सरीका सञ्चालक ज्ञानेन्द्ररत्न कंसाकारका रुद्राक्ष, ज्याकारान्डा (वीरेन्द्र फूल) कपुर, धुपी, कल्पी, पाम लगायत जातका ४ सय फूल र बिरुवा रोपिएको छ । एक सातामा जसरी तीनकुनेको चउरको बाहिर जसरी हराभरा भयो त्यसैगरी चिनियाँ राष्ट्रपति ओहोरदोहोर गर्ने सडक पनि उत्तिकै सिंगारिएको छ । सडकका खाल्डाखुल्डी पुरिएका छन् । एयरपोर्ट ओरालोदेखि तीनकुनेसम्मको सडक कालोपत्रे गरिएको छ । यसबाहेक माइतीघर, त्रिपुरेश्वरसहिदगेट सडकमा पनि कालोपत्रे थपिएको छ । जहाँ सुधार गर्नुपर्ने थियो । त्यो सबै गर्यौं । घटस्थापनादेखि काम सुरु गरेका थियौं । दसैंअघि सबैजसो सकियो, डिभिजन सडक कार्यालय काठमाडौंका प्रमुख कैलाश श्रेष्ठले भने । २४ सै घण्टा काम गरेर चिनियाँ राष्ट्रपति ओहोरदोहोर गर्ने सडक पिच गर्ने, खाल्डा पुर्ने, सडक लाइन कोर्ने, फुटपाथ बनाउने, डिभाइडर र सडक छेउको पर्खालमा रंग लगाउने काम सकिएको उनले बताए । अहिले जुन काम भएको छ । यो हाम्रो नियमित हो । तर, यसपालि अलि अगाडि नै भएको हो, डिभिजन प्रमुख श्रेष्ठले भने । घरमा आउने पाहुनालाई सत्कार गर्न जसरी सरसफाइ गरिन्छ, त्यसैगरी काठमाडौंका सडक सिंगारिएको छ । सडकमा लत्रिएका तार बानेर मुठा बनाइएको छ । सडकमा जेब्राक्रस, अन्य लाइनसमेत सेतो र रातो रंग लगाएर चम्किलो बनाइएको छ । सडकका भित्ताहरू रंगाइएको छ । कतै सडक विभागले त कतै महानगरले यी काम गरेका हुन् । बटुवाले फ्याँकेको फोहोर थुप्रिएका सडक बीचको खाली भागलाई आइल्यान्ड बनाएर सजाइएको छ । आइल्यान्ड रंग्याउने, फूल रोप्ने काम पनि तीव्र गतिमा भइरहेको महानगर वातारण विभागका प्रमुख हरिकुमार श्रेष्ठले बताए । माइतीघरको खुइँलिएको मण्डलामा पनि धमाधम रंग लगाइरहेका छन् । मण्डला वरिपरिको फूल र बिरुवासमेत गोडमेल गर्ने हतारो उत्तिकै छ । बिहीबार दिउँसो बिरुवा कलमी गर्ने, फूल रोप्ने, सफा गर्ने बाक्लै थिए । सुन्धारादेखि दरबारमार्गसम्म दायाँबायाँको फुटपाथमा थप बिरुवा रोपिएको छ । तीनकुनेको बागमती, बिजुलीबजारको पुलमा काठमाडौं उपत्यकाका विभिन्न सम्पदाको फोटो भएको फ्लेक्स राखिएको छ । तर, तीनकुनेको फ्लेक्स भने च्यात्तिइसकेको छ । चिनियाँ राष्ट्रपतिलाई स्वागत गर्न विमानस्थलको मूल गेट, तीनकुने, बानेश्वर माइतीघर लगायतको सडकको विभिन्न स्थानमा स्वागतद्वार निर्माण गरिएको छ । हरेक पोलमा चीनका राष्ट्रपति सी चिनफिङ र नेपालकी राष्ट्रपति विद्यादेवी भण्डारीको तस्बिर राखिएको छ । सडक दायाँबायाँको पोलमा धमाधम नेपाल र चीनको झन्डा राखिरहेका छन् । तीनकुने माइतीघर सडक खण्डको बीचमा रहेको बिरुवालाई कलमी गरेर एकनासको बनाइएको छ । विगतमा दसैंपछि चोकचोकमा फोहरको थ्रुपो देखिन्थ्यो । यसपालि भने धूलोसमेत नहुने गरी कुचो लगाएर बढार्ने गरेका छन् । सडकमा धूलोरहित पार्न महानगर र सडक विभागका कर्मचारी बिहानदेखि बेलुकासम्म खटिइरहेका छन् । विगतमा राति मात्रै चल्ने महानगरको ७ वटा ब्रुमर र ६ सय ५० कर्मचारी बिहानदेखि रातिसम्म खटेर सफाइमा जुटेको श्रेष्ठले बताए । टीकाको दिनबाहेक सबै दिन काठमाडौंको फोहोर सिस्डोल लैजाने व्यवस्था मिलाएका थियौं, वातारण विभाग प्रमुख श्रेष्ठले भने, त्यसैले काठमाडौंमा फोहोर नदेखिएको हो । पछिल्लो एक सातामा काठमाडौंका मुख्य सडक सिंगारिए पनि त्यसका सहायक मार्गका खाल्डासमेत पुरिएका छैनन् । तीनकुने प्रहरी वृत्तअगाडि मन्दिरको छेउमा ठूलो खाडल छ । यो पुरिएको छैन । तर, त्यही अगाडिको मूल सडकमा भने कालोपत्रे थप गरिएको छ । यस्ता समस्या अन्यत्र पनि उत्तिकै छ । त्यसैले उपत्यकाका बिग्रिएका सडकमा यात्रा गर्ने सर्वसाधारणले भन्ने गर्छन्, यो सडकमा पनि चिनियाँ राष्ट्रपति आइदिए हुन्थ्यो नि ।"
शरणार्थी क्याम्पमा निगरानी,"पोखरा (कास) चिनियाँ राष्ट्रपति सी चिनफिङको नेपाल भ्रमण र चीनविरोधी गतिविधि हुन नदिन गण्डकी प्रदेशका ५ जिल्लामा रहेका तिब्बती शरणार्थी क्याम्पमा सुरक्षा निकायले सतर्कता बढाएको छ । प्रहरीले सबै तिब्बती क्याम्पमा भित्री र बाहिरी घेरामा निगरानी बढाएको जनाएको छ । गण्डकी प्रदेश प्रहरी प्रमुख डीआईजी विनोद शर्मा घिमिरेका अनुसार पोखरा, तनहुँ, बागलुङ, मुस्ताङ र मनाङस्थित शरणार्थी क्याम्पमा निगरानी कडा पारिएको छ । आवश्यकताअनुसार सुरक्षाकर्मी परिचालन गरेका छौं, उनले भने, अहिलेसम्म कुनै किसिमको विरोध हुने छाँट देखिँदैन । तर पनि उच्च सतर्कता अपनाएका छौं । गण्डकी प्रदेशमा २ हजार ६ सय ५९ तिब्बती शरणार्थी रहेको प्रहरीको रेकर्डमा छ । पोखराको पृथ्वीचोक क्याम्पमा २३४, छोरेपाटनमा ४९२ र हेम्जामा ६३९ तिब्बती छन् । तनहुँको शुक्लागण्डकीमा ७७४, बागलुङको ढोरपाटनमा १९६, मुस्ताङमा २२४ र मनाङमा १ सय शरणार्थी छन् ।"
चिनियाँ भ्रमणको औचित्य,"चीनका राष्ट्रपति सी चिनफिङले शनिबारबाट गर्न लागेको नेपालको दुईदिने भ्रमण अहिले आम चासो र चर्चामा छ । चिनियाँ राष्ट्रप्रमुखले २३ वर्षको अन्तरालमा गर्न लागेको भ्रमण भएकाले यसखाले चासो देखिनु स्वाभाविक हो । चीनका राष्ट्रपति नेपाल आउने चर्चा लामै समयदेखि चल्दै आएको थियो, जसले अहिले बल्ल मूर्तरूप पाएको छ । यसअघि सन् १९९६ मा चीनका तत्कालीन राष्ट्रपति जियाङ जेमिन काठमाडौं आएका थिए । त्यो भ्रमण भएयता नेपाल र चीन दुवैतिर छुट्टाछुट्टै प्रकृतिका ठूल्ठूला परिवर्तनहरू भइसकेका छन् । चीन विश्वशक्ति बन्ने दिशातर्फ उन्मुख छ भने नेपाल राजतन्त्रबाट गणतान्त्रिक संरचनामा प्रवेश गरेको छ । यो पृष्ठभूमिमा दुवै मुलुकले आपसी सम्बन्धलाई नयाँ परिवेशमा नवीकरण गर्नुपर्ने खाँचो पनि छ । नेपालमा नयाँ संविधान जारी गरिएपछि तुलनात्मक रूपले राजनीतिक स्थायित्व कायम भएको छ । पूर्वाधार विकासका कामहरू अब प्राथमिकतामा पर्न थालेका छन् । संघ, प्रदेश र स्थानीय तीनै तहका सरकारहरू अब विकास कार्य अगाडि बढाउनैपर्ने, नत्र आउँदो निर्वाचनमा प्रतिकूलता भोग्नुपर्ने बाध्यात्मक दबाबमा छन् । यो अवस्थामा तीव्रत्तर आर्थिक विकास गरिरहेको चीनको अनुभव, साथ र सहयोगबाट नेपालले चाहेको खण्डमा थुप्रै कुरा सिक्न र गर्न सक्छ । खासगरी ठूला स्तरका विकास निर्माणका निम्ति नेपाललाई प्रविधि, पुँजीलगायत स्रोतसाधनहरूको खाँचो छ । चीनसँगको सहकार्य त्यहाँनेर काम लाग्न सक्छ । विश्वको प्रमुख आर्थिक एवं सामरिक शक्ति बनेको चीनबाट छिमेकी नेपालले लाभ लिने मनसाय राख्नु अनुपयुक्त पनि होइन ।अहिले चीन बेल्ट एन्ड रोड (बीआरआई) को महत्त्वाकांक्षी परियोजना लिएर अगाडि बढिरहेको छ, जसले सडक, रेलमार्ग, विमानस्थल, विद्युतीय प्रसारण लाइनलगायत विभिन्न किसिमका कनेक्टिभिटी निर्माणमा जोड दिन्छ । यसका निम्ति एसियाली पूर्वाधार विकास बैंक (एआईआईबी), न्यु डेभलपमेन्ट बैंकजस्ता वित्तीय संरचनाहरू खडा गरिएका छन्, जसमा अर्को छिमेकी भारत पनि सामेल छ । नेपाल बीआरआईको सदस्य राष्ट्र भएको र एआईआईबीको एक संस्थापकसमेत रहेकाले यस्ता संयन्त्रहरूबाट भौतिक पूर्वाधार विकासमा सहयोग लिन सक्ने अनुकूलतासमेत छ । चीनले भौगोलिक रूपमा सहज मानिने नेपाली नाका भएर भारतीय बजारसम्म निर्बाध पहुँच बढाउन चाहेको जगजाहेरै छ । यस क्षेत्रतर्फ सडक एवं रेल सञ्जाल विस्तारमा उसले देखाएको चासो यसैसँग सम्बन्धित देखिन्छ । यातायात सञ्जाललगायत मूलतः कनेक्टिभिटी बढाउने कुरामा नेपालको पनि रुचि छ । अघिल्लो वर्ष प्रधानमन्त्री केपी ओलीको चीन भ्रमणका बेला दुवै देश ट्रान्सहिमालयन मल्टीडाइमेन्सनल कनेक्टिभिटी नेटवर्क को साझा अवधारणामा सहमत हुनुको कारण पनि यही हो । सीमा क्षेत्रका संयुक्त परियोजनाहरू यही अवधारणाअनुसार अगाडि बढाइनु उचित हुनेछ, तर त्यस क्रममा खासगरी रेल, सडक, सुरुङमार्ग आदि बनाउन वित्तीय सम्झौता गरिँदा नेपालको राष्ट्रिय हितमा कुनै किसिमको धक्का पुग्नु हुँदैन । यसबाहेक राष्ट्रपति सीको भ्रमणका अवसरमा नेपालले ठूलो स्तरका चिनियाँ व्यापारिक लगानीका निम्ति पनि प्रस्ताव राख्न सक्छ, जसबाट मुलुकको आर्थिक गतिविधिमा गति आओस् । नेपालले मूलतः आफ्नो आर्थिक विकासलाई नै मूल ध्येय बनाएर चीनसँग साझेदारी विकास गर्नुपर्छ । यद्यपि यसमा चार वर्षअघिको भारतीय नाकाबन्दीले पनि धेरथोर प्रेरित गरेको छ । एउटा छिमेकीतर्फ मात्र निर्भर रहँदा समयसमयमा अप्ठेरो उत्पन्न भइरहने हुँदा अर्कोतर्फ पनि आपूर्ति नाका खोल्नुपर्ने बाध्यता नेपालसामु आइपरेको यथार्थ हो । यसपटक राष्ट्रपति सीले दक्षिण एसिया भ्रमण गर्दा नेपाल र भारतलाई बराबरी महत्त्व र समय दिएका छन् । त्यसको मनोवैज्ञानिक सन्देश सकारात्मक हुनेछ । नेपालले चीन वा भारतसँगको सम्बन्धमा एकअर्काविरुद्ध दबाबमूलक कार्ड खेल्न जरुरी छैन । तर आफ्नो हितमा सबैखाले विकल्पहरू खुला राख्नु पर्छ । खासगरी भारत र चीनबीच विश्वासको सम्बन्ध बढिरहेको सन्दर्भमा नेपालले आफ्नो हितको सुरक्षा कहाँकसरी गर्ने र उपलब्ध अन्तर्राष्ट्रिय अनुकूलतालाई कसरी सदुपयोग गर्ने भन्नेतर्फ विचार पुर्याउनुपर्छ । नेपालमा तेस्रो छिमेकीसरह देखिएको अमेरिकाको बढ्दो अभिरुचिलाई कुशलतापूवर्क व्यवस्थापन गर्नुपर्ने खाँचो पनि छ । राष्ट्रपति सी शनिबार पहिलो पटक नेपाल ओर्लंदैछन्, तर नेपाली नेता र नेपाली घट्नाक्रम उनका निम्ति नौला होइनन् । चीनसँग मित्रवत् सम्बन्ध राख्दै आएको नेपालको पनि उत्तरतर्फ कूटनीतिक साझेदारी गरेको लामै अनुभव छ । यो पृष्ठभूमिमा राष्ट्रपति सीसँगको काठमाडौं वार्तालाई केकसरी अधिकतम रूपमा फलदायी बनाउन सकिन्छ, नेपाली नेतृत्वका निम्ति पनि यो परीक्षाको घडी हुनेछ ।"
छाडा राजनीति,"गणतन्त्र नेपालको पछिल्लो राजनीतिक अवस्था तनावपूर्ण, अस्थिर, शंकास्पद र अकर्मण्यताको मार्गमा बढिरहेको छ । आन्तरिक एवं बाह्य कारणले नेताहरू स्वयं असुरक्षित बन्दै गएको अभिव्यक्ति दिन थालेका छन् । उनीहरूको इमान्दारी, आचरण र चरित्रमा समेत शंका गर्ने खालका प्रतिनिधि घटनाहरू बाहिर आएका छन् । गणतन्त्र स्थापना भएपछि स्थापित हुनुपर्ने न्यूनतम मूल्य र मान्यतालाई स्थापित गर्न सकिएको छैन । जनताको अगाडि नेताहरूले गरेका प्रतिबद्धता र आश्वासनहरू झूटो सावित भएका छन् । जनतामा निराशा छाएको छ । जताततै समस्या नै समस्या छन् । सरकार आफैंमा हराइरहेको छ । शिक्षा, स्वास्थ्य लगायतका जनसरोकारका सबालमा सरकारी संयन्त्रको उपस्थिति फितलो छ । नीतिगत हिसाबले हेर्दा यो शून्यप्रायः छ । जनतालाई दिइएको कथित सिंहदरबारमा सिंह मात्र पाइएको छ । यो छाडा राजनीति र गैरजिम्मेवार क्रियाकलापको उपज हो । संविधान निर्माण गरी देशमा शान्ति बहाल गर्ने, असल राजनीतिक संस्कारबाट आर्थिक समृद्धि, स्थिरता र सुशासन कायम गर्ने चाहना लगभग दिवास्वप्न हुनपुगेका छन् । जनता आक्रोशित बन्दैछन् । भूमि गोतामे, भीमसेन थापा गापा, बोर्लाङ, गोरखा"
विकासको झिलीमिली,"दसैंका बेला चाडबाड नभनीकन त्रिभुवन विमानस्थलदेखि सोल्टी होटलसम्मको सडकमा धमाधम पिच गर्ने, रङरोगन गर्ने र सजावटका काम रातारात भइरहेको छ । ४५ दिनको बीचमा सबै काम सम्पन्न हुनेछन् । यसैगरी सबै ठाउँमा सबै निकाय मिलेर काम गर्ने हो भने काठमाडौंका सबै ठाउँमा सडक मर्मत गर्न ६ महिना लाग्ला तर ६ वर्ष लाग्ने छैन । अहिले जे भइरहेछ के यो विदेशी पाहुनाहरूलाई देखाउन मात्र हो ? देश र जनताका लागि किन काम गर्न सक्तैन ? सार्क शिखर सम्मेलनका बेला, भारतीय प्रधानमन्त्री आउने बेला पनि स्वागत गर्न यस्तै गरिएको थियो । तीनकुनेमा सयौं पटक रूख रोपिएकै हो । अहिले चीनका राष्ट्रपति सीलाई स्वागत गर्न पनि रूख रोपेर हरियाली चित्रविचित्र बनाइँदै छ । अर्बौं खर्च गरेर विदेशी पाहुनाको आँखामा विकासे छारो हाल्ने काम हुँदै छ । पाहुना आउँदा मात्रै काम हुने हो भने जापान, अमेरिका, बेलायतका राष्ट्र प्रमुखहरूलाई पनि छिट्टै निमन्त्रणा गर्नुपर्यो । सरकारले एकै पटक दिगो हुने गरी तीनकुनेलाई स्थायी हरियाली पार्क बनाउने र सडक सबै ठाउँमा मर्मतसम्भार गर्ने हो भने सबैलाई सधैं स्वागत हुने थियो । स्वागतकै लागि अर्बौं रुपैयाँ खेर जाने थिएन । रेवती सुवेदी, काठमाडौं"
"महरा, रोशनी र म्यार्लिन मनरो","इतिहासको पानामा यी आँखाले अत्याचार भएको पनि देखे, सेकेन्ड भरका गल्तीले धेरैले सजाय पनि पाए । ५० वर्ष पहिले फर्कौं । म्यार्लिन मनरोको निधन, केनेडी ब्रदर्सले गरेको शोषण र प्रताडनाको कुरा आजसम्म पनि सेलाएको छैन । यस्तै शोषणको सिकार भएर म्यार्लिन डिप्रेस्ड भइन् । उनको मृत्यु आत्महत्या थियो कि सुनियोजित हत्या आजसम्म पनि विवादित छ । अब रोशनी शाहीको घटनाको प्रकृति हेरौं । २०१७ को सिभिल अस्पतालको इमर्जेन्सी रेकर्ड मात्र हेर्ने हो भने पनि रोशनी शाही लामो समयदेखि चरम यौन हिंसाको सिकार भएर डिप्रेस्ड भएको देखिन्छ । के भनौं, एउटी पीडित महिलालाई संरक्षण गर्न नसक्ने, उनीमाथि शक्तिशाली पदमा आसीन व्यक्तिले लामो समयसम्म गरेको शोषणको कडी खोतल्न नसक्ने, यो कस्तो राज्य बनायौं हामीले ? कस्तो लोकतन्त्र, कस्तो गणतन्त्र ?, कस्तो नागरिक सर्वोच्चता ? डा युवराज सेढाईं, मिचिगन, अमेरिकापूर्वसभामुख कृष्णबहादुर महराको यौन दुराचार र राजीनामा प्रकरणमा पीडित रोशनी शाहीको डिप्रेसनसम्बन्धी रोगको खबरलाई अत्यधिक उचालेको महसुस भएको छ । यसका लागि पीडितलाई रहस्यमय तरिकाले दबाब दिएर फरकफरक बयान सार्वजनिक गराएको देखिन्छ । पीडितले न्याय नपाउँदै, पतिबाट सम्बन्ध विच्छेदको पहल, प्रवासमा रहेका छोराछोरीसँग सञ्चारहीन अवस्था आदिले उनको घरबार बिग्रने अवस्था देखाउँछ । प्रहरी निगरानीको अवस्थामै अपरिचित व्यक्तिको घर प्रवेशको कारण उनी भयग्रस्त देखिनुले उनको सुरक्षामा प्रश्नचिह्न लागेको छ । पतिसँग सम्बन्ध विच्छेद हुनुका साथै रोगको कारण उनको जागिरमा समेत खतरा देखिएको छ । आफूमाथि भएको यौन आक्रमणबाट सुरक्षित हुन गुहार लगाउनु रोशनीको अपराध हो ? रोशनीलाई न्याय र सुरक्षा मिलोस् । महेन्द्रसिंह बम, टीकापुर१, कैलालीयतिखेर मदिराप्रेमी महराको ह्विस्की ब्रान्ड र कम्युनिस्टहरूका लागि मदिराको महिमा निकै चर्चित बनेको छ । कुनै बेला मदिराको नाम सुन्नासाथ तीन हात पर भाग्ने कम्युनिस्ट चरित्र हिजोआज मदिरा नभई नहुने स्थितिमा पुग्नु आफैंमा रोचक भएको छ । आफूहरूलाई सर्वहाराको नेता ठान्नेहरूले देखाएको मदिरा प्रेमलाई उनका कार्यकर्ताहरूले आलोचना गर्छन् कि अनुशरण ? एक हातमा कम्युनिस्ट सिद्धान्त र चरित्रको वर्णन गरिएको किताब बोक्ने अनि अर्को हातमा मदिराको बोतल बोक्ने दृश्यलाई बाँकी कम्युनिस्टहरूले कसरी बुझ्ने हो ? केही वर्षअघि एकजना कम्युनिस्ट नेताले भनेको झलझली सम्झन्छु, कम्युनिस्टको शब्दकोशमा मद्यपानको कुरै हुँदैन । कम्युनिस्ट भएर मदिरा सेवन गरेमा त्यो आचरणगत त्रुटि भई कडा दण्डको भागिदार हुनुपर्छ । तर आज अधिकांश कम्युनिस्ट नेताहरू मदिरा नभई नहुने स्थितिमा पुगेका छन् । महरा र रोशनी शाही दुवै कम्युनिस्ट पृष्ठभूमिका हुन् । उनीहरूजस्ता थुप्रै छन् जो आफूलाई कम्युनिस्ट भन्छन् तर हरेक दिन रक्सी नभई हुँदैन । गोपाल देवकोटा, जोरपाटी, काठमाडौं"
योपालि पनि रैतीलाई टीका,"दसैंको टीकाको हामीलाई हतार छ । कसैलाई राष्ट्रपतिको हातबाट टीका लगाउने त कसैलाई प्रधानमन्त्रीको हातबाट । पछिल्लो समय आफ्नो कार्यालयका हाकिमहरूका हातबाट टीका लगाउने, फोटो खिच्ने र फेसबुकमा पोस्ट गर्ने प्रचलन बढ्दो छ । अझ राष्ट्रपतिदेखि मन्त्रीसम्मकाहरूले राजकीय परम्पराले टीका लगाउने चलन कायमै छ । किन हाम्रो समाज अझै पनि राजारैतीको स्थानबाट माथि उठ्न सकेको छैन ? बूढा भएका बाबुआमालाई अन्तै कसैको जिम्मा लगाएर किन घण्टौं शीतलनिवासको लाइनमा खडा हुन पुग्छ ? हामीले समयअनुसार व्यवस्था परिवर्तन गर्यौं तर त्यही अनुरूपको सोचमा भने परिवर्तन कहिले आउँछ ? विजयादशमीको दिन आफ्नो कुल र आफन्तमाझ रहेका ज्येष्ठ नागरिकको हातबाट टीका लगाउने हो । यहाँ त व्यक्ति ठूलो होइन उसको पद, हैसियतबाट टीका ग्रहण गर्ने परम्पराको थालनी भएको छ । अतः दसैंको यो टीका बहाना भएको छ । धेरैलाई राजा बनेर रैतीलाई जस्तो टीका लगाउने कार्यको अन्त्य हुनुपर्छ । रामकृष्ण बराल, काठमाडौं"
छिमेकी ललकार्ने प्रवृत्ति,"सी भ्रमणको सन्दर्भ विषयक श्रीकृष्ण अनिरुद्ध गौतमको लेख चिनियाँ राष्ट्रपति सी चिनफिङको नेपाल भ्रमणको सेरोफेरोमा रही चीनकै प्रशंसामा केन्द्रित देखिन्छ । तथापि चित्रमा चिनियाँ राष्ट्रपतिको खुम्चिएको अनुहार अनि नेपालसँग अप्ठ्यारो भएजस्तो गरी प्रस्तुत भएको तस्बिरले धेरै कुरा संकेत गरेको पनि मान्न सकिन्छ । लेखकले १३ ट्रिलियन डलर अर्थतन्त्र भएको चीनको मात्र २५ ट्रिलियन डलरको अर्थतन्त्र बोकेको भारतसँग प्रतिस्पर्धा हुन नसक्ने उल्लेख गरेका छन् । चीनको विस्तारित आर्थिक र सामरिक प्रभावका कारण अमेरिका लगायतका शक्तिशाली देश थर्कमान भएको बताएका छन् । सन् १९६२ मा चीनसँग हारेको भारत उसको सामु परेपछि नौनारी गल्ने भन्नेजस्ता असान्दर्भिक, एकपक्षीय, प्रशंसाभरी शब्दले न लेखको गरिमा बढाएको छ नत दुई छिमेकीसामु हाम्रो नवीन कूटनीतिक दृष्टिकोण स्थापनामा बल पुगेको छ । सोबाहेक लेखकले दक्षिणी छिमेकीलाई ललकार्न चिनियाँ रेलमार्ग एकमात्र विकल्प रहेको कुरा उल्लेख गर्न पनि भ्याएका छन् । वास्तवमा चीन, भारत र नेपालसँग जोडिएका अनगिन्ती सवालसँग लेखकको ध्यान पुगेको देखिँदैन । भारतका रिलायन्स, टाटाजस्ता अनगिन्ती ठूला कम्पनीहरूले चीनमा लगानी गरी त्यहाँका लाखौं जनतालाई रोजगारी दिएको कुरा उल्लेख गर्न भने लेखक चुकेका छन् । नचाहिँदो कुराको बढाइचढाई गरेर पक्षविपक्षमा लाग्ने क्रम जारी रह्यो भने हामी दुर्घटनामा पर्न सक्ने सम्भावनालाई नकार्न सकिँदैन । भुवनेश्वर शर्मा, चन्द्रागिरि२, काठमाडौं"
अन्योलमा अमेरिकी रणनीति,"सत्तारूढ राजनीतिक दल नेकपाका सर्वाधिक विवादास्पद अध्यक्ष प्रचण्डले सरकारका पाहुना चिनियाँ विदेशमन्त्री वाङ यीसितको भेटमा अमेरिकी इन्डोप्यासिफिक स्ट्राटेजी बारे नेपालको असहमति रहेको भनेको कुरा सार्वजनिक भएपछि उठेको चर्चा अझै सेलाएको छैन । अमेरिकासित सात दशकभन्दा लामो सौहार्दतापूर्ण दौत्य सम्बन्धको दौरान उसको विदेश नीतिको एउटा महत्त्वपूर्ण संवेदनशील पक्षविपरीत सत्तारूढ दलको एक अध्यक्षको नकारात्मक धारणा बेइजिङबाट सार्वजनिक हुनाले काठमाडौंस्थित अमेरिकी कूटनीतिक नियोगमा खुल्दुली मच्चिएको छ । यस विषयमा अमेरिकी राजदूतावासले नेपाल सरकारको आधिकारिक धारणा बुझ्न खोज्नु मर्यादित कूटनीतिक प्रक्रिया नै हो । त्यसलाई अन्यथा बुझ्नु र विश्लेषण गर्नु तुकहीन हुन्छ । तर त्यही विषयलाई लिएर अमेरिकी राजदूतावासले काठमाडौंको पब्लिक स्पियर मा जसरी सक्रियता बढाएको छ त्यसले सचेत वर्गमा भने अमेरिकी उद्देश्यप्रतिको जिज्ञासा मेट्न सकेको छैन ।कूटनीतिक अभ्यासको क्रममा कुनै पनि मुलुकको विदेश नीतिको आधिकारिक निर्णयकर्ता र संवाहक त्यहाँको राजनीतिक व्यवस्था अनुसार कार्यकारी राष्ट्रपति वा प्रधानमन्त्री तथा परराष्ट्रमन्त्री वा सरकारको प्रवक्ता हुन्छ । त्यसैले पनि संसदीय लोकतान्त्रिक व्यवस्था भएको नेपालमा सत्तारूढ दलकै अध्यक्ष भए पनि प्रचण्डको भनाइ विवादित हुनु स्वाभाविक हो । हाम्रो कूटनीतिमा समस्या हुनुको कारण नै नेताहरू आफूखुसी संवाद गर्ने र सम्बन्ध राख्ने बहुकेन्द्र भएकाले हो भनी परराष्ट्रमन्त्री प्रदीप ज्ञवालीले स्विकारेका छन् । नेताहरूको विदेशी अधिकारीहरूसितको भेटघाट र संवादको कतिपय सन्दर्भबाट परराष्ट्र मन्त्रालय अनभिज्ञ रहन्छ । जसले गर्दा परराष्ट्र नीति राष्ट्रपरक हुनुभन्दा व्यक्तिपरक हुन गएको छ । वस्तुतः नेपालमा अहिले विकसित परिस्थिति र सरकारको अघोषित तर स्पष्ट देखिने राजनीतिक व्यवहारले अमेरिकाको मनमा चिसो पसेको छ । अमेरिकी राजदूतावासका कूटनीतिज्ञहरूका जनसम्पर्कका साथै कूटनीतिक शक्ति, सत्तारूढ दल तथा प्रतिपक्षी दलका उच्चस्तरीय नेताहरूसितको भेटघाटको तीव्रता सायद इन्डोप्यासिफिक स्ट्राटेजी बारे भ्रम निवारण गर्नु नै रहेको छ ।जनसम्पर्कको तहमा केही गैरसरकारी संस्थाहरू (एनजीओ) ले आयोजना गरेका प्रवचन गोष्ठीहरूमा अमेरिकी कूटनीतिज्ञहरूले आफ्नो धारणा राख्ने क्रममा इन्डोप्यासिफिक स्ट्राटेजी लाई नीति हो, रणनीति होइन भनी स्पष्ट गर्न खोजे । अमेरिकी दूतावासका राजनीतिक विभाग प्रमुख क्लिन्टन ब्राउनले आफ्नो मुलुकको नीति यस क्षेत्रको शान्ति, सुरक्षा, स्वतन्त्रता र खुलापनकै निम्ति भएको प्रस्ट्याउँदै इन्डोप्यासिफिक स्ट्राटेजी मा नेपालले हस्ताक्षर गरी सहभागी हुनुपर्ने कुनै प्रावधान नरहेको भनाइ राखेका थिए । अर्को गोष्ठीमा अमेरिकी राजदूत र्यान्डी बेरीले ब्राउनको भनाइको पुष्टि गर्दै अमेरिकी सुरक्षा उपस्थितिले नै यस क्षेत्रमा स्वतन्त्रताको उपयोग गर्ने वातावरण बनेको दाबी गरे ।यसै सन्दर्भमा उनले नेपालको आग्रह अनुसार नै मिलेनियम च्यालेन्ज कर्पोरेसन (एमसीसी) आयोजना तयार भएको र त्यसमा नेपालको हस्ताक्षरसहितको प्रतिबद्धता रहेको खुलासा गरे । आफ्ना यिनै तर्क समेटी बेरीले ३ अक्टोवरमा इन्डोप्यासिफिक रणनीतिको उद्देश्य शीर्षकमा रिपब्लिकन पत्रिकामा लेख छपाए । उक्त लेखको निचोड इन्डोप्यासिफिक स्ट्राटेजी अमेरिकी नीतिलाई दिइएको नाम हो । यो कुनै संगठन वा गठबन्धन होइन । यसले स्वतन्त्र, खुला र सुदृढ इन्डोप्यासिफिक क्षेत्रको सुरक्षा गर्न सघाउँछ भनी स्पष्ट गर्न खोजेको छ । तर के, कहाँ र कसबाट स्वतन्त्र, खुला र सुदृढ इन्डोप्यासिफिकको सुरक्षामा चुनौती बढेको छ भन्ने प्रसंगमा भने बेरी खुलेका छैनन् । राजदूत बेरीले आफ्नो कूटनीतिक दायित्व निर्वाह गर्ने क्रममा अरूको गलत बुझाइ औंल्याउँदा आफ्नै मातृ संस्था विदेश मन्त्रालयबाट गत डिसेम्बरमा जारी गरिएको विज्ञप्ति जुन २०१९ मा प्रकाशित रक्षा मन्त्रालयको इन्डोप्यासिफिक स्ट्राटेजी रिपोर्ट मा नेपाल सम्बन्धित उल्लेखित तथ्य र उनको आफ्नै दाबीबीच दातात्म्य नरहेको सायद बिर्सेका छन् । तर उनले आफ्नो मुलुकको नीति हो वा रणनीतिबारे प्रधानमन्त्री केपी शर्मा ओलीदेखि नेकपाका वरिष्ठ नेता माधव नेपाल, अर्का वरिष्ठ नेता झलनाथ खनालदेखि प्रतिपक्षी दल नेपाली कांग्रेसका सभापति शेरबहादुर देउवासित घरघर चहारेर आफ्नो मुलुकको नीतिगत धारणा राख्न कुनै कसर बाँकी राखेनन् । तर दुर्भाग्यवश, राजदूत बेरीको स्पष्टताले झनै अस्पष्टता बढाएको छ । यो नेपालमा मात्र सीमित छैन ।जस्तै, दुई वर्षअघि नोभेम्बर २०१७ मा अमेरिकी राष्ट्रपति डोनाल्ड ट्रम्पले भियतनामको दानाङमा आयोजित एसिया प्यासिफिक इकोनोमिक कोअपरेसन (एपेक) को शीर्षस्थ सम्मेलनमा पहिलो पटक इन्डोप्यासिफिक स्ट्राटेजी शब्दावली उच्चारण गरेपछि आसियान राष्ट्रका नेताहरूले अमेरिकाको उक्त नीतिको वास्तविक मनसाय र यथार्थमा त्यसले पार्न सक्ने दूरगामी क्षेत्रीय प्रभावको सम्भावना अझै पहिल्याउन सकेका छैनन् । राष्ट्रपति ट्रम्पले आफ्नो सम्बोधनमा यस क्षेत्रमा रहेका खुला, स्वतन्त्र र सार्वभौम राष्ट्रहरूको जीवनपद्धति जगेर्ना गर्नकै निम्ति इन्डोप्यासिफिक रणनीति तर्जुमा गरिएको खुलासा गरेका थिए । यस रणनीतिले सामाजिक, आर्थिक र सुरक्षाका गहन पक्षहरूलाई समेट्ने अमेरिकी विदेश मन्त्रालयको विचार छ । रक्षा मन्त्रालयको चासो भने सामरिक विषयमा बढी अल्झिएको छ । वास्तविकताचाहिँ अमेरिकाले खुला र स्वतन्त्र इन्डोप्यासिफिकको नारा जतिसुकै अलापे पनि अमेरिकी नेताहरूकै विभिन्न वक्तव्य तथा सार्वजनिक भएका तिनका दस्तावेजहरूले चीनको अकल्पनीय उदय र प्रतिस्पर्धालाई कसरी रोक्न सकिन्छ भनी गम्भीर चिन्तन र विमर्श हुनुको प्रतिफल नै इन्डोप्यासिफिक स्ट्राटेजी भएको बुझ्न सकिन्छ । यस क्षेत्रमा आफूसित सामरिक सन्धि भएका र अन्य मित्र राष्ट्रहरूसित रणनीतिक साझेदारीको प्रचार गर्नु नै यसको आधार भएको छ ।चीनबाहेक इन्डोप्यासिफिक क्षेत्रको सर्वाधिक समृद्ध मुलुक जापानपछि १० राष्ट्र सम्मिलित क्षेत्रीय संगठन आसियानको अर्थतन्त्र २८ ट्रिलियन अमेरिकी डलर रहेको छ । यो २६ ट्रिलियन अमेरिकी डलरको भारतीय अर्थतन्त्रभन्दा बढी हो । तर यस क्षेत्र ट्रम्प प्रशासनको प्राथमिकतामा पर्न छोडेको ज्वलन्त उदाहरण ट्रान्स प्यासिफिक पार्टनरसिप (टीपीपी) जस्ता आर्थिक तथा व्यापारिक सम्झौताबाट अमेरिकाले हात झिक्नुले प्रस्तुत गरेको छ । सन् २०१८ मा फिलिपिन्समा आयोजित इस्ट एसिया समिट बैठक ट्रम्पले बीचैमा छोडी हिँडेकाले पनि यस क्षेत्रका राष्ट्रहरू अमेरिकाप्रति आशंकित छन् । यही अवसर चीनले छोपेको छ । अमेरिकी लगानीको दाँजोमा चिनियाँ लगानी दोब्बर भएको छ । आफ्नो अग्रसरतामा चीनले टीपीपीको साटो रिसेप (रिजनल कम्प्रिहेन्सिभ इकोनोमिक पार्टनरसिप) को धारणा अघि बढाएको छ । यसमा भारतको सहभागिता समेत खोजिएको छ । खुलापन र स्वतन्त्रताको वकालत गर्ने ट्रम्पले अमेरिका फस्ट र उच्च भन्सार महसुलका साथै संरक्षणवादी व्यापार प्रवर्द्धन गर्नाले पनि इन्डोप्यासिफिक स्ट्राटेजी प्रति क्षेत्रीय मुलुकहरूमा अन्योल छाएको छ । अमेरिका के चाहन्छ ? यसबारे आसियान समूह रणभुल्लमा छ । आउँदो नोभेम्बरको आसियन सम्मेलन ट्रम्पको सहभागिताको पर्खाइमा छ त्यो समूह । घरमा महाअभियोगको मुद्दा खेप्नुपर्ने अवस्थामा पुगेका ट्रम्पको उक्त बैंकक सम्मेलनमा अनुपस्थिति भएमा आसियन राष्ट्रहरूप्रति अमेरिका उदासीन रहेको निष्कर्ष निकालिने छ । यसले गर्दा इन्डोप्यासिफिक स्ट्राटेजी टेक अफ कै चरणमा दुरुह हुनेछ ।इन्डोप्यासिफिक स्ट्राटेजी को मूलभूत उद्देश्य अमेरिकाले २०१७ मा सार्वजनिक गरेको राष्ट्रिय सुरक्षा रणनीति (नेसनल सेक्युरिटी स्ट्राटेजी) मा उल्लेखित छ । त्यसमा स्वतन्त्र र दमनकारी भिजन को विश्व व्यवस्थाबीचको भूराजनीतिक प्रतिस्पर्धा र कसरी चीनले इन्डोप्यासिफिक क्षेत्रबाट अमेरिकालाई विस्थापित गर्न खोज्दै आफ्नो स्वार्थअनुकूल आर्थिक र राज्यव्यवस्था थोपर्न खोज्दै छ भनी उल्लेख गर्नाले अमेरिकी रणनीतिको सार बुझ्न सकिन्छ । प्रतिक्रिया स्वरूप तर्जुमा गरिएको इन्डोप्यासिफिक स्ट्राटेजी को दुई मुख्य कडी छन् । ७ अप्रिल २०१९ मा नेसनल इन्ट्रेस्ट म्यागाजिनमा प्रकाशित अमेरिकाज नेक्स्ट फाइभ मुभ्स इन द इन्डोप्यासिफिक लेखमा ताइवान र भारतलाई अमेरिकी रणनीति सञ्चालनको मुख्य आधार मानेका छन् जेम्स जाय क्याराफानीले । चीनविरुद्ध गम्भीर संकेत सञ्चार गर्न ती दुई मुलुकको रणनीतिक आवश्यकता छ अमेरिकालाई । ताइवान कोइलाखानीको क्यानरी जस्तै खतराको घन्टी बजाउने चरा हो । चीनको सैन्य चुनौती खेप्नकै लागि पनि ताइवानलाई अमेरिकी सहयोग चाहिन्छ । यदि अमेरिकी सहयोगबाट ताइवान वञ्चित भयो भने अरू कसैले अमेरिकालाई विश्वास गर्ने छैन । अर्कोतिर भारत अति महत्त्वपूर्ण दूरगामी कडी हो । भारत र अमेरिकाबीच रणनीतिक साझेदारीको अभावमा खुला र स्वतन्त्र इन्डोप्यासिफिक क्षेत्र अकल्पनीय हुन्छ । तर भारतको न्युक्लियर सप्लायर्स ग्रुप को सदस्यता तथा संयुक्त राष्ट्रसंघ सुरक्षा परिषद्को स्थायी सदस्य हुने महत्त्वाकांक्षा पूर्तिको निम्ति चीनको सहयोग अपेक्षित हुँदा बेइजिङसित वैमनस्यतामा दिल्ली फस्न चाहँदैन ।इन्डोप्यासिफिक स्ट्राटेजी बारेका यी प्रसङ्गले काठमाडौंमा अमेरिकी राजदूत बेरीले यो रणनीति कसैप्रति लक्षित छैन भनी राखेको विचारको समर्थन गर्दैन । बेरीले आफ्नो मुलुकको नीति वा रणनीतिबारे उच्च राजनीतिक तहसम्म सुसूचित गर्नु उनको कर्तव्यनिष्ठा हो । तर नेपाल र यस क्षेत्रका राष्ट्रहरूको त्यसबारे के कस्तो धारणा छ, अनि त्यसले स्वतन्त्र नीति निर्माण प्रक्रियामा क्षेत्रीय मुलुकहरूमा कस्तो प्रभाव पर्न सक्छ भनी बुझ्न पनि आवश्यक हुन्छ । नेपालले यथार्थलाई अंगीकार गरी सापेक्षित निष्पक्षतासित आफ्नो नीति निर्धारण गर्नुपर्छ । नेपालको निम्ति अमेरिकी सहयोग, समर्थन र उपस्थितिको नितान्त आवश्यकता त आफ्नो भूराजनीतिक संवेदनशीलताकै कारण भारत र चीनबीच बढ्दो प्रभावको प्रतिद्वन्द्वितालाई सन्तुलनमा राख्न पनि छ । त्यसैले नीति निर्माताहरूले सोच्न पनि सिक्नुपर्छ ।"
प्लास्टिकसँग गाँसिएको जनजीवन,"प्लास्टिकको पाँच लिटरको जार र चिसोको जम्बो बोतललाई गमलाको रूपमा प्रयोग गर्न थालेको २ वर्ष भयो । बीचमा आधा हुने गरी काटेपछि माथिको भागमा केही मसिना ढुंगा र माटो राख्नुपर्छ । त्यसपछि आधा काटिएको तलको भागमा पानी हालेर माथिबाट आधा भाग राखेपछि गमला तयार हुन्छ । यसरी गमला बनाउँदा दिनहुँ बिरुवामा पानीसमेत हालिराख्नुपर्दैन ।एक लिटरको मिनरल वाटरको बोतललाई कुहिने फोहोरबाट कम्पोस्ट मल बनाउने भाँडोका रूपमा प्रयोग गर्न थालेको पनि २ महिना जति भयो । यसलाई प्रयोग गर्दा सुरुमा बिर्को निकालेर बिर्कोपट्टि केही पुराना पत्रपत्रिका राख्नुपर्छ । त्यसपछि पिँधबाट माथि दुई इञ्च जतिको भाग राखी गोलाकार काट्नुपर्छ । यसरी काट्दा एक इञ्चजति छाड्नुपर्छ ताकि कुहिने फोहोर भरिएपछि पुनः छोप्न सकियोस् । मिनरल वाटरको बोतलमा कुहिने फोहोर भरिएपछि माथिबाट एक इञ्चजति माटो हालेर पानीले भिजाउनुपर्छ र दूधको पोका वा प्लास्टिकको जुनसुकै पोकाले छोपी बिरुवाको फेद नजिकै ३४ इञ्च गहिरो खाल्डो बनाई गाड्नुपर्छ । यसरी मिनरल वाटरको बोतललाई प्रयोग गर्दा एकातिर भान्सामा छुट्टै कुहिने फोहोरको भाँडा राख्नुपर्ने समस्याबाट सदाका लागि छुट्कारा पाइन्छ भने अर्कोतिर बोटबिरुवालाई चाहिने कम्पोस्ट मल कुहिने फोहोरबाट प्राप्त हुन्छ । पाँच लिटरको जारलगायत जम्बोको बोतल र मिनरल वाटरको बोतललाई पुनः प्रयोग गरी बोटबिरुवालाई चाहिने पानी हाल्न सेल्फ वाटरिङ विधि अपनाउन सकिन्छ । यसका लागि बिर्कोमा एउटा सानो प्वाल बनाई कम्पोस्ट मल बनाउँदा जस्तै पिँधमा काटेर बिरुवाको फेद नजिकै बिर्कोसँगै तल गाड्नुपर्छ । त्यसपछि काटेको पिँधबाट पानी भर्दै जानुपर्छ । यस्तो विधिले एकातिर बिरुवाको वरिपरि चिस्यान भइरहन्छ भने अर्कोतिर दिनहुँ पानी हालिराख्नुपर्ने समस्याबाट छुट्कारा पाइन्छ र जतिबेला बोतलको पानी घट्छ त्यतिबेला भर्न सकिन्छ । प्लास्टिकका सानाठूला बोतलहरू कौसीखेती र करेसाबारीका लागि उत्तम हुन्छ । घरको कुहिने फोहोर अपुग हुने भए छिमेकीसँग संकलन गर्न सकिन्छ । यसरी प्लास्टिको जार वा सानाठूला बोतललाई घरेलु विधि अपनाई पुनः प्रयोग गर्न सकिए पनि अत्यधिक प्रयोग हुने प्लास्टिकको झोलालाई पुनः प्रयोग गर्न सकिएको छ्रैन । यसले गर्दा सहरबजारको बाटोघाटो प्लास्टिकजन्य झोलालगायत अन्य फोहोरले कुरूप बनाउँदै लगेको छ । किराना पसलेलगायत खुद्रे व्यापारीहरूले प्रयोग गर्दै आएका प्लास्टिक झोला अहिले सानाठूला मलहरूले समेत आफ्ना ग्राहकहरूलाई सामान दिन प्रयोग गर्न थालेका छन् । तर राजधानीका कतिपय मललगायत धरानको भाटभटेनी सुपर मार्केटले प्लास्टिकको झोलाको विकल्पमा कपडाको झोला प्रयोगमा ल्याउन थालेको धेरै भयो । यसबारे विराटनगर महानगरपालिका भने मौन देखिन्छ । यसैको परिणाम भन्नुपर्छ महानगरको निर्माणाधीन सडक र नालामा प्रयोगकर्ताहरूले निर्वाध रूपमा जताततै प्लास्टिकजन्य फोहोर फ्याँक्ने गरेका छन ।प्लास्टिकजन्य फोहोरसँग हाम्रो जनजीविका जोडिए पनि यसले पार्ने दूरगामी नकारात्मक प्रभावबारे सम्बन्धित निकायको मौनता बुझिनसक्नु छ । यस्ता विषयमा चासो, चिन्ता नलिने प्रवृत्तिका कारण प्लास्टिकजन्य फोहोरको व्यवस्थापन हुन सकेको छैन ।विडम्बना भन्नुपर्छ, भौतिक विकासलाई मात्र समृद्धि र विकासको सूचक मान्ने सरकारको प्राथमिकतामा जनसरोकारसँग प्रत्यक्ष जोडिने प्लास्टिकजन्य फोहोरको उचित र वैज्ञानिक व्यवस्थापन गर्ने विषय पर्दैन । प्लास्टिकजन्य फोहोरबारे हाम्रा जनप्रतिनिधिहरू बेखबर जस्तै देखिन्छन् । यसो हुनुको प्रमुख कारण उनीहरूको वातावरणप्रतिको असंवेदनशीलता हो भने संघीय सरकारको विकास र समृद्धिबारेको अल्प बुझाइ हो । सरकार जनताको स्वस्थ रहन पाउने मौलिक अधिकारको प्रत्याभूति गर्नुभन्दा पर्यटकलाई आकर्षित गर्न भ्यु टावर निर्माण गर्न र जनतालाई पानीजहाज र रेल चढाउन आतुर छ ।जनताको स्वास्थ्यलाई सर्वोपरी ठान्ने सरकारले जनस्वास्थ्यलाई नै विकास र समृद्धिको संवाहक मानेका हुन्छन् । जनतालाई स्वस्थ, खुसी र सुखी राख्न सक्ने सरकार मात्र लोकप्रिय हुन्छ भन्ने विकसित मुलुकहरूको विगत र वर्तमानले देखाउँछ भने हामीकहाँ विकास र समृद्धिप्रतिको बुझाइमै मतमतान्तर देखिन्छ । यसैको परिणाम नेपालीले भोगिरहेका छन् । सुकिलामुकिला नेपालीका प्लास्टिक झोला प्रयोग गर्ने पछिल्ला व्यवहारले दुनाटपरीलाई विस्थापित गर्दै लगेपछि घरेलु उद्यमसमेत संकटमा परेको छ ।प्लास्टिकजन्य फोहोरको अत्यधिक प्रयोगले मानवजाति लगायत जीवजन्तुहरूको स्वास्थ्यमा नकारात्मक असर पर्दर्छै । त्यसैले उपभोक्ताहरूले प्लास्टिकजन्य फोहोरको व्यवस्थापनबारे सजग हुन जरुरी छ । साथै पुनः प्रयोग गर्न सकिने प्लास्टिकजन्य वस्तुलाई घरेलु विधि अपनाई व्यवस्थापन गर्नेतिर लाग्नु वेश हुन्छ ।"
चिनियाँ राष्ट्रपतिसँगका अपेक्षा,डा अंगराज तिमिल्सिनानोट : यी विचारसँग लेखकसम्बद्ध संस्थाको केही सम्बन्ध छैन ।
सत्यका पुराना खत,"सम्पूर्ण नेपालीको महान् चाडका रूपमा महिमा मण्डित दसैं नसकिँदै काठमान्डु सिंगारिन थालेको छ । तिहारको अवसर पारेर आँगनमा बनाइने रंगोली जस्तो देखिएको छ, माइतीघर मण्डला । अरू बेला फुंग उडेको देखिने ठाउँमा एकाएक हरिया रूख उम्रेका छन् । दुर्घटनामा परेर दाँत खुस्किएको र छाला तासिएको जस्तो देखिने काठमान्डुका सडकलाई रातारात प्लास्टिक सर्जरी गरिएको छ । चारतिरबाट पोखिएको काठमान्डुको लाजलाई दसैंले छोप्न सकेको थिएन, चिनियाँ राष्ट्रपति सी चिनफिङ आगमनको खबरले अलिकति ढाकिदिने प्रयत्न गरेको छ । सम्भव भएसम्म, रातो कार्पेट बिछ्याउनुअघि सिंगो काठमान्डुलाई एकपटक धोएर चम्किलो बनाउने यत्नमा तल्लीन छन् नेपाली शासकहरू । पाहुनाले कुनै सकस नभोगून् एवं असुरक्षित महसुस नगरून् भनेर चनाखो रहनु आवश्यक छ । सत्कारमा कमी हुन नदिनु उतिकै जरुरी । त्यसका लागि जति ताहुरमाहुर आवश्यक छ, त्यो सतहमा देखिनु अनौठो होइन । निमुखाको घरमा धन एवं अवसरको थैलो बोकेर आउन लागेको भनिएको धनाढ्य पाहुनाले एकैसाथ उमंग र अप्ठ्यारो निम्त्याउनु पनि नौलो होइन । यस्ता दृश्य पहिले पनि देखिएका हुन् । प्रतिक्रिया जस्ता आइरहेका छन्, ती पनि नयाँ रहेनन् । प्रतिक्रियाका नाममा व्यक्त भएका आरिस होस् वा भय, कुण्ठा होस् वा जरुरी प्रश्न, सम्बन्धित पक्षको सम्बोधनमा समेत खासै नयाँपन केही छैन । चिनियाँ विशिष्ट पाहुनाका विशिष्टतासँग जोडिने तरंगमा केही अनौठोपन छन् भने ती सतहमा आउन केही समय लाग्न सक्छ । विशिष्ट भ्रमणको परिणाम जे भए पनि, पाहुना बिदा भइसक्दा काठमान्डुको लिपपोत तुरुन्त खुइलिनेछ, लाज पुनः उदांगो हुनेछ । पाहुनाको बिदाइमा खुसी वा दुःखी के हुने भनेर निधो गरिनसक्दै पुराना सत्यहरूले आफ्ना दाह्रानङ्ग्रा फैल्याउनेछन् । सिंगारिएका सहर र भ्रमणको तामझामसमेतले आम नेपालीलाई सत्यका ती पुराना नङ्ग्राले नै झस्काइरहनेछन्, जो मूलतः तीन प्रकारका छन् । एक, भौगोलिक अवस्थितिका कारणले अतिरिक्त सामर्थ्यको ठाउँमा कमजोर र निकम्मा कूटनीतिक अभ्यास । दुई, गाउँसहरका जनजीवन सामान्य, चुस्त एवं संगठित बनाउन आवश्यक थिति बसाउने सवालमा चरम उदासीनता । तीन, आफ्नै नेतृत्वमा आएका परिवर्तनलाई आत्मसात् गर्न नसकी जनतामा निराशा फैल्याउन निमग्न असक्षम नेतृत्व । काठमान्डुलाई जतिसुकै सिंगारे पनि झन् बलशाली हुन पुगेका सत्यका यी नङ्ग्राले कोपरेका निसान नेपाली समाजका शरीरमा वृद्धि भएको अझ टड्कारो देखिनेछ । राष्ट्रपति सी चिनफिङको भ्रमणका अवसरमा जस्ता सम्झौतामा हस्ताक्षर हुन्छन्, त्यसप्रति भारत र अमेरिकाजस्ता शक्तिराष्ट्रका प्रतिक्रिया के होलान् ? ती प्रतिक्रिया व्यक्त हुने तरिका कस्ता हुन सक्छन् ? प्रतिक्रिया स्पष्ट वा छद्म रूपमा व्यक्त हुन थाले तिनलाई कसरी सम्बोधन गर्ने ? कुनै सकसपूर्ण अवस्था उत्पन्न हुन नदिन अपनाउनुपर्ने होसियारी के हुन् ? चीनका तर्फबाट दशकौंपछि हुन लागेको यो भ्रमणलाई नेपाली जनताको हितमा र लोकतन्त्रलाई सुदृढ बनाउन उपयोग गर्ने उचित उपाय के हुन सक्छ ? चीनबारे आफ्नो बुझाइ गहिरो बनाउन एवं यहाँ रहेका भ्रम चिर्न चिनियाँ राजनीति र समाजको अध्ययनलाई तीव्रता दिन यो भ्रमण उपयोगी हुन सक्छ वा सक्दैन ? भूराजनीतिक सकसलाई वृद्धि गर्न होइन सहज बनाउन यो भ्रमणलाई उपयोग गर्न कतिको सम्भव छ ? यसबेला आएर भ्रमणका लागि तयार हुनुपर्ने कारणहरू केके हुन सक्छन् ? जिम्मेवार व्यक्ति एवं संस्थाले यस्ता प्रश्नमा विमर्श गरेको र त्यसअनुरूप तयारी गरेकोमा विश्वस्त हुन सकिँदैन । खासमा यस्ता विमर्शका लागि आवश्यक संयन्त्र, संस्था, व्यक्तिहरू एवं पद्धति नहुनुको दुःख अझै जारी छ । यथेष्ट सूचना र ती सूचनाका आधारमा गरिएका वस्तुनिष्ठ विश्लेषणको अल्पता रहेको सहजै अनुमान गर्न सकिन्छ । तसर्थ, यसबारे अलमल, हतासा र अन्योल नै ज्यादा छ । मण्डलामा लगाइएको ताजा रंगले यस्तो अन्योल र कमजोर तयारीको परिणामलाई धेरै दिनसम्म छोप्न सक्दैन । राजनीतिक एवं प्रशासकीय नेतृत्वमा स्थापित गैरजिम्मेवारीपनको हद हेर्ने मौका ठूला अन्तर्राष्ट्रिय आयोजना र भ्रमणहरू नै हुन्छन् । काठमान्डु सहरको मौलिकता सिध्याउँदै गएपछि आधुनिक बन्न खोजेको स्वाङमात्र बाँकी रहेको हाम्रो यथार्थ हो । त्यो स्वाङमा परेका अधिक ढ्वाङहरू हतारमा पुर्न खोज्दा आउन लागेका पाहुनाले समेत सूचना पाउने गरी हाम्रो नक्कलीपना भद्दा बनेको छ । प्रहरी लगाएर बलजफ्त खाली गरिएका सडकदेखि स्वाभाविक विनम्रताको साटो कर्मचारी एवं नेतामा स्पष्ट देखिने अतिरिक्त चाकरीको भावले भ्रमण दौरान हाम्रो अव्यवस्था नै मुखर भइरहेको हुन्छ । अबको केही दिनमा सी विचारधाराबाट प्रशिक्षित हुन लागेका मेयर विद्यासुन्दर श्रेष्ठका दुखिया कथा दोहोर्याउनुको तुक छैन । भ्रमण होस् वा महिमा मण्डित चाडको रौनक, काठमान्डुजस्ता सहरका प्रत्येक भान्सामा नेपाली राजनीतिमा व्याप्त अविश्वास नै पाकिरहेको हुन्छ । भ्रमणलाई जतिसक्दो सत्ता प्रपोगान्डा मसलाका रूपमा बिक्री गर्न खोजे पनि, त्यसले आम मानिसका भान्सामा कुनै मिठास थपिरहेको हुँदैन । अन्तर्राष्ट्रिय सम्बन्धका समीकरणमा चाख मान्नेले भ्रमणको लाभहानिबारे स्वादिला गफ गरिरहलान्, सर्वसाधारणलाई भ्रमणको स्वाद निख्लो नै लाग्ने सम्भावना ज्यादा छ । भारतका प्रधानमन्त्री नरेन्द्र मोदीले पहिलो पटक प्रधानमन्त्री बनेपश्चात् नेपाली संसदमा उच्चारण गरेको बुद्धको नाम कति कृत्रिम र सतही थियो भन्ने बुझ्न राष्ट्रवादीहरूलाई अझै समय लाग्ला । त्यसैले आसन्न छिमेकी सरकारको भ्रमणमा समेत त्यस्ता भ्रम निर्माण हुन सक्ने सहजै अनुमान लगाउन सकिन्छ । नयाँ संविधानमार्फत स्थापित गरिएको नयाँ व्यवस्थामा उच्चतम चिनियाँ प्रतिनिधिलाई स्वागत गर्दा नेपाली नेतृत्वमा आफ्नै व्यवस्थाप्रति दर्बिलो आत्मविश्वासको खाँचो थियो । गणतन्त्र, संघीयता, समानुपातिक समावेशी प्रतिनिधित्व, धर्मनिरपेक्षता जस्ता कुनै पनि प्रावधानप्रति वर्तमान नेतृत्व आत्मविश्वासी बन्न सकेको छैन । त्यसउपर सी विचारधारा वरण गरेको ढर्रा पार्ने वा त्यससँग त्रसित रहने सरकार वा प्रतिपक्ष दुवै अहिले विचलित भएका छन् । आत्मविश्वासको चरम कमी भएका हाम्रा प्रतिनिधिले रवाफिला चिनियाँ सरकारी प्रतिनिधिलाई आफ्नो हितमा प्रभावित तुल्याउन सक्ने सम्भावना अत्यन्त न्यून छ ।साथै, पछिल्लो समय नेपालबारे दुनियाँमा गर्व गर्न लायक कुनै खबर पुगेका छैनन् । बुद्ध र सगरमाथाका पुराना विम्बका निरस र थोत्रो काव्यले अन्तर्राष्ट्रिय छविमा कुनै चमक थप्न सक्दैन । हालसालै सभामुख पदको गरिमा धुलिसात हुनेगरी घटेको महरा काण्ड होस् वा नेपाली महिलाप्रति राज्यले गरेको विभेदका अनेक किस्सा हुन् । राष्ट्रिय गौरव भनेर प्रचारित योजनामा व्याप्त सुस्तता र भ्रष्टाचारका कहानीसमेत दुनियाँमा प्रचलित भइसकेका छन् । सरकारी जग्गा चोरी र त्यससँग सम्बन्धित दलालीका चालक स्वयं सत्ताधारी नेता हुन् भन्ने पनि अब संसारलाई थाहा भइसकेको छ । नेपालको प्रगति गर्ने योजना र सपनामा कुनै मौलिकपना छैन, बरु अन्यत्रका भद्दा नक्कल मात्रै छन् भन्ने बुझ्न चिनियाँ शासकलाई कति गाह्रो छ र ? चिनियाँ रेलबारे सत्तापक्षबाट गरिएका अतिरञ्जित प्रचारको त स्वयं चिनियाँ राजदूत अघि सरेर खण्डन गर्नुपरेको तीतो अझै ताजा छ । माइतीघर मण्डलाको नयाँ रंग होस् वा नयाँ बानेश्वर सडकका ताजा अलकत्रा हुन्, खुइँलिन केही दिन लाग्न सक्छ । चिनियाँ राष्ट्रपतिको ऐतिहासिक आगमनपछि सत्ताले छर्न खोजेका भ्रम टुट्न त्यति समय पनि नलाग्न सक्छ ।"
पोलिस र अस्ट्रियालीलाई नोबेल साहित्य,स्टकहोम पोल्यान्ड र अस्ट्रियाका साहित्यकारलाई सन् २०१८ र २०१९ को साहित्यतर्फको नोबेल पुरस्कार दिइने भएको छ । बिहीबार गरिएको घोषणाअनुसार सन् २०१८ का लागि पोल्यान्डकी लेखिका ओल्गा टोकारजुक र २०१९ का लागि अस्ट्रियाली लेखक पिटर हान्डकेलाई साहित्यतर्फ नोबेल पुरस्कार प्रदान गरिने भएको हो । एक विवादास्पद यौनकाण्डका कारण स्विडिस एकेडेमीले सन् २०१८ का लागि साहित्यतर्फको नोबेल पुरस्कार वितरण स्थगत गरेको थियो । एकेडेमीका सचिव म्याट्स माल्मले स्टकहोममा दुवै पुरस्कारको घोषणा बिहीबार गरेका हुन् ।गतवर्षका लागि पुरस्कार पाउने पोल्यान्डकी लेखिका टोकारजुकले गतवर्ष नै म्यान बुकर अन्तर्राष्ट्रिय पुरस्कारसमेत पाएकी थिइन् । ७६ वर्षीया अस्ट्रियाली लेखकलाई मानव अनुभवको विशिष्टता र परिधिको अन्वेषणका लागि विशेष योगदान पुर्याएका कारण हान्डेकलाई यस वर्षको पुरस्कार प्रदान गर्ने निर्णय गरिएको पुरस्कार छनोट समितिले जनाएको छ । उनी सन् १९६६ को युगोस्लाभ युद्धमा सर्वहरूको पक्ष लिएपछि तथा सन् २००६ मा सर्व नेता स्लोबोदान मिलोसेभिकको अन्त्येष्टिका क्रममा राखेको धारणाका कारण निकै विवादितसमेत भएका थिए ।
बेलायतमा २० हजार प्रहरी अधिकृत थपिने,"(लन्डन)  बेलायत सरकारले २० हजार प्रहरी अधिकृत थप्ने भएको छ । इंग्ल्यान्ड र वेल्समा आउँदो ३ वर्षभित्र २० हजार प्रहरी अधिकृत बढाइने बेलायतको गृह मन्त्रालयले बुधबार जनाएको हो । बजेट अभावमा ९ वर्ष यता कटौती गरिए जति नै प्रहरी संख्या वृद्धि गर्ने घोषणा भएको छ । पहिलो वर्ष इंग्ल्यान्ड र वेल्समा ६ हजार प्रहरी अधिकृत भर्ना गर्ने लक्ष्य छ । इंग्ल्यान्ड र वेल्सका सबै ४३ प्रहरी बलले सरकारको लक्ष्य पूर्तिका लागि भर्ना प्रक्रिया अगाडि बढाउने छन् । त्यसका लागि सरकारले ७५० मिलियन पाउन्ड कोष छुट्टयाएको गृह मन्त्रालयले जनाएको छ । उक्त कोष भर्नासहित तालिम र आवश्यक सामग्री उपलब्ध गराउन खर्च गरिने छ ।गृहमन्त्री प्रीति पटेलले नेसनल पुलिसिङ बोर्ड पदाधिकारीसँगको बैठकपछि उक्त घोषणा गरेकी हुन् । प्रधानमन्त्री बोरिस जोन्सनले गत जुलाईमा उक्त बोर्ड गठन गरेका थिए । प्रधानमन्त्री जोन्सनले सत्तारुढ कन्जरभेटिभ पार्टीको नेतृत्व चयन प्रतिस्पर्धामा प्रहरी बलमा थप लगानीको वाचा गरेका थिए ।पहिलो वर्ष मेट्रोपोलिटन पुलिस फोर्सले १३६९, वेस्ट मिडल्यान्डसले ३६६ र ग्रेटर म्यानचेस्टरले ३४७ प्रहरीहरू भर्ना गर्ने छन् । त्यसैगरी, वेस्ट योर्कसायरले २५६, मर्सिसाइड २००, नर्थउम्ब्रिया १८५ र थेम्स भ्याली प्रहरी बलले १८३ प्रहरी भर्नाको लक्ष्य राखेका छन् । एभन एन्ड सोमरसेटमा १३७, बेडफोर्डसायर ५४, क्याम्ब्रिजसायर ६२, चेसायर ९०, क्लिभल्यान्ड ७२, कुम्ब्रिया ५१, डर्बिसायर ८५, डेभन एन्ड कर्नवाल १४१, डोरसेट ५०, डरहाम ६८, डाइफेड पोज ४२, इसेक्स १३५, ग्लोस्टरसायर ४६, ग्वेन्ट ६२, हयाम्पसायर १५६, हर्टफोर्डसायर ९१, हम्बरसाइड ९७, केन्ट १४७, ल्यानकसायर १५३, लेस्टरसायर ८९ र लिंकनसायरमा ५० अधिकृत थपिने छन् ।यस अभियानतर्फ मानिसलाई आकर्षित गर्न बी अ फोर्स फर अल वेबसाइटसमेत बनाइएको छ ।सर्वसाधारण आफू बस्ने सहरका सडकमा थप प्रहरी अधिकृत हेर्न चाहन्छन् र उनीहरूको त्यो प्राथमिकता पूरा गर्न सरकार लागेको छ, गृहमन्त्री पटेलले भनेकी छन्, समुदायलाई सुरक्षित राख्न इंग्ल्यान्ड र वेल्सका प्रत्येक बलले थप प्रहरी अधिकृत भर्ती गर्न सक्ने छन् । पुलिस फेडेरेसन अफ इंग्ल्यान्ड एन्ड वेल्सका राष्ट्रिय अध्यक्ष जोन एप्टरले सरकारी निर्णयको स्वागत गर्दै यो महत्त्वपूर्ण कदम भएको बताए । यस घोषणाले लामो समयदेखि प्रहरी बलको रिक्तता पूरा गर्ने उनले जनाए ।उता, गृह मन्त्रालयले आफ्नो र सुमदायको सुरक्षाका लागि प्रहरी अधिकृतहरूलाई टेजर (इलेक्ट्रिक गन) उपलब्ध गराउन थप १० मिलियन पाउन्ड कोष पनि घोषणा गरेको छ । पुलिस फेडेरेसनले यसको स्वागत गरे पनि मानवअधिकारकर्मीले भने आलोचना गरेका छन् । प्रहरी अधिकृत कटौती हुँदा बेलायतमा अपराधको स्तर निकै भयावह रहेको समाचार केही महिनाअघि मात्र सार्वजनिक भएको थियो । लन्डन मेट्रोपोलिटन प्रहरीकी प्रमुख क्रेसिडा डिकले नै ब्रिटेनमा अपराधको स्तर निकै भयावह रहेको भन्दै चिन्ता व्यक्त गरेकी थिइन् ।बेलायत सरकारले सार्वजनिक गरेको तथ्यांकले इंगल्यान्ड र वेल्समा गम्भीर अपराधहरूको छानबिन गर्ने प्रहरीको संख्या सन् २०१० देखि ०१८ को बीचमा २८ प्रतिशतले घटेको देखाउँदै गर्दा लन्डन प्रहरी प्रमुखको त्यस्तो भनाइ आएको थियो ।"
उत्तरी सिरियामा टर्कीद्वारा भीषण आक्रमण,"(इस्तानबुलवासिङ्टन)  उत्तरी सिरियामा बुधबार हवाई आक्रमण गरेको टर्कीले बिहीबार स्थल आक्रमण सुरु गरेको छ । अन्तर्राष्ट्रिय सञ्चारमाध्यमका अनुसार हातहतियारले सुसज्जित टर्किस फौज युफ्रेटिज नदीको पूर्वी क्षेत्र प्रवेश गरेका जनाएका छन् । टर्किस अधिकारीले राष्ट्रपतिको आदेशअनुसार सुरक्षाकर्मी उक्त क्षेत्रमा सुरक्षा कायम गर्न खटिएको जनाएका छन् । टर्कीका राष्ट्रपति रेजप तैइप इर्दोगानले युफ्रेटिज नदीको पूर्वी क्षेत्रमा रहेका कुर्द लडाकुलाई विस्थापित गरी सिरियाली शरणार्थीका निम्ति सुरक्षित क्षेत्र निर्माण गर्न सैन्य कारबाही सुरु गरिएको दाबी गरेका छन् ।अमेरिकाले टर्कीले गरेको पछिल्लो आक्रमणको भर्त्सना गरेको छ । राष्ट्रपति डोनाल्ड ट्रम्पले टर्कीले गरेको आक्रमणलाई गलत कार्य को संज्ञा दिँदै आलोचना गरेका छन् । अमेरिकी विदेशमन्त्री माइक पोम्पियोले टर्कीलाई उक्त क्षेत्रमा आक्रमण गर्न अमेरिकाले नदिएको दाबी गरेका छन् । उनले उत्तरी क्षेत्रबाट सेना हटाउने राष्ट्रपति ट्रम्पको निर्णयप्रति भएको आलोचनाको समेत बचाउ गरेका बीबीसीले जनाएको छ । अमेरिकी सञ्चारमाध्यम पीबीएससँग कुराकानी गर्दै पोम्पियोले भने, अमेरिकाले टर्कीलाई ग्रिन सिग्नल दिएको छैन । लामो समयदेखि राष्ट्रपति ट्रम्पका कट्टर समर्थक रहँदै आएका रिपब्लिकन नेता लिन्ड्से ग्राहमले पछि फौज फिर्ता गर्ने ट्रम्पको निर्णयको आलोचना गरेका छन् । राष्ट्रपति ट्रम्पले उत्तरी सिरियाबाट फौज फिर्ता गरेको केही दिनमै टर्कीले कुर्द क्षेत्रमा हमला गरेको छ । टर्कीले उक्त क्षेत्रमा आक्रमण गर्नका लागि अमेरिकी कदमले सहज भएको ठानिएको छ ।टर्किस फौजको पछिल्लो आक्रमणको अन्य केही पश्चिमा देशले समेत विरोध जनाएका छन् । फ्रान्स, जर्मनी तथा बेलायतले टर्कीको आक्रमणप्रति खेद व्यक्त गरेका छन् । ती देशले संयुक्त राष्ट्रसंघको सुरक्षा परिषद्को बैठक आह्वानसमेत गरेका छन् । बेलायती विदेशमन्त्रीले डोमिनिक राबले आक्रणप्रति गम्भीर चिन्ता व्यक्त गरेका छन् । उनका अनुसार टर्किस फौजको आक्रमणले सो क्षेत्रमा अस्थिरता बढ्नुका साथै इस्लामिक स्टेटविरुद्धका सफलता उल्टने तथा मानवीय संकट गहिरिने जोखिम बढेको छ । टर्किस फोजले बुधवार सीमा क्षेत्रका कैयौं सिरियाली नगरमा हवाई आक्रमण तथा गोलाबारी गरेको थियो । रस अलऐन र तल अब्याद नगरका बासिन्दा सुरक्षित स्थानमा भागिरहेका बीबीसीले जनाएको छ । टर्किस फौजको आक्रमणमा परेको तल अब्याद नगर कुर्द समूह वाईपीजीको नियन्त्रणमा रहेको थियो । कतिपय सञ्चारमाध्यमले टर्कीले कुर्दलाई निसाना गरी आक्रमण गरेको उल्लेख गरेका छन् । यद्यपि, टर्कीले सैन्य केन्द्रलाई लक्षित गरी आक्रमण गरेको दाबी गरेको छ । एक पर्यवेक्षक समूहले टर्किस फौजको आक्रमणमा करिब एक दर्जन गैरसैनिक मारिएको जनाएको छ । कुर्दिस रेड क्रेसेन्टले आक्रमणमा कम्तीमा ७ सर्वसाधारणको मृत्यु भएको जनाएको छ । उसका अनुसार मृतकमध्ये दुई बालबालिका छन् । उसका अनुसार आक्रमणमा १९ घाइते छन् । टर्कीस फौजले अप्रेसन पिस स्प्रिङअन्तर्गत आफूहरूले आतंककारीका कम्तीमा १८१ आश्रयस्थल ध्वस्त पारेको दाबी गरेको छ । कुर्द फौजले टर्किस फौजको आक्रमणको कडा प्रतिकार गर्ने चेतावनी दिएको छ । अमेरिकाको समर्थन रहेको कुर्दले सिरियाली सरकार एवं इस्लामिक स्टेटविरुद्ध लडेको सिरियन डेमोक्र्याटिक फोर्स (एसडीएफ) को मुख्य हिस्सा हो । कुर्दहरूले आफ्नो नियन्त्रणमा रहेका क्षेत्रमा निर्माण गरेका बन्दी गृहमा हजारौं इस्लामिक स्टेट लडाकु तथा उनीहरूका परिवारलाई राखिएको छ । आक्रणपछि ती बन्दीलाई कुर्दले के गर्नेभन्नेबारे केही उल्लेख गरेको छैन ।"
कानुनी उपचार खोज्दै ह्यारी,"लन्डन (कास) बेलायती राजपरिवार सदस्यको गोपनीयतासम्बन्धी अधिकार र सञ्चारजगत्को प्रकाशन स्वतन्त्रताबीच अन्तर्विरोध अदालत प्रवेश गरेको छ । बेलायती राजकुमार ह्यारीले केही मिडियाले गैरकानुनी रूपमा आफ्नो भ्वाइस मेसेज सुनेको आरोप लगाउँदै बेलायतबाट प्रकाशित हुने सन र डेली मिरर समाचारपत्रविरुद्ध कानुनी कारबाही सुरु गरेका छन् । ड्युक अफ ससेक्स पनि भनिने ह्यारीले ती पत्रिकाका मालिकविरुद्ध हाइकोर्टमा मुद्दा दायर गरेको बकिंगघम राजदरबारले पुष्टि गरेको छ । सन र दी न्युज अफ दी वर्ल्ड पत्रिकाको प्रकाशन समूह न्युज ग्रुप न्युजपेपर्स की प्रवक्ताले पनि मुद्दा दायर भएको जनाएकी छन् ।उनकी श्रीमती मेघनले पनि मेल अखबारविरुद्ध गत साता मुद्दा दायर गरेकी थिइन् । उक्त अखबारमाथि उनले आफ्ना पितालाई लेखेको गोप्य पत्र प्रकाशित गरेको आरोप लगाइएको छ । यसै साताको सुरुमा १० प्यारा लामो वक्तव्य लेख्दै ह्यारीले ट्याबलोइड पत्रिकाहरूले आफ्नी आमा स्वर्गीय डायनाले भोगेको जस्तो पीडा दोहोर्याउन खोजेको आरोप लगाएका थिए । फोटोग्राफरहरूको झुन्डबाट जोगिन उनको चालकले तीव्र गतिमा गाडी चलाउँदा दुर्घटना भई राजकुमारी डायनाको सन् १९९७ मा पेरिसमा निधन भएको थियो । मिडिया वकिल मार्क स्टेपहेन्सले शाही परिवारले कानुनी उपचार खोज्ने घटना दुर्लभ नै भएको बीबीसीसँग बताएका छन् । पत्रपत्रिकाविरुद्ध कानुनी कारबाही गर्नु उच्च जोखिमयुक्त हुने भएकाले बेलायती राजपरिवारका सदस्यहरूले मिडियाविरुद्ध विरलै मात्र कानुनी उपचार खोज्ने गर्छन् । मार्कका अनुसार वकिल र शाही परिवारबीच कयौं सूचना आदानप्रदान गर्नुपर्ने भएकाले पनि यो उच्च जोखिम रणनीति हुन सक्छ । यो विषय दुई पक्षबीचको जितहारका रूपमा भन्दा पनि कुन हदसम्मको प्रविधि प्रयोगलाई प्रकाशन स्वतन्त्रताअन्तर्गत मान्ने भन्ने कानुनी जटिलताका रूपमा बुझ्नुपर्छ, लेखक एवं अधिवक्ता गोविन्द बेल्बासे भन्छन्, कानुनी शासन लागू गर्ने र लोकतन्त्रलाई सन्तुलित पार्ने अभिभारा अदालतको पनि हो । यो विषय प्रविधिको विकाससँगै स्थापित मान्यतामा चुनौती थपिँदै गएका कारण उब्जिएको उनको बुझाइ छ । नयाँ प्रविधिबाट समाजका गतिविधिहरू थपिएसँगै कानुनी जटिलताहरू उब्जने गर्छन् । विगतमा कसैको गोपनीयता भंग गरिदिएको अवस्थामा कलमजीवी पत्रकारलाई सजाय दिएर मिडिया टाइकुनहरूलाई उन्मुक्ति दिइएको प्रसंग बेलायतमा अहिले पुनः उठेको छ । नेपालको परिप्रेक्ष्यमा संविधानको धारा १९ मा उल्लेखित सञ्चारको हक सीमा कति हो भन्ने विषय र नागरिकको गोपनीयता अधिकारसँग यो विषय जोडिएको बेल्बासेले बताए । बेलायती राजपरिवार विश्वमै लोकप्रिय छ । सन् २०१७ मा बेलायती महारानी एलिजावेथ बस्ने लन्डनस्थित बकिङघहम प्यालेस हेर्न करिब ५० लाख आगन्तुक दरबार पुगेका बताइन्छ । बेलायती अर्थतन्त्रमा शाही पर्यटनले वार्षिक ७ सय ४७ मिलियन अमेरिकी डलरको योगदान पुर्याउँछ । बेलायती राजपरिवारले पछिल्लो दशक भने धेरै उतारचढावसमेत खेपेको छ । सन् १९९७ मा राजकुमारी डायनाको कार दुर्घटनामा निधन भयो । त्यतिबेला बुहारी र राजतन्त्रको भविष्यबारे पत्रपत्रिका एवं टेलिभिजनमा अनेक बहस र भविष्यवाणी भएपछि रानीले सार्वजनिक रूपमै विज्ञप्ति जारी गर्न बाध्य भएकी थिइन् । महाभूकम्पलगत्तै नेपाल भ्रमण गरेका राजकुमार ह्यारीले उत्तरी गोर्खामा पुनर्निर्माणका लागि सघाएका थिए । ह्यारी बेलायतस्थित गोर्खाका प्रशंसक हुन् । अफगानिस्तान युद्धमा गोर्खासँगै रहेका ह्यारीले गोर्खा सैनिकको दृढ चरित्रबारे बुझ्ने मौका पाएको बताउँछन् । ह्यारीले गोर्खालीको साहस, निःस्वार्थ त्याग र व्यावसायिकताको समेत प्रशंसा गर्दै आएका छन् ।"
इन्डोनेसियाली मन्त्रीमाथि आक्रमण,"जकार्ता आतंकवादी संगठन इस्लामिक स्टेटको सञ्जालका दुई सदस्यले इन्डोनेसियाका सुरक्षामन्त्री विरान्तोलाई बिहीबार छुरा प्रहार गरेका छन् । विरान्तोलाई तत्कालै जकार्तास्थित अस्पतालमा भर्ना गरेर आपत्कालीन उपचार गरिएको छ । उनी इन्डोनेसियाली राजनीतिमा निकै शक्तिशाली मानिन्छन् । स्थानीय टेलिभिजनले प्रसार गरिरहेका दृश्यहरूमा सुरक्षाकर्मीले जाभा द्वीपको पान्डेग्लाङमा दुई जनालाई पक्राउ गरिरहेको देखाएका छन् । विरान्तोलाई यही स्थानमा आक्रमण गरिएको थियो । निजी सवारीबाट ओर्लनासाथ स्थानीय मानिससँग भेटघाट गर्ने क्रममा उनीमाथि आक्रमण भएको थियो । शंकास्पद व्यक्तिमा ३१ वर्षीय स्याहरिल अलाम्साह र २१ वर्षीया फित्री एन्ड्रीयाना रहेका छन् । उनीहरू विवाहित दम्पती हुन् । उनीहरू इन्डोनेसियाका प्रतिबन्धित जमाह अन्सारुत डउलाह (जेएडी) का सदस्यहरू रहेको गुप्तचर निकायका प्रमुख बुडी गुनावानले बताए । समूहले गतवर्ष इन्डोनेसियाको दोस्रो ठूलो सहर सुराबायाका इसाई गिर्जाघरहरूमा आत्मघाती आक्रमण गरेको थियो । छुरा प्रहार भएलगत्तै ७२ वर्षीय विरान्तोलाई हेलिकप्टरमा राखेर राजधानी जकार्तास्थित अस्पतालमा भर्ना गरिएको छ । प्रहरीका अनुसार उनीमाथि यसअघि पनि दुई पटक असफल हत्या प्रयास गरिएको थियो ।इन्डोनेसियाली राष्ट्रपति जोको विडोडोले विरान्तोको शल्यक्रिया गरिएको र स्वास्थ्य अवस्था सुधारोन्मुख रहेको बताए । उनले भने, आतंकवाद र कट्टरपन्थी विचारधारालाई हामी सबैले मिलेर परास्त गर्नुको विकल्प छैन । विरान्तोसँगै एक जना स्थानीय प्रहरी प्रमुख र उनका दुई सहयोगीमाथि पनि छुरा प्रहार भएको थियो । तर उनीहरूको अवस्था खतरामुक्त रहेको अस्पतालले जनाएको छ ।"
रूसी पत्रकार रिहा,तेहरान (एएफपी) इरानले पक्राउ परेका रूसका एक पत्रकारलाई मुक्त गरेको छ । इजरायली गुप्तचर निकायसँग सम्पर्क भएको आरोपमा ३८ वर्षीया युलिया युजिक तेहरानका गत साता पक्राउ परेकी थिइन् । उनलाई प्रवेशाज्ञा उल्लंघन गरेको आरोपमा पक्राउ गरिएको इरानी सरकारका प्रवक्ताले बताए । तर रसियाली दूतावासले उनलाई इजरायली सुरक्षा सेवामा काम गरेको आरोप लगाएको छ । रूसी विदेश मन्त्रालय र तेहरानमा रहेको रूसी दूतावासको संयुक्त प्रयासमा इरानले रूसी पत्रकार युलियालाई रिहा गर्ने निर्णय गरेको दूतावासले ट्वीटरमार्फत् जानकारी दिएको छ । युलिया मस्को फिर्ता हुने उडानबाट रूसी राजधानीमा अवतरण गरेको युलियाका पूर्वपतिको रूपमा चिनिन पत्रकार बोरिस भोइटसेखोभस्कीे फेसबुकमा बताएका छन् । गिरफ्तारीको अवस्था स्पष्ट गर्न रुसले गतसाता इरानी राजदूतलाई बोलाएको थियो । गतसाता युलियाले न्युजवीकको रूसी संस्करणसहित धेरै प्रकाशनका लागि काम गरिसकेकी थिइन् । उनले २००४ मा स्कुलमा भएको नरसंहारबाट बचेका साक्षीहरूको बयानका आधारमा बेस्लान शब्दकोश सहित दुई पुस्तक लेखेकी छन् ।
"त्यो दसैं, यो दसैं","हाम्रो परिवार अलिक ठूलो छ । एकअर्काको घरमा जमघट गरेरै दसैं बित्छ । कहिले आफ्नो घर, कहिले काकाठूलाबाको घर त कहिले दाजुभाइ घर । पालैपालो जम्मा हुने, खानपिन अनि रमाइलो गर्ने । टीकाटालो पनि यसरी नै चल्छ । छुट्टा छुट्टै भए पनि एक हिसाबले हाम्रो दसैं सामूहिकजस्तै हुन्छ । सायद दसैंको महत्त्व पनि यही नै होला । पहिले गाउँ (सिन्धुपाल्चोक) को दसैं अभावको हुन्थ्यो, अहिले त्यो अवस्था छैन । पहिलेको दसैंमा रमाइलो लिन्थ्यौं अहिले जिम्मेवारीले थिचेर होला, रमाइलो अरूलाई दिनुपर्छ । बच्चाबच्चीको रमाइलोसितै अभिभावकको रमाइलो जोडिएको हुँदो रहेछ । अहिले सोच्दा त दसैं खासमा केटाकेटीको लागि मात्र रहेछजस्तो लाग्छ । सानुबेलाको टीकामा आशिर्वाद भन्दा पनि दक्षिणातिर बढि ध्याउन्न हुन्थ्यो । अहिले दक्षिणाभन्दा आशीर्वाद ठूलो लाग्छ । यसपटक आमाको हातबाट दसैंको टीका थालियो । फुपूसासू र दीपकराज गिरी दाइको घरमा गएर टीका राखियो, आशीर्वाद लिइयो । पुरानो दसैंको रमाइलो खुब मिस गर्छु । त्यो बेला रातभरि पिङ बाटेर बित्थ्यो । लिंगे पिङका लागि साथीभाइ मिलेर बाँस बटुलेको याद ताजै छ । सहरको पिङ त पिक्का लाग्छ । अहिले ससुराली फर्पिङ जाँदा यसो पिङ खेलेको जस्तो मात्र गरिन्छ । प्रस्तुति : सुशीला तामाङ"
चित्रमा नवदुर्गा,"नवदुर्गा होस् या अष्टमातृका, उनका सबै चित्रमा मौलिक स्वरूप, प्रसंग र विषयवस्तु समावेश छन् । तथापि समय र परिवेशअनुकूल उनका चित्रहरूमा पनि केही प्रभाव तथा परिवर्तनहरू भेटिन्छन् । रंगको प्रयोग, चित्रको गति, प्रयोग गरिने गहनामा यथार्थवादी शैली झल्कन्छ । पहिला रेखामा नै चित्रहरू तयार हुन्थे अहिले रेखाबिनाका चित्रहरू छन्, उनी भन्छन्, परम्परागत चित्रलाई पनि यथार्थमा ढाल्न विभिन्न रंगको संयोजन गरी प्रयोगमा ल्याइएका छन् । उनका चित्रमा आगोको प्रतीक देखाउन सुनौला रंगको प्रगोग गरिएका छन् ।श्रेष्ठले बनाएका दक्षिणकाली, कालरात्रिजस्ता चित्रमा केही समकालीन प्रभाव छन् । प्राकृतिक खानीबाट उपलब्ध हुने रंगको सट्टामा पोस्टर, तैल, एक्रेलिक माध्यमहरू अपनाएका छन् । अब प्राकृतिक रंगहरू पाउनै मुस्किल छ, उनी भन्छन्, पाइए पनि प्रयोगमा ल्याउन झन्झिटिलो हुनुका साथै मूल्य पनि धेरै पर्न जान्छ । उनका चित्रमा देखिने अर्को परिवर्तनचाहिँ देवीको शरीरमा सजिएका गहनाहरू टिपिकल नेपाली शैलीका छन् । श्रेष्ठका अधिकांश चित्रहरूमा गतिशीलता पाइन्छ । उनले परिवेशअनुसार उनले देवीहरूको चित्रलाई आफ्नै शैलीमा ढालेका छन् । चित्रकार समुद्रमानसिंह श्रेष्ठको परम्परागत विधाका चित्रहरूमा पनि समकालीन प्रभाव भेटिन्छ । तैल रंगमा बनेका उनका दुर्गा चण्डी, अष्टमातृका देवी, महेश्वरी महादेवको स्वरूप, चन्द्र भैरव कौमारीजस्ता चित्रहरूमा शैलीगत हिसाबमा केही आधुनिक प्रभाव छन् । परम्परागत चित्रहरू कला मात्रै हैनन्, उनको मत छ, संस्कृति, विश्वास र जीवनशैली पनि छन् । त्यही भएर यस्ता चित्रको मूल्य सदैव अतुलनीय हुन्छ ।"
फिदा बनायौ तिमीले,"घर जलेर आज खरानी भो सबै, मन डढेर आज बिरानी भो कठै,संगी डुब्दै छु तिम्रो यादमा, संगी जल्दै छु तिम्रो यादमा परियारको यो गीतले पनि दर्शकलाई निकै भावुक बनायो । दर्शक स्वयंले आफुनै सुरमा गाएर साथ दिए । उनको प्रस्तुति मोबाइलमा कैद गर्न दर्शक नजिक पुग्थे । कन्सर्टमा नाचिरहेका पौराईका सञ्जीव लामाले यसपटकको जस्तो रमाइलो कार्यक्रम कहिल्यै नभएको बताए । महोत्सवमा यसरी मानिसको भीड कहिले देखेको थिएन, उनले भने । पहाडको भौगोलिक बनोटलाई मध्यनजर गरेर वाग्मतीको नुनथरमा निर्माण गरिएको झोलुङ्गे पुलले कार्यक्रमलाई झनै ऊर्जा थपेको थियो । माथिबाट वरपर रमाइलो दृश्य देख्न सकिने हुनाले सांगीतिक कार्यक्रम सुरु हुन अगावै दर्शक झोलुङ्गे पुलमा सेल्फी खिचेर मनोरञ्जन लिन व्यस्त देखिन्थे । धार्मिक तथा पर्यटकीय स्थल भएकाले नुनथर क्षेत्र निकै प्रख्यात छ । यहा हरेक वर्ष सांगीतिक कार्यक्रमको आयोजना हुने गरेको सरोकार समाजका अध्यक्ष देवेन्द्र भण्डारीले बताए ।"
मनोज र रोहित सँगसँगै,"काठमाडौं (कास) लोकप्रिय संगीतकार रोहित शाक्य र मनोज कुमार केसी संगीत कम्पोजरको रूपमा टुबोर्ग ओपन सेसन्स् सिजन २ का लागि एक साथ हुने भएका छन् । २६ वटा नयाँ गीतका लागि उनीहरूले सांगीतिक सहकार्य गर्ने छन् । प्रचलित कलाकार तथा ब्यान्डहरू जिन्दावाद, त्रिशला गुरुङ र शिव परियारसँग रोहितले सांगीतिक सहकार्य गर्ने छन् भने मनोजले कुन्तीशिलाबहादुर मोक्तान परिवार र सञ्जय श्रेष्ठसँग काम गर्ने छन् । उनीहरू दुवैले एउटा मुख्य कोल्याबोरेटिभ गीतमा पनि विभिन्न कलाकारसँग सांगीतिक सहकार्य गर्ने छन् ।टुबोर्ग ओपन सेसन्स् सिजन १ निकै सफलतापूर्वक राम्रो र रमाइलो रह्यो, मनोजले भने, पहिलो सिजनमा धेरै कलाकारसँग काम गर्ने अवसर मिल्यो । यसपटक धेरै गीतमा काम गर्ने समय पनि मिलेको छ, पहिलेभन्दा अझ राम्रो हुने आशा छ । गायक रोहितले टुबोर्ग ओपन सेसन्स्मा काम गर्न पाउनु आफ्ना लागि नयाँ अनुभव हुने बताए । सुटअघि एकैपटक उत्सुक र अलि चिन्तित पनि थिएँ, उनले भने, काम मैले सोचेको भन्दा पनि राम्रो भएको छ । हामीले केही ज्याज, मधुर र पूर्वीय शैलीमा सहकार्य गरेका छौं र यी सहकार्यले टुबोर्ग ओपन सेसन्स्लाई न्याय गरेको छ । टुबोर्ग ओपन सेसन्स् सिजन २ ले यी प्रतिभाशाली कलाकारको सहकार्यमार्फत् विभिन्न सांगीतिक शैली मिलाई अद्वितीय सांगीतिक प्रस्तुति पेस गर्ने विज्ञप्तिमा जनाइएको छ ।"
हितैको माया,"काठमाडौं (कास) दसैंको अवसर पारेर गायक केशव राईले हितैको माया नामक तेस्रो गीति एल्बम ल्याएका छन् । २५ वर्षदेखि गायनमा क्रियाशील राईले यसअघि अजम्बरी फूल र जुत्ता चाइनाको एल्बम ल्याइसकेका छन् । एल्बमको राजधानीमा कवि तथा प्राज्ञ शशी लुमुम्बू, आख्यानकार राजन मुकारुङ, गीतकार तथा संस्कृतिकर्मी शुभ मुकारुङ, गीतकार टीका चाम्लिङ, कविहरू चन्द्र रानाहाछा, रविन्द्र दिखुक्पा, शुक्र राईलगायतले लोकार्पण गरे । एल्बममा हितैको मायालाई, झममा झम, हाँसेर बोलिदेऊ सानु, जुग जाने माया, खोले हुन्थ्यो सोल्टिनीले र साकेला नाचौं गरी ६ लोकआधुनिक एवं फ्युजन दोहोरी गीत छन् । गायक केशव राईलाई स्वरमा सुनिता थेगिम, सरु कोयु, शशी राई, श्रेयसी चेम्जोङ, राजु आङ्देम्बेलगायतले साथ दिएका छन् लब्ली तुलसी, जिविहाङ राई, सरु कोयु, कुमार राई, टीका चाम्लिङ र गायक स्वयंको शब्द एल्बम सुन्न सकिन्छ । राई मकाउमा कार्यरत छन् । प्राज्ञ लुमुम्बूले नेपाली गीतसङ्गीतको विकासमा डायस्पोरामा रहेका सर्जकको उल्लेखनीय योगदान रहेको बताउँदै गायक राईका गीतहरूले माया, प्रेमका साथसाथै जीवन जगत्बारे बोलेको दाबी गरे ।"
५ सय वर्षदेखि सामूहिक टीका,"(खौलालाँकुरी, पर्वत)  मंगलबार बडादसैंको दशमीको दिन । बिहान १० नबज्दै सर्वसाधारण जम्मा भइसकेका थिए । ५७ वर्षदेखि ९० वसन्त पार गरेकासम्मको जमघटले पारिवारिक माहोल सिर्जना गरेको थियो । टीकाको साइत थियो १०ः३५ बजे । चारजना पुजारी साढे १० बजे नै कोतअगाडिको मौलोमा (जहाँ राँगोको बलि दिइन्छ) टपरीमा फूल लिएर वेद र चण्डीको मूलमन्त्र पढ्न थाले । मन्त्र पढिसकेपछि मौलो र कोतको चारकुनामा रहेका थानमा दही र फूलअक्षता चढाइयो । स्थानीय दमाई जातिले कर्नाल, सनई र दमाहा बजाएर नगरा लगाए । लगत्तै एकापसमा टीका लगाउने क्रम सुरु भयो ।पर्वतको कुस्मा नगरपालिका१३, खौलालाँकुरीस्थित ज्ञादी भूमेकोतमा दसैंमा सामूहिक टीका लगाइन्छ । नेपाल एकीकरणपूर्वका भुरेटाकुरे राजारजौटाका पालादेखिको संस्कृतिलाई स्थानीयले निरन्तरता दिँदै आएका छन् । यो गाउँको संस्कृति हो । सामूहिक टीका ग्रहणले गाउँलेबीच एकता गराउँछ, कोत व्यवस्थापन समिति अध्यक्ष खड्गबहादुर केसी भन्छन्, सामूहिक टीका लगाउँदा कसैको निधार खाली हुँदैन । कोतमा टीका लगाएर घर पुगेपछि त्यहींबाट लगेका अक्षता दैलो, बाकस र दलानमा लगाइन्छ । त्यसपछि बल्ल घरमा लगाउने चलन छ ।दसैंमा आफूभन्दा जेठोबाट टीका थापेर आशिष लिइन्छ । कोतमा भने बाबुछोरा र हजुरबानातिबीच पनि टीका लगाउने चलन छ । धेरै व्यक्तिको हातबाट टीका लगाएमा मोक्ष प्राप्त हुने विश्वास गर्छन् पुजारी भुवानीप्रसाद पौडेल । सामूहिक टीका लगाउने पुरानो चलनलाई हामीले निरन्तरता दिएका हौं । यसले बूढापाकाले निधार खाली राख्नुपरेन, उनी भन्छन्, कोतमा आउने सबैले टीका लगाउने र लगाइदिन्छन् । टीकाका लागि खौलालाँकुरी, ठूलीपोखरी, आर्थरडाँडाखर्क, पकुवा, स्याङ्जाको बिचारीचौतारावासी आउने गर्छन् । पटकपटक प्रयास भए पनि अहिलेसम्म दलित र गैरदलितबीच भने सामूहिक टीका भएको छैन । दलित समुदायले छुट्टै सामूहिक टीका लगाउँछन् । सुरुमा पुरुष मात्रै सामूहिक टीकामा सहभागी हुने गरेकोमा पछिल्लो समय आक्कलझुक्कल महिला पनि पुग्न थालेका छन् । कोतमा घटस्थापनाको दिनदेखि पुजारी बसेर पूजापाठ गर्छन् । सप्तमीको दिन फूलपाती भित्र्याइन्छ । अष्टमीको मध्यरातमा बलि दिइन्छ । नवमीमा भूमे देवताको भाकल गर्नेले पञ्चबलि दिन्छन् । अहिलेसम्म कोतको ऐतिहासिक पक्षबारे खासै खोजबिन भएको छैन । महाअष्टमीको मध्यराति बलि दिइएको बोकाको प्रसाद हनुमानढोका पुर्याउने चलन भने अहिले बन्द भएको छ ।"
राँगो छिनाउन पौने ३ लाख !,"(म्याग्दी)  एकै मारमा राँगो छिनाउन नसक्दा रघुगंगा गाउँपालिका२, नाङनागेका रामप्रसाद खत्रीले २ लाख ८८ हजार रुपैयाँ गुमाएका छन् । दसैंको नवमीका दिन राखु भगवती कोत मन्दिरमा बलि चढाइने सरकारी राँगो एकै मारमा छिनाउने दाबी गर्दै उनी २ लाख ८८ हजार तिर्न तयार भएका थिए । तर लक्ष्यमा चुकेपछि उनले उक्त रकम गुमाउनुपरेको हो । नवमीमा बलि दिइने राँगो मार हान्न कालरात्रिमै सर्वसाधारणले रकम कबोल्ने गर्छन् । खत्रीबाहेक अन्य ८ प्रतिस्पर्धीले २ लाख ८५ हजार रुपैयाँसम्म कबोलेका थिए । उनले राँगो छिनाएको भए फेटा र पैसाको माला लगाई आफन्तले गाउँ परिक्रमा गराउँथे । उनले कबोलेकै बराबरको रकम पनि उठ्न सक्थ्यो । कबोलेको रकम मन्दिर व्यवस्थापन समितिलाई बुझाएपछि मात्रै मार हान्न पाइन्छ । गत वर्ष पनि खत्रीले १ लाख ६५ हजार बोलकबोल गरी राँगो मार हान्न पछ्याएका थिए । राँगा नछिनिएपछि खत्रीले उक्त रकम गुमाउन पुगे । त्यति मात्र होइन, राँगा नछिनेपछि उनीमाथि अन्य जोखिम पनि आइलाग्ने अवस्था थियो । तर, आफन्तजनले सुरक्षित रूपमा भगाएर लुकाएपछि उनी सुरक्षित भए । मार असफल भएमा स्थानीयले रगत दलेर अपमानसमेत गर्छन् । त्यसैले मार हान्नुअघि नै आफन्त र शुभचिन्तकले घेरा हालेर सुरक्षा दिन्छन् । मनले आँटेको पुग्ने विश्वासले दुर्गा भगवतीलाई बलि चढाइने सरकारी राँगो मार हान्न ठूलो हानथाप हुन्छ, जिल्ला समवन्य समितिका प्रमुख स्थानीय देवेन्द्रबहादुर केसीले भने, बाइसेचौबिसे राजाका पालादेखि यहाँको कोत मन्दिरमा बढिबढाउ गरी राँगो हान्ने (काट्ने) चलन छ । जिल्लाका अन्य केही कोतमा पनि नवदुर्गालाई बलि दिइने राँगा र खसीबोका काट्न बोलकबोल गर्ने चलन छ । थोरै रकमको बाजी हुने भएकाले अन्ततिर कमै चर्चा हुन्छ । ध्वजा अक्षता शीर्षकमा सरकारी खर्च आउने जिल्लाको यो एक मात्र कोत हो । गुठी संस्थानले मालपोत कार्यालयमार्फत् हरेक वर्षको दसैंमा ध्वजा अक्षता खर्च पठाउँछ । तत्कालीन राजा गिर्वाणयुद्ध विक्रम शाहकी रानी सूवर्णप्रभा तीर्थाटनका लागि मुक्तिनाथ आउँदा नियमित पूजा सञ्चालनार्थ म्याग्दीको राखु पिप्ले, भगवती, मौवाफाँट, कटुवाल थर र दोवामा २८ हजार ८ सय ९३ रोपनी ९ आना १ पैसा १ दाम क्षेत्रफलको जग्गा गुठी राखी राखुका सुवेदीलाई सदाका लागि मुक्तिनाथ मन्दिरका पुजारी तोकिदिएको बताइन्छ । सोही समयदेखि कोतमा पूजा सञ्चालन खर्च आउन थालेको हो । पछिल्ला वर्ष संस्थानले दसैंमा ३ हजार रुपैयाँ पठाउने गरेको छ ।"
दसैंको उपहार घरघरमा पानी,"(दमौली)  घरघरमै धारा । झिसमिसेमै धाराबाट पानी झर्न थालेपछि तनहुँको भिमाद नगरपालिका५ मिछुर्लुङबासीका लागि यसपटकको दसैं विशेष बन्यो । अष्टमीका दिनमा गाउँका सबै ७४ घरमै पानी आएपछि स्थानीयबासीले यसपटक बल्ल दसैं आएजस्तो महसुस गरे । घरको धारामा धेरै वर्षपछि पानी खसेकाले दसैंको खास अर्थ रह्यो, स्थानीय रुन्चीमाया सुनारीमगरले भनिन्, अब पानीका दुःख हटे । घरघरमा खानेपानी आउँदा स्थानीय फुरुंग भए । खानेपानी दसैंको उपहारजस्तै भएको सुनारीमगरको भनाइ छ । भन्छिन्, अब खानेपानीका लागि दुःख गर्नु पर्दैन । महिना दिनसम्म गरेको श्रम पानी आएपछि बिर्सिएका छौं । सेतीमाया थापा पनि निकै खुसी थिइन् । दशकअघिसम्म कुवामा पानी पनि खोजेर हिँड्नुपर्थ्यो, उनले भनिन्, पानीका लागि बिहान ३४ बजे उठ्नुपर्थ्यो । ०६२ सालमा धुरसेल्दी र पञ्चकन्याबाट गाउँमा पानी ल्याइएको थियो । दुवै मुहानबाट विद्युतीय लिफटिङ प्रविधिबाट खानेपानी गाउँमा ल्याइएकोमा भूकम्पले मुहान बिगारिदियो । यसले गाउँमा खानेपानीको समस्या भयो । यतिबेला धारादीको मुहानबाट खानेपानी ल्याइएको हो । खानेपानी घरघरमा आएपछि होमस्टे सञ्चालनमा सहज भएको मिछुर्लुङ सामुदायिक होमस्टेका अध्यक्ष नरेन्द्र थापाले बताए । पानीका कारण होमस्टे सञ्चालनमा समस्या थियो, उनले भने, बाथरुम बनाउन पाइएको थिएन । अब सजिलो भयो । घरघरमा पानीका धारा आएपछि अब होमस्टे सञ्चालन गर्न सहज भएको र सबै घरमा बाथरुम बनाउने योजना बनाएको उनले बताए । गण्डकी प्रदेश सरकारले स्थानीयको श्रमदानसहित १ करोड १४ लाख ८६ हजार ५ सय ४१ रुपैयाँको लागतमा मिछुर्लुङ धारादी खानेपानी योजना बनाएको डिभिजन खानेपानी तथा सरसफाइ कार्यालय तनहुँले जनाएको छ । गाउँमा ७४ धारा निर्माण सम्पन्न गरी दसैंको अष्टमीको दिनबाट गाउँलाई खानेपानी वितरण गरेको खानेपानी उपभोक्ता समितिका सचिव राजेन्द्र थापाले बताए । मुहानको ट्यांकी १४ हजार र वितरण गर्न रिर्जभ ट्यांकी क्षमता २० हजार लिटर रहेको उनले बताए । धारादीबाट सोलार लिफटिङ प्रणालीबाट खानेपानी योजना सञ्चालन गरिएको हो । खानेपानी योजना सम्पन्न भएपछि ७४ परिवार लाभान्वित भएका छन । स्थानीयको सहयोगका कारण पुस १५ गते सम्पन्न गर्नुपर्ने खानेपानी योजना दसैं अगाडि सम्पन्न गरेको ठेकेदार कम्पन्नी गण्डकी निर्माण सेवाका डिल्लीराम श्रेष्ठले बताए ।"
सहरमा सद्भाव,"(विराटनगर)  पण्डाल र मन्दिरमा दर्शन गर्न आउनेहरूका लागि मुख्य सडकको दुवैतिर थरिथरिका परिकार एवं पिउने पानीको प्रबन्ध गरिएको थियो । स्थानीय समाजसेवी र स्वयंसेवकहरू मेला भर्न आइरहेका र गइरहेकालाई हात जोडेर खान बोलाउँदै थिए । विजयादशमीमा महानगर विराटनगरको गोल्छा चोकदेखि मेनरोडसम्म यस्तै दृश्य देखियो । अरू बेला कारोबारमै व्यस्त रहने स्थानीय व्यवसायी बडादसैंमा बिहानदेखि मेलाका आगन्तुकको सेवामा तल्लीन थिए । एक जना पनि भोजन र पानीबाट वञ्चित नहोऊन् भन्ने उनीहरूको प्रयास थियो । माता दुर्गाको यो भण्डारण हो, जतिले खाए पनि आजको दिन खाली हुन्न, आयोजकमध्येका एकले भने, एक जना भोकैप्यासै नफर्किऊन् भने हाम्रो लक्ष्य हो, हामी यसलाई भोजनभन्दा पनि माताको प्रसाद भन्छौं । विपन्नदेखि सम्पन्नसम्म एकसाथ लाम लागेर सडक छेउमा उभिएर प्रसाद ग्रहण गरिरहेका थिए । मेला भर्न आएकाहरूले जाति र समुदाय बिर्सेर दसैं मेला एवं भोजको आनन्द लिइरहेका थिए । माताको प्रसाद हो, एक युवतीले भनिन्, समूहमा उभिएर खाँदाको स्वाद झनै बढ्छ । प्रसादका रूपमा पुरी, जेरी, तरकारी र हलुवालगायतको व्यवस्था थियो । यो सामूहिक भोजमा सबै उमेरका देखिन्थे । आउनुस् हजुर, प्रसाद ग्रहण गर्नुस्, एक गिलास पानी खानुस्, हामीलाई सेवा गर्ने मौका दिनुस्, आयोजकले बटुवालाई भनिरहेका थिए । उनीहरूमा रत्तिभर पनि व्यक्तिगत नाम र प्रचारप्रसारको मोह देखिएन । उनीहरू हरेक वर्ष यसै गरी विजयादशमीमा निःशुल्क भोजन र पानी वितरण गर्छन् । यहाँका सबै समुदायले उमङ्गका साथ मनाउने दसैंमा मन्दिर, मेला तथा मिठाइ पसललगायत सबै थलोमा सामाजिक सदभाव देखियो । नचिने पनि एक अर्कालाई दर्शन एवं किनमेलमा सहयोग गरिरहेका थिए । मन्दिरको लाम होस् वा प्रसादको, मेला भर्न आएकाले तँछाडमछाड गरिहेका थिएनन् । बरु ज्येष्ठ नागरिक, अशक्त बिरामी, गर्भवती र बालबालिकालाई प्राथमिकतामा राखेर अघि बढिरहेका भेटिए । दसमीमा पाइलैपिच्छै मेला लागे पनि निःशुल्क भोजन र शुद्ध पिउने पानीको व्यवस्था कतै हुन्न, किनेर खानु पर्छ, विराटनगरका व्यवसायी प्रेम अग्रवालले भने, सहरको यो मेलामा आएका भने भोकैप्यासै नफर्किऊन् भनेर हामी खुवाएरै पठाउँछौं ।"
एउटाको एटीएम अर्को बैंककोमा चल्ने,"(काठमाडौं)  नेपाल इलेक्ट्रोनिक्स पेमेन्ट सिस्टम (नेप्स) अन्तर्गतका बैंकको एटीएम कार्ड अर्को बैंकको मेसिनमा पनि चल्ने भएका छन् । यसअघि नक्कली कार्डमार्फत् नेप्सको कारोबार प्रणाली ह्याक गरी एटीएमबाट पैसा चोरी भएपछि एउटा बैंकको एटीएमले अर्को बैंकको एटीएमबाट पैसा निकाल्न नमिल्ने बनाइएको थियो । सुरक्षाका लागि गरिएको उक्त व्यवस्था गत शनिबार (असोज १८ मा) देखि सञ्चालनमा ल्याइएको नेप्सेले जनाएको छ । एउटा बैंकको एटीएमले अर्को बैंकको एटीएममा पैसा निकाल्न सकिने भए पनि चिप (एटीएममा भएको पहेंलो रङका धातु, त्यसमा ग्राहकको पूर्ण विवरण रहेको हुन्छ) भएका कार्ड मात्र सञ्चालनमा हुने छन् । चिप नभएको म्याग्नेटिक स्ट्राइप (एटीएमको पछिल्लो भागमा रहेको कालो रङ पोतिएको भाग) मात्र भएको कार्ड भने नचल्ने भएका छन् । त्यसो त राष्ट्र बैंकले यसअघि नै चिप नभएका कार्ड सञ्चालनमा न ल्याउन निर्देशन दिइसकेको थियो । तर, केही बैंकले निर्देशनविपरीत त्यस्ता कार्ड सञ्चालनमा ल्याउँदै आएका थिए । हाल नेप्सले आफ्नो कारोबारअन्तर्गत भएका बैंक तथा वित्तीय संस्थामा त्यस्ता कार्ड सञ्चालनमा नल्याउने भएको हो । एटीएमबाट पैसा चोरी भएपछि अध्ययनका लागि राष्ट्र बैंकले एक समिति गठन गरेको थियो । समितिको प्रतिवेदनले नेपाल र भारतबाट पनि पैसा निकालिएको देखाएको छ । सो अवधिमा ह्याकरले नेपालबाट ७ वटा बैंकका विभिन्न कार्डहरू प्रयोग गरी १७ वटा बैंकका विभिन्न स्थानका ६८ वटा एटीएमबाट १ करोड ७९ लाख ४४ हजार ५ सय रुपैयाँ बराबर रकम झिकिएको देखियो, राष्ट्र बैंकको प्रतिवेदनमा भनिएको छ ।भारतभित्रबाट ६ वटा नेपालका वाणिज्य बैंकहरूको विभिन्न कार्डहरू प्रयोग गरी भारतका विभिन्न स्थानका २४ बैंकका १ सय ३२ एटीएमबाट भारु १ करोड ५ लाख ८७ हजार २ सय (करिब १ करोड ६९ लाख रुपैयाँ) भिकिएको पाइएको प्रतिवेदनमा उल्लेख छ । उल्लिखित रकममध्ये धेरै रकम प्रहरीले बरामद गरिसकेको छ । भारतबाट चोरी भएको रकम असुलीबारे केही प्रक्रिया अघि नबढेको राष्ट्र बैंकले जनाएको छ । भारतबाट चोरी भएको भनिएको रकमबारे प्रहरीले पनि थप खोधखोज गरेको छैन । कुनकुन व्यक्तिले कसरी रकम निकाले भन्ने तथ्यांक राष्ट्र बैंकसँग मागिएको प्रहरी स्रोतले बताएको छ ।राष्ट्र बैंकको अध्ययन प्रतिवेदनमा गत शनिबार भएको एटीएमबाट पैसा चोरीको घटनामा करिब ३ करोड ५८ लाख रुपैयाँ झिकिएको देखाएको छ । कुल नेपाली ३ करोड ५८ लाख ८४ हजार २० रुपैयाँ बराबरको रकम झिकिएको पाइएको, प्रतिवेदनमा भनिएको छ । बैंकहरूले भने उल्लिखित सबै रकम चोरी नभएको दाबी गरेका छन् । ह्याकरले नेप्सेको सिस्टम ह्याक गरिरहेको समयमा ती बैंकका सर्वसाधारण ग्राहकले पनि रकम निकालेका छन् । प्रतिवेदनमा शनिबार बिहान ११ बजेदेखि साँझ ४ः३५ बजेसम्मको सबै कारोबार समेटिएको छ । भारतको मुद्दा (भारतबाट निकालिएको) मा पनि यही भएको हुन सक्ने बैंकहरूको दाबी छ ।"
साना उद्यमलाई सहुलियतपूर्ण कर्जा पाउन मुस्किल : राष्ट्र बैंक,१७ लाखलाई रोजगारी नेपालमा सञ्चालित साना तथा मझौला उद्यम (एसएमई) क्षेत्रले करिब १७ लाखलाई रोजगारी प्रदान गरिरहेको खुल्न आएको छ । हालै गरेको राष्ट्र बैंकको अध्ययनले यस्तो देखाएको हो । करिब पौने ३ लाख एसएमईले गत वर्षसम्म ती नागरिकलाई रोजगारी प्रदान गरेको हो । राष्ट्र बैंकले गत साता सार्वजनिक गरेको नेपालमा साना तथा मझौला उद्यममा वित्तीय साधन परिचालन विषयक अध्ययनले यस्तो देखाएको हो । राष्ट्र बैंकका अनुसार गत आर्थिक वर्षको अन्त्यसम्म करिब २ लाख ७५ हजार ४ सय ३३ एसएमई सञ्चालनमा छन् । नेपालमा साना तथा मझौला व्यवसायले कुल गार्हस्थ उत्पादन (जीडीपी)को २२ प्रतिशत योगदान गरेको छ । ती उद्यमीले झन्डै १७ लाख रोजगारी सिर्जना गरेको राष्ट्र बैंकले जनाएको छ । अध्ययनका अनुसार नेपालमा एसएमईले औसतमा १६ जनालाई रोजगारी दिने गरेको छ । यो क्षेत्रको सम्पूर्ण उत्पादन देशभित्रै खपत हुने गरेको अध्ययनले देखाएको छ ।
हिमाली क्षेत्रमा चिनियाँ घाँसको परीक्षण,"(रसुवा)  हिमाली क्षेत्रमा चिनियाँ घाँसको परीक्षण थालिएको छ । तिब्बतमा हुने घाँसको बीउ ल्याएर परीक्षण गरिएको हो । हिमाली क्षेत्रमा घाँस परीक्षण गर्न नेपाल र चीन सरकारबीच सन् २०१६ मै सहमति भएको थियो । त्यति बेला भएको सहमतिअनुसार अहिले परीक्षण थालिएको हो । तिब्बतमा हुने घाँसको बीउ ल्याएर नेपालको हिमाली क्षेत्रमा परीक्षण गर्ने सहमति पत्रमा उल्लेख छ । रसुवा जिल्लाको हिमाली क्षेत्रमा घाँस उत्पादन वृद्धि गर्ने उद्देश्यले परीक्षण थालिएको चरन तथा घाँस अनुसन्धान केन्द्रका प्रमुख पूर्णभद्र चापागार्इंले बताए । सदरमुकाम धुन्चे, चन्दनबारी र लाङटाङको क्याङजिनमा घाँसको परीक्षण गर्न थालिएको छ । जै, राई, कक्सफुड, अल्फाअल्फालगायत १८ वटा जातका घाँसको परीक्षण थालिएको हो । उक्त जातका बीउ तिब्बतबाट ल्याइएका हुन ।परीक्षण थालिएको १८ वटा जातका घाँसमध्ये ९ वटा जै घाँसको जात छ । ती घाँसका बीउहरू यस जिल्लाको हिमाली क्षेत्रमा परीक्षण गर्दा राम्रो हुने सम्भावना देखिएको छ । घाँसको अनुसन्धानमा समन्वय गर्ने जिम्मा कृषि अनुसन्धान केन्द्र चरन रसुवाले पाएको छ । बाख्रा, चौंरी र भेंडा पाल्ने कृषकलाई फोकस गरेर त्यस क्षेत्रमा घाँसको परीक्षण थालिएको चापागाईंले बताए । जिल्लाको उतरी क्षेत्रका कृषकहरूले आम्दानीका लागि चौंरीपालन व्यवसाय गर्दै आएका छन् । घाँसको परीक्षण गर्न चीनबाट २ जना विज्ञ आएका छन् । घाँसको परीक्षण सँगसँगै उनीहरूले कृषकहरूलाई तालिम पनि दिने गरेका छन् । यो परीक्षण सन् २०२१ को मार्चसम्म चल्नेछ । परीक्षण थाालिएका १८ वटा जातमध्ये जुन जात राम्रो हुन्छ, आगामी वर्ष त्यो जातको घाँस कृषकको बारीमा थप परीक्षण हुनेछ । विभिन्न स्थानिय जातका घाँसको उत्पादनमा परीक्षण गरिरहेको छ । राई, जै र कक्सफुड घाँसको बीउ उत्पादन गरेर अन्य जिल्लामा पठाउने काम गरेको छ । नर्सरी राखेर जिल्लाका कृषकहरूलाई घाँसको बिरुवा दिने गरेको कृषि अनुसन्धान केन्द्र चरनले बताएको छ ।"
"खसी बिक्री घट्यो, माछा बढ्यो","खाद्यले घटायो च्याङ्ग्राको मूल्यव्यापारीभन्दा सस्तोमा बिक्री गरिरहेको खाद्य व्यावस्था तथा व्यापार कम्पनीले च्याङ्ग्राको मूल्य थप घटाएको छ । कम्पनीसँग करिब १ सय ३० वटा मौज्दात रहेपछि प्रतिकिलो ३० रुपैयाँ घटाएर ७ सय रुपैयाँ निर्धारण गरिएको हो । दसैंमा सहुलियत दिन च्याङ्ग्रा ७ सय ४० बाट १० रुपैयाँ घटाएर ७ सय ३० रुपैयाँ निर्धारण गरेका थियो । बिहीबार व्यवस्थापनले ७ सय रुपैयाँमा बिक्री गर्ने निर्णय गरेको छ, कम्पनीका अञ्चल प्रमुख रणबहादुर बुढाथोकीले भने । खाद्यले १९ सय १५ वटा च्याङ्ग्रा भित्र्याएको थियो । खाद्यले आयात गरेको खसी भने सबै बिक्री भएको छ । खाद्यले दुई लट गरेर १०९८ वटा खसी भित्र्याएको थियो ।"
बुटवललुम्बिनी प्रसारण लाइनको काम पुसभित्र,"(बुटवल)  यसअघि कछुवा गतिमा रहेको बुटवलगोरुसिंगे लुम्बिनी १३२ केभी प्रसारण लाइनको काम लयमा देखिएको छ । नयाँ रुट तय गरेर भौतिक व्यवस्थापनका काम अगाडि बढाइएपछि आयोजना लयमा फर्किएको हो । नेपाल विद्युत् प्राधिकरणका कार्यकारी प्रमुख कुलमानसिंह घिसिङले आयोजनाको अनुगमन गरेर सरकारी निकायसँग सहजीकरण थालेका छन् ।जसरी पनि पुसभित्र सक्ने गरी काम भइरहेको छ, घिसिङले भने, विद्युत् विस्तारका लागि जग्गा प्राप्ति, मुआब्जालगायतमा संघीय सरकार र प्राधिकरण केन्द्रले सहजीकरण गर्नेछ । एक साताअघि अनुगमनमा आएका उनले प्रसारण लाइनबारे प्रदेश सरकार र स्थानीय तहका प्रमुखसँग छलफल गरेका थिए । छलफलपछि विवादरहित किसिमले काम अघि बढाउने प्रतिबद्धता आएको उनले जनाए । भैरहवा क्षेत्रमा रहेका उद्योग तथा पर्यटकीय क्षेत्रमा मागअनुसार विद्युत् पुर्याउन १ अर्ब २० करोड रुपैयाँ लगानीमा आयोजना सुरु भएको थियो । यहाँबाट गौतम बुद्ध अन्तर्राष्ट्रिय विमानस्थल भैरहवा, बुद्ध जन्मस्थल लुम्बिनी, भैरहवालुम्बिनी औद्योगिक करिडोरमा विद्युत् विस्तार र स्तरोन्नतिको काम गरिनेछ । तीन वर्षभित्र आयोजना सक्ने लक्ष्य तीन वर्षअघि आयोजना सुरु गर्दा थियो । निर्माण अवधि सकिँदासम्म प्रसारण लाइनको भौतिक प्रगति करिब ४५ प्रतिशत भएको छ । राजमार्ग छेउबाट विद्युत् विस्तार गर्न नदिने तिलोत्तमावासीको अडानका कारण आयोजना अलपत्र परेको थियो । प्रसारण लाइन योगीकुटी सबस्टेसनबाट सुरु गरी तिनाउ नदीको छेउबाट विस्तार हुनेछ । यस रुटमा तिलोत्तमा नगरपालिकाको मगरघाट, शुद्धोधन गाउँपालिका हँॅदै सियारीको मैनहिया पुग्नेछ । यसको लम्बाइ १८ किलोमिटर छ । योगीकुटीबाट पूर्वपश्चिम राजमार्ग र घना वस्ती छिचोल्दासम्म साढे दुई किलोमिटर भूमिगत प्रसारण लाइन हुनेछ । यसबाहेकको विद्युत् विस्तारमा टावर जडान गरिनेछ । निर्माण गर्नुपर्ने ५७ टावरमध्ये अहिलेसम्म ४० वटाको जग हालिएको छ ।मैनहियामा स्टाफ बिल्डिङ बनाउने काम सकिएको छ । त्यही ठाउँमा ९० एमबीएको सबस्टेसन बनाउने काम भइरहेको छ । त्यसको समेत करिब ४५ प्रतिशत काम सकिएको आयोजना प्रमुख हरिप्रसाद पाण्डेले बताए । विद्युत् लैजाने रुट टुंगो नलाग्दा फिल्डस्तरको काममा ढिलाइ भएको थियो । तिनाउ नदी किनारबाट लैजाने नयाँ रुट तय गरेका छौं, उनले भने, यसले काम अघि बढाउन सहज भएको छ ।तिनाउ नदीकै किनार पनि अहिले बस्तीले भरिएको छ । धेरैले छुटकित्ताका नाममा लालपुर्जा निकालेका छन् । मुआब्जाका लागि प्रमुख जिल्ला अधिकारी तथा स्थानीय तहका जनप्रतिनिधिसँग छलफल चलेको छ । सुरुवातमा सार्वजनिक स्थलमा पोल गाड्दै छौं, प्रशासन प्रमुख कल्पना थापाले भनिन्, मुआब्जा निर्धारणपछि अन्य क्षेत्रमा पोल गाड्ने काम थालिनेछ । विद्युत् विस्तारको विवाद पूरै सल्टेको छैन । मुख्य लाइन तान्ने योगीकुटीकै ग्रिड नजिकका बासिन्दाले आफ्नो घरछेउबाट विद्युत् नलैजान दबाब दिएका छन् । विद्युत् ग्रिड नजिकै तिलोत्तमा नगरपालिकाको हाटबजार छ । हाटबजार हटाउन र स्थानीयलाई मनाउन स्थानीय तहको सहयोग चाहिन्छ । नगर प्रमुख वासुदेव घिमिरेले साना विवादले विकासका ठूला काम नरोक्न आयोजनालाई सघाउने बताए । आयोजनाले सुरुमा योगीकुटीको ग्रिड महाशाखाबाट उत्तरदक्षिण सिद्धार्थ राजमार्गको बुटवलभैरहवा सडक हुँदै विद्युत् लैजाने प्रस्ताव गरेको थियो । त्यसमा सडकको किनारमा मोनोपोल (सिंगल पोल) राख्ने तयारी थियो ।"
किसानका बारी रुँघ्दै व्यापारी,"(तेह्रथुम)  तरकारी लगाउने समयदेखि नै व्यापारीले किसानका बारीमै आएर लगानी गरेका कारण किसानले तरकारीको मूल्य तोक्न पाएका छैनन् ।जसले गर्दा उत्पादक किसान तरकारीको उचित मूल्य पाउन बञ्चित छन् । तेह्रथुम, धनकुटा र संखुवासभाका किसानले लगाएको तरकारी बारीमा व्यापारी आफ्नै कामदार र सवारी साधन लिएर पुगेका छन् । व्यापारी बारीबाटै तरकारी निकाल्न पुग्नुको कारण हो, तरकारी रोप्दाको समयदेखिकै आफ्नो लगानी । व्यापारीले बन्दा, काउली, आलु, मुला, मटरकोसा लगायतका तरकारीमा रोप्ने समय देखि नै लगानी गरेका छन् । व्यापारीले तरकारी रोप्ने समयदेखि नै क्षेत्र छुट्याएर मल, बिउ, विषादी, कामदार लगायतमा लगानी गरिरहेको महालक्ष्मी नगरपालिका १ घुमाउने धनकुटाका किसान इन्द्र श्रेष्ठले बताए । उनको करिब ४० रोपनी जग्गामा लगााएको बन्दा र मुला खेतीका लागि व्यापारीले मल, बिउ र विषादीमा लगानी गरिदिएको जनाए ।आफूले लगानी गरेका बारीमा व्यापारीहरू तरकारी निकाल्ने समयभन्दा एक साता अघिबाट गएर रुँघेर बसेका छन् । किसानले अर्कै व्यापारीलाई तरकारी बिक्री गर्लान् कि भनेर दिनरात रुँघेर बस्ने गरेको व्यापारी लिलम काफ्लेले बताए । घुमाउने क्षेत्रका व्यापारीलाई मात्र आफूले तरकारी उत्पादन गर्न ३५ लाख रुपैयाँ बढी लगानी गरेको उनले बताए । यो लगानी उठाउन पनि सिजन लागेपछि किसानका बारीमै रुँघ्नुपर्ने बाध्यता रहेको व्यापारीको भनाइ छ । धनकुटाको महालक्ष्मी र जीतपुर नगरपालिका, छथर जोरपार्टी गाउँपालिका, तेह्रथुमको छथर गाउँपालिका, लालीगुराँस नगरपालिका र संखुवासभाको धर्मदेवी नगरपालिकाका करिब ३० हजार किसानलाई व्यापारीले १० करोड रुपैयाँ बढी लगानी गरेको व्यापारीको भनाइ छ । व्यापारीले छोटो समयमा उत्पादन दिने तरकारी बालीमा बढी लगानी केन्द्रित गरेका छन् । उत्पादित कृषि वस्तु आफूलाई दिने सर्तमा व्यापारीले किसानलाई लगानी गर्छन् । व्यापारीले बन्दा, आलु, काउली, मुला र हरियो मटरकोसाको खेतीमा किसानलाई बिउ, मल र विषादीमा लगानी गरेको अर्का व्यापारी पोस्टराज रायमाझीले बताए । उनले पनि किसानलाई उत्पादित ताजा तरकारी आफैंलाई दिने सर्तमा ठूलो रकम लगानी गरेको बताए । व्यापारीबाट लगानी लिएर तरकारी उत्पादन गरेका किसानले अर्को व्यापारीलाई आफ्नो उत्पादन बिक्री गर्न पाउँदैनन् ।पूर्वी तराई र भारतीय बजारमा तरकारीको मूल्य अकासिएको समयमा साना ठूला व्यापारी र बिचौलिया समेत गरेर सयौंको संख्यामा किसानका तरकारी बारीमा पसेका छन् । आफूले लगानी गरेको किसानले अर्कै व्यापारीलाई तरकारी बिक्री गर्ला भनेर केही व्यापारीले त गोप्य रूपमा हेरालु नै राखेका छन् ।यी तीन जिल्लाका चार स्थानीय तहमा खेती हुने तरकारीमा पाँच तहको सिन्डीकेट रहेको सिंधुवा कृषि भण्डारका प्रमुख बजार व्यवस्थापक मेघेन्द्र गुरुङले बताए । किसान आफूले उत्पादन गरेको तरकारी आफैले प्रतिष्पर्धी बजारसम्म पुर्याउन नसक्दा यो समस्या आएको गुरुङको भनाइ छ । किसानबाट खरीद गरेको तरकारी सहकारी, संकलन केन्द्र र साना व्यापारी अर्थात् बिचौलियाले खरीद गरेर त्यही नाफा खाइदिने गरेका छन् । यो कुरा किसानले पत्तै पाउँदैनन् । यसरी संकलन भएको तरकारी कृषि बजार सम्म पुग्दा त्यहाका कमिसन एजेन्टले पनि प्रशस्त नाफा राखेर मात्र तरकारी किन्ने गरेको गुरुङले बताए ।"
कुहिने डरले हरियो जुनार बिक्री,"सिन्धुलीमाढी (कास) सिन्धुलीमा पाक्नुभन्दा अघि नै जुनार बजारमा आउन थालेको छ । मंसिरमा पाक्ने जुनार हरियोमै बिक्री भइरहेको हो । ४ वर्षयता फल कुहाउने औंसा (ब्याक्ट्रोसेरा मिनाक्स) का कारण जुनार कुहिन थालेपछि चिन्तित बनेका कृषकहरू पाक्ने बेलासम्म सबै झर्ने डरले हरियोमै बिक्री गर्न थालेका हुन् ।पाकेपछि झर्ने भन्दै काँचो जुनार नै किनिदिन आग्रह गर्दै जुनार कृषकहरू आउने गरेको गोलन्जोर गाउँपालिका ५ खनियाखर्कमा तरकारी तथा फलफूल व्यापारी निरमाया तामाङले बताइन् । प्रधानमन्त्री कृषि आधुनिकीकरण परियोजना कार्यान्वयन इकाई (जुनार सुपरजोन परियोजना) सिन्धुलीका प्रमुख देवराज अधिकारीले ४ वर्षदेखि देखिएको फल कुहाउने औंसाको प्रकोप यस वर्षबाट भने कम भएको बताए । यस वर्ष ब्याक्ट्रोसेरा मिनाक्स नियन्त्रणका लागि जुनारमा फूल फुल्ने बेलामा नै प्रोटिन वेट छरिएकाले किरा देखिन छोडेको उनको भनाइ छ ।२५ जना स्प्रेकर्ता नै खटाएर जिल्लाका जुनार उत्पादन हुने क्षेत्रका बगैंचामा प्रोटिन वेट छरिएको थियो । प्रोटिन वेट छरेसँगै जुनारमा किराको प्रकोप कम भइसकेकाले आत्तिनुपर्ने अवस्था नरहेको उनको भनाइ छ । किरा देखिने हो की भनी आत्तिएर हरियोमै जुनार बिक्री गर्नुपर्ने अवस्था नरहेको समेत प्रमुख अधिकारीले बताए । खनियाखर्कमा बिक्री हुँदै आएको हरियो जुनार अहिले भने सिन्धुली बजारमा समेत देखिन थालेको छ । हरियो जुनार बजारमा आउन थालेसँगै जुनार विकास संघ, जुनार सुपरजोन सञ्चालक समिति, जुनार उत्पादक सहकारी संघलगायतका सरोकारवाला संघसंस्थाको ध्यानाकर्षण भएको छ । सरोकारवाला संघ सस्थाहरूले विभिन्न जुनार कृषकहरूलाई हरियो जुनार बिक्री नगर्न आग्रह गरेका छन् । सूचना नै जारी गर्दै हरियो जुनार बिक्रीलाई रोक्न आग्रह गरेका हुन् । सूचनामा भनिएको छ, जुनार फल सिन्धुली जिल्लाको पहिचान हो । असोज, कात्तिक महिनामा काँचो जुनार अमिलो हुने र यसले खास स्वाद नदिने भएकाले यस समयमा जुनारको कारोबार नगर्न नगराउन सम्पूर्ण सरोकारवाला कृषक, व्यापारीलगायत आम उपभोक्ताहरूमा अनुरोध गरिएको छ ।"
"श्रम धेरै, पारिश्रमिक न्यून","(जाजरकोट)  प्रतिमा विक भेरी नगरपालिका६ को लक्ष्मी माविमा गणित विषय पढाउँछिन् । निजी स्रोततर्फ निमावि तहकी शिक्षक उनी मासिक ११ हजार तलब थाप्छिन् । उनी जत्तिकै श्रम खर्चिने सरकारी शिक्षकले मासिक ३० हजार बुझ्छन् । त्यही तलब पनि भनेको बेला पाइँदैन, दिइहाले पनि स्रोत छैन भन्दै कम दिन्छन्, उनले भनिन्, हाम्रो त श्रमको मूल्य नै छैन भन्दा पनि हुन्छ ।प्रतिमाजस्ता सयौं शिक्षक वर्षौंदेखि यही पीडामा छन् । अपर्याप्त दरबन्दीको विकल्पमा विद्यालयले न्यून तलबमा निजी स्रोतमा शिक्षक राख्ने गरेका छन् । सदरमुकाम खलंगास्थित त्रिभुवन माविकी निजी स्रोतकी शिक्षिका कमला वली अन्य शिक्षकले आफूभन्दा तेब्बर तलब थाप्ने गरेको बताउँछिन् । उनी दैनिक ७ पिरियड पढाउँछिन् । योग्यता, परि श्रम र पदअनुसारको तलब छैन, नपढाइ पनि हुँदैन, उनी भन्छिन्, हामीले नपढाउने हो भने त विद्यालय नै बन्द हुने अवस्था छ । उक्त माविमा निजी स्रोतका तीन जना छन् ।जिल्लाका डेढ दर्जन मावि पूर्ण रूपमा दरबन्दीविहीन छन् । निमावि र प्राथमिकसमेत गरी करिब २ सय विद्यालय निजी स्रोत शिक्षक नहुँदा चल्ने अवस्थामा छैनन् । राज्यले दरबन्दी व्यवस्था नगर्दा न्यून तलबमै भए पनि शिक्षक पाल्न विद्यालयलाई कम्ती गाह्रो छैन । उनीहरूले अभिभावकसँग चन्दा संकलन, विद्यार्थीबाट विभिन्न नाममा शुल्क र छात्रवृत्ति तथा भौतिक पूर्वाधारको बजेट मिलान गर्नेजस्ता उपाय अपनाउने गरेका छन् । भेरी नगरपालिका१, रिम्नास्थित भेरीत्रिवेणी माविमा निजी स्रोतका सात जना शिक्षक राखिएका छन् । तिनीहरूलाई तबल खुवाउन अभिभावकले मासिक ७७ हजार रुपैयाँ दिन्छन् । ५२ वर्ष पुरानो नेपाल राष्ट्रिय मावि अवलगुर्ताका प्रधानाध्यापक वीरेन्द्रमान श्रेष्ठ भन्छन्, राज्यले विद्यालयको पीडा सुन्दैन, त्यही भएर विद्यार्थीबाट शुल्क उठाएर शिक्षक पाल्न बाध्य छौं । सरकारले प्रतिविद्यार्थी अनुदान रकम (पीसीएफ) कटौती गरेपछि निजी स्रोत शिक्षक थप मर्कामा परेका हुन् । शैक्षिक सत्र २०७३७४ सम्म २ सय २७ विद्यालयका २ सय ५० शिक्षकले उक्त अनुदानबाट तलब खान्थे । अहिले तिनै शिक्षक पूरै निजी स्रोतमा आ िश्रत छन् । शिक्षा विकास समन्वय एकाइका निमित्त प्रमुख खड्क केसी पीसीएफ अनुदान कटौतीको मार विद्यालय र विद्यार्थीमाथि परेको बताउँछन् । सधैंभरि निजी स्रोत शिक्षकको पेट मारेर विद्यालय चलाउन निकै गाह्रो छ, उनले भने, सरकारले यो समस्याबारे सोच्नैपर्छ ।केसीका अनुसार जाजरकोटका ४ सय ३५ विद्यालयमा अहिले पनि करिब ७ सय शिक्षक अपुग छन् । निजी स्रोत शिक्षकबाट जेनतेन धान्ने प्रयास भए पनि यसको असर शैक्षिक गुणस्तरमा पर्ने गरेको छ । कुदुस्थित भगवती माविका प्रधानाध्यापक प्रताप रोकाया पीसीएफकै भरमा ९ र १० कक्षा सञ्चालन गरिएकोमा अनुदान कटौतीपछि माध्यमिक तह बन्द गर्नुपर्ने अवस्था आएको बताउँछन् । गणित, अंग्रेजी र विज्ञानजस्ता मुख्य विषय पढाउने शिक्षक छैनन्, उनले भने, निजी स्रोतबाट राख्ने हैसियत छैन । अहिलेको महँगीमा न्यून तलबले जीवन धान्न मुस्किल हुने गरेको निजी स्रोत शिक्षकहरू गुनासो गर्छन् । नेपाल राष्ट्रिय मावि अवलगुर्ताका गणित शिक्षक सन्तोष शाही मासिक १५ हजार रुपैयाँ बुझ्छन् । अन्य निजी स्रोत शिक्षकको तुलनामा यो धेरै हो । तैपनि यसले उनलाई दैनिकी चलाउन मुस्किल छ ।केही स्थानीय तहले विद्यालयमा शिक्षक राख्न अनुदान दिने गरेका छन् । यसरी राखिएका शिक्षकले पनि भनेअनुसार पारि श्रमिक पाउँदैनन् । गत वर्ष कुशे गाउँपालिकाले शिक्षण सिकाइ अनुदान शीर्षकमा ३१ विद्यालयमा ५१ शिक्षकका लागि १ करोड र १७ वटा बालविकास केन्द्रलाई १७ लाख ९४ हजार रुपैयाँ दियो । उक्त अनुदानबाट मावि शिक्षकले मासिक २५ हजार, निमावि शिक्षकले मासिक १८ हजार र प्रावि शिक्षकले मासिक १५ हजार रुपैयाँ तलब खाँदै आएका छन् । बालविकास केन्द्रका शिक्षकले मासिक ६ हजार र सहयोगीले ३ हजार बुझ्छन् । गाउँपालिका अध्यक्ष हरिचन्द्र बस्नेतले सरकारी स्केलअनुसार तलब दिन नसकिए पनि केही मात्रामा राहत दिइएको बताए ।"
बोर्डिङमा चर्को श्रमशोषण,"सामुदायिक विद्यालयका निजी स्रोत शिक्षकभन्दा पनि बढी पीडामा छन्, निजी विद्यालय (बोर्डिङ) मा पढाउने शिक्षक । भेरी नगरपालिका३, थाप्लेकी जगती शाही, पुनम विक र शोभा शाह गोल्डेन एनपी फ्रेन्डसिप बोर्डिङमा पढाउँछन् । दैनिक ६ घण्टा पढाउने उनीहरूको मासिक तलब ५ हजारमात्र छ । जिल्लाका अधिकांश बोर्डिङका शिक्षकहरू आफ्नो तलब कति छ भन्नेबारे खुलाउन चाहँदैनन् । ६ कक्षासम्म पढाइ हुने फ्रेन्डसिपमा १८ शिक्षक कार्यरत छन् । उनीहरूको तलब न्यूनतम ५ हजारदेखि अधिकतम २० हजारसम्म छ । योभन्दा बढी त गिट्टी कुटेरै कमाउन सकिन्छ, तर तलब बढाउन माग गर्न सकिँदैन, एक शिक्षकले भने, चर्को बोल्यो भने त फाउन्डर (विद्यालय सञ्चालक)ले जागिरबाट निकालिहाल्छन्, त्यसैले मन लाग्दासम्म पढाउने हो, सकिएन भने छोड्ने हो ।शिक्षकलाई न्यून पारिश्रमिक दिने बोर्डिङले अभिभावकबाट मासिक शुल्क ७ सयदेखि २ हजारसम्म लिने गरेका छन् । भर्ना शुल्क, परीक्षा शुल्क, अतिरिक्त शुल्क छुट्टै लिइने गरेको अभिभावक कृष्णबहादुर खत्रीले बताए । हामीबाट मोटो पैसा असुल्छन्, शिक्षकलाई भने निकै थोरै तलब दिन्छन्, उनले भने, कम तलबमा काम गर्ने शिक्षकले कस्तो शैक्षिक गुणस्तर दिन सक्लान् ? पछिल्लो समय जाजरकोटका गाउँगाउँमा धमाधम बोर्डिङ स्कुल खुलेका छन् । मापदण्डविपरीत खुलेका तिनीहरूको भौतिक पूर्वाधार, शिक्षाको गुणस्तर भने अत्यन्त कमजोर छ । शिक्षा विकास तथा समन्वय एकाइको रेकर्डमा जाजरकोटमा बोर्डिङ स्कुलको संख्या २० भए पनि सातवटै स्थानीय तहमा करिब तीन दर्जन बोर्डिङ सञ्चालनमा छन् । खलंगामा मात्र करिब १ हजार ७ सय विद्यार्थी बोर्डिङमा अध्ययनरत छन् । लहँका ललित वलीले आर्थिक अवस्था राम्रो हुनेले आफ्ना बालबच्चालाई जिल्लाबाहिर पढाउने गरे पनि मध्यम स्तरका अभिभावकले जिल्लाकै बोर्डिङ स्कुलमा पढाउने गरेको बताए । सरकारी स्कुलमा राम्रो पढाइ हुँदैन, त्यसैले महँगो शुल्क तिरेर भए पनि बोर्डिङमा पढाउनुपर्ने बाध्यता छ, उनले भने । बोर्डिङ सञ्चालकहरू भने गच्छेअनुसार शिक्षकलाई सेवासुविधा दिने गरिएको बताउँछन् । फ्रेन्डसिपका सञ्चालक नरबहादुर खड्काले शिक्षकलाई कम्तीमा १० हजारसम्म तलब दिने गरिएको बताए ।"
ओमनसँग श्रम सम्झौता चाँडै,"(काठमाडौं)  श्रम, रोजगार तथा सामाजिक सुरक्षा मन्त्रालयले छिट्टै ओमनसँग श्रम सम्झौतामा हस्ताक्षर गर्ने तयारी गरेको छ । नेपाल र ओमनबीच श्रम सम्झौताको मस्यौदामा सहमति भएपछि हस्ताक्षर प्रक्रिया अगाडि बढाइएको हो । मन्त्रालयले श्रम सम्झौताको मस्यौदा स्वीकृतिका लागि मन्त्रिपरिषद् बैठकमा प्रस्ताव पेस गरिसकेको छ । श्रम समझदारीमा नेपालमै हस्ताक्षर गर्ने मन्त्रालयको योजना छ, श्रमका एक अधिकारीले कान्तिपुरलाई भने । हस्ताक्षर कार्यक्रममा सहभागी हुन ओमनका जनशक्तिमन्त्री शेख अब्दुल्लाह बिन नासेर अल वक्रीको समय लिइसकिएको ओमनका लागि राजदूत शर्मिला पराजुली ढकालले बताइन् । श्रम सम्झौता हुने मिति भने सार्वजनिक गरिएको छैन । श्रम सम्झौताका लागि नेपालको तदारुकताको प्रशंसा गर्दै ओमन सम्झौता गर्न व्यग्रतासाथ प्रतीक्षारत छ, नासेरको भनाइ उद्धृत गर्दै ढकालले भनिन्, नेपालीका लागि ओमन सुरक्षित गन्तव्य हो । हामी धेरै नेपाली कामदारलाई स्वागत गर्न चाहन्छौं । अन्तर्राष्ट्रिय श्रम संगठन (आईएलओ) को मापदण्ड पूरा हुने गरी समझदारी गर्न लागिएको हो । कामदार भर्ना प्रक्रियामा लाग्ने सबै खर्च रोजगारदाताले बेहोर्ने गरी समझदारी गर्न ओमन तयार छ । ओमन जाने कामदारले म्यानपावरलाई लागत शुल्क बुझाउनुपर्दैन । कामदारलाई विदेश पठाउन लाग्ने शुल्क रोजगारदाताले म्यानपावरलाई नै दिनेछ । टिकट र भिसाशुल्क पनि रोजगारदाताकै हुनेछ । हाल ओमन जाने नेपाली कामदारले एक लाख रुपैयाँ खर्च बेहोर्दै आएका छन् । म्यानपावर कम्पनीले पाउने सेवा शुल्क भने तोकिएको छैन । रोजगारदाता र म्यानपावरबीच आपसी सहमतिमा शुल्क तोक्ने बाटो श्रम सम्झौताको मस्यौदाले खुला गरेको छ, ओमनसँगको बैठकमा सहभागी मन्त्रालयका सहसचिव रामप्रसाद घिमिरेले भने । सम्झौतामा ओमनमा कार्यरत रहेका बेला कामदार बिरामी भए रोजगारदाताले नै जिम्मेवारी लिने उल्लेख छ । ओमनमा स्वास्थ्य खर्च निकै महँगो छ । श्रम विवाद भएमा कामदारले सहज रूपमा न्याय खोज्ने पनि व्यवस्था छ । त्यस बेला कामदारले अस्थायी रूपमा स्पोन्सर खोज्न सक्नेछन् । ओमनमा झन्डै १५ हजार नेपाली कार्यरत छन्, जसमध्ये ९० प्रतिशत घरेलु सेवाअन्तर्गत कार्यरत छन् ।"
मुआब्जा नभए क्षतिपूर्तिसहित फुकुवा,"(गोरखा)  प्रस्तावित जलाशययुक्त बूढीगण्डकी जलविद्युत् आयोजनाको मोडल र लगानी अनिश्चित छ । निर्माण प्रक्रियामा जानुअघि डुबानमा पर्ने जग्गाको मुआब्जा निर्धारण र वितरण जारी छ । तर डुबानमा पर्ने आरुघाट, आर्खेत र खहरे क्षेत्रको मुआब्जा निर्धारण हुन सकेको छैन । ३ वर्षदेखि यहाँ घरजग्गाको कारोबार रोक्का छ । जग्गाको मुआब्जा वितरण भएका क्षेत्रमा घरगोठलगायत संरचना, बोटबिरुवा तथा फलफूलको तथ्यांक लिने काम सकिएको छ । पुनर्वास एवं पुनःस्थापनाको टुंगो नलाग्दा सर्वसाधारण भने आक्रोशित छन् । जग्गा रोक्का भएयता गोरखामा ४ जना प्रमुख जिल्ला अधिकारी फेरिए । प्रजिअ नेतृत्वको समितिले मुआब्जा निर्धारण गर्छ । छिटो मुआब्जा निर्धारणको माग गर्दै प्रभावितहरू पटकपटक डेलिगेसन जान्छन् । ज्ञापनपत्र बुझाउँछन् । तर हातलाग्यो शून्य हुन्छ । जोखिम र विवादमा पर्ने डरले मुआब्जा निर्धारण हुन सकेको छैन । जग्गा रोक्काले व्यापार व्यवसाय चौपट बनेको आरुघाटका स्थानीय नारायणप्रसाद श्रेष्ठले बताए । दुईतीन आनामा टहरो बनाएर व्यापार गर्नेहरू छन्, आफ्नो सम्पत्ति धितो राखेर व्यवसाय गर्न पाएका छैनौं, उनले भने, सम्पत्ति छ तर बालबालिका पढाउन जायजेथा बेच्न पाइँदैन । प्रभावितप्रति सरकारले बेवास्ता गरेको आरुघाटका दिनेश ढकालले बताए । मुआब्जा निर्धारण छिटो नसके सडक आन्दोलनमा जाने उनको चेतावनी छ । सरकारबाट हलो अड्काएर गोरु चुट्ने काम भएको छ, मुआब्जा पनि नतोक्ने, जग्गा पनि रोक्का गर्ने, उनले भने, जनतालाई अन्यायमा पार्न पाइँदैन । मुआब्जा नतोके जग्गा फुकुवा गर्न प्रभावितहरूको माग छ । बजार क्षेत्रको उचित र छिटो मुआब्जा निर्धारण गर्न आरुघाट गाउँपालिका अध्यक्ष पूर्ण दाहालले आग्रह गरे । जनतालाई पिल्साएर आयोजना बनाउनुको अर्थ छैन, उनले भने, मुआब्जा निर्धारण नभए क्षतिपूर्तिसहित जग्गा फुकुवा गरियोस् । जग्गा रोक्का गरेर प्रभावितलाई अलमलमा राख्न नहुने उनको तर्क छ । मुआब्जाको विषयमा पटकपटक छलफल भएको र छिट्टै टुंगोमा पुग्ने प्रजिअ देवेन्द्र लामिछानेले बताए ।"
पत्नी र छोरीको हत्यापछि आत्महत्या,"विराटनगर (कास) इटहरी उपमहानगर १६ पकली, कान्छी चोकका राजेश शर्माले पत्नी र छोरीको हत्या गरेर आत्महत्या गरेका छन् । सुनसरीका एसपी यज्ञविनोद पोखरेलका अनुसार ३५ वर्षीय राजेश शर्माले पत्नी पुनम र १० वर्षीय छोरी स्वस्तिकाको बुधबार हत्या गरेर आत्महत्या गरेका हुन् । छोरा कृष र अर्की छोरी कृतिका घटनाको समय घरबाहिर रहेकाले बच्न सफल भएको प्रहरीले जनाएको छ । एसपी पोखरेलका अनुसार राजेश पत्नीको हत्या गरेर बाकसमा र छोरीको शवलाई बोरामा हालेर खाटमुनि राखी झुन्डिएको अवस्थामा फेला परेका थिए । हत्याको मुख्य कारण पारिवारिक झगडा हुन सक्ने प्रहरीको अनुमान छ । प्रहरीले तीनवटै शव पोस्टमार्टपछि बिहीबार परिवारलाई बुझाएको छ । विराटनगरको कञ्चनबारीमा रहेका पुनमका माइती पक्षले भने राजेशका परिवारको मिलोमतोमा घटना भएको दाबी गरेका छन् ।"
बस र कार जुध्दा मृत्यु,"रौतहट (कास) नारायणगढबाट गौर आउँदै गरेको ग१ख ६१०७ नम्बरको रात्रिबस र बीआर ०५ एबी ८०५५ नम्बरको कार बुधबार राति चन्द्रपुर४ स्थित पूर्वपश्चिम राजमार्गको धन्सार पुलनजिक जुध्दा एक जनाको मृत्यु भएको छ । कारमा सवार भारत रक्सौलका २५ वर्षीय सागर कुमारको मृत्यु भएको प्रहरीले जनाएको छ । चन्द्रपुर६ का बस चालक दावा लामा, कारमा सवार भारत मोतिहारी१ का मुस्ताक आलम र उदय साहको अवस्था सामान्य छ । त्यसैगरी पूर्वपश्चिम राजमार्गको डन्डामा बस र बोलेरो जिप जुध्दा नवलपरासी जमुनियाका बलियार सुनारको घटनास्थलमै मृत्यु भएको छ । ८ जना घाइते छन् । प्रहरीका अनुसार बिहीबार बिहान काठमाडौंबाट सुर्खेत जाँदै गरेको बस र बुटवल जाँदै गरेको बोलेरो जुधेका हुन् ।"
कुटपिटपछि हत्या,"गण्डकी (कास) भलिबल खेल्न जम्मा भएका स्थानीय युवाबीच झगडा हुँदा स्याङ्जाको हरिनास गाउँपालिका५, बलिडाँडाका २९ वर्षीय महेन्द्र आलेको मृत्यु भएको छ । बुधबार राति कुटपिटबाट उनको घटनास्थलमै मृत्यु भएको प्रहरीले जनाएको छ । घटनामा संलग्न भएको आरोपमा प्रहरीले ५ जनालाई बिहीबार पक्राउ गरेको छ ।"
बालिका चोरी गर्ने पक्राउ,तेह्रथुम (कास) लालीगुराँस नगरपालिका १ भुल्केबाट ६ वर्षीया बालिका चोरी गर्ने एक भारतीय नागरिकलाई स्थानीयले नियन्त्रणमा लिएर प्रहरीलाई बुझाएका छन् । भारतको दार्जिलिङ पानीट्यांकी कोलाबारी घर भएका २८ वर्षीय विश्वनाथ मण्डललाई स्थानीयले नियन्त्रणमा लिएका हुन् । मण्डलले घरमा कोही नभएको मौका पारी एलिना गुरुङकी ६ वर्षीया छोरी रोषनी गुरुङलाई चोरी गरेर लैजाँदै गर्दा स्थानीयले थाहा पाई लालीगुराँस नगरपालिका १ डोप्कीले क्षेत्रबाट नियन्त्रणमा लिएको वडा नम्बर १ का वडा सदस्य महेन्द्र गुरुङले बताए । मण्डल दुई वर्षदेखि वसन्तपुर बजारमा कार्पेन्टरको काम गर्दै आएका थिए । उनलाई नियन्त्रणमा लिएर अनुसन्धान थालिएको इलाका प्रहरी कार्यालय वसन्तपुरका प्रहरी निरीक्षक आशाराम चौधरीले बताए ।
चितुवाको आक्रमणबाट मृत्यु,दमौली (कास) घरनजिकै परालको टौवामा पिङ खेल्दै गर्दा मंगलबार चितुवाको आक्रमणबाट तनहुँको भानु नगरपालिका१ जामुनेगैह्राका ४ वर्षीय आशिष बानियाँको मृत्यु भएको छ । गम्भीर घाइते उनको डुम्रेस्थित लक्ष्मी अस्पतालमा मृत्यु भएको प्रहरीले जनाएको छ ।
मातृभाषा शिक्षा जहाँको तहीँ,"(काठमाडौं)  शिक्षा मन्त्रालयले दुई दशकयता नेपाली र संस्कृतबाहेक मुलुकमा बोलिने २६ भाषामा ऐच्छिक एकएक विषयको पाठ्यक्रम तथा पाठ्यपुस्तक प्रकाशन गर्दै आएको छ । मातृभाषाको पाठ्यपुस्तक प्रकाशन गरेपछि सामुदायिक विद्यालयमा स्थानीय भाषा जानकार शिक्षकले समुदायको बाहुल्यअनुसार भाषा पढाउन थाले । तर शैक्षिक सत्र २०७६ सम्म आइपुग्दा पनि कति विद्यालयले मातृभाषा पढाइरहेका छन् भन्ने तथ्यांक मन्त्रालयसित छैन ।सुरुमा रहर लागेर स्थानीय विषयका रूपमा बान्तवा भाषा पढाइयो, इलामको सूर्योदय नगरपालिका११ केराबारी आधारभूत विद्यालयका शिक्षक जंगबहादुर राई भन्छन्, तर, मातृभाषा पढाएबापत् सरकारले थप सुविधा दिएन । अतिरिक्त कक्षा लिँदा लिँदा आफैं हैरान भइयो । स्थानीय अभिभावकले बान्तवा होइन, अंग्रेजी चाहियो भन्न थाले । चार वर्षसम्म पढाएपछि छाड्यौं । मातृभाषामा पठनपाठनलाई सरकारले संरक्षण गर्न नसकेको उनको गुनासो छ ।२०४७ को संविधानको धारा १८ (१) मा मुलुकमा बसोबास गर्ने सबै समुदायलाई आफ्नो भाषा, लिपि र संस्कृतिको संरक्षण र संवर्द्धन गर्ने अधिकार हुने र उपधारा (२) मा बालबालिकालाई प्राथमिक तहसम्म आफ्नो मातृभाषामा शिक्षा दिने गरी विद्यालय सञ्चालन गर्न पाउने उल्लेख छ । त्यसैअनुसार शिक्षा मन्त्रालयले कक्षा १ देखि ५ सम्म एक विषय पाठ्यक्रम तथा पाठ्यपुस्तक निर्माण गरेको छ ।सरकारले मातृभाषा शिक्षा नीति २०४९ सालमा जारी गरेको थियो । २०५४ सालदेखि मातृभाषाको शिक्षासम्बन्धी कार्य थालिएको हो । त्यसयता रैथाने मातृभाषाका पाठ्यपुस्तक निर्माण गरिँदै आएको छ । हालसम्म कक्षा ५ सम्म पाठ्यक्रम र पाठ्यपुस्तक निर्मित भाषाहरूमा मैथिली, भोजपुरी, अवधि, लिम्बू, बान्तवा राई, चाम्लिङ राई, शेर्पा, गुरुङ, तामाङ, मगर, नेपालभाषा, थारू, सुनुवार, राजवंशी, याक्खा, मुगाली, थारू (मध्यक्षेत्र), तामाङ (सम्भोटा), धिमाल, मगर (अठार मगरात) तथा बज्जिका छन् । त्यसैगरी कुलुङ कक्षा ४ सम्म, रानाथारू, चेपाङ र खालिङ राई कक्षा २ तथा माझी भाषा कक्षा १ को पाठ्यपुस्तक निर्माण भएको छ ।मन्त्रालयअन्तर्गत पाठ्यक्रम विकास केन्द्रका महानिर्देशक लेखनाथ पौडेल समुदायको मागअनुसार ऐच्छिक विषयका रूपमा मातृभाषाको पाठ्यपुस्तक निर्माण हुँदै आएको बताए । पहिचानका निम्ति भाषा सिक्नेको प्रभाव छ, त्यसैले समुदायको मागअनुसार एक विषय मातृभाषाको पाठ्य पुस्तक निर्माण गरिंदै आएको छ, मातृभाषामा सबै विषयको पाठ्यपुस्तक निर्माण सम्भव नभएको उल्लेख गर्दै महानिर्देशक पौडेल भन्छन्, तर हामीले उत्पादन गरेको एक विषय मातृभाषाको पाठ्यपुस्तक कुन विद्यालयमा कतिले पढ्छन् भन्ने कुनै रेकर्ड छैन ।सरकारले सबैका लागि शिक्षा, २०१५ को ६ बुँदे उद्देश्यमा एक बुँदा थपिएको थियो । थपिएको बुँदा मातृभाषा शिक्षा थियो । त्यसैअनुसार विभिन्न मातृभाषाका पाठ्यक्रम र पाठ्यपुस्तक निर्माण गरिंदै आएको छ । समुदायले मागेकै भरमा एक विषय पाठ्यपुस्तक निर्माण गर्ने गरिएको छ । ती पाठ्यपुस्तक सामुदायिक (सरकारी) विद्यालयमा लागू गर्ने भनिएको छ । मन्त्रालयले मातृभाषा पाठ्यपुस्तक निर्माण गरे पनि पठनपाठनका निम्ति शिक्षक दरबन्दी सिर्जना गरेको छैन । मातृभाषाका पाठ्यपुस्तक पठनपाठन स्थिति र प्रभावको अवलोकन, मूल्यांकन गरिएको छैन ।विज्ञका अनुसार सरकारको निम्ति मातृभाषा दातालाई रिझाउने हतियार बनेको छ । मातृभाषा अभियन्ता भाषाविद् अमृत योञ्जन तामाङ संवैधानिक अधिकारमा व्यवस्था भएको मातृभाषा शिक्षा तीन दशक भइसक्दा पनि सरकारको व्यवहार जहाँको तहीँ रहेको बताउँछन् । सरकारले दातृ निकायलाई रिझाउन मातृभाषा शिक्षाको बुँदा थपियो, तामाङ भन्छन्, पाठ्यपुस्तक व्यवहारमा उतार्ने प्रयास भएन । पाठ्यपुस्तक बनाइएका भाषाको गन्ती गर्दा दातालाई रिझाउन सजिलो हुने गरेको छ ।सुरुको अवस्थामा मातृभाषा बाहुल्य रहेका विद्यालयका शिक्षकले चासो दिए । आफू मातृभाषी वक्ता भएकैले अतिरिक्त कक्षा पढाउन थाले । खासमा सरकारले मातृभाषा पढाउन छुट्टै शिक्षकको व्यवस्था गर्छ र दरबन्दी आउँछ भन्ने ठानेका थियौं, सूर्योदय११ केराबारी आधारभूत विद्यालयका शिक्षक राईले भने, तर, समुदायले मातृभाषाको महत्त्व बुझेन । बोलीचालीमा रहेको भाषालाई संस्कार, संस्कृतिसित जोडेर पढाउन खोज्दा उल्टै सास्ती बेहोर्नुपर्यो । मातृभाषा पढेर के हुन्छ र ? भन्ने समाजको सोचाइ पाइरहेका छौं ।पाठ्यपुस्तक निर्माण गरिएका भाषामध्ये मैथिली, भोजपुरी, नेवार (नेपालभाषा), तामाङ र लिम्बू समृद्ध भाषा मानिन्छन् । हाम्रो चाहना आमाको काखबाट भरखरै छुटाएर स्कुल पुर्याइने बालबालिकालाई मातृभाषामै पढ्न पाउनुपर्छ भन्ने हो, नेवाः बस्ती नेवाः भाषाका अभियन्ता दीपक तुलाधर भन्छन्, सरकारले हाम्रा कुरा सुन्दैन । उल्टै कलिला बालबालिकालाई अंग्रेजी भाषाको मोहमा पार्ने काम भयो । समाजलाई मातृभाषाको महत्त्व बुझाउने काम भएन ।सरकारले एकातर्फ मातृभाषा ऐच्छिक विषय र अर्कोतर्फ बहुभाषिक शिक्षासमेत अघि बढाएको छ । शिक्षा मन्त्रालयले गरेको एक अध्ययन प्रतिवेदनले बालबालिकालाई ८ वर्षको उमेरसम्म मातृभाषाको माध्यमबाट पठनपाठन गर्दा प्रभावकारी हुने भनेको छ । अंग्रेजीको माध्यमबाट पढाउँदा अन्य विषयको सम्भावित उपलब्धिको मूल्य चुकाउनुपरेको देखियो र अंग्रेजी विषयमा समेत राम्रो दखल देखिएन, कक्षा १ मा भर्ना हुँदा १३ लाख र एसईई दिंदा ५ लाखमात्र हुनुको कारण पहिल्याउँदै प्रतिवेदनमा भनिएको छ, विद्यालय पढ्ने विद्यार्थीहरू यसरी बीचैमा हराउनुका धेरै कारणमध्ये एउटा कारण विद्यालयमा आआफ्नै मातृभाषामा व्यवहार नपाउनु पनि हो । विज्ञको मतअनुसार सिद्धान्ततः मातृभाषा शिक्षा भनेको आमाले बच्चालाई दूध खुवाएजस्तै हुनुपर्ने हो । आमाले शिशु जन्मेपछि दूध खुवाउँछन्, हुर्कंदै ६ महिना पुगेपछि ठोस लिटो खुवाउँछन् । ठोस खानेकुरा चपाएर खुवाउँदै अभ्यस्त तुल्याएजस्तै मातृभाषा पनि क्रमशः हुनुपर्छ भन्दै आएका छौं, तामाङ भाषाका व्याकरण तथा पाठ्यपुस्तक लेखकसमेत रहेका योञ्जन भन्छन्, समस्या जहाँको तहीं छ, केही निकास ननिस्कने काममा के लागिरहौं जस्तो लागिरहन्छ आजभोलि । न समुदायले बुझ्न सकेको छ । न सरकारले पहल गरेको छ । २०७२ मा संविधान जारी भएपछि धेरै काम होला भन्ने थियो । तर कसैले केही बोल्दैन । उपलब्धिविहीन आन्दोलन भयो । हामी अधिकारमुखी भयौं । मातृभाषा शिक्षा सरकारको देखाउने दाँतमात्र भयो ।त्रिभुवन विश्वविद्यालयका सहप्राध्यापक प्रेम फ्याक नीति निर्माण तहले झारा टार्नेमात्र गरेको बताउँछन् । संवैधानिक रूपमा मातृभाषा उल्लेख भएकाले मात्र शिक्षा नीतिमा समेटिएको छ, बहुभाषिक शिक्षा अनुसन्धाता फ्याक भन्छन्, शिक्षा भनेको पाठ्यक्रम र पाठ्यपुस्तक बनाउनु मात्रै होइन । देशको विशेषतालाई अविच्छिन्न राख्न समाज मनोविज्ञानलाई सकारात्मक सोच, शिक्षासँग जोडिएका शिक्षक, शिक्षण विधि, माध्यम इत्यादि पहल हुनुपर्छ ।उनी लिम्बू भाषा जान्नु र लिम्बू भाषा पढाउनु फरक कुरा भएको उल्लेख गर्छन् । अभिभावकले सन्तानले अंग्रेजी भाषा जानुन् भन्ने चाहना राख्नु स्वाभाविक हो, प्रश्न सोधाइमा गल्ती हुने उल्लेख गर्दै उनी भन्छन्, त्यसको मतलब नेपाली, गणित, मातृभाषा, सामाजिक विषय पनि उत्तिकै जानुन् भन्ने चाहन्छन् । मातृभाषा सिक्नु भनेको अंग्रेजी नसिक्नु, नपढ्नु होइन । मातृभाषालाई एउटा विषयका रूपमा नभई शिशु, बाल कक्षादेखि मातृभाषाको माध्यमबाट पठनपाठन गर्नु भन्ने बुझाइ हुनुपर्ने उनको मत रहेको छ ।आधारभूत तथा निःशुल्क शिक्षा ऐन, २०७५ ले मातृभाषामा दिइने शिक्षाको व्यवस्था उल्लेख छ । मातृभाषी शिक्षा भन्नाले नेपालमा बोलिने नेपाली समुदायको कुनै मातृभाषाका माध्यमबाट दिइने शिक्षा सम्झनुपर्छ र सो शब्दले मातृभाषामा आधारित बहुभाषिक शिक्षालाई समेत जनाउँछ, दफा २८ (१) मा भनिएको छ, नेपालमा बसोबास गर्ने प्रत्येक नेपाली समुदायका नागरिकलाई आफ्नो मातृभाषामा आधारभूत तह वा माध्यमिक तहसम्मको शिक्षा प्राप्त गर्ने अधिकार हुनेछ ।"
ओमानसँग नेपाल पराजित,"काठमाडौं (कास) आयोजक ओमानसँग बिहीबार ६ विकेटले पराजय भएसँगै नेपाल पाँच राष्ट्र सम्मिलित ट्वान्टी२० अन्तर्राष्ट्रिय प्रतियोगितामा तेस्रो भएको छ । नेपालमाथिको विजयले ओमान शतप्रतिशत नतिजाको साथ विजेता बनेको छ । ओमानले टस जितेपछि ब्याटिङमा आएको नेपाल अल अमेरात क्रिकेट मैदानमा ११ ओभरमै ६४ रनमा अलआउट भयो । नेपालको ट्वान्टी२० अन्तर्राष्ट्रियमा यो दोस्रो न्यून स्कोर हो । सन् २०१५ को विश्व ट्वान्टी२० छनोटमा आयरल्यान्डसँग बेलफास्टमा नेपाल ५३ रनमै अलआउट भएको थियो । २७ रनभित्र ४ विकेट गुमाए पनि ओमानले ११५ ओभरमा लक्ष्य पूरा गर्यो । राउन्ड रोबिनका आधारमा सबै चार खेल जितेर ओमानले उपाधि हात पार्यो । आयरल्यान्ड ३ विजय र १ पराजयका साथ दोस्रो स्थानमा रह्यो । नेपाल दुई विजयका साथ तेस्रो स्थानमा रह्यो । पहिलो दुई खेलमा हङकङ र नेदरल्यान्डस्लाई पराजित गरेको नेपालले त्यसपछि आयरल्यान्ड र ओमानसँगको खेल गुमाउन पुग्यो ।नेदरल्यान्ड्स चौथो र हङकङ पाँचौं स्थानमा रह्यो । नेदरल्यान्ड्सले १ खेलमात्र जित्यो भने हङकङ सबै चार खेलमा पराजित भयो । नेदरल्यान्ड्सको एकमात्र विजय हङकङसँग थियो । सुरजकुमारले अविजित ४२ रन बनाउँदै ओमानलाई विजय दिलाए । ओमानले १२ ओभरमा करण केसीलाई १६ रन प्रहार गर्दै खेल जितेको थियो । त्यसमा सुरजले दुई छक्कासहित १५ रन प्रहार गरेका थिए । सुरजले सन्दीप गोउडसँग पाँचौं विकेटमा २६ बलमा अविजित ३८ रन जोडे । त्यसमा गोउडको योगदान ७ बलमा ३ रन थियो । सन्दीप लामिछानेले पहिलो ओभरमै अकिब इल्यासलाई शून्यमा रनमा आउट गरी नेपाललाई राम्रो सुरुवात दिलाएका थिए । करणले अमिर कलिमलाई ८ र नसिम खुसीलाई १ रनमा आउट गरे । सोमपाल कामीले खावर अलीलाई ९ रनमा आउट गरी नेपाललाई केही क्षण प्रतिस्पर्धात्मक स्थितिमा ल्याए पनि सुरजको इनिङ्सले खेल टुंगाएको थियो । युवा ओपनर इशान पाण्डे (२) लाई पहिलो ओभरमै गुमाएसँगैं नेपालको पतन सुरु भएको थियो । तेस्रो ओभरमा कप्तान पारस खड्का पनि ५ रनमै आउट भएपछि नेपालमाथि दबाब थपिएको थियो । आरिफ शेखले नेपालबाट सर्वाधिक २० रन बनाए । १३ बल खेलेका उनले २ चौका र १ छक्का प्रहार गरे । उनकै कारण दीपेन्द्रसिंह ऐरी ११ रनमा आउट भए ।विनोद भण्डारी ४, सन्दीप जोरा शून्य, सोमपाल र करण ८८, सन्दीप र अविनाश बोहरा २२ रनमा आउट भए । ओमानका देब्रेहाते स्पिनर अमिर कलिमले ५ विकेट लिए । उनले ४ ओभरमा १५ रन मात्र खर्चेका थिए । बिलाल खानले २ तथा मोहम्मद नदिम र खावर अलीले ११ विकेट लिए ।नेपालबाहेक अन्य चार राष्ट्र अर्को हप्ता यूएईमा सुरु हुने विश्व ट्वान्टी२० छनोटमा प्रतिस्पर्धा गर्दै छन् । तीन महिनाअघि सिंगापुरमा भएको विश्व ट्वान्टी२० एसिया क्षेत्रमा नेपाल तेस्रो भएपछि छनोटमा पुग्ने मौका गुमाएको थियो ।"
अग्रवालको लगातार शतक,"पुने मायंक अग्रवालले लगातार दोस्रो खेलमा शतक प्रहार गरेपछि भारतले दक्षिण अफ्रिकाविरुद्धको दोस्रो टेस्टको पहिलो दिन बिहीबार बलियो सुरुवात लिएको छ । अग्रवालले अब भारतको उद्देश्य पाँच सय रनको स्कोर हुनुपर्ने पनि बताए । भारत विजयी रहेको पहिलो टेस्टमा उनले प्रारम्भिक ब्याट्सम्यानका रूपमा दोहोरो शतक बनाएका थिए । यसपल्ट भने टस जितेर पहिले ब्याटिङ रोजेको भारतका लागि उनले १ सय ८ रन बनाए । खराब प्रकाशका कारण चाँडै टुंगेका पहिलो दिनको खेल समाप्त हुँदा भारतले तीन विकेटमा २ सय ७३ रन बनाएको छ । त्यसमा कप्तान विराट कोहली ६३ र उपकप्तान अजन्के रहाने १८ रन बनाएर खेलिरहेका छन् । उनीहरूदले चौथो विकेटका लागि ७५ रनको साझेदारी गरिसकेका छन् । भारतको यो प्रदर्शनपछि दक्षिण अफ्रिकी बलर दबाबमा आएको देखिए र अब घरेलु टिमका उद्देश्य अग्रवालले भनेजस्तै ठूलो स्कोर हुनेछ ।आफ्नो प्रदर्शनमा २८ वर्षीय ब्याट्सम्यानले खुसी पनि देखाए । उनले भने, भारतीय टिम अहिले बलियो स्थितिमा पुगेको छ । टस जितेर पहिले ब्याटिङ गर्दा यस्तै प्रदर्शन चाहिन्छ । अब हाम्रो उद्देश्य ४ सय ५० देखि ५ सय रनको बीचमा स्कोर खडा गर्नु हुनेछ । यस्तो भएको खण्डमा जितसम्म पुग्न हामीले फेरि दोहराएर ब्याटिङ गर्ने चिन्ता लिनु पर्दैन । यो स्थितिले दक्षिण अफ्रिका आफैं पनि दबाबमा आउने निश्चितजस्तै छ ।भारतका लागि ५० टेस्टमा नेतृत्व गरिरहेका कोहलीले फास्ट बलर भेरनन फिलान्डरको बलमा चौका प्रहार गर्दै आफ्नो अर्धशतक पूरा गरे । तर दिनको नायक रहे, अग्रवाल । अर्का दक्षिण अफ्रिकी तीव्र बलर अनरिच नोरट्जको बाउन्सर उनको हेलमेटमा लागे पनि उनले डटेर खेले । लन्च अगाडिको अन्तिम ओभरमा उनले तिनै नोरट्जको बलमा तीन सुन्दर अफ ड्राइभ प्रहार गरे । दायाँ हाते ब्याट्समयान मयन्काले दोस्रो विकेटका लागि चेतेश्वर पुजारासँग मिलेर दोस्रो विकेटका लागि १ सय ३८ रन जोडे ।दिनको सुृरुमै प्रारम्भिक ब्याट्सम्यान रोहित शर्मालाई सस्तोमा गुमाएयता उनीहरूले भारतीय इनिङ्स अगाडि बढाएका हुन् । अग्रवाल अन्त्यमा फास्ट बलर कसिगो रबाडाको बलमा दक्षिण अफ्रिकी कप्तान फाफ डे प्लेसिसले स्लिपमा क्याच लिएपछि आउट भए । खेलमा क्रममा मैले सजिलै चौका प्रहार गर्दै अवसर पनि पाएँ, केही क्षणमा दक्षिण अफ्रिकाले सुन्दर बलिङ पनि गर्यो । उनीहरूको बलिङ समग्रमा ब्याट्सम्यानलाई परीक्षाको रूपमा रह्यो, भारतका लागि छैटौं टेस्ट खेलिरहेका अग्रवालले थपे ।रोहितको विकेट भने रबाडाको नाममा रह्यो । उनले १० ओभरम्म खेलेर १४ रन बनाए र विकेटकिपर क्विन्टेन डे ककलाई क्याच दिए । पहिलो टेस्टको दुवै इनिङ्समा शतक बनाएका रोहितका लागि यो खराव प्रदर्शन रह्यो । चेतेश्वर पुजाराले १ सय १२ बल खेली एक छक्का र नौ चौका प्रहार गर्दै ५८ रन बनाए । रबाडाले पुजाराको विकेट पनि आफ्नो नाममा लेखाए । विशाखापटनमा भएको त्यस टेस्ट जितेर तीन खेलको सिरिजमा भारतले १० को अग्रता लिएको थियो ।"
श्रीलंकाद्वारा ह्वाइटवास,"लहोर कम अनुभवी खेलाडी बटुलेर पाकिस्तान पुगेको श्रीलंकाले बुधबार राति ट्वान्टीट्वान्टी सिरिज ३० ले जितेर ह्वाइटवास गरेको छ । तेस्रो खेलमा श्रीलंका १३ रनले विजयी रह्यो । जितका लागि १ सय ४८ रनको लक्ष्य पछ्याइरहेको पाकिस्तानले २० ओभरमा ६ विकेट गुमाएर १ सय ३४ रन मात्र बनाउन सक्यो ।लेग स्पिनर वानिन्दु हसरन्गाले २१ रन खर्चेर ३ विकेट लिएपछि खेल श्रीलंकाको पक्षमा मोडिएको थियो । ह्यारिस सोहिलले ५० बलमा ५२ रन बनाए, त्यसले टिमलाई फाइदा पुगेन् । सोहिल १६ औं ओभरमा हसरन्गाकै बलमा आउट भए र पाकिस्तानमाथि दबाब सिर्जना भएको थियो । पाकिस्तानी कप्तान सरफराज अहमदले १७ रन मात्र बनाउन सके ।आजको जित निकै महत्त्वपूर्ण रह्यो, श्रीलंकाली कप्तान दसुन सानकाले भने, हाम्रा सबै खेलाडीले एक ढिक्का भएर खेले र यो नै हाम्रो अहिलेको सफलताको कारण हो । हाम्रो टिममा अहिले कोही पनि ठूलो स्टार खेलाडी छैन । तर जति छन्, ती सबै प्रतिभाशाली छन् । उनीहरूले चलाखीपूर्ण क्रिकेट खेले र हामी विजयी रह्यौं ।"
राई र तामाङ चेक प्रस्थान,काठमाडौं (कास) चेक गणतन्त्रमा हुने २७ औं एसकेडीयूएन विश्व सोतोकान कराते च्यामिपयनसिपमा सहभागी हुन कृष्ण राई र नेपाल सोतोकान कराते डो संघका अध्यक्ष एवं खेलाडी धिर्जेमान तामाङ चेक प्रस्थान गरेका छन् ।चेकको कारलोभी भेरीमा अक्टोबर ११ देखि १३ अक्टोबरसम्म आयोजना हुने च्यामिपयनसिपमा तामाङले भेट्रान्स ५० वर्षमाथिको विधामा प्रतिस्पर्धा गर्ने छन् भने संघीय प्रतिनिधिसभाका सांसद राई अफिसियलका रूपमा रहेका छन् ।
प्रिन्स उपाधिनजिक,"काठमाडौं (कास) नेपालका प्रिन्स दाहाल लिनिङ दक्षिण एसियाली यू२१ रिजनल ब्याडमिन्टन च्याम्पियनसिपको पुरुष एकलमा उपाधिनजिक पुगेका छन् । प्रिन्सले उपाधिका लागि प्रतियोगितामा तेस्रो वरीयता प्राप्त भारतका सराथ दुन्नानको सामना गर्ने छन् ।बुधबार भएको सेमिफाइनलमा दुबई इन्टरनेसनलका विजेता प्रिन्सले प्रतियोगितामा चौथो वरीयता प्राप्त श्रीलंकाका रन्थुस्का ससिन्दुलाई १६२१, २११५, २११८ ले पराजित गरेका थिए । पुरुष एकलमै नेपाली खेलाडी प्रफुल महर्जन भने प्रतियोगिताका तेस्रो वरीयताका भारतका सराथ दुन्नानसँग क्वाटरफाइनलमा १८२१, २११४ र २०२२ को प्रतिस्पर्धात्मक खेलमा पराजित हुन पुगे ।महिला एकलतर्फ भने नेपाली खेलाडीहरू पहिलो चरणबाटै बाहिरिएका थिए । पुरुष युगलतर्फ प्रिन्स र प्रफुलको जोडी पाकिस्तानी जोडीसँग क्वाटरफाइनलमा पराजित भएका थिए । महिला युगलमा रसिला महर्जन र जेसिका गुरुङको जोडी भारतीय खेलाडी दीपशिखा सिंह र मानषी सिंहको जोडीसँग क्वाटरफाइनल पराजित भएका थिए ।मिश्रित जोडीतर्फ रसिला महर्जन र प्रफुल महर्जनको जोडी भारतका सराथ दुन्ना र दीपशिखा सिंहको जोडीसँग सेमिफाइनलमा १३२१, १५२१ ले तथा प्रिन्स दाहाल र जेसिका गुरुङको जोडी भारतकै साई चरण कोया र मानषी सिंहको जोडीसँग सेमिफाइनलमै २०२२, १७२१ ले पराजित भए । यसका साथै नेपाली टोलीले तीन कास्य प्राप्त गर्न सफल भएको छ ।नेपाली टोलीले मिक्स टिम इभेन्ट्समा पनि एक कांस्य पाएको थियो । नेपाल भारतसँग सेमिफाइनलमा २३ को सेटमा पराजित हुँदै कास्यमा खुम्चिएको थियो । नेपाली टोलीमा पुरुषतर्फ प्रिन्स दाहाल, प्रफुल महर्जन, रुकेश महर्जन तथा महिलातर्फ रसिला महर्जन, जेसिका गुरुङ र सीमा राजवंशी रहेका छन् । टिम व्यवस्थापकमा नेपाल ब्याडमिन्टन संघका सचिव नवीनविक्रम शाह र प्रशिक्षकमा किरण थापा रहेका छन् ।"
अस्ट्रेलियाको वर्चस्व,"(क्यानबेरा, अस्ट्रेलिया)  खेलतालिका सार्वजनिक भएलगत्तै नेपाल र आयोजक अस्ट्रेलियाविरुद्धको खेलको नतिजाको अनुमान सबैले गरिसकेका थिए । दक्षिण एसियाली क्षेत्रमै संघर्षरत नेपाली टिमका लागि विश्वकपमा छनोट हुने योजना बनाएको टिमविरुद्ध खेल्दा सँधै क्षति नियन्त्रणकै विषय हुने गर्छ ।विश्वकप २०२२ र एसियन कप २०२३ को छनोटको रूपमा रहेको समूह बी को खेलमा नेपालल जीआईओ रंगशालामा बिहीबार ५० ले पराजित भयो । अस्ट्रेलियाले दोस्रो चरणको छनोटको तीन खेलमा नेपालको यो तेस्रो हार हो । कुवेतविरुद्ध ७० ले स्तब्ध भएपछि नेपालले ताइवानलाई २० ले हराएर हौसला बढाएको थियो । जेमी म्याक्लारेनले ह्याट्रिक गरे । ह्यारी साउटरले एक गोल गरे । अर्को एक गोल आत्मघातीको रुपमा रह्यो । त्यसैले अस्ट्रेलियाले पाहुना टिममाथि वर्चस्व काम गर्यो ।अत्तालिएजस्तो देखिएको नेपाली टिमका गोलकिपर किरण चेम्जोङले रञ्जित धिमालको सहज ब्याक पास मा ठूलो भूल गर्न पुगे । उनले बल क्लियर गर्ने प्रयास गरे पनि रिबाउन्ड भयो र त्यसमा आयोजक सकरुज ले पाँच मिनेटपछि नै अग्रता लियो । आरोन मोयको प्रहारमा चेम्जोङबाट फर्केको बललाई जेमी म्याक्लारेनले नजिकबाट गोलमा परिणत गरे ।अस्ट्रेलियाको वर्चस्वमा फेरि १९ औं मिनेटमा गोल भयो । अजिज बेहिचको क्रसमा रायन गन्टले हेडद्वारा क्म्याक्लारेनलाई बल उपलब्ध गराएर र उनले त्यसलाई हेडद्वारा गोलमा परिणत गर्दै अस्ट्रेलियालाई २० को अग्रता दिलाए ।सकरुजले शारीरिक बलियोपनको फाइदा लिँदै सेट पिस मा अर्को गोल गर्यो । ह्यारी साउटरले क्रेग गुडविनको कर्नरमा २४ औं मिनेटमा गोल गर्दै ३० बनाए । खेलले आधा घन्टा छँदा गोलकिपर चेम्जोङले लगातार बचाउ गर्दै कम गोलको अन्तरलाई कायमै राखिदिएका थिए । चेम्जोङले फेरि एकपल्ट अस्ट्रेलियाको गोललाई अस्वीकार गरिदिए । उनले क्रेग गुडविनको हेडरलाई रोकेका थिए । ५५ औं मिनेटको त्यस मुभ मोयको क्रसमा भएको थियो । मोयले उपलब्ध गारएको बलमै घरेलु टिमले चौथो गोल गरेको थियो । जति बेला साउटरले प्रहार गरेको बल नेपाली डिफेन्डर दिनेश राजवंशीमा लाग्दै जाली चुम्न पुगेको थियो । उत्कृष्ट रूपमा बनाएको खेलमा करिब ३० यार्डबाट बल अघि लाँदै म्याक्लारेनले खेल ५० बनाए ।नेपालका प्रशिक्षक योहान कालिनले विमल घर्तीमगरलाई ६६ मिनेटसम्म बेन्चमा राख्दै पहिलो रोजाइमा युवा फरवार्ड अभिषेक रिजाललाई अवसर दिएका थिए । नेपाली सेनाका नवयुग श्रेष्ठ १८ हजार ५ सय ६३ दर्शक उपस्थित भएको रंगशालामा वार्मअप गरे पनि खेलभरि बेन्चमै रहे ।कुवेत सिटीमा कुवेतमाथि ३० को जित हात पारेका खेलाडीलाई नै लिएर सकरुजले नेपाली टिमविरुद्ध खेल्यो । सामान्य घाइते भएकाले डिफेन्डर ट्रेन्ट सेन्सबरीले खेल गुमाए तर ब्रिस्टोल सिटीका अनुभवी डिफेन्डर बेली राइट ग्राहम आर्नोल्डको टिममा फर्किए । पूरा टिममा अस्ट्रेलियाका तीन खेलाडीले मात्रै घरेलु लिग खेल्छन् । गत सेप्टेम्बरमा भएको खेल चोटको कारण गुमाएका कप्तान मार्क मिलिगनको आगमनले टिमलाई बलियो बनाएको थियो ।नेपाली टिमले अब जोर्डनतर्फ लाग्नेछ, जहाँ १५ अक्टोबरमा खेल्नेछ । पाँचपाँच टिमको आठ समूह रहेको छनोट होम एन्ड अवे का आधारमा हुँदै छ । आठ समूहका विजेता र उपविजेतामध्ये उत्कृष्ट चार टिम चीनमा हुने एएफसी एसियन कप २०२३ मा छनोट हुने छन् र त्यससँगै उनीहरूले कतारमा हुने विश्वकप २०२२ को फाइनल चरण खेल्ने छन् । पुछारका चार टिमबाहेक छनोटको अर्को चरणमा स्थान बनाउन असफल बाँकी २४ टिमले एएफसी एसियन कपका लागि प्रतिस्पर्धा गर्ने छन् । त्यस २४ टिमले एसियन कप खेल्ने बाँकी १२ टिमभित्र रहनको लागि प्रतिस्पर्धा गर्ने छन् ।"
नेपाली दर्शकको ओइरो,"(अस्ट्रेलिया)  नेपालले विश्वकप २०२२ छनोटमा अस्ट्रेलियाविरुद्ध ५० को हार व्यहोरेको छ । नेपालले क्यानबेरामा बिहीबार सम्पन्न खेलमा कडा मिहिनेतको बाबजुद १ गोलसमेत फर्काउन सकेन ।अस्ट्रेलियाका तर्फबाट जेमी म्याकलेरनले ह्याट्रिक गरेका थिए भने पहिलोपटक मैदानमा उत्रिएका ह्यारी साउटरले २ गोल गरेका थिए । झन्डै २० हजार दर्शक उपस्थित प्रतिस्पर्धामा नेपालको प्रदर्शन अस्ट्रेलियासामु फितलो देखिएको थियो । अधिकांश समय अस्ट्रेलियाको नियन्त्रणमा रहेको खेलमा नेपालका स्टार खेलाडीहरूले कुनै जादू देखाउन सकेनन् । जीआईओ रंगशालामा करिब ८ हजार नेपाली दर्शक उपस्थिति रहेको थियो ।अधिकांश समय रक्षामै खर्चिएको नेपाली टोलीले विपक्षी गोलपोस्टमा प्रहार गर्ने अवसर प्राप्त गर्नै सकेन । यद्यपि नेपाली राष्ट्रिय टोलीलाई समर्थन जनाउनका लागि मैदानमा उपस्थित समर्थकहरूले नेपालको खेलको उच्च प्रशंसा गरेका थिए । फिफा वरीयतामा अस्ट्रेलियाभन्दा १ सय १७ स्थानमुनि रहेको नेपालले अपेक्षाभन्दा राम्रो खेल प्रदर्शन गरेको समर्थकको भनाइ थियो ।नेपाली टोलीले सिड्नीस्थित नाराबियनमा रहेको स्पोर्टस् सेन्टरमा करिब एक साता लामो बन्द प्रशिक्षण गरेको थियो । नेपाली टोलीको खेलमा गोलकिपर किरण चेम्जोङले केही उत्कृष्ट बचाउ गरेका थिए । नेपाली टोलीलाई समर्थन गर्न यहाँस्थित विभिन्न राज्यहरूबाट आएका फुटबलप्रेमीहरूले नेपालले अपेक्षा गरेअनुसार खेल प्रदर्शन गरेको बताए ।हामीले हाम्रो टिमबाट जुन अपेक्षा लिएर खेल हेर्न आएका थियौं, सोहीअनुसारको खेल हेर्न पायौं, सिड्नीको डब्बोबाट आएका किशोर थापाले भने, हामीले जित्ने आशा गरेको नभए पनि जुन खेल हाम्रा खेलाडीहरूले देखाएका छन् त्यसबाट हामी सन्तुष्ट छौं ।प्रतिस्पर्धाका क्रममा अस्ट्रेलियाले अधिकांश समय बललाई आफ्नो नियन्त्रणमा राख्न सफल बनेको थियो । प्रतिस्पर्धामा फितलो देखिए पनि नेपालका खेलाडीहरूको डिफेन्स ठीकै देखिएको थियो । खेलमा नेपालले एक पहेंलो कार्डको सामना गर्नुपरेको थियो भने खेलको बल पोजेसनमा ७२ प्रतिशतभन्दा बढी अस्ट्रेलियाको नियन्त्रणमा रहेको थियो । नेपाली खेलाडीहरूलाई समर्थन गर्नका लागि यहाँस्थित सिड्नी, क्यानबेरा, मेलबर्न, ब्रिसनबनका साथै एडिलेडलगायत सहरहरूबाट दर्शक क्यानबेरा पुगेका थिए । उनीहरूले नेपालको जित हुने अपेक्षा नगरेको भए पनि आफ्नो टोलीले गरेको प्रदर्शनप्रति खुसी व्यक्त गरेका छन् । उनीहरूले उचाइ र शारीरिक बनोटका हिसाबले समेत बलियो रहेका अस्ट्रेलियाका खेलाडीसामु उच्चस्तरको प्रदर्शन गरेको भन्दै नेपाली टोलीहरूको प्रशंसा गरे । अस्ट्रेलियाले खेलाडी इंग्लिस प्रिमियर लिग क्लब ब्राइटन एन्ड आल्बियनबाट खेलिरहेका दुई खेलाडीलाई पनि मैदानमा उतारेको थियो ।सिड्नीस्थित स्थानीय फुटबल क्लबका खेलाडी अनुज पराजुलीले जित र हार खेलमा हुने भए पनि अस्ट्रेलियाले सोचेजति नतिजा नदिएकोमा नेपाली खेलाडीहरू धन्यवादका पात्र भएको सुनाए । उनले नेपाली टोलीलाई अस्ट्रेलियाजस्तो टिमसँग प्रतिस्पर्धाका गर्नका लागि सरकारले उच्च सुविधा र तालिमको व्यवस्था गर्नुपर्नेमा जोड दिए । नेपाली टोलीलाई यस प्रतिस्पर्धाका लागि तयार गर्ने उद्देश्यका साथ यहाँस्थित नेपाली फुटबल खेलाडीहरूको संस्था एन्फा र एनआरएनको युवा समितिले प्रशिक्षण मैदानका साथै अन्य विभिन्न सुविधा उपलब्ध गराएको थियो ।"
