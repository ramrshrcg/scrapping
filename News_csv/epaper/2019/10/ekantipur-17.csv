शीर्षक,विवरण
उपचार भन्दै यौनशोषण,"लामालाई भेट्न उनी निसान नोभान जिप चढेर जाने गर्थिन् । त्यसबेला करिब ४२ लाख रुपैयाँ पर्ने गाडी देखेपछि लामाले यो गाडी गुरुको रङको परेछ, यो तिमीहरूले चढ्नु हुँदैन, यो गाडी मलाई दिनू भनेर माग्न थाले । उनले गुरुलाई गाडी नदिए नसाको रोग लाग्छ, प्यारालाइसिस हुन्छ भनेपछि गाडी दिएको उनले बयानमा खुलाएकी छन् । पीडितका अनुसार लामाले आफूसँग राखेकी बालिकालाई सुरुमा छोरी भनी चिनाएकामा पछि भने धर्मपत्नी बताउने गरेका थिए । टुल्कु लामाले गैरीधारा बस्ने अर्की महिलालाई गुरुआमा भनी चिनाउने गरेका थिए । पछि उनलाई गुम्बाबाट निकाले । अरूले सोध्दा गुरुआमाको धर्मको अध्याय सकिएको र कर्म बिगारेकाले निकालेको भनी जवाफ दिएका थिए । ती महिलाले आफ्नो बयानमा लामाले आफूमाथि यौन दुराचार गर्न खोजेको र त्यसको प्रतिकार गरेकाले मलाई निकालेको बताएकी छन् । उनले भनेकी छन्, लामाले फर्पिङ प्रथमबाहेक अन्य धेरै महिला तथा केटीलाई धार्मिक कुराको आडमा जबर्जस्ती करणी गरेको हुन सक्छन् । प्रहरी मिसिलअनुसार ती लामाले गुम्बामा धेरै केटी राखेका थिए । आफूकहाँ आउने भक्तालुलाई गुरुका नौ जना अर्धाङ्गिनी हुन्छन् भन्ने गरेका थिए । अर्का दम्पतीको भनाइअनुसार लामाले पूजा र धार्मिक अनुष्ठानका लागि भन्दै उनीहरूसँग करिब २५ लाख रुपैयाँ लिएका थिए । उपचारका क्रममा पतिपत्नी सँगै सुत्न हुँदैन भनेका थिए । भेट्न जाँदा तिमीहरू सँगै सुतेछौं, पाप कटाउन यति रकम दिनुपर्छ भनेर पैसा माग्ने गरेका थिए । अनुसन्धानका क्रममा प्रहरीले उक्त गुम्बा सरकारी निकायमा दर्ता नै नभएको पत्ता लगायो । बौद्ध दर्शन प्रवर्द्धन तथा गुम्बा विकास समितिका अनुसार उनको गुम्बा समितिमा दर्ता भएको थिएन भने लामालाई पनि समितिले कुनै परिचयपत्र दिएको थिएन । लामाले बयानका क्रममा आफूविरुद्ध उजुरी दिने फर्पिङ प्रथमलाई नौ वर्षदेखि चिनेको भन्दै उनी आफ्नी पत्नी भएको दाबी गरेका थिए । नौ वर्षदेखि उनलाई मैले विवाह गरी अर्धाङ्गिनी बनाएको छु, उनले बयानमा भनेका छन्, उनी मेरो पूर्वजन्मको पत्नी ठहर्याएपछि मैले पत्नी भएर बस्न अनुरोध गरेको हुँ । लामाले उनी (फर्पिङ प्रथम) घर गएकाले फर्केर आउने आशामा आफूले उनका आपत्तिजनक फोटो अपलोड गर्न लगाएको पनि बताएका छन् । फोटो अपलोड गर्ने उनकी सहयोगी मनीषा लामालाई पनि दोषी ठहर गर्दै दण्डित गर्ने जिल्ला अदालतको फैसलालाई उच्च अदालतले सदर गरेको छ । उच्च अदालतले के भन्यो ? जिल्ला अदालतको फैसला आंशिक रूपमा उल्ट्याउँदै उच्च अदालत पाटनले झुक्याउने अनि प्रलोभनमा पारेका भरमा सहमति भन्न नमिल्ने फैसला गरेको छ । लामाले फर्पिङ प्रथमलाई विवाह गरेकाले सहमतिमा सम्पर्क हुने गरेको दाबी गरेका थिए । डर, त्रास र झुक्यानमा पारी इच्छा विपरीत करणी गरेका हुन् भनी जाहेरी छ, फैसलामा भनिएको छ, लामा ईश्वरको डर, त्रास र भयमा पारेर यौनसम्बन्ध राख्न सफल भएका छन् । सो कार्यमा कहीँकतैबाट पनि पीडितको स्वतन्त्र सहमति रहेको भन्ने देखिन आउँदैन । त्यसमा उसको जालझेल, छलछाम र अनुचित प्रभाव रहेको प्रस्टसँग देखिन्छ । उच्च अदालतले आरोपितले कसैलाई पत्नी भनी बताएको भरमा नाता प्रमाणित नहुने भनी लामालाई दोषी किटान गरेको छ । आफ्नो आपराधिक कामलाई लामाले विवाह र पतिपत्नीको सम्बन्ध भनेको तथा विवाह हुनका लागि पालना हुनुपर्ने कानुनी तथा सामाजिक मान्यता अवलम्बन नगरेको भन्दै फैसलामा भनिएको छ, विवाहका कुनै पनि सर्तहरू प्रतिवादीले जिकिर गरेको पीडितसँग भएको भनिएको वैवाहिक सम्बन्धमा परिपूर्ति भएको पाइँदैन । पीडितको स्वतन्त्र सहमतिबाट नभई अनुचित प्रभावमा पारेर मात्र करणी सम्भव भएको भन्दै अदालतले डर, त्रास, धाक देखाई, करकाप र झुक्यानमा पारी एवं शरीर बन्धक राखी करणी गरेको प्रमाणित हुने ठम्याएको हो । उपचारका लागि आएका व्यक्तिलाई उपचारकर्ताबाट धोका र विश्वासघात भएको भन्दै उच्च अदालतले विवाह नै भएको अवस्थामा पनि पत्नीको मञ्जुरी रहेनछ भने करणीसम्बन्धी कार्य जबर्जस्ती करणी नै ठहर्छ भनेको छ । वर्षौंपछि उजुरी परेको भन्दै टुल्कु लामाका कानुन व्यवसायीहरूले हदम्यादको कारण जबर्जस्ती करणी ठहर्न नसक्ने दाबी गरेका थिए । फैसलाले त्यसको खण्डन गरेको छ । गुम्बा प्रवेश गराइएकी पीडितलाई जाहेरी दर्ता गरेको केही महिनाअघिसम्म बलात्कार गरेको देखिन्छ, फैसलामा भनिएको छ, महिलाको सहमतिबिना करणी भएकामा पीडकले गुम्बामा राखी वर्षौंसम्म यौनसम्पर्क राख्दैमा अपराध नहुने भन्न मिल्दैन । अरूको नियन्त्रणमा रहेकै कारणले ढिलो जाहेरी परेको भनी त्यस्तो अवस्थालाई यान्त्रिक रूपमा लिई पीडितको तथ्ययुक्त भनाइलाई अस्वीकार गर्न मिल्दैन । उच्च अदालतले सजाय निर्धारणका क्रममा पीडितलाई डर, त्रास र झुक्यानमा पारिएको भन्दै त्यसलाई गम्भीर प्रकृतिको अपराध मानेको छ । पीडितको स्वतन्त्र सहमति र इच्छाविपरीत कथित अन्तर्यामीले आदेश दिएको भनी जबर्जस्ती करणी गरेको तथ्य स्वयं प्रतिवादीको अदालतसमक्ष बयान र पीडितको जाहेरी एवं बकपत्रसमेतबाट प्रमाणित भएको छ, फैसलामा भनिएको छ । विश्वासको दुरुपयोग गरेको, आफ्नो संरक्षणमा रहेको व्यक्तिविरुद्ध कसुर गरेको, क्रूर व्यवहार गरेको र एकै ठाउँमा एक पटकभन्दा बढी कसुर गरेको तथा शरीर बन्धक बनाई कसुर गरेकाले अदालतले अधिकतम सजायको फैसला ठहर गरेको हो । ती लामामाथि कायम भएको कसुरका लागि सजाय गर्दा सो कसुर अनपेक्षित रूपमा गम्भीर प्रकृतिको रहेको देखिन्छ । निजले गरेको आपराधिक कार्य महिला हिंसाविरुद्धको गम्भीर फौजदारी कसुरसमेत हो, फैसलामा भनिएको छ, यस्तो प्रकृतिको अपराधमा कुनै पनि अपराधीलाई कुनै सहानुभूतिबिना हदैसम्मको सजाय गरी दण्डित गरिनु नै वाञ्छनीय हुन्छ ।"
मृगौला किन्न नक्कली नाता,"भान्जा बनेर उपस्थित युवा निरक्षर रहेको र उनलाई प्रलोभनमा पारेर मृगौला दिन तयार पारिएको ब्युरोका प्रवक्ता एसपी गोविन्द थपालियाले बताए । उनका अनुसार घटना सार्वजनिक हुने सम्भावना भएपछि मृगौला लिएका लामाको परिवारजनले नक्कली भान्जालाई घरबाट कतै ननिस्किने गरी लुकाएर राखेका थिए । प्रहरीका अनुसार मृगौला बेचेको सात दिनपछि अस्पतालबाट निस्किएका ती युवा मदिराको अम्मली भएको र प्रत्यारोपणपछि अस्वस्थ वातावरणमा बसिरहेको पत्ता लागेको थियो । ब्युरोले मृगौला किनबेचमा संलग्न एक बिचौलिया पहिचान गरे पनि ती व्यक्तिलाई पक्राउ भने गरिसकेको छैन । अस्पतालका प्रमुख कार्यकारी अधिकृत, कानुन अधिकृत, डाक्टर र जिल्ला प्रशासनका अधिकृतसँग बिचौलियाको सम्पर्क भयो कि भएन र यो प्रक्रियामा आर्थिक लेनदेन भयो कि भएन भन्नेबारे प्रहरीले अनुसन्धान जारी राखेको छ । प्रहरीका अनुसार नक्कली दाता खडा गरी गरिएको मृगौला प्रत्यारोपणमा लामाको परिवारले करिब ११ लाख खर्चेको देखिन्छ । मृगौला किन्न भने तीन लाख रुपैयाँ बैंक खातामा राखिदिएको र पछि केही पैसा थपिदिने प्रलोभन दिएको पाइएको छ । प्रहरीले पक्राउ परेका पाँचै जनाविरुद्ध मानव बेचबिखन तथा ओसारपसार नियन्त्रण ऐन २०६४ अनुसार कारबाही प्रक्रिया अगाडि बढाएको छ । कानुनले के भन्छ ? मृगौला प्रत्यारोपण (नियमित तथा निषेध) नियमावली २०५८ को अनुसूची ११ मा सम्बन्धित अस्पतालले मृगौला प्रत्यारोपण आवश्यक पर्ने भन्दै सिफारिस गरेपछि एकाघरका परिवार वा नजिकको नातेदारबाट मृगौला लिन कागजी प्रक्रिया अगाडि बढाउने व्यवस्था छ । यस्तो सिफारिसपछि मृगौला दान दिने एकाघरका सदस्य वा नजिकका नातेदारले अनुसूची १३ अनुसार मन्जुरीनामाको कागज गर्नुपर्छ । यस्तो मन्जुरीनामामा दाताको तस्बिर र तीनपुस्ते विवरण खुलाइएको हुन्छ । मन्जुरीनामापछि सम्बन्धित वडा कार्यालयले गरिदिएको नाता प्रमाणितलाई अस्पताल र जिल्ला प्रशासन कार्यालयका अधिकृतसहितको टोलीले प्रमाणीकरण गरेपछि मात्रै प्रत्यारोपणको काम अगाडि बढाइन्छ ।"
ब्रान्ड बन्दै जुम्ली मार्सी,"चामल बेच्छ जुम्लाजुम्लासहित कर्णालीका अन्य जिल्ला खाद्यान्नमा परनिर्भर छन् । नेपाल खाद्य संस्थानले बर्सेनि चामल अनुदानमा करोडौं रुपैयाँ खर्च गर्ने गरेको छ । तर मार्सीको कारण पछिल्लो समय जुम्ला चामल बिक्री गर्ने जिल्लामा कहलिएको छ । कृषि विकास कार्यालयका अनुसार गत वर्ष जुम्लाबाट करिब ६ करोड रुपैयाँको मार्सी चामल बिक्री भएको थियो । यो वर्ष बिक्री परिमाण अझ बढ्ने कार्यालय प्रमुख देवकोटा बताउँछन् । मार्सी खानका लागि पनि स्वादिष्ट र पोषिलो छ, उनले भने, यसले गर्दा देशका ठूलठूला सहरमा निर्यात हुने क्रम बढेको छ । मार्सी संसारमै अग्लो भूभागमा फल्ने धान हो । २ हजार ८ सय ६० मिटर उचाइमा अवस्थित छुमचौर ज्युलोमा मार्सी फल्छ । सामान्यतयाः कात्तिक पहिलो साता भित्र्याइने मार्सी यसपटक किसानले असोजको पहिलो सातामै भित्र्याएका छन् । कृषि प्राविधिक खेमराज शाहीले अन्य जातका धान उत्पादनमा गिरावट आए पनि मार्सीको उत्पादन भने बढेको बताए । करिब एक हजार वर्षअघि दत्तातय चन्दननाथ मन्दिरको स्थापना भएदेखि मार्सी धानको खेती सुरु भएको हो । इतिहासकार रमानन्द आचार्य जुम्ला कल्याल राज्यको सहयोगमा मार्सी धानको अनुसन्धान तथा व्यवस्थापन गरिएको बताउँछन् । उनका अनुसार १०९८ सालमा सुरु गरिएको मार्सी धानको परीक्षण १११२ सालमा भएको थियो । सोही वर्षदेखि जुम्लाभरि धान लगाउन थालिएको हो, उनले भने, अहिले यो धानको चर्चा देशविदेशमा भएको छ, स्वाद गाउँदेखि सहरसम्म चाखिएको छ ।गुरु चन्दननाथले मार्सी उत्पादन गर्दा लक्षाल पैकला भन्ने व्यक्तिले सहयोगीको भूमिका खेलेका थिए । उनको उतिबेला भनेको कुरा चन्दननाथले नेपाली कागजमा संस्कृतमा लेखेका थिए । चन्दननाथ निवासी पूर्णसिंह कठायतले उक्त कुरा आफ्नो डायरीमा उतारेका छन् । उनको डायरीमा मार्सीको इतिहास संग्रहित छ । डायरीमा उल्लेख भएअनुसार २०४४ सालसम्म मार्सीको उत्पादन राम्रो थियो । त्यसपछि भने मार्सीमा विभिन्न खाले रोग देखापर्न थाले । रोगबाट बाली जोगाउन कृषिविज्ञको परामर्शबिना जथाभावी औषधि छर्किन थालेपछि त्यसको दीर्घकालीन असर परेको इतिहासकार आचार्य बताउँछन् । स्वादिलो, रसिलो र पोषिलो भएकै कारण १९०४ सालमा जंगबहादुर राणाको पालादेखि हुलाकबाट प्रतिदिन एक माना चामल काठमाडौं पठाइन्थ्यो । २००७ सालसम्म यो क्रम रहेको आचार्य बताउँछन् ।"
"बलात्कारपछि बेवारिस, फेरि बलात्कार","राममाया पनि पटकपटक बलात्कारमा परेकी छन् । परिवारले सानैमा विवाह गरिदियो । सानै उमेरमा बच्चा जन्मिएपछि उनलाई सम्हाल्नै गाह्रो भयो । त्यही कारण घरपरिवारले हेलाहोचो गर्न थाले । माइतीले उनैकी बहिनी सौता हालिदिए । त्यसपछि माइतमै बस्न थालेकी उनले मानसिक सन्तुलन गुमाउँदै गइन् । घर छाडेर भोजपुर सदरमुकामका सडकपेटीमा बस्न थालिन् । त्यहीँको टक्सारस्थित रेडक्रस भवनको बाहिरपट्टि उनी थुप्रैपटक बलात्कृत भइन् । धनमायाको भोगाइ पनि उस्तै छ । भोजपुर र धनकुटाको सिमाना लेगुवा बजारमा तीन वर्षअघि बलात्कृत भइन् । प्रधानका अनुसार बलात्कारबाटै गर्भ बसेकी धनमायाले २०७५ माघ २९ मा छोरी जन्माइन् । सालनाल नझरेपछि भोजपुर अस्पतालमा ल्याएर उपचार गरिएको थियो । उनलाई गत भदौ २१ गते विराटनगरको मानवसेवा आश्रम पुर्याइएको छ । बेवारिस महिलाहरूको उद्धार भए पनि बलात्कारविरुद्धको कानुनी लडाइँमा उनीहरूको पहुँच नपुगेको प्रधानले बताइन् । भोजपुरकै सबालमा हेर्दा कमजोर महिलाहरू बलात्कार, घरेलु हिंसाकै कारण मानसिक सन्तुलन गुमाउन पुगे, उनले भनिन्, त्यसपछि बेवारिस बन्ने र झनै बलात्कृत हुने दयनीय अवस्था छ । सुस्त मनस्थिति भएका, अपांग महिलाहरूको अवस्था झनै कहालीलाग्दो छ । केही समयअघि धरानकी सुस्त मनस्थितिकी २२ वर्षीया युवतीमाथि सामूहिक बलात्कार भयो । मोरङको बेलबारी जाने क्रममा इटहरीमा बसभित्रै बलात्कृत भएकी थिइन् । प्रहरीले घटनामा संलग्न ६ जनामध्ये ४ जनालाई पक्रेको छ । अन्यको खोजी भइरहेको इलाका प्रहरी कार्यालय इटहरीका डीएसपी धर्मराज भण्डारीले बताए । उनी यसअघि पनि पटकपटक बलात्कृत भइसकेकी थिइन् । गर्भ बस्नबाट जोगाउन अभिभावकले नै उनलाई संगिनी सुई लगाइदिने गरेका रहेछन् । विवाह नभएकी छोरीलाई सुई लगाइदिने रहर कसलाई हुन्छ र ? सधैँ गोठालो लाग्न नभ्याएपछि सुई लगाइदिने गरेका हौं, अभिभावकले भने । सुकुम्बासी बस्तीभित्र जस्ताले बारेको सानो घरमा युवती र उनकी आमा मात्र बस्छन् । बाबुको केही वर्षअघि नै मृत्यु भइसकेको छ । दाजुभाउजू रोजगारीका क्रममा धरानबाहिर छन् । आमा एक निजी विद्यालयमा सहयोगीका रूपमा काम गर्छिन् । सरकारले महिलाहिंसाविरुद्ध विभिन्न कार्यक्रम चलाउँदै आए पनि ती वास्तविक पीडितसम्म पुगेका छैनन् । स्थानीय सरकारले पनि पीडितका पक्षमा प्रभावकारी काम गर्न सकेका छैनन् । नरमायालाई उद्धार गरेर आश्रम पुर्याउन भोजपुर नगरपालिकाले यातायात खर्चबापत १० हजार र टेम्केमैयुङ गाउँपालिकाले औषधोपचारका लागि मासिक ५ हजार रुपैयाँ खर्च दिने प्रतिबद्धता जनाएका थिए । तर, पीडितको हातमा रकम परेको छैन । गाउँपालिका प्रमुख ध्रुव राईले प्राविधिक कारणले रकम उपलब्ध गराउन ढिलाइ भएको बताए । केही कारणले अल्झिएको छ, प्रतिबद्धता पूरा हुन्छ, उनले भने । केही समयअघि राष्ट्रिय मानवअधिकार आयोगले बलात्कारमा परेका महिलाको न्यायमा पहुँचबारे गत वर्षको अध्ययन प्रतिवेदन सार्वजनिक गरेको थियो । आयोग सदस्य मोहना अन्सारीले पीडितलाई राहत तथा सहयोगमा सरकारले उदारता नदेखाएको जनाइन् । जो कमजोर छ उसैमाथि हिंसा हुने गरेको छ । उजुरी प्रक्रियाले समेत पहुँच नहुने भएकाले सरकारले स्पष्ट र प्रभावकारी नीति बनाउनु आवश्यक छ, उनले भनिन्, आर्थिक अभावकै कारण पीडितले न्याय नपाउने र पीडकले मौका छोपेर उम्कने अवस्था अन्त्य हुनुपर्छ । पीडित महिला तथा किशोरी जिन्दगीभर शारीरिक र मानसिक रूपमा विक्षिप्त हुने भएकाले उनीहरूलाई घर, समाज र राज्यले न्यायोचित व्यवस्थापनको पहल गर्नुपर्ने उनको भनाइ छ । आयोगको प्रतिवेदनले पहुँच र प्रभाव भएको व्यक्ति, जाति वा समुदायले निम्छरालाई बलात्कार गर्ने गरेको देखाएको छ । मुलुकी अपराध संहिता, २०७४ ले मञ्जुरीबिना करणी गरेमा वा मञ्जुरी लिएर पनि अठार वर्षभन्दा कम उमेरका बालिकालाई करणी गरेमा जबरजस्ती करणी मानेको छ । संहिताको दफा १८ मा करणीसम्बन्धी कसुरको व्यवस्था छ । दस वर्षभन्दा कम उमेरका बालिका, पूर्ण अशक्त, अपांगता भएका वा सत्तरी वर्षभन्दा बढी उमेरका महिलालाई बलात्कार गरे पीडकलाई जन्मकैदको प्रावधान छ । आयोगको तथ्यांकले भने दुर्गमका पीडितहरू न्यायको कम पहुँचमा रहेको देखाएको छ । गण्डकी प्रदेशको मनाङ र मुस्ताङ तथा कर्णाली प्रदेशको हुम्ला, मुगु र डोल्पामा भने एउटा पनि उजुरी परेका छैनन् । आयोगले गतवर्ष प्रहरीमा आएका सातै प्रदेशका उजुरीलाई अध्ययन गरेको थियो ।"
सांसद गुरुङलाई पक्राउ म्याद,"सांसद साहलाई ४ दिन म्याद थपजनकपुर जनकपुर विमानस्थलको टर्मिनल भवनमा रहेको बुद्ध एयरको काउन्टर तोडफोड गरेको आरोपमा पक्राउ परेका प्रतिनिधिसभा सांसद प्रमोद साहलाई अनुसन्धानका लागि ४ दिन म्याद थप गरिएको छ । जिल्ला अदालत धनुषाले बुधबार ४ दिनको म्याद दिएको हो । साहले जहाज ढिलो भएको झोकमा सोमबार बुद्ध एयरको काउन्टरमा तोडफोड गरेका थिए । उनलाई मंगलबार काठमाडौंबाट पक्राउ गरेर जनकपुर ल्याइएको छ । जिल्ला प्रहरी कार्यालयको हिरासतमा रहेका उनीसित घटनाका सम्बन्धमा बयान लिइएको छ । अदालतबाट म्याद थपिएपछि सञ्चारकर्मीसित संक्षिप्त कुरा गर्दै साहले अदालतको निर्णयलाई सम्मान गर्ने बताए । सही र गलतको मूल्यांकन जनताले गर्नेछन्, उनले भने, निर्णय अदालतले गर्ने हो । धनुषा प्रहरीका प्रमुख एसपी शेखर खनालले अदालतबाट म्याद थपिएपछि सांसद साहसँग बयान लिइएको जानकारी दिए । बयान लिने काम भइरहेको छ, खनालले कान्तिपुरसँग भने, मुद्दाका अरू डकुमेन्ट तयार पार्ने काम पनि भइरहेको छ । साहसित सरकारी वकिलको कार्यालयले पनि बुधबारै बयान लिएको छ । करिब आधा घन्टाको बयानमा उनले आवेगमा आएर बुद्ध एयरको काउन्टरमा लात्ती हिर्काए पनि त्यहाँको सिसा तोडफोड नगरेको दाबी गरेका छन् । बयानमा उनले जहाज घण्टौं डिले भएको, सोधपुछ गर्दा एयरलायन्सले राम्रो रेस्पोन्स नगरेको र बिरामी यात्रु दिलीप सहगलको स्वास्थ्य अवस्था नाजुक बनेकाले आफू आवेगमा आएर एयरलायन्सको काउन्टरमा लात्ती हिर्काएको स्विकारेका छन् । यता सांसद साह पक्राउ परेको विरोधमा उनको दल राजपाका कार्यकर्ताले बुधबार बिहानैदेखि जनकपुरमा प्रदर्शन गरे । जनकपुरको रामानन्द चोकमा टायर बालेर उनीहरूले १ घण्टा सडक अवरुद्ध गरेका थिए । राजपा कार्यकर्ताले बुद्ध एयरको जनकपुरस्थित कार्यालयमा तालाबन्दीसमेत गरेका छन् । राजपाको बुधबार साँझ बसेको बैठकमा सांसद साह पक्राउ प्रकरणमा आन्दोलन चर्काउनेनचर्काउने विषयमा छलफल भएको नेता सञ्जय चौधरीले बताए । आन्दोलनका थप कार्यक्रम घोषणा गरिने उनले जानकारी दिए ।"
चुनावमा हिँडेको छोरो फर्केन,"(रौतहट)  भारतको सीतामाढीमा उच्च शिक्षा लिइरहेका २२ वर्षीय छोरा त्रिलोकप्रताप सिंह बिदामा घर आएका थिए । चुनाव थियो । उम्मेदवारका सहयोगी समूहले उनलाई हतारहतार बोलाएर लगेपछि पुनः घर फिर्न पाएनन् । मारिएको खबर आयो, आमाबाबुले लास पनि हेर्न पाएनन् । त्योबेला छोरासँग राम्ररी कुरा पनि गर्न नपाएको भन्दै यमुनामाई४ सरुअठाकी ७६ वर्षीया आमा कमला सिंहको आँखा बेलाबेला रसाउँछन् । चुनावको पूर्वसन्ध्यामा बम विस्फोटमा परी घाइते हुँदा जिउँदै इँट्टाभट्टाको चिम्नीमा हालेको खबर पाएका सिंह परिवार अझै पीडामा छन् । बम विस्फोटमा संलग्न रहेको आरोपमा प्रहरीले सांसद मोहम्मद आफताब आलमलाई पक्राउ गरेर अनुसन्धान थालेको छ । घटनामा उनी संलग्न भएनभएको मुद्दा चल्दै जाँदा छिनोफानो हुने कुराले वृद्ध सिंह दम्पतीको चित्त बुझेको छैन । आलमको चुनाव प्रचारको नाममा हिँडेका त्रिलोकसँगै गाउँकै ओसी अख्तर पनि कहिल्यै घर फर्केनन् ।त्रिलोक सीतामाढीस्थित राधाकृष्ण कलेजमा पढ्थे । पहलो संविधानसभा निर्वाचनको प्रचारका लागि भन्दै सांसद आलमका कार्यकर्ता आएर २०६४ चैत १८ मा उनलाई घरबाट लगेको पीडित परिवारको भनाइ छ । उच्च शिक्षा हासिल गरेर अधिकृत बन्ने इच्छा राखेको छोरा सम्झँदा कुरा गर्दागर्दै कमला रुन्छिन् । छोराको नाम लिनासाथ आँसु थामिँदैनन् । सिंह परिवारमा दुईमध्ये त्रिलोक कान्छा छोरा थिए । छोराको लास देख्न पाइयो न सास, कमला भन्छिन्, दैव पनि कति निष्ठुरी भएको । उसको ठूलो मान्छे बन्ने सपना नेताको चुनावले समाप्त पारिदियो । छोरा पर्खेर बसेकी उनी घरमा कोही मानिस पुग्यो भने कमला हस्याङफस्याङ बाहिर निस्कन्थिन् । कसैले केही खबर ल्यायो कि, छोराको बारे केही सुराकी आयो कि वा छोरा जिउँदै छ भन्ने खबर ल्यायो कि भन्ने मनमा हुन्थ्यो । त्रिलोक बोल्न सिपालु थिए । उनी बोलीले भीडलाई तत्कालै प्रभाव पार्थे । त्यसैले प्रचारप्रसारमा उनलाई प्रयोग गर्न नेताले लागेका थिए । मतदानको १० दिनअघि उनलाई गाउँका मतदातालाई रिझाउन भनिएको थियो । तर चुनावको अघिल्लो दिन चैत २७ को साँझ बम विस्फोटमा परी घाइते भएको र त्यही अवस्थामा जिउँदै भट्टामा हालिदिएको खबर पाएर शोकमग्न सिंह परिवार एक दशकपछि पनि न्यायको गुहार लगाइरहेका छन् । मेरा छोरा बोल्न माहिर थियो । एकैछिनमा भीडलाई आफ्नो तर्कमा सहमत गराउन सक्थ्यो, पिता श्रीनारायण भन्छन्, यस्तो मान्छेलाई बम समात्न लगाई जिउँदै चिम्नीमा हाल्ने काम भयो । यसका दोषीलाई हदैसम्म सजाय हुनुपर्छ । सिंह परिवार अहिले पनि छोराको फोटो बोकेर यताउता भौंतारिने गर्छन् ।२०६४ चैत २७ को साँझ पूर्वमन्त्री शेख इद्रिसको गोठमा बम विस्फोट भएको खबर जिल्लाभरि फैलिएको थियो । विस्फोटमा थुप्रै जना घाइते भएको र घाइतेहरूलाई इँटाभट्टामा जलाएर मारेको खबर सुने पनि डरले गाउँलेले घटनास्थलसम्म जाने आँट गरेनन् । प्रहरी प्रशासनलाई प्रभावमा लिएका आलमविरुद्ध बोल्ने साहस कसैले गरेनन् । घटना गराएको आरोपमा कांग्रेस सांसद एवं पूर्वमन्त्री मोहम्मद आफताब आलममाथि लाग्यो । तर, गाउँलेहरूले आपसमै कुरा गरे । अघि सरेर उनीविरुद्ध बोले आफ्नै ज्यानको जोखिम हुने ठानिरहे । आलम त्यसबेला उक्त क्षेत्रका कांग्रेसका उम्मेदवार थिए । घटनामा युमनामाई ४ सरुअठाका त्रिलोक र ओसी अख्तरलाई जिउँदै चिम्नीमा हालेको परिवारजनले खबर पाए । घटनालगत्तै उनीहरूले प्रहरीमा सांसद आलम उनका भाइ महताबलगायत ५ जनाको नाममा किटानी जाहेरी दिए । गाउँलेको ठूलो जमातबीच नेताविरुद्ध कारबाही हुनुपर्ने भनाइ राख्ने परिवार एक्लो नै भएकाले प्रहरीले पनि गम्भीरतापूर्वक लिइदिएन । घटनालगत्तै कांग्रेसबाहेकका दलहरूले विज्ञप्ति जारी गर्दै छानबिन र दोषीमाथि कारबाहीको माग पनि गरेका थिए । दलहरूले विज्ञप्ति निकाल्ने औपचारिकता पूरा गरे पनि पीडित परिवारका साथ उनीहरू उभिएनन् । प्रतिवादीविरुद्ध परेको जाहेरी प्रहरीले २०६५ असार ९ मा मात्र दर्ता गरेको पाइएको छ । किटानी जाहेरीमा उल्लेखित सांसद आलमलगायत पाँचै जनाविरुद्ध एकै दिनमा अनुसन्धान सकेको भन्दै जिल्ला सरकारी वकिलको कार्यालयमा प्रहरीले प्रतिवेदन बुझाएको थियो । प्रहरीले घटनास्थलको मुचुल्का र प्राप्त प्रमाण उल्लेख गरेको आधारमा उक्त कार्यालयले मुद्दा चल्न नसक्ने ठहरसहितको प्रतिवेदन असार ३० मा महान्यायाधिवक्ता कार्यालयलाई पठायो । महान्यायाधिवक्ता कार्यालयले जिल्ला सरकारी वकिल कार्यालयको निर्णयको पक्ष लिएपछि पीडित सर्वोच्च अदालतमा रिट हाल्न पुगे । रिट दर्ताको चार वर्षपछि सर्वोच्चले २०६९ जेठ १६ मा महान्यायाधिवक्ता कार्यालयको निर्णय खारेज गर्दै घटना अनुसन्धान र दोषी पक्राउको आदेश गर्यो । आलमले घटना माओवादीले गराएर आफूमाथि झूटा आरोप लगाएको सफाइ दिँदै आए । यसबीच कारबाहीको जाहेरी दिनेमध्येकी ओसी अख्तरकी आमा रुक्सानाको गोली प्रहारबाट हत्या भयो । उक्त घटनाका दोषी अझै पक्राउ परेका छैनन् । आलमको राजनीतिक प्रभावमा परेको प्रहरीले सर्वोच्चको फैसला कार्यान्वयन समितिले प्रस्टीकरण सोधेपछि मात्रै अहिले आएर पक्राउ र अनुसन्धान थालेको हो । पक्राउ परेका पूर्वमन्त्री एवं सांसद आलम अहिले पनि घटना आफूले नगराएको दाबी गर्छन् । अदालतले उनलाई एक साता हिरासतमा राख्न प्रहरीलाई अनुमति दिएको छ । घटनामा कुनै किसिमको विस्फोट भएकै छैन, आलम भन्छन्, बम विस्फोट भएको घटनास्थलमा केही न केही प्रमाण भेट्टिन्थ्यो । मलाई बदनाम गराउने काम भयो । यता आलम पक्राउपछि भने सिंह परिवारमा न्याय पाउने आस बढेको छ । घटनाको १२ वर्ष भयो तर हाम्रो घाउ आलै छ, त्रिलोकका पिता श्रीनारायण भन्छन्, अब सरकारले कुनै प्रभावमा नपरी निष्पक्ष अनुसन्धान गर्नुपर्छ । प्रहरीले राजपुर गाउँमा त्यो बेला कतै पनि बम विस्फोटको घटना नभएको भन्ने मुचुल्का बनाएको छ । सांसद पक्राउको विरोध गर्दै कांग्रेस, तरुणदल र आलमका आफन्तले राजनीतिक पूर्वाग्रह भएको प्रतिक्रिया दिएका छन् । आलमका भाइ शेख वकिलले १२ वर्षपछि राजनीति प्रतिशोध साध्न विपक्षीको भनाइमा लागेर प्रहरीले पक्राउ गरेको आरोप लगाए ।"
जनताको गुन नबिर्सिने गरी काम गर्नुस्,"अध्यक्ष दाहालले चीनका राष्ट्रपति सी चिनफिङको नेपाल भ्रमण सफल भएको उल्लेख गर्दै भारत, चीन र नेपालबीच त्रिदेशीय साझेदारीको रणनीतिअनुसार अघि बढ्नुपर्ने बताए । हिजो हामीले युद्धलाई शान्तिमा रूपान्तरण गयौं, मिलेर संविधान बनायौं । हाम्रो काँधमा अब यो देशलाई समृद्ध बनाउने अभिभारा छ । हामी यसमा दत्तचित्त भएर लाग्नुपर्छ, उनले भने । उनले विकास र समृद्धिको नयाँ युगमा नेपाल प्रवेश गर्न लागेको बताए । मुलुक संघीय लोकतान्त्रिक गणतन्त्रको यात्रामा अघि बढिसकेकोले परिवर्तनविरुद्ध कसैले औंला उठाउन नसक्ने उनको भनाइ थियो । यो परिवर्तनबारे विभिन्न कोणबाट टिकाटिप्पणी हुनु सामान्य हो तर उपलब्धि र हामीले हासिल गरेको परिवर्तनलाई कसैले चुनौती दिन सक्ने अवस्था छैन । परिवर्तन, संविधान, विकास र समृद्धिको नारामा हामी एकमत छौं ।प्रमुख प्रतिपक्षी नेपाली कांग्रेसका सभापति शेरबहादुर देउवाले राष्ट्रिय मुद्दामा दलहरू एक भएको प्रतिक्रिया दिए । चियापान कार्यक्रमपछि पत्रकारहरूलाई प्रतिक्रिया दिँदै उनले भने, यस्ता भेटघाटले सबै पार्टीलाई एक ठाउँमा ल्याउने काम गरेको छ, यसबाट हामी राष्ट्रिय मुद्दामा एक ठाउँमा छौं भन्ने सन्देश गएको छ । उपप्रधान एवं रक्षामन्त्री ईश्वर पोखरेलले मतभेदका बाबजुद मिलेर बस्नुपर्छ भन्ने सन्देश चियापान कार्यक्रमले दिएको बताए ।"
उम्मेदवार सिफारिस कात्तिक १० भित्र,"काठमाडौं (कास) नेकपाले मंसिर १४ मा हुने उपनिर्वाचनका लागि कात्तिक १० गतेसम्म उम्मेदवारको सिफारिस पठाउन मातहत कमिटीलाई निर्देशन दिएको छ । बालुवाटारमा बुधबार बसेको सचिवालय बैठकले उपनिर्वाचन हुने क्षेत्रबाट तीन जनाको नाम पार्टी केन्द्रीय कार्यालयमा पठाउनुपर्ने निर्णय गरेको छ । सिफारिसमा परेका तीन जनामध्ये एक जनालाई पार्टीले उम्मेदवार तोक्नेछ । प्रवक्ता नारायणकाजी श्रेष्ठका अनुसार प्रतिनिधि र प्रदेशसभा सदस्यको उपनिर्वाचनका लागि सम्बन्धित निर्वाचन क्षेत्रीय कमिटी या जिल्ला र प्रदेश कमिटीले उम्मेदवारको नाम सिफारिस गर्नुपर्नेछ । नगर र गाउँपालिका प्रमुखको उम्मेदवारीका लागि सम्बन्धित स्थानीय तह या जिल्ला कमिटीको तहमा प्रदेश कमिटीले सिफारिस गर्नेछन् । वडा सदस्यका लागि स्थानीय तहको कमिटीले नै टुंगो लगाउने निर्णय सचिवालय बैठकले गरेको छ । मंसिर १४ गते प्रतिनिधिसभा, प्रदेशसभा र स्थानीय तहमा उपनिर्वाचना हुँदै छ । सचिवालय बैठकले पार्टी संगठन विभागमा ३ जना सदस्य थपेको छ । अष्टलक्ष्मी शाक्य, भानुभक्त ढकाल र हरि अधिकारी थपिएसँगै नेकपाको संगठन विभाग ५ सदस्यीय भएको छ ।"
ऋणमा डुब्दै भूकम्पपीडित,"ढुंगामाटोकै घरलाभग्राहीमध्ये अधिकांशले ढुंगामाटोको घर रोजेका छन् । करिब १० प्रतिशत ढलान (आरसीसी), ५० प्रतिशत ढुंगामाटो र ४० प्रतिशतले इट्टा, ब्लकको घर बनाएका छन् । आवास पुनर्निर्माणमा कस्सिएका ग्रामिण भुकम्पपीडितले ढुंगा माटोको परम्परागत घर नै रोजेको पाइएको छ, एकाइअन्तर्गत अनुदान तथा पूर्वाधारका प्रमुख लक्ष्मण शेखले भने । जिल्लामा ७ हजार ८ सय ९२ परिवारले भूकम्पपीडितको सूचीमा आफ्नो नाम छुटेको निवेदन हालेका छन् । अहिले ती निवेदनमाथि सर्वेक्षण विवरण संकलन भइरहेको जिल्ला आयोजना कार्यान्वय इकाई (अनुदान तथा पूर्वाधार) ले जनाएको छ । प्रत्येक नगर र गाउँपालिकामा तीन प्राविधिक इन्जिनियर खट्दै छन्, एकाइ (अनुदान तथा पूर्वाधार) का सुजन केसीले भने । उनका अनुसार तीन नगर र नौ गाउँपालिकाका प्रत्येक वडास्तरीय गुनासो सुनुवाइ समितिसँग समन्वय गरेर गुनासो जम्मा गरिरहेको उनको भनाइ छ । तत्कालीन जिल्ला दैवी प्रकोप उद्धार समितिको अध्ययनले जिल्लामा ९५ प्रतिशत (६६ हजार) घर मात्रै भत्किएको देखाउँछ । त्यसयता सर्वेक्षणैपिच्छे नयाँ भूकम्पपीडित थपिँदै आएका छन् । अहिलेसम्म ८८ हजार २ सय ४९ भूकम्पपीडित लाभग्राही सूचीमा छन् । सर्वेक्षणपिच्छे भूकम्पपीडित थपिएका थपियै छन्, एकाइका केसीले भने । ८४ हजार ८ सय ५४ पीडितले घर निर्माण सुरु गरिसकेको एकाइले जनाएको छ ।"
प्रदेशसभा बिजनेसविहीन,"समिति पनि बिजनेसविहीन प्रदेशसभाका विषयगत समितिहरूको बैठक पनि अहिले बस्न सकेको छैन । समितिमा कुनै पनि विधेयकहरू छलफलका लागि छैन । सरकारले पनि बिजनेस दिन नसकेपछि समितिहरू पनि फुर्सदिला भएका हुन् । नयाँ आर्थिक वर्षको बजेट खर्च हुने क्रम भर्खर सुरु भएको छ, सार्वजनिक लेखा समितिका सभापति न्हुच्छेनारायण श्रेष्ठले भने, हामीले सरकारको खर्चको विषयमा छलफल गर्ने बेला पनि भएको छैन । हामीले छलफल गर्ने कुनै ठोस एजेन्डा भने छैन । सरकारलाई निर्देशन दिने विषय पनि छैन । अन्य समितिहरूको बैठक भने बसेको छैन । समितिमा विधेयकमाथिको छलफल धेरै हुने भएकोले पनि बैठक बस्न नसकेको छ । प्रदेशसभाको बैठक बसेको समयमा मात्रै समितिको बैठक पनि हुने भएकोले पनि अहिले बैठक बसेको छैन । प्रदेशसभाअन्तर्गत् विभिन्न पाँचवटा समिति रहेका छन् । प्रदेशसभा सञ्चालन नभए पनि समितिहरू भने बर्सेनि चलायमान हुनुपर्छ । विडम्बना त्यस्तो हुन सकिरहेको छैन, सत्तापक्षीय सांसद् राजेन्द्र पाण्डेले समितिलाई मिनी सदन मानेर सोही अनुसारको बिजनेस सरकारले उपलब्ध गराउन जरुरी रहेको औंल्याए ।"
वडैपिच्छे खुला व्यायाम,"निःशुल्क व्यायामकेन्द्रमा व्यायाम गरेबापत् नगरबासीले शुल्क तिर्नुपर्दैन । नगरपालिकाका युवा तथा खेलकुद समितिका संयोजक खत्रीका अनुसार नगरपालिकाले चीनबाट उपकरण ल्याएर केन्द्र स्थापना गरेको हो । नगरबासीलाई स्वस्थ्य राख्न केन्द्र खोलिएको हो । यहाँ व्यायम गरेबापत् शुल्क तिर्नु पर्दैन, उनले भने । केन्द्र स्थापनाका लागि नगरपालिकाले ८० लाख रुपैयाँ खर्च गरेको नगरपालिकाले जनाएको छ । एउटा केन्द्रलाई आवश्यक उपकरण खरिद गर्न ३ लाख र जडान खर्च १ लाख गरी हुने गरेको खत्रीले बताए । एउटा व्यायम सेन्टरमा एक पटकमा १७ जनासम्मले व्यायाम गर्न सकिन्छ ।"
लगनखेलमा पोखरीसहितको पार्क,"(ललितपुर)  लगनखेलको न्हू पुखुको पानी चार दशकअघि सुक्यो । त्यसपछि पोखरीको जमिन अतिक्रमणमा पर्यो । पोखरीको डिल भत्काई फुटपाथ पसल, झुपटपट्टी, सवारीसाधन पार्क गर्ने थलो बन्यो । त्यसबेलादेखि नै पाखरीको अतिक्रमण सुरु भयो । पोखरीको पानी सुकेपछि डम्पिङ साइट, घर भत्काइएको सामान फाल्ने र सुंगुरबंगुर खेल्ने ठाउँ बनेको थियो । तर, अहिले ललितपुर महानगरले न्हू पोखरी पुनर्निर्माण कार्य सुरु गरेको छ । करिब १० रोपनी जग्गामा फैलिएको पोखरीको छेउमा ८ फिट र बीच भागमा १५ फिट गहिरो छ । अब बन्ने पोखरी वरपर बच्चादेखि वृद्धसम्मका लागि बस्न मिल्ने गरी पार्क बनाइनेछ । पोखरीमा बोटिङ गर्न मिल्ने, सार्वजनिक शौचालय, प्राकृतिक विपद् आइपर्दा बस्न मिल्ने खुला ठाउँ निर्माण हुनेछ ।ललितपुर महानगरले न्हू पोखरी निर्माणका लागि गत वर्ष ५० लाख रुपैयाँ बजेट छुट्याएको थियो । जुन बजेटको काम हाल सकिएको ललितपुर महानगरका ५ का वडाध्यक्ष विकासमान श्रेष्ठले बताए । पोखरीमा तीन तहको पर्खाल लगाउनुपर्नेमा पहिलो तह अर्थात् पानीभित्र पर्खाल लगाइसकेको र दोस्रो तहको केही भागमा पर्खाल लगाउन बाँकी रहेको उनले बताए । बाँकी काम यस वर्षको बजेटले गर्छौं, उनले भने, यस वर्षको काम तिहार लगत्तै सुरु हुन्छ । यस वर्ष महानगरपालिकाले १ करोड रुपैयाँ बजेट छुट्याएको छ । ५ करोड लागतमा बृहत् योजनासहित पुनर्निर्माण गर्ने लक्ष्य राखिएको महानगरले जनाएको छ । पोखरीमा भेटिएको पुरानो अवशेषका आधारमा पोखरी निर्माण भइरहेको छ । गत वर्षको बजेटले अहिलेसम्म पोखरी उत्खनन् तथा गाह्रो लगाउने काम गरे पनि केही भागको काम पूरा गर्न बजेट अपुग भएको उनले बताए । पोखरी पुरानो शैलीको ६ इन्च चौडाइ र ८ इन्च लम्बाइ भएको इँटा, सुर्की, बालुवा र चुनामा कालो माटो मिलाएर निर्माण गरिरहेको पुनर्निर्माणको जिम्मा लिएका भक्तपुरको कृष्णप्रसाद दुमरुले बताए । उनी भक्तपुरको भाजु पोखरी निर्माण उपभोक्ता समितिका अध्यक्ष पनि हुन् । भाजु पोखरी र सिद्धपोखरी पनि उनकै समूहले निर्माण गरेको हो । काठमाडौंको रानीपोखरीको पुनर्निर्माण पनि उनीहरूले गरिरहेका छन् । पोखरी उत्खनन् गर्दा पोखरीभित्र जाने खुड्किलो, स्लोभ पर्खाल भेटिएको दुमरूले बताए । त्यस्तै पोखरीको बीच भागमा १४ फिट लम्बाइ र १४ फिट उचाइ भएको ४ फिटको काठको टुक्रा पनि फेला परेको छ । तर अहिले उक्त काठ पोखरीको पानीले छोपिएको उनले बताए । जसले गर्दा महानगरले तयार पारेको पोखरीको डिजाइन अर्थात् डीपीआर पनि परिवर्तन गर्नुपरेको उनले बताए । पोखरीको जग्गा वडा कार्यालयको भवनले समेत अतिक्रमण गरेको छ । वडाध्यक्ष श्रेष्ठका अनुसार आवश्यक परेमा वडा कार्यालयसमेत भत्काइनेछ । वडा कार्यालय विस्तारका क्रममा नयाँ भवन पोखरीको जग्गामा निर्माण गरिएको थियो । पोखरीमा सुंगुरबंगुर खेल्ने ठाउँ भइसकेको थियो, पोखरीको कति भाग त अतिक्रमणमा परेको छ, उनले भने, पोखरी त सुक्यो, यसले चर्केको जमिन पनि मासिने अवस्था आइसकेपछि स्थानीयकै पहलमा पोखरीलाई ब्युँताउने योजना बनाउन थाल्यौं । चार दशक अगाडिसम्म पोखरी परिसरमा चारैतिर डिल, सफा पानी जम्मा हुने गरेको उनले बताए । तर, अहिले पोखरीको पश्चिम भाग सडक विस्तारका क्रममा माथिल्लो तह नै सडकमा गाभिएको छ । उत्तरको भाग नर्सरी र दक्षिण भागमा वडा कार्यालय ५ को भवन निर्माण गरिएको छ । लगनखेलको न्हू पुखु १६ औं शताब्दीमा सिद्धिनरसिंह मल्लको समयमा निर्माण भएको मानिन्छ । यहाँ राजकुलोबाट पानी भरिन्थ्यो । टीकाभैरव राजकुलोबाट बगेर आउने पानीले पाटनका पोखरी भरिने गरेको स्थानीयबासी बताउँछन् । पोखरी भरिएपछि ढुंगेधारा र इनार रसाउँथ्यो । यो पोखरीको सम्बन्ध मच्छिन्द्रनाथको मन्दिर र रथसँग सम्बन्धित छ । लगनखेल चोकमा मन्छिन्द्रनाथलाई नुहाउँदा नाग देवता न्हू पोखरीमा बसेर हेर्छन् भन्ने जनश्रुति छ । जुन दिनमा मच्छिन्द्रनाथलाई नुहाइन्छ त्यो दिनदेखि पानी पर्न सुरु हुन्छ भन्ने प्रचलन पनि छ । मच्छिन्द्रनाथको जात्रामा पोखरीको वरिपरि बसेर भोज खाने र पोखरीकै पानीले हातमुख चुठेर जाने चलन अझै निरन्तर छ ।"
युनेस्कोले थाल्यो सम्पदा अध्ययन,"(काठमाडौं)  संयुक्त राष्ट्रसंघीय निकाय युनेस्कोको मनिटरिङ मिसन ले काठमाडौं उपत्यकाको विश्व सम्पदा क्षेत्रको अध्ययन सुरु गरेको छ । युनेस्कोको विश्व सम्पदा केन्द्रले दुई जना विज्ञ टोली अध्ययनका लागि खटाएको हो । भुइँचालो आएयता यहाँका सम्पदा अध्ययन गर्न दुई पटक यस्तो मिसन आइसकेको छ । सन् २०१५ मा जर्मनीको बोनमा विश्व सम्पदा कमिटीको बैठकबाटै उपत्यकाका विश्व सम्पदा स्थललाई खतराको सूचीमा राख्न ड्राफ्ट डिजाइन हुँदै आएको थियो । त्यसयताका प्रत्येक सेसन मा उपत्यकाका विश्व सम्पदालाई खतराको सूचीमा राख्ने प्रस्ताव राख्दै आएको छ । पुरातत्त्व विभागकै सक्रियतामा त्यो प्रस्तावलाई विमति राख्दै त्यसो नगर्न अनुरोध हुँदै आएको हो, पुरातत्त्व विभागका निमित्त महानिर्देशक दामोदर गौतमले भने, यो वर्ष पनि हामीले खतराको सूचीमा नराख्न अनुरोध गर्यौं । तर एक वर्षभित्रै पुनर्निर्माण गरिसक्नुपर्ने सर्तमा खतराको सूचीमा राखिएन । त्यही सेसनमा भएको निर्णयअनुसार नेपालको प्रगति अध्ययन गर्न टोली आएको हो । मिसनले उपत्यकाका सम्पदाको एक सातासम्म अध्ययन गर्नेछ । भुइँचालो आएयता युनेस्कोले मनिटरिङ र एडभाइजरी गरी दुई किसिमको मिसन पठाउँदै आएको छ । विभागले भनेको जति भत्ता नदिएपछि त्यो मिसन रोकिएको थियो । एडभाइजरी मिसनको खर्च जुन देशमा मिसन जाने हो त्यही मुलुकले व्यहोर्नुपर्छ । मनिटरिङ मिसनको खर्च भने युनेस्को विश्व सम्पदा केन्द्रले व्यहोर्छ । युनेस्कोको सल्लाहकार संस्था इकोमस, एकरोमबाट केटरिन र गामिङले बुधबार हनुमानढोका दरबार क्षेत्रको अध्ययन गरेको छ । हनुमानढोका क्षेत्रमा अध्ययन गर्नुअघि पुरातत्त्व विभाग र काठमाडौं महानगरपालिकासँग विश्व सम्पदा क्षेत्रमा भएका गतिविधिबारे महानगर उप्रप्रमुख हरिप्रभा खड्गी श्रेष्ठसँग जानकारी लिएको छ । टोली सदस्य केटरिनले विश्व सम्पदा क्षेत्रमा भएका पानी, बिजुलीलगायतका समस्या समाधान गर्न काठमाडौं महानगरपालिकाले के गरिराखेको छ भनेर जानकारी लिएकी थिइन् ।विश्व सम्पदा क्षेत्र र त्योभन्दा बाहिरको सम्पदामा पनि असर परेको होला, उनले उपमेयरसँग जिज्ञासा राखिन्, ती सम्पदाबारे के भइरहेको छ ? उममेयर खड्गीले १८ वर्षसम्म जनप्रतिनिधिविहीन भएकाले सबै क्षेत्रमा जस्तै सम्पदामा पनि समस्या भएको जानकारी दिइन् । जनप्रतिनिधि आएको जम्मा साढे २ वर्ष भयो, उनले भनिन्, देशभित्रको स्रोत र विदेशीको समेत सहयोगमा सम्पदा बनिरहेको छ । महानगरले पनि कसरी हुन्छ सम्पदा बचाउनुपर्छ भन्ने नीति लिएर अगाडि बढेको छ । मैले सम्पदा मास्नु हुँदैन भनेर पहल गरिरहेकी छु । पशुपति, बौद्धनाथ, हनुमानढोकालगायत ठाउँमा म आफैं गएर समस्या सल्टाउने कोसिस गरेकी छु । युनेस्कोले पनि तीन तहका सरकारलाई संरक्षण गर्न बाध्य पार्ने गरी चिठी लेख्नुपर्छ ।मिसनले सम्पदा संरक्षण अभियन्तासँग पनि विश्व सम्पदाको अवस्थाबारे जानकारी लिएको थियो । अभियन्ताले भुइँचालोपछिको पुनर्निर्माणमा विश्व सम्पदाको मूल्यमान्यताअनुसार नभएको जानकारी दिएका थिए । पुनर्निर्माणका क्रममा हाम्रा अमूर्त सम्पदा मासिने गरी पुनर्निर्माण भएका छन्, सम्पदा संरक्षण अभियन्ता सञ्जय अधिकारीले भने, विश्व सम्पदाको मूल्य कायम राख्न माग गर्दै हामी सर्वोच्च अदालतसम्म गयौं । अदालतले फैसला मूल्यमान्यता नमासिने गरी निर्माण गर्न आदेश दिएको छ । त्यो आदेशलाई समेत मनिएको छैन । वसन्तपुर, स्वयम्भू, पशुपतिनाथ, चाँगुनारायणमा यो समस्या बढी छ । मिसनले अघिल्लो पटक पनि अधिकांश सम्पदा भत्किएको र त्यसको संरक्षणको लागि विश्व समुदायबाट ध्यानाकर्षको लागि खतराको सूचीमा राख्नुपर्ने सुझावसहित प्रतिवेदन दिएको थियो । त्यही प्रतिवेदनअनुसार खतराको सूचीमा राख्न ड्राफ्ट तयार भएको थियो । तर संस्कृति, पर्यटन तथा नागरिक उड्ययन मन्त्रालयको सचिवको नेतृत्वमा नेपालबाट टर्कीको स्तानबुलमा भएको ४२ औं सेसनमा नेपालले ६ वर्षमा बनाइसक्ने प्रतिबद्धता जनाएको थियो । सेसनमा २१ राष्ट्र सहभागी थिए । संरक्षणविद्ले भने खतराकै सूचीमा राखेर भए पनि नेपाललाई संरक्षणमा लाग्न बाध्य पार्नुपर्ने बताएका छन् । खतराको सूचीमा राखेको भए सरकारको ध्यानाकर्षण हुन्थ्यो । अन्तर्राष्ट्रिय समुदायको सहयोग पनि आउँथ्यो, युनेस्कोको सल्लाहकार संस्था इमोमस नेपालका प्रमुख काई वाई जेले भने, तर खतराको सूचीमा राख्दैमा डराउनु पर्दैन । झन् सम्पदालाई राम्रो बनाउने अवसर हुन्छ । पुरातत्त्व विभागका अनुसार विश्व सम्पदा क्षेत्रका पशुपतिमा २४ वटा सम्पदा निर्माण भएको छ । १ निर्माणाधीन अवस्थामा छन् । ३ वटा सुरु नै भएका छैनन् । वसन्तपुरमा १७ निर्माण भएका छन् । ६ वटा निर्माणाधीन छन् । ४ वटाको भने निर्माण सुरु नै भएको छैन । स्वयम्भूमा १९ निर्माण सम्पन्न भएका छन् । २ निर्माणाधीन अवस्थामा छन् । भक्तपुरमा १७ निर्माण सम्पन्न भएका छन् । ३ निर्माणाधीन अवस्थामा छन् । एउटा सुरु नै भएको छैन । चाँगुनारायणमा ५ सम्पन्न भएको छ । एउटा निर्माणाधीन अवस्थामा छ । पाटनमा ११ सम्पन्न भएका छन् । ५ निर्माणाधीन अवस्थामा छन । एउटाको निर्माण सुरु नै भएको छैन । अहिलेसम्म बौद्धनाथ मात्र निर्माण सम्पन्न भएका छन् । विभागका अनुसार काठमाडौं उपत्यका र बाहिरका १७ जिल्लामा गरी ८ सय ९१ सम्पदामा क्षति पुगेको छ । भूकम्पबाट अति प्रभावित १४ जिल्लामा मात्र ७ सय ५३ सम्पदामा क्षति पुगेका थिए । तीमध्ये १ सय ३३ पूर्ण क्षति र ६ सय २० आंशित क्षति भएका थिए । त्यसमध्ये विश्व सम्पदा क्षेत्रमा १ सय ४० र विश्व सम्पदा बाहिर ६ सय १३ सम्पदामा क्षति पुगेका थिए । तीमध्ये विश्व ३ सय ८० सम्पदा बनेका छन् । बनेकामध्ये विश्व सम्पदा सूचीमा रहेका ९६ वटा निर्माण सम्पन्न भएका छन् । सूची बाहिर २ सय ८४ सम्पदा बनेका छन् । १ सय २३ सम्पदा निर्माणाधीन अवस्थामा छन् । सम्पदालाई विश्व सम्पदा, राष्ट्रिय सम्पदा र स्थानीय सम्पदा गरी तीन वर्गमा विभाजन गरेर निर्माण भइरहेको विभागले जनाएको छ । विश्व सम्पदाको गुण खस्कँदै आएको विज्ञले औंल्याउँदै आएका छन् । सबैभन्दा पहिला सकिएको भनिएको बौद्धनाथ नै पुरातात्त्विक मापदण्डअनुसार बनेको छैन । चैत्यको गर्भभन्दा माथि कंक्रिट राखेर बनाइएको छ । मेलम्ची घ्याङ गुठीका प्रमुख भूमतिबज्र लामाका अनुसार चैत्यमा सिमेन्ट, रड रोखर निर्माण गरिएको छ । हामीले भन्दा भन्दै समितिले कंक्रिट राख्यो, लामा भन्छन्, यहाँको काठ पनि मापदण्डअनुसार छैन । काठको एउटै गिँड राख्नुपर्थ्यो । तर यहाँ गाँसेर राखिएको छ । पुरातत्त्व विभागले पहिला पनि कंक्रिट राखेकाले फेरि पनि त्यही राख्न अनुमति दिएको दाबी गरेको छ । अरू सम्पदामा पनि पुरातात्त्विक मापदण्डविपरीत निर्माण सामग्री प्रयोग भएका छन् । विश्व सम्पदा सूचीमा सूचीकृत गर्दा सम्पदाको गुण के थियो ? तिनका लक्षण के थिए ? ती गुण र लक्षण बिग्रँदै गए कि ? बिग्रँदै गएका छन् भने युनेस्कोले खतराको सूचीमा राखिदिन्छ । खतराको सूचीमा राख्दा पनि ती सम्पदालाई पहिलाकै अवस्थामा ल्याइएन भने सूचीबाटै हटाइदिन्छ । अहिले हाम्रा सम्पदा यही अवस्थाबाट गुज्रिएका छन् । सम्पदाका गुणमा धेरै ह्रास आएका छन्, युनेस्कोको नेपालका अध्यक्ष काई वाइजे भन्छन्, अब विश्व सम्पदा क्षेत्रको पुनरावलोकन गर्नुपर्ने समय आएको छ । विज्ञका अनुसार उपत्यकाका सात विश्व सम्पदा सूचीमध्ये अधिकांशको सुरुका गुण र लक्षण खस्कँदै गएका छन् । पुरातत्त्वविद् भीम नेपालका शब्दमा अहिले सम्पदा कसैको पनि नियन्त्रणमा नभएजस्तो देखिन्छ । सम्पदा क्षेत्रमा प्राचीन स्मारक संरक्षण ऐन लागू भएको छ । तर ती ऐन कार्यान्वयन भएका छैनन् । नेपाललाई पहिलो पटक सन् २००३ मा खतराको सूचीमा राखेको थियो । नेपालले तोकिएको निर्देशनअनुसार संरक्षण कार्य गरेपछि खतराको सूचीबाट हटाएको थियो ।"
पाटनमा निःशुल्क पथ प्रदर्शक,ललितपुर (कास) पाटन संग्रहालयले पर्यटकलाई निःशुल्क पथ प्रदर्शक (गाइड) को व्यवस्था गर्ने भएको छ । पाटन संग्रहालय घुम्न आउने आन्तरिक तथा बाहृय पर्यटकलाई गाइडको व्यवस्था गरेको हो । विगतमा पर्यटकले आग्रह गरेपछि मात्र संग्रहालय घुमाउने गरिएकोमा पछिल्लो समय सबैलाई यो सुविधा दिन लागेको संग्रहालयका सूचना अधिकृत सुरेशमान लाखेले बताए ।
लागू औषधसहित पक्राउ,"काठमाडौं (कास) महानगरीय प्रहरी वृत्त महाराजगन्जले लागूऔषधसहित २ जनालाई पक्राउ गरेको छ । प्रहरीका अनुसार काठमाडौं महानगरपालिका३६ मित्रनगरबाट जाजरकोट घर भई चन्द्रागिरि नगरपालिका१० थानकोट बस्ने २३ वर्षीय भुवन बुढामगर र २८ वर्षीय नवीन प्रकाश पुनलाई पक्राउ गरेको हो । त्यस्तै, महानगरीय प्रहरी प्रभाग दधिकोटले सूर्यविनायक नगरपालिका४ दधिकोट बस्ने ६२ वर्षीय शरणकृष्ण न्यौपानेलाई ३ किलो गाँजासहित पक्राउ गरेको छ ।"
ठगी गर्ने पक्राउ,काठमाडौं (कास) केन्द्रीय अनुसन्धान ब्युरो महाराजगन्जबाट खटिएको प्रहरीले ठगी मुद्दाका फरार प्रतिवादी पक्राउ गरेको छ । प्रहरीका अनुसार ठगी मुद्दाका फरार दोलखा घर भई काठमाडौं महानगरपालिका६ बस्ने ४० वर्षीय पेम्बा दोर्जे शेर्पा पक्राउ परेका हुन् । सर्वोच्च अदालतको फैसलाले १ वर्ष कैद र नगद ११ लाख रुपैयाँ जरिवाना भई फरार रहेका शेर्पालाई पक्राउ गरी कारबाही भुक्तानीका लागि काठमाडौं जिल्ला अदालतमार्फत् कारागार चलान गरेको छ ।
गैरआवासीयसँगको अपेक्षा,"आप्रवासी नेपालीहरूले सन् २००३ मा स्थापना गरेको गैरआवासीय नेपाली संघ (एनआरएनए) को नवौं महाधिवेशनले अन्यथा नभए आज नयाँ नेतृत्व चयन गरिसकेको हुनेछ । ८१ देशमा आफ्नो सञ्जाल विस्तार गरिसकेको संस्थाका करिब २ हजार ६ सय प्रतिनिधि दसैं लागेसँगै काठमाडौंमा भेला भएका थिए । विदेशमा बस्ने ८० लाख नेपाली लाई प्रतिनिधित्व गर्ने संस्था दाबी गरिए पनि यति थोरै प्रतिनिधिले चयन गरेको नेतृत्वप्रति सबैको अपनत्व हुन सकेको छैन । त्यसमाथि, दुईदुई वर्षमा हुने निर्वाचनमार्फत नेतृत्वमा आउने होडबाजी र तीव्र राजनीतिक ध्रुवीकरणका कारण स्थापनाको उद्देश्यअनुरूप संघले काम गर्न सकिरहेको छैन । यो प्रवृत्ति रोक्न नसके १६ वर्षे यो संस्थाको औचित्यमाथि नै प्रश्न उठ्नेछ । संघमा मुख्य गरी दुई विषयमा तत्काल सुधार गर्नुपर्ने टड्कारो आवश्यकता छ । पहिलो, यो संस्था र यसमा संलग्न व्यक्तिहरू अराजनीतिक हुन जरुरी छ । अहिले राजनीतिक दल र त्यसभित्र पनि गुटगत रूपमा एनआरएनएको सबै शाखामा निर्वाचन हुने गरेको छ । नवौं विश्व सम्मेलनसम्म आइपुग्दा एनआरएनएका संस्थापक अध्यक्ष तथा प्रमुख संरक्षक उपेन्द्र महतोले नै यसको पुष्टि गरेका छन् । उनले समेत एनआरएनए गैरराजनीतिक संगठन रहेको र राजनीतिक आधारमा प्यानल बनाई निर्वाचन हुन लागेको भन्दै यो प्रक्रियामा अब सामेल नहुने चेतावनी दिनु पक्कै पनि संघको भविष्यका लागि सुखद सूचक होइन । तसर्थ वर्तमान र भविष्यमा यो संस्थाको नेतृत्व गर्न आउने सोच बनाएकाले दलीय धङधङीबाट मुक्त हुनैपर्छ ।दोस्रो, निर्वाचनमा मतदाता प्रभावित पार्ने गरी हुने खर्चको विकृति रोकिनुपर्छ । अध्यक्ष पदको निर्वाचनमा सहभागी हुनेले १० करोडदेखि २० करोड रुपैयाँसम्म खर्च गर्नुपर्ने यसको नेतृत्वले नै स्विकारेको छ । मतदातालाई हवाईजहाजबाट ल्याउनेलैजानेदेखि काठमाडौंमा हुने सम्पूर्ण खर्चसमेत व्यहोर्ने विकृति छ । लोकतान्त्रिक र संस्कारयुक्त मुलुकमा बसोबास, अध्ययन, अनुसन्धान र व्यापारव्यवसाय गर्ने गैरआवासीय नेपालीमाझ हुने यो कार्य आलोचनायोग्य छ । नेपालमा विदेशको उदाहरण भित्र्याउनुपर्ने उनीहरूले यस्तो क्रियाकलाप तत्काल त्याग्न आवश्यक छ । पैसा नभए पनि बलियो सोच तथा दूरदृष्टि भएका जोकोहीले विश्वको जुनकुनै कुनाबाट मतदानमा सहभागी हुनेदेखि उम्मेदवार बन्न पाउने वातावरणको खाँचो छ । अधिक आर्थिक चलखेल र तीव्र राजनीतिका कारणले नै गैरआवासीय नेपालीले नेपालमा गर्छु भनेर प्रतिबद्धता जनाएका कामहरू हुन सकेका छैनन् । गैरआवासीय नेताहरूले विदेशमा सिकेको ज्ञान, सीप र पुँजीलाई नेपाल भित्र्याउन सहयोग गर्ने घोषणा हरेक महत्त्वपूर्ण कार्यक्रमहरूमा गर्दै आएका छन् । तैपनि प्रतिबद्धता अनुसार काम भएका छैनन् । भलै, ज्ञानलाई नेपालमा एकीकृत गर्ने उद्देश्यले गत वर्ष संघले पहिलो विश्व विज्ञ सम्मेलन गरी त्यसको निष्कर्ष सरकारलाई बुझाइ सकारात्मक थालनी भने गरेको छ । १० अर्ब रुपैयाँ बराबरको सामूहिक कोष खडा गर्ने र त्यसमार्फत नेपालमा लगानी ल्याउने भनेर हालसम्म तीनपटक छुट्टाछुट्टै कार्यक्रममार्फत घोषणा भए । तर, एक रुपैयाँ रकम नेपालमा भित्रन सकेको छैन । १६ वर्षे अवधिमा कुनै पनि काम नभएको भने होइन । खासगरी केही परोपकारी काम र विदेशमा नेपालको रीतिरिवाज तथा संस्कृति जर्गेनामा उनीहरूले महत्त्वपूर्ण भूमिका निर्वाह गरिरहेका छन् । ०७२ सालको भूकम्प र भारतीय नाकाबन्दीमा राहत तथा उद्धार, गोरखाको लाप्राकका भूकम्पपीडितलाई नमुना बस्ती निर्माणलगायत सामाजिक कामहरू उदाहरणीय छन् । व्यक्तिगत रूपमा पनि केही गैरआवासीय नेपालीले बैंक तथा वित्तीय संस्था, जलविद्युत् तथा अस्पताललगायतका क्षेत्रमा लगानी गरेका छन् ।तैपनि प्रतिबद्धता अनुसार काम नभएको पक्कै हो । यो प्रवृत्ति सुधार गर्न नेतृत्वमा आउनुभन्दा अगाडि हौसिएर विभिन्न परोपकारी कामहरू घोषणा गर्ने, निर्वाचित भइसकेपछि नेपालको राजनीतिक तथा प्रशासनिक क्षेत्रसँग मिलेर व्यापारव्यवसाय मात्र गर्ने, व्यक्तिगत स्वार्थमा केन्द्रित हुने प्रवृत्ति त्याग्नैपर्छ । संसारभर छरिएका नेपालीले नेतृत्व चयनमा ध्यान दिनुपर्ने विषय यही हो । नेपालको तर्फबाट गैरआवासीय नेपालीलाई राजनीतिकभन्दा बाहेकका प्रायः सबैजसो अधिकारको सुनिश्चितता संविधानले गरिसकेको छ । राजनीतिकभन्दा बाहेकको अधिकार उपयोग गर्न पाउने गरी गैरआवासीय नागरिकता दिने तयारीसमेत सरकारले थालेको छ । खासगरी नेपालमा उद्योग खोल्दा गैरआवासीयलाई पनि नेपाली नागरिकसरह व्यवहार गर्ने व्यवस्था गरिएको छ । यो पृष्ठभूमिमा विदेशमा ठूलो होस् वा सानो व्यापारव्यवसायमा संलग्नहरूले व्यक्तिगत वा सामूहिक रूपमा नेपालमा लगानी भित्र्याउन महत्त्वपूर्ण भूमिका निर्वाह गर्न सक्छन् । गैरआवासीय नेपालीले भन्ने गरेको समृद्ध नेपाल बनाउनका लागि सबैभन्दा बढी खाँचो लगानीयोग्य पुँजीकै छ ।"
ढिलो भए पनि न्याय पाउने आश,"१२ वर्षपछि बम विष्फोटका आरोपित मोहमद आफताब आलम पक्राउसम्बन्धी समाचार कान्तिपुर दैनिकमा पढ्न पाउदा अझै मेरो देशमा थोरै भएपनि न्याय मरेको छैन भन्ने आश पलाएको छ । विभिन्न अपराध गरेर देशको ठूला पदमा पुग्ने व्यक्तिहरूबाट हामीले उनीहरूबाट के अपेक्षा गर्ने ? मनमा थुप्रै पश्नहरू उब्जाएको छ । यस्ता अपराध गरेर देशको र जनताको सेवा गर्छु भन्नू आफैंमा लज्जास्पद विषय पनि हो । राजनीतिक संरक्षणमा ठूला पदहरू लिनुदिनु नै गलत हो, किनकि जब कुनै व्यक्तिमाथि अपराधको आरोप लगाइन्छ तत्काल छानबिन गरी वास्तविकता के हो स्पष्ट पार्न सक्नुपर्छ । देश बनाउने अठोटका साथ जनताको मत लिएर अपराध गरी जनताले तिरेको करमा रमाउने छुट कसैलाई पनि दिनु हुँदैन । न्याय, कानुन सबैलाई बराबर हुनुपर्छ । एउटा सामान्य नागरिकले सानो गल्ती गर्दा मुद्दा चलाउने र ठूला पद लिएका व्यक्तिहरूले गल्ती गर्दा कुनै कार्बाही नहुँदा आम नागरिकहरूमा शंका उत्पन्न भएको छ । सानालाई ऐन, ठूलाबडालाई चैन भएको हो कि भन्ने समेत भएको छ । जहाँसम्म लाग्छ अपराध गरेका व्यक्तिहरूलाई राजनीतिक दलहरूले उम्मेदवार बनाउन पनि रोक्नुपर्छ । यदि राजनीतिक दलहरूले शक्तिको आडमा उम्मेदवार बनाएको खण्डमा सबै शिक्षित व्यक्तिहरू लागेर उनीहरूलाई पराजित गर्नुपर्ने देखिन्छ । सम्मानित पदमा बसेर कसैको बलात्कार गर्ने, कसैलाई रातो पासपोर्ट बेच्ने, कसैको हत्या गर्ने जस्ता कार्यले आम समुदायमा गलत सन्देश गएको छ । चन्द्रप्रसाद खनाल, लम्की, कैलाली"
न्याय नमरोस्,"सानालाई ऐन ठूलालाई चैन भइरहेको अवस्था छ । कतिपय पीडित न्याय पर्खंदापर्खंदै न्याय नै नपाई मरिरहेका छन् । अन्यायमा परेकालाई न्याय दिने काम न्यायमूर्तिहरूको हो । तर अहिले न्याय पैसामा किनबेच भएको छ । जोसँग पैसा छ, उसकै पक्षमा न्याय पनि बोल्छ । एउटा केश अदालतमा लड्नपर्यो भने लाखौंको खेल हुन्छ । सर्वसाधारणले त्यो पैसा कहाँबाट ल्याउने ? न्यायालयमा राजनीतिक भागबन्डा हुन्छ । न्यायाधीशहरू पार्टीको कोटामा नियुक्त भएका छन् । अनि त्यस्ता व्यक्तिले सर्वसाधारण नेपालीको चित्कार कसरी सुनुन् ? पद र शक्तिमा भएपछि जस्तोसुकै आपराधिक काम गरे पनि हुन्छ भन्ने उच्चपदस्थलाई कडा कारबाही गर्ने हो भने आउने दिन सबैजना सजग हुन्थे कि ? रोशनी शाहीलाई बलात्कार गरेको अभियोगमा गिरफ्तार निवर्तमान सभामुख कृष्णबहादुर महराको र रोशनीबीच सम्बन्ध के थियो ? के महरा पहिलोपटक रोशनीको घर गएका थिए ? पहिलो पटक भए केही छैन । होइन भने आजभन्दा अघि रोशनीको घरमा जाँदा यो घटना बाहिर किन आएन ? फेरि एक्कासी बाहिर किन आयो ? यो सब छानबिन हुनुपर्छ । न्याय नमरोस् । अन्यायमा परेकाले न्याय पाऊन् । पुरुषोत्तम घिमिरे, जोरपाटी, काठमाडौं"
आलमको डरलाग्दो कथा,"नेपाली कांग्रेस रौतहटका नेता तथा पूर्वकेन्द्रीय सदस्य एवं संघीय सांसद मोहम्मद आफताव आलममाथि लागेको हत्या आरोपको कथाले आङै सिरिंग बनायो । यस घटनाबारे के कांग्रेसलाई थाहा थिएन ? सत्ता र शक्तिमा रहनेहरूले चाहे भने जति पनि अपराध लुकाउन वा उल्टै पीडितलाई सास्ती दिइरहन सक्छन् भन्ने यो गतिलो उदाहरण हो । किनभने त्यसबेला कांग्रेस सभापति गिरिजाप्रसाद कोइराला सिंहदरबारमा थिए भने त्यही दलका कृष्णप्रसाद सिटौला गृहमन्त्री थिए । अनि आफताव आलम तिनका विश्वासपात्र । अहिले सायद अर्कै दलको सरकार भएकाले होला, कानुनको कठघरामा आलम पुगेका छन् । सत्यतथ्य जे छ, त्यही अनुसार आलमको कसुर प्रमाणित भएमा हदैसम्मको कारबाही गरेर लोकतान्त्रिक भनिएको नयाँ नेपालको प्रतिष्ठा जोगाउने काम गरियोस् । कृष्ण कुम्पुरे, आदमटार, धादिङ"
खेलमैदान बन्ने भय,"मंगलबार प्रकाशित सुजित मैनालीको सडक कि रेल पढेंँ । जुन तियानमेनचोकमा चीन सरकारले नरसंहार गर्यो, त्यही चोकमा आफ्नो ७० औं वार्षिकोत्सवको बेला राष्ट्रपति सी चिनफिङले हुंकार गरे ः अब कुनै पनि शक्तिले हामीलाई रोक्न सक्दैन । उनको हुंकार सही छ । उन्नाइसौं र बीसौं शताब्दीलाई बेलायत र अमेरिकाले कव्जा गरे । एक्काइसौं शताब्दीलाई चीनले कव्जा गर्ने पक्का छ । त्यसैको लागि उसले भारतलाई फकाइरहेको छ । भारत फकिन्छ वा फकिँदैन, हेर्न बाँकी छ । फकियो भने राहुल गान्धीले ठीकै भने भन्नुपर्ला । मोदीले मेक इन्डिया होइन, मेक चाइना बनाइरहेका छन् । पुरानो समयमा नेपालको व्यापार चीनसँग होइन, तिब्बतसँग थियो । तिब्बत एक स्वतन्त्र र सार्वभौम राष्ट्र थियो । भारतमा ससाना राष्ट्र थिए । तिब्बतसँग मतलव थिएन । अंग्रेजले हारे पनि नाथुलाबाट आफ्नो मतलव पूरा गरेरै छाडे । अहिले चीन त्यसमार्फत पनि भारत पुग्न सक्थ्यो । तर उसले नेपाललाई प्राथमिकता दियो । यही नेपालको शौभाग्य हो । सीले नेपाललाई पुल होइन, भूजडित बनाउने गहिरो कुरा गरेका छन् । पुलको मतलव पार गराउने साधनमात्र हो । बढी भारी भए भत्कान पनि सक्छ । भूजडितको मतलव विकाससँग जोडिएर आउँछ । अतः सबै नेपालीको चाहना विकासमात्र होस्, संसारभरिको खेल मैदानचाहिँ नबनोस् भन्ने हो । डाशिवशंकर यादव, छपकैया, वीरगन्ज"
सडकमार्ग नै उपयुक्त,"विकासको सवाल आफैमा राम्रो र स्वागतयोग्य भए पनि सरकारले विकास प्राथमिकताको पहिचान गर्न आवश्यक छ । अझै सबै जिल्लाका सदरमुकाममा सडक सञ्जालले जोडिएको छैन । जिल्ला र गाउँतिर कच्ची सडकको विजोग छ । कच्ची सडकको जोखिमले कैयौं यात्रुले दुर्घटनामा परी ज्यान गुमाइरहेका छन् । विशेषगरी ग्रामीण भेगका सडकको अवस्था नाजुक छ । कतिपय ठाउँमा सहजै सडक मार्ग जोड्न सक्ने अवस्था भए पनि सडक नभएर पैदल हिँडन बाध्य छन्, जनता । हरेक जिल्लाका गाउँगाउँमा सडक विस्तार हुने हो भने गाउँका सुत्केरी वेथाले च्यापेकी नारीको हेलिकप्टरको पर्खाइमा ज्यान जाने थिएन होला । सडक नहुँदा हेलिकप्टर चढ्ने हैसियत नभएका दुर्गमका नागरिकको ज्यान त्यतिकै गइरहेको छ । सडक नभएर अहिले पनि खच्चर र हेलिकप्टरले केही जिल्लाका दुर्गम गाउँमा खाद्यान्न ढुवानी गरिराखेका छन् । यदि यस्ता दुर्गम गाउँमा सडक सञ्जालले जोड्ने हो भने सहजै खाद्यान्न लगायतका सामग्री ढुवानीमा सहज हुने र मूल्य पनि सस्तो पर्ने थियो । त्यसैले पहिलो प्राथमिकता सडक विस्तार र बिजुली उत्पादनलाई दिनु आवश्यक छ । पानीको तिर्खा वाइनले मेटिँंदैन । पानीको तिर्खा मेट्न पानी नै चाहिन्छ । ग्रामीण भेगका जनतालाई अहिले सडकमार्गको तिर्खा लोगेको छ । उनीहरूको सडकमार्गको तिर्खा रेलमार्गले नमेटिन सक्छ । त्यसैले सडकमार्गको तिर्खा मेट्न पहिले सडक नै बनाउन आवश्यक छ । गोविन्द विक, बुढानीलकण्ठ नपा१२, काठमाडौं"
गुठी कानुनको खाँचो,"२८ असोजमा छापिएको आवश्यक छ गुठी कानुन अत्यन्त सामयिक लाग्यो । गुठी विधेयक सम्बन्धमा भएको बहसले गुठीसँग नजोडिएकामा समेत चासो बढाएको थियो । लेखले गुठीसँग जोडिएका विभिन्न पाटाहरूको उजागर गरेको छ । विवादबाट नै समाधानका उपायहरू निस्कन्छन् भन्ने लेखको मूल मर्म तर्कसंगत छ । गुठीका नाममा अव्यवस्थित र अलपत्र परेका मठ मन्दिर सम्पदा जोगाउनु राज्यको दायित्व हो । विधेयक आउँदा गुठीका जग्गा हिनामिना भएको समाचारले आजित भएका सर्वसाधारण, गुठी जग्गाबाट पीडित किसानमा देखिएको आशाको त्यान्द्रो चुडिनै लागेको छ । लेखले विवादित कुराहरूलाई मसिनो गरी केलाउँदै अघि बढ्न र सेलाएका सरोकारवालाहरूलाई झक्झक्याउनुका साथै गुठी जग्गा पीडितहरूलाई आशाको दियो बालेको छ । कमला गौतम, झापा, दमक"
गरिबी निवारणको औषधि,"सन् २०१९ को अर्थशास्त्रतर्फको नोबेल पुरस्कार तीनजना विद्वानहरूले प्राप्त गरेका छन् । अमेरिकी अर्थशास्त्री माइकल क्रेमर, फ्रान्सेली अर्थशास्त्री इस्थर डुफ्लो र उनका श्रीमान भारतीय मूलका अमेरिकी अर्थशास्त्री अभिजीत वनर्जीलाई उक्त पुरस्कार एकसाथ दिने घोषणा भएको छ । उनीहरूको योगदान संसारभरको गरिबी उन्मूलनसँग सम्बन्धित छ । विश्वभर अझै पनि ७० करोडभन्दा बढी मानिस चरम गरिबीमा बाँच्न बाध्य भएको स्थितिमा शिक्षा र स्वास्थ्य क्षेत्रको सुधारबाट गरिबी हट्ने कुरा ती अर्थशास्त्रीहरूको अध्ययन, अनुसन्धानले देखाएको छ । खासगरी बालबालिकालाई समृद्धिको बाटोतर्फ कसरी डोर्याउने भनी ल्याएको प्रयोगात्मक अवधारणा उत्कृष्ट ठहरिएकाले उनीहरूलाई पुरस्कार प्रदान गरिएको हो । गरिबी जस्तो जटिल विषयलाई शिक्षा, स्वास्थ्य लगायतका निश्चित क्षेत्र र तहमा टुक्र्याएर स्थलगत रूपमै भएको सफल प्रयोगले गरिबीको चपेटामा परिरहेका विश्वभरका सरकारहरूलाई शिक्षा र स्वास्थ्यमा लगानी बढाउन प्रोत्साहित गरेको छ । यस्तो खोजमूलक अवधारणा नेपालको व्यवस्थासँग तुलना गर्दा सन्तोषको सास फेर्ने ठाउँ कतै भेट्न सकिँदैन । शिक्षा र स्वास्थ्य क्षेत्र चरम व्यावसायीकरणले थलिएको यथार्थ हामी सबैले देख्दै र भोग्दै आएका छौं । विद्यालय तहको शैक्षिक स्थितिले विद्यार्थी दिग्भ्रमित बन्दै गएका छन् भने मध्यम र निम्नवर्गीय परिवारका सदस्यमध्ये कोही बिरामी पर्दा कतिपय अवस्थामा घरबार सक्न बाध्य हुनुपर्ने स्थिति छ । बोर्डिङ स्कुलहरू सबैमा समान पुस्तक र पाठ्यक्रम नहुनु, नैतिक र मौलिक चरित्र ह्रास हुँदै जानु, सबैमा पश्चिमी संस्कृति देखेर र्याल चुहाउने बानी बस्नु, निजी विद्यालय धनाढ्यहरूको बपौतीजस्तो बन्नु निन्दनीय विषय बन्दै आएको छ । उता सामुदायिक विद्यालयहरू चरम राजनीति, पाठ्यपुस्तक अभाव, असक्षम शिक्षक र भौतिक असुविधाले थलिएको दुरुह अवस्थाबारे थहा नपाउने कोही छैन । समृद्धिको खोक्रो भाषणमा रमाउने, आआफ्नो डम्फु नछोड्ने र सधैं साउनमा आँखा फुटेको गोरुजस्तो बन्ने सरकारी रवैया त्यागेर नोबेल पुरस्कार प्राप्त गर्न सफल अर्थशास्त्रीहरू समेतले देखाएको मार्गचित्र अवलम्बन गर्दा छोटो समयमै गरिबी निवारण हुनेछ । भुवनेश्वर शर्मा, चन्द्रागिरि२, काठमाडौं"
पुरुष अझ बोल्नुपर्छ,"२०७६ असोज १३ गते एउटा अकल्पनीय घटनाको समाचार बाहिरियो राज्य संरचनाको उच्च मर्यादा तथा संसदको सर्वोच्च पदमा रहेका सभामुखबाट संसद सचिवालयकै एक कर्मचारीमाथि हातपात र जबर्जस्ती करणीको प्रयास । पहिलो पटक यस्तो समाचार सञ्चार माध्यममा आउँदा सबै स्तब्ध भए । एउटा सांसदको रूपमा म पनि । सभामुखको नम्र बोली, शालिन व्यक्तित्व र सहज व्यवहार दिमागमा चलचित्रझैं घुम्न थाल्यो । गतवर्ष संसदमा भएको महिला विरुद्ध हुने हिंसा अन्त्य सम्बन्धी संकल्प प्रस्तावमाथिको छलफलको याद आयो । विविध व्यवधानका बावजुद उक्त प्रस्तावमा छलफल गराउनुपर्ने पक्षमा सभामुख सधैं सकारात्मक हुनुहुन्थ्यो । त्यस्तो व्यक्तिबाट यस्तो घटना (?) कसरी सम्भव हुनसक्छ भन्ने कुरा मनमस्तिष्कमा खेल्दै थियो । तर जब घटनाबारे थप विवरणहरू खुल्दै गए, त्यससंँग जोडिएकै कारण भोलिपल्ट सभामुखले पदबाट राजीनामा दिएको खबर आयो । अनि त घटना घटेको कुरा पत्याउनुको विकल्प रहेन । अनि मस्तिष्कले भन्यो, व्यक्ति जतिसुकै असल, शालिन र भद्र भए पनि आखिर मानिस हो । मानिसमा दमित रूपमा रहने कुनै पनि कमजोरीको अंशलाई जब समय र परिस्थितिले उद्वेलित गराइदिन्छ, असोचनीय र अकल्पनीय घटना घट्ने सम्भावना सधैं रहन्छ । यो पनि त्यस्तै हुनगयो होला । बाँकी कुरा अनुसन्धानको घेरामा पुगेकाले घटनासंँग सम्बन्धित तथ्य र प्रमाणका आधारमा छानबिन हुनुपर्छ भन्नेमा जोड दिनु र त्यसबाट आउने नतिजा स्वीकार्नुको अर्को विकल्प रहेन । अबको खबरदारी भनेको कानुन अनुसार पीडकले सजाय र पीडितले न्याय पाउनुपर्छ भन्ने नै हो । यसक्रममा नयाँ संविधानले मौलिक हकको रूपमा पहिलोपटक व्यवस्था गरेको अपराध पीडितको हक (धारा २१) को कार्यान्वयनमा पनि ध्यान दिन जरुरी छ । उक्त धारामा भनिएको छ, (१) अपराध पीडितलाई आफू पीडित भएको मुद्दाको अनुसन्धान तथा कारबाही सम्बन्धी जानकारी पाउने हक हुनेछ । (२) अपराध पीडितलाई कानुन बमोजिम सामाजिक पुनःस्थापना र क्षतिपूर्ति सहितको न्याय पाउने हक हुनेछ । यी प्रावधानलाई ध्यान दिएर हेर्दा यहाँ दुइटा विषय उल्लेख गर्न आवश्यक देखिन्छ । पहिलो पीडित पक्षको स्वास्थ्य अवस्था र सुरक्षा अनि दोस्रो, राजनीतिकर्मी खासगरी महिला सांसदमाथि उठाइएको प्रश्न ।घटना भएको दिनबाट अहिलेसम्म पीडितको नामबाट फरकफरक किसिमका वक्तव्यहरू सञ्चार माध्यममा आएका छन् । अनि उनलाई डिप्रेसनको औषधि सेवकको रूपमा उल्लेख गर्दै यस घटनालाई पीडितको स्वास्थ्य अवस्थासंँग जोडेर पनि व्याख्या गर्न थालिएको छ । तर बिरामी भएकैले उनीमाथिको हिंसा क्षम्य हुनुपर्छ भन्ने तर्क हो भने त्यो कदापि स्वीकार्य हुन सक्दैन । अस्वस्थ व्यक्तिमाथि घटेको यो घटना प्रमाणित भएमा अझ जघन्य हुनसक्छ । साथै पीडितको स्वास्थ्य अवस्था बारेमा सार्वजनिक रूपमा समेत प्रश्न उठिसकेपछि उनको स्वास्थ्य परीक्षण र उपचारमा राज्यले चासो देखाउनुपर्छ । आधारभूत उपचार पाउनु हरेक नागरिकको मौलिक हक हो । अझ यस किसिमको गम्भीर आरोपसँंग जोडिएकी पीडितको हकमा राज्य थप संवेदनशील हुनुपर्छ । मेडिकल उपचार मात्र होइन, उनलाई मनोसामाजिक परामर्श समेतको व्यवस्था मिलाउनुपर्छ । अनि यस विषयमा सञ्चार जगतले पनि पीडितमैत्री भूमिका निर्वाह गर्नु आवश्यक हुँदैन र ? आरोपित पक्षको स्वास्थ्य उपचार र अवस्थाबारे दिनदिनै जस्तो जानकारी गराउने सञ्चार माध्यमहरूले बिरामी भनिएकी पीडित पक्षको स्वास्थ्य परीक्षण, उपचार र स्वास्थ्य अवस्था बारेमा उचित जानकारी गराएको पाइँदैन । जहाँसम्म यस्तो जघन्य हिंसा बारेमा महिला सांसद, राजनीतिकर्मी र अधिकारकर्मी किन मौन भन्ने प्रश्न बारम्बार उठिरहेको छ, यसले पंक्तिकारको ध्यानाकृष्ट गरेको छ । सामान्य रूपमा हेर्दा यो प्रश्न जायज हो । यस्ता घटनामा महिलाहरू बोल्नैपर्छ । यस घटनामा बोलिएका कुरा पर्याप्त भएन पनि होला । तर मेरो मनमा आएको प्रश्नचाहिँ के हो भने यस्तो विषयमा पुरुष सांसद, राजनीतिकर्मी, अधिकारकर्मीचाहिँ बोल्नु पर्दैन ? अथवा उनीहरू किन बोलेनन् वा बोल्दैनन् भन्ने प्रश्न उठाउन जरुरी छैन ? यस्ता विषयमा पनि जेन्डर विशेषले मात्र बोल्नुपर्ने हो ? कि एकजना पुरुष आरोपित हुँदा सबै पुरुष (?) आरोपित पक्ष नै हुन् र उनीहरूले बोल्न पर्दैन वा हुँदैन भन्न मिल्छ ? त्यस्तो सोचिएको हो भने न्यायका पक्षमा भएका सबै पुरुषमाथि अन्याय हुँदैन र ! यसर्थ मेरो भनाइ केमात्र हो भने महिला पीडित पक्ष भएकोले महिलाले बोल्नैपर्छ । तर पुरुष पनि यस्ता विषयमा बोल्नुपर्छ । अझ त्यति उच्च पदमा भएको व्यक्तिमाथि लागेको आरोपबारे पुरुष झनै बोल्नुपर्छ । हाम्रो समाजको चरित्र पितृसत्तात्मक रहेको र हरेक निकायको निर्णायक पदमा पुरुष नै भएका कारण पनि यस्ता घटना फेरि नदोहोरियोस् भन्नका लागि पनि पुरुषहरू बोल्नुपर्छ । अझ निर्णायक तहमा रहेका पुरुषहरू थप बोल्नुपर्छ । सबैले उनीहरूको धारणा माग गर्नुपर्छ ?अब व्यक्तिगत रूपमा केही कुरा गरौं । जुन समयमा घटना घट्यो, म बाहिर थिएँ । काठमाडौं आइसकेपछि हामीले पीडित पक्षको अवस्था बुझ्दा लागेकै हो, घटनाको सत्यतथ्य अनुसन्धानको दायरामा रहेको प्रक्रियामा अगाडि आउनेछ । पीडित पक्षको तत्कालको सबैभन्दा महत्त्वपूर्ण आवश्यकता स्वास्थ्य उपचार र सुरक्षाको थियोहो । यस सम्बन्धमा सुरक्षा निकायदेखि राज्यका सम्बन्धित निकायलाई खबर गराइयो । तर अहिलेसम्म के गरियो भन्ने जानकारी प्राप्त भएको छैन । यो घटना उच्च ओहदासँंग जोडिएको कारण यसबारे आम नागरिकलाई जानकारी हुनुपर्थ्योपर्छ । पीडित पक्षबाट बारम्बार फेरिएका स्टेटमेन्ट आइरहँदा उनीमाथि दबाब छ भन्ने भाव आमरूपमा परेको छ । त्यो दबाब पनि हुनसक्छ । अथवा उनको स्वास्थ्य अवस्था, विचलित मनोभाव वा एकान्तपनको उपज पनि हुनसक्छ । अनुसन्धानको दायरामा रहेको व्यक्ति भएको कारण यसको तथ्यगत जानकारी राख्ने दायित्व राज्यकै हो । यस सन्दर्भमा संवैधानिक रूपमा रहेको पीडितको हकको प्रभावकारी कार्यान्वयनका लागि डिप्रेसनको बिरामी भनिएकी पीडितलाई विशेषज्ञसित स्वास्थ्य परीक्षण गराई आवश्यक मनोसामाजिक परामर्ष उपलव्ध गराउनु राज्यको पहिलो दायित्व हो । पीडितका रूपमा उनले मानवीय र कानुनी रूपमा पाउने हक उपलब्ध गराउन आफू प्रतिबद्ध भएको सन्देश दिन राज्यले पहल लिनैपर्छ । र यो आमचासोको घटना भएकोले पीडितको स्वास्थ्य अवस्था अद्यावधिक गर्ने काम पनि गरिन जरुरी छ । अर्को सवाल पीडितको सुरक्षासित जोडिएको छ । लामो राजनीतिक जीवन र उच्च ओहदा भएको व्यक्तिमा त आपराधिक सोच आउन सक्छ र घटना हुनसक्छ भन्ने आधारमा राज्य अनुसन्धानमा लागेको छ भने पीडित पक्ष, जसलाई डिप्रेसन भएको भनिएको छ, सबै पक्षबाट संवेदनशील भई उनको सुरक्षा गरिनुपर्छ । कदाचित केही कारणले उनको जीवन तलमाथि भयो भने यसको जिम्मेवारी कसले लिने ? परिवारका सदस्यले वा सुरक्षाको नाममा सडकमा प्रहरी तैनाथ गर्ने राज्यले ? अनि अदालतमा बयान दिन पीडितको उजुरी आवश्यक छ भन्ने निकायले ? भोलि कुनै दुर्घटना भयो र बयानका लागि पीडितको उपस्थिति नरहने अवस्था आइपर्यो भने अनुसन्धानमा यसको असर के हुन्छ ? निर्णय कसरी गरिन्छ ? परिणाम कसको पक्षमा हुन्छ ? यसतर्फ समयमै सम्बन्धित पक्षको ध्यान जानुपर्छ । र सम्बन्धित सबै घटना र उजागर हुनसक्ने तमाम प्रश्नको जवाफ राज्यसंँग हुनुपर्छ ।"
समृद्धिको ढोका खोल्ने जुक्ति,"प्रा विकासराज सत्याललेखक, त्रिभुवन विश्वविद्यालयका तथ्यांकशास्त्रका प्राध्यापक हुन् ।"
चीनसम्बन्धका दोहोरो आयाम,"नेपालका प्रथम जननिर्वाचित प्रधानमन्त्री विश्वेश्वरप्रसाद कोइराला सन् १९६० मार्च १८ का दिन चीनको औपचारिक भ्रमणमा थिए । त्यस दिन अध्यक्ष माओसंँग विशेषतः नेपालचीनबीच सगरमाथाको शिखरमाथिको सार्वभौमिकताबारे एक प्रकारको किचलो निस्केको थियो, विश्वेश्वरप्रसाद कोइरालाले त्यसै प्रसङ्ग कोट्याउँदा अध्यक्ष माओले समाधानको रूपमा प्रस्ताव गरेका थिए त्यो कुनै समस्याको विषय होइन, मानिस बसोबास नगर्ने त्यो निर्जन ठाउँ हो, सहज समाधानका लागि मेरो प्रस्ताव हो, चीनतर्फको उत्तरी मोहडाबाट शिखर चढ्न लागेकोबारे हामी तपाईंलाई जानकारी गराउँछौं, त्यस्तै नेपालको दक्षिणी मोहडाबाट शिखर उक्लन लाग्दा त्यसबारे हामीलाई तपाईंले जानकारी गराउनुस् । एभरेष्ट पश्चिमाहरूले अविष्कार गरेको नाम हो, हामी यसलाई नयाँ नाम दिऔं, दुई देशको मित्रताको प्रतीक चीननेपाल मैत्रीशिखर ।अध्यक्ष माओको प्रस्ताव अनुसार सगरमाथा वा एभरेष्टलाई चीननेपाल मैत्रीशिखरका रूपमा स्थापित गर्ने काम त भएन, तर भरखरै चिनियाँ राष्ट्रपति सी चिनफिङले सम्पन्न गरेको नेपालको राजकीय भ्रमणले नेपाल र चीन बीचको दौत्य सम्बन्धलाई सगरमाथाको उचाइ जतिकै मित्रताको शिखरमा पुर्याएको छ । यद्यपि दुई देशीय सम्बन्ध तथा आपसी सहयोगलाई भौतिक तथा मौद्रिक इकाइका आधारमा कति सफलअसफल भनेर आँकलन गर्ने मानसिकताबाट हामी मुक्त भएको भने पाइएन । अधिकांश अर्थविद्, योजनाकार, कूटनीतिक विज्ञ भनिएकाहरूले राष्ट्रपति सीको भ्रमणको उपलब्धिलाई शुभलाभको बुझाइले व्याख्या गरिरहेका छन् । भएगरेका सबै सहमति अनि सम्झौताहरू सम्पन्न गर्न आवश्यक आर्थिक भार अनुदानको रूपमा उपलब्ध गराइने प्रतिबद्धता जाहेर गरिएका आधारमै यस भ्रमणलाई उपलब्धिपूर्ण ठहर गरेका छन् । नेपाली राजनीतिकवृत्तमा चीनप्रतिको बुझाइमा लामो समयदेखि रहँंदै आएको एक प्रकारको उदात्तता र सकारात्मकताले पनि चीनले नेपाललाई राम्रै गरे, वेश गरे भन्ने चलन छ । सन् १९५५ अगष्टमा दौत्य सम्बन्ध स्थापना भएपश्चात चिनियाँ सरकारको सहयोगमा बनेका अरनिको राजमार्ग, पृथ्वी राजमार्ग, चक्रपथ, सुनकोशी जलविद्युत परियोजना अनि बाँसबारी छालाजुत्ता कारखाना, हेटौंडा कपडा उद्योग, हरिसिद्धि इँटाटायल कारकाखाना, भृकुटी कागज कारखाना, वीरेन्द्र अन्तर्राष्ट्रिय सम्मेलन केन्द्र, सीभिल हस्पिटलजस्ता थुप्रै आधारभूत संरचनाहरूलाई असल छिमेकीको तर्फबाट प्राप्त सहयोगको दृष्टान्तका रूपमा उल्लेख गरिन्छ । त्यस्तै पोखरा अन्तर्राष्ट्रिय विमानस्थल, माथिल्लो त्रिशूली जलविद्युत परियोजनादेखि भूकम्पद्वारा क्षतिग्रस्त नौतल्ले दरबार, दरबार हाइस्कुल लगायत दुई दर्जनभन्दा बढी भौतिक संरचना पुनर्निर्माणका कुरा पनि चिनियाँ सहयोगको सिलसिलामा चर्चा गरिन्छ । त्यस अतिरिक्त अन्य आर्थिकभौतिक सहयोग तथा जनशक्ति विकासका लागि उपलब्ध गराइएका थुप्रै अवसर पनि छन् । यिनै आधारमा राजनीतिक नेतृत्व तहदेखि नेपाली कूटनीतिज्ञहरू र निजामती क्षेत्रले नेपालको समृद्धि र विकासका लागि यसरी आर्थिक, भौतिक सहयोग जुटाइदिएकोमा मुक्तकण्ठले चीनको प्रशंसा गरेको पाउँछौं । यद्यपि यी सहयोग नेपालचीन द्विपक्षीय दौत्य सम्बन्धका अन्तरङ्ग कुरा हुन्, कुनै अनुग्रहका रूपमा प्राप्त होइनन् । यस अतिरिक्त द्विपक्षीय सहयोग सम्बन्धमा चर्चा गरिँंदा चिनियाँ सहयोगबारे मात्र विहङ्गम उल्लेख गर्ने शैली नेपाली समाजमा छ । त्यसैको निरन्तरता राष्ट्रपति सीको भ्रमणपश्चात चिनियाँ सहयोगका सम्बन्धमा हाल चुलिंँदै गरेको चर्चामा पनि पुनरावृत्त छ । द्विपक्षीय सहयोगको सन्दर्भमा नेपालद्वारा चीनको हितमा निभाइएको भूमिकाबारे चर्चा गरिँंदैन भने त्यो नितान्त एकाङ्गी हुनेछ । होला, नेपालले पुर्याएको सहयोग चिनियाँ सरकारको जस्तै भौतिक वा आर्थिक इकाइमा गिन्ती गर्न सकिन्न । तर ती सहयोग चिनियाँ राष्ट्रिय सुरक्षा तथा हितका दृष्टिकोणले कत्तिको महत्त्वपूर्ण रह्यो भन्ने पक्ष महत्त्वपूर्ण हो । चीनको सार्वभौमिक अखण्डता कायम राख्न नेपालले निर्वाह गर्दर् ैआएको संवेदनशील भूमिका द्विपक्षीय सहयोगको सवालमा कसरी मूल्याङ्कन गरिने हो ? चिनियाँ राष्ट्रिय एकताको भावनालाई नेपालले आफ्नो राष्ट्रिय नीतिको रूपमा अंगिकार गरेको छ, त्यसको नापतौल कसरी गर्ने हो ?स्मरणीय होस्, सन् १९५१ मा लालसेना तिब्बत प्रवेश गरिसकेपछि त्यहाँको राजनीतिक अस्थिरता अनि १९५९ बाट दलाई लामा भारतमा निर्वासित अवस्थामा बस्दै गर्दा, नवोदित जनवादी गणतन्त्र चीनको अस्थिरता चाहने अमेरिकी सरकारको लागि एउटा राम्रो अवसर जुटेको थियो । अमेरिकी गुप्तचर संस्था सीआईएको नेतृत्वमा चिनियाँ कम्युनिस्ट पार्टीको सत्ता अस्वीकार गर्ने विद्रोही खम्पा युवाहरूको एक जमातलाई अमेरिकाको कोलोरायडो लगेर गुरिल्ला रणकौशलको प्रशिक्षण दिएर फिर्ता पठाइएको थियो । तिनीहरूकै नेतृत्वमा नेपालको मुस्ताङ कोरला नाकामा झन्डै एक हजार विद्रोहीले अखडा जमाएर बसेका थिए । यो १९६० सेप्टेम्बरको कुरा थियो । खम्पा विद्रोहीको एकमात्र अभिष्ट भनेको चिनियाँहरूलाई तिब्बतबाट विस्थापित गराएर पुनः दलाई लामालाई शासनसत्तामा पुनःस्थापित गराउनु थियो । चीनको लागि खम्पा विद्रोह ठूलो चुनौती रह्यो, खम्पा विद्रोहका कारण चिनियाँ राष्ट्रिय एकता र सार्वभौमिकतामाथि संकट आउन सक्थ्यो । तर नेपालले सेना परिचालन गरेर त्यस विद्रोहमाथि पूर्णतया नियन्त्रण गर्यो, खम्पा विद्रोहका नाइके वाङदे मारिए । यसरी चिनियाँ राष्ट्रिय सुरक्षाका हितमा द्विपक्षीय आपसी सहयोग अन्तर्गत नेपालले एउटा उदाहरणीय भूमिका खेल्यो । उता जवाहरलाल नेहरू नेतृत्वको भारत सरकारमा सरदार वल्लवभाइ पटेलजस्ता व्यक्ति मन्त्रिपरिषदमा थिए, जसले नेपालको उत्तरी हिमाली भूभागसम्म भारतीय सीमा सुरक्षा क्षेत्र ठान्थे । अनि नेपालभारत मैत्री तथा शान्ति सम्झौता १९५० लाई आधार मानेर १९५२ जून ९ बाट नेपालको उत्तरी सीमा क्षेत्रमा भारतीय सुरक्षा चेक पोष्ट राख्न लगाइयो । चीनको राष्ट्रिय अखण्डताको लागि एउटा खुल्ला चुनौती थियो, नेपालको उत्तरी सीमामा खडा गरिएका भारतीय सेनाको चेक पोष्ट । आकारले सानै भए पनि नेपालको दरिलो आँटले सन् १९६९ अप्रिल २० मा ती भारतीय चेक पोष्ट हटाउन लगायो । प्रत्यक्षतः त्यो चीनको राष्ट्रिय सुरक्षाका लागि नेपाली पक्षको अर्को महत्त्वपूर्ण सहयोग रह्यो । नेपालको उत्तरी सीमा क्षेत्रमा रहेको कमजोर सुरक्षा व्यवस्थाबाट फाइदा उठाएर वर्षेनि हजारौं तिब्बती शरणार्थीका रूपमा नेपाली भूमिमा अनाधिकृत रूपमा प्रवेश गर्थे । अन्ततः उनीहरू नेपाली भूमि प्रयोग गर्दै भारतको हिमाञ्चल, धर्मशालामा केन्द्र बनाएर बसेको दलाई लामाकोमा पुग्थे । स्वतन्त्र तिब्बत पक्षधरका लागि यसरी वर्षेनि पलायन भएर आएकाहरू थप जनशक्ति बन्थे । अर्कोतिर चिनियाँ सरकारका लागि यिनीहरू सम्बोधन नै गर्न नसकिने राजनीतिक समस्याका स्रोत हुन्थे । त्यो क्रम वर्षौंसम्म निरन्तर रह्यो । तर केही वर्ष यतादेखि नेपाल सरकारको सुदृढ सीमा व्यवस्थापन र सुरक्षाका कारण तिब्बतबाट नेपाली भूमि प्रयोग गरेर भारत पुग्ने शरणार्थीहरू संख्या लगभग शून्यमा झरेको छ । अवश्य पनि यसले निर्वासनबाट हुने तिब्बतीहरूको आन्दोलनमा असर पारेको छ । विदितै छ, चिनियाँ नेतृत्वका लागि अहिले जल्दोबल्दो चुनौती भनेको ताइवानदेखि सिन्चियाङ अनि हङकङदेखि तिब्बतसम्म उठिरहेका स्वतन्त्रताका आवाज हुन् । विविधता र बहुलता भएको चीनमा जातीय विखण्डन र स्वतन्त्रताका विद्रोही झिल्कोका कारण विशाल चीनको राष्ट्रिय एकता र अखण्डता छताछुल्ल हुनसक्छ । यीमध्ये तिब्बत बढी संवेदनशील मुद्दा हो भन्नेमा चिनियाँ नेतृत्व जानकार छ । तसर्थ यसमा उनीहरू कुनै पनि अर्थमा कसैसंँग सम्झौता गर्न तयार छैनन् । नेपालले विशेषतः चिनियाँ सार्वभौमिक अखण्डता, राष्ट्रियता र सुरक्षाको पक्षमा आजसम्म पुर्याउँदै आएका जुन सहयोग छन्, त्यसको सही मूल्याङ्कन हुनुपर्छ । र नेपालले खेलेका यी भूमिकाको उल्लेख नगरिकन द्विपक्षीय सहयोगको चर्चा कुनै पनि अर्थमा पूर्ण हुँदैन । सही अर्थमा नेपालले आजसम्म एक चीन नीतिको मात्र समर्थन गरेको छैन, चीनलाई अनेकतामा विभाजित हुनबाट रोक्न पनि महत्त्वपूर्ण दायित्व पूरा गरेको छ । चिनियाँहरू भन्छन्, एउटा प्वाँख उपहार दिनका लागि पनि हजारौं माइलको यात्रा गर, किनभने एक सानो उपहार पनि अभिन्न मित्रताको चिनो बन्छ । मित्रताको यात्रामा नेपालीहरू चीनतिर फर्केर हजारौं वर्ष अगाडिका बुद्धभद्रको समयदेखि, अरनिको, भृकुटी हुँंदै आजसम्म उपहारका लागि प्वाँख लिएर हिँंडिरहेका छन् । विश्वास छ, चिनियाँहरू मित्रताको यो प्रतीकलाई राम्ररी बुझ्छन् ।"
छेउछाउका खजानाको लोकतन्त्र,"हामी अहिले जैविक विविधता मासेर आफूमात्र बाँच्ने प्रयास गर्दैछौं । मान्छेको प्रजातिमात्र होस् भनेजस्तो हाम्रा गतिविधि देखिन्छन् । यो अवस्था कति भयावह र डरलाग्दो होला ? कल्पना पनि गर्न सकिन्न । हामी विस्तारै यस्तै खाले अँध्यारो सुरुङभित्रको जीवनयात्रामा छौं । हाम्रै छेउछाउमा खाली जग्गा हुन्थ्यो । अनेकौं प्रकारका रुखहरू थिए । रंगीबिरंगी चराहरू बिहानबेलुका घरआँगन हाजिरी हुन्थे । ती सबै मासिँदै, हराउँदै, लोप हुँदै गएका छन् । कस्तो स्थिति भयो भने अनेकन पशुपन्छी र रुखहरूसँग जोडिएका लोककथा र लोकगीत सुनाउनेहरू अब देहातमा समेत विरलै छन् । जलवायु संकट आयो । केही दशक पहिलासम्म हाम्रा वरिपरि जति प्रकारका रुख र चराहरू थिए र तिनप्रति हाम्रो सरोकार थियो, त्यो हाम्रो पारिवारिक विस्तारकै विविध रूपान्तरण थियो । यो कुटुम्बभाव नै हामीलाई चरअचर, जडचेतन जगतका साथ कर्तव्यशील बनाउने माध्यम थियो । सांस्कृतिक अनुष्ठानले यिनीहरूप्रति कृतज्ञताको भाव प्रकट गर्ने मौका दिन्थ्यो । विजयादसमीको दिन कतिपय ठाउँमा नीलकण्ठ चराको दर्शन गर्ने परम्परा छ । पर्साको बिरञ्चीबर्वामा त नीलकण्ठ यात्रा नै निकालिन्छ । यस लोकमान्यताका पछाडि जीवजगतप्रति प्रेमको भावना निहित छ । अहिलेको समयमा सांस्कृतिक अनुष्ठानमा श्रद्धा कम हुँदै गएको छ उत्सवधर्मिता बढ्दै गएको छ । अब पूजाले फगत एउटा आयोजनको रूप लिएको छ । यसको सार नै प्रकृतिलाई पनि मानिसको छिमेकीकै रूपमा हेर्ने र आदरभाव राख्ने हो । मान्छे र प्रकृति बीचको सम्बन्धको यो शास्त्र कुनै राजामहाराजाले निर्माण गरेका थिएनन् । कुनै ठूलाबडाले चलाएको भए शिलालेखमा लेखिन्थ्यो । यो त जीवनचर्याको अभिन्न हिस्सा थियो । ऋतु अनुसार चराहरूको दर्शन र रुखहरूको पूजन गरिने चलन छ, तर अब यस्ता कुराको महत्त्व हराउँदै गएको छ । समाजमा प्रकृतिसँग जोडिने अद्भुत ज्ञान बाँचेको छ, तर त्यो छरप्रस्टिएको छ । यसलाई सँगाल्न पर्याप्त धैर्य र संवेदनशीलता आवश्यक छ । अझै पनि प्रकृति र मानिस बीचको पारम्परिक ज्ञानलाई जोगाउन सकिन्छ । अब पनि चेतेनौं भने न्याउरी मारी पछुतो हुनेछ । अहिलेको पुस्ता निकै हतारमा हुर्किंदैछ । ऊ तात्कालिक लाभहानिको कुरा सोच्छ । त्यही रुख लगाइन्छ, जसले उसलाई तत्काल फाइदा दिन्छ । त्यही चरा वा पशु पालिन्छ, जुन तत्काल आयआर्जनको बलियो स्रोत बन्छ । घरपालुवा मात्रले कुनै नश्ललाई जोगाउन सक्दैन । हेर्दाहेर्दै हाम्रै वरिपरिका रैथाने पशु नश्लहरू लोप हुँदै गएका छन् । जंगल मासेर हरण हुने जैविक विविधताको आपूर्ति पुनर्उत्पादित वनले दिन सक्दैन । जंगल आफैंमा प्रदूषण, भूक्षय, भूस्खलन, जैविक विविधता संरक्षणको आधार हो । पानी भण्डारण र रिचार्जका लागि वरदान नै हो । यस सन्दर्भमा सबैभन्दा महत्त्वपूर्ण प्रकृतिसंँगको सामञ्जस्यता नै हो । जबजब मानिसले प्रकृतिसँग छेडछाड गरेको छ, प्रकृतिले पनि त्यसको बदला लिन विनाशलीला मच्चाएको छ । हडप्पा र मोहनजोदाडोको उन्नत सभ्यताको नाश अत्यधिक वन कटाइ र प्रकृतिसँग अत्यधिक छेडछाडको परिणाम थियो । अहिले विकासबारे जुन बुझाइ छ, त्यसले सुदूर देहातमा पनि जताततै कंक्रिटीकरण गर्दैछ । पुराना रुखहरू ढालिँंदैछन् । रैथाने र आयातित चराहरू घुमफिर गर्ने सहज परिवेश मासिँंदैछ । ऐतरेयोपनिषद्मा शान्ति पाठका लागि प्रार्थना गरिएको छ, मेवाक्मनसि प्रतिष्ठिता मेमनः वाचि प्रतिष्ठितम् । अर्थात् मेरो वाणी मनमा स्थिर होस् र मन वाणीमा स्थित होस् । यो प्रार्थना सरल लाग्छ, तर पनि यसले गहकिलो कुरा उठाएको छ । सङ्कल्पसाथ वचन पनि एक होओस् । आफ्नो छेउछाउ र परिवेशका जीवजन्तु, वनस्पति लगायत प्रकृतिको बाँच्न पाउने लोकतन्त्रलाई जोगाउन सकियो भनेमात्र राष्ट्रिय सुरक्षा हुन्छ ।"
"लुकेर बहुविवाह, बच्चा भएपछि सार्वजनिक","गत भदौदेखि लागू भएको मुलुकी संहितामा दोस्रो विवाह स्वतः बदर हुने व्यवस्था छ । देवानी संहिताको पारिवारिक कानुनअन्तर्गत दफा ७१ मा विवाह गर्न, गराउन नहुनेमा विवाह भइसकेको मानिस भनी उल्लेख छ । यस्तै फौजदारी संहितामा विवाहित पुरुषले वैवाहिक सम्बन्ध कायम रहेको अवस्थामा अर्को विवाह गर्न नहुने उल्लेख छ । अहिले बहुविवाह गर्नेमध्ये अधिकांश पुरुष छन् । गत वर्ष प्रदेश ५ मा १ सय ५७ बहुविवाहका उजुरी दर्ता भए । तीमध्ये रूपन्देहीमा सबैभन्दा धेरै ४४ वटा छन् । बाँकेमा ३२ र दाङमा २८ उजुरी दर्ता भए । साउन र भदौमा प्रदेशका चार जिल्लामा ३४ बहुविवाहका उजुरी दर्ता भएका छन् । रूपन्देहीमा नौ उजुरी छन् । प्रदेश प्रहरी प्रवक्ता नवराज पोखरेलले बहुविवाहका उजुरी आउने क्रम कम नभएको बताए । विवाह र यौनजीवनलाई मर्यादित बनाउन नसक्ने बहुविवाहको चक्करमा परेका छन्, उनले भने, लुकाएर सम्बन्ध राख्ने र बच्चा जन्मिएपछि सार्वजनिक हुने क्रम पनि धेरै छ । मुलुकी संहितामा बहुविवाह गरेको ठहर भए एकदेखि तीन वर्षसम्म जेल सजाय हुने प्रावधान छ । यस्तो उजुरी दोस्रो विवाहको तीन महिनाभित्र गर्नुपर्ने प्रावधान छ । कानुनले दोस्रो विवाहबाट जन्मेको सन्तानलाई विभेद गरेको छैन । दोस्रो विवाहबाट बच्चा जन्मियो भने पनि बाबुआमा, संरक्षण र पैतृक सम्पत्तिको अधिकार सुरक्षित हुन्छ । जिल्ला प्रहरीको महिला तथा बालबालिका सेवा केन्द्रकी प्रहरी सहायक निरीक्षक मीना आचार्य वैदेशिक रोजगारी र यौन विचलनले बहुविवाह हुने रहेको बताउँछिन् । यसलाई रोक्न बलियो कानुनसँगै सामाजिक अभियानको खाँचो रहेको उनको भनाइ छ । उजुरी नगर्ने, पहिचान भएका अभियुक्तलाई कारबाही नहुने र लामो अदालती प्रक्रियाले यस्तो बिहे रोक्न चुनौती देखिएको छ । अधिवक्ता महेन्द्रप्रसाद पाण्डे बहुविवाहमा बन्देज लगाउने कानुनी व्यवस्था प्रचलनमा ल्याउन त्यसको प्रचार, सामाजिक सोचाइ, आनीबानी र संरचनामा परिवर्तन गर्नुपर्ने बताउँछन् । सामाजिक समस्याका रूपमा समाजमा जरो गाडेर बसेको बहुविवाह रोक्न त्यसप्रति घृणा पैदा गराउन सक्ने चेतनामूलक अभियान आवश्यक छ, उनले भने, कतै बहुविवाह भएको देखे प्रहरी आफैं सक्रिय हुने वा जोसुकैले प्रहरीलाई सूचना दिने र स्थानीय सरकारले सक्रियता बढाउने गर्नुपर्छ ।"
नेपाललाई फ्युचर पोलिसी सिल्भर अवार्ड,"काठमाडौं (कास) सर्बियाको राजधानी बेलग्रेडमा चलिरहेको अन्तरव्यवस्थापिका संघ (आईपीयू) को १४१ औं सम्मेलनले युवा सहभागिता र अधिकारबारे संवैधानिक व्यवस्थाका लागि नेपाललाई फ्युचर पोलिसी सिल्भर अवार्ड २०१९ प्रदान गरेको छ । दिगो विकास र शान्तिका लागि संविधान तथा कानुनी रूपमा सफलता हासिल गरेको भन्दै राष्ट्रिय सभा अध्यक्ष गणेश तिमिल्सिनालाई नेपालले प्राप्त गरेको अवार्ड प्रदान गरिएको हो । वर्ल्ड फ्युचर काउन्सिलले आईपीयू र संयुक्त राष्ट्रसंघ विकास नियोग (यूएनडीपी) को सहकार्यमा नेपालसँगै रुवान्डा, स्टोनिया, स्कटल्यान्ड, दक्षिण अफ्रिकालगायत आठ मुलुकलाई पनि विभिन्न अवार्ड प्रदान गरेको छ । नेपालको संविधानले शान्तिपूर्ण रूपमा द्वन्द्व व्यवस्थापनमा हासिल गरेको सफलतालाई पहिचान गरी अवार्ड प्रदान गरिएको काउन्सिलको विज्ञप्तिमा उल्लेख छ । कानुनमा युवा सहभागिता, सशक्तीकरण, विभेद अन्त्य र स्वच्छ वातावरणको सुनिश्चितता लगायत कानुनी व्यवस्था उदारणीय भएको काउन्सिलले उल्लेख गरेको छ । त्यसैगरी युवाका लागि राष्ट्रिय युवा नीति निर्माण गरी राष्ट्रिय युवा परिषद् गठनलाई पनि नेपालको युवा अधिकारबारेको उपलब्धि भनिएको छ । नेपालका तर्फबाट अवार्ड ग्रहण गरेपछि अध्यक्ष तिमिल्सिनाले सशस्त्र द्वन्द्वको मौलिक समाधान गर्दै जनप्रतिनिधिमार्फत निर्माण गरिएको संविधान विश्वकै नमुना भएको बताए ।"
ग्यास्ट्रिकको औषधि क्यान्सरको जोखिम,(काठमाडौं)  औषधि व्यवस्था विभाग (डीडीए) ले उत्पादक र पैठारीकर्तालाई ग्यास्ट्रिकमा उपयोग गरिने रेनिटिडिन औषधिमा हालै देखिएको अशुद्धताले क्यान्सर उत्पन्न गराउने सम्भावना देखिएको जनाउँदै विशेष सतर्कता अपनाउन आग्रह गरेको छ । यो औषधिले पेटमा एसिड उत्पादनमा कमी ल्याउँछ । यसको उपयोग सामान्य रूपमा ग्यास्ट्रोओसोफेगल रिफ्लक्स लगायत अन्य समस्यामा गरिन्छ । डीडीएका अनुसार अन्य मुलुकमा केही रेनिटिडिन मा नाइट्रोसमिन इम्प्युरिटी र नाइट्रोसोडिमिथाइलमाइन (एनडीएमए) थोरै मात्रामा रहेको र उक्त अशुद्धतालाई इन्टरनेसनल एजेन्सी फर रिसर्च अन क्यान्सर ले मानिसमा क्यान्सर गराउन सक्ने भनी वर्गीकरण गरेको छ । डीडीएले स्वदेशी उद्योगको हकमा रेनिटिडिन उत्पादनको कच्चा पदार्थ र तयारी औषधि पैठारीका हकमा एनडीएम अशुद्धता नभएको यकिन गरी आवश्यक व्यवस्था गर्न अनुरोध गरेको छ । डीडीएका निर्देशक पानबहादुर क्षेत्रीका अनुसार मुलुकका औषधि उत्पादक र आयातकर्ताले रेनिटिडिन औषधिमा उक्त अशुद्धता छ वा छैन भनेर हेर्नुपर्छ । अमेरिकास्थित फुड एन्ड ड्रग एडमिनिस्ट्रेसन (एफडीए) ले डाक्टर र बिरामीलाई केही खास ब्याचको रेनिटिडिन औषधि फिर्ता गर्न भनेको छ । यस्ता केही औषधिमा कम स्तरमा क्यान्सर उत्पन्न गर्न सक्ने एननाइट्रासोडिमिथालामाइन (एनडीएमए) देखिएपछि फिर्ता गर्न भनेको हो । यसैबीच एफडीएले डाक्टरहरूलाई बिरामीसँग अन्य उपचारको विकल्पबारे छलफल गर्नसमेत आग्रह गरेको छ । एफडीएले बिरामीलाई आफूले उपयोग गर्ने रेनिटिडिन औषधि बन्द नगर्न सल्लाह दिँदै यसबारे आफ्ना चिकित्सकसँग थप परामर्श गर्न भनेको छ ।
राजपा महाधिवेशन फेरि सर्ने,"(काठमाडौं)  राष्ट्रिय जनता पार्टी (राजपा) ले तेस्रोपटक तोकिएको मितिमा पनि महाधिवेशन गर्न नसक्ने भएको छ । कात्तिक २८३० सम्म महाधिवेशनको मिति तोकिएको थियो । अहिलेसम्म तयारी अघि नबढेकाले चौथोपटक मिति तोक्न पार्टीभित्र छलफल सुरु भएको छ ।अध्यक्ष मण्डलका सदस्य राजेन्द्र महतोले कात्तिक ३ गते बस्ने अध्यक्ष मण्डलको बैठकले तोकिएको मितिमै महाधिवेशन गर्ने या सार्ने निर्णय लिने बताए । तयारीबिनै महाधिवेशन सम्भव छ र ? भन्ने प्रश्नमा उनले भने, असम्भव छैन तर औपचारिक निर्णय अध्यक्ष मण्डलको बैठकले मात्रै गर्न सक्छ ।पछिल्लोपटक पार्टीले महाधिवेशन तयारी अघि नबढाउनुका पछि समाजवादी पार्टीसँग एकताको प्रसंग मुख्य कारण हो । समाजवादी र राजपाबीच एकीकरणका लागि लामो समयदेखि अनौपचारिक संवाद चलिरहेको छ । अध्यक्षमण्डलका नेताहरूमध्ये महन्थ ठाकुर, राजेन्द्र महतो, महेन्द्र राय यादव र शरदसिंह भण्डारीले महाधिवेशनभन्दा पार्टी एकतालाई प्राथमिकता दिँदै आएका छन् । महाधिवेशनपछि एकीकरणमा जटिलता थपिने उनीहरूको निष्कर्ष छ । अध्यक्ष मण्डलका सदस्यहरू अनिल झा र राजकिशोर यादव भने एकीकरणअगावै महाधिवेशन गर्नुपर्ने पक्षमा छन् ।०७४ वैशाखमा महन्थ ठाकुर नेतृत्वको तराई मधेस लोकतान्त्रिक पार्टी, राजेन्द्र महतो नेतृत्वको सदभावना, शरतसिंह भण्डारी नेतृत्वको राष्ट्रिय मधेस समाजवादी, महेन्द्र राय यादव नेतृत्वको तराई मधेस समाजवादी, अनिल झा नेतृत्वको नेपाल सद्भावना र राजकिशोर यादव नेतृत्वको फोरम गणतान्त्रिकबीच एकीकरण भई राजपा बनेको थियो । केन्द्रमा एकीकरण भए पनि पार्टीका तल्ला तहमा अझै ६ दलकै संरचना कायम छन् । गत वैशाखमा तत्कालीन संघीय समाजवादी र नयाँ शक्तिबीच एकीकरण भई बनेको समाजवादी पार्टी र राजपा दुवैले एकता महाधिवेशन गर्नुपर्ने भएको छ । एकता महाधिवेशनमा जानुअघि एकीकरण गर्दा सहज हुने बुझाइ राजपाका चार नेताको छ । महाधिवेशनबाट निर्वाचित पदाधिकारी तथा सदस्यले आफ्नो पोजिसन छोड्न कठिनाइ हुन्छ, पार्टीका सबै संरचनाको समायोजन गर्न पनि कठिन हुन्छ, राजपाका अर्का एक नेता भन्छन्, अब दुवै पार्टीबीच एकीकरणका लागि निर्णायक वार्ता हुने भएकाले महाधिवेशनको मिति सार्नेबारे छलफल भइरहेको छ । महासचिव केशव झाले नियमित प्रक्रियामा महाधिवेशन गर्न असम्भव भएकाले केही समयका लागि सार्नुपर्ने देखिएको बताए । एकीकरण भएन भने पनि मिति सार्नुको विकल्प अब छैन, उनले भने । ४८ जिल्लामा राजपाको संगठन छ । महाधिवेशन तयारीका सिलसिलामा करिब ८ लाख सदस्यता वितरण गरिएको दाबी गरेको छ । सदस्यता वितरण गरे पनि तल्ला तहका संरचनाको अधिवेशनको तिथि अहिलेसम्म तोकिएको छैन । केन्द्रीय महाधिवेशन गर्न कम्तीमा वडा र निर्वाचन क्षेत्रीय कार्यसमितिको अधिवेशन हुनुपर्छ । यी दुई अधिवेशनबाट केन्द्रीय महाधिवेशनका प्रतिनिधि चुनिन्छन् । नेता महतोले कात्तिकभित्र समाजवादी पार्टीसँग एकता हुनेनहुने टुंगो लाग्ने बताए । एकताका लागि दुवै पक्षबीच भएका अनौपचारिक संवाद सकारात्मक छन् तर परिणाम ननिस्केसम्म सकारात्मक संवादले मात्रै अर्थ राख्दैन, उनले भने, अब एक महिनाभित्र हामी एकता हुनेनहुने छिनोफानो गर्छौं । एकीकरण भयो भने एकता महाधिवेशन हुन्छ । भएन भने राजपाको महाधिवेशन अघि बढ्छ ।महाधिवेशनपछि मात्रै पार्टी एकीकरण गर्नुपर्ने अडानमा रहँदै आएका नेता झाले भने महाधिवेशनका बारेमा कुनै टिप्पणी गर्न चाहेनन् । म अहिले राजधानी बाहिर छु, आएपछि टिप्पणी गरौंला, उनले भने ।"
चार जनाविरुद्ध भ्रष्टाचार मुद्दा,"काठमाडौं (कास) अख्तियार दुरुपयोग अनुसन्धान आयोगले प्रहरी नायब निरीक्षक (सई) सहित चार जनाविरुद्ध बुधबार विशेष अदालतमा भ्रष्टाचार मुद्दा दायर गरेको छ । दुई खरिदार घूससहित पक्राउ परेका छन् । महानगरीय प्रहरी प्रभाग थलीका सई विपिनचन्द्र पन्त, पर्साको साविक श्रीसिया नौतज गाविसका तत्कालीन सचिवद्वय जितेन्द्रकुमार मिश्र र सत्यदेवप्रसाद हजाम तथा उपभोक्ता समितिका अध्यक्ष विनोद साह गोढविरुद्ध अख्तियारले मुद्दा दायर गरेको हो । सई पन्तले गाडी दुर्घटना मुद्दामा मिलापत्र गरिदिएबापत सेवाग्राहीबाट ५ हजार रुपैयाँ घूस लिएको अख्तियारले जनाएको छ । अख्तियारका अनुसार मिश्र, हजाम र गोढले कामै नगरी सडकमा माटो पुरेर ग्राभेलिङ गरेको भनी ४ लाख रुपैयाँ हिनामिना गरेका थिए ।अख्तियारले कपिलवस्तुको भूमिसुधार तथा मालपोत कार्यालयका खरिदारद्वय सूर्यप्रसाद मिश्र र दुर्गाप्रसाद चौधरीलाई सेवाग्राहीसँग लिएको ६ हजार रुपैयाँसहित मिश्र र चौधरी पक्राउ परेका हुन् ।"
इटालियन नागरिकको उद्धार,"हुम्ला (कास) चाङ्ला हिमालको अवलोकनका लागि हुम्ला पुगेका एक विदेशी पर्यटकको स्वास्थ्य गम्भीर बनेपछि हेलिकप्टरबाट उद्धार गरिएको छ । लेक लागेर गम्भीर बनेका ६७ वर्षीय इटालियन नागरिक जेम्स भ्लादिमिर नोभाकलाई चीन सीमाको ताकुलाग्नाबाट उद्धार गरिएको हो । नेभाकको टोलीमा तीन जना विदेशी पर्यटकसहित दुई नेपाली सहयोगी थिए । उनीहरूसँगै आएका शेर्पाले स्थानीय प्रशासनलाई खबर गरेपछि तत्काल उद्धार गरिएको प्रहरीले जनाएको छ । उनका साथीहरूको स्वास्थ्य भने सामान्य छ । उत्तरी हुम्लाको स्थलगत भ्रमणमा रहेका इटालियन नागरिक नोभाक सिमिकोट गाउँपालिका१ को ताकुलाग्नामा लेक लागेर बिरामी परेका थिए । उनलाई सिम्रिक एयरको हेलिकप्टरमार्फत् उद्धार गरी काठमाडौं पठाइएको जिल्ला प्रहरी प्रमुख डीएसपी रामप्रसाद घर्तीमगरले बताए । उनको टोलीले लिमी, न्यालु, छउसा र सल्लीको अवलोकन गरिसकेको थियो । दोजाम हुँदै चाङ्ला हिमालको फेदीतर्फ जाने क्रममा उनलाई लेक लागेको थियो ।"
टर्कीद्वारा युद्धविराम अस्वीकार,"अमेरिकाले युद्धविराम घोषणा गर्न भने पनि आफूहरूले कहिल्यै पनि युद्धविराम घोषणा नगर्ने अजरबैजानबाट फर्केका एर्डोर्गानले संवाददाताहरूलाई बताए । पेन्सले बिहीबार एर्डोगानलाई भेट गर्ने, अमेरिकाद्वारा प्रकाशित विज्ञप्तिमा छ । कुनै समाधान नहुन्जेलसम्म टर्कीमा आर्थिक प्रतिबन्ध लगाइने ट्रम्पको प्रतिबद्धता दोहोर्याइने बताइएको छ । अमेरिकाले आफूहरूले सञ्चालन गरेको कुर्दविरुद्धको कारबाही रोक्न दबाब दिइरहेको एर्डोगानले बताए । अमेरिकी प्रतिबन्धको हामीलाई कुनै चिन्ता छैन, उनले भने, सिरियाली सेनाले मान्बिजलाई नियन्त्रणमा राख्नु भनेको ठूलो समस्या होइन । सिरियाली कुर्द लडाकुविरुद्धको आफ्नो घातक आक्रमणलाई अन्त्य गर्नका लागि दबाब दिन अमेरिकाले मंगलबार टर्कीमाथि आर्थिक प्रतिबन्ध लगाएको थियो । उत्तरपूर्वी सिरियाबाट अमेरिकी सेना फर्काउने वासिङ्टनको निर्णयपछि टर्कीले हवाई र स्थलगत आक्रमण सुरु गरेको थियो । उत्तरपूर्वी सिरियाको कुर्दिस लडाकुको नियन्त्रणमा रहेको यस इलाकाबाट राष्ट्रपति डोनाल्ड ट्रम्पले आधिकारिक रूपमा अमेरिकी सहयोग रोकेर असाधारण कदम चालेको भन्दै आलोचना भइरहेको छ । अमेरिकाले टर्कीका दुइवटा मन्त्रालय र तीन वरिष्ठ अधिकारीमाथि प्रतिबन्ध लगाएको छ ।"
"सुनुवाइ पूरा, 'फैसला अर्को महिना'","नयाँदिल्ली भारतमा लामो समयदेखि जारी राममन्दिरबाबरी मस्जिद विवादको सुनुवाइ बुधबार पूरा भएको छ । भारतको सर्वोच्च अदालतमा ४० दिनसम्म सुनुवाइ भएको थियो । बीबीसीका अनुसार अदालतले फैसला नोभेम्बरमा सुनाउन सक्ने जनाएको छ । मुख्य न्यायाधीश रञ्जन गोगोई १७ नोभेम्बरमा अवकाश प्राप्त गर्ने भएकाले नोभेम्बरमै फैसला आउने बताइएको छ । फैसला ऐतिहासिक हुनेछ । राजनीतिक रूपमा अन्यन्तै संवेदनशील राम मन्दिर र बाबरी मस्जिदको जग्गाबारे विवाद छ । अन्तिम सुनुवाइ हुनुभन्दा अघिल्लो दिन न्यायाधीश गोगोईले भनेका थिए, बुधबार बेलुकासम्म सुनुवाइ पूरा हुनेछ । तर बुधबार एक घन्टा पहिले नै सुनुवाइ पूरा भएको घोषणा गरिएको थियो । सुनुवाइ पूरा भएको घोषणा गरे पनि अदालतले कसैलाई थप केही भन्नुपरेमा तीन दिनभित्र लिखित रूपमा आफ्नो धारणा राख्न सक्ने समयसीमा तोकेको छ । यो मुद्दाको सुनुवाइ सर्वोच्च अदालतको एक विशेष संवैधानिक इजलासले गर्दै आएको थियो । इजलासको अध्यक्षता भारतीय मुख्य न्यायाधीशले गर्दै आएका थिए । करिब ४० दिनसम्म जारी सुनुवाइपछि अदालतले आफ्नो फैसला सुरक्षित राखेको छ । राममन्दिरबाबरी मस्जिद विवादको सुनुवाइ लामो समयसम्म भएको यो दोस्रो हो । यसअघि केशवानन्द भारतीबारेको मुद्दाको सुनुवाइ सर्वोच्च अदालतमा ६८ दिनसम्म चलेको थियो । लामो समयसम्म सर्वोच्च अदालतमा मुद्दा चलेको तेस्रो नम्बरमा आधार कार्डमाथिको संवैधानिक मुद्दा हो, जुन ३८ दिनसम्म जारी रहेको थियो । सर्वोच्च अदालतमा राममन्दिरबाबरी मस्जिद विवादको सुनुवाइ ३० सेप्टेम्बर २०१० मा इलाहाबाद उच्च अदालतको फैसलाविरुद्ध दायर गरिएको अपिलहरूमा केन्द्रित रहेको थियो । इलाहाबाद उच्च अदालतले नौ वर्षअघि आफ्नो फैसलामा अयोध्याको विवादित २७७ एकड जग्गालाई तीन बराबार भागमा बाँड्ने फैसला सुनाएको थियो । अदालतले जग्गालाई राम लला, सुन्नी वक्फ बोर्ड र निर्मोही अखाडाका नाममा बराबरी गरी बाँड्न भनेको थियो । तर यो फैसलालाई तीनै पक्षले अस्वीकार गर्दै भारतीय उच्च अदालतको ढोका घच्चघचाउँदै फैसलामाथि पुनर्विचार गर्न अपिल गरेका थिए ।"
ह्वाट्सएपमा इनक्रिप्टेड सन्देशबारे चासो,"वासिङ्टन अमेरिका, बेलायत र अस्ट्रेलिया सरकारले सर्वसाधारणको हवाट्सएप सन्देश पढ्न चाहेको छ । यसका लागि यी मुलुकहरूले फेसबुकलाई अनुरोध गरेका छन् । तीनै मुलुकले सुरक्षा र अपराधसँग जोडिएका सामग्रीको कारण इनक्रिप्टेड म्यासेज पढ्न चाहेको बताएका हुन् । फेसबुकले ती मुलुकका सरकारलाई यसबारे जानकारी दिनुपर्ने हुन सक्छ । अमेरिकी महान्यायाधिवक्ता विलियम बारसँगै बेलायती र अस्ट्रेलियाली महान्यायाधिवक्तहरूले भनेका छन्, हामी आआफ्ना सरकारहरूका तर्फबाट फेसबुकलाई ह्वाट्टएपसहित अन्य इनक्रिप्टेड म्यासेजिङ प्लेटफर्ममा राखिएका म्यासेज पढ्नका लागि मार्ग प्रशस्त गर्न अनुरोध गर्छौं । इनक्रिप्टेड म्यासेज यस्तो म्यासेज हो, जुन टेक्स्ट फर्म मा नभई कुनै विशेष कोर्ड फर्म मा हुन्छन् र ती म्यासेज पठाउने र प्राप्त गर्नेबाहेक अन्यले पढ्नै सक्दैनन् । फेसबुकका संस्थापक मार्क जुकरबर्गलाई लेखेको पत्रमा उनीहरूले त्यस्ता सन्देश पढ्न चाहेको उल्लेख गरेका छन् । यो पत्रपछि टेक कम्पनी र सरकारको बीच विवाद चुलिने सम्भावना छ । टेक कम्पनहीरु प्राइभेसीको हवाला दिँदै प्रयोगकर्ताहरूको निजी च्याट्सलाई सार्वजनिक गर्दैन । पत्रमा अगाडि लेखिएको छ, कम्पनीहरूले कुनै पनि मुलुकका सरकारलाई आवश्यक परेको जानकारी लिनै नसक्ने प्रणालीको विकास गरिनु हुन्न । यस्तो अवस्थामा गम्भीर प्रकृतिका अपराधको भित्री तहसम्म पुग्न कठिन हुन सक्छ । फेसबुकको म्यासेजिङ एपमा ह्वाट्सएप इन्ड टु इन्ड इनक्रिप्सन को प्रयोग हुन्छ । विश्वभर ह्वाट्सएपको करिब डेढ करोड प्रयोगकर्ता छन् । यो नीतिका कारण फेसबुक आफैं पनि प्रयोगकर्ताहरूको सन्देश पढ्न सक्दैन । हालै फेसबुकले घोषणा गरेको थियो कि इन्स्टाग्राम र फेसबुक म्यासेन्जरका लागि पनि इन्ड टु इन्ड इनक्रिप्सन फिचर ल्याउँदै छ ।पछिल्लो पत्रमा बेलायती गृहमन्त्री प्रीति पटेल र अस्ट्रेलियाली गृहमन्त्री पिटर डटनले फेसबुकलाई लेखेका छन्, आपराधिक घटनाबारे अनुसन्धानका लागि ह्वाट्सएपको सन्देशहरूको जाँच गर्ने अधिकार सरकारी नियोगलाई प्रदान गरियोस् । साथै अर्को प्लेटफर्ममा इन्ड टु इन्ड इनक्रिप्सन लागू गर्ने योजना तत्काल रोकियोस् । फेसबुकले यसको जवाफमा लेखेको छ, प्रयोगकर्तालाई उसको निजी कुराकानी गर्न र सामाजिक सञ्जालमा राख्न पाउने अधिकार छ । तर, तेस्रो पक्षलाई हेर्न पाउने अधिकार हुँदैन । यसको अर्थ फेसबुकले सरकारहरूलाई सहयोग गर्दैन भन्ने होइन । कुनै पनि सरकारलाई जब समस्या परेको छ, फेसबुकले सहयोग गरेकै छ । फेसबुकका प्रवक्ता जो ओस्बोर्नले भनेका छन्, हामी व्यक्तिको निजीपनमा पछाडिको ढोकाबाट छापामारी गर्ने कुनै पनि सरकारको प्रयासको विरोध गर्छौं । अमेरिका, बेलायत र अस्ट्रेलियाका सरकारहरूले आतंकवादी, बाल यौनशोषण गर्ने र अन्य अपराधीहरूले यी प्रविधिहरूको प्रयोग गरी अपराध लुकाउने गरेकाले त्यस्ता सामग्री पढ्न पाउने अधिकारी आफूहरूलाई हुनुपर्ने भन्दै जिकिर पत्रमा गरेका छन् । पत्रमा लेखेका छन्, अपराधलाई रोक्न आवश्यक छ । व्यक्तिको निजी सवाल र सरकारबीचको यस्तो टकराव सन् २०१५ मा सुरु भएको थियो, जब एप्पलले एउटा आतंकवादीको मोबाइलको लक प्राइभेसीको हवाला दिँदै खोल्न अस्वीकार गरेको थियो । ती आतंकवादीले सन् २०१५ मा १५ जनाको हत्या गरेका थिए । एप्पलले अस्वीकार गरेपछि एफबीआईले ठूलो रकम खर्चेर त्यो लक खुलाएका थियो ।इनक्रिप्सन को एउटा राम्रो पक्ष के हो भने यसबाट पत्रकारहरू, सरकारको विरोध गर्नेहरू, सामाजिक कार्यकर्ताहरू र मानवअधिकारवादीलाई सरकारको टार्गेटबाट बचाउँछ । टेक कम्पनीहरूका अनुसार इनक्रिप्सनबाट ह्याकर्स, अपराधीहरू र सरकारको निगरानीलाई रोक्न सकिन्छ । मार्चमा इनक्रिप्सन पोलिसीलाई अन्य सामाजिक सञ्जालमा लागू गरिने जनाउँदै जुकरबर्गले भनेका थिए, गलत कामका लागि पनि यसको प्रयोग हुन सक्छ । त्यसैले त्यस्ता व्यक्तिहरूको पहिचान गर्ने अर्को प्रविधिको विकास गर्न टड्कारो भइसकेको छ ।"
पीपल बोटमुनि पानी रङ,"(बाँके)  बूढो पीपलको छहारीमुनि युवकयुवतीको घुइँचो छ । उनीहरू कागजका पाना बिच्छ्याउँदै थरीथरीका रङ भरिरहेका छन् । रूखनजिक पक्की घरकै बीच एउटा झुप्रो छ । आधुनिक घरबीच ठडिएको थारू समुदायको यही झुप्रोको दृश्यमा सबै चित्रकारहरू केन्द्रित छन् ।मौलिक सभ्यताले कलामा विशेष अर्थ राख्ने हुँदा कोलहपुरस्थित थारू गाउँ चटार लाई चित्र कार्यशाला स्थलका रूपमा रोजिएको चित्रकार देवेन्द्र थुम्केलीले बताए । काठमाडौंबाट दसैं मनाउन कोहलपुर आएका उनी पाहुना हुन् । यही मौकामा युवा जमातमा कलाको अनुभव साट्न उनले एकदिने चित्रकला कार्यशाला गरेका हुन् । उनको सोचलाई हाम्रो पूर्णिमा साहित्य प्रतिष्ठान ले साथ दियो । खासगरी पानी रङका माध्यमबाट चित्र कोर्ने शैली, यसको महत्त्व र दृश्यात्मक चित्रकलाको प्रस्तुतिबारे थुम्केलीले प्रशिक्षण दिए ।चित्र कोर्दाकोर्दै १५ वर्षीया आयुष्मा ढकालको ब्रस रोकिन् । पानी रङले चित्रमा जुन बहाव देखाउनुपर्ने हो, त्यो सम्भव भइरहेको थिएन । ब्रस नै चलेन, अलमल पर्दै उनले चित्रकार थुम्केलीसँग जिज्ञासा राखिन्, पानी फैलिएन, अब के गरौं ? यसपछि पानी रङ परिचालन र कागजको गुणस्तरबीचको सम्बन्ध सिकाए थुम्केलीले ।कार्यशालामा चित्रकार विक्रम शिशिर, सागर क्षत्री, कमल खत्री, आयुष्मा ढकाल, अनुष्का ढकाल, आर्या ढकाल, अंशु चन्द, वंसु चन्द, विशाल मगर, खुश्बु विष्ट, एनआरसी राना, अश्वीन कोइराला, प्रश्ना दियालीलगायत सहभागी थिए । कार्यशालाले चित्रकलाप्रतिको मोफसलको युवा मोहलाई राम्रैसँग प्रस्तुत गरेको थियो । हुन त मोफसलमा चित्रकला र कलाकारको महत्त्व दर्साउन केही महिनादेखि कोहलपुरमा ललितकला पाठशाला नै सञ्चालनमा आएको छ । मुख्य प्रशिक्षक सुरज सुवेदी र निर्देशक विक्रम शिशिर छन् । तर, पाका र अनुभवी चित्रकार बेलाबखत आएर कला, रङ र सिर्जनात्मक शैली सिकाउन सके युवा पुस्ता कलाप्रति छिट्टै प्रभावित हुन सक्ने उनीहरूको विश्वास छ ।एक दशकदेखि स्वाध्ययन गरेर एक्रेलिक रङमा चित्र बनाउँदै आएका विक्रमले पहिलोपटक कार्यशालामा पानी रङ चलाएको बताए । कलाको यो माध्यम अझै जटिल रहेछ, उनले भने, यस्तो अवसर यहाँ कहाँ पाउनू, पहिलो अनुभव गर्दै छु । खुस्बु, अंशु र वंशुले पाठशाला खुलेदेखि चित्रकला सिक्न थालेका हुन् । उनीहरूलाई भविष्यमा कलाकार बन्ने कि नबन्ने भन्ने चिन्ता छैन । तर, क्यानभासमा मनलाग्दी रङ पोत्नमा उनीहरू निकै रमाइलो मान्छन् । पानी रङमा चित्र कोर्न विशेष कागजको आवश्यकता पर्छ । जुन खरिद गर्न पोखरा र काठमाडौं जानुपर्छ ।कार्यशालाकै लागि कमलले काठमाडौंबाट केही थान पेपर किनेर ल्याएका थिए । त्यसैमा पानी रङ पोत्दा रङले बेग्लै बहाव झल्काएको थियो । अन्य सहभागीले भने कागजकै समस्याले सोचेजस्तो चित्र बनाउन नसकेको बताए । कागज गतिलो परेन भने पानी रङको फ्लो झल्काउन सकिँदैन, चित्रकार थुम्केलीले भने । कार्यशालापछि नवराज रानाले तीनवटा महत्त्वपूर्ण ज्ञान पाए । दृश्य चित्रमा आँखाअगाडि थुप्रै वस्तु देखिन्छन् । त्यसमध्ये कुनलाई फ्रेममा उतार्ने र कुन दृश्यलाई केन्द्रमा पार्ने भन्नेबारे चित्रकार चनाखो हुनुपर्ने रहेछ, उनले भने, अरूचाहिँ अभ्यासमै भर पर्ने रहेछ । पहिला स्केच गरेर पानीले नै दृश्य पखाल्ने प्रक्रिया पानी रङ चित्रको पहिलो प्रोसेस हो । थुम्केली यसै गर्दै चित्र सिकाउँदै थिए । चित्र पनि पानीले पखालेको देखेर धेरै युवकयुवती अचम्मै परे । १५ वर्षीया प्राश्नाले पानी रङ माध्यमबाट चित्र बनाउने शैली नै नवीन लागेको बताइन् । अझ चित्र तयार भइसकेपछिको सौन्दर्य बेग्लै पाएँ, उनले भनिन्, यसै माध्यममा कला सिक्ने चाहना जाग्दै छ ।"
पश्चिमी बाजा नेपाली धुन,"(काठमाडौं)  गीतको धुन सुनियो, माछी मारन हो दाइ हो, आजलाई चटनी । बुधबार राजधानीको जमलस्थित नाचघरको प्रेक्षालयमा लस्करै बसेका कलाकारहरूले भने पश्चिमी बाजा भ्वाइलिन रेटिरहेका थिए । झन्डै तीन दर्जन भ्वाइलिनवादकले यसरी नै नेपाली लोक र आधुनिक गीतका धुनहरूलाई पस्के । दसैं बिदा गरेर उज्यालो पर्व तिहारको पर्खाइ भइरहेको बेला नेपाली र पश्चिमी बाजा फ्युजन गरी अन्नपूर्ण शारदीय वृन्दवादन २०७६ नामक अकेस्ट्रा संगीत प्रस्तुत गरिएको हो । अन्नपूर्ण चेम्बर र तलेजु धनकुमारी ट्रस्टले गरेको प्रस्तुतिको नेपाली लोकलय माछी मारन बाट घुम्टो खोलिएको थियो । पश्चिमी बाजामा खुलेको नेपाली लोक धुन सुनेर संगीतपारखीहरू मख्ख थिए । आधुनिक, लोक, दोहोरी ब्याटलदेखि पपसम्मका सांगीतिक सृजनामा नेपाली संगीतकर्मीहरू क्रियाशील भए पनि अर्केस्ट्रा संगीतमा भने खासै काम भइरहेको देखिँदैन । यस्तोमा नेपाली अर्केस्टा संगीतलाई विकास गर्न करिब एक दशकदेखि निरन्तर साधनारत संगीतकार राजकुमार श्रेष्ठको पहलमा अर्केस्ट्रा प्रस्तुति गरिएको हो । एक महिना अभ्यासबाट सिर्जित लगभग डेढ दर्जन विदेशी तथा स्वदेशी गीतसंगीतका धुन कार्यक्रममा प्रस्तुत गरिएको थियो । अम्बर गुरुङको संगीत तथा राजेन्द्र थापाको शब्द र अरुणा लामाको स्वरमा रहेको पोहोर साल खुसी फाट्दा र शिवशंकरको संगीत तथा स्वरमा प्रेमप्रकाश मल्लको रचना रहेको म मरेपनि मेरो देश बाँचिरहोस् लाई मादल, बाँसुरी, सितार, तबलासँग पश्चिमी बाजा चेलो, डबल बास, भ्वाइलिन, भ्वायला जस्ता बाजा फ्युजन गरि दिइएको प्रस्तुति पनि रोचक थियो ।नारायण गोपाल, गोपाल योञ्जन, नातिकाजी, नरराज ढकाल, पुष्प नेपाली, दीपक जंगमजस्ता संगीतकर्मीका सिर्जनालाई अर्केस्टा संगीतमा ढालेर प्रस्तुत गर्दा पुराना तथा नयाँ पुस्ताका दर्शकश्रोताले एकसाथ तालीले साथ दिएका थिए । अम्बर गुरुङकै संगीत तथा स्वर रहेको बैरागी काइँलाको रचना आए सबै याद आए रत्न शमशेरको शब्द प्रेमध्वज प्रधानको स्वर रहेको गोरेटो त्यो गाउँको  गीतका धुनहरूले सिंगो हललाई नोस्टाल्जिक बनायो । राजकुमार श्रेष्ठले नै कन्डक्ट गरेको कालीप्रसाद रिजालको रचना र नारायण गोपालको स्वरसंगीत रहेको केही मीठो बात गर, डीबी महेश पाल्पालीको हे आमा नेपाल तिमीलाई, योञ्जनको देशले रगत मागे मलाई बलि चढाऊ जंगमको संगीत र नारायण गोपालको स्वर रहेको एउटा मान्छेको मायाले जस्ता धुन पनि रोचक थिए ।चार दशकअघि नारायण गोपाल र गोपाल योञ्जनजस्ता अग्रजले नेपाली अर्केस्टा संगीतलाई जग बसालेको उल्लेख गर्दै संगीतकार जंगमले पछिल्लो समय राजकुमारजस्ता साधकहरूले यसलाई निकै माथि उठाएको बताए । नेपाललाई विश्वमा चिनाउन अर्केस्टा संगीतले अहंभूमिका हुन सक्छ, उनले भने, यो प्रयासलाई पछिसम्म निरन्तरता दिनुपर्छ । त्यस्तै पश्चिमी संगीत स्रष्टा एडवर्ड ग्रिज, विथोविन, एन्टोनिओ भिभाल्दीको सिर्जनालाई पनि अर्केस्ट्रामा सुनाइएको थियो । प्रस्तुतिका लागि अस्ट्रेलियाली संगीतकार मार्कोस डेंगेटले डबलबास बजाएका थिए भने नर्वेली संगीतकार एविन रोसवाकले चेलो, ओले रासमुस, एन्डर्स होलमस् र एनर हेयरले भायला । अमन माली, नवीन महर्जन र सुमन महर्जन, निरञ्जना मानन्धरले बाँसुरीमा आफ्नो कला देखाउँदा तबला, मादल र प्रकर्सनमा पारसमणि सुवेदी, राजेन्द्र महर्जन, सम्भु बानियाँ र सुन्दरकुमार महर्जन जादू देखाएका थिए । सीतारमा भने पद्माहीरा तुलाधर, रिद्धि तुलाधर, सागर तण्डुकार र सवनम श्रेष्ठले कला प्रस्तुत गरेका थिए ।"
सुशीलाका आफ्नै कथा,"काठमाडौं (कास) सामाजिक अभियन्ता सुशीला भुसालले आत्मसंस्मरणात्मक कृति पृथक् महिला ल्याएकी छन् । लैंगिक समानता, महिला सशक्तीकरण, प्राकृतिक स्रोत व्यवस्थापन, सामाजिक न्याय तथा मानवअधिकारलगायतका क्षेत्रमा सक्रिय भुसालले ती क्षेत्रका अनुभवदेखि आफ्नो निजात्मक अनुभूतिसम्मलाई कृतिमा उतारेकी छन् ।एउटा बिन्दुमा पुगेपछि अनुभूतिहरू लेखनको ऊर्जा बन्दो रहेछ, राजधानी बस्दै आएकी रूपन्देहीकी भुसालले भनिन्, एक सामान्य मान्छेले काम गर्ने सिलसिलामा भोग्ने आन्तरिक तथा बाह्य प्रतिकूलता र त्यसविरुद्धका संघर्षमा चालिएका पाइलाका डोब नै पुस्तकको रचनागर्भ हुन् । साहित्यकार एवं संस्कृतिविद् मोदनाथ प्रश्रितले भुसालभित्र एक कुशल लेखकीय व्यक्तित्व लुकेर बसेको बताउँदै उनको कृतिमा जीवनका विविध घटनाक्रम, तिनको अनुभव र चेतनाको गहिराइ सबल र सरस रूपमा प्रकट भएको बताएका छन् । त्यस्तै साहित्यकार सुधा त्रिपाठीले भुसालको कृतिमा लैंगिकदेखि जातीय र वर्गीय असमानताका सन्दर्भहरू पनि रहेको औंल्याएकी छन् ।प्लाटिनम पब्लिकेसनले छापेको कृतिमा कथित दलित समुदायबिच एउटी बालिका, टोपे सुजीकोमा पानी पिएँ घटघट, श्याम वर्णको मान्छे, लगायत ५१ सिर्जना छन् ।"
यूएईमा श्रममन्त्रीस्तरीय बैठक सुरु,"काठमाडौं (कास) संयुक्त अरब इमिरेट्स (यूएई) को दुबईमा कामदार पठाउने र लिने देशका श्रममन्त्रीको पाँचौं बैठक सुरु भएको छ, जसलाई आबुधावी डाइलग भनिएको छ । आबुधावी डायलग कामदार पठाउने र लिने देशका श्रममन्त्रीहरू संयुक्त रूपमा सहभागी हुने एउटा मात्रै फोरम हो ।बैठक बिहीबारसम्म चल्नेछ । बैठकमा नेपालबाट श्रम, रोजगार तथा सामाजिक सुरक्षामन्त्री गोकर्ण विष्टको नेतृत्वमा तीन सदस्यीय टोली सहभागी छ । टोलीमा श्रमसचिव विनोद केसी, सहसचिव उमेश ढुंगाना छन् । नेपाल कामदार पठाउने देशहरू संलग्न भएको कोलम्बो प्रोसेस को अध्यक्ष पनि हो ।बैठकमा नेपालले घरेलु कामदारको आर्थिक सुरक्षाको विषयलाई मुख्य रूपमा उठाउने भएको छ । खाडी देशहरूले घरेलु कामदारको अभाव झेलिरहेकाले यस विषयले प्राथमिकता पाएको हो । नेपाललगायत देशबाट औपचारिक रूपमा घरेलु कामदारलाई पठाउने गरिएको छैन । खाडी मुलुकमा दक्षिण र दक्षिण पूर्वी एसियाबाट गएका झन्डै ३८ लाख घरेलु कामदार कार्यरत छन् । हरेक वर्ष ८७ प्रतिशतले घरेलु कामदारको संख्यामा वृद्धि भइरहेको छ । नेपाली घरेलु कामदार मात्रै झन्डै दुई लाख जना कार्यरत छन् । खाडीमा सांस्कृतिक कारणले घरेलु कामदारलाई मुख्य श्रमबजारभित्र समेट्न सकिएको छैन । रोजगारदाताले घरेलु कामदारका लागि बैंक खातासमेत खोलिदिएका हुँदैनन् । त्यसले गर्दा रोजगारदाताले नियमित रूपमा दिनुपर्ने तलब रोकिँदै जाँदा महिनौंसम्म तलब नपाउने अवस्था सिर्जना भइरहेको छ ।बैठकमा घरेलु कामदारलाई बैंकिङ सेवाभित्र समेट्ने र उनीहरूले पठाएको रेमिट्यान्सलाई प्रभावकारी रूपमा परिचालन गर्ने विषयमा अन्तर्राष्ट्रिय आप्रवास संगठन (आईएमओ) को प्रस्तुति रहनेछ । बैठकमा नेपाल, श्रीलंका, भारत, अफगानिस्तान, बहराइन, साउदी अरब, थाइल्यान्ड, मलेसिया, बंगालदेश, इन्डोनेसिया, कुवेत, भियतनाम, ओमान, यूएई र फिलिपिन्सका श्रममन्त्रीको सहभागिता छ । नाकाबन्दी खेपिरहेको कतार भने बैठकमा सहभागी छैन ।"
अनलाइनबाटै एनओसी,"काठमाडौं (कास) वैदेशिक अध्ययनमा जान चाहने विद्यार्थीले अनलाइनबाटै नो अब्जेक्सन सर्टिफिकेट (एनओसी) पाउने भएका छन् । हरेक वर्ष विदेश पढ्न जाने विद्यार्थीको संख्या बढ्दै गएपछि शिक्षा, विज्ञान तथा प्रविधि मन्त्रालयले अनलाइन माध्यमबाट अनुमतिपत्र दिन लागेको हो ।आगामी मंसिर पहिलो सातादेखि अनलाइनबाट वैदेशिक अध्ययन अनुमतिपत्र दिइने मन्त्रालयका उच्चशिक्षा महाशाखाका सहसचिव रामशरण सापकोटाले जानकारी दिए । अहिले एनओसी लिन मन्त्रालयको एनओसी शाखामा लाम लाग्नुपर्ने बाध्यता छ । आवेदन दिने सबैले एनओसी पाउँदैनन् । सापकोटाले भने, विद्यार्थीले अनलाइनबाटै अनुमतिपत्र पाउँछन् । अनलाइनमार्फत पाएको अनुमति प्रिन्ट गरेर विद्यार्थीले आफ्नो प्रयोजनका लागि सम्बन्धित निकायमा बुझाउन सक्नेछन् । दस्तुरसमेत बैंकबाटै बुझाउने व्यवस्था गरिने भएको छ । शुल्क बुझाएको बैंक भौचर, आवेदन, शैक्षिक प्रमाणपत्र, अफर लेटरसहितका आवश्यक कागजात विद्यार्थीले अनलाइनबाटै शाखामा पठाउनुपर्नेछ । राष्ट्रिय परीक्षा बोर्ड र विश्वविद्यालयमा समेत सफ्टवेयर लिंक गरेर शैक्षिक प्रमाणपत्रको जाँचलगायत परीक्षण गरिने शाखाले जनाएको छ ।"
२५ वर्ष प्राधिकरणको अधीनमा,"विद्युत् व्यापारका लागि तीन देशको बैठक तीन महिनाभित्र भारतमा बसेको ऊर्जा सचिवस्तरीय बैठकले नेपाल, भारत र बंगलादेशबीच विद्युत् खरिदबिक्रीको विषयमा छलफल गर्त तीन महिनाभित्र त्रिपक्षीय छलफल गर्ने सहमति जुटाएको छ ।भारतको विदेश मन्त्रालयले बंगलादेशसहितका देशलाई तीन महिनाभित्र छलफलका लागि बोलाउने सहमति भएको छ, ऊर्जा सचिव दिनेश घिमिरेले भने, भारतले तीन महिनाभित्र नबोलाए हामी आफैंले पत्र काटेर बोलाउँछौं ।त्रिपक्षीय बैठकमा नेपालमा उत्पादित विद्युत् बंगलादेशसम्म लैजानका लागि आवश्यक पूर्वाधार, भारतीय पूर्वाधारको प्रयोग, तिर्नुपर्ने ह्वीलिङ चार्जजस्ता विषयमा छलफल हुने बताए ।नेपालमा उत्पादित विद्युत् भारतलाई बिक्री गर्ने र भारतले बंगलादेशलाई बिक्री गर्ने मोडलको पक्षमा हामी छैनौं, ऊर्जा सचिव घिमिरेले भने, हामी भारतको संरचना प्रयोग गरी सोझै बंगलादेशलाई विद्युत् बिक्री गर्न चाहन्छौं ।विद्युत् व्यापारको मर्मअनुसार नेपाल र बंगलादेशले विद्युत् व्यापार गर्ने उनले बताए । बंगलादेशले सन् २०४० सम्ममा नेपालबाट ९ हजार मेगावाट विद्युत् खरिद गर्ने घोषणा गरेको छ । नेपाल र बंगलादेशबीच ऊर्जा क्षेत्रमा सहकार्य गर्ने समझदारी भएको छ । सोही समझदारीअनुसार दुवै देशबीच ऊर्जा सहसचिव र सचिवस्तरीय संयुक्त निर्देशक समिति पनि गठन भएको छ । समितिले नेपाल र बंगलादेशमा गरी दुईपटक बैठक गरिसकेको छ ।"
भारतको इनर्जी एक्सचेन्जमा नेपाललाई पहुँच दिइने,"भरतमा भएको दुई देशका ऊर्जा अधिकारीको बैठकले दुई देशबीच इनर्जी बैंकिङमा पनि सहमति जनाएको थियो । नेपालमा विद्युत् उत्पादन बढी हुँदा भारत निर्यात गर्ने र नेपाललाई आवश्यक पर्दा नेपाल ल्याउने गरी नेपाली पक्षले गरेको प्रस्तावलाई भारतीय निकायले स्वीकार गरेको हो ।गत वर्ष माघ ९ र १० गते पोखरामा बसेको दुई देशका ऊर्जा सहसचिव र सचिवस्तरीय बैठकमा नेपाली पक्षले राखेको इनर्जी बैंकिङको प्रस्ताव भारतले स्वीकार गरेको थियो । बैंग्लोरमा भएको बैठकमा भारतले आफ्नो नीतिगत व्यवस्था संशोधन गर्दै इनर्जी बैंकिङ सुरु गर्ने सहमति जनाएको हो । माथिल्लो तामाकोसी, रसुवागढीजस्ता आयोजनाको निर्माण पूरा भएलगत्तै आगामी वर्ष करिब एक हजार मेगावाट विद्युत् उत्पादन हुने ऊर्जा मन्त्रालय र नेपाल विद्युत् प्राधिकरणको प्रक्षेपण छ । यो परिमाणमा विद्युत् उत्पादन भए आन्तरिक बजारमा खपत गर्न नसकिने भन्दै सरकारले क्षेत्रीय बजारमा बिक्री, अन्तरदेशीय विद्युत् व्यापार, इनर्जी बैंकिङजस्ता विकल्पमा तयारी गरिरहेको छ ।"
एनआरएनएमा ७५ जनाको उम्मेदवारी,"(काठमाडौं)  गैरआवासीय नेपाली संघ (एनआरएनए) को नयाँ कार्यसमिति चयनका लागि ७५ जनाले उम्मेदवारी दिएका छन् । नवौं विश्व सम्मेलन तथा अन्तर्राष्ट्रिय महाधिवेशनको दोस्रो दिन बुधबार ४१ पदका लागि ७५ जनाले मनोनयन दर्ता गराएका हुन् । बिहान ८ बजेबाट मध्याह्न १२ बजे सम्मका लागि मनोनयन दर्ता खुला गरिएको थियो । मनोनयन दर्ता सकिएसँगै साँझ नै मतदान हुने तय गरिएको छ । अध्यक्ष पदमा अन्तिम समयसम्म प्रयास भए पनि सहमति भने हुन सकेन । निर्वाचन समितिका सदस्य कुलप्रसाद पाण्डेका अनुसार कुमार पन्त र कुल आचार्यको अध्यक्ष पदमा उम्मेदवारी परेको छ । त्यस्तै चार जना उपाध्यक्षका लागि नौजनाले उम्मेदवारी दिएका छन् । उपाध्यक्षमा हिक्मतबहादुर थापा, किरणविक्रम थापा, अर्जुनकुमार श्रेष्ठ, नरेन्द्रबहादुर भाट, बद्री केसी, मन केसी, धर्मराज अधिकारी, सोनाम लामा र केशव पौडेलको उम्मेदवारी परेको हो ।एक महिला उपाध्यक्ष पदका लागि दुईजनाले उम्मेदवारी दिएका छन् । सपिला राजभण्डारी र रविना थापाको उम्मेदवारी परेको छ । त्यस्तै एक महासचिव पदका लागि जानकी गुरुङ र हेमराज शर्माको उम्मेदवारी परेको हो । दुई सचिव पदमा दीपकप्रसाद ओली, सुष्मा लिम्बू, अभिमानसिंह बस्नेत, शिवकुमार बरुवाल, गौरीराज जोशी, आरके शर्मा, विनय अधिकारीले सचिवमा उम्मेदवारी दिएका हुन् । एक कोषाध्यक्षका लागि तीनजनाको उम्मेदवारी परेको छ । सोमनाथ सापकोटाले साँझ उम्मेदवारी फिर्ता लिएका छन् । सापकोटाले फिर्ता लिएसँगै कोषाध्यक्षमा महेशकुमार श्रेष्ठ र सुदन थापाको प्रतिस्पर्धा हुने भएको छ । सह कोषाध्यक्षमा लोकप्रसाद दाहाल र गोविन्दप्रसाद गौतमले उम्मेदवारी दिएका छन् । त्यस्तै एक महिला संयोजकका लागि चारजनाको उम्मेदवारी परेको छ । उम्मेदवारी दर्ता गराउनेमा प्रमिला खड्का बस्नेत, भोमादेवी लिम्बु, संगीता मरहठ्ठा शर्मा र जुनु गुरुङ छन् । युवा संयोजकमा एक पदका लागि तीनजनाले उम्मेदवारी दिएका छन् । हिमाल गुरुङ, स्वतन्त्र प्रताप शाह र सुदीप कार्कीले युवा संयोजक पदका लागि उम्मेदवारी दिएका हुन् । त्यस्तै क्षेत्रीय संयोजक, उपसंयोजक, क्षेत्रीय महिला संयोजक, क्षेत्रीय युवा संयोजकमा निर्वाचन हुनेछ । निर्वाचन कमिटीका अनुसार क्षेत्रीय उपसंयोजक र क्षेत्रीय युवा संयोजक (अफ्रिका) का लागि उम्मेदवारी परेन । विभिन्न देश र प्रशान्तको क्षेत्रीय संयोजक, उपसंयोजक, क्षेत्रीय महिला संयोजक र क्षेत्रीय युवा संयोजकमा उम्मेदवारी परेको छ । निर्वाचन कमिटीका सदस्य पाण्डेका अनुसार मनोनयन दर्ता सकिएर उम्मेदवारलाई नाम फिर्ताका लागि चार बजेसम्मको समय दिइएको थियो । सुरुमा ७७ जनाको उम्मेदवारी परेको थियो, निर्वाचन समितिका सदस्य पाण्डेले भने, अन्तिम समयमा दुईजनाले नाम फिर्ता लिएका छन्, उम्मेदवारको संख्या ७५ पुगेको छ । मंगलबारबाट चाबहिलस्थित हयात होटलमा सुरु सम्मेलनमा दोस्रो दिन बुधबार उम्मेदवार भोट माग्न व्यस्त देखिन्थे । कोही व्यक्तिगत रूपमा त कोही प्यानल बनाएर मैदानमा गीत गाउँदै आफ्नो पक्षमा माहोल बनाउन दिनभर व्यस्त रहे । होटलमा विभिन्न पार्टीका नेताकार्यकर्ताको बाक्लो उपस्थिति देखिन्थ्यो । आफूनिकट उम्मेदवारको फोटोसहितको प्लेकार्ड बोकेर भोट माग्न व्यस्त देखिन्थे ।"
चुनाव स्थगित,"भोटिङ मेसिनले काम नगरेपछि बुधबार साँझ ८ बजे हुने भनिएको चुनाव स्थगित भएको छ । एकजना मतदाताले भोट हालेपछि मेसिनले काम नगरेको पत्ता लागेको निर्वाचन समितिका सदस्य कुलप्रसाद पाण्डेले बताए । मतदानका लागि अर्को समय बिहीबार बिहान १० बजे तोकेका छौं, उनले भने ।"
सुन अनुगमनका फाइल 'गायब',"ॅव्यापारीको पनि स्वार्थसुन गायब हुनुमा व्यापारीको पनि स्वार्थ देखिएको जानकारहरू बताउँछन् । एक तोला भनेको करिब ७० हजार हुन्छ । नमुना परीक्षणका लागि लगिएको सुन किन लिन आएनन्, विभागका एक अधिकारीले भने, सुन लिन नआउनु भनेको व्यापारीमा पनि स्वार्थ देखिन्छ । व्यापारीको पनि कैफियत छ । उपभोक्ताकर्मीहरूले पनि व्यवसायीहरू परीक्षण गरिएको सुन नमाग्नुमा गलत नियत भएको बताउँछन् । एकडेढ तोला सुन भनेको करिब लाख रुपैयाँ हो । व्यवसायीहरू चुप बस्नुमा पनि स्वार्थ देखिन्छ, उपभोक्ताकर्मी प्रेमलाल महर्जनले भने ।"
छानबिन गर्न कमिटी,"परीक्षणको नाममा संकलन गरिएको करोडौं रुपैयाँको सुन गायब भएपछि वाणिज्य, आपूर्ति तथा उपभोक्ता हित संरक्षण विभागले छानबिन कमिटी गठन गरेको छ । विभागका महानिर्देशक योगेन्द्र गौचनका अनुसार कानुन उपसचिव भगवान श्रेष्ठको संयोजकत्वमा गठित कमिटीले सुनको अवस्था, यसअघि पेन्डिङमा रहेको फाइलबारे अध्ययन गर्नेछ । कमिटीमा शाखा अधिकृत दीपक पोखरेल, निराजकुमार खत्री, गुणस्तर विभागका प्रनिनिधिसमेत छन्, महानिर्देशक गौचनले भने, कमिटीले एक महिनाको अवधिमा सबै फाइलको खोजी गर्छ । त्यसपश्चात् कानुनी राय लिएर अगाडि बढ्छौ । उनका अनुसार छानबिनका क्रममा सुनचाँदी व्यवसायी महासंघका प्रतिनिधिहरूसँग पनि छलफल गरिनेछ । आवश्यक परे पूर्वमहानिर्देशक, अनुगमन शाखा निर्देशक र अनुगमनमा खटिएका निरीक्षक अधिकृतसँग पनि छलफल गरिने बताए । अब पेन्डिङमा राखेर हुँदैन, उनले भने, आवश्यक परे पुराना कर्मचारीलाई बोलाएर पनि छलफल गर्छौं ।"
आन्तरिक पर्यटकले भरियो कुस्मा,"(पर्वत)  नरेन्द्र केसीलाई यतिबेला पाहुनाको भीड थेग्न मुस्किल छ । कुस्मा५ का केसीले दुई महिनाअघि मात्रै करिब ५० लाखको लगानीमा रक गार्डेन होटल सञ्चालनमा ल्याएका हुन् । निर्माणाधीन बन्जीजम्प नजिकै ४ रोपनी पाखोमा होटल सञ्चालन गरेका केसीले आगन्तुकलाई नयाँ स्वाद दिन होटल परिसरमै साहसिक पिङ सञ्चालनमा ल्याएका छन् । पछिल्लो समय कालीगण्डकी र मोदीखोलाको खोंचमा निर्मित र निर्माणाधीन अग्ला झोलुंगे पुल, निर्माणाधीन बन्जीजम्प, कुस्माबलेवा यान्त्रिक पुललगायतले आगन्तुक लोभ्याइरहेका छन् । संसारकै पर्यटकको रोजाइमा पर्ने मुक्तिनाथ जाने मुख्य सडकमार्ग भएकाले पनि कुस्मा आउने पर्यटक बढ्दो क्रममा छन् । यतिबेला कुस्माका नाम चलेका होटल आन्तरिक पर्यटकले ठेलमठेल छ । बजार आसपास मध्यपहाडी राजमार्गमा रहेका होटल पनि भरिभराउ छन् । पछिल्लो समय नेपालीमा घुम्ने संस्कृतिमा विकास भएसँगै होटल व्यवसायीलाई आयआर्जनको राम्रो अवसर छ । पर्यटकको वृद्धिसँगै होटल व्यवसायमा लगानी पनि निरन्तर बढिरहेको छ । कुस्माकै ओम श्रेष्ठले करिव नौ करोडको लगानीमा हालै माउन्टेन होटल सञ्चालनको तयारी गरेका छन् । धौलागिरिको प्रवेशद्वार र पर्यटकीय राजधानी पोखरासँग नजिक भएकाले पनि बर्सेनि यहाँ आउने पर्यटक बढेका हुन् । पछिल्लो समय कुस्मामा निर्मित अग्ला झोलुंगे पुल, गुप्तेश्वर, अलपेश्वर, लालेश्वर, पार्वती गुफा, निर्माणाधीन बन्जीजम्प, कुस्माबलेवा यान्त्रिक पुल पर्यटकका मुख्य रोजाइ बन्नेगरेका छन् । मुक्तिनाथ, घोडेपानी, बाग्लुङकालिका, पञ्चकोटलगायत घुमेर फर्किनेहरूका लागि कुस्मा आकर्षक बन्ने गरेको छ । एसियाकै अग्ला दाबी गरिएका कुस्माज्ञादी, कुस्माबलेवा र कुस्मामुडिकुवा झोलुंगे पुल, कुस्माबलेवा केबलकार, कुस्मा आसपासका गुप्तेश्वर र अलपेश्वर गुफा, मोदीवेणीधामको दर्शन गर्न आउने पर्यटकको संख्यामा वृद्धि भएको व्यवसायीहरूको दाबी छ । व्यवसायी ओम श्रेष्ठले अघिल्लो वर्षको तुलनामा बढी पर्यटक आएको बताए । यतिबेला कुस्मा पर्यटकले भरिएको छ, उनले भने, यो सिजनमा अहिलेजस्तो भीडभाड कहिल्यै देखेको थिइन । होटल व्यवसायी राजु आचार्यले पछिल्लो समय कुस्मामा पर्यटनको सम्भावना बढेको बताए । पछिल्लो समय बन्जीजम्प र अग्ला, लामा झोलुंगे पुलका कारण होटलमा लगानी थपिएको छ । चालु वर्ष पुल र बन्जी क्षेत्रको सडक कालोपत्रे सुरु भएको छ । नगरपालिकाको सक्रियतामा निर्माणाधीन कालोपत्रेले पनि यो क्षेत्रलाई पर्यटन विस्तारमा थप टेवा पुग्ने नगरप्रमुख रामचन्द्र जोशीले बताए । कुस्मालाई दुई किनारबाट छुट्याएका मोदी र कालीगण्डकी किनारका प्राकृतिक संरचनामा रक क्लाइम्बिङ, प्याराग्लाइडिङ, स्विमिङ, र्याफ्टिङ, बन्जीजम्पका लागि आउने पर्यटक अझै बढ्ने भएकोले कुस्माको सम्भावना दिनानुदिन बढेको जोशीले बताए ।"
मनाङ एयरको उडान,"काठमाडौं (कास) मनाङ एयर प्रालिले खरिद गरेको फ्रान्समा निर्मित एयरबस हेलिकप्टर्सले असोज २७ गतेबाट व्यावसायिक उडान सुरु गरेको छ । मनाङ एयर प्रालिले सञ्चालन गर्दै आएका दुई थान हेलिकप्टरले २३ हजार फिटको उचाइसम्म सुरक्षित उडान गर्न सक्छन् । दक्ष पाइलट तथा प्राविधिकद्वारा पर्यटकीय, दृश्यावलोकन तथा उद्धार उडानमा थप भएको हेलिकप्टरको प्रयोगले सेवामा प्रभावकारिता बढ्ने विश्वास रहेको प्रेस विज्ञप्तिमा भनिएको छ ।"
सानिमाको २१ लाभांश,"काठमाडौं (कास) सानिमा बैंक लिमिटेडको सञ्चालक समितिले गरेको प्रस्तावअनुसार हालको चुक्ता पुँजीको १० प्रतिशत बोनस सेयर र ११ प्रतिशत नगद लाभांश प्रदान गर्ने प्रस्ताव पारित गरेको छ । बुधबार सम्पन्न १५ औं वार्षिक साधारणसभाले उक्त प्रस्ताव पारित गरेको हो । आर्थिक वर्ष २०७५७६ मा २ अर्ब रुपैयाँ खुद मुनाफा गरेको बैंकको कुल सम्पत्ति १०९ अर्ब, कुल निक्षेप ९२ अर्ब रुपैयाँ तथा खुदकर्जा सापटी ८३ अर्ब रुपैयाँ रहेको प्रेस विज्ञप्तिमा भनिएको छ ।"
विदेश अध्ययन र भ्रमण खर्च घट्यो,"गत वर्ष विदेशमा अध्ययनकै लागि ४६ अर्ब ३२ करोड रुपैयाँ बाहिरिएको सरकारी तथ्यांक छ । अघिल्लो वर्ष यस्तो रकम ३८ अर्ब ८ करोड रुपैयाँ थियो । भारत, चीन, अमेरिका, अस्ट्रेलिया, जापानलगायत राष्ट्रमा पढ्न जाने विद्यार्थी संख्या बढेसँगै हरेक वर्ष मुलुकबाट बाहिरिने विदेशी मुद्राको परिमाण पनि बढेको प्रतिवेदनमा जनाइएको थियो । शिक्षामा हरेक वर्ष ठूलो रकम बाहिरिन थालेपछि सरकारले पनि विदेशमा अध्ययनका लागि कडाइ गर्ने कि भन्ने विषयमा नीति निर्माण तहमा छलफल सुरु गरेको छ भने नैतिक रूपमा निरुत्साहित गर्न थालेको छ । यही कारण चालु आर्थिक वर्षको सुरुदेखि नै सुधार देखिन थालेको राष्ट्र बैंकको दाबी छ । चालु आर्थिक वर्षको बजेटमा विदेशी अध्ययनलाई कडाइ गर्ने कि भन्ने सम्बन्धमा व्यापक छलफल भएको थियो । छलफलमा भारत, चीन, अमेरिका, अस्ट्रेलिया, जापानलगायत मुलुकबाट पछिल्लो समयमा रेमिट्यान्स बढ्न थालेको र विदेशमा अध्ययन गरी स्वदेश फर्किने प्रवृत्ति सुरु भएकाले भन्दै विदेशमा अध्ययनलाई कडाइ गर्ने बेला भइनसकेको निष्कर्ष निकालियो । सोही कारणलगायत पछिल्लो समयमा दुई वटा तर्क बलियो भएपछि उक्त विषय अन्तिम समयमा बजेटमा राखिएको थिएन ।एकैपटक बन्द नै गर्नुको साटो बिस्तारै निजी खर्चमा विदेश पढ्न जाने प्रवृत्ति नियन्त्रण गरिँदै जाने अर्थ मन्त्रालयका एक उच्च अधिकारीले बताए । छात्रावृत्तिमा विदेशमा अध्ययन गर्न जानेलाई कुनै अप्ठेरो हुँदैन, ती अधिकारीले भने, तर, घरबाटै सबै खर्च व्यहोर्ने गरी गरिएका विदेशी अध्ययन निरुत्साहित गर्ने नीति सरकारको छ । यस विषयमा निरन्तरजसो छलफल हुँदै आए पनि मुलुकको चालु खाता र भुक्तानी सन्तुलन घाटामा जान थालेपछि सरकार अलि बढी तातेको उनले बताए । नेपालमा पनि धेरै राम्रा र गुणस्तरीय स्कुल क्याम्पस छन्, ती पर्याप्त नभए अरू पनि थपौं, उनले भने, तर, पैसा छ भन्दैमा विदेशमा धेरै पैसा खन्याउनुभएन ।"
बीउसँगै भित्रियो फौजी किरा,"(बर्दिया)  नौ वर्षअघि देखिएको फौजी किराको प्रकोपबाट यहाँका किसानले बर्सेनि क्षति बेहोर्नु परिरहेको छ । ०६७ मा राजापुर र बढैयाताल क्षेत्रमा यसको प्रकोप फैलिएको थियो । त्यसयता बर्सेनि किराको आतंक जारी छ । नियन्त्रण प्रयास गरिए पनि सफलता मिलेको छैन ।अहिले मकै, गहुँ र तरकारीमा फौजी किरा देखिन थालेपछि किसान मारमा पर्दै आएका छन् । खास गरी हावापानी र बीउबाट सरेर नेपाल भित्रिएको हो । विदेशबाट खरिद गरिएको बीउबाट आउन सक्छ । मानिसको शरीरमा पनि जीवाणु टाँसिएर भित्रिएको हुन सक्छ, बाँकेको खजुरास्थित बाली संरक्षण प्रयोगशाला प्रमुख पुष्पराज बेलवासेले भने, छिमेकी मुलुकबाट भित्रिने सम्भावना बढी हुन्छ । पछिल्लो समय आयात गरिएका हाइब्रिड प्रजातिका बीउ बढी प्रयोग हुन थालेपछि नयाँनयाँ रोग भित्रिन थालेको कृषिविज्ञको भनाइ छ । ०६७ को दसैंमा धानको बाला भुइँमा खसिरहेको पहिलोपटक किसानले देखे । त्यो देखेर आश्चर्यमा परेका थिए । उनीहरूले त्यसको कारणबारे पत्ता लगाउन गुरुवा र धामीको सहारा लिए । क्षति हुन नरोकिएपछि कृषि अधिकारी गुहारे । उनीहरूको अनुसन्धानपछि फौजी किरा लागेको बारे पत्ता लाग्यो । त्यसयता किसान बर्सेनि यसबाट पीडित बन्दै आएका छन् । धानमा मात्रै होइन, मकै, गहुँ र मसुरोमा पनि फौजी किराको प्रकोप देखिन थालेपछि खेतिपातीमा चुनौती थपिएको छ । तर, फौजी किराको प्रकोप नियन्त्रण हुन सकेको छैन । बर्दियाबाट सुरु भएको प्रकोप छिमेकी बाँके, कैलालीलगायतका जिल्लामा सर्दै गएको छ । दीर्घकालीन रूपमा किराको प्रकोपको नियन्त्रणमा समस्या देखिएको छ । फौजी किरा अन्य वैकल्पिक बालीमा पनि सरिसक्यो । धानबाट मकै, गहुँमा पनि त्यसको जीवाणु सरिसकेकाले नियन्त्रणमा चुनौती थपिएको हो, बाली संरक्षण प्रयोगशालाका प्रमुख बेलवासेले भने, खेतबारीमा पुतली देखिसकेपछि निरन्तर फ्लोअप गर्ने हो भने नियन्त्रण गर्न सकिन्छ । तर, यो दीर्घकालीन समाधान भने होइन ।विभिन्न जातको बीउमा फौजी किराको जीवाणु सरिसकेकाले दीर्घकालीन रूपमा समस्या समाधान हुन कठिनाइ भएको हो । दीर्घकालीन रोकथाम गर्न पुतलीको जीवनचक्रको सूक्ष्म अध्ययन गर्न आवश्यक छ । किराले क्षति पुर्याएपछि मात्रै किसानले थाहा पाउँछन् । एनपीभी नामक भाइरसले काम नगर्न सक्छ । निरन्तर बिजुलीको व्यवस्था नभएका कारण भाइरस उत्पादनमा समस्या भएको हो । खैरो खालको पुतली देखेपछि निगरानी गर्न सुरु गर्नुपर्छ । लाइफ साइकल चारपाँच दिन हुन्छ । काँचुली फेर्दै १२ दिनमा तयार हुन्छ, प्रमुख बेलवासेले भने, यो चरण एकदमै खतरनाक हो । वातावरण राम्रो पायो भने पुतली बनेर उड्छ । होइन भने जमिनमै बस्छ । पछिल्लो समय मकैमा लाग्ने अमेरिकाबाट (फल अर्मीवार्म) अमेरिकन फौजी किरा नेपालमा भित्रिएको छ । अमेरिकाबाट अफ्रिका पुग्यो । त्यहाँबाट बंगलादेशसम्म पुग्यो । भारतमा १९१८ मा भित्रियो । ०७६ जेठ महिनामा नवलपरासीको गैंडाकोटका किसानले लगाएको मकैमा अमेरिकन फौजी किराको प्रकोप देखियो । त्यसमो प्रकोप मुलुकभरि फैलिन सक्ने चेतावनी कृषि अधिकारीहरूले दिएका छन् ।सन् २०१३ मा बाँके र बर्दियाका किसानले छरेको मसुरो बालीमा फौजी किरा देखिएको थियो । मसुरो बालीमा फौजी किराको प्रकोप त्यसबेला पहिलोपल्ट देखिएको हो । बर्दियाको सानोश्री र ताराताका किसानले लगाएको मसुरो बालीमा फौजी किराको प्रकोप देखिएको थियो । त्यस क्षेत्रका किसानले लगाएको डेढ हेक्टर जग्गाको मसुरोमा क्षति पुगेको थियो । बाली संरक्षण निर्देशनालय कार्यक्रमका तत्कालीन निर्देशक युवकध्वज जीसी, वरिष्ठ बाली संरक्षण अधिकृत रामकृष्ण सुवेदी र क्षेत्रीय बाली संरक्षण प्रयोगशाला, खजुराका अधिकारीहरूले अध्ययन गरेका थिए । सन् २०१४ मा बाँकेको हिरमिनियाका किसानले लगाएको तरकारीमा फौजी किराको प्रकोप फैलिएको थियो । बिक्री गर्न तयार भइसकेको भिन्डी, मुला, पिँडालु, खुर्सानी र लहरे तरकारीमा किराले बढी क्षति पुर्याएको थियो ।कृषि ज्ञान केन्द्र नेपालगन्जका प्रमुख सागर ढकालले फौजी किरा नियन्त्रणका लागि इमिडा क्लोप्रिट नामक विषादी छर्नुपर्ने बताए । तर, यो दीर्घकालीन उपाय भने होइन । यसका लागि बीउको प्रयोगदेखि किसानमा सचेतना र कृषि वैज्ञानिकहरूको अनुसन्धान आवश्यक पर्छ, उनले भने, बीउको प्रयोग धेरै भइसकेकाले कहाँ कसरी नियन्त्रण गर्ने समस्या भएको हो । हजारौंको संख्यामा बस्ने उक्त किराले एकसाथ एक स्थानबाट आर्मी शैलीमा चारैतिर फैलिंँदै बालीेको कलिलो भाग काटेर त्यसभित्रको रस चुस्छ । दिउँसो बालीको जरामा लुकेर बस्ने र रातिको समयमा मात्रै यसले आक्रमण गर्छ । दिउँसो किरा नदेखिने तर बाली काटेर भुइँमा झर्दा पशुचौपायाले चरेको जस्तो देखिन्छ । त्यसैले किसानहरू फौजी किराको प्रकोपबारे ढिलो गरी थाहा पाउँछन् । फौजी शैलीमा किराले धानको बालामा आक्रमण गर्ने भएका कारण कृषि अधिकारीहरूले आर्मी वर्म नाम दिएका हुन् ।"
दोस्रो चरणको अन्वेषण सुरु हुँदै,"(दैलेख)  पेट्रोलियम भण्डारणको सम्भावना भएका शिरिस्थान, नाभिस्थानलगायत क्षेत्रमा दोस्रो चरणको अन्वेषणको काम सुरु हुने भएको छ । त्यसका लागि अन्वेषण टोलीको आवास निर्माणको काम तीव्र पारिएको छ । चीन सरकारसँग भएको सम्झौताअनुसार त्यहाँको विशेषज्ञ टोली दसैंअघि दोस्रो पटक दैलेख आएको थियो । इन्धनलगायत सामग्री खरिदसँगै विशेषज्ञ टोली बस्ने स्थान छनोट भइसकेको छ । भूगर्भविद्सहितको पाँच सदस्यीय टोली अहिले उत्खनन क्षेत्रमा खटिएको छ । टोलीले उत्खनन स्थलसम्म जाने सडक फराकिलो बनाउने काम गरिरहेको हो । गत असारमा आएको विशेषज्ञ टोली करिब १५ दिन अनुसन्धान गरेर फर्किएको थियो । उक्त समय दैलेखका विभिन्न भूभागको स्थलगत अध्ययनसमेत गरिएको थियो । चार चिनियाँ विज्ञ टोलीसँग दैलेख पुगेकी भूगर्भविद् सुनिता भट्टराईले तीनदेखि चार महिनासम्म सर्भेको काम हुने बताइन् । प्रमुख जिल्ला अधिकारी युवराज कट्टेलका अनुसार उक्त क्षेत्रमा चिनियाँ टोलीले तीन पटक अध्ययन भ्रमण गरिसकेको छ । उनले एक साताभित्र १९७ जनाको चिनियाँ टोली अन्वेषणका लागि आउने जानकारी दिए । जिल्ला सुरक्षा समितिले विस्फोटक पदार्थको सुरक्षाका लागि आवश्यक प्रबन्ध गरिसकेको उनको भनाइ छ । १५ दिनभित्र आवश्यक सामग्री अन्वेषण क्षेत्रमा आइपुग्नेछ, उनले भने । उनले चाइना जियोलोजिकल सर्भेसहित नेपाली विशेषज्ञको टोली आउने क्रम जारी रहेको जानकारी दिए । असार दोस्रो साता चिनियाँ विशेषज्ञ टोलीसहित दैलेख आएका उद्योग वाणिज्य तथा आपूर्तिमन्त्री मातृका यादवले आयोजनाको उद्घाटन गरेका थिए । आयोजनाका अनुसार अन्वेषणका लागि दसैंपछि जिओलोजिकल र म्यागनेट सर्भेलगायतका कामहरू हुनेछन् । जमिनको ५ किलोमिटर मुनिसम्म ड्रिलिङ गरेपछि पेट्रोलियम पदार्थको परिणाम पत्ता लाग्ने भएकाले सोहीअनुसार अनुसन्धान थालिने टोलीले जनाएको छ । आयोजना प्रमुख सुधीर रजौरेका अनुसार भण्डारणको निष्कर्षपछि थप काम अगाडि बढ्नेछ । नेपाल र चीन सरकारसँग भएको सम्झौताअनुसार यसपल्टको अन्वेषण परिणाममुखी हुनेछ, उनले भने ।"
कात्तिकमा पोषण अन्तर्राष्ट्रिय सम्मेलन,काठमाडौं (कास) मानव र पृथ्वीलाई सँगै पोषित गर्दै भन्ने नाराका साथ पोषण विस्तार अभियान (स्केलिङ अप न्युट्रिसनसन मुभमेन्ट) को अन्तर्राष्ट्रिय सम्मेलन कात्तिक १८ गतेदेखि २१ गतेसम्म काठमाडौंको होटल याक एन्ड यतीमा हुने भएको छ ।नेपाल सरकार र सन मुभमेन्टको संयुक्त आयोजनामा हुन लागेको यस सम्मेलनमा केही देशका राष्ट्र वा सरकार प्रमुखसहित ८० भन्दा बढी देशका प्रतिनिधिहरू सहभागी हुनेछन् । सन मुभमेन्टका सदस्य राष्ट्रमै आयोजना हुने यो दोस्रो अन्तर्राष्ट्रिय सम्मेलनको उद्घाटन प्रधानमन्त्री केपी शर्मा ओलीले गर्नेछन् । सन मुभमेन्टको सुरुवाती चरणको सदस्यकै रूपमा सन् २०११ मा सहभागी भएपछि नेपालले कुपोषण घटाउने कार्यमा उल्लेख्य प्रगति हासिल गरेको छ । नेपाल सरकारको नेतृत्वमा हुने यो अन्तर्राष्ट्रिय सम्मेलनमा संसारभरका १ हजारभन्दा बढी सहभागीले न्यूनपोषण र मोटोपनसहित कुपोषण अन्त्य गर्न विश्वभरि प्रभावकारी भइरहेका प्रयासबारे छलफल गर्नेछन् । यो सम्मेलनले मानव र पृथ्वीलाई नै सुपोसित गर्ने रूपान्तरणकारी सरकारी प्रतिबद्धताहरूलाई सन् २०२० डिसेम्बरमा हुने वृद्धिका लागि पोषण टोकियो शिखर सम्मेलन लाई समेत दृष्टिगत गरी छलफल गर्ने अवसर उपलब्ध गराउने मंगलबार जारी प्रेस विज्ञप्तिमा उल्लेख छ ।
अम्मानमा सुधारिएको नतिजा,"नेपाली टिमगोलकिपर ः किरण चेम्जोङ (कप्तान), डिफेन्स ः दिनेश राजवंशी, अनन्त तामाङ, देवेन्द्र तामाङ, सुमन अर्याल, मिडफिल्ड ः रवि पासवान (७५ मिनेट, सुनील बल), रोहित चन्द, सन्तोष तामाङ, अन्जन विष्ट (८४ मिनेट, तेज तामाङ), सुजल श्रेष्ठ (९१ मिनेट, अभिषेक रिजाल), फरवार्ड ः विमल घर्तीमगर ।"
एपीएफ च्याम्पियन,"(पोखरा)  विभागीय टिम एपीएफले पोखरा अन्तर्राष्ट्रिय क्रसकन्ट्री दौडको उपाधि जितेको छ । चीन र नेपालका खेलाडीबीच बुधबार पोखरामा भएको प्रतियोगितामा एपीएफ टिमले उपाधि जितेको हो । सन्तोषविक्रम विष्ट, गणेश ठकुरी र इन्द्रकला नेम्वाङ सहभागी टिमले ४२२ किलोमिटर दुरी ४ घण्टा १७ मिनेट २२ सेकेन्डमा पूरा गर्यो । खेलाडीले २२ किलोमिटर दौड, १९ किलोमिटर साइक्लिङ र १२ किलोमिटर फेवातालमा बोटिङ गरेका थिए । सन्तोष र गणेश म्याराथन धावक हुन् । क्रसकन्ट्रीमा भने उनीहरू पहिलोपल्ट सहभागी भएको प्रशिक्षक सन्तोष श्रेष्ठले बताए । इन्द्रकला १३ औं सागअन्तर्गत पोखरामा नै हुने ट्रायथलनको राष्ट्रिय टिममा छिन् । नेपालकै गुरिल्ला ट्रेल टिम दोस्रो भयो । टिमबाट दामोदर बुढा, दुर्गाराज बुढा र रसिला तामाङले निर्धारित दुरी ४ घण्टा १८ मिनेट २३ सेकेन्डमा पार गरे । चिनियाँ टिम तेस्रो भयो । चेङ यिजेन, प्याङ वाइ र लाइ यु जुनसम्मिलित काइनेटिक टिमले ४ घण्टा २४ मिनेट ३३ सकेन्डमा दुरी पूरा गर्यो । नेपालकै टिम अन्नपूर्ण चौंथो भयो । जीवन लामा, सौरभ राई र प्रतिभा श्रेष्ठले ४ घण्टा ५६ मिनेट ४५ सेकेन्डमा निर्धारित दुरी पूरा गरे ।चीनका खेलाडी टिमबाहेक व्यक्तिगत रूपमा पनि भाग लिएका थिए । व्यक्तिगततर्फ बोटिङ समावेश थिएन । त्यसमा चीनका झाङ जी पहिलो भए । उनले ३९ किलोमिटर दुरी ३ घण्टा ३९ मिनेट २७ सेकेन्डमा पार गरे । दोस्रो भएका चाङ थियानफेले ३ घण्टा ४० मिनेट १२ सेकेन्ड र तेस्रो भएका झाओ गुवानवानले ४ घण्टा १ मिनेट १२ सेकेन्डमा सके । पहिलो, दोस्रो र चौथो (नेपालतर्फ तेस्रो) भएको टिमले चीनको कुनमिङ सहरमा आगामी नोभेम्बरमा हुने विश्व प्रसिद्ध जिआओजी पर्वतीय दौडमा सहभागिता जनाउने छन् । एकसय किलोमिटरको दौड नोभेम्बर ३० र डिसेम्बर १ मा कुन्मिङमा हुनेछ । चीन जाने खेलाडीको सम्पूर्ण खर्च आयोजकले बेहोर्नेछ । प्रतियोगितामा नेपालका २५ र चीनका २ टिम सहभागी थिए । व्यक्तिगततर्फ चिनियाँ २४ खेलाडीले प्रतिस्पर्धा गरे । टिम र व्यक्तिगत गरी १ सय ५ खेलाडीले सहभागिता जनाए । तीन खेलाडीको टिममा महिला अनिवार्य गरिएको थियो । खेलाडीले पोखराको बाराहीघाटबाट राष्ट्रबैंक चोक, ड्यामसाइड, डेभिजफल, तिब्बती क्याम्प हुँदै फुस्रेखोलासम्म दौडिए । फुस्रे खोलाबाट एक समूहले एक साइकल लिएर कमेरा, राम्दी, मट्टिखान, स्याङजाको रामकोट हुँदै कुभिण्डे पुगे । कुभिण्डेबाट पुनः दौडिएर उल्लेरी, खरिखानी, पैयूँ चौतारी, ओखलेडाँडा, कालावाङ, मोतीराज चोक, स्वाँरा, लुकुमस्वाँरा, तल्ला गाउँ, ढुंगेपानी, शान्तिस्तुपा हुँदै फेवाताल किनार झरे । ताल किनारबाट बोटिङ गरेर बाराहीघाटसम्मको दुरी तय गरे । व्यक्तिगततर्फका खेलाडीले भने शान्तिस्तुपमै दौड टुंग्याए । प्रतियोगितामा धावक मट्टिखान र पुम्दीभुम्दीको १ हजार ३ सय मिटरको उचाइसम्म पुगे । विजयी टिम र खेलाडीलाई गण्डकी प्रदेशकी सामाजिक विकासमन्त्री नरदेवी पुनले पुरस्कृत गरिन् । पोखरा महानगरपालिकाका प्रमुख मानबहादुर जीसीले प्रतियोगितालाई महानगरले संरक्षकत्व प्रदान गर्ने बताए । संयोजक विश्वशंकर पालिखेले दुई वर्षको अध्ययनपछि प्रतियोगिता गर्न सम्भव भएको बताए । उनले यसलाई निरन्तरता दिइने प्रतिबद्धता जनाए । पोखरा उद्योग वाणिज्य संघका अध्यक्ष दामु अधिकारीले चिनियाँ पर्यटक भित्र्याउन प्रतियोगिताले महत्वपूर्ण भूमिका खेल्ने आशा गरे । पोखरा उद्योग वाणिज्य संघ, पश्चिमाञ्चल होटल संघ र चीनको कुन्मिङ माउन्टेनियरिङ एन्ड एक्सप्लोरेसनको संयुक्त आयोजनामा प्रतियोगिता पहिलोपल्ट भएको हो । दौडलाई पर्यटन बोर्ड, एथलेटिक्स संघ, जिल्ला खेलकुद विकास समिति कास्की, भूतपूर्व खेलाडी मञ्च पोखरा, सहारा क्लबलगायतले सघाएका थिए ।"
पाल्पाली लिजेन्ड्स सेमिफाइनलमा,"रूपन्देही (कास) सर्वोत्तम सिमेन्ट तिलोत्तमा प्रिमियर लिगको बुधबारको खेलमा जित पाउँदै पाल्पाली लिजेन्ड्स सेमिफाइनलमा पुगेको छ । पाल्पालीले रोयल एक्सपर्ट शंकरनगरलाई ७ विकेटले परजित गरेको थियो । सुवेन्दु पाण्डे र निर्मल थापाको जोडीले पाल्पालीलाई जितायो । १ सय ८ रनको साझेदारी गरेका उनीहरूले टिमलाई सेमिफाइनलको दाबेदार बनाएको छ । पाल्पालीले ४ खेलमा ३ खेल जितेको छ । शंकरनगरले दिएको १ सय ५२ रनको लक्ष्य भेट्टाउन पाल्पालीले अन्तिम ओभरको पहिलो बलसम्म खेलेको थियो । ३ विकेट गुमाएको टोलीका लागि सुवेन्दुले ७५ रन बनाए । उनी नै म्यान अफ म्याच भए । निर्मलले ४७ रन बटुले । उनी मोस्ट भ्यालुएबल प्लेयर भए । त्यसअघि ब्याटिङ गरेको शंकरनगरका लागि रोहितकुमार पौडेलले सर्वाधिक ८५ रनको योगदान गरे । उनले २ विकेट पनि लिएका थिए । सौरभ खनालले ३१ ओभरमा ४५ रन खर्चिएर खराब बलिङ प्रदर्शन गरे । पहिलो खेलमा रूपन्देही पल्टन्सविरुद्ध रेन्बो ज्ञानोदय गोल्डेन्स ६ विकेटले विजयी भएको छ । पहिले ब्याटिङ गरेको रूपन्देहीले १६३ ओभर खेलेर ७६ रनमात्रै बनायो । दिनेश मगरले १६, दीपेन्द्रसिंह ऐरीले १५ रन जोडे भने अन्य ब्याटसम्यान प्रदर्शन गतिलो रहेन । ज्ञानोदयका दिवन पुन म्यान अफ द म्याच भए भने प्रतिश जिसी मोस्ट भ्यालुएबल प्लेयर बने । दिवनले ४ ओभरमा १५ रन खर्चेर ३ विकेट लिएका थिए । ज्ञानोदयले १२१ ओभरमा ४ विकेट गुमाई ७७ रनको लक्ष्य पूरा गरेको थियो । टोलीका सुनील धमलाले ३९ र हरजित सिंहले २१ रन जोडे । बिहीबार बुटवल युनाइटेड र लुम्बिनी शाक्यन्स ग्लाडिएटर्स तथा मणिग्राम किंग्स र सुपर ११ भैरहवाबीच प्रतिस्पर्धा हुनेछ ।"
चितवन विजयी,"(काठमाडौं)  नेपालमै पहिलोपल्ट आयोजित महिला फ्रेन्चाइज लिग क्रिकेट वुमन्स च्याम्पियन्स लिग बुधबार चितवन राइनोजले जितसँगै सुरु भएको छ । चितवनले क्याट क्विन्स काठमाडौंलाई ५ विकेटले पराजित गरेको छ । महिला क्रिकेटरका लागि लामो समयदेखि प्रतीक्षा गरिएको फ्रेन्चाइज क्रिकेटको आयोजनामा खेलाडीहरू उत्साही देखिए । टिमको पराजयका बाबजुद राष्ट्रिय टोलीकी कप्तानसमेत रहेकी काठमाडौंकी कप्तान रुबिना क्षेत्रीले पहिलोपल्ट यस्तो प्रतियोगिता खेल्न पाउँदा आफैंलाई पनि डर लागेको प्रतिक्रिया दिइन् । नयाँ र युवा खेलाडीका लागि एक्स्पोजरका रूपमा उनले प्रतियोगितालाई तुलना गरिन् । कप्तान रुबिनाले राम्रो सुरुआत गरे पनि मध्यक्रम चल्न नसक्दा हार भोग्नुपरेको थियो । टस हारेर ब्याटिङ निम्तो पाएको काठमाडौंले अन्तिम बलमा सबै विकेट गुमाएर ९२ रनको सामान्य योगफल खडा गरेको थियो । ओपनर रश्मि चौलागाईंले २५ बलमा ७ चौका मदतमा ३४ रन जोडेर आउट भएपछि काठमाडौंको विकेट पतन सुरु भएको हो । पावरप्लेमै ४०१ को अवस्थामा रहेको काठमाडौंले बाँकी १४ ओभरमा ५३ रन जोड्दा सबै विकेट गुमायो । सातौं नम्बरमा ब्याटिङ गरेकी सरस्वती चौधरीले १५ रन बनाइन् । बाँकी कसैले पनि दोहोरो अंकमा रन छुन सकेनन् । बलिङमा चितवनकी सन्तोषी चौधरीले ३ विकेट झारिन् । प्लेयर अफ द म्याचसमेत बनेकी उनले ४ ओभरमा १४ रन खर्चिइन् । रेखा रावल र कविता गौतमले २२ विकेट लिए । एङ्कल इन्ज्युरीबाट भर्खरै खेलमा फर्किएका कारण मैले राम्रो प्रदर्शन गर्न सकिनँ, सायद मैले नेतृत्व लिएर अगाडि बढ्न सकेको भए अहिले नतिजा हाम्रो पक्षमा आउने थियो, ब्याटिङमा १ रन तथा बलिङमा ३३ ओभरमा ३२ रन खर्चेकी कप्तान रुबिनाले भनिन्, पहिलो खेल नै हारेका छौं, यसले बाँकी खेलका लागि हामीलाई रणनीति बनाउन तथा अझै बलियो हुन प्रेरित गर्नेछ ।इनिङ्सको ९ बल बाँकी छँदै लक्ष्य पूरा गर्ने क्रममा चितवनले ५ विकेट गुमायो । हाम्रो फिल्डिङ सुरुदेखि नै चुस्त भएको भए लक्ष्य अझै कम हुनसक्थ्यो, सुरुआती ओभरमा हाम्रा फिल्डर अत्तालिए । त्यसपछि हामीले आफ्नो लय समात्यौं र काठमाडौंलाई थोरैमा रोक्न सक्यौं, चितवनकी कप्तान इन्दु वर्माले भनिन्, ब्याटिङमा सुरुआत केही खराब भए पनि मध्यक्रममा प्रिया चौधरी र सुमन खतिवडाले संयमित इनिङ्स खेलिदिँदा सहज जित निकाल्न सक्यौं ।चितवनबाट ओपनर काजल श्रेष्ठले ११ र ऋतु कनौजियाले १४ रन जोडेका थिए । २८ रनमा ३ विकेट गुमाएको चितवनबाट सुमन र प्रियाले सानदार साझेदारी गरे । सुमन २३ बलमा ४ चौकासहित २९ रन बनाएर आउट भइन् । प्रियाले काठमाडौंकी कप्तान रुबिनाको अन्तिम ओभरमा २ चौका प्रहार गरी टिमलाई जित दिलाइन् । बलिङमा ईश्वरी विष्टले २ विकेट लिइन् । ५ टिम सहभागी लिगमा बिहीबार क्विन्स काठमाडौं र पोखरा पल्टन तथा विराटनर टाइटन्स र ललितपुर फाल्कन्सबीच प्रतिस्पर्धा हुनेछ ।"
स्पेन युरोमा छनोट,"पेरिस रोड्रिगो मोरेनोले अन्तिम समयमा बराबरी गोल फर्काएपछि छनोट प्रतियोगितामा स्विडेनसँग उसकै मैदानमा अंक खोसेको स्पेन युरो२०२० का लागि छनोट भएको छ । अर्कोतर्फ स्विट्जरल्यान्डसँग २० ले पराजित भए पनि आयरल्यान्डको छनोट सम्भावना जीवितै छ । युरो कप अर्को वर्ष आयोजना हुनेछ । स्पेन युरोमा छनोट हुने सहभागी १६ मध्ये छैटौं टिम बनेको छ । बैकल्पिक खेलाडीका रूपमा आएका रोड्रिगोले इन्ज्युरी समयमा बराबरी गोल गरेपछि पाहुना टोली स्पेनले स्टकहोमको फ्रेन्ड्स एरिनामा सानदार उत्सव मनाएको थियो । स्पेनजस्तो टिम छनोट त हुनैपर्थ्यो तर यसलाई यहाँ हासिल गर्नु हाम्रा लागि महत्त्वपूर्ण छ, रोड्रिगोले भने, यसले दबाब अन्त्य गरेको छ र हामीलाई युरोको तयारीमा अधिक समय दिनेछ । अन्तिम दुई खेलमा बराबरीको नतिजा निकालेको रोबर्ट मोरेनोको टिम स्पेन समूह एफ मा शीर्षस्थानमा छ । स्पेनले स्विडेनविरुद्ध ५ र रोमानियाविरुद्ध ६ अंकको अग्रतामा छ । मंगलबार राति नै नर्वेसँग ११ गोलको बराबरी खेलेपछि रोमानियाले दोस्रो स्थानमा उक्लने अवसर गुमाएको थियो । स्पेनले २० अंक बटुलेको छ ।स्पेनले स्विडेनविरुद्धको अघिल्लो खेलको तुलनामा कमजोर प्रदर्शन गरेको थियो । टोलीले सुरुआत सानदार गरेको थियो तर जित्नैपर्ने अवस्थामा पुगेको सन्तुलित घरेलु टोली स्वीडेनसामु स्पेनको प्रदर्शन फिका थियो । गोलरक्षक डेविड डी जियाको तिघ्राको इन्ज्युरीले स्पेनको रमाइलो क्षणलाई फिका पारिदिएको छ । डी जियाको चोटको मूल्य स्पेनले भन्दा बढी म्यानचेस्टर युनाइटेडले चुकाउनु पर्नसक्छ, किनभने यसै साताको अन्त्यमा उसले प्रिमियर लिग लिडर लिभरपुलसँग खेल्दै छ ।"
विकास रनिङ सिल्ड आजदेखि,"(चितवन)  टुबोर्ग जेसिज विकास रनिङ सिल्ड फुटबलमा बिहीबार उद्घाटन खेलमा घरेलु टोली चितवन र मकवानपुर११ बीच प्रतिस्पर्धा हुने भएको छ । नारायणगढ क्याम्पाचौरमा कात्तिक ९ सम्म हुने प्रतियोगितामा १० टिमले प्रतिस्पर्धा गर्नेछन् । आयोजक नेपाल जेसिज नारायणगढ शाखाले बुधबार प्रतियोगिताको खेलतालिका सार्वजनिक गरेको छ । समूह क मा चितवन११ सहित झापा११, एपिएफ क्लब, मकवानपुर११ र त्रिभुवन आर्मी क्लब छन् । समूह ख मा संकटा क्लब, सरस्वती युवा क्लब, नेपाल पुलिस क्लब, जावलाखेल युथ र भारतको युनाइटेड दार्जिलिङ क्लब रहेका छन् ।विकास सिल्ड समितिले नारायणगढमा २०३१ सालदेखि आयोजना गर्नै आएको विकास रनिङ सिल्ड फुटबल यस वर्ष नेपाल जेसिजले गर्ने भएको हो । ४५ वर्षे इतिहास बोके पनि विकास सिल्ड नियमित हुन सकेन । अहिलेसम्म विकास रनिङ सिल्ड १३ पटक मात्रै आयोजना भएको छ । पछिल्लो पटक ७४ सालको फागुनमा विकास सिल्ड भएको थियो । विजेता टिमले यसपल्ट ६ लाख ६ हजार ६ सय ६६ रुपैयाँ र उपविजेताले ३ लाख ३ हजार ३ सय ३३ रुपैयाँ पाउने छन् । चितवनमा गत वर्ष ६ लाख नगद राशिका भरतपुर गोल्डकप कप भएको थियो । जेसिजको नारायणगढ शाखाले पनि ०७४ सालको भदौमा राष्ट्रियस्तरको फुटबल प्रतियोगिता गरेको थियो । प्रतियोगिता हेर्न ६० हजार दर्शक आउने आयोजकको अपेक्षा छ । खेल हुने क्याम्पचौर मैदानमा १७ सय दर्शक अट्ने अस्थायी प्यारापिट निर्माण भएको संयोजक कपिल श्रेष्ठले बताए । टिकट बिक्रीबाट मात्रै २० लाख रुपैयाँ आम्दानी गर्ने अयोजकको योजना छ । बचत रकम गौतमबुद्ध अन्तर्राष्ट्रिय क्रिकेट रंगशाला निर्माणका साथै क्याम्पचौरको व्यवस्थापनमा पनि खर्च हुने आयोजकले जनाएको छ ।"
विचित्रको ऐतिहासिक खेल,"सोल फिफा विश्वकप र एसियाली कप छनोटअन्तर्गत उत्तर र दक्षिण कोरियाबीचको ऐतिहासिक तर विचित्रको प्रतिस्पर्धा हेरेपछि फिफा अध्यक्ष जियानी इन्फान्टिनोले आफू निराश बनेको प्रतिक्रिया दिएका छन् । किनभने खाली रंगशालामा खेल आयोजना भएको थियो । प्रत्यक्ष प्रसारण पनि थिएन । मंगलबार भएको उत्तर र दक्षिण कोरियाबीचको दुर्लभ खेल गोलरहित बराबरीमा सकिएको थियो । फिफा अध्यक्ष इन्फान्टिनो ती सीमित व्यक्तिहरूमध्ये एक थिए जसलाई उत्तर कोरियाली राजधानी प्योङयाङस्थित किम इल सुङ रंगशालामा म्याच हेर्ने अनुमति दिइएको थियो ।म यस्तो ऐतिहासिक खेलमा हाउसफुल रंगशाला देख्न चाहिरहेको थिएँ, त्यसविपरित एकैजना पनि फुटबल समर्थक रंगशालामा नदेख्दा निराश भएँ, फिफाको वेबसाइटमा प्रकाशित अन्तर्वार्तामा इन्फान्टिनोले भनेका छन्, हामी यस खेलको प्रत्यक्ष प्रसारण तथा भिसा समस्याका कारण विदेशी पत्रकारको अनुपस्थितिबाट पनि आश्चर्यचकित भयौं । कुनै पनि विदेशी सन्चारमाध्यमले खेलको रिपोर्टिङ गर्न पाएनन् । उत्तर र दक्षिण कोरियाबीच इतिहासमै पहिलोपल्ट पुरुष फुटबलमा प्रतिस्पर्धात्मक खेल आयोजना भएको हो, जबकि यी दुई टोली अहिले पनि प्राविधिक रूपमा युद्ध मै छन् । खेल हेर्नका लागि उत्तर यात्राको तयारीमा रहेका दक्षिण कोरियाली समर्थक निराश बनेका छन् । फुटबल अघिकारीहरूले डीभीडी रेकर्डिङ ल्याएपछि त्यसलाई टेलिभिजनबाट प्रसारण गर्ने तयारी भइरहेकाले समर्थकले केही समय प्रतीक्षा गर्नुपर्नेछ । हाम्रा लागि प्रेस स्वतन्त्रता र वाक स्वतन्त्रता स्थायी अधिकार हो । तर अर्को पक्षले पनि हामीले जस्तै सोचिदिने हो भने हामीले यो विश्वलाई बदल्न एक मिनेट पनि लाग्दैन, इन्फान्टिनोले भने । उत्तर कोरियाले शृंखलाबद्ध रूपमा मिसाइल परीक्षण गरेपछि कोरियाली द्वीपमा बढिरहेको तनाव तथा प्योङयाङको परमाणु हतियार व्यवस्थापनबारे अमेरिकासँगको वार्ता भंग हुनुको बीचमा खेल आयोजना भएको हो । यो खेलको ताजा नतिजा थाहा पाउनका लागि एकमात्र तरिका थियो । यो खेललाई एसियाली फुटबल महासंघ (एएफसी) ले वषौंदेखि सबैले उत्सुकतापूर्वक पर्खेको तर अप्रत्याशित भेटको रुपमा व्याख्या गरेको छ । फिफा र एएफसीको वेबसाइटमा सीमित टेक्स्ट कमेन्ट्री पोस्ट गरिएको थियो । यसैबीच उत्तर कोरियाली सञ्चारमाध्यमले पनि यस ऐतिहासिक खेललाई महत्वपूर्ण ढंगले प्रसारण गर्न आवश्यक ठानेनन् । उत्तर कोरियाको आधिकारिक कोरियन सेन्ट्रल न्युज एजेन्सीले दुई हरफको समाचार यसरी उल्लेख गरेको थियो, खेलको एट्याक र काउन्टर एट्याकमै समाप्त भयो र बराबरीमा सकियो । इन्फान्टिनोले आफू र आफ्नो टिमले उत्तर कोरियाली फुटबल संघसँग प्रेस स्वतन्त्रता र वाक स्वतन्त्रताबारेमा प्रश्न उठाउने बताएका छन् । हामी निश्चित रूपमा अगाडि बढिरहने छौं किनभने फुटबलले उत्तर कोरिया र अन्य देशहरूमा पनि सकारात्मक प्रभाव बनाउने छ, उनले थपे ।"
यल कप ब्याडमिन्टन हुने,काठमाडौं (कास) यस वर्षको ११ औं यल कप ब्याडमिन्टन प्रतियोगिता कात्तिक २ गतेदेखि पाटन मंगलबजारस्थित आदर्श कन्या स्कुलको मैदानमा हुने भएको छ । मंगल टोल सुधार समितिले आयोजना गर्ने प्रतियोगिता कात्तिक ९ सम्म चल्नेछ । नयाँ उत्पादन र खेलाडीमा उत्प्रेरणा जगाउने उद्देश्यले प्रतियोगिता गरिएको हो । ललितपुरका विभिन्न ४२ टोलका करिब १ सय ६० खेलाडीले भाग लिने छन् । चार इभेन्टमा प्रतिस्पर्धा हुनेछ । विजेता खेलाडीले नगद पुरस्कार पाउने संयोजक वीरेन्द्रलाल श्रेष्ठले बताए ।
दोस्रो नेपाल ई स्पोर्ट्स सुरु,काठमाडौं (कास) नेपाल ईस्पोर्ट्स संघको आयोजनमा दोस्रो नेपाल ईस्पोर्ट्स च्याम्पियनसिप बुधबार काठमाडौंमा सुरु भएको छ । भोटाहिटीस्थित डब्लूएएसडीको एरिनामा सुरु च्याम्पियनसिपमा ई स्पोर्ट्सअन्तगर्त डोटा २ र सीएसजीओ गरी दुई विधामा प्रतिस्पर्धा भएको छ । डोटामा १२ टिम र सीएसजीओमा ११ टिमका गरी १ सय १५ खेलाडीले कम्प्युटर र इन्टरनेटका माध्यमबाट खेलिने खेलमा प्रतिस्पर्धा गरिरहेका छन् । च्याम्पियनसिपका क्वालिफाइङ राउन्ड डब्लुएएसडीको एरिनामा र सेमिफाइनल तथा फाइनल चरणका खेल कात्तिक ८ र ९ गते भृकुटीमण्डपमा दर्शकमाझ प्रतिस्पर्धा गराइने आयोजकले जनाएको छ । डोटा २ अन्तर्राष्ट्रिय ईस्पोर्ट्स महासंघले कोरियाको सोलमा आयोजना गर्ने ११ औं विश्व च्याम्पियनसिपलाई छनोट गरिने जनाइएको छ ।
तेक्वान्दो खेलाडी चीनतिर,"काठमाडौं (कास) चीनको उहान सहरमा कात्तिक १ देखि १० सम्म हुने सातौं विश्व मिलिटरी खेलकुद (सीआईएसएम) मा भाग लिनका लागि सेनाको तेक्वान्दो टिम त्यसतर्फ गएको छ । दुर्गाराज सिंहको नेतृत्वमा महिला ४६ केजीमा काजल श्रेष्ठ ,४९ केजीमा युनिशा राई र ६२ केजीमा नम्रता तुलाधरले प्रतिस्पर्धा गर्नेछन् । पुरुष ५८ केजीमा सागर गुभाजू, ६३ केजीमा ज्ञानेन्द्र हमाल, ८० केजीमा रामदत्त भट्ट र ८७ केजीमा सक्षम कार्कीले प्रतिस्पर्धा गर्नेछन् । प्रशिक्षकमा दानबहादुर ऐरी छन् । निर्णायकको भूमिका निर्वाह गर्न अन्तर्राष्ट्रिय रेफ्री दीपेन्द्र ढकाल त्यसतर्फ गएका छन् । इन्टरनेसनल मिलिटरी स्पोर्ट्स काउन्सिलले ४४ वर्षमा आयोजना गर्ने खेलकुदमा नेपाली सेनाले पहिलोपल्ट भाग लिएको हो । २७ खेलमा प्रतिस्पर्धा हुने खेलकुदमा नेपालले आर्चरी, ब्याडमिन्टन, बक्सिङ, घोडचढी, फेन्सिङ, जुडो, ट्रायथलन, एथलेटिक्स, तेक्वान्दो, बिच भलिबल, कुस्ती, मोर्डन पेन्टाथलन र सुटिङ गरी १३ खेलमा भाग लिएको छ ।"
