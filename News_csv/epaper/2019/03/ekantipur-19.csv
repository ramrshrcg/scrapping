शीर्षक,विवरण
पीडितलाई नै बिचौलिया बनाएर अढाई करोड ठगी,निषेधाज्ञाको बाटो ११ महिना लामो हैरानीको बाटो छिचोलेर नेपाल फर्केका पीडितले महानगरीय प्रहरी अपराध महाशाखामा डिल्लीबजारमा स्पेसल फेयर इन्टरनेसनल नामक ट्राभल एजेन्सी चलाएर बसेका बास्तोलासहितलाई प्रतिवादी बनँएर जाहेरी दर्ता गरेलगत्तै प्रहरीले उनीमाथि निगरानी बढायो ।पक्राउ पर्न सक्ने भएपछि बास्तोलाले काठमाडौं जिल्ला अदालतमा महानगरीय प्रहरी अपराध माहाशाखालाई विपक्षी बनँई निषेधाज्ञा गराइपाउ भन्दै निवेदन दिए । अदालतले महाशाखालाई पक्राउ गर्नुपर्नाको कारणसहित गत पुस १६ गते पत्र काट्यो । त्यसको पर्सिपल्ट महाशाखाले अदालतलाई पत्र लेखी विदेश पठाउने गैरकानुनी धन्दामा उनीसमेत सहभागी भएको जवाफ दिएको छ ।महाशाखाले अदालतलाई लेखेको जवाफमा ठगी कसुरको अनुसन्धानका लागि प्रहरीले बारम्बार खोजतलास गर्दा फेला नपरेको र फोन गर्दा सम्पर्कविहीन भएका शिव शर्माले कसुर अपराधबाट उन्मुक्ति लिने अभिप्रायः राख्दै अदालतमा झूटा विवरण दिएको निष्कर्ष निकालेको थियो ।
सहयोगको बदला सर्त,"ओली आफैं पनि कुनै समय राजनीतिक बन्दी भएको प्रसंग उल्लेख गर्दै दोस्रो अनुच्छेदमा पोम्पियोले तिब्बती शरणार्थीको अधिकार रक्षा नेपालले गर्नपर्ने र तिनलाई जबर्जस्ती चीन फर्काउन नहुने उल्लेख गरेका छन् । शरण माग्न आएकालाई चीनतिरै फर्काइदिदा तिब्बतीको जीवन, धर्म, संस्कार र भाषिक स्वतन्त्रतामा खतरा उत्पन्न हुने एक पेजको उक्त पत्रमा उल्लेख छ । तिब्बती शरणार्थीको अधिकार रक्षा अमेरिकाको एसिया प्रशान्त क्षेत्रको रणनीतिसग जोडिएको प्रसंग पनि पत्रमा घुमाउरो गरी व्यक्त भएको छ । पोम्पियोले खुला र स्वतन्त्र इन्डोप्यासिफिक क्षेत्रका पक्षमा आफ्नो देशको विशेष जोड रहेको उल्लेख गर्दै त्यसले हरेक देशको समृद्धि, सार्वभौमिकता तथा सुरक्षा प्रदान गर्ने हुनाले नेपालको हितमै शरणार्थी संरक्षण कार्य हुने धारणा राखेका छन् । परराष्ट्रमन्त्री ज्ञवालीले गत डिसेम्बरमा अमेरिका भ्रमणका बेला समकक्षी पोम्पियोसग भेटवार्ता गरेपछि अमेरिकाले नेपाललाई एसिया प्रशान्त क्षेत्रको रणनीतिक साझेदार भएको घोषणा गरेको थियो । त्यसबेला ज्ञवालीले आफूलाई नेपाल भ्रमणको निम्ता दिएको र त्यसबाट आफू सम्मानित भएको पनि उनले प्रधानमन्त्री ओलीलाई लेखेको पत्रमा खुलाएका छन् । अमेरिकी र नेपाली जनताले हाम्रो मित्रताबाट उच्च अपेक्षा राखेका छन्, पत्रमा उनले लेखेका छन्, अमेरिका र नेपालको सम्बन्धलाई थप उचाइमा लाने हाम्रो प्रयास हुदै गर्दा देखावटी नभई हाम्रा प्रतिबद्धता कार्यान्वयन गराउने बाटामा सच्चा साझेदारको भावनाले अघि बढौं । यस कामका लागि आफूले राजदूत यान्डी बेरीलाई खटाएको उल्लेख गर्दै पोम्पिओले आउने दिनमा देखिने परिणाम को आशा गर्दै पत्र टुंग्याएका छन् । मन्त्री ज्ञवालीले पोम्पिओको पत्र प्राप्त भएको तर त्यसको पूर्ण अध्ययन गरिनसकेको बताए । उहाले पत्रमा उठाएका विषय हामीले लिदै आएको विदेश नीतिअनुकूल नै छन्, मन्त्री ज्ञवालीले भने, उत्तर कोरियाको शान्तिपूर्ण निःशस्त्रीकरणमा हाम्रो समर्थन जारी रहनेछ, अमेरिकाले सुरु गरेको शान्तिवार्ताको पनि हामी शुभेच्छुक हौं । सन् १९७० को दशकमा नेपाल छिरी यतै बासोबास गर्दै आएका साढे १२ हजार हाराहारी तिब्बती शरणार्थीको मानव अधिकार नेपालले जहिल्यै रक्षा गर्दै आएकाले त्यो पालना आउने दिनमा पनि हुने उनले बताए । भिसा नलागी र पासपोर्ट नभई कुनै पनि चिनिया वा तिब्बती नागरिक नेपाल प्रवेश गर्न पाउदैन, उनले भने, यसरी कागजपत्र बोकेर आउनेलाई पक्राउ गरी बुझाउने कुरा पनि आउदैन ।लगानी सम्मेलनमा अमेरिकी नआउनेडेढ सातापछि सरकारले गर्न लागेको लगानी सम्मेलनमा अमेरिकाबाट कुनै प्रतिनिधि नआउने भएका छन् । दूतावास स्रोतका अनुसार अमेरिकी राजदूत यान्डी बेरीसमेत सम्मेलनमा जाने छैनन् । स्रोतका अनुसार राजदूत बेरी सम्मेलनका बेला पारेर छुट्टी मनाउन कतै जादै छन् । उनको अनुपस्थितिमा नियोग उपप्रमुख माइकल गोन्जालेजले सम्मेलनमा भाग लिनेछन् । जानकारका अनुसार भेनेजुएला प्रकरणपछि चिसिएको अमेरिकानेपाल सम्बन्धको प्रतिबिम्ब लगानी सम्मेलनमा समेत देखिने भएको हो ।"
"ढोका थुनेर मोलमोलाइ, धम्क्याएर असुली","(काठमाडौं) : ललितपुरको किस्ट मेडिकल कलेजले विद्यार्थीलाई धम्क्याएर गैरकानुनी शुल्क लिने गरेको पाइएको छ । विद्यार्थीका अनुसार सञ्चालकहरू कलेज हाता वा वरपर बोलाएर अतिरिक्त शुल्क नबुझाए भर्ना हुन नदिने भनी धम्क्याउने गर्छन् । किस्टका केही विद्यार्थी एवं नेपाल मेडिकल काउन्सिल स्रोतका अनुसार सञ्चालकमध्येका आशिष थापा, कानुनी सल्लाहकार केशवराज आचार्य, शैक्षिक कार्यक्रम संयोजक किशोरमानसिंह बस्नेतले अतिरिक्त रकमका लागि विद्यार्थीसग मोलमोलाइ गर्छन् । उनीहरूले कलेजले लिन पाउने शुल्क खातामै जम्मा गर्न लगाउछन् भने अतिरिक्त शुल्क निजी खातामा राख्न निर्देशन दिन्छन् । कतिपय अवस्थामा नगद कारोबारसमेत हुने गरेको स्रोतले बतायो । काउन्सिलका एक सदस्यले आचार्य, थापा एवं बस्नेतको नाम किटानी गरेर उजुरी परेको बताए । उनीहरूको व्यक्तिगत खाता छानबिन गरियोस्, स्रोत नखुलेको रकमको ठूलो कारोबार भएको देखिन्छ भनी विद्यार्थीले काउन्सिललाई सूचना दिएका हुन् । उनका अनुसार एक विद्यार्थीले किस्टका पदाधिकारीले गरेको मोलमोलाइको अडियो रेकर्ड नै सुनाएका थिए । किस्ट कलेजले अतिरिक्त शुल्क नतिरे आन्तरिक परीक्षामा फेल गराउने, हाजिर नगराउने, परिचयपत्र, लाइबे्ररी कार्ड नबनाइदिने गरेको विद्यार्थीको गुनासो छ । अवैध शुल्क उठाएका विषयमा विरोध वा नियामक निकायमा उजुरी गर्दा कलेजले अनेक बहानामा दण्डित गर्ने र परीक्षामा फेल गराउने गरेको उनीहरूले कान्तिपुरलाई बताए । म छात्रवृत्तिको विद्यार्थी हु, कुनै शुल्क तिर्नु नपर्ने हो, एक विद्यार्थीले कान्तिपुरसित भने, तोकिएको अवधिमा भर्ना गरेनन्, अवधि सकिएपछि अब गाह्रो हुन्छ भनेर नम्बर मागे र मलाई थर्काए । त्यसपछि यति र उति रकम बुझाए भर्ना गर्न सकिन्छ भनेर अप्ठेरामा पारे । १५ लाख रुपैया खातामा बुझाएपछि भर्ना भए । नेपाल मेडिकल काउन्सिलले किस्टमा भएको अनियमितता छानबिनका लागि त्रिभुवन विश्वविद्यालय, चिकित्साशास्त्र अध्ययन संस्थानलगायत निकायमा पत्राचार गरेको थियो । गोप्य रूपमा सूचना र उजुरी दिन चाहने किस्टका विद्यार्थी खुल्न भने नचाहेको काउन्सिल स्रोतले बतायो । स्रोतले भन्यो, स्रोतसाधन र पहुच भएका अभिभावकले काठमाडौंमा पढाएका हुन्छन्, उनीहरू आफ्नो समस्या सकेसम्म खोल्न रुचाउदैनन् । पोखराको गण्डकी मेडिकल कलेजका विद्यार्थीको आन्दोलनपछि भने किस्टका विद्यार्थीले विभिन्न निकायमा उजुरी गरेका छन् ।किस्ट मेडिकल कलेजमा पूर्वाधार कमजोर छ । खुला बाटो र दमकल पार्किङ गर्ने व्यवस्थासमेत नभएको कलेजमा अख्तियारका तत्कालीन प्रमुख लोकमानसिंह कार्कीले जबरजस्ती सिट बढाइदिएर संरक्षण गरेका थिए । उनको बहिर्गमनपछि समेत सञ्चालकहरूले राजनीतिक तथा अन्य प्रभावमा बढी कोटा निर्धारण गराई विद्यार्थीसग अतिरिक्त शुल्क लिने गरेको स्रोतले बतायो । किस्ट कलेजकै एक चिकित्सकले भने, हामीकहा त्रिभुवन विश्वविद्यालयले अनुगमन गरेको थियो तर उपकुलपति तीर्थ खनियाको शंकास्पद भूमिकाका कारण कारबाही भएन ।छानबिन थालेपछि हाजिरीविद्यार्थीबाट सरकारले तोकेभन्दा बढी शुल्क असुल्दै आएको किस्ट कलेजमाथि छानबिन सुरु भएको छ । शिक्ष्ाँ मन्त्रालय र राष्ट्रिय सतर्कता केन्द्रको टोलीले कलेजका विषयमा छानबिन थालेको हो । टोलीमा मन्त्रालयका सहसचिव हरिप्रसाद लम्साल, उपसचिव विष्णुप्रसाद मिश्र, केन्द्रका एसपी कमलप्रसाद अधिकारी र इन्स्पेक्टर बुद्धिराज खनाल छन् । स्थलगत निरीक्षण गरेर आवश्यक कागजात र विवरण मागेका छौं, सहसचिव लम्सालले भने, केही विवरण प्राप्त भयो, केही आउने क्रममा छ । यसअघि त्रिभुवन विश्वविद्यालयको अनुगमन निर्देशनालयले खटाएको छानबिन टोलीलाई उक्त कलेजले विवरण उपलब्ध गराएको थिएन । कलेजका पदाधिकारीले छानबिनमा असहयोग गरेपछि टोलीले उनीहरूलाई कारबाही गर्न सिफारिस गरेको थियो । प्रतिवेदनलाई कार्यकारी परिषद्मा लगेर कारबाही प्रक्रिया अघि बढाउन उपकुलपति खनियासहित त्रिविका पदाधिकारीले चासो देखाएका छैनन् । शिक्षा मन्त्रालयलाई पनि यसअघि उक्त कलेजले टेरेको थिएन । अवैध शुल्क असुल्ने पोखराको गण्डकी मेडिकल कलेजका सञ्चालकविरुद्ध अदालतमा मुद्दा दर्ता भएपछि भने किस्ट सञ्चालक हच्केको शिक्षा मन्त्रालयका एक अधिकारीले बताए । छानबिन सुरु भएपछि कलेजले बढी शुल्क नतिर्ने विद्यार्थीकोे हाजिरी गर्न थालेको छ । अवैध रूपमा लिएको अतिरिक्त शुल्क अभिभावक र विद्यार्थीले फिर्ता भने पाएका छैनन् । शिक्ष्ाँ मन्त्रालयको निःशुल्क छात्रवृत्तिमा एमबीबीएस र बीडीएस पढदै गरेका विद्यार्थीसग पनि कलेजले मनोमानी शुल्क लिएको छ । शुल्क नतिर्नेलाई सेवासुविधाबाट वञ्चित गरिएको भन्दै विद्यार्थीले शिक्ष्ाँ मन्त्रालयमा उजुरी दिएका थिए । विद्यार्थीको गुनासोका आधारमा कान्तिपुरले पीडित विद्यार्थीको हाजिरमा रोक लगाएको समाचार प्रकाशित गरेको थियो । समाचार आएको भोलिपल्टदेखि नैै हाजिर गराउन थालियो, पीडित एक छात्रले कान्तिपुरसग भने, परिचयपत्र, लगबुक, लाइबे्ररी कार्ड पनि बनाइदिन थालेको छ । बढी शुल्क नतिरे कलेजको आन्तरिक परीक्षामा फेल गराएको भन्दै कलेजका दसौं ब्याचका विद्यार्थीले जिल्ला प्रशँसन ललितपुरमा उजुरी दिएका छन् ।सन् २०१८ ब्याचको निःशुल्क छात्रवृत्ति कोटामा भर्ना भएका विद्यार्थीबाट किस्टले १ लाख ५० हजार अतिरिक्त रकम लिएको बिलभर्पाइ कान्तिपुरलाई प्रँप्त भएको छ । अन्य विद्यार्थीसग पनि सोही दरमा रकम माग गरिएको छ । हाजिर भएर पढ्न थालेका छौं । अहिले थप पैसा मागिएको छैन । कलेजमा प्रोग्राम चलिरहेको छ, सकिएपछि अतिरिक्त शुल्कका विषयमा पनि छिनोफानो गर्छौं, पीडित विद्यार्थीले भने । मन्त्रिपरिषद्ले काठमाडौं उपत्यकाभित्रको मेडिकल कलेजमा एमबीबीएस अध्ययन गर्न ३८ लाख ५० हजार र बीडीएसतर्फ १९ लाख ३२ हजार ६ सय १२ रुपैया शुल्क कायम गरेको छ । किस्ट कलेजले भने रजिस्ट्रेसन, वार्षिकआन्तरिक परीक्ष्ाँ, स्वास्थ्य बिमा, इन्टर्नसिप र फिल्ड भिजिटका नाममा लाखौं रुपैया लिदै आएको छ । शिक्ष्ाँ मन्त्रालयको निःशुल्क छात्रवृत्ति कोटामा अध्ययनरत विद्यार्थीसग पनि यिनै शीर्षकमा मनोमानी शुल्क लिने गरेको हो । त्रिवि र मेडिकल काउन्सिल शुल्क ३ हजार ५ सय तोकिएको छ । कलेजले भने ५० हजारका दरले विद्यार्थीसग रकम लिने गरेको छ । वार्षिक परीक्षा शुल्क २ हजार ५ सय तोकिएका कलेजले आन्तिरक परीक्षा शुल्क भनेर १८ हजार रुपैयाका दरले असुल्ने गरेको छ । स्वास्थ्य बिमा र भ्रमण भनेर ४५ हजार लिइन्छ । हामीले कुन शीर्षकमा पैसा तिर्ने हो भनेर माग्दा कलेजले शीर्षक खुलाउदैन, एमबीबीएस अध्ययनरत एक छात्राले भनिन्, मागेजति रकम नदिए अपमानजनक व्यवहार गरिन्छ ।"
"एकातिर छानबिन, अर्कातिर चलखेल","कहिले के भयो ?२०५२ : जिल्ला अदालत काठमाडौंमा अंशमुद्दा २०५७ भदौ १५ : जिल्ला अदालत काठमाडौंको फैसला २०५९ जेठ १७ : पुनरावेदन अदालत पाटनको फैसला २०६५ वैशाख २५ : सर्वोच्च अदालतको फैसला २०७३ पुस ९ : सर्वोच्चको फैसला कार्यान्वयनका क्रममा बन्डा मुचुल्का २०७३ फागुन ६ :जिल्ला अदालतद्वारा बन्डा मुचुल्का बदर २०७४ वैशाख २१ : उच्च अदालतद्वारा जिल्लाको आदेश सदर२०७४ पुस ३ : सर्वोच्च अदालतद्वारा जिल्ला र उच्चको आदेश सदर, पीताम्बरको रिट खारेज२०७४ माघ १६ : फेरि बन्डा मुचुल्काको तारेख तोकियो २०७५ पुस १८ : जिल्ला अदालतद्वारा निर्णय बदर २०७५ फागुन ९ : उच्च अदालत बुटवलको विवादास्पद आदेश २०७५ फागुन २८ : उच्च अदालतको निर्णय रोक्न सर्वोच्चको अन्तरिम आदेश"
सेना परिचालन अधिकारले कु को खतरा,"(काठमाडौं) : नयाँशक्ति पार्टीका संयोजक बाबुराम भट्टराईले प्रधानमन्त्रीले सिधै सेना परिचालन गर्न सक्ने प्रावधानसहितको विधेयक पारित भए कु को खतरा हुने भन्दै आपत्ति जनाएका छन् । यस्तो प्रावधान प्रधानमन्त्रीले मनलाग्दी प्रयोग गर्ने हो भने सेना लथालिंग हुने जोखिम रहेको उनले आंैल्याएका छन् ।सुरक्षा परिषदमार्फत सेना परिचालन गर्नेबारे बनाइएको विधेयकमा केही गरी परिषद् बैठक बस्न नसके प्रधानमन्त्री आफैंले सेना परिचालन गर्न सक्ने खालको प्रावधान राखिएको छ, उनले सोमबार राजधानीमा आयोजित पत्रकार सम्मेलनमा भने, परिषदको पनि बैठक बस्न नसक्ने कस्तो परिकल्पना हो ? प्रधानमन्त्री, रक्षामन्त्री, प्रधानसेनापतिसहितको सुरक्षा परिषद् हुन्छ, तिनीहरूलाई पनि नसोधी प्रधानमन्त्री एक्लैले गर्छु भन्न खोज्या के हो ? सिधै सेनालाई लथालिंग पार्ने र आफूलाई मन परेको मान्छे टिपेर कु गरिदिए भने के हुन्छ ?सरकारले प्रधानमन्त्री कार्यालयमातहत सम्पत्ति शुद्धीकरण अनुसन्धान विभाग, राजस्व अनुसन्धान तथा राष्ट्रिय अनुसन्धान विभागलाई ल्याई अनावश्यक शक्ति केन्द्रीकरण गरिरहेकै बेला थप अधिकार पनि प्रधानमन्त्रीमातहत ल्याउनुका पछाडि गलत अभीष्ट रहेको भट्टराईले बताए । अहिलेको संसदीय शासकीय स्वरूपभित्र शक्ति केन्द्रीकरणको सुविधा प्रधानमन्त्रीलाई नभएको उनको तर्क छ । यदि यस्तै मोडलमा जानुपर्ने हो भने प्रत्यक्ष निर्वाचित कार्यकारी र पूर्ण समानुपातिक संसद् रहने व्यवस्था गर्न तयार हुनुपर्ने उनको प्रस्ताव छ । अन्यथा यस्तो कार्य प्रधानमन्त्रीको व्यक्तिगत महत्वकांक्षा, स्वेच्छाचारिता र अधिनायकवाद उन्मुख सोचको परिचायक मात्र हो, नया शक्ति पार्टी यस्तो प्रवृत्तिको तीव्र विरोध गर्दछ, भट्टराईले भनेका छन् ।पार्टीको चैत २ मा बसेको सचिवालय बैठकका निर्णय सार्वजनिक गर्दै भट्टराईले पछिल्ला राजधानीका घटनाक्रमको विश्लेषणसमेत गरेका छन् । सीके राउतसगको सम्झौता दुईअर्थी खालको रहेको उल्लेख गर्दै उनले यसले मुलुकको अखण्डता र सार्वभौमसत्तामाथि गम्भीर आशंका उत्पन्न भएको टिप्पणी गरेका छन् । सम्झौतामा उल्लिखित शब्द र त्यसपछिका घटनाक्रमले राउत आफ्ना पूर्ण मान्यता र अडान परित्याग गर्न तत्पर नरहेको आशंका जन्मिएको भट्टराईले बताए । राउतसगको सम्झौता क्रममा सरकारले न्यायिक प्रक्रियामा हस्तक्षेप गरेको आरोप उनले लगाएका छन् । हामी आफैं विद्रोह गरेर आएका व्यक्ति हौं, वार्तामा बसेको राम्रो अनुभव छ, उनले भने, सरकारले यति अपारदर्शी हिसाबले काम गयो कि सर्वोच्च अदालतलाई समेत प्रभावित पारेर अघिल्लो दिनमा छुटाउने, भोलिपल्ट हस्ताक्षर गर्ने, यो गर्न के जरुरी थियो ? के स्वार्थ हो ? प्रधानमन्त्रीलाई परेको होला मैले उसलाई ठगे, राउतलाई परेको होला सरकारलाई मैले ठगे, तर कसले कसलाई ठगे भन्ने छ । भट्टराईले नेकपा अध्यक्ष पुष्पकमल दाहाल र सीके राउतलाई उस्तै हो भन्दै तुलना गर्नु गलत रहेको पनि बताए । नेपालमा संघीय लोकतान्त्रिक गणतन्त्र ल्याउने बिन्दुसम्म हामीले पुयाएको हौंं अनि दाहाल र राउत उस्तै हो भन्न मिल्छ, उनले भने, राउतले आत्मसमर्पण गरेका हुन्, दाहाल र म आत्मसमर्पण गरेर आएका होइनौं, हामी त संघीय लोकतान्त्रिक गणतन्त्र निर्माण गर्न अगाडि लागेका मान्छे हौं । सचिवालय बैठकले ९ बुदे प्रस्ताव पनि पारित गरेको छ । त्यसमा नेत्रविक्रम चन्ददेखि रेशम चौधरीसम्मका विषयमा पार्टीको धारणा उल्लेख छ । सीके राउत, रेशम चौधरी, नेत्रविक्रम चन्द यी ३ वटा पार्टी र नेताबीच अपनाएको नीतिमा कुनै पनि तारतम्य छैन, भट्टराईले भने, संविधान निर्माण क्रममा माओवादी, एमाले, कांग्रेस, पछि आएर मधेसवादी दल असन्तुष्ट भए होलान्, यी सबैलाई राजनीतिक ढंगले व्यवहार गरिने तर रेशम चौधरी र थारू विद्रोहमा लागेकालाई विशुद्ध आपराधिक घटनाका रूपमा हेरेर जुन दण्डित गरिएको छ, यो अन्यायपूर्ण छ, यसलाई राजनीतिक रूपले नै सम्बोधन गर्नुपर्छ र सांसद चौधरीलगायत सबै अविलम्ब रिहा हुनुपर्छ । सरकारले चन्द समूहमाथि प्रतिबन्ध लगाउने निर्णय हतारोमा गरिएको अराजनीतिक र अपरिपक्व भएको उनले बताए । आफ्ना पुराना सोच परित्याग गरी युगीन चेतनामा आधारित सही क्रान्तिकारी विचार र कार्यदिशा अवलम्बन गर्दै आफूलाई जनमुखी शक्तिका रूपमा रूपान्तरण गर्न पार्टीले चन्द समूहलाई अपिल गरेको छ । नया शक्तिले सरकारको १ वर्षको कार्यकाल पूर्णतः असफल भएको निष्कर्ष निकालेको छ । भट्टराईले बजेट कार्यान्वयनको अर्धवार्षिक समीक्षा निराशाजनक रहेको बताए । एनसेल, बुढीगण्डकी प्रकरण, वाइडबडी जहाज खरिद, ३३ किलो सुन, कालो धनको सञ्चयजस्ता ठूला आर्थिक अनियमितता र भ्रष्टाचारमा सरकारको संलग्नता रहेको प्रस्ट हुने उनले आरोप लगाए । संघीय संसद्मा छलफलमा रहेको नागरिकता विधेयकबारे पार्टी धारणा उल्लेख गर्दै भट्टराईले आमाका नाममा सन्तानले निःसर्त नागरिकता पाउनुपर्ने प्रावधानका पक्षमा रहेको प्रस्ट पारे । उनले निकट भविष्यमा हुने लगानी सम्मेलन स्वागतयोग्य भए पनि यसलाई विगतमा झैं औपचारिकतामा मात्र सीमित गरिनु नहुने तर्क गरेका छन् ।"
राउतको नेतृत्वमा जनमत पार्टी,"(सिरहा) : सीके राउतको नेतृत्वमा जनमत पार्टी गठन भएको छ । सरकारसग ११ बुदे सम्झौता गरेपछि सिरहाको लहानमा भएको राष्ट्रिय परिषद् बैठकले नया पार्टीको नाम टुंगो लगाउदै राउतलाई अध्यक्ष चुनेको हो । दुई दिनसम्म चलेको बैठकले जनताको हक र अधिकारका लागि संघर्ष गर्न संविधानभित्र रही दल दर्ताका लागि निर्वाचन आयोगमा निवेदन दिने निर्णय गरेको छ । परिषद् बैठकले गठन गरेको ३५ सदस्यीय केन्द्रीय समितिमा कैलाश महतो (महोत्तरी), राजकुमार यादव (सिरहा), अब्दुल खान (बर्दिया), चन्दन सिंह (महोत्तरी), बबिता इसर (सप्तरी), कौशिला महतो (झापा), परमेश्वर मुर्मु (मोरङ), सीताराम पण्डित (सुनसरी), सुरेन्द्र शर्मा (सप्तरी), सतिला यादव (सिरहा), इन्द्रजित यादव (धनुषा), सञ्जय यादव (महोत्तरी), नरेश कुशवाहा (सर्लाही) छन् । वीरेन्द्र साह (रौतहट), दिनेश यादव (बारा), सञ्जय साह (पर्सा), ध्रुव गौड (नवलपरासी), भोपेन्द्र यादव (रूपन्देही), हकिकुल्ला खान (कपिलवस्तु), राधा यादव (दाङ), इरफान अहमद शेष (बाके), महेन्द्रप्रसाद चौधरी (कैलाली), दुर्गा चौहान (नवलपरासी) र आशा मेहता (सुनसरी) पनि केन्द्रीय सदस्य भएका छन् । बाकी १० सदस्यहरू महिला, दलित, जनजाति, अल्पसंख्यकसहितको प्रतिनिधित्व हुने गरी मनोनीत गर्न पार्टी अध्यक्षलाई जिम्मा दिइएको छ । सरकारसगको सम्झौता कार्यान्वयन गर्दै तत्कालीन गठबन्धनका समर्थकमाथि लगाइएका मुद्दा अविलम्ब फिर्ता गराउनका लागि छिटो पहल गर्न पार्टीका तर्फबाट केन्द्रीय सदस्य चन्दन सिंहको संयोजकत्वमा तीन सदस्यीय समिति बनाइएको छ । परिषद् बैठकले पार्टीको चुनाव चिह्नमा अष्टदल राख्ने गरी निर्वाचन आयोगमा निवेदन दिने जनाएको छ । जनताको एजेन्डा छाडेका छैनौं, परिषद् बैठकमा सहभागी अरविन्द सहनीले भने, जनताले जे चाहन्छन्, त्यही निर्णय महत्वपूर्ण हुने हो । अर्का सहभागी विष्णु चौधरीले पार्टी जनमत जुटाउन जनतासमक्ष जाने र जनमतकै आधारमा जनताको हकहित तथा अधिकार संवैधानिक रूपमा स्थापित गर्न अनवरत संघर्ष गर्ने बताए । सरकार र राउतबीच गत फागुन २४ गते सम्झौता भएको थियो । ६ वर्षदेखि स्वतन्त्र मधेसका पक्षमा आन्दोलन गर्दै आएको गठबन्धनले यसअघि जनमत संग्रहको माग गरेको थियो ।"
बारको मुख्य मुद्दा न्यायालय स्वतन्त्रता,"काठमाडौं (कास) यही चैत १६ गते हुन लागेको नेपाल बार एसोसिएसनको केन्द्रीय चुनावका प्रतिस्पर्धीहरूले न्यायालयको स्वतन्त्रतालाई मुख्य मुद्दा बनाएका छन् ।चुनावमा अध्यक्ष्ँ पदमा वरिष्ठ अधिवक्ता चण्डेश्वर श्रेष्ठ र सुनिलकुमार पोखरेल मैदानमा छन् । श्रेष्ठले प्रगतिशील, पेसागत तथा समावेशी समूह र पूर्वमहासचिव रहिसकेका पोखरेलले लोकतान्त्रिक समूहको प्रतिनिधित्व गरेका छन् ।न्यायालय स्वतन्त्र, सक्ष्ँम र बलियो भएमात्र मानव अधिकार रक्ष्ाँ हुन्छ । विधिको शासन कायम हुन्छ, सोमबार राजधानीमा सञ्चार केन्द्रले आयोजना गरेको कार्यक्रममा वरिष्ठ अधिवक्ता श्रष्ेठले आफ्नो मुख्य चुनावी मुद्दा त्यसैमा केन्द्रित हुने उल्लेख गर्दै भने । नेपाल बारको स्थापनाकालदेखिकै मान्यतालाई कमजोर हुन नदिने, अदालतको भ्रष्टाचारविरुद्ध पहरेदारी गर्नेलगायतमा आफ्नो नेतृत्वको समूहले काम बढाउने उनको दृढता थियो । अध्यक्ष्ँका अर्का उम्मेदवार पोखरेलले यो निर्वाचन नेतृत्व होइन नीति केन्द्रित हुने बताए । बारलाई प्राज्ञिक र व्यावसायिक संगठनका रूपमा विकास गरिनेछ । राजनीतिबाट टाढा राखिनेछ, उनले सञ्चारकर्मीमाझ भने, तर, संविधानविपरीत काम हुदा पनि कुनै पनि बेला बारलाई सडकमा समेत तयार हुनेछौं । प्रगतिशीलतर्फका महासचिवका उम्मेदवार सुरेन्द्र थापाले अग्रजले विगतमा न्यायिक स्वतन्त्रता र जनअधिकारका लागि खेलेको भूमिकालाई आफूहरूले निरन्तरता दिने बताए । लोकतान्त्रिक समूहतर्फका महासचिव लीलामणि पौडेलले अदालतमा हुने भ्रष्टाचार नियन्त्रण गर्ने उपायहरू आफ्नो समूहसग रहेको र दृढताका साथ काम गर्ने बताए ।"
जहाँ तलाक हुदैँन,"(वीरेन्द्रनगर) : सुर्खेत वीरेन्द्रनगर नगरपालिका १०, बेलघारीकी एकिला मियाँले ११ वर्षमै विवाह गरिन् । दैलेखमा बिहे गरेकी एकिलालाई केही वर्षपछि पतिले तलाक दिए । उनले ५ वर्षअघि दोस्रो बिहे गरिन् । उनलाई सामान्य झगडाकै निहुमा दोस्रो पतिले पनि तलाक दिए । तेस्रो विवाहमा समेत तलाक पाएकी उनी अहिले तेस्रो पतिसगै फर्किएकी छन् ।सामान्य झगडामै पुरुषले तलाक दिने मुस्लिम समुदायको बेलघारी गाउँमा ४ वर्षयता भने तलाक हुन छाडेको छ । ६६ महिनामा तलाक हुने गरेकामा केही महिलाको अगुवाइले आफूखुसी तलाक दिने परम्परा शून्य भएको हो । गाउमा १ सय १० घरधुरी मुस्लिम समुदायको बसोबास छ ।बेलघारीकै जमिला बिबी पनि तलाककै कारण ३ वटा बिहे गर्न बाध्य भइन् । २०४५ मा पहिलो बिहे गरेकी जमिलाका पतिले दोस्रो बिहे गरेपछि गाउमै पहिलोपटक अदालती प्रक्रियाबाट उनले सम्बन्धविच्छेद गरिन् । उसले २५ सय रुपैया दिएर तलाक दियो, उनले सुनाइन्, मैले अदालतमा मुद्दा दिएपछि कानुनी प्रक्रियाबाटै सम्बन्धविच्छेद भयो । २०४८ सालमा दोस्रो बिहे गरेकी जमिलालाई पतिले छाडेर गएको १० वर्षपछि उनले तेस्रो बिहे गरिन् ।चार वर्षअघि गाउँकै सैयदा बानुका पतिले पनि उनलाई सामान्य झगडापछि तलाक दिए । मेरो इच्छाविपरीत तलाक दिएर छुट्टिन बाध्य पार्नु ममाथि हिंसा भएको हो, उनले भनिन्, ममाथि हिंसा गरेको अभियोगमा उसलाई जेल पठाए । बेलघारीमा २०५२ सालदेखि स्वयंसेविका भई काम गरिरहेकी खैरुन निशा मुस्लिम समाजमा यस्तो प्रथा हराउदै गएको बताउछिन् । गाउमा करिब ३० वर्षको अवधिमा २ जनाको मात्रै कानुनी प्रक्रियाबाट सम्बन्धविच्छेद भएको उनको भनाइ छ । उनका अनुसार करिब १० जोडी तलाकपछि पनि मिलेर बसेका छन् । तलाक भए पनि मिलेर बस्नुपर्ने बाध्यता छ, उनी भन्छिन्, नचाहेरै पनि बालबच्चाका लागि सम्झौता गर्नैपर्ने हुन्छ ।कानुनसम्बन्धी सचेतना र केही शिक्षित महिलाको अगुवाइमा केही वर्षयता तलाक रोकिएको खैरुनको भनाइ छ । तलाकका कारण महिलाले हिंसा भोग्नुपरेको छैन, उनी भन्छिन्, कानुनले यसलाई मान्यता दिदैन भन्ने सबैले बुझेका छन् । उनका अनुसार मुस्लिम समुदायमा पुरुषले सामान्य झगडा भए पनि तलाक भनेर पत्नीलाई छुट्टिन बाध्य पार्ने चलन छ । यसरी छुट्टिएपछि महिलाले कुनै क्षतिपूर्ति पाँउदैनन् ।यहाका पुरुषले पनि महिलाले थालेको अभियानलाई साथ दिएका छन् । सम्बन्धमा बस्न मन नभए कानुनी प्रक्रियाबाटै छुट्नुपर्दोरहेछ भन्ने चेतना महिला अभियानकै कारण थाहा पाइयो, स्थानीय मोहम्मद इसाकदिन भन्छन्, छुट्टिने बेला महिलालाई क्षतिपूर्ति दिनुपर्छ भन्ने थाहा पायौ । उनका अनुसार स्थानीय महिला पनि विभिन्न पेसा, व्यवसायमा आबद्ध हुन थालेका छन् ।प्रशिक्षार्थी"
लाल आयोग प्रतिवेदन सार्वजनिक हुने,"(काठमाडौं) : सरकारले राष्ट्रिय जनता पार्टीको मागअनुसार मधेस तथा थरुहट आन्दोलनको छानबिन प्रतिवेदन सार्वजनिक गर्ने प्रतिबद्धता जनाएको छ । सरकारको प्रतिबद्धतापछि प्रतिनिधिसभा बैठकको अवरोध हटेको छ ।छानबिन प्रतिवेदन सार्वर्जनिक गर्न माग गर्दै राजपाले प्रतिनिसभाका तीनवटा बैठक अवरोध गरेको थियो । सोमबार पनि राजपाले अवरोध गरेपछि १० मिनेट बैठक स्थगित भएको थियो । त्यसपछि सुरु भएको बैठकमा कानुन, न्याय तथा संसदीय मामिलामन्त्री भानुभक्त ढकालले राजपाको माग पूरा गर्न सरकार तयार रहेको बताएका थिए । सर्वोच्च अदालतका पूर्वन्यायाधीश गिरिशचन्द्र लालको कार्यदलको प्रतिवेदन सार्वजनिक गर्ने विषयमा सरकारको ध्यानाकर्षण भएको छ, मन्त्री ढकालले भने, राजपाका तर्फबाट उठाइएको मागअनुसार प्रतिवेदन यथाशीघ्र सार्वजनिक हुनेछ । मन्त्री ढकालले लगानीसम्बन्धी विधेयकहरू याथशीघ्र पारित गर्नुपर्ने भएकाले बैठक सुचारु गरिदिन राजपालाई आग्रह गरेका थिए । प्रतिवेदन सार्वजनिक गर्नुपर्ने मागप्रति संसद्को पनि ध्यानाकर्षण भएको भन्दै यसअघि सभामुख कृष्णबहादुर महराले सरकालाई जवाफ दिन रुलिङ गरेका थिए । सभामुखको रुलिङअनुसार सरकारले प्रतिवेदन सार्वजनिक नगरेको भन्दै राजपाले बैठक अवरोध गरेको थियो । सोमबारको बैठकमा राजपा अध्यक्षमण्डलका नेता अनीलकुमार झाले लाल आयोगको प्रतिवेदन लुकाएर सरकारले मधेस आन्दोलन र थरुहट आन्दोलनका घटनाको तथ्य ढाकढोप गर्न खोजेको आरोप लगाए । टीकापुर घटनाका विषयमा रेशम चौधरीलाई लगाइएको मुद्दाको तथ्य फरक रहेको र गलत तथ्यमा टेकेर अदालतले फैसला गरेको आरोप राजपाको छ । लाल आयोगको प्रतिवेदन सार्वजनिक भयो भने टीकापुर घटनाको सन्दर्भमा फरक मोड आउनेछ, झाले भने, सरकारले प्रतिवदेन लुकाएर सत्य ढाकछोप गर्न खोजेको छ । संसद्को रुलिङ नमानेर सरकारले संसदीय सर्वोच्चतालाई चुनौती दिइरहेको झाले बताए । सरकारले संसदीय सर्वोच्चता किन मान्न चाहेको छैन । लोकतन्त्रमा विश्वास गर्ने सरकार अराजक स्वेच्छाचारी हुनु हुँदैन, उनले भने । कांग्रेसको आपत्तिकांग्रेसले सदनमा प्रधानमन्त्री कार्यालयको नियमित गतिविधिबारे जवाफ दिन प्रधानमन्त्री उपस्थित नभएकामा आपत्ति जनाएको छ । प्रतिनिधिसभा नियमावलीमा प्रत्येक महिनाको पहिलो साता बस्ने पहिलो बैठकको पहिलो एक घण्टा प्रधानमन्त्री वा निजको कार्यक्षेत्रभित्र पर्ने मन्त्रालयसँग सम्बन्धित महत्त्वपूर्ण विषयमा प्रश्न सोध्ने व्यवस्था छ । यसका लागि प्रधानमन्त्री उपस्थित नभएपछि कांग्रेस सांसद सञ्जयकुमार गौतमले विधिसम्मत ढंगले सदन सञ्चालन गर्न ध्यानाकर्षण गराएका छन् । प्रधानमन्त्रीले रोस्ट्रममा आएर जवाफ दिनुपर्छ, उनले भने । गौतमले नेक्रवित्रम चन्द नेतृत्वको नेकपाको गतिविधि प्रतिबन्ध लगाउने सरकारको निर्णय सही नभएको बताए । कुनै राजनीतिक विचारधारा बोक्नेलाई प्रतिबन्ध लगाउनु गलत भएको उल्लेख गर्दै उनले वार्ताबाट सहमति खोज्न सरकारको ध्यानाकर्षण गराए । विगतमा कांग्रेसका तत्कालीन सभापति गिरिजाप्रसाद कोइरालाले बृहत् राजनीतिक सहमतिको पहल गरेर शान्तिसम्झौतासमेत भएको स्मरण गराउँदै उनले असन्तुष्टिलाई वार्ताबाट हल गर्नुपर्नेमा जोड दिए । नियमावलीको प्रावधान देखाउँदै कांग्रेस सांसदले आपत्ति जनाएपछि सभामुख कृष्णबहादुर महराले नियमावलीको व्यवस्थालाई ख्याल गर्न सरकारको ध्यानाकर्षण गराएका छन् ।"
दुर्घटनामा मृत्यु,"धादिङ (कास) धादिङको त्रिपुरासुन्दरी ४, तिलारस्थित भित्री कच्ची सडकमा खहरेबाट कार्कीगाउँ ढुंगा बोकेर जाँदै गरेको ग१ख ५९५९ नम्बरको मिनिट्रक दुर्घटना हुँदा एक जनाको मृत्यु भएको छ । चालकसहित ४ जना घाइते छन् । दुर्घटनामा ट्रकमै सवार त्रिपुरासुन्दरी ७ का २८ वर्षीय अर्जुन भुजेलको घटनास्थलमै मृत्यु भएको हो ।"
बीआरआईबाट फाइदा लिन सक्नुपर्छ,"लन्डन (कास) त्रिभुवन विश्वविद्यालयका प्राध्यापकले चीनले अघि सारेको महत्त्वाकांक्षी परियोजना बेल्ट एन्ड रोड इनिसिएटिभ (बीआरआई) बाट फाइदा लिन नेपाल बढी सक्रिय हुनुपर्ने बताएका छन् । डिफिडको आयोजनामा बेलायतमा भएको बीआरआई एन्ड रिस्क अनालीसिस सम्मेलनमा सहभागी त्रिभुवन विश्वविद्यालयअन्तर्गत अन्तर्राष्ट्रिय सम्बन्ध तथा कूटनीति विभाग प्रमुख खड्ग केसीले त्यस्तो बताएका हुन् । विभिन्न मुलुकका नीतिनिर्माता तथा दातृ संस्थाका पदाधिकारी सहभागी सम्मेलनमा दक्षिण एसियाबाट नेपाल र पाकिस्तानको मात्र सहभागिता थियो । हामीले २०१७ मे १२ मा बीआरआईमा हस्ताक्षर गर्यौं तर राजनीतिक अस्थिरताका कारण यसमा फोकस हुन सकेनौं, सम्मेलनपछि केसीले कान्तिपुरसँग भने, बहुमत सरकार बनेपछि बीआरआई अगाडि आउँछ भन्ने अपेक्षा थियो । क्रियाशीलता हुनुपर्नेमा त्यसको कमी महसुस भएको छ । चीनसँग व्यापार तथा पारवहनको प्रोटोकल तयार भए पनि हस्ताक्षर हुन सकेन । भौतिक पूर्वाधार र जलविद्युत् आयोजनामा चिनियाँ लगानी नेपालले अपेक्षा गर्ने बताउँदै उनले चीनसँग ग्रिड बनाउने कुरा सकारात्मक रहेको बताए । काठमाडौंकेरुङ रेलमार्गको सम्भाव्यता अध्ययनको लागत मात्रै झन्डै २५ अर्ब डलर लाग्ने अनुमान गरिएको छ, जुन नेपालको कुल गार्हस्थ्य उत्पादन (२६ अर्ब डलर) को १० प्रतिशत हो । एउटा परियोजनामा त्यति धेरै लगानी गर्दा त्यसबाट प्रतिफल के प्राप्त हुन्छ भन्नेबारे हामीले राम्रोसँग अध्ययन गर्नुपर्छ, उनले सुझाए ।सम्मेलनमा नेपालबारे भएको सत्रको अध्यक्षता केसीले गरेका थिए भने सहअध्यक्षता चिनियाँ कम्पनी थ्री गोर्जेजका उपाध्यक्षले गरेका थिए । केसीले ठूला आयोजनाको राजनीतिक, आर्थिक, सामाजिक जोखिमको अध्ययन गर्न जरुरी रहेको बताए । युगान्डा, केन्या, तान्जानियामा मेघा पूर्वाधार आयोजनाहरू किन सफल भएनन्, हामीले त्यसबाट सिक्नुपर्छ अनि लाओसले जीडीपीको आधाभन्दा बढी पूर्वाधार आयोजनामा लगानी किन गर्यो, अध्ययन गर्न जरुरी छ, उनले भने ।"
अटो चलाउँदै महिला,"(सिन्धुलीमाढी) : जागिर खान पर्याप्त शिक्षा नलिएका र घरव्यवहारका काममा व्यस्त महिलालाई अटो चलाउने पेसाले भने राहत दिन थालेको छ । आर्थिक रूपले सबल बन्न उनीहरू सिन्धुलीमाढी बजारमा अटो व्यवसास अपनाउन थालेका छन् । सुरक्षित ढंगले यात्रुलाई गन्तव्य पुर्याउन थालेपछि उनीहरूप्रति यात्रुको विश्वाससमेत बढेको छ ।यात्रुप्रति विश्वास थपिएको छ, जिल्लाको पहिलो महिला अटो चालक तथा भद्रकाली यातायात प्रालिकी अध्यक्ष रेखा गौतमले भनिन् । उनले दुई वर्षदेखि अटो चलाउन थालेकी हुन् । महिलाहरूले चालकको काम गर्न हुँदैन भन्ने परम्परागत सोचाइलाई तोड्न तथा आर्थिक रूपमा सबल बन्न अटो चलाउन थालेको उनले बताइन् । सुरुसुरुमा अटो चलाउँदा हेर्ने मान्छेहरूको लाइन हुन्थ्यो । महिलाले चालकको काम गर्न सक्छ भनेर विश्वासन नै गर्दैनथे । ग्राहकहरू पनि त्यति आउँदैनथे, उनको अनुभव छ, अहिले पुरुषले भन्दा त झन् सुरक्षित तवरले चलाउँदा रहेछन् भन्न थालेका छन् ।महिलाले चालकको काम गर्न सक्दैनन् भन्ने गलत सोचाइलाई चिर्दै महिला चालक अटो चलाउन थालेका हुन् । सुरुसुरुमा महिलाले पनि चालकको काम गर्छन् र ? भनेर प्रश्न गर्नेहरूले नै अहिले हौसला दिन थालेको कमलामाई नगरपालिका ४ मल्लागाउँकी विनीता देवकोटा बताउँछिन् । अटो चलाउन थालेपछि घरव्यवहार चलाउन र छोराछोरी पढाउन सहज भएको देवकोटाको ठम्याइ छ । सबैले सम्मान गर्न थालेकाले उनलाई हौसला मिलेको छ । हामी महिलाले चालकको काम के गर्न सकौंला र भन्ने लागेको थियो, सुरुको अनुभव राख्दै कनपा ६ धुराबजारकी सुशीला बस्नेत आफूभन्दा अगाडि अटो चलाएका दिदीबहिनीलाई देखेर प्रेरणा मिलेको सुनाउँछिन् । जसका कारण अहिले सुशीला आर्थिक रूपमा सक्षम भएको बताउँछिन् । अटो व्यवसायबाट उनी अहिले खुसी छिन् । कनपा ४ मिलनचोककी एकल महिला सरिता सुनुवारले भने सबै जिम्मेवारी एक्लैले निर्वाह गर्नुपर्ने भएकाले बिहान घरधन्दा सकेर मात्र अटो चलाउन निस्किन्छिन् । दिउँसो फुर्सदको समय सदुपयोग गर्दा मात्रै पनि आफ्नो २ छोरीलाई पढाउन र घरव्यवहार टार्न सहज भएको उनी बताउँछिन् । अरू जागिर तथा काममा जस्तो १०(५ बजेसम्म अथवा ७(५ बजेसम्म काम गर्नै पर्छ भन्ने छैन । आफ्नो घरधन्दा सकेर ढुक्कले दिउँसो फुर्सदको समयमा अटो चलायो फेरि साँझको काम गर्न घर पुग्यो । सहज छ, उनले थपिन् । महिलाले घरभित्रको काम मात्रै गर्नुपर्छ, अझ चालकको काम त गर्नै हुँदैन भन्ने सोचाइलाई गलत सावित गर्दै सिन्धुलीका महिलाहरू अहिले अटो चलाउन थालेका हुन् । जिल्लामा अहिले १५ जना महिलाह अटो चलाएर आयआर्जन गर्न थालेका छन् । प्रशिक्षार्थी"
निकुञ्ज क्षेत्रका सीसी क्यामेरा थन्किए,"(चितवन) : कात्तिक, मंसिर र माघमा गरी टिकौली जंगलको राजमार्ग क्षेत्रमा ३ वटा भाले चित्तल मरे । फागुनमा एउटा पोथी चित्तल मर्यो । चारवटै चित्तल गाडीको ठक्करले मरेका हुन् । कुनै पनि गाडीलाई प्रशासनले नियन्त्रणमा लिन सकेन । यसका साथै जंगलबीचमा गाडी रोकेर दिसापिसाब गर्ने र सडक किनारमा फोहोर फाल्ने क्रम बढेको छ ।पहिले १६ लाख खर्चिएर राखिएका सीसी क्यामेर बिग्रिएर थन्किएका छन् । गाडीको ठक्करले जनावरहरू मर्न र फोहोर बढ्न थालेपछि साढे दुई वर्षअघि ०७३ सालको असारमा गते चितवन राष्ट्रिय निकुञ्जको सक्रियतामा सीसी क्यामेराहरू जडान भएका थिए । विश्व वन्यजन्तु कोषको तराई भूपरिधि कार्यक्रमको सहयोगमा १० वटा सीसी क्यामेरा जडान गरिएको जानकारी भरतपुरको डिभिजन वन कार्यालयका प्रमुख विष्णुप्रसाद पौडेलले दिए । बरन्डाभार जंगल चितवन राष्ट्रिय निकुञ्जलाई चुरे र महाभारतसँग जोड्ने जैविक मार्ग हो । यो मार्गको बीचबाट गएको छ पूर्वपश्चिम महेन्द्र राजमार्गको भरतपुर रत्ननगर खण्ड । भरतपुर गोन्द्रङदेखि रत्ननगरको टिकौलीसम्म सडक पार गर्दा गाडीको ठक्करले जंगली जनावर मात्रै मरेनन्, फोहोर फाल्ने समस्या पनि बढ्यो । यसलाई रोक्न राखिएको सीसी क्यामेरा बिग्रिएपछि जंगल क्षेत्र पुरानै अवस्थामा पुगेको छ । सडक पार गर्ने क्रममा गाडीको ठक्करले वर्षमा १५ को हाराहारीमा जंगली जनावरहरू मर्न थालेपछि यस्तो गरिएको थियो । ठाउँठाउँमा सीसी क्यामेरा राखेपछि ठक्कर दिएर भागे पनि त्यस्ता गाडी पत्ता लगाउन सजिलो भएको थियो । जंगलमा गाडी रोकेर बस्न पाइँदैन थियो । प्रतिघण्टा ४० किलो मिटरको रफतारमा मात्रै गाडी कुदाउन पाइन्थ्यो । यी नियम मिचेको फेला परेमा सीसी क्यामेरामा हेरेर बसेका कर्मचारीहरूले हामीलाई जानकारी गराउँथे । तत्काल कारबाही हुन्थ्यो, टिकौलीमा रहेको सशस्त्र प्रहरी वन रक्षक तालिम केन्द्रका प्रमुख धनबहादुर थापाले बताए । सीसी क्यामेराको मुख्य नियन्त्रण कक्ष टिकौलीको तालिम केन्द्रमा नै थियो । तर असोजमा रूखको हाँगो झरेर सीसी क्यामेराको तार चुडाएपछि निगरानी कार्य बन्द भएको छ ।१० वटा राखे पनि एउटा क्यामेरा सुरुमै बिग्रेको थियो । नौवटाले जेन तेन काम गर्दै थिए । रूखको हाँगो झरेर तार चुँडेपछि सबै काम रोकियो, तालिम केन्द्रका प्रमुख थापाले भने । सीसी क्यामेरा विश्व वन्यजन्तु कोषले राखे पनि सञ्चालन र मर्मतका लागि थप बजेट नभएको उनले बताए । त्यसैले सीसी क्यामेरा चल्न नसकेको बारेमा राष्ट्रिय निकुञ्ज विभागलाई पत्र लेखेर पठाएको उनले बताए । अहिले पनि राजमार्ग क्षेत्रमा हामीले र चितवन निकुञ्जका सुरक्षाकर्मीले पालो मिलाएर गस्ती गरेका छन् । तर गस्ती गरेका बेलामा ठक्कर दिएको र गाडी रोकेर दिसापिसाब गरेको तथा फोहोर फालेको भेटिँदैन । अरू बेला नियमविपरीतका काम गरे नगरेको हेर्नेलाई सीसी क्यामेराले काम गरेको छैन, थापाले भने । टिकौली मध्यवर्ती सामुदायिक वनका पूर्वअध्यक्ष बुद्धिबहादुर विक समस्या दोहोरिएकोमा चिन्तित छन् ।बाटो पार हुँदा ठक्करले जनावरहरू मर्नुका साथै फोहोरले पनि पिरोलेको थियो । महत्त्वपूर्ण जैविक मार्गमा फोहोर थुप्रँदा नकारात्मक असर परेको थियो । सीसी क्यामेरा राखौं भनेर हामीले निकै वर्षदेखि भन्दै आएको हो । तर राखेपछि प्रभावकारी रूपमा चलाउन खोजिएन, अहिले त बन्द नै भएछ, विश्वकर्माले भने । सीसी क्यामेरा सञ्चालनको जिम्मा समुदायलाई दिएको भए यस्तो नहुने उनले बताए । सामुदायिक वनलाई जिम्मा दिऊँ । गस्ती पनि वन हेरालुहरूले नै गर्छन्, जरिवाना पनि उठाउँछन् । उठेको जरिवाना सीसी क्यामेराको मर्मत र सञ्चालनमा खर्च गरौं भनेर प्रस्ताव गरेको हो । तर लागू भएन, पूर्व अध्यक्ष विश्वकर्माले भने । जरिवना सरकारी राजस्वमा नै दाखिला गर्ने गरेर सुरक्षाकर्मीले गस्ती गर्न सुरु गरेको उनले बताए । सीसी क्यामेरा राम्रोसँग सञ्चालन हुँदा समस्या कम हुँदै गएका कारण फेरि पनि मर्मत गरेर चलाउने पहलमा लागेको सशस्त्र वन रक्षक तालिम केन्द्रका प्रमुख धनबहादुर थापाले बताए ।"
बिस्केट जात्रा व्यवस्थित गरिँदै,"भक्तपुर (कास) बिस्केट जात्रालाई शान्तिपूर्ण र मर्यादित बनाउन रथ मर्मतलगायत तयारी थालिएको छ । त्यसका लागि भक्तपुर नगरप्रमुख सुनील प्रजापतीको संयोजकत्वमा ११ सदस्यीय कार्यदल गठन भएको छ । जात्रा सञ्चालन तथा व्यवस्थापन कार्यदलको सदस्यहरूमा प्रमुख जिल्ला अधिकारी नारायणप्रसाद भट्ट, भक्तपुर प्रहरी प्रमुख हिमालयकुमार श्रेष्ठ, गुठी संस्थान कार्यालय प्रमुख हरिप्रसाद सुवेदी, नेपाल विद्युत् प्राधिकरण भक्तपुर केन्द्र प्रमुख प्रज्ज्वलमान श्रेष्ठ, दूरसञ्चार प्रमुख वीरेन्द्र श्रेष्ठ, काठमाडौं उपत्यका खानेपानी लिमिटेड प्रमुख सुरेन्द्र हिमालयलगायत छन् । नगरपालिकाले आयोजना गरेको सरोकारवालाको भेलाले कार्यदल गठन गरेको हो । उक्त भेलाले जात्रालाई मर्यादित बनाउन माइकिङ, सूचना प्रवाह, पर्चा पम्प्लेट प्रकाशित गर्ने निर्णय गरेको छ । नगरभरि जात्रा सञ्चालन गर्ने क्षेत्रमा सरसफाइ गर्ने, जिल्ला प्रशासन कार्यालय तथा मातहतका सम्पूर्ण सुरक्षा निकायहरूले जात्रा अवधिभर सुरक्षा व्यवस्थालाई प्रभावकारी बनाउन लागि पर्ने, गुठी संस्थान, भैरवनाथ जात्रा सहयोग समितिलगायत सम्बन्धित संस्थाहरूले समयमै शान्तिपूर्ण र व्यवस्थित रूपमा जात्रा सञ्चालन गर्न आवश्यक तयारी गर्ने, नेपाल विद्युत् प्राधिकरण, नेपाल टेलिकम, केबुल नेटवर्क तथा इन्टरनेट सेवा प्रदायक संस्थाहरूले जात्रा सञ्चालन हुने क्षेत्रहरूमा आ(आफ्नो तार तथा लठ्ठाहरू व्यवस्थित गर्ने र स्थानीय तहका जनप्रतिनिधि, सुरक्षा निकायहरू, विभिन्न संघसंस्थाका प्रतिनिधिहरू, विद्यालय कलेज तथा स्थानीय बासिन्दाले र्याली तथा सभा गर्ने निर्णय गरेको नगरप्रमुख प्रजापतीले बताए । सीसी क्यामेरा जडानजात्रा नजिकिँदै गर्दा भक्तपुर नगरपालिका र प्रहरीको समन्वयमा सीसी क्यामेरा जडान गर्ने महानगरीय प्रहरी परिसर भक्तपुर प्रमुख एसपी हिमालयकुमार श्रेष्ठले बताए । नयाँ वर्षको आगमनसँगै ८ रात ९ दिन मनाइने प्रसिद्ध ऐतिहासिक बिस्केट जात्रा व्यवस्थित गर्न खोज्दाखोज्दै पनि माथिल्लो र तल्लो भेकका बासिन्दाबीच रथ तान्ने क्रममा ढुंगा हानाहान गर्ने, हतियार प्रयोग गर्ने गतिविधि रोक्न नगरपालिकाको समन्वयमा ४१ वटा सीसी क्यामेरा जडान गर्ने तयारी भएको प्रहरीले जनाएको छ । गतवर्ष जडान गरेको १९ सीसी क्यामेरा मर्मत र यस वर्ष २२ वटा नयाँ जडान गर्ने महानगरीय प्रहरी दरबार क्षेत्र प्रभागका इन्चार्ज सई नारायण चौहानले बताए । जात्राको रुट क्वने (तल्लो) टोल टौमढी, बुलुचा, घट्खा, नासमना, मुलाखु, वशंगोपाल, तेखापुखु र थने (माथिल्लो) टोल क्वाछें, साकोठा, सुकुलढोका, गोल्मढी, इनाचो, दत्तात्रयलगायत स्थानमा सीसी क्यामेरा जडान गर्ने प्रहरीले जनाएको छ । गतवर्ष रथ तान्ने क्रममा ढुंगा हान्ने, हतियार देखाउने, होहल्ला गर्नेलाई सीसी क्यामेराको सहयोगमा कारबाही गरेको र यस वर्ष पनि सोही प्रक्रियाबाट कारबाही गर्न सीसी क्यामेरा जडानको तयारी गरेको एसपी श्रेष्ठले बताए । नगरका मुख्य तथा सम्पदा क्षेत्रमा भने सीसी क्यामेरा पहिले नै जडान भइसकेका छन् । भैरवको रथ तौमढीबाट तल्लो भेगकाले नासमना हुँदै वंशगोपालसम्म र माथिल्लो भेकका बासिन्दाले तौमढीबाट सुकुलढोका हुँदै दत्तात्रयसम्म लैजाने चलन छ ।रथ मर्मत सुरु आठ रात नौ दिनसम्म मनाइने प्रसिद्ध बिस्केट जात्राको तयारी सुरु भएको छ । गुठी संस्थानले जात्राको तयारी सुरु गरेको संस्थान भक्तपुरका प्रमुख हरिप्रसाद सुवेदीले बताए । जात्राको मुख्य आकर्षक भैरवनाथ र भद्रकालीको रथ निर्माण कार्य सुरु भएको छ । तान्त्रिक विधिअनुसार मनाइने प्रसिद्ध बिस्केट जात्रा आगामी २७ गतेबाट सुरु हुन्छ । काठैकाठले प्यागोडा शैलीमा निर्माण करिब ३५ फिट अग्लो तीनतले भैरवनाथ र भद्रकालीको रथ चैत्र २५ मर्मत गरिसक्ने रथ बनाउने नाइके प्रेमलाल शिल्पकारहरूले बताए । दक्ष कालीगढको अभावमा नयाँ रथ निर्माण गर्न सम्भव नभएको र पुरानै रथ मर्मत गरी जात्रा सञ्चालन गरिने गुठी संस्थान भक्तपुरले जनाएको छ । पर्याप्त कालीगढको अभाव छ, जनशक्ति नहुँदा नयाँ रथ निर्माण गर्न सकिने अवस्था छैन, गुठी संस्थान कार्यालय प्रमुख सुवेदीले भने, पुरानै रथपांग्रा मर्मत गरे पुग्छ । नयाँ रथ निर्माणका लागि पर्याप्त समय पनि नभएको उनले बताए ।"
ब्रुमर अर्को सातादेखि,"(काठमाडौं) : दिनमा १० किलोमिटर लामो सडकको धुलो एउटैले टिप्न सक्ने क्षमताका पाँचवटा ब्रुमरको परीक्षण सकिएको छ ।काठमाडौं महानगरपालिकाको कार्यालय र अन्यत्रबाट बोलाइएका विज्ञ इन्जिनियरहरूले सोमबार राष्ट्रिय सभागृहको प्रांगणमा राखिएका ब्रुमरको अन्तिम परीक्षण गरे । कानुनी र प्राविधिक प्रक्रिया पूरा गर्न बाँकी रहेकाले हप्ता दिनभित्र सडकमा ब्रुमरले काम गर्न थाल्ने मेयर विद्यासुन्दर शाक्यले बताए ।चारैवटै चक्का मोडिन सक्ने उक्त ब्रुमर गुडदा तीन मिटर चौडामा रहेको इँटा, ढुंगा, पत्कर, पानीका बोतल र धुलोलाई तानेर सफा गर्दै अघि बढ्छ । जताततै निर्माण कार्य भइरहेकाले सहरमा धुलो बढेको बताउँदै मेयर शाक्य भन्छन्, ब्रुमरले काम गर्न थालेपछि सडकका धुलोमा हट्दै जान्छ ।महानगरपालिकाका मेकानिकल वरिष्ठ इन्जिनियर पुरुषोतम शाक्य र इटालियन कम्पनी डियुलेवोको तर्फबाट इन्जिनियर प्रवीण कुमारले प्राविधिक रूपमा ठीक रहेको लिखत आदनप्रदान गरे । सभागृहको प्रांगणमा विभिन्न तरिकाले परीक्षण गरेपछि वरिष्ठ इन्जिनियर शाक्यले भने, हरहालतमा सडकमा काम गर्न ब्रुमर ठीक भएको पाइयो । उनका साथमा थापाथली इन्जिनियरिङ कलेजका इन्जिनियर लक्ष्मण पालिखे र महानगरपालिकाअन्तर्गतका इन्जिनियर प्रमोद ढुंगेलले संयुक्त रूपमा परीक्षण गरेका थिए ।सातवटा कम्पनीले ग्लोबल टेन्डरमार्फत प्रतिस्पर्धा गरेर १० करोड ८९ लाख २४ हजार नौ सय एक रुपैयाँमा खरिद गरिएका उक्त ब्रुमरहरू चालकसहित सञ्चालकको जिम्मा सम्बन्धित कम्पनीले गर्ने इन्जिनियर शाक्यले बताए । उक्त कार्य नेपाली कम्पनी वर्ल्ड वाइड ट्रेडिङ कम्पनी प्रालिमार्फत उक्त खरिद खर्चमै गर्ने भएकाले तीन वर्षसम्म महानगरपालिकाले व्यवस्थापकीय कार्य मात्र गर्ने छ । कहाँकहाँको सडक सफा गर्ने र उक्त ब्रुमरलाई जथाभावी गर्न नदिने कुराको नियन्त्रण महानगरले गर्ने गरी सम्झौता भएको छ ।प्राविधिक परीक्षणपछि कम्पनीबाट औपचारिक रूपमा ब्रुमर महानगरपालिकाले बुझ्नेछ, मेयर शाक्यले भने । उनका अनुसार ब्रुमर हस्तान्तरण, बिमा, नम्बर प्लेट लिने प्रक्रिया र चालकलाई तालिम दिने कार्य भइरहेको छ । नयाँ प्रविधि भएकाले सुरुमा दक्षतापूर्वक सञ्चालन गर्न सकिए ब्रुमरलाई लामा समयसम्म चुस्तदुरुस्त रूपमा काममा लगाउन सकिने उनले बताए ।युरो मापदण्डस्तरका भनिएका ब्रुमरका अघि, बीचमा र पछाडि भागको दायाँबायाँ गरी चारवटा प्लास्टिकका ब्रससहित धुलो तान्न सक्ने शक्तिशाली पाइप जडान गरिएका छन् । पछाडिको भागमा धुलो नै तान्नका लागि पाइप जडित छ । चालकले ब्रुमरलाई सञ्चालन गरी अघि बढेपछि सडकको तीन मिटर चौडाका धुलालाई तान्दै अघि बढ्छ ।"
१५ पेट्रोल पम्प हटाइने,"(काठमाडौं) : उपत्यकाको ट्राफिक व्यवस्थापनमा समस्या परेपछि सहरभित्रका १५ वटा पेट्रोल पम्पलाई हटाइने भएको छ । पेट्रोल पम्पले सहरभित्रको ट्राफिक व्यवस्थापन अस्तव्यस्त भएको भन्दै सरकारले उक्त तयारी गरेको हो । काठमाडौं महानगरपालिका, ट्राफिक प्रहरी, सडक विभाग र आयल निगमले सडक छेउछाउका पेट्रोल पम्प हटाउने तयारी गरेका हुन् । त्यसका लागि महानगर सहरी सुव्यवस्थापन महाशाखा प्रमुख हरि कुँवरको संयोजकत्वमा ५ सदस्यीय टोलीले ८ स्थानका १५ पेट्रोल पम्पलाई हटाउन सिफारिस गरेको हो । टोलीमा सडक विभाग, ट्राफिक प्रहरी र आयल निगमका प्रतिनिधि सहभागी थिए । सडक आउजाउलाई सहज बनाउन ती पम्पलाई हटाउन सिफारिस गरिएको हो, संयोजक कुँवरले जानकारी दिए । सोल्टीमोडको सीता पेट्रोलपम्प, बालाजुको कोतधुकु पेट्रोलपम्प, त्रिपुरेश्वरका जयन्ती र मायाराम भोलाराम, कलंकीका बाबा, श्यामा पम्पहरू हटाउने सूचीमा छन् । त्यसैगरी त्रिशूल पेट्रोल पम्प, गैरीगाउँको भ्याली रिकेस पेट्रोल पम्प, जडीबुटीको कामाख्या पेट्रोल पम्प, जोरपाटीका जुबी र बराल पेट्रोल पम्प, पनि हटाउन सिफारिस गरेको छ । दमकलचोकको एचपी इन्टरनेसनल इन्क, एकान्तकुनाको गायत्री पेट्रोल पम्प र महाराजगन्जको सीता पेट्रोल पम्पलाई तत्काल हटाउन सिफारिस गरिएको छ । चाँडो हटाउँछौं, सुरक्षा र ट्राफिक व्यवस्थापनका हिसाबले चाँडो हटाउनुपर्ने पेट्रोल पम्पलाई हटाउँछौं, कुँवरले भने, अब मापदण्डविपरीत सञ्चालनमा नहरेका सबै पेट्रोल पम्पलाई विस्थापित गर्छौं । अधिकांश पेट्रोल पम्प मापदण्डविपरीत रहेको भन्दै उनले त्यसले गर्दा ट्राफिकलाई सवारी व्यवस्थापन गर्न र पैदलयात्रीलाई हिँडन समस्या परेको बताए । सहरको बीचमा पम्प हुँदा आगलागीको समेत जोखिम हुने भएकाले मानव बस्तीभन्दा टाढा राख्न पर्ने उनले बताए । केही पेट्रोल पम्प फुटपाथमै राखिएकाले त्यसबाट पैदलयात्रीलाई हिँडन अप्ठेरो भएको उनले बताए । सडकमै पम्प राखिएका छन्, उनले भने, पेट्रोल भर्दा लाइनमा राखिन्छ, जाम हुन्छ, त्यसकारण हटाउनैपर्छ । अब नयाँ हुने पेट्रोल पम्पमा शौचालय र कफी पसल व्यवस्था हुनुपर्ने उनले बताए । करिब ३५ देखि ४० पेट्रोल पम्पलाई तत्काल नयाँ स्थानमा स्थानान्तरण गर्नुपर्ने भन्दै उनले त्यसका लागि सबै निकायसँग छलफल गरिने बताए । धेरैजसो पम्प आयल निगमको मापदण्डमा नपरेको भन्दै उनले चाँडै हटाइने बताए । उपत्यका ट्राफिक प्रहरी महाशाखाका प्रमुख वसन्त पन्तले सडक छेउका पेट्रोल पम्पले गर्दा ट्राफिक व्यवस्थापनमा समस्या भएको बताए । पेट्रोल भर्ने गाडीका लाइनले सडक अस्तव्यस्त हुन्छ, उनले भने, त्यसका लागि सरोकारवाला निकायले पहल गर्नैपर्छ, पिक आवरमा एकदमै कठिन हुन्छ । त्यसका साथै रिङरोडभित्रका ग्योरज, रिकडिसन पसललाई पनि हटाउन सिफारिस गरेको उनले बताए । आवश्यकता अनुसार अन्य पम्पसमेत हटाइने उनले बताए । पिक आवर मा ट्राफिक व्यवस्थापन गर्न हम्मे हम्मे पर्ने भएकाले सडक छेउका पम्पलाई अन्यत्रै सार्नुपर्ने उनले बताए । ट्राफिक लाइट नहुँदा समस्या भएको भन्दै उनले सडक छेउका पम्पले झनै कठिन भएको बताए । सडक विभाग ट्राफिक महाशाखा प्रमुख दीप बराहीले २०५४ सालअघि राखिएका हटाइने बताए । अत्यधिक सवारी संख्या बढेको छ । सडक छेउमा पम्प छन् समस्या छ, उनले भने, अब हटाउनैपर्छ । मानव बस्तीबाट अलि टाढै राख्नुपर्छ ।"
सम्बन्धनको व्यापार,"सरकारले निर्धारण गरेको शुल्कभन्दा बढी असुलेर विद्यार्थीमाथि व्यापार गर्ने मेडिकल कलेजहरूलाई त्रिभुवन विश्वविद्यालय आफैले कुनै कारबाही नगर्ने प्रवृत्तिले चिकित्सा शिक्षालाई विकृत बनाएको छ । शिक्षालाई व्यापारको चंगुलमा फसाएको छ र विद्यार्थी प्रतिभाहरूका हुर्कौला मस्तिष्कमा भ्रष्टाचार र अन्यायको वीजारोपण गरेको छ । मेडिकल कलेजका ज्यादतीविरुद्ध विद्यार्थीहरूले शिक्षा मन्त्रालयमा उजुरी दिएपछि कलेजमाथि छानबिन थाल्दा जथाभाबी मेडिकल कलेज खोल्न सम्बन्धन दिने त्रिवि मूकदर्शक बनेको छ । मानौ, उसमा कुनै दायित्व छैन । सम्बन्धन लिएका मेडिकल कलेजहरूले एमबीबीएस र बीडीएसका विद्यार्थीमाथि शोषण गर्ने धन्दा रोक्न नखोज्दा विश्वविद्यालयले आफ्नो गरिमा र मर्यादा गिराएको छ जसको असर राज्य र समाजका अंगहरूमा पर्दै जानेछ । ललितपुरको किस्ट, भैरहवाको युनिभर्सल, भरतपुरको चितवन, वीरगन्जको नेसनल र पोखराको गण्डकी मेडिकल कलेजले विद्यार्थीसित गैरकानुनी रूपमा शुल्क लिदै आएको अनुगमन निर्देशनालयको छानबिन प्रतिवेदन त्रिविका लागि आफैमा चुनौती बनेको छ । कागजमा शुल्क बढी लिएको देखिदैन । बढी शुल्कबाट सताइएका पोखरास्थित गण्डकी मेडिकल कलेजका विद्यार्थी सडकमा आएपछि मात्र मेडिकल कलेजको ठगी धन्दा बाहिर आउन थालेको हो । काठमाडौं उपत्यकाका मेडिकल कलेजले विद्यार्थीसित किस्ताबन्दी अर्थात् तीन चरणमा ३८ लाख ५० हजार रुपयाँ शुल्क लिन पाउने व्यवस्था छ । उपत्यकाबाहिर ४२ लाख ४५ हजार शुल्क निर्धारण गरेको भए पनि कलेजहरूले यो मापदण्डभन्दा बढी रकम असुलिरहेका छन् । बीडीएस कोर्सका लागि १९ लाख ३२ हजार लाग्छ । सरकारले तोकेको शुल्कमै कलेजहरूले खेले । अपारदर्शी तरिकाले उठाउन थाले भर्ना, रजिस्ट्रेसन, वार्षिक, सूचना प्रविधि, परीक्षा, काउन्सिल दर्ता, इन्टेन्सिभ, शिक्षा सेवा करजस्ता शुल्कैशुल्क । शुल्कैशुल्कको सूचीले विद्यार्थीलाई सूलीमा चढाउने गरेको छ । त्रिवि भने सम्बन्धन दिन अग्रसर हुने, नियमन गर्न भने नचाहने गरी आर्थिक शोषणचक्रको मतियार बनिरहेको छ । उसले नियमन गर्न सक्ने क्षमता पनि विकास गरेको छैन । सम्बन्धन शुल्क लिने मात्र उसको धेय देखिन्छ । त्यो भनेको व्यापार हो । कर्तव्यबिनाको व्यापारले त्रिविलाई विकृतिको अखडा बनाएको छ । काठमाडौं विश्वविद्यालयका हकमा पनि त्यस्तै छ । विज्ञ कार्यदलले दिएको सुझावअनुसार पाच वटासम्म मेडिकल कलेजलाई सम्बन्धन दिएको भए नियमन गर्न सक्थ्यो । डा गोविन्द केसीको आन्दोलन मेडिकल क्षेत्रका बेथिति रोकी शुद्धीकरणका लागि थियो । विश्वविद्यालयहरू शुद्धीकरणका सत्याग्रहप्रति सधै नकारात्मक रहिरहे, जसकारण अब विद्यार्थीहरू आन्दोलित हुनुपर्ने अवस्था आएको छ । कलेजहरूका ज्यादतीविरुद्ध उजुरी परे स्थानीय जिल्ला प्रशासनले कारबाही गर्ने भन्ने मन्त्रिपरिषद् निर्णय भए पनि प्रभावकारी छैन । मेडिकल कलेज सञ्चालकहरूका संगठन सोसाइटी अफ टीयू एफिलिएटेड हेल्थ इन्स्टिट्युसन र एसोसिएसन अफ प्राइभेट मेडिकल कलेज एन्ड डेन्टल कलेज अफ नेपालले पनि मन्त्रिपरिषद्को निर्णय मान्दैनौं भनिरहेका छन् । सुशासन र कानुनीराज कायम गर्नुपर्ने राज्यलाई यो ठूलो चुनौती हो ।सुधारका लागि अब अविलम्ब चिकित्सा शिक्षा आयोग दह्रो उभिन सक्नुपर्छ । उसैले शुल्क र सिट संख्या तोक्ने दायित्व निर्वाह गर्नुपर्छ । मेडिकल कलेजहरूको ठगी धन्दाबाट विद्यार्थीलाई जोगाउन आयोगले नै विद्यार्थी भर्ना गरेर ती कलेजमा पठाइदिने व्यवस्था गर्नु एउटा उपाय हुन सक्छ । प्रवेश परीक्षा सबैलाई एउटै भएपछि भर्नाको शुल्क जम्मा गरेर कलेजलाई पठाइदिन सकिन्छ । आयोग नियामक निकाय हो । उसले मापदण्ड बनाउछ, नियमन गर्छ र परिआए सम्बन्धन खारेजसम्म गर्न सक्छ । आयोगले आखा खोलोस् र सम्बन्धनको व्यापारमा लिप्त विश्वविद्यालयका आँखा पनि खोलिदेओस् ।"
प्रतिबन्धित समयसित संवाद,"मुखामुख संवादजर्ज अर्वेलले भनेको वाक्य सही साबित नभएको भए हामी धेरै सन्तोषी मान्छे हुदा हौं । सन्तोषी हुनुमा गतिरोध छ । त्यहा प्रश्न हुन्नन्, केवल मौन तृप्ति हुन्छन् । शालीन चुपहरू हुन्छन् । त्यसो हुदा हामी बडो भद्र देखिदा हौं । धेरैका प्रिय हुदा हौं । बोलेर छुच्चो बनिने स्थिति नै नआउदो हो । तर कोही छुच्चो नबनी दुनिया बदलिन्छ ? कसैले जोखिम नमोली मान्छेका अघिल्तिर बनिबनाउ सुख हाजिर हुन्छ ? आजसम्मको इतिहासमा कुनै मौनले सत्यका पत्रहरू खोलेको तथ्य छ ? कुनै पनि गौरवमय इतिहास गतिहीन वर्तमानले अनुचित ब्याज खाने सावा होइन । इतिहास गतिशील वर्तमानको ब्याक अप हो । यो अनुभवको कुञ्जी हो । दिशानिर्देशक हो । त्यसले देखाएका बाटा अख्तियार गरेर वर आइसकेपछि फेरि पछिल्तिर फर्कने काम इतिहासमाथिको धोका हो । इतिहास प्रतीक र ट्याग मात्रै हो र त्यसको लेबल लगाएर हिडेपछि जस्तासुकै अपराध पनि क्षम्य हुन्छन् भन्ने भ्रमले केही मानिस मदोन्मत्त साढेजसरी हुंकार गर्दै छन् । समावेशी लोकतन्त्र र समाजवादको आवरणभित्र तिनले बुनिरहेको मायावी इन्द्रजाल एउटा चटके खेला मात्रै हो भन्ने कुरा शक्ति र उन्मादको प्रभावबाहिर बस्ने जोकसैले सजिलै बुझ्छ । तर ती मानिसलाई यसै गरी बेवकुफ बनाइरहन सकिन्छ भनेर लागिरहेकै छन् । इतिहासमाथि धोका दिने उद्यम गर्नेलाई इतिहासप्रति गर्व गर्ने र त्यसको लिगेसी दाबी गरिरहने अधिकार रहन्छ कि रहन्न ? यो प्रश्नको सामना नगरी आजका छलफल बढ्न सम्भव छैन । चाहे कुनै राजनीतिक दलमाथि प्रतिबन्धको विषय होस्, चाहे महिला र उत्पीडितहरूमाथि प्रकट अनुदारताको मुद्दा होस्, यो व्यवस्थालाई सबैको साझा र अपनत्व सहितको बनाउने कुरामा देखिएको चरम निरुत्साही प्रवृत्ति विचारको भयावह बुमयाङ हो । यसले ती केही मानिसलाई मात्रै सिध्याउदैन, लोकतन्त्रको समेत प्राण हरेर लिन्छ । जुन लोकतन्त्र (प्लस गणतन्त्र) का लागि यति ठूलो उत्सर्ग भएको छ, त्यसको मर्म नै मारिसकेपछि यहा कोही जिउदो रहला र ? हरेक वर्तमान इतिहासको नया परीक्षण हो । आजकै कुरा गरौं । मुक्त समाजको यात्रा थालेर यहासम्म आइपुग्दा हामीले सबैभन्दा धेरै उच्चारण गरेको शब्द हो, संवाद । पारदर्शी, बिना छक्कापञ्जाको, सहज र सहिष्णु संवाद । हामी यस्तो संवादका लागि तयार भए मात्रै हामीले हिडेर आएको बाटोमाथि न्याय हुने हो । अन्यथा हाम्रो यात्रा पश्चगमन नै हुन्छ । जहा निर्भय विचार विनिमयको बाटो छेकिन्छ, जहा बाहुबल र सत्ताभक्ति आम संस्कृति बन्छ, जहा दिमागदेखि आचरणसम्म विवेकमाथि पैसा र शक्तिको छाया हावी हुन्छ, त्यहा संवाद जहिल्यै संकटमा पर्छ । पछिल्लो समय हाम्रा थाप्लामाथि रिंगिरहेको सबैभन्दा ठूलो संकट यही हो ।समानान्तर विचारको ओभरडोजले निदाएर पूरापूर हाइबर्नेट भई बितेका धेरै दिन र रातपछि मेरो विवेकले झकझक्याएर भन्यो, यो उकुच परेको समयको सामना गर्न आखिर विचारको हस्तक्षेप नै चाहिन्छ । निरन्तर संवादको प्रस्ताव प्रायः शासकले गर्दैनन् । पारदर्शी छलफलको चिन्ता शासनको वरिपरि रिंगेर अनुचित लाभांशमा तर मार्ने अनुचरवृत्तले पनि गर्दैन । कथम् यसो भइहालेमा कवि, लेखक, आलोचकहरूले फूल, पात र चराहरूका आख्यान लेख्ने फुर्सद पाउदा हुन् । त्यसैले पनि हरेक भ्रष्ट र अनुदार सत्ता लेखकहरूलाई बेफुर्सदी बनाउने एउटा एजेन्ट बन्न पुग्छ ।मेरो अनुभव छ, विचार व्यक्ति आफैंभित्र पनि जति खादिन्छन्, त्यति विस्फोटक बन्छन् । विस्फोटन स्वभावैले अनियन्त्रित र भयंकर हुन्छ । यसको प्रभाव गहिरो हुन्छ र यसबाट सिर्जित दुःख पनि गहिरै हुन्छन् । त्यसै कारण विचारमाथिको बाहिरी निषेध र पर्खालजत्तिकै भयानक कुरा हो, हामी आफैंभित्रको मौनता । यो मौनता तोड्न सबैभन्दा पहिले हामी आफैंले आफूसित संवाद गर्नुपर्ने रहेछ । आत्मसंवाद बाहिरी दुनियासितको संवादको रिहर्सल पनि रहेछ । प्रत्येक वस्तुको प्राइस ट्याग लागेको यो जुगमा विचारमात्रै अछुतो रहने कुरै भएन । तर सही मानेमा विचारको मूल्य सत्यको सामना र साक्षात्कार गर्ने आट नै हो । त्यसको प्रतिफल व्यक्तिले भन्दा समाजको बृहत्तर हिस्साले पाउछ । सत्यको सामना गर्ने जोखिम अरु कुनै व्यक्तिलाई भन्दा लेखकलाई ज्यादा छ । हरेक अनुदार व्यवस्थामा लेखेकै निहुमा, बोलेकै कारण लेखकले मृत्युसम्म बेहोर्नुपर्ने नियति हामीले देखेसुनेकै छौं । तर लेखक हु भन्ने मान्छेलाई सत्यसित पीठ फर्काउने सुविधा छैन । लेख्नु र बोल्नु जब एउटा खास काम बन्छ, त्यसको पनि शुद्धता जाच हुन्छ । लेख्नुलाई एउटा जरुरी कार्यभार ठहर गरेपछि झुठको कुनै पनि गुन्जाइस असम्भव छ । बोल्नुको जोखिम देख्दा नबोलीकन, छुच्चो नभइकन सुखी र भद्र जीवन बाच्ने सजिला तरिका पनि नदेखिने होइनन् । तर ती सुखी र भद्र लेखकहरूलाई पनि असंख्य दुःख र तनाव छन् । तिनलाई कसैले दागा धर्दैनन्, कसैले चुनौती दिन्नन् । तर पनि ती घनघोर दुःखमा छन् । तिनका दुःख के होलान् ? सतहमा धेरै बहस छन् । सतहभित्र भूमिगत बहसका अनेक रिहर्सल र आत्मसंवाद छन् । तिनको निकास भएन भने एउटा विस्फोटको अप्रिय आधी आउनेछ । त्यसले आजका शासकीय अहंकारलाई मात्रै होइन, इतिहासका उपलब्धिलाई पनि सगसगै बढारेर लैजाने सम्भावना डरलाग्दो छ । उदार संवाद र अरुलाई सुन्ने धैर्यको सख्त अभावमा अतितका हरेक सत्ताजस्तै आजको सत्ता पनि आफ्नै कारणले धराशायी हुन्छ, हुन्छ । सामाजिक सञ्जालमाथि समेत नियन्त्रण गर्ने थ्रेट भैसकेको, सहिष्णु संवादको चरम अभाव खट्किएको यो बेला तानाशाही र स्वतन्त्रताको छनोटको दायित्व सत्ताधारी वर्गसित मात्रै होइन, आम मानिससित पनि छ । हामी केको पक्षमा छौं ? अब हरेक जनसामान्यले आफ्नो पक्ष छनोट गर्नैपर्छ । हामीले आफ्नो स्वतन्त्र विवेकको उपयोग गर्नैपर्छ । सत्तापूजा र अपेक्षाहरूको याल, सिंगानमा घाटीसम्म डुबेका अनुचरहरूको भीडबीच आत्मप्रशंसाले मुग्ध सत्तासित समानान्तर रेखामा निर्भय उभिएर हामीले सामना गर्नुपर्ने चुनौती धेरै छन् । ट्वीटर :"
नयाँ शैक्षिक प्रशासनको खाँचो,"१ शिक्षा मन्त्रालयले गर्दै आएको बालविकासदेखि १२ कक्षासम्मका सम्पूर्ण जिम्मा नेपालको संविधान, २०७२ को अनुसूची ८ अनुसार ७५३ स्थानीय सरकारको काधमा सरेको छ । केन्द्रीय शिक्षा मन्त्रालयबाट स्थानीय सरकारको अधिकार क्षेत्रभित्र सरेका शिक्षाका यस्ता गहन जिम्मेवारी बहन गर्न स्थानीय सरकारलाई सबैले भरपूर सहयोग गर्नुपर्ने देखिन्छ ।२ संविधानको अनुसूची ५ अनुसार संघीय सरकारको विद्यालय शिक्षामा कुनै भूमिका राखिएको छैन । त्यसैले अनुसूची ९ मा उल्लेख भएको साझा अधिकार अनुसार संघलाई राष्ट्रिय शैक्षिक नीति बनाउने, मापदण्ड निर्धारण गर्ने, शैक्षिक स्तरको राष्ट्रिय मापन गर्ने, अनुसन्धान गर्ने र शिक्षाका लागि बजेट विनियोजन गर्नेभन्दा बाहेक अरू अधिकार छैन । ३ माथि नं २ मा उल्लेख भएका काम गर्न राष्ट्रिय स्तरमा एउटा शिक्षा विभाग भए पर्याप्त हुन्छ । शिक्षालाई राष्ट्रिय प्राथमिकतामा राख्न त्यो शिक्षा विभागलाई प्रधानमन्त्री कार्यालयको एउटा अभिन्न अंग बनाउन सकिन्छ, जसले गर्दा संविधानतः विद्यालय शिक्षाको जिम्मेवारी राज्यले लिएको प्रत्याभूत गर्न पनि सहज हुनेछ । ४ केन्द्रीय शिक्षा मन्त्रालयले विगत ६८ वर्षमा सन्तोषजनक काम गर्न नसकेकोले नै विद्यालय शिक्षाको गुणस्तर दिनप्रतिदिन खस्कदै गएको र अब खस्कने ठाउँपनि बाकीं नरहेकोले शिक्षामा सुधार ल्याउन नया ढंगले सोच्नु जरुरी छ । ५ अहिले भन्ने गरिएको शिक्षा विकास निर्देशनालयलाई प्रत्येक प्रदेशको सामाजिक विकास मन्त्रालय मातहत रहने गरी प्रादेशिक शिक्षा विभाग बनाउनुपर्छ, ताकि प्रत्येक प्रदेशले आफ्नो प्रदेशभित्र रहेका स्थानीय सरकारका शिक्षाका कामलाई सहजीकरण गर्ने काम गर्न सकोस् । ६ विद्यालय शिक्षाको कानुन बनाएर लागू गर्नसमेत स्थानीय सरकारलाई संविधानतः अधिकार प्राप्त भएकोले आफ्नो अधिकारभित्र परेको विद्यालय शिक्षाको नीति निर्माण गर्न र कार्यान्वयन गर्न सिंहदरबारको मुख ताक्नुपर्ने अवस्थाको अन्त्य भएको आभास सबैतिर हुनुपर्छ ।७ संघीय शिक्षा मन्त्रालयमार्फत रहनेगरी निर्णय गरिएका ७७ जिल्ला स्तरका शिक्षा कार्यालय खारेज गरिनुपर्छ । बरु शिक्षा मन्त्रालय र यस अन्तर्गतका अन्य केन्द्र, शाखा, महाशाखामा कार्यरत सयौं संख्यामा रहेका उपसचिव, शाखा अधिकृत, सुब्बा र खरदार तहका कर्मचारीको मिलान गरी आवश्यक थप स्थानीय कर्मचारी व्यवस्था गर्दै स्थानीय सरकारको शिक्षा शाखा बलियो बनाउनु जरुरी छ ।८ यसरी कर्मचारी व्यवस्थापन गर्दा प्रत्येक स्थानीय तहमा विद्यालय शिक्षाको अनुगमन, सुपरीवेक्षण, शिक्षक सेवाकालीन तालिम एवं संघीय र प्रादेशिक शैक्षिक नीति कार्यान्वयन गर्नेगराउने नया भूमिकामा स्रोत व्यक्तिको व्यवस्था गर्ने हो भनेमात्रै हामीले सोचेको सार्वजनिक शिक्षाले मूर्तरूप लिन सक्नेछ ।९ दर्जनौं सहसचिव र बग्रेल्ती उपसचिव जति संघीय शिक्षा मन्त्रालय ओगटेर बस्ने तर बालविकासदेखि १२ कक्षासम्म सबै जिम्मेवारी स्थानीय सरकारले बहन गर्नुपर्ने हो भने नेपालको शिक्षा कहिल्यै उभो लाग्न सक्दैन । उच्च तहका यी हाकिम साहेबहरूलाई प्रदेश र स्थानीय तहका संरचनामा नेतृत्वदायी भूमिका निर्वाह गर्ने अवसरबाट बञ्चित गरिनु हुदैँन । १० अब पनि केन्द्रीय स्तरमा शिक्षा मन्त्रालय राख्ने र राज्यले शिक्षाको लागि भनेर छुट्याएको बजेटबाट अर्बौं खर्च गर्ने परम्परा नतोड्ने हो भने शिक्षामा संघीयता नाम मात्रको हुनेछ । त्यसैले पनि मन्त्रालयको लागि हुने खर्च विद्यालय शिक्षा विकासको लागि थप गर्दै शिक्षा मन्त्रालय हटाउनु उपयुक्त देखिन्छ । मनप्रसाद वाग्ले, मीनभवन, काठमाडौं"
शक्ति सोहोर्ने कि जनताका काम ?,"कान्तिपुरको चैत ४ को सम्पादकीय अत्यन्त सटिक र यथार्थपरक लाग्यो । प्रधानमन्त्री भएपछि केपी शर्मा ओलीले गृह तथा अर्थ मन्त्रालय मातहतका राष्ट्रिय अनुसन्धान विभाग र सम्पत्ति शुद्धीकरण अनुसन्धान विभाग, कानुन मन्त्रालय मातहतको महान्याधिवक्ताको कार्यालय, ७७ वटै जिल्ला न्यायाधिवक्ता कार्यालयसमेत प्रधानमन्त्री मातहत पुयाएका छन् । राष्ट्रियअन्तर्राष्ट्रिय संस्थाको मापदण्ड निर्माण र अनुगमन, ठूला पूर्वाधार विकास आयोजना सिंहदरबार सार्ने र प्रधानमन्त्रीलाई अवशिष्ट अधिकार प्रदान गर्ने निर्णयसमेत गरिसकेको सरकारले २५ अर्बभन्दा बढी लागतका पूर्वाधार संरचनाआयोजनाहरूसमेत प्रधानमन्त्री मातहत राख्ने प्रस्तावित विधेयक पेस गरिसकेको बुझिन्छ । प्रधानमन्त्रीलाई सर्वशक्तिमान बनाउने उद्देश्यले विभिन्न मन्त्रालय मातहतका संगठन र अधिकार थप्न खोजिएका बेला सेना परिचालनको अख्तियारसमेत प्रधानमन्त्रीलाई प्रदान गर्नेगरी विधेयक संसद पुगिसकेको देखिन्छ । अझ सुरक्षा परिषद्को काम, कर्तव्य र अधिकार सम्बन्धमा व्यवस्था गर्न बनेको विधेयकमा परिषद्को सिफारिसबिनै सबै निर्णय गर्ने सर्वेसर्वा अधिकार प्रधानमन्त्रीलाई हुनेछ । यस्ता कदमबाट प्रधानमन्त्रीको शक्ति बढाउने मात्र नभई प्रधानमन्त्रीलाई प्रधानसेनापतिको निर्भरतामा पुयाउने जोखिम हुनसक्छ, परोक्ष रूपमा प्रधानसेनापति शक्तिशाली बन्न सक्छन् । उनको पकड र प्रभाव नागरिक सरकारमाथि बढ्न सक्छ, अनि लोकतान्त्रिक भनिएको सरकार सेनापतिका सर्त पूरा गर्दै जाने अवस्थामा पुग्न सक्छ ।मन्त्रिपरिषदको अध्यक्षको हैसियतले मन्त्रीहरूसहित सरकार तथा संंसदप्रति जवाफदेही भएर सामुहिक रूपमा लोकतान्त्रिक प्रक्रिया अनुसार सरकार सञ्चालन गर्न प्रधानमन्त्रीलाई अख्तियार नभएको होइन । तर विनाकारण प्रधानमन्त्री आफैले सम्पूर्ण अधिकार लगायत संगठनसमेत आफ्नो कार्यालय मातहत राखेर सर्वशक्तिमान बन्ने हो भने मन्त्रिपरिषद्को औचित्य के ? लोकतान्त्रिक सरकार चलाउन सबै शक्ति र अधिकार आफैमा केन्द्रित गर्ने हो भने विकेन्द्रीकरणको अर्थ के ? हुदाहुदा अब राष्ट्रिय संकट पर्दा सुरक्षा परिषद्को बैठक बस्न नसक्ने परिस्थितिको कल्पना गर्नुले मुलुकको रक्षात्मक स्थिति के होला ? यस्ता कदमबाट मन्त्रिपरिषद्का सदस्यहरूले अपजसजति प्रधानमन्त्रीमाथि थोपर्ने वातावरण बन्छ कि बन्दैन ? यसरी अनावश्यक भएभरका अधिकार र संगठनसंरचना आफू मातहत नै सोहोर्नुको साटो सम्बन्धित विभागीय प्रमुखमाथि नै कडा निगरानी राखेर सरकार सञ्चालन गर्ने अख्तियारशक्ति नभएको हो र ? गंगाराज अर्याल, पाणिनि८, अर्घाखाची"
भीआईपी सवारीले हैरानी,"देश बन्दैछ भन्ने हरबखत घन्किन्छ, आजकल । प्रधानमन्त्रीले पनि समृद्धिका नारा खल्तीमा हालिसकेका छन् । तर उचित ट्राफिक व्यवस्थापनको कमी र जामले आज पनि जनता उत्तिकै मार खेपिरहेका छन् । यस्तै जब भीभीआईपी र भीआईपी सवारीका बखत जनतालाई रोकिने जुन परिपाटी छ, त्यसले सम्पूर्ण आम जनतामा एउटा आक्रोश उब्जाएको छ । भीआईपी सवारी आवागमन भनेर जनतालाई घन्टौं कुराउनु कति उचित छ होला त ? यति मात्र नभई एम्बुलेन्सलाई पनि यस भीआईपी सवारीका नाममा रोकिनु के उचित होला त ?भीआईपी सवारी आवागमन हुँदा केही प्रभाव नै नदेखियोस् भन्ने धारण पनि हैन । तर भीआईपी सवारीका नाममा जुन अव्यवस्थित परिपाटीको सिर्जना भएको छ, त्यो भने अन्त्य हुनुपर्छ । भीआईपी सवारीका अरू विकल्प र नया परिपाटी विकासको पाटोलाई पनि केही केलाउन आवश्यक देखिन्छ । जस्तो कि भीआईपीलाई पायक परेमा जनता प्रभावित नहुनेगरी हेलिकप्टरबाट पनि केही अवस्थामा गन्तव्यमा पुयाउन सकिन्छ । त्यस्तै भीआईपी सवारीका हरबखत जनतालाई पूर्वसूचित गरी अन्य विकल्प पनि सरकारले पहिल्यै जनतालाई सूचित गर्नसकेमा यो अझ बढी व्यवस्थित हुने देखिन्छ । भीआईपी सवारीका बखत एकडेढ घन्टा नै जनतालाई नकुराई, सुरक्षाकर्मी र ट्राफिकलाई स्थान र सवारी हुने निश्चित समयको पूर्वसूचना दिने गरे र समयको पालना हुने गरे व्यवस्थापन अझ सहज हुन्थ्यो । कसैको जीवन र मृत्युको सवाल हुने एम्बुलेन्सलाई यस्तो भीआईपी सवारीले प्रभाव नपारोस् । केही समयअघि राष्ट्रपतिको सवारीमा जनतालाई रोकिएन भन्ने केही समाचार पनि आए । यसको निरन्तरता र यसलाई व्यवस्थित भएको हेर्ने आकांक्षा नागरिकको हुनु स्वाभाविक नै हो । यसमा सम्बन्धित निकायको ध्यान जाओस् । जनताले दुःख पाए देश कदापि सुखी हुन सक्दैन भन्ने यथार्थको लेखाजोखा गरियोस् । रूपक घिमिरे, कक्षा १२, ख्वप मावि, भक्तपुर"
लोकतन्त्रमा प्रश्नको ठाउँ,"द्वन्द्वको कथापुरातन स्थायी सत्ताका अधिपतिहरूलाई लाग्दो रहेछ लोकतन्त्रको नाममा जे छ, त्यही नै सबथोक हो, त्यही नै आदि र अन्त्य हो, त्यही नै अपरिवर्तनीय पूर्ण सत्य हो । उनीहरूले सात सालदेखिका प्राप्त प्रजातन्त्र, संसदीय लोकतन्त्र, लोकतान्त्रिक गणतन्त्रबारे यसरी नै आम मानिसको दिलदिमागलाई भर्ने (इन्डक्ट्रिनेसन गर्ने) काम गर्दै आएका छन् । प्रत्येक राजनीतिक परिवर्तनपछि बनेका तन्त्रको लिखतलाई सर्वाेत्कृष्ट संविधानका रूपमा व्याख्या गरिन्छ । संविधान, कानुन र ऐनको कमा र फुलस्टप पनि संशोधन गर्न नचाहने जिद्दी जनमानसमा उठेका सन्देह, प्रश्न र आलोचनाको बाढीमा बगेको इतिहासबाट कमै शासकले पाठ सिकेको देखिन्छ । लोकतान्त्रिक गणतन्त्रको संविधानलाई पनि संसारकै उत्कृष्ट ठहयाउने बालहठ पनि मधेस आन्दोलनसग नराम्ररी जुधेको छ भने अहिले नागरिक विधेयकबारे बहसमा राष्ट्रवाद र पितृसत्ताको टेकोको बलमा महिलाहरूको समानता र सम्मानको संघर्षसग लडभिड गर्दै छ । समताका पक्षधर महिलाहरूसगै दलित र जनजातिहरूले वर्णव्यवस्था र पितृसत्तालाई पोस्ने सनातन धर्मसंस्कृतिको रक्षाका लागि लेखिएको कथित धर्मनिरपेक्ष संविधानविरुद्ध असन्तुष्टि र आक्रोश पोखे भने कति वटा लडाइको मोर्चा खुल्ने होला ? शैक्षिक संस्थादेखि संघ, प्रदेश, स्थानीय सरकारसगै प्रशासन र अड्डाअदालतसम्म पनि मातृभाषाको प्रयोगको मानव अधिकार र सांस्कृतिक लोकतन्त्रका लागि सबैजसो गैरनेपाली भाषाभाषीले राजनीतिक लडाइ थाले भने संविधानले थेग्न सक्ला ? लोकतन्त्र, संविधान र सरकारप्रति मुग्ध मानसिकताका लागि यो विलासी प्रश्न हुन सक्छ ।प्रत्येकजसो राजनीतिक परिवर्तनपछि तिनका अगुवाहरू दाबी गर्ने गर्छन् अब राजनीतिक क्रान्ति समाप्त भयो, अब आर्थिक, क्रान्ति गर्ने हो । २००७ देखि २०६३ सम्मको परिवर्तनपछि राजनीतिक नेताहरूले लगाएको आर्थिक क्रान्तिको रटानकै निरन्तरता हो समृद्ध नेपाल ः सुखी नेपालीको नारा पनि । यस्ता रटानको नेपथ्यमा स्वकै समृद्धि, सुख र शान्तिबाहेक अरू देखिएको विगत छैन, न त निकट आगत नै देखिने सम्भावना छ । जबकि राजनीतिक परिवर्तनसगसगै आर्थिक र सांस्कृतिक परिवर्तनको आवश्यकता टड्कारो रूपमा प्रकट हुदै आएको छ । र सडकमा उत्रनेदेखि पेटीमा उभिने गरिखाने जनताको खास माग राजनीतिक लोकतन्त्रको स्थापनासगै आर्थिक लोकतन्त्र र सांस्कृतिक लोकतन्त्र स्थापनाको चाहना रहेको यथार्थ अनेक रूपरंगमा व्यक्त हुदै आएको छ । लोकतान्त्रिक गणतन्त्र, नया संविधान र दुई तिहाइको सरकारले देखाएको रंगीन सपनाबाट ब्युझेर युवाहरूले देशभित्रै रोजगार, स्वास्थ्य र शिक्षाको अधिकार माग गर्नथाले भने सम्बोधन गर्ने अवस्था हुन्छ कि हुदैन ? देशभित्र र बाहिर रहेका लाखौं श्रमिकले एकसाथ आर्थिक लोकतन्त्रको स्थापनाको नारा लगाए भने आर्थिक क्रान्तिको अगुवाइ गर्न र त्यस दिशातिर राजनीतिक लोकतन्त्रलाई बढाउन कुनचाहि नेतृत्व तयार होला ? आर्थिकसांस्कृतिक लोकतन्त्र आर्थिक लोकतन्त्र र सांस्कृतिक लोकतन्त्र अहिले अभ्यास गरिएको राजनीतिक लोकतन्त्रसग अछुतो सवाल होइनन् । संसारमा आर्थिक लोकतन्त्र र सांस्कृतिक लोकतन्त्रसग अछुतो राख्दा राजनीतिक लोकतन्त्र धरापमा पर्ने गरेको छ । यसको विधान पनि अनेक सन्देह, प्रश्न र चुनौतीको भुमरीमा पर्ने गरेको छ । लोकतन्त्र आफैमा पनि सन्देह, प्रश्न र आलोचनाभन्दा माथिको तन्त्र होइन । समाजमा जेजस्तो समस्या छ, त्यस हिसाबले राजनीतिक कोणबाट मात्रै होइन, आर्थिक र सांस्कृतिक कोणबाट पनि सन्देह, प्रश्न र चुनौती उठ्नु अनौठो होइन । राजनीतिक लोकतन्त्रकै लोकतन्त्रीकरणका लागि पनि अनेक कोणबाट प्रश्न उठाउनु जरुरी छ । वास्तविकता के हो भने हरि शर्माले भनेझैं लोकतन्त्रको मूर्त स्वरूप यस्तो हुन्छ भनेर आजसम्म कसैले भन्नसकेको छैन । यसलाई प्रश्न र आलोचनात्मक चेतले नै परिमार्जन गरिरहेको छ, नयानया रूप र आकार दिदै आएको छ ।शासन पुरानो होस् या नया, सत्तालाई सन्देह र सवालसगै जनस्तरको हस्तक्षेप स्वीकार्य हुदैन । उसले राष्ट्रवादी भाष्यको गलैंचाले छोपे पनि, सुखसमृद्धिसमाजवादी सपनाले गाजे पनि सुखसमृद्धिशान्तिको कालखण्डमा पनि असन्तुष्टि, आक्रोश र आलोचनालाई दबाउन सहज छैन । अहिले नै एकातिर नागरिकता, भाषाको अधिकार, प्रतिनिधित्वको प्रत्याभूति तथा प्रदेशका सीमामा हेरफेरका लागि संविधान संशोधनको माग गर्ने असन्तुष्टहरू छदैछन् । अर्काेतिर संविधान र संसदीय व्यवस्थालाई नै फाल्दै वैज्ञानिक समाजवाद ल्याउन चाहने विद्रोहीहरू पनि हिंसात्मक प्रतिरोधको बाटोमा लागेका छन् । इतिहासले देखाउदै आएको छ असन्तुष्टि, आक्रोश र आलोचनालाई पोखिने अधिकार दिइएन भने विस्फोट हुनसक्छ, लोकतन्त्रलाई असहमतिको अधिकारको रूपमा अनुवाद गर्न दिइएन भने विद्रोह हुनसक्छ । हुन त असन्तुष्टहरूलाई सत्ता आक्रोशितहरूलाई सरसुविधा आलोचकहरूलाई पदपैसाप्रतिष्ठा दिएर केही मत्थर पार्न सकिएला, तर विद्रोहीहरूलाई संवैधानिक बर्काेको भरमा प्रतिबन्ध लगाइयो वा सत्ताशक्तिको आडमा दमन गरियो भने क्यान्सरलाई छोपेजस्तै हुन सक्छ । चाहे हिंसामाथि आफ्नोमात्रै एकल वैधानिक अधिकार रहेको दाबी गर्ने सत्ताधारी होस् वा हिंसात्मक विद्रोह गर्नु अधिकार हो भनी दाबी गर्ने विद्रोही, जोकोही हिंसामा एकाधिकार चाहन्छन् । उनीहरूले पनि आकर्षक नाराको भरमा असहमतिको नियोजन र हिंसाको प्रायोजन गर्न थाले आलोचनात्मक चेत र मानवीय विवेक जोखिममा पर्छ । त्यति बेला लोकतान्त्रिक गणतन्त्रको किताब वा वैज्ञानिक समाजवादको हिसाबमा गरिखाने वर्ग, वर्ण, लिंगका जनताको प्रभुत्व र आलोचनात्मक चेतको वर्चस्व बढ्छ कि समाप्त हुन्छ ? ट्वीटर :"
निषेधले उल्टै हिंसा बढाउँछ,"लोकतन्त्र र लोककल्याणकारी राज्यको फराकिलो मैदानमा वाञ्छितअवाञ्छित सबै खाले विचारबीच हुने प्रतिस्पर्धालाई समय र परिस्थितिको स्वाभाविक धरातलमा अविच्छिन्न र स्वतन्त्र ढंगले खुल्ला छाडिदिनुपर्छ । लोकतन्त्रमा पनि हिंसाका माध्यमबाट राजनीतिक उपलब्धि हासिल गर्न सकिने स्थिति कहीं कतै बन्नथालेकै हो भने त्यसलाई राज्य कुशासनको चरम कुचक्रमा फस्दै गएको संकेतका रूपमा बुझ्नुपर्ने हुन्छ । समाजमा ब्याप्त विसंगतिलाई लोकतन्त्रले हल नगर्ने हो भने परिस्थिति लोककल्याणकारी राज्यको कित्ताबाहिर जाने गर्छ । त्यसपछि आम नागरिकमा विकसित हुदै जाने असन्तुष्टिलाई कुनै विचार समूहले आक्रोशमा परिणत गरी राजनीतिक वा रणनीतिक रूपमा भिन्न ढंगले परिचालन र उपयोग गर्न सक्छ । दबेका र दबाइएका आकांक्षाहरूले लोकतन्त्रमा निकास खोजिरहेका हुन्छन् ।हाम्रो सन्दर्भमा, २०५२ सालमा ४० सूत्रीय मागबाट सुुरु गरिएको असन्तुष्टिको फेहरिस्त पछि लामो द्वन्द्वको कुचक्रमा फंस्न गएको दृष्टान्त ताजै छ । जति बेला जुन मुद्दा उठाएर तत्कालीन माओवादीले आम नागरिकलाई गोलबद्ध गरिरहेको थियो, त्यति बेला हाम्रा संसदीय अभ्यासहरू लोकतन्त्रको आचरण अनुरूप हुन सकिरहेका थिएनन् । सांसदको किनबेच, पजेरो संस्कृति, भ्रष्टाचारको जगजगीले मुलुक आक्रान्त भएकै अवस्थामा जनहित र जनवादका मुद्दालाई हिंसात्मक रूपमा उठाउन एक पक्ष सफल भइरहेको थियो । आरम्भमा केही स्थान र जिल्ला विशेषमा मात्र सीमित उक्त जनआक्रोशलाई राज्यले सुझबुझ र जिम्मेवारीपूर्ण तवरले समयमै व्यवस्थापन गर्न सकेन । यथेष्ठ सूचना र तयारीबिना हठात किलो शेरा टुको कारबाही गरिंदा निर्दोष नागरिकले अनाहकमा ज्यान गुमाउनुपयो । कुनै राजनीतिक विचार वा समूहलाई निषेध गर्न वा फौजी कारबाहीबाट निमिट्यान पार्न सकिन्छ भन्ने प्रयोग हामीकहा एकपटक असफल भैसकेकै छ ।सरकारले हालै विप्लव माओवादीविरुद्ध लगाएको प्रतिबन्धलाई सुरक्षा रणनीतिका रूपमा बुझ्ने हो भने पनि यो सान्दर्भिक र समाधानमुखी देखिदैन । लामो द्वन्द्वका विभिन्न चरण पार गर्दै मुलुकले पछिल्ला राजनीतिक उपलब्धि हासिल गरेको हो । यिनलाई संस्थागत गर्नुपर्ने अवस्थामा पुनः कुनै समूह विशेषलाई निषेध गर्ने गरी प्रतिबन्ध लगाउने निर्णय लोकतन्त्रको मान्यताका दृष्टिले अलोकप्रिय र सुरक्षाका दृष्टिले पनि अनुपयुक्त छ । द्वन्द्वपछिको अवस्थाबाट वाम सरकार सगसगै बामे सरिरहेको हाम्रो मुलुकमा पुनः शान्ति खलबलिने चिन्ता बढ्न थालेको छ । सामाजिक, राजनीतिक मनोविज्ञानै नबुझी हठातमा लिइएको यो निर्णयले पुनः भय र संशयको वातावरण सिर्जना गराएको छ । भय र द्वन्द्व हरेक व्यक्तिको मनोविज्ञानसग जोडिएको हुन्छ, व्यक्तिको चिन्ता र चिन्तनसग पनि अभिन्न रूपमा गासिएको हुन्छ । उपयुक्त सुरक्षा रणनीतिको चयनका माध्यमबाट मात्र सरकारले द्वन्द्वलाई सुरक्षित रूपमा अवतरण गराउन सक्छ । यो सरकारको जवाफदेहिताको महत्वपूर्ण पक्ष पनि हो ।सुशासनमा विश्वास गर्ने लोकतान्त्रिक सरकारले उत्तेजक र आवेशप्रेरित अभिव्यक्ति दिने वा निर्णय गर्ने काम गर्नु हुदैन । सरकारले द्वन्द्वरत अर्को पक्षका विषयमा सुरक्षा रणनीति सम्बन्धी निर्णय गर्नुअघि आफ्नै सुशासनको स्तर र विपक्षको राजनीतिक र सुरक्षा रणनीतिका विषयमा यथेष्ट जानकारी लिई विज्ञ समूहसग छलफल गर्नुपर्ने हुन्छ । यसै सन्दर्भमा समाजमा व्याप्त विभेद र विसंगतिलाई विप्लव समूह समेतले रणनीतिक र राजनीतिक विशेष मुद्दाका रूपमा उठाउन खोजेको देखिन्छ ।विगतमा प्रचण्ड र बादलसंग एउटै वैचारिक समूहमा रहेका विप्लवले पछिल्लो समय वैद्य समूहको जनयुद्धको जगमा जनविद्रोह गर्ने रणनीतिसग असहमत हुँदैन, जनताको जनवादी सत्ता स्थापना गर्न सशक्त जनताको सैन्यबलद्वारा प्रतिक्रियावादी राज्यसत्तालाई ध्वंस गर्ने रणनीति लिंदै भिन्न ढंगको हिंसात्मक र जोखिमपूर्ण माध्यमलाई प्रयोग गर्न खोजिरहेको देखिन्छ । २०७१ पुसमा तुलसीपुरमा भएको विप्लव समूहको राष्ट्रिय सम्मेलनले पारित गरेको ३१ बुदे निर्णयको सूक्ष्म अध्ययन र विश्लेषण गर्ने हो भने पनि सरकारको प्रतिबन्धको निर्णयले विप्लवको राजनीतिक र सैन्य रणनीतिलाई सहयोग पुग्ने देखिन्छ । विगतका जनसरकार र जनअदालतको पुनरावृत्ति गर्ने, सत्ताको संरक्षणमा हुर्किरहेका भ्रष्ट तथा कमिसनखोर तŒवहरूविरुद्ध कारबाही सञ्चालन गर्ने जस्ता राज्य आफैले नियन्त्रण गर्नुपर्ने तर नियन्त्रण हुन नसकिरहेका विषयलाई समेत विप्लव समूहले सामाजिक लोकप्रिय मुद्दाका रूपमा उठाउने रणनीति अवलम्बन गरेको देखिन्छ । विप्लव समूहका राजनीतिक र सैन्य रणनीति सरलबाट विशेष, सामान्यबाट सशस्त्र, स्थानीयबाट केन्द्रीय स्तरका बनाउन राज्यसत्तालाई उत्तेजित गराइरहने र राज्य दमनको स्थिति उत्पन्न हुन गएमा क्रान्तिले आफै उचाइ हासिल गर्ने भन्ने छ ।विप्लवले आफ्नो वैचारिक क्षेत्राधिकारलाई फराकिलो बनाउन वामपन्थी बाहेकका पनि देशभक्त, लोकतान्त्रिक शक्ति समेतको संयुक्त मोर्चा निर्माण गर्ने राजनीतिक रणनीति अख्तियार गरेका छन् । यसका साथै उनले हिन्दु धर्मावलम्बीको मनोविज्ञानलाई उपयोग गर्न क्रिस्चियनले साम्प्रदायिक घुसपैठिया प्रवृत्ति बढाएको आरोप लगाएका छन् । सरकारले यी सबै विषयको वस्तुनिष्ठ ढंगले मूल्याङ्कन नै नगरी अकस्मात प्रतिबन्धको निर्णय गर्नुलाई सुरक्षाका दृष्टिले परिपक्व मान्न सकिन्न । सरकारको यो निर्णयलाई समर्थन गर्ने कुनै विशेष प्रकृतिको कानुनी व्यवस्था पनि गरिएको छैन । त्यसलाई न आतंककारी कार्य भनी आतंककारी ऐन अन्तर्गत निषेध नै गरिएको छ । उक्त दल वैधानिक हैसियतमा छैन, कुनै स्थान वा व्यक्ति विशेषका विषयमा कुनै किटानी प्रतिबन्धको घेरा पनि तोकिएको छैन, प्रचलित सामान्य कानुनकै प्रयोगबाटै अनुसन्धान गरी अभियुक्तलाई सजाय दिनुपर्ने हो भने प्रतिबन्ध किन लगाउनुपयो भन्ने प्रश्न आउदा दिनमा सरकारका लागि झनै जटिल हुने देखिन्छ । सुरक्षा कारबाहीको प्रभावकारितामा कुनै असर नपार्ने यस्तो आधारहीन प्रतिबन्धले बरु उल्टै सुरक्षा उल्झन थप्ने र सुरक्षा निकायबाट गरिएको कारबाही अनावश्यक रूपमा राष्ट्रिय तथा अन्तर्राष्ट्रिय चासो र जवाफदेहिताको प्रश्नमात्र बन्ने सम्भावना रहन्छ ।"
निद्रा त लाग्छ नै,"उपर्युक्त तीन सन्दर्भ मानसिक रोग उपचारको गम्भीरतालाई लिएर उत्पन्न हुने सन्देहका केही उदाहरण हुन् । यिनले मनोचिकित्सा पद्धतिको वैज्ञानिकतामाथि तीन वटै महत्वपूर्ण विषयतिर औंल्याएका छन् :१ मानसिक समस्याहरूमा डाक्टरी औषधि नै हुदैन । २ मनोचिकित्सकहरूले खालि निद्रा लाग्ने औषधि दिएर मनोरोगीहरूलाई लठ्याउने र तिनका अप्ठ्यारा व्यवहारलाई निस्तेज मात्र गराउने हुन् । ३ निद्रा लाग्ने औषधिहरूले बानी लगाउँछन्, अनि त्यसबाट मानसिक रोगीहरूले जीवनैभर छुटकारा पाउन सक्दैनन् । यसरी नै मनोचिकित्सकहरू मनोरोगीलाई दुहुनो गाई बनाउने गर्छन् ।पत्रपत्रिका र संचार माध्यममा आएका, सामाजिक जमघटमा हुने गरेका अनि अलिकति जान्नेबुझ्ने कहलिएकाहरूको कुराकानी र भनाइलाई संश्लेषण गर्दा हाम्रो समाजमा यी भ्रमहरूले नराम्ररी नै जरो गाडेको मैले अनुभूति गरेको छु । यस्ता भ्रमहरू व्याप्त रहिरहनुमा एउटा मनोचिकित्सकका नाताले आफूलाई पनि जिम्मेवार नै ठान्ने गरेको छु । एक्काइसौं शताब्दीमा आइपुग्दा मनोचिकित्साको क्षेत्रमा ठूलो प्रगति भइसकेको छ । सोह्रौंसत्रौं शताब्दीमा जस्तो टाउकामा प्वाल पार्ने, बोक्सी धपाउने, आगो लगाउने जस्ता विधिहरू अहिलेको सभ्य समाजमा अपनाइन्नन् । न अठारौंउन्नाइसौं शताब्दीमा झैं मानसिक रोगीहरूलाई बाधेर, थुनेर, यातना दिएर पाशविक स्तरमै राख्ने गरिन्छ, न त बीसौं शताब्दीमा झैं बिरामीहरूले देख्ने सपनाका आधारमा, उनीहरूसग एक्लै गरिएका कुराकानीका माध्यमद्वारा या जे कुरामा पनि यौनिक विश्लेषण मात्र गरेर उपचार गर्ने प्रयास नै गरिन्छ अचेल । समय धेरै परिवर्तन भइसकेको छ । त्यसैले त बीसौं शताब्दीको हिस्टेरिया लाई डिसोसिएसन भनिन्छ अचेल । साइकोसिस र न्युरोसिसदेखि पर अचेल अनेक मानसिक रोग छलफलमा आइसकेका छन् । आनुवंशिकता, रासायनिक तत्वहरू (न्युरोट्रान्समिटर, हर्मोन, खनिज पदार्थ) अनि मस्तिष्कको अध्ययन (सिटी स्क्यान, एमआरआई) बाट प्रायः सबै मानसिक रोगका जैविक कारकतत्ववको आकलन भई नै सकेको छ । अनि तिनै अध्ययनका आधारमा सन् १९५० यता थुप्रै औषधि ब्निसकेका छन् । अब भनौं, त्यसै मुताबिक गरिने उपचार वैज्ञानिक नहोला त ? मानसिक रोगहरूको डाक्टरी औषधि छदै छैन भन्ने भ्रम पालिरहनुमा चेतनाको कमी, अध्ययनको सीमितता अनि तार्किक विश्लेषणको अभाव नै कारक रहेको मान्न सकिन्छ । पहिले जस्तो मनोचिकित्सा अध्ययन गरी यही क्षेत्रमा लाग्न हिचकिचाउने डाक्टरहरू ज्यादै कम भएकाले यस्तो भ्रम निवारण गर्न का लागि सबै मनोचिकित्सकहरू एकजुट हुनुको विकल्प छैन ।अब कुरा गरौं निद्रा को । हाम्रो दैनिक जीवनमा यसको महत्वबारे धेरै भनिरहनु नपर्ला । हाम्रो मस्तिष्कलाई कम्प्यूटरसग तुलना गर्ने हो भने त्यसको सफ्टवेयरलाई चुस्तदुरुस्त राख्न चाहिन्छ निद्रा । शारीरिक मात्र नभई मानसिक थकानबाट मुक्तिका लागि पनि चाहिन्छ निद्रा । त्यस्तै, कोष एवं तन्तुहरूको वृद्धिविकास अनि स्मरणशक्ति एवं वैचारिक संश्लेषण सबैका लागि चाहिन्छ निद्रा । त्यसैले नै पनि होला, हाम्रो संस्कृतिमा या देवी सर्वभूतेषु निद्रारूपेण संस्थिता भनेर निद्राकी देवी योगमायाको आराधना गर्ने परम्परा छ । त्यस्तै, ग्रीक सभ्यतामा पनि हिप्नोस भनेर निद्राकी देवीलाई मान्ने गरेको पाइन्छ । अब जाऔं मानसिक रोगका लक्षणहरूतर्फ । निद्रामा कमी प्रायः मानसिक रोगको लक्षण हो । तनाव अनि उदासीनता, एंग्जाइटी या डिप्रेसनका कारण निद्रा लाग्दै नलाग्ने, रातको बीचमा ब्युझिएपछि निद्रा पर्दै नपर्ने या अरू समयमा भन्दा निद्रा चाडै खुल्ने हुन सक्छ । त्यस्तै, म्यानिया या हाइपोम्यानिया जस्ता रोगमा बिरामीहरूको उत्साहमा वृद्धि अनि विचारमा आउने तीव्र प्रवाहका कारण बिरामीहरूलाई निद्राको आवश्यकता नै महसुस नहुने हुन सक्छ । सोमाटोफर्म जस्ता रोगहरूमा भने दुखाइका कारण निदाउन नसक्ने हुन सक्छ । हेरिल्याउदा निद्राको गडबडीको उपचार नगरी कुनै पनि मानसिक रोगको उपचारै नहुने रहेछ । त्यसैले, मानसिक रोगहरूको लक्षणात्मक उपचार पनि निद्राको उपचारबाटै शुरु हुन्छ । हामीले प्रयोग गर्ने एण्टिडिप्रेसेण्ट अनि मुड स्ट्याबिलाइजर औषधिहरूले तिनको मुख्य काम क्रमशः डिप्रेसन र म्यानियाको उपचारका क्रममा निद्राको सन्तुलन पनि मिलाइरहेका हुन्छन् । अनि सेडेटिभहिप्नोटिक औषधिहरू प्रमुखतः निद्रामा हुने गडबडी अनि एंग्जाइटी रोगका लागि नै हुन् । अझ मद्यपानजन्य समस्याको प्रारम्भिक चरणमा त यी सेडेटिभहिप्नोटिक औषधि नभई हुन्न । मनोचिकित्सकहरूले दिने सबै औषधि निद्रा लाग्ने औषधि होइनन्, अनि मानसिक रोगीहरूलाई लठ्याउने मात्र तिनको उद्देश्य कदापि हुदैन भन्नेमा सबै जना स्पष्ट हुनुपर्छ । हो, तिनले दिने औषधिले अलिकति निद्रा लगाउने काम भने गर्छन्, तर त्यो पनि मनोरोगहरूको उपचारको प्रक्रिया नै हो । अब भ्रमबारे केही कुरा । सेडेटिभहिप्नोटिक समूहका औषधिहरूले भने बानी लगाउन पनि सक्छन्, यदि चिकित्सकीय निगरानी एवं सरसल्लाह मुताबिक प्रयोग गरिएका छैनन् भने । चिकित्सकहरूको सल्लाहबेगर औषधि पसलमा ओभर द काउण्टर यस्ता औषधि प्रयोग गर्ने व्यक्तिहरू लागूपदार्थ दुव्र्यसनी पनि हुन सक्छन् । हामी चिकित्सकहरूले भने त्यस्ता औषधिहरू निश्चित समयका लागि अनि बिरामीका प्रकार हेरेर मात्र प्रयोग गर्ने गर्छौं । बिरामीको अवस्था ठीक हुदै जादा त्यस्ता औषधिको मात्रा घटाउँदै जान्छौं अनि बिरामीको अवस्था राम्रो भएपछि त्यस्ता औषधि बन्द नै पनि गरिदिन्छौं । यस्ता कुरा बिरामी एवं बिरामी पक्षलाई राम्ररी बुझाउन सके यी भ्रम पनि हट्नेमा द्विविधा रहन्न । मनोचिकित्सक साथीहरू ! बिरामी पक्षलाई रोग एवं उपचार विधिबारे सल्लाहसुझाव दिनमा कन्जुस्याइ कदापि नगरौं । यस्ता भ्रमहरूले हाम्रो पेशा एवं हाम्रो उपचार सेवा कार्यको अवमूल्यन मात्र गराउँछन् । यी त भए जनमानसमा व्याप्त भ्रमहरू ! यस्तै भ्रमको पछि लागेर सरकारी तवरबाटै समेत नकारात्मक कार्यहरू भएका छन् । बिनाअध्ययन केही सेडेटिभहिप्नोटिक औषधिहरूलाई लागू पदार्थको कोटिमा राखेर तिनको आयातमा प्रतिबन्ध लगाइएकाले हामीलाई समेत अहिले उपचार प्रक्रियामा हात बाधिएको अनुभव भइरहेछ । प्रभावकारी नियमनको साटो नियन्त्रण मात्र भइदिंदा कसरी उपचार कार्य हुन सक्ला ?लेखक धुलिखेल अस्पतालका मानसिक रोग विशेषज्ञ हुन् ।"
समन्वय नहुँदा काम लथालिंग,"(धनगढी) : संघ, प्रदेश र स्थानीय तहबीच समन्वय नहुँदा विकास योजनाको कार्यान्वयन र कानुन निर्माणको प्रक्रिया लथालिंग बनेको छ । प्राकृतिक स्रोतसाधन तथा शक्ति बाँडफाँटमा अन्योल नहटदा दूरी बढदै गएको तीनै तहका जनप्रतिनिधिको गुनासो छ ।समन्वय अभावले प्रदेश र स्थानीय तहका काम प्रभावित हुन थालेपछि संघ सरकारप्रति प्रदेशको चर्को गुनासो देखिएको छ । स्थानीय तहका प्रतिनिधिले प्रदेश र संघप्रति खुलेरै असन्तुष्टि जनाउन थालेका छन् ।राष्ट्रिय सभाको राष्ट्रिय सरोकार तथा समन्वय समितिको आयोजनामा आइतबार धनगढीमा आयोजित स्थानीय तह, प्रदेश र संघीय संसदका सदस्यको सहभागितामा गरिएको छलफलमा उनीहरूले एकअर्काप्रति गुनासो पोखेका हुन् । सुदूरपश्चिम प्रदेशका सभामुख अर्जुनबहादुर थापाले केन्द्र सरकारले कानुन बनाउन नसक्दा प्रदेश र स्थानीय तहलाई कानुन बनाउन अप्ठेरो परिरहेको बताए । उनले केन्द्र, प्रदेश र स्थानीय तहबीच दूरी बढिरहेको औंल्याए । सबैको उद्देश्य राष्ट्र निर्माण गर्ने हो, कार्यशैली फरकफरक हुँदा समस्या देखिएको छ, उनले भने, कतिपय स्थानीय तहमा यो योजना केन्द्र, प्रदेशले दिएको हो भनेर स्थानीय तहले सिफारिससमेत नदिएको सुनिन थालेको छ । सबै तहबीच प्रभावकारी समन्वयबाट मात्रै विकास कार्य अघि बढ्नेमा सभामुख थापाको जोड थियो ।प्रदेशका मन्त्री तथा सांसदले संघले प्रदेशलाई पंगु बनाउन खोजेको आरोप लगाए । आन्तरिक मामिला तथा कानुनमन्त्री प्रकाशबहादुर शाहले संविधानको भावनाअनुरूप काम हुन नसक्दा नाम मात्रैको संघीयता भएको र यही अवस्था कायम रहे आमनागरिकमा संघीयताप्रति वितृष्णा उत्पन्न हुने जोखिम रहेको बताए । संविधानको मर्मअनुरूपका कानुनी अधिकार प्रत्यायोजन गर्न कन्जुस्याइँ गर्न हुन्न, मन्त्री शाहले भने, प्रदेशमा नाम माक्रको सरकार छ । सबै शत्ति आफैँमा राख्ने संघीय सरकारको मनसायले संघीयता बलियो नहुने जिकिर गर्दै उनले संविधानको मर्मअनुरूप कार्यान्वयन गर्न सबै पक्ष इमानदार भएर लाग्नुपर्नेमा जोड दिए । प्रहरी जवानदेखि खरिदारसम्मको सरुवा केन्द्रले गर्ने, ५० हजारका योजना पनि केन्द्रले विनियोजन गर्ने भएपछि प्रदेश संरचनाको औचित्य समाप्तिको बाटोतर्फ उन्मुख हुने उनको भनाइ थियो । कानुन निर्माण गर्ने बेलामा पनि ३ वटै तहबीच प्रभावकारी समन्वय आवश्यक रहेकामा मन्त्री शाहले जोड दिए । प्रदेशसँग सम्बन्धित कानुन निर्माण गर्दा संघले प्रदेशसँग अनिवार्य समन्वय गर्नुपर्छ । त्यस्तै स्थानीय तहसँग सम्बन्धित कानुन निर्माण क्रममा प्रदेशले स्थानीय तहसँग समन्वय गर्नैपर्ने उनले बताए ।प्रदेश सांसदले कानुन निर्माणको गति सुस्त भएको औंल्याए । प्रदेशले पनि धमाधम कानुन निर्माण गर्न नसकेकै हो, सांसद लीलाधर भट्टले भने, साझा अधिकारका सूचीअन्तर्गतका कानुन निर्माणमा अलमल हुँदा थप समस्या देखा परेको छ । कर्मचारी समायोजनको झमेलाले पनि प्रदेश र स्थानीय तहको काम कारबाहीलाई प्रभावित गरिरहेको उनले बताए । कांग्रेस सांसद भरतबहादुर खड्काले संविधानले सहअस्तित्व, सहकार्य र समन्वयात्मक ढंगले बढ्नुपर्ने व्यवस्था गरेको उल्लेख गर्दै संघीय सरकारले केन्द्रीकृत शासन गर्न खोजेकाले तल्लो तहमा समस्या भइरहेको बताए । पहुँचका आधारमा योजना वितरण गर्ने परिपाटी हावी भएको भन्दै आफूहरूसँग कुनै समन्वय नभई योजना आउने गरेको स्थानीय तहका प्रतिनिधिले सुनाए । स्थानीय तहमा आवश्यकताभन्दा पहुँचका आधारमा योजना आएका छन्, भीमदत्त नगरपालिका प्रमुख सुरेन्द्र बिष्टले भने, पद्धति र प्रक्रियाभन्दा खल्तीबाट योजना दिने गरिएको छ । कैलालीको घोडाघोडी नगरपालिका प्रमुख ममताप्रसाद चौधरीले स्थानीय तहलाई प्रदेश र केन्द्रले अधिकारविहीन बनाउन खोजेको बताए । २ लाखसम्मका योजना पनि संघ र प्रदेशबाट सिधै विनियोजन हुने र त्यो पनि स्थानीय तहलाई जानकारी नहुने प्रक्रियाले अलमलमा पारेको छ, कैलालीको गोदावरी नगरपालिकाकी उपप्रमुख रत्ना कठायतले भनिन्, तीनवटै तहबीच समन्वयको समस्या कमजोर रहेको साझा निष्कर्ष रह्यो । संविधानविद् खिमलाल देवकोटाले कार्यपत्र प्रस्तुत गरेका थिए । राष्ट्रिय सभाकी उपाध्यक्ष शशीकला दाहालको उपस्थिति रहेको छलफलमा ३ वटै तहका जनप्रतिनिधिले औंल्याएका सवाल तथा गुनासा केन्द्रसम्म पुर्याइने समिति सभापति दिलकुमारी रावल थापा (पार्वती) ले बताइन् । उनले प्रदेश प्रहरी ऐनबारे संघले प्रदेश सरकारसँग समन्वय गर्न जरुरी रहेकाले यसबारे आफूले राष्ट्रिय सभामा छलफल चलाउने आश्वासन दिएकी छन् ।"
एटीसीको कान जाँच्नुपर्छ,"(काठमाडौं) : प्रधानमन्त्री केपी शर्मा ओली चढेको विमान होल्डमा राखिएको विषयमा अध्ययन गर्न बनाइएको छानबिन समितिले काठमाडौं विमानस्थलमा रहेका एयर ट्राफिक कन्ट्रोलर (एटीसी) को कान जाँच्नुपर्ने सुझावसहितको प्रतिवेदन दिएको छ । सहसचिव सुरेश आचार्यले सोमबार संस्कृति, पर्यटन तथा नागरिक उड्डयन राज्यमन्त्री धनबहादुर बुढालाई बुझाएको प्रतिवेदनमा यस्तो उल्लेख गरिएको मन्त्रालय स्रोतले बतायो । अघिल्लो मंगलबार प्रधानमन्त्री ओली चढेको यती एयरलाइन्सको विमान गृहजिल्ला झापाको भद्रपुर विमानस्थलबाट फर्कंदै गर्दा काठमाडौंमा अवतरण गर्ने क्रममा ६ मिनेटजति होल्डमा परेको थियो । उक्त एटीआर विमान अल्फा माइक नोभेम्बरले काठमाडौं विमानस्थलमा अवतरण गर्नुअघि जहाजमा भीभीआईपी सवार रहेको एटीसीलाई जानकारी गराएको थियो । तर, एटीसीले भीभीआई सुन्नुपर्नेमा भीआईपी मात्रै सुनेको स्रोतले बतायो । पाइलटले भीभीआईपी भनेको तर, काठमाडौं टावरमा रहेका एटीसीले भीआईपी मात्रै सुनेर प्रधानमन्त्री चढेको विमानलाई होल्डमा राखेछन्, स्रोतले भन्यो, त्यसैले छानबिन समितिले एटीसीको सुन्ने क्षमतामा कमजोरी औंल्याउँदै नागरिक उड्डयन प्राधिकरणलाई कान जाँच्नुपर्ने सुझाव दिएको हो । भीभीआईपीमा राष्ट्रपति, उपराष्ट्रपति, प्रधानमन्त्री, प्रधानन्यायाधीश र सभामुख पर्छन् भने भीआईपीको सूचीमा मन्त्रीलगायत । उडान सुरक्षाका कारण भीभीआईपी चढेको विमान अवतरण र उडदा उच्च प्राथमिकता दिइन्छ । तर, भीआईपी मात्रै रहेको विमानलाई सर्वसाधारण यात्रुसरहको व्यवहार गरिन्छ । एटीसीको स्वास्थ्यबारे अन्तर्राष्ट्रिय उड्डयन संगठन (इकाओ) ले पनि नियम बनाएको छ । मेडिकल्ली एटीसीले प्रस्ट सुन्न र बोल्न सक्ने प्रमाणित हुनुपर्छ, विमानस्थलका एक एटीसीले भने, हाम्रो दृष्टि, बोली र सुनवाइबारे मापदण्ड छन् । यदि होलबडी चेकजाँचमा तोकिएको मापदण्डअनुसार स्वस्थ देखिएनौं भने ड्युटीका लागि अयोग्य मानिन्छ ।त्यसैगरी छानबिन समितिले उक्त विमानमा प्रधानमन्त्री सवार भए पनि जानकारी नगराउने नागरिक उड्डयन कार्यालय भद्रपुरमा त्यसदिन ड्युटीमा खटिएका कर्मचारीलाई विभागीय कारबाहीको सिफारिस गरेको छ । काठमाडौं विमानस्थलको टर्मिनल ड्युटीमा रहेका कर्मचारीले उक्त विमानमा प्रधानमन्त्री काठमाडौं आउँदै गरेको जानकारी पाए पनि महाप्रबन्धक राजकुमार क्षेत्रीलाई जानकारी नगराएकाले उनीहरूलाई पनि विभागीय कारबाही गर्न भनेको स्रोतले बतायो । त्यस्तै यती एयरलाइन्सको भद्रपुरस्थित स्टेसनका कर्मचारीलाई पनि कारबाही गर्न प्रतिवेदनले सुझाव दिएको छ । प्रधानमन्त्री ओलीसहित यात्रु बोकेर आएको विमानलाई त्यस दिन एटीसीले भक्तपुर चाँगुनारायण क्षेत्रको आकाशमा होल्डमा राखेका थिए । त्यस विषयमा छानबिन संस्कृति, पर्यटन तथा नागरिक उड्डयन मन्त्रालयले राज्यमन्त्रीस्तरीय निर्णयबाट ५ सदस्यीय छानबिन कमिटी गठन गरेको थियो । समितिमा मन्त्रालयकै उपसचिव प्रकाश शर्मा ढकाल, कानुनका उपसचिव सूर्यवंश शर्मा कँडेल, नेपाली सेनाका पाइलट सुवास थापा र सदस्यसचिवमा नागरिक उड्डयन प्राधिकरणकी निर्देशक नवीना कर्माचार्य थिए ।"
जापानले पहिलो वर्ष थोरै कामदार लैजाने,"(काठमाडौं) : हेटौंडाकी रिना वाइबा काठमाडौंमा जापानी भाषा सिकाउने केन्द्र खोज्दै भौंतारिइरहेकी छन् । कहाँ पढ्ने भनेर उनले निर्णय लिन सकेकी छैनन् । धेरै भाषा केन्द्रमा पुगेँ, सबैजसोमा विद्यार्थी भरिभराउ देख्छु, उनले भनिन्, ती केन्द्रको वैधानिकता के हो, स्वीकृत पाठ्यक्रम होहोइन, कोही प्रस्ट जवाफ दिन सक्दैनन् । गत पुस ९ गते जापानले नेपालसहित ९ देशबाट कामदार लैजाने नीति लिएपछि नेपालीका लागि जापान आकर्षण बनेको हो । जापानी भाषा प्रवीणता परीक्षण (जेएलपीटी) को चौथो तह पास भएका कामदार मात्रै जापान जान पाउँछन् । चौथो र पाँचौं तह भनेको आधारभूत जापानी भाषा (दैनिक रूपमा प्रयोगमा आउने) बोल्न र पढ्न सक्ने हुनु हो ।जापान र नेपालबीच कामदार पठाउने विषयमा सम्झौता नभए पनि जापान जान इच्छुक युवा भाषा सिक्न थालिसकेका छन् । यो आकर्षण देख्दा अचम्म पर्छु, वाइबाले भनिन्, पहिलो लटमै जान पाइयोस् भन्ने चाहना छ । हेरुम् के हुन्छ ? जिटो असफल जापानले नेपालबाट औद्योगिक प्रशिक्षार्थी कामदार लिएर जान थालेको दशक नाघिसकेको छ तर यो मोडल नेपालका लागि सफल भएन । श्रम, रोजगार तथा सामाजिक सुरक्षा मन्त्रालयले जापान इन्टरनेसनल ट्रेनिङ कोअपरेसन अर्गनाइजेसन (जिटो) सँग सम्झौता गरी औद्योगिक प्रशिक्षार्थी कामदार पठाइरहेको छ । सुरुमा यसमा नेपाल उद्योग वाणिज्य महासंघले प्रशिक्षार्थी कामदार पठाउँथ्यो । महासंघले अपेक्षाकृत कामदार पठाउन नसकेपछि वैदेशिक रोजगार व्यवसायी (म्यानपावर कम्पनी) मार्फत कामदार पठाउने व्यवस्था भयो । वैदेशिक रोजगार विभागका अनुसार प्रशिक्षार्थी कामदार पठाउन २ सय ५३ म्यानपावर सूचीकृत छन् । ती सबै म्यानपावरले प्रशिक्षार्थी कामदार पठाउन सकेनन् । जापानी रोजगारदाताले १० प्रतिशत प्रशिक्षार्थी कामदार राख्न पाउने व्यवस्था गरेको छ । सबैभन्दा बढी भियतनामले १ लाख ४ हजार, चीनले ८० हजार, फिलिपिन्स, इन्डोनेसिया र थाइल्यान्डबाट २० हजार प्रशिक्षार्थी कामदार पठाउन सकेको छ । नेपालबाट भने २ सय कामदार मात्रै गए । वैदेशिक रोजगार व्यवसायीका अनुसार बजार प्रवर्द्धन गर्ने खर्च निकै महँगो परेका कारण नेपालबाट कामदार पठाउन नसकिएको हो । रोजगारदाताले एकै पटक धेरै कामदार लैजाँदैनन् । १० देखि ५० जनालाई रोजगार दिनेले वर्षमा ३ जना मात्रै कामदार लिएर जान्छ, जापानमा प्रशिक्षार्थी कामदार पठाउँदै आएको हिमालयन जब एक्सप्लोररका प्रबन्धक निर्देशक मदन महतले भने, सेवा शुल्क ५० हजार रुपैयाँ तोकिएको छ । दूतावासमा कागज प्रमाणीकरण गर्न मात्रै ३७ हजार रुपैयाँसम्म खर्च हुन्छ । त्यसले बजार खोज्नै नपुग्ने स्थिति भयो । खुला बजार भएकाले म्यानपावर व्यवसायीले अरू देशसँग प्रतिस्पर्धा गर्न सकेनन् । यहाँबाट गएका नेपाली कामदार भाग्ने समस्याले गर्दा पनि कोटा गुमेको उनले भने । कामदार भागेपछि रोजगारदाताले सरकारलाई जरिवाना तिर्नुपर्छ, उनीहरूको कोटा पनि गुम्छ, उनले भने, यसले गर्दा त्यही रोजगारदातालाई अर्को कामदार पठाउन मुस्किल छ ।कोरिया बन्ला कि इजरायल ?प्रशिक्षार्थीबाहेक कामदार लैजान जापान र नेपालबीच हुन लागेको सहकार्य गर्ने समझदारीको मस्यौदा टुंगिएको छ । श्रम, रोजगार तथा सामाजिक सुरक्षा मन्त्रालयका अनुसार मन्त्रिपरिषदबाट पारित भएपछि हस्ताक्षर गर्ने प्रक्रिया अगाडि बढ्नेछ । मस्यौदाअनुसार दुई देशको सरकारी संयन्त्रबाटै नेपाली कामदार भर्ना हुनेछन् । अर्थात कामदार पठाउने प्रक्रियामा तेस्रो पक्षको संलग्नता रहँदैन । यही मस्यौदामा हस्ताक्षर भएमा सरकारी संयन्त्रबाट कामदार पठाउने यो तेस्रो देश बन्नेछ । यसअघि दक्षिण कोरिया र इजरायलमा सरकारी संयन्त्रबाटै कामदार पठाएको हो । कोरिया मोडल सफल भयो । इजरायल पूरै असफल । कामदार छनोटदेखि पठाउनेसम्म दुई देशका सरकारको प्रत्यक्ष सहभागिता छ, रोजगार अनुमति प्रणाली (ईपीएस), कोरिया शाखाका प्रवक्ता शोभाकार भण्डारीले कान्तिपुरलाई भने, हामीले भाषा परीक्षा लिई उत्तीर्ण प्रशिक्षार्थीको सूची तयार गरिदिने मात्रै हो । कोरियाले हरेक वर्ष नेपालीको कोटा निर्धारण गरेको हुन्छ । रोजगारदाताले आफूलाई आवश्यक पर्ने कामदारको माग कोरियाको मानव संसाधनमा माग्छ । मानव संसाधनले कोटाअनुसार चाहिनेभन्दा तीन गुणा रोस्ट्ररमा रहेका व्यक्तिको सूची उपलब्ध गराउँछ । त्यही सूचीमध्येबाट कामदार छनोट गर्छ, उनले भने, छनोटमा परेका कामदारलाई हामी उडाइदिन्छौं । अहिलेसम्म कुनै विवाद छैन । यसैगरी पछिल्लो १० वर्षमा ५९ हजार ६ सय ९८ जना कोरिया गए । कोरियाको मोडल सफल भएपछि सरकारले इजरायलमा पनि सरकारी संयन्त्र प्रयोग गर्ने निर्णय गर्यो । इजरायलस्थित पपुलेसन इमिग्रेसन अथोरोटी (पिवा) र वैदेशिक रोजगार विभागबीच सम्झौता भयो । पिवाको मागअनुसार विभागले कामदार पठाउने सहमति भएको थियो । यसबाट दुई चरणमा क्रमशः ५९ र ५८ जना मात्रै केयरगिभर जान सफल भए । इजरायलमा केयरगिभरको माग धेरै छ । म्यानपावर कम्पनीबाट धेरै ठगी भएपछि सरकारी संयन्त्र प्रयोग गरियो तर पिवाले मागपत्र पठाउन सकेन, विभागका पूर्वनिर्देशक मोहन अधिकारीले भने, पिवाले एक हजार डलर सेवाशुल्क दिनुपर्ने सर्त राख्यो । त्यो शुल्क कामदारबाट लिन हामीले दिएनौं । इजरायले नेपालबाट केयरगिभर ल्याउनैपर्ने कोटा छुट्याएको थिएन । पिवाले रोजगारदाता आफैँ खोज्न गएन । उसले केयरगिभर सप्लाई गर्ने निजी एजेन्सीलाई भर गरेको थियो । कामदार पठाउने प्रक्रियामा मात्रै सरकारको संलग्नता भयो तर रोजगारदाता खोज्ने मामिलामा निजी एजेन्सी हावी भयो, उनले भने । जापानले अनिवार्य कोटा निर्धारण गरे मात्रै सरकारी संयन्त्र सफल हुनेछ । उसले पहिलो ५ वर्षमा ३ लाख ४२ हजार दक्षअदक्ष विदेशी श्रमिकलाई रोजगारी दिने नीति छ । नेपालले कति कोटा दिने भन्ने विषय निर्क्योला गरिसकेको छैन । नेपाल प्राथमिकतामा छ, जापानी अधिकारीले द्विपक्षीय बैठकमा भनेका छन् । जापानले तत्काल मागअनुसार कामदार लैजाँदैन । पहिलो वर्ष गैरकानुनी हैसियतमा बसिरहेका कामदारलाई प्राथमिकता दिनेछ । जापान जान धेरै हौसिनुपर्ने स्थिति छैन, श्रम मन्त्रालयका एक अधिकारीले भने, केयरगिभरका लागि नेपालबाट धेरै जना लैजाने सम्भावना छ ।"
कांग्रेसमा बन्यो अनुशासन समिति,"(काठमाडौं) : कांग्रेसमा अनुशासन समिति गठनलाई लिएर लामो समयदेखि जारी विवाद अन्त्य भएको छ । सहमति जुटेपछि कांग्रेस केन्द्रीय कार्यसमिति बैठकले सोमबार भीष्मराज आङदम्बेको नेतृत्वमा पार्टीको अनुशासन समिति सर्वसम्मतिले गठन गरेको छ । केन्द्रीय कार्यसमितिले समितिलाई सबै निर्णय सहमतिबाटै गर्नुपर्ने कार्यादेश तोकेको छ । सभापति देउवाले आफ्नोतर्फबाट देवेन्द्रराज कँडेल र किशोरसिंह राठोरलाई समिति सदस्य बनाएका छन् । वरिष्ठ नेता रामचन्द्र पौडेल र पूर्वमहामन्त्री कृष्णप्रसाद सिटौला पक्षले आन्तरिक छलफल गरेर दुई जनाको नाम मंगलबार दिने भएका छन् । सभापति देउवाले समितिमा रहने संयोजक र सदस्यहरूको नाम यसअघि सार्वजनिक गरेका थिए । जसलाई लिएर वरिष्ठ नेता पौडेल र सिटौला पक्ष सशंकित थिए । आफ्नो पक्षका नेता तथा कार्यकर्तालाई छानीछानी कारबाही हुन सक्ने संशय राख्दै पौडेल र सिटौला पक्षले अनुशासन समितिमा संयोजक तथा सदस्यहरू निष्पक्ष र समन्वयकारी भूमिका निर्वाह गर्न सक्ने व्यक्तिहरू हुनुपर्ने अडान राख्दै आएका थिए । गएको स्थानीय, प्रदेश र संघीय संसदको निर्वाचनमा पार्टीका आधिकारिक उम्मेदवारविरुद्ध लाग्नेहरूलाई कारबाही गर्न अनुशासन समिति गठन गरिएको हो । निर्वाचनमा अन्तरघात गर्नेहरूमाथि कारबाही गर्न पार्टीका तल्ला निकाय र उम्मेदवारबाट सयौं उजुरी र सिफारिस केन्द्रमा आएका छन् । अनुशासन समिति नबनेका कारण त्यस्ता उजुरीमाथि छानबिन प्रक्रिया अघि बढ्न सकेको थिएन । समिति गठनकै मुद्दामा कांग्रेस एक महिनादेखि तीव्र विवादमा अल्झेको थियो । सभापति देउवाले अनुशासन समिति गठन गरेर आधिकारिक उम्मेदवार हराउन अन्तरघात गर्नेहरूमाथि कारबाही गर्ने सार्वजनिक अभिव्यक्ति दिँदै आएका थिए । चुनाव हारेका अधिकांश उम्मेदवारले पराजयमा अन्तरघातलाई मुख्य कारण ठान्दै केन्द्रमा उजुरी दिएका छन् । यस्ता उजुरीहरू कतिपय संस्थागत छन् भने कतिपय व्यक्तिगत रूपमा आएका छन् । केन्द्रमा जस्तै तल पनि पार्टी संस्थापन र संस्थापनइतरमा विभाजित छ । दुई पक्षबीचको चर्को गुटबन्दीकै कारण निर्वाचन हार्नुमा एकअर्को पक्षलाई दोष दिएका छन् । देउवाले प्रस्ताव गरेका संयोजक र सदस्यहरूबाट पौडेल र सिटौला पक्ष सशंकित हुनुको मुख्य कारण आफ्नो पक्षका नेता तथा कार्यकर्तालाई समितिको बहुमतले पूर्वाग्रही रूपमा कारबाही होला भन्ने थियो । अब यस्तो आतंक अन्त्य भएको छ, कांग्रेस केन्द्रीय सदस्य अर्जुननरसिंह केसीले भने, पार्टी हितविपरीत काम गर्नेलाई प्रमाणका आधारमा पारदर्शी रूपमा कारबाही हुनुपर्छ । त्यसका लागि हामीले सहमतिबाटै समिति गठनको माग गर्दै आएका हौं । समितिलाई सर्वसम्मतिबाटै निर्णय गर्ने कार्यादेश तोकिएको विषयलाई लिएर केन्द्रीय सदस्यहरू बालकृष्ण खाँण, मानबहादुर विश्वकर्मा, फरमुल्ला मन्सुर, रमेश रिजाल, वीरबहादुर बलायर, शंकर भण्डारी, ईश्वरी न्यौपानेलगायतले विरोध जनाएका थिए । हातखुट्टा बाँधेर समिति गठन गर्नुको औचित्य नभएको उनीहरूको टिप्पणी छ । समितिलाई निष्पक्ष र स्वतन्त्र रूपमा काम गर्न दिनुपर्ने उनीहरूको तर्क थियो । आफ्नो पक्षका अधिकांश सदस्य विरोधमा भए पनि पार्टीको आन्तरिक विवाद हल गर्न सभापति देउवा लिखित कार्यादेश तोकेरै समिति गठन गर्न सहमत भएका हुन् । उनलाई सहमत गराउन पार्टी उपसभापति विमलेन्द्र निधि, महामन्त्री पूर्णबहादुर खडका, केन्द्रीय सदस्य ज्ञानेन्द्रबहादुर कार्कीसहित केही नेता लागेका थिए । सहमतिबाटै समिति गठन गर्न निधि र खडकाको दबाब निरन्तर परेको थियो ।समिति गठन गर्ने एजेन्डा राखेर सोमबार बिहान ११ बजे बैठक बोलाइएको थियो । तर आन्तरिक विवादका कारण बैठक राति साढे ७ बजे मात्रै सुरु भयो । यसअघि विवाद नमिल्दा पौडेल र सिटौला पक्षले बैठक बहिष्कार गरेका थिए ।"
हजार परिवार लालपुर्जाविहीन,"(काठमाडौं) : पुस्तौं उही थातथलोमा बित्यो तर पञ्चमाया बज्राचार्यको परिवारले जग्गाको लालपुर्जा हुँदा कस्तो हुन्छ, अनुभव गर्न पाएको छैन । आफ्नै जीवनमा लालपुर्जा बने हुन्थ्यो, छोरानातिलाई जग्गा नहुनुको दुःख भोग्न नपरोस्, उनले भनिन् । कीर्तिपुरमा पञ्चमायाजस्ता हजारभन्दा बढी परिवारले घर कहाँ भन्दा आफ्नो टोल र गल्लीको नाम बताउँछन् तर त्यहाँ उनीहरूको नाममा घरजग्गा छैन । नेवार समुदायका उनीहरू त्यहाँ मल्लकालदेखि बसोबास गर्दै आएका हुन् । जमिन भोगचलन निरन्तर रहे पनि लालपुर्जा बनेको छैन । यो विषयले हरेक चुनावमा माहोल तताउने गर्छ । नेताहरू भोट माग्न आउँदा जितेपछि लालपुर्जा दिन्छौं भन्छन्, कीर्तिपुर १०, जगतपाल महाविहारकी ७९ वर्षीया पञ्चमायाले गुनासो गरिन्, तर कसैले दिएनन् ।सरकारले पञ्चमायाहरूलाई लालपुर्जा दिने प्रयास नगरेको होइन । नापी विभागले त्यहाँका अधिकांश परिवारलाई २०५७ सालमा लालपुर्जा वितरण गरेको थियो । त्यतिबेला छुटेकाहरूले भने लालपुर्जा पाउन नसकेका हुन् । उनीहरूको जग्गा सरकारी स्वामित्वमा छ । आफैंले घर बनाएर बसेका छन् । लालपुर्जा नहुनाले घरको स्वामित्व उनीहरूसँग छैन । लालपुर्जा नहुनेले बत्ती, पानी, टेलिफोन इत्यादि जडान गर्न नपाएको अन्तको उदाहरण भने यहाँ मिल्दैन । ती सुविधा सबैले पाएका छन् । सरकार वा व्यवस्था फेरिँदा यही सजिलोपन सधैं रहिनरहला भन्ने चिन्ता उनीहरूमा छ । जग्गाको भोगचलन गरे पनि त्यसको बेचबिखन गर्ने र धितो राखेर नगद निकाल्ने सुविधा हामीलाई छैन, कृष्ण महर्जनले भने, हामी कुनै ठूलो लगानीका काम गर्नुपरे पुँजी अभावबाट गुज्रिन्छौं । संविधानले मालपोतको अधिकार स्थानीय तहलाई दिएको छ । कानुनी अस्पष्टता भएकाले उनीहरूको समस्या हल गर्न आफूले नसकेको कीर्तिपुर नगरपालिकाका मेयर रमेश महर्जनले बताए । लालपुर्जा नहुनेहरूको समस्या निकै पुरानो हो । समाधान गर्न भूमि व्यवस्था मन्त्रालयसँग समन्वय गरिरहेको छु, उनले भने । प्रशिक्षार्थी"
तीन कर्मचारीवरुद्ध भ्रष्टाचार मुद्दा,"काठमाडौं (कास) अख्तियार दुरुपयोग अनुसन्धान आयोगले तीन कर्मचारीविरुद्ध सोमबार विशेष अदालतमा भ्रष्टाचार मुद्दा दायर गरेको छ । नेपाल विद्युत् प्राधिकरण रत्नपार्क वितरण केन्द्रका लेखाप्रमुख उमेशकुमार ठाकुर, कपिलवस्तुको यशोधरा गाउँपालिका३ को कृष्ण धार्मिक माविका व्यवस्थापन समिति सदस्य विजयनाथ चौवे र रौतहटको श्री निम्नमाध्यमिक विद्यालय मोतियाहीका प्रधानाध्यापक रमेश तिवारीविरुद्ध मुद्दा दायर गरिएको हो । ठाकुरले ५२ लाख १३ हजार भ्रष्टाचार गरेको, चौवेले अनुदान शिक्षक दरबन्दीमा घूस लिएको र तिवारीले किर्ते गरी श्रीमतीलाई जगिर खुवाएको अभियोग छ ।"
चित्त बुझे विवाह चाँडै,"सन् २०१८ बलिउड अभिनेत्री परिणीति चोपडाका लागि खासै उल्लेखनीय रहेन । वर्षभरमा उनी अभिनीत नमस्ते इंग्ल्यान्ड मात्रै फिल्म रिलिज मात्रै भएन, सुपर फ्लप पनि भयो । त्यसैले पनि अभिनेत्री पछल्लिो समय खासै चर्चामा छैनन् । सन् २०११ मा लेडिज भर्सेस रिक्की बहल बाट सनसनीपूर्ण डेब्यु गरेर एकपछि अर्को हिट फिल्म दिएकी यिनै अभिनेत्री तीन वर्षदेखि शान्त देखिएकी छन् । तर अब भने फेरि लाइमलाइटमा आउने संकेत देखाएकी छन् । अनुराग सिंहको निर्देशन रहने केशरी मा अभिनेता अक्षय कुमारसँग देखिन लागेकी परिणीतिले पुनः बलिउडमा हालीमुहाली गर्ने सम्भावना देखाएकी छन् । उमेरले ३० पुगे पनि उनी अहिल्यै विवाह गरेर घरजम गर्ने पक्षमा छैनन् । बरु अझै करिअरका लागि बलिउड नछोड्ने धुनमा छिन् । हालैको एक अन्तरक्रियामा पनि परिणीतिलाई मनीष शर्मा र चरित देसाईसँगको सम्बन्धबारे चलेका हल्लाबारे खुलस्त पार्न आग्रह गरिएको थियो । तर अभिनेत्रीले भने आफू प्रेमसम्बन्धका बारेमा बोल्न नचाहेको बताइन् । म यति बेला मेरो प्रेम जीवनबारे बोल्न तयार छैन । अहिले त्यसबारे भन्ने उचित समय पनि हैन । जब हुन्छ, तब आफसे आफ म नै यो कुरा भन्नेछु । कतिपयलाई लाग्दो हो, यसले कुराहरू लुकाउन खोजिरहेकी छे । तर त्यस्तो हैन, उनले भनिन् ।अभिनेत्री चोपडाले त भन्दै नभनेका सम्बन्धबारे पनि मिडियाले उछाल्ने गरेको आरोप लगाउँदै भनिन्, यो सम्बन्धमा छे कि सिंगल नै छे भन्ने सबै चासो केवल मिडियालाई मात्रै हुन्छ । जब कि त्यसबारे सम्बन्धितले केही भनेको पनि हुँदैन, मिडियामा अनेक खबर आउँछन् । त्यसले पनि यस्ता कुरामा चुप बसेकै बेस लाग्छ मलाई । त्यसो भए उनले तत्काल विवाहका बारेमा सोचेकै छैनन् त ? छु नि, किन छैन ? तर मेरा लागि प्रेम ठूलो कुरा हो । जब कसैसँग प्रेमकै कारण मनस्थिति बन्छ तब मात्रै विवाह गर्नेछु । न कि उमेर पुग्यो भनेर वा यो बेलामा गर्नु उपयुक्त छ भन्ने ठानेर विवाहका लागि होमिन्नँ । यदि म मानसिक रूपले तयार भएँ भने भोलि नै पनि हुन सक्छ । यदि छैन भने पाँच वर्षसम्म पनि हुँदैन ।"
कर्णालीको काल्पनिक फड्को,"सुर्खेत  विकास पेसाले इन्जिनियर हो । ब्राह्मण समुदायमा जन्मिएका विकासको मगर समुदायकी पवित्रासँग विवाह हुन्छ । विवाहमा हुडे बजाउने व्यक्तिले चेकमार्फत ज्याला बुझ्छन् । विवाहपछि नागरिकतामा पतिपत्नीको नाम कायम गर्न पवित्रादम्पती जिल्ला प्रशासन जान्छन् । सबै काम कम्प्युटर र अनलाइन सिस्टमबाट हुन्छन् । कार्यालय समयमा सेवा नपाए सेवाग्राहीले क्षतिपूर्ति पाउँछन् । बुहारी गर्भवती भएपछि विकासकी आमाले स्वास्थ्य चौकीमा फोन गरेको १० मिनेटमै एयर लिफ्टिङमार्फत डाक्टर आउँछन् र घरमै चेकजाँच गर्छन् । स्वास्थ्य चौकीमा पनि चिकित्सकले उपचार गर्छन् । विकासको बच्चा जन्मिएको दिनमै कर्मचारी आएर घरमै शिक्षा, स्वास्थ्य, रोजगारीलगायतको ग्यारेन्टीसहितको अनलाइन फाराम भर्छन् । दृश्य नाटकको हो । समृद्ध कर्णालीको सपना बोकेको नाटक । अर्को दृश्यमा राष्ट्रपति रारा भ्रमणका लागि आउँछन् । उनको सवारीका लागि काठमाडौंदेखि सिंजासम्म हेलिकप्टर र कनकासुन्दरीदेखि रारासम्म केबुलकारको व्यवस्था गरिएको हुन्छ । उनले कर्णालीको समृद्धि देशकै नमुना भएको बताउँदै सबैले पाठ सिक्नुपर्ने मन्तव्य दिन्छन् । गाउँमा फोहोर निगरानी गर्न सीसी क्यामेराको व्यवस्था गरिएको हुन्छ । जातीय विभेद शून्य अवस्थामा हुन्छ । भ्रष्टाचारको अन्त्य भएको, असल राजनीतिक संस्कारको विकास भएको, बालविवाह हटेको, हिल्सा र नाल्चेनाग्ला नाका खुलिसकेको, रारासम्म चार लेनको बाटो खुलेको छ । रेडियोमा समाचार बजिरहेको हुन्छ, दैलेखमा वार्षिक ७३ हजार लिटर तेल संकलन भएको र सरकारले तातोपानीदेखि महेन्द्रनगरसम्म तेलबाट चल्ने रेल विस्थापन गरेर विद्युतीय रेल चलाउने निर्णय गरेको छ । कर्णाली खस संस्कृति संरक्षण मञ्च (कसम) ले तयार पारेको नाटक हो यो । सुर्खेतमा हालै सम्पन्न रारा राष्ट्रिय नाटक महोत्सवमा देखाइएको यो नाटकको यतिबेला पनि चर्चा छ कर्णालीमा । अबको १० वर्षपछि कर्णाली कस्तो होला ? यही प्रश्नमा जवाफमा काल्पनिक उत्तर दिएका हुन् कलाकारहरूले । नाटकले यस्तो प्रशंसा पायो कि महोत्सवमै दर्शक दीर्घाबाट दोहोर्याएर मञ्चन गर्न आग्रह आयो । प्राविधिक कारणले सम्भव नभएपछि आयोजक राष्ट्रिय नाचघरका महाप्रबन्धक राजेश थापाले भने, काठमाडौंबाट यो नाटक मञ्चनको निम्तो आउने छ, छिट्टै । नाटक निर्देशक रन्नीबहादुर घर्तीका अनुसार सुइना कर्णाली मा सपनामा देखेका कुराहरूलाई नाटकमा प्रस्तुत गरिएको छ भने फड्कोमा विसं २०८५ सालसम्मको काल्पनिक समृद्धिको कथालाई प्रस्तुत गरिएको छ । संयोग के भने, यो नाटकमा सुइना कर्णाली का चार कलाकारले पनि अभिनय गरेका थिए । नाटकमा कर्णालीको मौलिकता झल्काउने गरी पहिलोपटक झोडा देखाइएको निर्देशक घर्तीको दाबी छ । उनका अनुसार विवाहको रमाइलोमा गाइने मौलिक गीत झोडा यो नाटकको सौन्दर्य हो । झोडामार्फत परिवर्तन र मुलुकको समृद्धिको सन्देश दिइएको छ । नाटकका कलाकार एवं कसमका उपाध्यक्ष भानुभक्त उपाध्यायका अनुसार आफूहरूको समूहबाट मञ्चमा देखाइएको यो पहिलो नाटक हो । यसअघि दुई दर्जन सडक र स्टेज नाटक देखाइसकेका छौं, उनले भने, नाटक हेरेपछि दर्शक र विज्ञको प्रतिक्रियाले उत्साही भएका छौं । नाटकमा भेषभूषाको व्यवस्थापन गरेका उनले संस्था दर्ता नगर्दै पनि विभिन्न नाटक जिल्लास्तरमा देखाइएको अनुभव सुनाए । नाटकका १२ कलाकारले गुरुकुलमा १५ दिनको प्रशिक्षण लिएपछि २०६६ मा कसमको स्थापना गरेका थिए । कसमका कलाकारले यसअघि कर्णाली छाया, जीवनचक्र, हरितालिका लगायत नाटक र नेपाली सेनाबारेको लघुचलचित्रमा काम गरिसकेका छन् । हामीसँग कर्णालीका कथा नै कथा छन्, घरघरमा दिनदिनै कथाहरू भेटिन्छन् तर हेर्ने दर्शक छैनन्, कसमका सचिव दीपेन्द्र उपाध्यायले भने, राज्यले केही लगानी गरिदिए जुम्लामै बसेर नेपाली रंगमञ्चका लागि योगदान गर्ने इच्छा छ । उनले स्टेज, सामग्री, प्रविधि नभएकाले जुम्लाका स्थानीयले आफ्नो कथा आफैं हेर्न नमान्ने गरेको गुनासो गरे । स्वास्थ्यकर्मीसमेत रहेका कलाकार नेत्रबहादुर खत्रीले व्यस्तताका बाबजुत पनि नाटकका लागि संघर्ष गरिरहेको जनाए । नाटककी अर्की कलाकार कल्पना बुढाले पहिलो पटक मञ्चमा नाटक खेले पनि दर्शककले दिएको प्रतिक्रियाले उत्साहित भएको बताइन् । बिनापारिश्रमिक, बिनाप्रविधि नाटक देखाइरहेका छौं, उनले भनिन्, जुम्लाको संस्कृति र खस भाषा बचाउन नाटकमा संघर्ष गरिरहेका हौं । नाटककै कलाकार लोकेन्द्रप्रसाद उपाध्यायले २०४३ सालदेखि नाटक खेलिरहे पनि पहिलो मञ्चित नाटकले उत्साह थपेको बताए । फड्को मा उनीहरूसहित सूर्यमणि हमाल, ताराबहादुर सार्की, मधुशंकर उपाध्याय, ऋषिकेश उपाध्याय, जगदीश उपाध्याय, कमला उपाध्याय, मीना उपाध्याय, मेनका जिसी, ज्योति कामी, सजिता जिसी र रुपकबहादुर बुढाले अभिनय गरेका थिए । प्रदेश सरकारका सामाजिक विकास मन्त्री दल रावलले नाटकले कर्णाली सरकारलाई विकास योजना बनाउन प्रेरणा समेत दिएको बताए । समृद्ध कर्णाली बनाउने प्रदेश सरकारको योजनालाई मूर्त रूप दिन कलाकारले नैतिक दबाब दिनुभएको छ, उनले भने, हामी फड्को मा देखाइएको कथालाई सार्थकता दिन प्रयत्नशील छौं । उनले त्यसैअनुसार प्रदेश सरकारले नीति तथा कार्यक्रम कार्यान्वयन गरिरहेको जनाए ।"
कवितामार्फत नारी चेतना,"काठमाडौं साहित्यमा धेरै रचना हुने विधामा कविता पर्दै आएको छ । नेपाली साहित्यमा यो विधा लोकप्रिय पनि छ । साथै, कवितामा नारी हस्ताक्षर गुणस्तरीय ढंगले अघि बढेको समालोचकले बताएका छन् । नेपाल प्रज्ञा प्रतिष्ठानको साहित्य विभाग र महिला अध्ययन केन्द्रको संयुक्त आयोजनामा सोमबार कमलादीमा सम्पन्न समकालीन नेपाली कविताका नारी हस्ताक्षर विषय गोष्ठीमा ऊक्त विचार व्यत्त गरेका हुन् । कार्यपत्र प्रस्तुत गर्दै डा गीता त्रिपाठीले नेपाली कविताको पहिलो नारी कवि ललितत्रिपरासुन्दरी मानिएकी उल्लेख गरिन् । उनी १८८१ सालतिरकी सक्रिय कवि हुन् । त्रिपाठीले त्यसयता नेपाली कविता फाँटमा दर्जनौं महिला कविले लेखनलार्ई बल पुर्याएको चर्चा गरिन् । नेपालको राजनीतिक परिवर्तनहरूसँगै नारी स्रष्टाले चेतनाको बीजारोपण गरेको समालोचक त्रिपाठीले बताइन् । पारिजातको आगामनले नेपाली साहित्यका आख्यान र कविता दुवै विधामा विचार र शिल्पका दृष्टिकोणले युगान्तकारी फड्को मारेको छ, २०४६ सालपछिको महिला कविहरूको उपस्थिति ज्यादै महत्त्वपूर्ण रहेको उल्लेख गर्दै उनले भनिन्, पारिजातको उदयले नेपाली कवितामा नारीवादी चिन्तन थपेको छ । पारिजात नै समकालीन नारी स्रष्टाहरूमध्ये प्रथम र सर्वोच्च नारी हस्ताक्षर हुन् । राजनीतिक परिवर्तनसँगै वर्गीय, जातीय विभेदको विरोधसँगै प्रकृति, पर्यावरण र प्रविधि संस्कृतिका विविध विषयमा कविता लेखन विस्तार भएको समालोचक त्रिपाठीले बताइन् । कार्यपत्रमाथि टिप्पणी गर्दै डा रजनी ढकालले नारी कविहरूले नारीवादी आधार स्तम्भ निर्माण गरेको र त्यसमा पुरुष स्रष्टाको साथ रहेको उल्लेख गरिन् । तर, एक नारी ममताकी खानी हुन् जो आमा, दिदी, बहिनी, छोरी भनेर बुझदाबुझदै मर्मलाई बांगोटिंगो प्रहार गर्ने पुरुष स्रष्टा खेदका पात्र बनेका छन्, ढकालले भनिन्, पछिल्ला नारी स्रष्टाका शक्तिशाली कविताले नयाँ आयाम सिर्जना गरेका छन् । अर्की टिप्पणीकर्ता पूर्वसभासद प्रभा बज्राचार्यले राजनीतिक अभियन्तासमेत रहेका नारी कविहरूको नाम र योगदानलाई भुल्न नहुने बताइन् ।"
लभ स्टेसनको जुन उदायो,"काठमाडौं  फिल्म लभ स्टेसन को नयाँ गीत मेरो आँगनीमा आज जुन उदायो को भिडियो सोमबार रिलिज गरिएको छ । यसअघि लिलीबिली मा रोमान्टिक जोडीका रूपमा देखिएका अभिनेता प्रदीप खड्का र अभिनेत्री जसिता गुरुङ नै यो फिल्ममा दोहोरिएका छन् । मेरो आँगनीमा गीतको भिडियोमा यही जोडीको सम्बन्धलाई प्रकाश पारिएको छ । प्रदीपका अनुसार उनी यो फिल्ममा एक लोक ब्यान्डका भोकलिस्ट हुन्छन् । भिडियोमा भने लभ स्टेसन नामक क्याफेमा आफ्नो ब्यान्डसहित गायनको तयारीमा रहेको बेला जसिताको आगमन भए पनि प्रदीपले उनको प्रशंसामा गीत गाउँछ । फिल्ममा आफू कुनै स्टार कलाकार नभएर क्षेत्रीय तहको गायकको भूमिकामा रहेको उनले खुलाए । संगीतकार शम्भुजित बाँस्कोटाको संगीत रहेको गीतमा सुरेश लामाको स्वर छ । गीतलाई फिल्मकै निर्देशक उज्ज्वल घिमिरेले लेखेका हुन् । यही गीतमार्फत प्रदीपलाई गायकको रूपमा फिल्ममा स्थापित गराइएको प्रस्तुतकर्ता गोविन्द शाहीले जनाए । यो गीत रिलिजसँगै फिल्मको प्रमोसनल अभियान पनि सुरु भएको छ, उनले भने, मंगलबारदेखि कलाकारले मोफसल यात्रा थाल्नेछन् । यही चैत २२ गते देशभर रिलिज हुने फिल्ममा प्रदीप र जसितासँगै रमेश बुढाथोकी, प्रकाश शाह, रेशु भट्टराई, विनोद कुमार पौड्याल, प्रिया रिजाल, सरु विष्ट, रवि डंगोल, दिनेश काफ्ले, कालु रानासहितको अभिनय छ । काफिया फिल्मस्को ब्यानरमा निर्माण गरिएको फिल्ममा काफिया शाही (क्रिसु) र कविरवित्रम शाहीले निर्माण गरेका हुन् । आलोक शुक्लाको छायांकन रहेको फिल्ममा शम्भुजित बाँस्कोटा, दीपक शर्मा, राजनराज शिवाकोटी र एलिश कार्कीको संगीत छ ।"
क्यानभासमा वीरगन्ज,"पर्सा  वीरगन्जमा होलीको रंग चढ्न थालिसकेको छ । होलीको ठीक अघि भने नेपाल ललितकला प्रतिष्ठान चित्रकला विभागको आयोजनामा आइतबारदेखि सुरु भएको तीनदिने वीरगन्ज कला महोत्सवमा कलाकारहरूले बनाएका कलात्मक चित्रले यहाँको माहोल रंगीन बनाएको छ । राणिसती अतिथि सदनमा आइतबारदेखि चित्रकला प्रदर्शनी पनि सुरु भएको छ । वीरगन्जका मात्र नभई मुलुकभरिका चर्चित चित्रकारका कलाकृति प्रदर्शनीमा राखिएका छन् । पश्चिमी शैलीका कलामा बनाइएका एकेलिक र वाटर कलरका अधिकांश तस्बिर वीरगन्जको मौलिकतालाई समेटेर बनाइएका छन् । वीरगन्जको घण्टाघर, गहवामाई मन्दिर, महावीर मन्दिर, घडिअर्वा पोखरीदेखि वीरगन्जेली भोजपुरी रहनसहन, परिवेश, कला, संस्कृति आदि तस्बिरमा समेटिएका छन् । ३८ चित्रकारमध्ये १८ वीरगन्जकै छन् । मुकेश महतो, अजमत अली, श्याम श्रेष्ठ, नारायण लामा, शंकर श्रेष्ठ, सञ्जय गिरी, आर्यन चौधरी, आदित्य पटेल, राजन महतो, निशा सर्राफ, निशा झा, ईशा झा, रामनरेश चौरसिया, विनोद गुप्ता, विवेक साह, शैलेन्द्र प्रजापती आदिका चित्रले महोत्सवमा वीरगन्ज र सेरेफेरोको दरिलो प्रतिनिधित्व गरिरहेको छ । डीबी राई, विनोदकुमार गुप्ता, सृजनराज भण्डारी, दीपेन्द्र बनेपाली, कान्छाकाजी भासिमा, जया शर्मा, सपना शाह, सुषमा श्रेष्ठ, श्रेया श्रेष्ठ, सुनील कुशवाहा आदि राजधानीका तथा गैर वीरगन्जेली चित्रकारका अधिकांश चित्रले पनि कहीं न कहीं वीरगन्ज र भोजपुरी कलासंस्कृतिको झल्को दिइरहेका छन् ।वीरगन्ज घर भई राजधानीमा बसोबास गर्ने विनोदकुमार गुप्ता २०६० सालपछि वीरगन्जमा यस्तोखाले प्रदर्शनी भएको बताउँछन् । २०६० मा निर्वाण आर्ट ग्यालरीले एउटा वर्कसप आयोजना गरेको थियो, त्यसयता अधिकांश यस्ता कार्यक्रम धनुषा, सिराहा र हेटौंडामा मात्र भइरहे, उनले भने, यसपटक वीरगन्जमा आयोजना गरिएको महोत्सवले पुराना चित्रकारलाई समेट्दै नयाँ प्रतिभालाई बाटो देखाउने काम गरेको छ । प्राज्ञ एवं प्रतिष्ठानकी चित्रकला विभाग प्रमुख सुषमा राजभण्डारीले २ नम्बर प्रदेश एवं वीरगन्जमा चिक्रकलासम्बन्धी कार्यत्रम अत्यन्त कम भएकाले प्रतिष्ठानले यस पटक वीरगन्जलाई रोजेको बताइन् । वीरगन्जमा यति राम्रा कलाकार रहेछन् भन्ने कुरो हामीले प्रदर्शनीबाटै थाहा पायौं, सुरुमा पत्यार पनि लागेन, हामीलाई धेरै खुसी लागेको छ, उनले भनिन्, यहाँका केही कलाकार अन्तर्राष्ट्रिय स्तरमा समेत कडा प्रतिस्पर्धा दिने क्षमता भएका हुनुहुन्छ ।प्रतिष्ठानले ७ वटै प्रदेशमा शाखा स्थापना गर्न लागेको र प्रदेशस्तरीय पुरस्कार दिएर स्थानीय कलाकारलाई प्रोत्साहित गर्न लागेको उनले योजना सुनाइन् । प्रदर्शनीबाट स्थानीय कलाकार पनि हौसिएका छन् । युवा कलाकार अजमत अलीले आफूले मुलुक तथा मुलुकबाहिर पनि आफ्ना चित्र प्रदर्शनी गर्ने अवसर पाए पनि स्थानीय स्तरमा यसरी पहिलो पटक प्रदर्शनी गर्न पाउँदा खुसी लागेको बताए ।"
दुवै दुर्घटनाको कारण उस्तै,अदिस अबाबा (एजेन्सी) एक साताअघि दुर्घटनामा परेको इथियोपियन एयरलाइन्सको विमान र गतवर्ष अक्टोबरमा इन्डोनेसियामा भएको लायन एयरको विमान दुर्घटनाबीच स्पष्ट समानता देखिएको छ । इथियोपियाका यातायात मन्त्री दग्मावित मोगेसका अनुसार इथियोपियन एयरलाइन्सको उडान ३०२ र लायन एयरको उडान ६१० बीच स्पष्ट समानता देखिएको छ । उनले दुर्घटनाबारे थप अनुसन्धान गरिने जनाए । दुवै विमान अमेरिकी कम्पनी बोइङले उत्पादन गरेको ७३७ म्याक्स८ मोडलका हुन् । यातायात मन्त्री मोगेसले घटनाबारे प्रारम्भिक प्रतिवेदन ३० दिनभित्र सार्वजनिक गरिने जनाए । दुवै विमानमा उडानको निगरानी राख्ने तथ्यांकको विश्लेषण गर्दा विमान उचाइमा पुगेपछि तीव्र उतारचढाव देखिएको उनको भनाइ छ । दुर्घटनामा ज्यान गुमाउनेको शवबिना नै अदिस अबाबमा सामूहिक अन्तिम संस्कार गरिएको छ । बोइङका अध्यक्ष तथा प्रमुख कार्यकारी अधिकृत डेनिस मुलन्बर्गले घटनाको अनुसन्धानमा आफूहरूले सहयोग गर्ने बताइसकेका छन् । उनले एक विज्ञप्ति जारी गर्दै विमानको उडान नियन्त्रण प्रणालीको व्यवहारबारे उठेका प्रश्न सम्बोधन गर्न सफेयर अद्यावधिक गर्ने बताए । केन्या र इथियोपियामा पीडितको सम्झनाका लागि कार्यक्रम गरिएको छ । राष्ट्रिय झण्डामा बेरिएका रित्ता शवपेटिका राखिएका गिर्जाघरमा हजारौं मानिस जम्मा भएका थिए । ज्यान गुमाउनेको त्यहाँ शवबिना नै सामूहिक अन्तिम संस्कार गरियो । इथियोपियन एयरलाइन्सको फ्लाइट ३०२ विमान अदिस अबाबाबाट केन्याको नैरोबीका लागि उडेको केही मिनेटमै विमान चालकले समस्या भएको जानकारी दिएका थिए । उनले विमान फर्काउन अनुमति मागे पनि उडेको ६ मिनेटभित्रै दुर्घटना भएको थियो । हवाई ट्राफिक अनुगमन गर्ने फ्लाइट राडार २४ ले विमान उडेपछि ठाडो हुने समयमा गति अस्थिर रहेको उल्लेख गरेको छ । फ्रान्सेली हवाई सुरक्षा अनुसन्धानकर्ताले विमानको डेटा रेकर्डर र ब्ल्याक बक्सबाट संकलन गरिएको विवरणका आधारमा उक्त निष्कर्ष निकालेको जनाइएको छ । सन् २०१८ को अक्टोबरमा जाकार्ता विमानस्थलबाट उडेको लायन एयरलाइन्सको विमान दुर्घटना हुँदा १८९ को ज्यान गएको थियो । त्यसपछि गरिएको अनुसन्धानमा बोइङ म्याक्स८ विमान उडेलगत्तै धेरै ठाडो हुनबाट रोक्ने एन्टिस्टल प्रणालीमा समस्या हुने गरेको देखिएको थियो । चालक दलले विमानको चुच्चो माथितिर सोझ्याएर त्रुटि सच्याउन खोजे पनि २० पटकभन्दा बढी समस्या आएका कारण असफल भएको अनुसन्धानमा देखिएको थियो ।
बाढीमा मृत्यु हुने ७७ पुगे,जकार्ता (रोयटर्स) इन्डोनेसियाको पूर्वी प्रान्त पपुवामा आइतबार आएको बाढीका कारण मृत्यु हुनेको संख्या ७७ पुगेको छ । अधिकारीहरूका अनुसार ६० जना बेपत्ता छन् । उद्धार कार्य जारी रहेकाले मृतकको संख्या बढ्न सक्ने जनाइएको छ । १ सय १६ जना घाइते छन् । विभिन्न स्थानमा सयभन्दा बढी घर तथा भौतिक संरचनामा क्षति पुगेको छ । ४ हजारभन्दा बढी मानिस विस्थापित भएका छन् ।
विपक्षी फकाउँदै सरकार,"लन्डन  युरोपेली संघबाट बेलायतको बहिर्गमन (ब्रेक्जिट) सम्बन्धी आफ्नो प्रस्तावमा सांसदहरूलाई मनाउने प्रधानमन्त्री टेरेजा मेको प्रयास असफल भएको छ । प्रधानमन्त्री मेका प्रवक्ताले संसद्को समर्थन जुटाउनका लागि भएको वार्तामा कुनै सफलता नमिलेको जनाए । फ्रवक्ता जेम्स स्ल्याकले सरकारले डेमोत्र्याटिक युनियनिस्ट पार्टीसँगको वार्ता भने जारी राखेको बताए । प्रधानमन्त्री मेले यसअघि विफल भएको ब्रेक्जिट सम्झौताको प्रस्ताव पुनः संसदमा पेस गर्ने अनुमान गरिएको छ । तर स्ल्याकले पारित हुने प्रत्याभूति मिलेको खण्डमा मात्र प्रस्ताव पुनः संसद्मा पेस गरिने दाबी गरे । प्रवक्ता स्ल्याका अनुसार प्रधानमन्त्री मेले मंगलबार साँझसम्म प्रस्ताव पुनः पेस गर्नेनगर्नेबारे निर्णय लिने बताए । उनले प्रस्ताव पारित भए ब्रेक्जिट मिति छोटो समयका लागि बढाउन आग्रह गर्ने जनाए । उनले भने, प्रस्ताव असफल भए प्रधानमन्त्रीले लामो समयका लागि मिति सार्ने प्रस्ताव गर्नेछिन् । गत मंगलबार संसद्मा आफूले पेस गरेको प्रस्ताव अस्वीकृत भएपछि मेले विज्ञप्ति जारी गर्दै आफू अझै पनि सम्झौतामार्फत ब्रेक्जिटलाई टुंगोमा पुर्याउने पक्षमा रहेको बताएकी थिइन् । बेलायती राजनीति विगत केही महिनादेखि ब्रेक्जिट मुद्दामा केन्द्रित छ । संसद्को तल्लो सदन हाउस अफ कमन्समा गतसाता भएको मतदानमा मेले निर्णयार्थ पेस गरेको प्रस्ताव दोस्रो पटक बहुमतले अस्वीकृत भएको थियो । ३९१ सांसदले प्रस्तावको विपक्षमा र २४२ संसद्ले पक्षमा मतदान गरे । मेको विपक्षमा मतदान गर्नेमा उनकै पार्टी कन्जरभेटिभका सांसदसमेत थिए । मेको ब्रेक्जिट प्रस्ताव सांसदहरूले दोस्रो पटक अस्वीकृत गरिदिएपछि भोलिपल्ट बेलायत बिनासम्झौता (नो डिल) बाहिरिने सम्बन्धमा संसद्मा फेरि मतदान भयो । यसमा पनि बेलायती सांसदहरूले असहमति जनाए । प्रस्तावको पक्षमा ३१२ र विपक्षमा ३०८ सांसदले मत दिए । ब्रेक्जिट समयसीमा मार्च २९ बाट बढाउनेबारे भएको मतदानमा पक्षमा ४१३ र विपक्षमा २०२ सांसद उभिए । ब्रेक्जिट डेडलक सुल्झाउन समय बढाइनुपर्नेमा बेलायती सांसदहरू राजी भएका हुन् । आफ्नो ब्रेक्जिट प्रस्ताव दुई पटक पराजित भएपछि प्रधानमन्त्री मेले समयसीमा सार्ने प्रस्ताव ल्याएकी थिइन् । सांसदहरूले ब्रेक्जिट मुद्दामा दोस्रो जनमत संग्रह गर्ने प्रस्ताव भने ठाडै अस्वीकार गरिदिए । दोस्रो जनमत संग्रहको विपक्षमा ३३४ र पक्षमा ८५ सांसदले मत दिएका थिए । मत परिणामपछि पूर्वघोषित समयसीमा यही मार्च २९ मा बेलायत ईयूबाट नअलग्गिने निश्चित भएको छ । प्रधानमन्त्री मेले धारा ५० को म्याद बढाउन युरोपेली संघसमक्ष अनुरोध गर्नेछिन् । मेले बिहीबार ब्रसेल्समा हुने युरोपेली परिषद्को सम्मेलनमा समयसीमा बढाउने प्रस्ताव लैजाने जनाइएको छ । तर, यसका लागि ईयूका अन्य २७ मुलुकले सहमति जनाउनुपर्छ । सांसदहरूले मेले प्रस्तावमा सहमति जनाए ब्रेक्जिट समयसीमा ३ महिना (३० जुनसम्म) सर्नेछ । तर, प्रस्ताव अस्वीकृत भए मेले अझ लामो समय लम्ब्याउन आग्रह गर्नेछिन् । यद्यपि, यसमा २७ ईयू मुलुक राजी हुनुपर्छ । ब्रेक्जिटसम्बन्धी धारा ५० मा कुनै सदस्य मुलुकले कसरी ईयू छाड्न सक्छन् भन्ने उल्लेख छ । दुई पटक अस्वीकृत भएको प्रधानमन्त्री मेको ब्रेक्जिट सम्झौता ५८५ पृष्ठ लामो छ । दस्तावेजअनुसार बेलायतले युरोपेली संघ छाडदा ३९ अर्ब पाउन्ड तिर्नुपर्ने, बेलायत र ईयू देशका नागरिकको हकअधिकार सुनिश्चितता र भविष्यमा व्यापारसम्बन्धी वार्ता रोकिए पनि उत्तरी आयरल्यान्ड र आयरल्यान्डबीचको सीमा नरोकिनेलगायतका विषय उल्लेख छन् ।"
परीक्षा केन्द्रमा सेनेटरी प्याड,(लमजुङ) : परीक्षाअगावै यस वर्ष एसईई परीक्षा केन्द्रमा सेनेटरी प्याड पुर्याइएको छ । तोकिएको १८ परीक्षा केन्द्रमा सेनेटरी प्याड पठाइएको शिक्षा विकास तथा समन्वय एकाइले बताएको छ । गएका वर्षमा सरकारी तथा गैरसरकारी सहयोगको अप्रत्यक्ष सहयोगमा तत्कालीन शिक्षा कार्यालयमार्फत परीक्षा केन्द्रमा सेनेटरी प्याड पुर्याइएको थियो । कतिपय केन्द्रमा परीक्षा आधा भएपछि मात्रै सेनेटरी प्याड पुग्ने गरेको थियो । यस वर्ष सरकारको सहयोगबाट उत्तरपुस्तिकासँगै परीक्षा केन्द्रमा सेनेटरी प्याड पुर्याइएको हो । गण्डकी प्रदेश सरकारको सामाजिक विकास मन्त्रालयले उपलब्ध गराएको २० हजार रुपैयाँबाट सेनेटरी प्याड खरिद गरी परीक्षा केन्द्रमा पठाइएको शिक्षा विकास तथा समन्वय एकाइका प्रमुख नारायण रेग्मीले बताए । उनका अनुसार परीक्षा केन्द्रमा सहभागी हुने छात्रा परीक्षार्थीमध्ये १५ प्रतिशत छात्रा परीक्षाको समयमा रजस्वला (महिनावारी) हुनसक्ने आकलन गरी सेनेटरी प्याड पठाइएको हो । छात्रामा मनोबल बढाउन एसईई सुरु हुने दिन चैत १० गतेबाट परीक्षा केन्द्रमा सेनेटरी प्याड पठाइएको उनले बताए । गएका वर्षमा परीक्षा सुरु भएपछि सेनेटरी प्याड पुग्दा कतिपय छात्रा परीक्षार्थीले समस्या खेप्नुपरेको थियो । अहिले त्यो समस्या हट्ने सेनेटरी प्याडका लागि चेक हस्तान्तरण गर्न आएका समाजिक विकास मन्क्रालयका बालअधिकार स्रोतव्यत्ति मिठु आचार्यले बताइन् । शिक्षा विकास तथा समन्वय एकाइका अनुसार यस वर्ष सामुदायिक ७९ र निजी २१ गरी १ सय विद्यालयका २ हजार ९ सय ९० परीक्षार्थीले एसईई दिँदै छन् । १ हजार ६ सय १४ छात्रा र १ हजार ३ सय ७६ छात्र छन् । ग्रेड वृद्धिका लागि ३० परीक्षार्थी सहभागी हुनेछन् । १८ केन्द्र कायम गरिएको छ । सोही विद्यालयका प्रधानाध्यापकलाई केन्द्राध्यक्ष तोकिएको छ । सहायक केन्द्राध्यक्ष २० जना छन् । २ सय ५० भन्दा बढी परीक्षार्थी रहेको केन्द्रमा सहायक केन्द्राध्यक्ष थप गरिएको कार्यालयका प्राविधिक सहायक सुरेन्द्र मण्डलले बताए । सहायक कर्मचारी र कार्यालय सहयोगी ११ छन् । १८ परीक्षा केन्द्रमा २० परीक्षार्थी बराबर एक निरीक्षक अर्थात् जम्मा १ सय ५० निरीक्षक राखिनेछन् । गण्डकी प्रदेशको सामाजिक विकास मन्त्रालयले गण्डकी प्रदेशको मनाङ र मुस्ताङबाहेक सबै जिल्लामा सेनेटरी प्याडका लागि बजेट उपलब्ध गराएको छ । परीक्षार्थी कम र भौगोलिक विकटका कारण ती ठाउँमा बजेट दिइएको छैन । बेंसीसहर नगरपालिका शिक्षा शाखा प्रमुख गोविन्दराज पोखरेलका अनुसार २०७१ बाट विभिन्न सरकारी तथा गैरसकारी कार्यालयको सहयोगमा एसएलसी र त्यसपछि एसईईका परीक्षार्थीलाई सेनेटरी प्याडको व्यवस्था गरिँदै आएको थियो । छात्र भन्दा छात्रा धेरैस्याङ्जा एसईई परीक्षामा सयपटक स्याङ्जाबाट सहभागी हुने विद्यार्थीमा छात्रभन्दा छात्राको संख्या २ हजार ७ सय ३२ ले बढी छन् । स्याङ्जामा प्रदेशमै सबैभन्दा बढी ३३ केन्द्र तोकिएका छन् । केन्द्रमा छात्राहरूका लागि सेनेटरी प्याड व्यवस्था गर्न प्रदेश सरकारले ४० हजार रुपैयाँ उपलब्ध गराएको छ । आगामी आइतबार सुरु हुने परीक्षा लक्षित गर्दै पठाइएको रकम प्राप्त भएको शिक्षा विकास तथा समन्वय एकाइको कार्यालयले जनाएको छ ।
भारतीय सडकले नेपालमा क्षति,"(दार्चुला) : भारतले महाकाली नदी किनारमा निर्माण गरिरहेको सडकले नेपालतर्फ क्षति पुगेको छ । पैदल बाटो ठाउँठाउँमा भत्किएको छ । नदी थुनिएर ड्याम बनेको छ ।भारतले नेपालसँग जोडिएको उत्तरपश्चिम सीमा क्षेत्र लिपुलेकसम्म जोड्ने सडकलाई उच्च प्राथमिकतामा राखेर २ वर्षदेखि निर्माण तीव्र बनाएको छ । त्यसको असर भने नेपालतर्फ परेको हो । विस्फोट गराएर सडक निर्माण गर्दा दुम्लिङदेखि महाकाली सीमा क्षेत्रमा नेपालतर्फको घोडेटो बाटो, स्थानीयको घर र घरपालुवा जनावरलाई क्षति पुगेको स्थानीयले बताए । उक्त क्षेत्रमा नदी थुनिएर ३ वटा ठूला ड्याम बनेका छन् ।व्यास गाउँपालिका २ अन्तर्गतका विभिन्न ३ ठाउँमा नदी थुनिएर ड्याम बनेपछि नेपालतर्फको घोडेटो बाटोमा क्षति पुगेको स्थानीयले बताए । व्यास गाउँपालिका २ को घाँटीबगड, बयालीधार र नज्याङमा नदी थुनिएर ठूलो ड्याम बनेको व्यास गाउँपालिका १ का वडाध्यक्ष अशोक बोहराले बताए । ठूलो मात्रामा विस्फोटक पदार्थ पड्काएर सीमा नदी वारि नेपालतर्फ धेरै क्षति पुगेको छ, उनले भने, व्यास क्षेत्रमा जाने बाटो भत्किएको छ । नदी वारिपट्टि धेरै रुखहरू भाँचिएका छन् । ३ ठाउँमा बनेका ठूला ड्याम एकै पटक खुले तल्लो क्षेत्रमा ठूलो क्षति हुनसक्ने उनको भनाइ छ । दुई देशको सीमा क्षेत्र पर्ने उत्तर पश्चिमी नाका व्यास गाउँपालिका २ घाँटीबगड, बयानीधार क्षेत्रमा भारतले सडक निर्माण गरिरहेको छ । बीचमा महाकाली नदीले दुवै देशको सीमा छुट्याएको छ । दुवै देशबाट उत्तरतिर जाँदा महाकाली नदी किनार भएर बाटो छ । भारततर्फ अहिले उक्त क्षेत्रमा सडक निर्माण भइरहेको छ । नेपालतर्फ घोडेटो बाटो छ । व्यास गाउँपालिका २ दुम्लिङदेखि घाँटीबगडको माथिल्लो भेगसम्मको पूरै बाटो भत्किएर अवरुद्ध भएको छ । गत आर्थिक वर्षमा गाउँपालिकाले व्यास जोड्न निर्माण गरेको बाटोसमेत भत्किएको उनले जानकारी दिए ।"
काम रोके पुनर्निर्माणका प्राविधिकले,"गोरखा (कास) भूकम्पपछिको पुनर्निर्माणमा खटिएका प्राविधिकहरू काम ठप्प पारेर आन्दोलनमा उत्रिएका छन् । राष्ट्रिय पुनर्निर्माण प्राधिकरणको जिल्ला आयोजना कार्यान्वयन भवन एकाइको कार्यालयमा उनीहरूले गरेको तालाबन्दी भने प्रहरीले खोलेको छ । आन्दोलनमा हस्तक्षेप भएको भन्दै इन्जिनियरहरूले नाराबाजी गरेका छन् । निर्माणमा भूकम्प प्रतिरोधी मापदण्ड पुगेनपगेको, पीडितलाई प्राविधिक सल्लाह र किस्ता सिफारिसलगायत काम छाडेर प्राविधिकहरू यतिबेला सदरमुकाम केन्द्रित छन् । नियुक्तिमा भौगोलिक, प्रोत्साहन, यातायात, महँगी र सञ्चार भत्ता मासिक उपलब्ध गराउने भनेर लेखिएको छ, प्राविधिक गणेश गिरीले भने, तर चालु आवको ९ महिनासम्म कुनै पनि भत्ता पाएका छैनौं । ०७३७४ मा उक्त भत्ता प्राविधिकहरूलाई उपलब्ध गराइएको थियो । आव सकिन लागेकाले भत्ता गुम्ने चिन्तामा दबाबस्वरूप आन्दोलनमा उत्रनुपरेको प्राविधिकहरूले बताएका छन् । माग सम्बोधन नभएसम्म फिल्डमा नखटिने उनीहरूको भनाइ छ ।भूकम्पको केन्द्रविन्दु जिल्लाका ११ स्थानीय तहमा २ सय प्राविधिक पुनर्निर्माणको काममा खटिएका छन् । गाउँमा आवश्यक सुरक्षासहित काम गर्ने वातावरणको सिर्जना, दुर्घटना लगायत स्वास्थ्य बिमा लागू गर्न तथा सञ्चयकोषका लागि पहल हुनुपर्ने पनि उनीहरूको माग छ । माग पूरा नभएसम्म चरणबद्घ आन्दोलन गर्ने राष्ट्रिय पुनर्निर्माण प्राधिकरण हकहित संरक्षण संघर्ष समिति अध्यक्ष बलराम घिमिरेले बताए । प्रत्येक स्थानीय तहमा फोकल पर्सन तोकेर संघर्षका कार्यक्रम अघि बढाउने उनले बताए । तालाबन्दी संघर्षको उत्तम विकल्प नरहेको र माग सम्बोधनको प्रक्रियामा रहेकाले फिल्डमा खटिएर कामलाई निरन्तरता दिन भवनकी प्रमुख सुनीता श्रेष्ठले प्राविधिकलाई आग्रह गरिन् । केन्द्रीय आयोजना कार्यान्वयन एकाइले आइतबार प्राविधिकको माग सम्बोधनका लागि प्रस्ताव पेस भइसकेको र निर्णय प्रक्रियामा रहेको व्यहोराको पत्र पठाएको उनले जानकारी गराइन् । तर ९ महिनासम्म आलटाल हुँदै आएको भन्दै प्राविधिकहरूले भने संघर्षका कार्यक्रम जारी राख्ने अडान लिएका छन् ।"
किर्ते आरोपमा २ पक्राउ,बर्दिया (कास) सरकारी जग्गा किर्ते गरी व्यक्तिको नाममा गराउने मालपोत कार्यालयका नासु कृष्णलाल शर्मा र खरिदार भूमिराज पोखरेल पक्राउ परेका छन् । उनीहरूलाई सोमबार कार्यालयबाटै पक्राउ गरिएको प्रहरीले जनाएको छ । कार्यालय प्रमुख कृष्णप्रसाद ज्ञवालीलाई भने पक्राउ पुर्जी जारी गरिएको छ ।उनीहरूले बर्दियाको साबिक नेउलापुर गाविसका विभिन्न कित्ता नम्बरका सरकारी ऐलानी जग्गाको स्रेस्ता बनाई नेपालगन्ज उपमहानगरपालिका ३ का मजुवुल हसन अन्सारीकी पत्नी हसरतुन निशाको नाममा नामसारी गरेको आरोप छ । कार्यालय प्रमुख ज्ञवाली बिदामा भएकाले पक्राउ परेनन् । कार्यालयका कर्मचारीकै मिलेमतोमा पुस १२ गते सरकारी जग्गा व्यक्तिको नाममा नामसारी भएको छानबिनमा देखिएको निमित्त मालपोत प्रमुख रामकुमार रोकायले बताए । स्थानीय गौरी मल्ल अन्सारी सरकारी जग्गा व्यक्तिका नाममा नामसारी गरेको उजुरी गरेकी थिइन् । छानबिन गर्दा कार्यालयको स्रेस्ताको ३ वटा पाना च्यातेर जालसाजी गरी जग्गा नामसारी गरेको फेला परेको निमित्त प्रमुख रोकायाले बताए । ०७५ चैत ३ मा अन्सारीको नाममा कायम जग्गा बदर गरिएको छ ।
७ शिक्षकको एकसाथ अवकाश,"विराटनगर (कास) मोरङको बेलबारी नगरपालिका १० स्थित धीरनाथ सम्फुल विश्वास माविका ६ अस्थायी र एक स्थायी गरी ७ शिक्षकले एकैसाथ अवकाश पाएका छन् । यसले गर्दा विद्यालयको पठनपाठन र वार्षिक परीक्षा सञ्चालनमा प्रभाव पर्ने भएको छ ।कक्षा १२ सम्म पढाइ हुने विद्यालयमा निमावि तहका ३ र प्रावि तहका ३ शिक्षकले स्थायीका लागि परीक्षा दिँदा अनुत्तीर्ण भएपछि उनीहरूले स्वतः अवकाश पाएका हुन् । निमावि तहका केशवप्रसाद आचार्य, भोलानाथ खतिवडा, प्रदीप राजवंशी तथा प्राथमिक तहका हेमलक्ष्मी श्रेष्ठ, सुशीलाकुमारी राजवंशी, तीर्थलाल राजवंशी परीक्षामा अनुत्तीर्ण भएपछि पठनपाठनमा समस्या भएको प्राचार्य पूर्ण कोइरालाले बताए ।वार्षिक परीक्षा तथा नयाँ शैक्षिक सत्र सुरु हुन लाग्दा शिक्षक अभाव भएको छ । ७ शिक्षकले विद्यालय छाड्दा एकैपटक ४ वटा कक्षाको पढाइ खाली हुने गरेको कोइरालाको भनाइ छ । उनका अनुसार वार्षिक परीक्षा सञ्चालनमा पनि समस्या भएको छ । परीक्षा सञ्चालन गर्दा गार्ड बस्ने शिक्षकसमेत अभाव छ, उनले भने, पदपूर्तिका लागि नगरपालिकासमक्ष आग्रह गरिएको छ ।हाल ४ निमावि, ५ प्रावि, ५ मावि र २ जना उच्च शिक्षा अध्यापन गर्ने शिक्षक छन् । नयाँ शैक्षिक कार्यविधिअनुसार आधारभूत विद्यालयमा ९ र माविमा ७ शिक्षक छन् । नगरपालिकामा २९ शिक्षक भएको बेलबारी नगरपालिका शिक्षा शाखाका प्रमुख जीवन गड्तौलाले बताए ।"
बुटवलनारायणगढ सडक विस्तार सुरु,"(रुपन्देही) : पूर्वपश्चिम राजमार्ग अर्न्तगतको बुटवलनारायणघाट खण्ड विस्तारको काम सुरु भएको छ । निर्माणका लागि सडक विभाग अन्तर्गतको एडीबी सडक निर्देशनालयले ठेक्कामा सबैभन्दा कम रकम कबोल गर्ने चाइना स्टेट कन्स्ट्रक्सन इन्जिनियरिङ कर्पोरेसनसँग सम्झौता गरी काम आरम्भ गरेको छ । माघ २४ मा भएको सम्झौताअनुसार पहिलो चरणको विस्तारको काम ०८० साउन २२ मा सम्पन्न हुनेछ । त्यसपछि ०८४ साउन २१ सम्म निर्माण कम्पनीले नै मर्मत गर्नेछ । यस अघिका निर्माण आयोजनामा मर्मतको समयावधि १ वर्षको हुने भए पनि यो योजनामा मर्मतको अवधि ४ वर्ष राखेर नयाँ परिक्षण गर्न लागिएको छ ।विभागले एसियाली विकास बैंकको ३२ वर्षे ऋण सहयोगमा सडक विस्तार हुन थालेको हो । सडक निर्माणको कुल लागत १६ अर्ब ९९ करोड ५२ लाख ९५ हजार रुपैयाँ छ । त्यसमध्ये एडीबीले ८५ प्रतिशत रकम ऋण उपलब्ध गराउनेछ । थप रकम नेपाल सरकारकै हुनेछ । एडीबीले नेपाल सरकारलाई १ दशमलव ५ प्रतिशत ब्याजदरमा ऋण उपलब्ध गराएको एडीबीको आयोजना निर्देशनालयले जनाएको छ । आयोजना निर्देशक दीपक श्रेष्ठका अनुसार दुई खण्डमा निर्माण हुने सडकका लागि निर्देशनालयले माघ २४ गते नै सम्झौता गरिसकेको छ । निर्माण अवधि साढे ४ वर्षको हुनेछ, उनले भने, त्यसपछिको ४ वर्ष मर्मतको काम समेत निर्माण कम्पनीले नै गर्नेछ । निर्देशनालयका अनुसार १ सय १३ किमिलाई दुई खण्डमा विभाजन गरिएको छ । पहिलो खण्ड गैंडाकोटदेखि दाउन्नेसम्म ६५ किमि र दोस्रो खण्ड दाउन्नेदेखि बुटवल चौराहासम्म ४८ किमि छ । गैंडाकोटदाउन्ने खण्डको लागत ९ अर्ब १३ करोड १८ लाख ९५ हजार र दाउन्नेबुटवल खण्डको लागत ७ अर्ब ८६ करोड ३४ लाख रुपैयाँ रहेको बुटवलनारायणगढ सडक सुधार आयोजना कार्यालयका प्रमुख सुरेश न्यौपानेले बताए ।अहिले बुटवलनारायणगढ सडक दुई लेनको छ । अबको ५ वर्षमा पूरै सडक ६ लेनको बन्नेछ । सडकको २ लेनको बीचमा तीन मिटरको ग्रिनरी भाग रहनेछ । जहाँ सदावहार हरियाली देखिनेछ । विस्तारित सडक दुईतर्फ नै ७७ मिटरको बन्नेछ । एक लेन साढे ३ मिटरको हुनेछ । बस्ती क्षेत्रको झन्डै २८ किमि खण्डमा ७ मिटरको सर्भिस लेन समेत निर्माण हुने आयोजना प्रमुख न्यौपानेले बताए । सडक अन्य विकसित देशका जस्तै आकर्षक र हरियाली बन्नेछ, उनले भने, वातावरणीय सुन्दरता समेत बढाउने गरी सम्झौता भएको छ । उकालो र ओरालो पहाडी क्षेत्र रहेको दाउन्ने खण्डको १२ किमिमा ३ लेन मात्र हुनेछ । त्यहाँ उकालोमा गुड्ने सवारी साधनले २ लेन र ओरालोमा गुडिरहेको सवारी साधनले १ लेन प्रयोग गर्ने उनले बताए । दाउन्ने पहाडको ८ किमि खण्डमा भने सडक २ लेन मात्र हुनेछ ।सडक विस्तारका लागि निर्माण कम्पनीले रजहर, भूमहीमा क्याम्प निर्माण गरी काम सुरु गरेको छ । आरुङखोलामा सामग्री राख्नका लागि क्याम्प निर्माण भइरहेको आयोजनाका इन्जिनियर युवराज पाण्डेले बताए । सडकको शुक्रबार प्रधानमन्त्री केपी ओलीले शिलान्यास गर्दै छन् । सडक विस्तारको प्रारम्भिक काम सुरु भइसकेको छ, इन्जिनियर पाण्डेले भने, अहिले सडक निर्माणको क्षेत्रमा पर्ने रुख कटानका लागि लगत संकलन गर्ने काम भइरहेको छ । विद्युत्का पोल सिफ्टिङको काम पनि भइरहेको उनले बताए । सडक निर्माणका क्रममा बुटवलदेखि गैंडाकोटसम्म सडकको दुवै किनारामा रहेका झन्डै ११ हजार रुख काट्नुपर्ने भएकाले त्यसको प्रक्रियासमेत अघि बढेको आयोजनाले जनाएको छ ।"
वन अतिक्रमण गरी हाटबजार,"(कपिलवस्तु) : बुद्धभूमि नगरपालिका ४ स्थित हनुमान चोकलाई पूर्वपश्चिम राजमार्गले उत्तरदक्षिण विभाजित गरेको छ । त्यसैले यहाँको जमिनको भाउ पनि महँगो छ । यो चोक राष्ट्रिय वन क्षेत्र हो । जिल्लास्थित भूमि बिचौलियाले त्यही जग्गामा आँखा गाडेका छन् । अतिक्रमण गरी चोकमा झुप्रा निर्माण गरिएपछि ०६९ मा वन कार्यालयले हटाएको थियो । प्रहरी परिचालन गरी २ सय झुप्रा हटाइएको थियो । निकै दबाब सहनुपरेको थियो, तत्कालीन जिल्ला वन अधिकृत कृष्णप्रसाद पोखरेलले भने, ज्यानको धम्की आयो । त्यसको १ वर्षसम्म चोक खाली थियो । त्यसपछि घर निर्माण थालियो । अहिले ठूलो बजार हुन लागेको छ ।उक्त चोकमा भइरहेको अतिक्रमणलाई नगरपालिकाले संस्थागत गरिरहेको छ । स्थानीय राजनीतिक दलका प्रतिनिधिले उक्त जग्गामा बजार व्यवस्थापनको माग गर्दै ०७१ मा वन मन्त्रालयमा निवेदन हाले । अहिले उनीहरूले नगरपालिकालाई उपयोग गरेका छन् । चोकबाट ६ सय मिटर दक्षिणमा नगरपालिकाको कार्यालय छ । नगरपालिकाको केन्द्र हनुमान चोकमा सार्ने भनेर नगरसभाले ०७५ भदौ २७ मा निर्णय गरेको थियो । संघीय मामिला तथा सामान्य प्रशासन मन्त्रालयले उक्त निर्णय सदर गर्दै राजपत्र भाग (५) मा ०७५ फागुन १४ गते सूचना प्रकाशित गरिसकेको छ । राजपत्रमा सूचना प्रकाशित भएपछि वन क्षेत्रमा केन्द्र सार्ने निर्णयले वैधानिकता पाएको छ । उक्त चोक आसपास ४ हेक्टर बढी वन अतिक्रमण गरिएको छ । स्थानीय सरकार सञ्चालन ऐन २०७४ को दफा ११ मा गाउँपालिकाको काम, कर्तव्य र अधिकार उल्लेख छ । त्यसको दफा ड (१) मा वन जंगल, वन्यजन्तु, चरा, वातावरण र जैविक विविधता सम्बन्धी नीति कानुन, मापदण्ड योजना कार्यान्वयन, अनुगमन र नियमन गर्ने उल्लेख छ । त्यसविपरीत नगरपालिकाले राष्ट्रिय वन अतिक्रमण गर्न थालेको छ । केही ठाउँमा सामुदायिक वन अतिक्रमण गरेको छ । वन क्षेत्रमा सञ्चालन भएका केही योजनामा लगानी गरेर काम पूरा गरिसकेको छ । केहीमा बजेट विनियोजन गरी प्रक्रिया अघि बढाएको छ । चोकमा निर्माण गरिएका झुप्रामा ०६९ मा वनले आगो लगाएर हटाएपछि यहाँ धर्मशाला निर्माणको माग राखियो । विभिन्न ठाउँबाट सहयोग उठाए चोकबाट टिक्कर जाने बाटोको पश्चिमपट्टि २ कोठाको पक्की धर्मशाला बनाए । त्यहाँ अहिले नगरपालिकाको कृषि र पशु शाखा छ । त्यसैको आडमा टिक्कर र तौलिहवा जाने बाटोको पूर्वपश्चिम अतिक्रमण गरी फुसको छाप्रा बनाइएका छन् । त्यहीँ व्यापार गरिरहेका छन् । वनमा ठूलो हनुमानको मूर्ति बनाइएको छ । त्यहीँ छेउमा साप्ताहिक हाटबजार लाग्ने गरेको छ । अहिले वनमा बसपार्क निर्माण गरिएको छ । नगरपालिकाको कार्यालय उपयुक्त ठाउँमा छैन, नगर प्रमुख केशव श्रेष्ठले भने, त्यही भएर हनुमान चोकको २ सय बिघा उपयोगको माग गरी मन्त्रिपरिषद्मा पठाएका छौं । प्रक्रिया पुर्याएर कार्यालय सार्ने जनाउँदै उनले वन अतिक्रमण गर्ने नियत नभएको बताए । संघीय मामिला तथा सामान्य प्रशासन मन्त्रालयले नगरपालिकाको केन्द्र हनुमान चोक राख्न स्वीकृति दिएको छ, उनले भने, त्यसकारण हामीले लेटरप्याडमा हनुमान चोक राखेका छौं । नगरपालिकाले राष्ट्रिय वन क्षेत्रमा बहुउद्देश्यीय सभाहल बनाउने निर्णय गरेको छ । हनुमान चोकदेखि ५ सय मिटर पश्चिमदक्षिण सभागृह बनाउन गृहकार्य थालेको छ । गाउँपालिकामा प्रतिनिधित्व रहेका सबै दलको बैठक बसेर उक्त निर्णय गरिएको हो । त्यसका लागि करिब ३ हेक्टर छनोट गरिएको छ । जथाभावी वन क्षेत्र उपयोग गर्न नपाइने डिभिजन वन कार्यालयका अधिकृत ईश्वरीप्रसाद पौडेलले बताए । मन्त्रिपरिषद्ले निर्णय नगरेसम्म आधिकारिक हुँदैन, उनले भने, जथाभावी गरे हामी कारबाही गर्छौं ।"
१०० वर्ष पुरानो पुलकै भर,"(जाजरकोट) : नदीखोलामा धमाधम झोलुंगे पुल निर्माण भइरहेका छन् । तुइन विस्थापन गर्ने र पुल निर्माण गर्ने कार्यले तीव्रता पाएको छ । केही वर्षयता निर्माण भएका पुल ४५ वर्षमै मर्मतसम्भार गर्नुपर्ने अवस्थामा पुग्छन् । तर, जाजरकोटको भेरी नदीस्थित मटेला पुलमा भने बटुवाले सय वर्षदेखि वारपार गरिरहेका छन् । भेरी नगरपालिका ११, मटेला र पश्चिम रुकुमको चौरजहारी जोड्ने पुल विकासको उत्कृष्ट नमुना पनि बनेको छ । पुरै फलामले बनेको पुलका सामग्रीमा खियासमेत लागेका छैनन् । पुलका पिलर तथा लठ्ठा पनि दुरुस्तै रहेको प्राविधिकको भनाइ छ । अहिलेसम्म पुलमा अन्य कुनै क्षति भएको छैन । पुल राणा प्रधानमन्त्री चन्द्रशमशेरले १९८२ सालमा निर्माण गरेका थिए । भेरी नदीको मटेला पुल नेपालमा विकास योजनाको उत्कृष्ट नमुनाको रूपमा हरेको भेरी नगरपालिका ३, पीपलडाँडाका ७४ वर्षीय केशवजंग शाह बताउँछन् । तत्कालीन जाजरकोटी राजाकी छोरी बालकुमारी शाहको सक्रियतामा पुल निर्माण भएको थियो । बालकुमारी चन्द्रशमशेरकी कान्छी रानी थिइन् । बालकुमारीले जाजरकोटको खलंगामा बसोबास गर्ने आफ्ना माइतीलाई भेरी नदी वारपार गर्न असुविधा हुँदा पुल निर्माणका लागि आग्रह गरेपछि चन्द्रशमशेरले मटेलामा झोलुंगे पुल बनाइदिएको शाहले बताए । पुल बन्नुअघि यहाँका बासिन्दालाई रुकुम, सल्यान, सुर्खेतलगायत ठाउँमा आवतजावत गर्न डुंगाको सहायताले भेरी नदी वारपार गर्नुपर्ने बाध्यता थियो । भेरी नदी डुंगा तथा पौडी खेलेर वारपार गर्ने क्रममा पटकपटक स्थानीयको ज्यान जाने गरेको घटनाप्रति बालकुमारी चिन्तित भएर चन्द्रशमशेरलाई पुल निर्माण गर्न बाध्य पारेको उनको भनाइ छ । चन्द्रशमशेरले पुल निर्माणमा केही समय बेवास्ता गर्दा बालकुमारीले दरबारमा खानासमेत नखाएरै बसेको सुन्नमा आएको थियो, निकै प्यारी पत्नी भएकाले पनि बालकुमारीको आग्रहलाई स्विकारेर पुल निर्माण गराएको किंवदन्ती छ, शाहले भने, मटेला पुल निर्माण भएपछि जाजरकोटवासीलाई रुकुम, सल्यानलगायत ठाउँमा आवतजावत गर्न सहज भएको थियो । पुल निर्माणका लागि स्कटल्यान्डको एवरडिनस्थित जोन एम हेन्डरसन एन्ड कोअपरेसन लिमिटेड कम्पनीले सम्पूर्ण सामग्री उत्पादन तथा जडान गरेको थियो । पुल निर्माणमा के कति लागत खर्च भएको थियो भन्ने यकिन विवरण थाहा नभएको इन्जिनियर नीरज शाहले बताए । पुलको डिजाइनिङ नेपालका प्रथम इन्जिनियर कुमारनरसिंह राणाले गरेको उनले जनाए । ९० मिटर लम्बाइको पुल नेपालकै पहिलो झोलुंगे पुल भएको शाहको दाबी छ । पुलका सामग्री २० हात्ती र स्थानीयले निर्माणस्थलमा पुर्याएको स्थानीय अगुवाको भनाइ छ । नेपालगन्जदेखि दुई महिना लगाएर पुलका सामग्री भेरी किनारा हुँदै मटेला पुगेको थियो । स्थानीयले पुलका सामग्री ढुवानी गर्दा खाना खर्चबाहेक अन्य रकम पाएका थिएनन् । मटेला पुलमा दैनिक सयौं सर्वसाधारण आवातजावत गर्छन् । देशकै सबैभन्दा पुरानो र गुणस्तरीय मटेला पुल पुरातात्त्विक सम्पदाको रूपमा दर्ता गरेर ऐतिहासिक महत्त्वलाई जोगाउनुपर्ने शाहको भनाइ छ । केही समययता पुलका प्लेट र जाली जीर्ण बन्न थालेको जिल्ला समन्वय समिति उपप्रमुख ज्ञानीप्रसाद शर्माले बताए । इतिहास र विकासको उत्कृष्ट नमुना झल्काउने यो पुल पर्यटकीय दृष्टिकोणले पनि महत्त्वपूर्ण भएको उनले जनाए । ऐतिहासिक पुलको मर्मतसम्भार तथा सुरक्षामा सरोकारवालाको ध्यान जान जरुरी भएको उनी बताउँछन् ।"
मादीमा बर्डफ्लु,"पोखरा (कास) कास्कीको मादी गाउँपालिका३ याङ्जाकोटमा घरायसी प्रयोजनका लागि पालिएका स्थानीय तथा गिरिराज जातका कुखुरामा बर्डफ्लु भेटिएको छ । बर्डफ्लु पुष्टि भएपछि सोमबार उक्त क्षेत्रमा चारकिल्ला तोकेर पक्षी तथा पक्षीजन्य वस्तुको बेचबिखन र बिक्रीवितरणमा रोक लगाइएको छ ।मादी ४ तारकाङस्थित ध्रुव माविका विद्यार्थीमा केही समयअघि भाइरलको प्रकोप देखिएको थियो । अधिकांश विद्यार्थी बिरामी परेपछि उक्त क्षेत्रबाट १७ वटा नमुना संकलन गरी प्रयोगशाला पुर्याइएको थियो । प्रयोगशालामा सन्तु परियारको घरमा रहेका कुखुरामा एचपीएआई बर्डफ्लुअन्तर्गतको एच५एन१ नामक जीवाणु भेटिएको पशुपक्षी रोग अन्वेषण प्रयोगशाला पोखराले जनाएको छ । बर्डफ्लु भएको फागुन २८ मा पुष्टि भए पनि सार्वजनिक गर्ने प्रक्रिया मिलाउँदा आइतबार मात्र कास्की प्रशासनलगायतलाई जानकारी आएको थियो । बर्डफ्लुको पुष्टि भएपछि सोमबार बिहान प्रमुख जिल्ला अधिकारी चक्रबहादुर बुढाको अध्यक्षतामा सरोकारवालाको बैठक बसेर बर्डफ्लु देखिएको क्षेत्रमा सतर्कता अपनाउने निर्णय गरेको थियो । निर्णयअनुसार पशुपक्षी रोग अन्वेषण प्रयोगशाला पोखराका प्रमुख केदारराज पाण्डेको नेतृत्वमा प्राविधिक टिम पुगेर उक्त क्षेत्रमा चार किल्ला तोकेर केही कुखुरा नष्ट गरेको छ । टोलीले चारकिल्ला तोकेर पक्षी तथा पक्षीजन्य पदार्थ ओसारपसार र बिक्रीवितरणमा रोक लगाएको छ । सन्तु परियार, आइत परियार, कीर्तिमान गुरुङ, सन्तराम परियार र खिमबहादुर विकको घरमा रहेका ७७ वटा स्थानीय र गिरिराज जातका कुखुरा नष्ट गरिएको छ । ३५ केजी दाना, ८५ अण्डा र १० केजी सुलीसोत्तर पनि नष्ट गरिएको छ ।बर्डफ्लु देखिएपछि पशुसेवा तालिम केन्द्रमा नियन्त्रण कक्ष स्थापना गरिएको छ । केन्द्र प्रमुख तथा नियन्त्रण कक्षका सूचना अधिकारी ग्रीष्म न्यौपानेका अनुसार एउटा नमुनामा बर्डफ्लुको पोजिटिभ देखिएपछि तत्कालै सम्बन्धित ठाउँमा पुगेर पक्षी र पक्षीजन्य पदार्थ नष्ट र निःसंक्रमणको काम गरिएको हो । त्यस क्षेत्रमा चुना पनि छरिएको छ । गाउँपालिकाका प्रमुख प्रशासकीय अधिकृत युवराज अधिकारीले गाउँमा कुनै त्यस्तो भयावह अवस्था नरहेको बताए ।"
उद्योग खोले २० वर्ष कर छुट,"(धनुषा) : प्रदेश २ मा उद्योग खोले २० वर्षसम्म सबै कर छुट दिने यहाँको सरकारले निर्णय गरेको छ ।सोमबारको मन्त्रिपरिषद् बैठकले उद्योगमैत्री वातावरण बनाउन कर छुटसहित ५ योजना ल्याएको प्रदेश २ सरकारका मुख्य न्यायाधिवक्ता दीपेन्द्रकुमार झाले बताए । २० वर्षसम्म सबै कर छुट दिने मुख्य निर्णय हो, झाले कान्तिपुरसित भने, सहज रूपमा उद्योगलाई चाहिने जग्गा उपलब्ध गराइदिने, प्रदेशभित्र उद्योग सुरक्षा एकाइ गठन गरी औद्योगिक सुरक्षा दिने, उद्योग दर्ता ३ घण्टामा पूरा गर्ने र उद्योग क्षेत्रभित्र नियमित विद्युत् प्रदान गर्ने अन्य निर्णय हुन् । नियमित विद्युत् आपूर्तिका लागि विद्युत् प्राधिकरणसँग छलफल गरिरहेको उनले बताए । यो तत्कालीन निर्णय हो । यसलाई कानुनमै उल्लेख गरेर लगानीकर्तालाई विश्वस्त बनाउने छौं, उनले भने, त्यसका लागि उद्योगसँग सम्बन्धित विधेयकको मस्यौदा तयार भइरहेको छ । सरकारले उद्योग स्थापनाका लागि निःशुल्क जग्गा उपलब्ध गराउने भएको छ । मुलुकभर रहेका उद्योगहरूको संख्याका आधारमा प्रदेश २ तेस्रो स्थानमा छ । राष्ट्र बैंकले गरेको एक अध्ययनअनुसार मुलुकभर ४ हजार ७६ उद्योग छन् । यसमध्ये ८ सय १२ वटा उद्योग प्रदेशमा २ मा छन् । सबैभन्दा बढी प्रदेश ३ मा ९ सय ६५ र त्यसपछि प्रदेश ५ मा ८ सय २७ उद्योग रहेको उक्त अध्ययनले देखाएको छ । त्यसपछि प्रदेश २ को स्थान आउँछ । कुनै लगानीकर्ताले यसो गरिदिए हुने भनेर यो निर्णय गरेको हैन, झाले भने, लगानीकर्तालाई आकर्षित गर्न सरकारले छलफल गरेर यो निर्णयमा पुगेका हौं ।राष्ट्र बैंकको अध्ययन प्रतिवेदनअनुसार प्रदेश २ को उद्योग क्षेक्रमा हाल ५१ हजार ४ सय २३ जनशत्ति संलग्न छन् । यसमध्ये ४९ हजार ८ सय २० जनाले रोजगारी गरिरहेका छन् । प्रदेश २ का उद्योगमा ३३ अर्ब ५५ करोड रुपैयाँ उद्योगहरूको स्थिर सम्पत्ति रहेको छ ।"
मोबाइल सेवा नवीकरण शुल्क २० अर्ब,सरकारले २०६९ जेठमा राजपत्रमा सूचना प्रकाशित गर्दै आधारभूत टेलिफोन सेवाको अवधारणा ल्याएको थियो । आधारभूत टेलिफोन सेवाको अनुमतिमा मोबाइल सेवाको अनुमतिपत्र पनि पर्छ ।हाल यूटीएल र स्मार्ट टेलिकमसँग आधारभूत टेलिफोन सेवाको अनुमतिपत्र छ । राजपत्रमा प्रकाशित सूचनाअनुसार आधारभूत टेलिफोन सेवाको नवीकरण शुल्क प्रस्ट छ । आधारभूत टेलिफोन सेवाको अनुमतिपत्रका लागि ३५ करोड ७५ लाख रुपैयाँ कामय गरेको छ । यो अनुमतिको १० वर्षपछि प्रति ५ वर्षमा २० अर्ब १३ करोड २७ लाख रुपैयाँ नवीकरणबापत तिर्नुपर्ने प्रावधान छ ।पहिलो पटक नवीकरणका लागि २० अर्ब तिर्ने सर्त राखे पनि एनसेल र नेपाल टेलिकमबीच कसले पहिलो नवीकरण शुल्क तिर्ने भन्ने विवाद भएपछि २०६९ असोज १४ गते बाबुराम भट्टराई नेतृत्वको सरकारले दुवै कम्पनीलाई ८ किस्तामा रकम बुझाउने सुविधा दिएको थियो । सोही सुविधाको उपभोग गर्दै दुवै कम्पनीले किस्तामा शुल्क तिरेका हुन् ।नीतिगत अन्योल हुँदा प्राधिकरणले पछि सरकारले गर्ने निर्णयअनुसार नवीकरण शुल्क तिर्नुपर्ने सर्तसहित टेलिकमसँग १८ करोड ९० लाख रुपैयाँ मात्र लिएर २०७१ मा अनुमति नवीकरण गरेको थियो । अब नवीकरण शुल्क कायम भएपछि टेलिकमले २०७१ मा नवीकरण गर्दाको बाँकी शुल्क पनि तिर्नुपर्ने हुन्छ ।
अप्ठेरोमा चिनियाँ अर्थतन्त्र,"बेइजिङ (द न्युयोर्क टाइम्स) पश्चिमी चीनको चङकिङ महानगरका तीन ठूला मोटर एसेम्ब्ली कारखाना अहिले सुनसान छन् । जिआङसु प्रदेशको पूर्वी भेगका सयौं रासायनिक कारखाना बन्द भएको धेरै भयो भने गुआङदोङ प्रदेशका उद्योगमा कामदारहरू काम नभएर फुर्सदिला बनेका छन् । समग्रमा भन्दा चीनको विशाल अर्थतन्क्र अहिले चिसिने त्रममा छ ।सन् २०१८ को पछिल्ला तीन महिनामा चिनियाँ अर्थतन्त्र विश्व वित्तीय संकटयताकै सुस्त गतिमा चलेको चिनियाँ अधिकारीले बताएका छन् । चीनको वार्षिक आर्थिक विकासको दर यसपटक ६५ प्रतिशतमा झरेको छ । अमेरिकासँगको व्यापार युद्धपछि विकासक्रम झनै सुस्ताएको छ । यो साता सार्वजनिक भएको तथ्यांक हेर्दा यहाँको उत्पादनमूलक क्रियाकलापमा नयाँ माग आउन छोडेको र खुद्रा बिक्री घटेको देखिन्छ ।विगतमा चीनले आर्थिक मन्दीका बेला विश्वलाई सघाएको थियो । यस पटक आफैं कमजोर आर्थिक स्थितिमा पुगेको छ । ८ महिनायता अटोमोबाइल बजार सबभन्दा अप्ठ्यारोमा परेको छ । स्मार्टफोनको बिक्री घटिरहँदा घरजग्गा बजार गतिहीन बनेको छ । पश्चिमसँगको व्यापार द्वन्द्व र वैदेशिक लगानीमा बेइजिङको कडा नीतिका कारण स्थानीय र विदेशी कम्पनीलाई चीनमा लगानी गर्न गाह्रो परेको मानिन्छ । यसबारे चीनले यसै साता नयाँ ऐन पारित गरेपछि सहज हुने अनुमान गरिएको छ । चीनमा युरोपेली लगानी घटदो छ, युरोपियन युनियनको ट्रेड कमिस्नर सेसिलिया मलम्स्ट्रम भन्छिन्, प्रविधि हस्तान्तरण, पारदर्शिता अभाव, स्थानीय कम्पनीका दाँजोमा हुने विभेद आदिका कारण त्यहाँ व्यापार गर्न जटिल भएकाले यस्तो भएको हो । चिनियाँ प्रधानमन्क्री ली कच्याङले शुत्रबार देशको अर्थतन्त्र सुस्ताउँदै गएको र यसबाट अनेक अप्ठ्यारा आउन सक्ने बताएका थिए । उनले विदेशमा सञ्चालित चिनियाँ प्रविधि कम्पनीले बेइजिङको आदेशमा त्यहाँको गुप्तचरी गर्ने कुरा झूट भएको पनि दाबी गरे । चिनियाँ अर्थतन्त्र अधोगतितर्फ ढल्केको भन्दै उनले अब बलियो कदम चाल्नु आवश्यक भएको अभिव्यक्ति दिएका थिए । हामीले कडा उपाय अपनाएर यो अवस्थासँग जुध्नु छ, लीले भने, कम्पनी करमा भारी कटौती होला । सरकारी बैंक र सरकारी उद्योगलाई बेइजिङसँग आफ्नो मुनाफा बाँड्न अनुरोध गरिनेछ । उनले भनेजस्तो गर्न राजनीतिक रूपमा जटिल हुने देखिन्छ । कम्युनिस्ट पार्टीले राजनीतिक नियन्त्रण, आफ्ना लाखौं पार्टी सदस्यलाई रोजगारी प्रदान गर्न र आर्थिक मन्दीलाई अन्त्य गर्न सरकारी बैंक र संस्थामाथि भर पर्दा गाह्रो हुने अनुमान गरिएको छ । चीनले आफ्नो बजेट घाटा देशको आर्थिक उत्पादनको ३ प्रतिशतभन्दा कम राख्न चाहेको छ । स्थानीय सरकारले भने अस्पष्ट वित्तीय माध्यमबाट ऋण लिएर सरकारी दस्तावेजमा ऋण उल्लेख नगर्ने गरेको छ । ली सहभागी भएको सम्मेलनअघि चीनको संसद् नेसनल पिपल्स कंग्रेसले वैदेशिक लागनीसम्बन्धी नयाँ कानुन पारित गरेको थियो । यसलाई अमेरिकासँगको व्यापार वार्ता सहज गर्ने पहलका रूपमा समेत लिइएको छ । विदेशी उद्योगलाई चिनियाँ प्रतिस्पर्धीसरह कानुनी अधिकार प्रदान गर्न ट्रम्प प्रशासनले चीनलाई दबाब दिँदै आएको थियो । नयाँ कानुनमा पनि चिनियाँ संसद्ले कर्पोरेट ट्रेड सेक्रेट सुरक्षित राखेर स्थानीयलाई राम्रो जागिर दिन मिल्ने खालको व्यवस्था समेटेको छ । नयाँ व्यवस्था सामान्य खालकै छन्, चीनस्थित अमेरिकी च्याम्बर अफ कमर्सका अध्यक्ष टिमोथी पी स्ट्राटफोर्डले भनेका छन्, यसले विदेशी कम्पनी वा वैदेशिक लगानीमा सञ्चालित कम्पनीका विद्यमान थुप्रै चासोलाई सम्बोधन गरेको छैन । नयाँ व्यवस्थाले पनि विदेशी व्यापारीलाई कानुनी असुविधा छोडेको उनले बताएका छन् । प्रधानमन्त्री लीले भने आफूहरूले स्थानीय र विदेशी उद्योगलाई समान व्यवहार गर्ने दाबी गरेका छन् । चिनियाँ सरकार, घरधुरी र गैरवित्तीय व्यापारको ऋण सन् २००७ मा कुल गार्हस्थ उत्पादको १४६ प्रतिशतबाट सन् २०१८ मा २५३ प्रतिशत पुगेको छ । यो उच्च वृद्धि दर हो । पछिल्लो २५ वर्षमा चीनले आफूलाई विश्वका ठूलो अर्थतन्त्रमध्ये दोस्रो स्थानमा पार्न सफल भएको थियो । विश्वका आधाजसो स्टिल, तामा, कोइला र सिमेन्ट चीन जानेका गरेका छन् भने सुँगुरको मासु र धानसमेत ठूलो मात्रामा चीनले लिन्छ ।"
ब्याजमा बार्गेनिङ नगर,"ती संस्थाले बजारमा तरलता अभावको मौका छोपेर निक्षेपमा उच्च ब्याजदरका लागि बैंकसँग बार्गेनिङ गर्दै आएका छन् । यद्यपि पछिल्लो समयमा राष्ट्र बैंकले संस्थागत निक्षेप सम्बन्धमा सामान्य कडाइ गर्न थालेको छ । यसकारण ब्याजदरको मोलमोलाई केही कम भएको जानकारहरू बताउँछन् । नागरिक लगानी कोष ऐनको संशोधन विधेयकमा पनि कोषको लगानी पुँजी बजारमा केन्द्रित गर्ने उल्लेख छ । कार्यक्रममा अर्थमन्त्री खतिवडाले सञ्चालनमा रहेको सबै सामाजिक सुरक्षासम्बन्धी काम गर्ने कोषलाई एउटै छानामुनि ल्याउनुपर्ने बताए । मुलुकमा अनिवार्य बचतको परिणाम बढाउन पनि उनले आग्रह गरे । स्वेच्छिक बचतले मात्र मुलुकलाई आवश्यक पर्ने पुँजी जुटाउन नसकिने भएकाले अनिवार्य बचततर्फ जानुपर्ने उनको भनाइ थियो । वित्त बजारको बलियो संस्था बन्ने सोचले काम गर्नुहोस्, उनले भने । कोषले पूर्वाधार, कृषिजस्ता क्षेत्रमा लगानी विस्तार गर्न राष्ट्र बैकका कामु गभर्नर चिन्तामणि सिवाकोटीले आग्रह गरे । कोषसाग ठूलो पुँजी रहेको बताउँदै उनले भने, त्यो पुँजी पुँजी बजारमार्फत पूर्वाधार विकासमा लगानी गरी अर्थतन्त्रमा योगदान बढाउन सकिन्छ । कार्यक्रममा कोष सञ्चालक समितिका अध्यक्ष रामचन्द्र भट्टराईले उच्च आर्थिक विकास गर्ने अठोटलाई टेवा पुर्याउन कोषले आफूलाई अझ सुदृढ बनाउँदै लगगेको बताए । आउँदा दिनमा कृषि, पर्यटन, ऊर्जा र पूर्वाधार निर्माणजस्ता उत्पादनशील क्षेत्रमा लगानी विस्तार गर्दै लैजाने होम्रो योजना हो, उनले भने, कोषको लगानीलाई पारदर्शी एवं प्रभावकारी बनाउन तथा पुँजी बजारमा दरिलो उपस्थितिका देखाउन प्रसायरत छौं । कोषले निरन्तर रूपमा बजारबाट सेयर खरिद गरिरहेकाले सेयर बजारमा देखिने अप्रत्याशित मूल्य बढ्ने वा घट्ने प्रवृत्तिलाई एउटा सीमाभित्र कायम राख्न सहयोग पुग्ने उनले दाबी गरे । कोषका कार्यकारी निर्देशक रमण नेपालले कोषले ११ वटा बचत कार्यक्रम सञ्चालन गरी पुँजी बजार सेवा पनि दिइरहेको बताए ।"
चिउरी महको माग बढ्दो,"(हेटौंडा) : मकवानपुरमा उत्पादित चिउरीको महको माग बजारमा बढ्दो छ । यहाँका चेपाङले उत्पादन गरेको चिउरीको मह खरिद गर्न व्यापारीले पहिले नै अर्डर दिनुपर्छ । चिउरीको महको बजार व्यवस्थापनको जिम्मेवारी लिएको लोथरस्थित जनचेतना कृषि सहकारी संस्थामा मह खरिद गर्न उपभोक्ता तथा व्यापारीहरूले कम्तीमा एक साता कुर्नुपर्छ । विगतमा चिउरीको महको माग यस्तो थिएन अहिले बढदो छ, सहकारीका बजार व्यवस्थापक दिनेश चेपाङले भने, चिउरीको मह लिन आउनेहरूलाई दिन सकिएको छैन । राक्सिराङ गाउँपालिका ६ काँकडाका चेपाङहरूले उत्पादन गरेको मह सहकारी संस्थामा बिक्री गर्ने गरेका छन् । सहकारीले खरिद गरेको मह मेसिनले प्रशोधन गरी बिक्री गर्ने गरेको छ । चिउरीको मह प्रशोधन गरेपछि माग बढेको छ, बजार व्यवस्थापक चेपाङले भने, माग मात्र होइन, उत्पादन पनि बढेको छ । सहकारी संस्थाले प्रतिकेजी २ सय ५० रुपैयाँमा खरिद गरेको मह प्रतिकेजी ४ सय रुपैयाँदेखि ५ सय रुपैयामा बिक्री गर्ने गरेको छ । महलाई शुद्धीकरण र गुणस्तरीय बनाउनका लागि प्रशोधन मेसिन प्रयोग गरिन्छ । सहकारी संस्थाद्वारा संकलित मह काठमाडौंको हिमालयन हनी कम्पनीले खरिद गर्ने गरेको छ । लोथर बजारमा फुटकर पनि बिक्री गर्ने गरेको छ । हिमालयन हनीलाई मागअनुसार मह नै पुर्याउन नसकिएको सहकारी संस्थाले जनाएको छ । ऊक्त संस्थाले अहिलेसम्म २५ टन मह बित्री गरिसकेको छ । यो वर्ष ४५ टन मह बिक्री हुने अनुमान छ, व्यवस्थापक चेपाङले झने, गत वर्ष ४० टन मह बिक्री गरिएको थियो, अहिलेको वर्ष ५ टन बढी बित्री गरिन्छ, महको उत्पादन नै बढेको छ । गत वर्ष काँकडामा चार हजार ५ सय घार मौरी थिए । यो वर्ष ५ हजार ५ सय घार पुगेका छन् । गत वर्ष मौरीपालनमा ८० जना कृषकहरू संलग्न थिए भने अहिले सय जनाभन्दा बढी छन् । चिउरीको महको गुणस्तर उत्कृष्ट र अर्गानिक भएको ठहर भएपछि बजारमा यसको माग बढेको हो । गत वर्ष उक्त सहकारी संस्थाले १ करोड ५० लाखभन्दा बढी मूल्यको मह बिक्री गरेको थियो । चिउरीको मह मंसिरदेखि चैतको पहिलो सातासम्म उत्पादन हुने गर्छ । महबाट मात्र राक्सिराङ गाउँपालिका ६ साविकको काँकडा गाविसमा बर्सेनि २ करोड रुपैयाँ भित्रिने गर्छ । दुई वर्षदेखि बाहिरबाट मौरी चराउन ल्याउन पूर्ण रूपमा रोकेका छौं, वडाध्यक्ष सिंहलाल चेपाङले भने, स्थानीयवासीले व्यावसायिक रूपमा मौरीपालन सुरु गरेका मात्र छैनन्, मनग्गे आम्दानी लिन थालिसकेका छन् । चिउरीको रसबाट बनेको मह गुणस्तर र स्वास्थ्यवर्द्धक हुने भएकाले चिउरीको मह ग्राहकहरूले खोजीखोजी खरिद गर्ने गरेका छन् । विगतमा चेपाङ समुदायहरूले मुढेघारमा स्थानीय सेरेना जातका मौरी पाल्थे । अहिले विकासे मेलिफेरा जातको मौरी आधुनिक घारमा पाल्ने गरेका छन् । चिउरीको जंगललाई नै लक्ष्य गरेर चेपाङहरूले आधुनिक ढंगले मौरीपालन सुरु गरेका हुन् । साविकको काँकडा गाविसमा मात्रै साढे २ लाखभन्दा बढी चिउरीको रूख रहेका छन् । चेपाङ जातिको संस्कृति र जीवनसँग जोडिएको चिउरीको संरक्षण काँकडा चेपाङहरूले विगत चार वर्षदेखि अभियान नै सञ्चालन गरेका छन् । विषादी छर्न रोक व्यावसायिक रूपमा मौरीपालन गर्ने राक्सिराङ गाउँपालिका ६ काँकडाका खेतबारीमा रासायनिक मल र विषादी प्रयोग गर्न रोक लगाइएको छ ।विषादीका कारण मौरी मर्ने भएकाले उनीहरूले विषादी प्रयोग गर्न रोक लगाएका हुन् । राक्सिराङ ६ सिलिङेका कृषकहरूले खेतबारीमा विषादी र रासायनिक मल प्रयोग गर्दैनन् । खेतबारीमा हालेको विषादीका कारण स्थानीय मौरी मर्ने भएकाले विषादी प्रयोग गर्न रोक लगाएको वडाध्यक्ष सिंहबहादुर चेपाङले बताए । मौरी संरक्षण र अर्गानिक मह उत्पादन गर्ने उद्देश्यले फलफूल र तरकारीलगायत कुनै पनि बालीमा रासायनिक मल र विषादी प्रयोग गर्न रोक लागएका हौं, उनले भने । चिउरीको रसको मह गुणस्तरयुक्त हुँदाहुँदै पनि अर्गानिक मह उत्पादन गर्नका लागि स्थानीयवासीले विषादी प्रयोग गर्न छाडेका छन् । महको आम्दानीबाट हौसिएका उक्त क्षेत्रका बासिन्दाले गत वर्षदेखि बाहिरका मौरीपालकहरूलाई मौरी चराउन ल्याउन रोक लगाएका छन् ।"
ह्याप्पी न्यू यामाहा अफर,"काठमाडौं (कास) एमएडब्लु इन्टरप्राइजेजले नयाँ वर्ष ०७६ लाई लक्षित गरी ह्याप्पी न्यू यामाहा योजना ल्याएको छ । यो योजनामा यामाहाका सात सय ग्राहकले सुनको सुक्का जित्ने मौका पाउने जारी विज्ञप्तिमा छ । कम्पनीका अनुसार हरेक खरिदमा ग्राहकले एउटा स्क्र्याच कार्ड पाउने, जसमा एक लाख रुपैयाँसम्म नगद छुट प्राप्त गर्न सक्नेछ । नयाँ वर्ष योजना अवधिभर यामाहाका हरेक डिलरमा साप्ताहिक लकी ड्र गरिनेछ जसको विजेताले यामाहाको तर्फबाट सुनको सिक्का जित्ने जनाइएको छ । यामाहाका मोटरसाइकल र स्कुटरहरू प्याटेन्टेड ब्लू कोर इन्जिनजडित छन् ।"
इसेवाबाटै आईईएलटीएसको शुल्क भुक्तानी,"काठमाडौं (कास) आईडीपी एजुकेसनले नेपालमा सञ्चालन गर्दै आएको आईईएलटीएस परीक्षाको शुल्क भुक्तानी ईसेवामार्फत गर्न सकिने भएको छ । यस सम्बन्धमा दुई संस्थाबीच सम्झौता भएको छ । विश्वभरिका ६० भन्दा धेरै देशमा आईईएलटीएस परीक्षा सञ्चालन गर्दै आएको आईडीपीले नेपालमा काठमाडौंलगायत पोखरा, चितवन, बुटवल, विराटनगर र विर्तामोडमा परीक्षा सञ्चालन गर्ने गरेको विज्ञप्तिमा छ । १९ हजार ५ सय रुपैयाँ परीक्षा शुल्क इसेवाको मोबाइल एप, वेबसाइट वा कुनै पनि नजिकैको ईसेवा जोन पोइन्टमा गई भुक्तानी गर्न सकिने जनाइएको छ । ईसेवा नेपालको पहिलो पेमेन्ट गेटवे कम्पनी हो ।"
लक्ष्मी बैंकको आरोग्य योजना,काठमाडौं (कास) लक्ष्मी बैंकले आफ्ना ग्राहकहरूलाई स्वस्थ जीवनशैलीतर्फ प्रोत्साहित गर्ने उद्देश्यले लक्ष्मी आरोग्य नामक स्वास्थ्य र आरोग्यसम्बन्धी कार्यक्रम थालेको छ । लक्ष्मी बैंकमा खाता हुने ग्राहकहरू समावेश हुन सक्ने यस योजनामा काठमाडौं उपत्यकाका विभिन्न अस्पताल तथा स्वास्थ्य संस्थाहरूको सेवामा विशेष छुट प्राप्त गर्न सकिने जारी विज्ञप्तिमा उल्लेख छ । विभिन्न अस्पताल तथा स्वास्थ्य संस्थाहरूसँग गरिएको सम्झौताअन्तर्गत बैंकका ग्राहकहरूले साझेदार अस्पतालहरूमा २० प्रतिशतसम्म तथा आरोग्य केन्द्रहरूमा ३० प्रतिशत छुट प्राप्त गर्न सक्ने जनाएको छ ।
रिचार्जरमा होलीको टिसर्ट,काठमाडौं (कास) मोबाइल एप रिचार्जर ले होलीको अवसर पारेर एक रुपैयाँमा टिसर्ट उपलब्ध गराउने भएको छ । ब्रान्ड प्रवर्द्धनका साथै होली खेल्नेहरूलाई लक्षित गर्दै होलीको थिमयुक्त टिसर्ट एक रुपैयाँमा उपलब्ध गराउने अफर रिचार्जरले ल्याएको जारी विज्ञप्तिमा छ । कम्पनीका अनुसार टिसर्टका लागि बुधबार र बिहीबारको होलीका लागि उपभोक्ताले सोमबार दिउँसो १ बजेदेखि ३ बजेसम्मा रिचार्जरको मोबाइल एपबाट टिसर्ट खरिद गर्नुपर्ने हुन्छ । यसरी एक रुपैयाँमा टिसर्ट खरिद गर्नका लागि रिचार्जरमा रहेको आफ्नो खाताबाट दुई सय क्यास ब्याकको प्रयोग गर्नुपर्ने हुन्छ । दुई सय क्यास ब्याकसहित एक रुपैयाँ भुक्तान गरेर टिसर्ट किन्न सकिने कम्पनीले जनाएको छ । गुगलप्ले तथा एप्पलको एप स्टोरबाट रिचार्जर डाउनलोड गरी एकाउन्ट खोलेपछि प्रयोगकर्ताले तत्कालै सयको क्यास ब्याक पाउनेछन् । रिचार्जरबाट जतिको मोबाइल रिचार्ज गर्यो त्यति नै क्यास ब्याक पाइनेछ । क्यास ब्याकलाई रिचार्जरबाट सामान खरिद गर्दा डिस्काउन्ट भौचरका रूपमा प्रयोग गर्न सकिन्छ ।
ओयोद्वारा १५० होटल रूपान्तरण,"काठमाडौं (कास) ओयोले १४ दिनभित्र होटल नवीकरण र रूपान्तरण गरी नयाँ मापदण्ड स्थापना गरेको छ । भारत, चीन र अन्य अन्तर्राष्ट्रिय बजारमा सिभिल इन्जिनियर र डिजाइनर गरी १२ सयभन्दा बढी ओयोप्रेनरको बलियो ग्लोबल टोली रहेको ओयोले नेपालका डेढ सयभन्दा बढी होटलहरूको आधारभूत संरचना बढाउँदै त्यसलाई रूपान्तरण गरिसकेको जारी विज्ञप्तिमा छ । ओयोले नेपालका प्रमुख सहरहरू काठमाडौं, पोखरा र भक्तपुरमा जोडतोडले सेवा विस्तार गरिरहेको जनाएको छ । नेपालमा कम्पनीको डेढ सय फ्रानचाइजी होटल र २५ सयभन्दा बढी कोठाहरू रहेका छन् ।"
प्रभुले थप्यो शाखा,"काठमाडौं (कास) प्रभु बैंकले झापाको चन्द्रगढी र मोरङको उर्लाबारीमा शाखा थपेको छ । यी दुई शाखाबाट त्यहाँ स्थानीय तहका सेवाग्राही, सर्वसाधारणहरू, विभिन्न किसिमका व्यावसायिक एवं व्यापारिक फर्म, कम्पनी तथा संघसंस्थाहरूले बैंकको गुणस्तरीय सेवा उपभोग गरी लाभान्वित हुने दाबी बैंकको छ ।"
एलजीले भित्र्यायो थिनक्यु प्रविधि,"काठमाडौं (कास) एलजीले आफ्नो होम एप्लिएन्सहरू वासिङ मेसिन, डिसवासर र फ्रिजमा स्मार्ट थिनक्यु भन्ने प्रविधि प्रस्तुत गरेको छ । यस प्रविधिअन्तर्गत यी सामग्रीहरू स्मार्ट फोनको सहायताले घरमा बसीबसी अथवा संसारको कुनै पनि कुनाबाट चलाउन र कन्ट्रोल गर्न सकिने जारी विज्ञप्तिमा छ । साथै लोयल्टी प्रोग्राम पनि सुचारु गरिएको कम्पनीले जनाएको छ । यो कार्यक्रमअन्तर्गत ग्राहकले सीजी इलेक्ट्रोनिक्सका कुनै पनि सामान खरिद गरेबापत थप सुविधा पाउनेछन् ।"
इन्टरनेसनल फेसन विक पोखरामा,"काठमाडौं पोसाक महासंघ, नेपालले पोखरामा इन्टरनेसनल फेसन विक नेपाल आयोजना गर्दै छ । चैत २८ देखि ३० मा हुने कार्यक्रममा नेपाल र अन्य देशका फेसन डिजाइनरको सहभागिता रहने जारी विज्ञप्तिमा छ । कार्यक्रमले नेपाली वेशभूषा, रहनसहनबारे जानकारी फैलाउने र स्थानीय डिजाइनरलाई प्रोत्साहन गर्ने जनाइएको छ । फेसन विकमा मौलिक कला तथा राष्ट्रियता झल्कने पोसाकलाई विशेष स्थान दिइनेछ ।"
कन्क्लेभमा पारसलाई सम्मानको घोषणा,"काठमाडौं प्रथम युथ कन्क्लेभले क्रिकेट खेलाडी पारस खडकालाई एक लाख रुपैयाँसहित सम्मान गर्ने भएको छ । युनिभर्सल कलेज, न्यू समिट कलेज, अपोलो इन्टरनेसनल कलेज, काठमाडौं मोडेल कलेज र हिमालय कलेज अफ इन्जिनियरिङको संयुक्त आयोजनामा हुने काठमाडौं युथ कन्क्लेभमा उक्त सम्मान प्रदान गरिने घोषणा आइतबार गरिएको हो । ३ हजार युवाहरूलाई सम्मिलित सम्मेलनमा नबिल बैंकका प्रमुख कार्यकारी अधिकृत अनिलकेशरी शाह, प्रधानमन्त्रीका सूचना प्रविधि सल्लाहकार असगर अली, पारस खडका, युट्युबर सिसन बानियाँ, मिस नेपाल २०१८ शृंखला खतिवडा, ज्योति ग्रुपका निर्देशक तथा स्याकार ट्रेडिङ कम्पनीका अध्यक्ष सौरभ ज्योति, कलाकार सन्दीप क्षत्रीलगायतले युवाहरूलाई सम्बोधन गर्नेछन् । कन्क्लेभ चैत ५ गते कमलादीस्थित नेपाल प्रज्ञा प्रतिष्ठानमा हुनेछ ।"
सिद्धार्थको शाखा विस्तार,"काठमाडौं (कास) सिद्घार्थ बैंकले सोमबार कीर्तिपुर र चाबहिलमा शाखा विस्तार गरेको छ । बैंकले देशभर १ सय ४६ वटा शाखा (३ एक्स्टेन्सन् काउन्टरसहित), ९९ शाखारहित बैंकिङ सेवा, १ सय ५६ एटीएमबाट सेवा प्रदान गर्दै आएको विज्ञप्तिमा छ ।"
बन्दरगाह र जलमार्ग एजेन्डा,"(नयाँदिल्ली) : नेपाल र भारतबीचको पारवहन सन्धिलाई अद्यावधिक र पुनरावलोकन गर्नेसम्बन्धी बैठक सोमबारदेखि नयाँदिल्लीमा सुरु भएको छ । बैठकको पहिलो दिन सन् १९९१ मा पारवहन सन्धि भएयता विभिन्न समयमा नेपाल र भारतबीच पारवहन व्यापार सम्बन्धमा आदान प्रदान भएका पत्रहरूलाई एकीकृत गरेर हस्ताक्षर गर्ने विषयमा छलफल भएको छ । बहुचर्चित जलमार्गको उपयोगका लागि पारवहन सन्धि र प्रोटोकलमा गर्नुपर्ने आवश्यक पुनरालोकन संशोधनका विषयमा पनि छलफल हुने जनाइएको छ । नेपालले प्रयोग गर्दै आएका कोलकाता र विशाखापट्टनमबाहेक पारादीप, मुद्रा र धाम्रा बन्दरगाह प्रयोग गर्नर् ेसम्बन्धमा त्यसका लागि पारवाहन सन्धिमा आवश्यक पर्ने संशोधन गर्नुपर्ने विषयमा पनि छलफल हुने अनुमान छ । बैठकमा यसअघि हस्ताक्षर भएका भिशाखापटनम बन्दरगाहबाट तथा रेल र सडक मार्गको प्रयोग, सिंहवाद रोहनपुर ब्रोडगेज रेलसेवा सञ्चालन र तेस्रो मुलुक व्यापारका लागि काकडभिट्टाफूलबारी हुँदै बंगलाबन्ध बन्दरगाहको प्रयोग सम्बन्धमा आदानप्रदान भएका पत्रका विषयमा छलफल भएको छ । ती सबै विषय सन् २०१६ मा केपी ओली प्रधानमन्त्री भएका बेला भारत भ्रमण आउँदा हस्ताक्षर भएको थियो । तिनलाई अझैसम्म पारवहन सन्धिमा एकीकृत भने गरिएको थिएन । नेपाल र भारतबीचको पारवहन सन्धि अद्यावधिक र पुनरावलोकन सम्बन्धमा सरकारद्वारा गठित प्राविधिक समितिका संयोजनक वाणिज्य मन्त्रालयका सहसचिव रविशंकर सैंजूले सोमबार सबै विषयमा खुलेर छलफल भएको बताए । उनले पत्रका विषयहरूलाई के कसरी समेट्ने भन्ने विषयमा मगलबार टुंगो लाग्ने बताए । ती विषयमा सम्भवतः भोलि टुंगोमा पुग्छ, सैंजूले कान्तिपुरसँग भने । छलफलमा बल्क कार्गोको सम्बन्धमा पनि छलफल भएको उनले बताए । वीरगन्जबाहेकका अन्य थप तीन नाकाहरूमा विराटनगर, भैरहवा र नेपालगन्जसम्म रेलमार्गबाट बल्क कार्गोको सुविधा दिनेसम्बन्धी चर्चा विगत लामो समयदेखि हुँदै आए पनि टुङ्गो लाग्न सकेको छैन । सरकारी अधिकारीहरू यस विषयमा दुवै पक्ष सहमतिको नजिक रहेको बताउँछन् । सोमबारबाट सुरु भएको बैठकमा नेपाली पक्षले बल्क कार्गोको विषय करिब टुङ्गोमा पुगिसकेको हुँदा त्यसलाई पनि एकीकृत गर्नुपर्ने भनाइ राखेका छन । भारतीय पक्षले भने केही भाषा मिलाउनुपर्ने भएकाले पहिले हस्ताक्षर भइसकेका विषयलाई समेट्नुपर्ने तर्क राखेका छन् । वैशाखदेखि तेस्रो मुलुकको कार्गोमा लागू गरिएको विद्युतीय कार्गो निगरानी प्रणाली (इलेक्ट्रोनिक कार्गो ट्रेकिङ सिस्टम (ईटीएस) लाई पनि पारवहन सन्धिको प्रोटोकलमा समेट्ने विषयमा पनि छलफल हुने बताइएको छ । हाल उक्त प्रणाली परीक्षणका रूपमा लागू छ । जुन २०१७ मा नेपाल र भारतबीच समझदारीपत्रमा हस्ताक्षर भएर गएको ५ वैशाखदेखि भारतको कोलकाता बन्दरगाह भएर आउने तेस्रो मुलुकको कार्गोमा ईटीएस प्रणाली लागू गरिएको हो । यसअघि भारतीय प्रधानमन्त्री नरेन्द्र मोदीको गत जेठमा भएको नेपाल भ्रमणका बेला दुई मुलुकबीच व्यापार, वाणिज्य र पारवहनलगायतका सबै दुईपक्षीय विषयहरूको समस्या पहिचान गर्दै समाधानको मार्गचित्र तयार पार्ने सहमति बनेको थियो । त्यसैका सन्धिमा समेट्नुपर्ने क्षेत्र र परिमार्जन गर्नुपर्ने बुँदाहरू पहिचान गरेर सैद्धान्तिक सहमति गर्ने तयारी दुवै पक्षको छ । त्यसपछि नेपाल सरकारले सैंजूको संयोजकत्वमा प्राविधिक समिति गठन गरेको थियो । आजको बैठकमा भारतीय पक्षको नेतृत्व भारतको वाणिज्य तथा उद्योग मन्त्रालयका सहसचिव भुपिन्द्र सिंह भल्लाले गरेका थिए ।"
पुँजीगत खर्च २९५ मात्रै,"(काठमाडौं) : चालू आर्थिक वर्षको ८ महिनामा करिब २९ प्रतिशत मात्रै पूँजीगत खर्च भएको छ । सरकारले पुँजीगत खर्च बढाउने प्रतिबद्धता जनाए पनि खर्च बढ्न नसकेको भन्दै संसद्को अर्थ समितिले चासो देखाएको छ । समितिले आगामी आर्थिक वर्षमा सञ्चालन हुने आयोजना र कार्यक्रमको लागि आवश्यक पर्ने कार्यविधि, निर्देशिका चालु आर्थिक वर्षभित्रै स्वीकृत गरी बजेट विनियोजन गर्न निर्देशन दिएको छ । अधिकांश मन्त्रालयले आर्थिक वर्ष सुरु भएको केही महिना कार्यविधि र निर्देशिका बनाउनमै खर्च हुने भएकाले पुँजीगत खर्च बढाउन समस्या परेको गुनासो गरेपछि समितिले यस्तो निर्देशन दिएको हो ।समितिले सोमबार पुँजीगत खर्चको अवस्थाबारे बुझ्न विकासे मन्त्रालयका सचिवसहित महालेखा परीक्षक, महालेखा नियन्त्रकसहितका अधिकारी बोलाएर छलफल गरेको थियो । छलफलमा भौतिक पूर्वाधार तथा यातायात मन्त्रालय, संघीय मामिला तथा सामान्य प्रशासन मन्त्रालय, शिक्षा, सहरी विकास मन्त्रालयका सचिव उपस्थित थिए । छलफलमा बोल्दै सचिवहरूले संघीय संरचनाका कारण अधिकांश साना आयोजना र कार्यक्रम स्थानीय र प्रदेशमा सरेको, कानुनी जटिलताका कारण पुँजीगत खर्च गर्न समस्या भएको समस्या सुनाए । उनीहरूले आर्थिक वर्षको सुरुवाति महिनामा पुँजीगत खर्चको निर्देशिका र कार्यविधि निर्माणमा बित्ने भन्दै आर्थिक वर्षको सुरुआतदेखि नै खर्च गर्न नसकिएको धारणा राखे ।समितिको छलफलमा बोल्दै संघीय मामिला तथा सामान्य प्रशासन मन्त्रालयका सचिव दिनेश थपलियाले समितिले साउनभित्र पुँजीगत खर्चको कार्यविधि र निर्देशिका बनाइसक्नुपर्ने निर्देशन दिनुपर्ने बताए । साउनबाट कार्यविधिनिर्देशिका बन्न थाल्छ, उनले भने, सुरुआती महिनामा विकास गर्न कम हुन्छ । कृषि तथा पछुपन्छी मन्क्रालयका सचिव युवकध्वज जीसीले संघीय मन्त्रालयका धेरै आयोजना तथा कार्यत्रम स्थानीय र प्रदेश हस्तान्तरण गरिएको बताए । कागजी प्रक्रिया पूरा गर्दा फागुनबाट बल्ल विकास खर्च सुरु हुने अवस्था रहेको सुनाए । पैसा राख्ने संघ र काम गर्ने स्थानीय तह हुँदा पनि समस्या हुने उनले सुनाए । स्थानीय तहमा गएका कतिपय विकास बजेट पनि कानुनी जटिलताका कारण कार्यान्वयन नभएका उनले बताए । ऊर्जा सचिव दिनेश घिमिरेले राइट अफ वे, जग्गा अधिग्रहण, रूख कटान स्वीकृति प्रक्रियामा हुने ढिलाइका कारण फ्रसारण लाइनमा विनियोजित बजेट खर्च हुन नसकेको धारणा राखे । कार्यक्रममा बोल्दै अर्थ सचिव राजन खनालले आगामी चौमासिकमा खर्च सुधारिने आशा व्यत्त गर्दे पुँजीगत खर्च ८५ प्रतिशत पुग्ने दाबी गरे । उनले यो वर्षको पुँजीगत खर्च अहिलेसम्मकै बढी हुने दाबी गरे । वित्तीय संघीयतामा गएको मुलुकमा विकास खर्चमा समस्या देखिने गरेको भए पनि नेपालले भने अहिले नै प्रभावकारी कार्यान्वयनको अभ्यास गर्न थालेको बताए ।समितिले चालु बजेट कार्यान्वयनलाई लक्ष्यअनुरूप बनाउन आगामी जेठ १५ सम्मको कार्यतालिकासहितको कार्ययोजना बनाई कार्यान्वयन गर्न प्रधानमन्त्री तथा मन्त्रिपरिषद्को कार्यालय र अर्थ मन्त्रालयलाई निर्देशन दिएको छ । चालु आर्थिक वर्षको बाँकी दिनमा पुँजीगत खर्चको प्रगति मूल्यांकन गर्ने पद्दतिका विकास गरी लागू गराउन पनि निर्देशन दिइएको समितिका सभापति कृष्ण दाहालले बताए ।पुँजीगत खर्च गर्न नीतिगत र कानुनी व्यवस्थाका कारणले समस्या सिर्जना भएको भए आगामी आर्थिक वर्षको बजेट निर्माण गर्नुपूर्व नै गर्नुपर्ने सुधारको खाका तयार गरी १५ दिनभित्र समितिमा पेस गर्न अर्थ मन्त्रालयलाई निर्देशन दिने, समितिको निर्देशनमा भनिएको छ ।समितिले पुँजीगत खर्चबारे असोज २१ गते र कात्तिक ५ गतेको बैठकबाट दिएको निर्देशन कार्यान्वयन भए नभएको र हुन नसकेको कारण ७ दिनभित्र समितिमा उपलब्ध गराउन पनि निर्देशन दिइएको सभापति दाहालले जानकारी दिए ।मन्त्रालयहरूले पुँजीगत खर्च गर्न नसकेको भन्दै समितिले आगामी आर्थिक वर्ष बजेटको प्रस्ताव गर्दा पूर्वतयारी भएका आयोजना र कार्यक्रमका लागि मात्रै गर्न निर्देशन दिएको छ । विनियोजित बजेट खर्चको लागि आवश्यक पर्ने कार्यविधि र निर्देशिका बनाउनमै समय बितेको भन्दै यस्ता पूर्वतयारी गरिएका आयोजनामा माक्रै बजेट विनियोजन गर्न निर्देशन दिइएको हो । आगामी आर्थिक वर्षमा सञ्चालन गरिने आयोजनाकार्यत्रमका लागि आवश्यक पर्ने कार्यविधि, निर्देशिका चालु आर्थिक वर्षभित्रै स्वीकृत गरी गराई बजेट विनियोजन गर्ने व्यवस्थाका लागि कार्य प्रारम्भ गर्ने गराउने, समितिको निर्देशनमा भनिएको छ । समितिले बजेट माग गर्दा नै खरिद गुरुयोजना, खरिद योजना र भुक्तानी योजनासहित निर्देशन दिएको छ ।"
रेखाले किनिन् टिम,"काठमाडौं  एनसीएल स्पोर्टस प्रालिको आयोजनामा विराटनगरमा हुने एनसीएल महिला ट्वान्टी२० क्रिकेट लिगका लागि टिम, मार्की खेलाडी र टिम मालिकको घोषणा गरेको छ । प्रतियोगिता नेपाली महिला क्रिकेटमै पहिलोपल्ट हुन लागेको दुई फ्रेन्चाइज लिगमध्ये एक हो । जुन अक्सनमा आधारित हुनेछ । मोरङको वैजनाथपुर मैदानमा वैशाख ७ देखि १४ सम्म प्रतियोगिता हुनेछ । पूर्वनिर्धारित समयअनुसार प्रतियोगिता चैत १ देखि ९ सम्म हुनुपर्ने थियो । तर प्रदेश ५ मा हुन लागेको आठौं राष्ट्रिय खेलकुदका कारण राष्ट्रिय खेलकुद परिषद (राखेप) सँगको समन्वयमा मिति सारिएको हो । विराटनगर रोरिङ लियोनेस, भैरहवा क्विन्स, धनगढी वण्डर वुमेन र काठमाडौं सुपर च्याम्पियन्स गरी ४ टोली प्रतियोगिताका प्रतिस्पर्धी हुन् । राष्ट्रिय टोलीका कप्तान रुबिना क्षेत्री, उपकप्तान सीता रानामगर, पूर्व कप्तान नेरी थापा र करुणा भण्डारी मार्की खेलाडी हुनेछन् । सोमबार काठमाडौंमा भएको कार्यक्रममा लक्की ड्रमार्फत मार्की खेलाडीको टिम छिनोफानो गरिएको हो । रुबिना भैरहवा, सीता धनगढी, नेरी काठमाडौं र करुणा विराटनगरका मार्की खेलाडी हुनेछन् । मार्की खेलाडीले १ लाख रुपैयाँ पारिश्रमिक पाउने छन् । काठमाडौं सुपर च्याम्पियन्सको मालिक अभिनेत्री रेखा थापा हुन् । थापाले पहिलो प्रस्तावमै आफूले टिम खरिद गर्ने निर्णय गरेको सुनाइन् । पहिलो पटक महिला प्रतियोगिताका लागि जब मसँग प्रस्ताव आयो, मैले आँखा चिम्लेर हुन्छ भनिदिएँ, अभिनेत्री थापाले भनिन्, म निकै उत्साही छु र यो प्रतियोगिता हाम्रा सम्पूर्ण छोरी र दिदीबहिनीका लागि हुनेछ ।अनुप सक्सेना विराटनगर, अनिल भण्डारी र दीपक सुवेदी भैरहवा तथा हरि खनाल धनगढीका मालिक हुन् । आयोजक संस्थाका प्रबन्ध निर्देशक जयराज रोयका अनुसार छिट्टै अक्सन हुनेछ । अक्सनमा सहभागी खेलाडीलाई ए, बी र सी श्रेणीमा विभाजन गरिनेछ । ए श्रेणीका खेलाडीको न्युनतम मूल्य ४० हजारबाट सुरु हुनेछ भने अधिकतम ७५ हजारसम्म बोली लगाउन पाइनेछ । बी श्रेणीको २५ हजारबाट अधिकतम ५० हजारसम्म हुनेछ भने सी श्रेणीका खेलाडीको मूल्य १५ हजारबाट सुरु भएर २५ हजारसम्म हुनेछ । विजेताले १० लाख रुपैयाँ पुरस्कार पाउनेछ । यो घरेलु महिला क्रिकेटको सर्वाधिक पुरस्कार राशि हो । उपविजेताको भागमा ५ लाख पर्नेछ । राष्ट्रिय टोलीकी कप्तान रुबिनाले यति ठूलो प्रतियोगिताका लागि आफू उत्साही रहेको प्रतिक्रिया दिइन् । सबैभन्दा ठूलो हामीले घरेलु मैदानमा एक प्रतिस्पर्धात्मक क्रिकेट खेल्न पाउँदै छौं । आयोजकको प्रयासलाई धन्यवाद दिन चाहन्छु र हामी आफैं पनि के कुरामा गम्भीर छौं भने हामी पुरुष क्रिकेटर जस्तै आफूलाई साबित गर्न योग्य छौं, रुबिनाले भनिन् । जो बारम्बार महिला क्रिकेटमा घरेलु प्रतियोगिता नभएकोमा गुनासो गरिरहन्थिन् ।पछिल्ला वर्ष लगातार रूपमा रुबिनाले नेपाली महिला क्रिकेटको नेतृत्व गरिरहेकी छन् । नेपाल क्रिकेट संघ (क्यान) को असक्षमता र त्यसपछि अन्तर्राष्ट्रिय क्रिकेट परिषद् (आईसीसी) को निलम्बनमा परेपछि महिलाको एउटै पनि प्रतियोगिता भएको थिएन । पुरुष क्रिकेटका लागि तीन ठूला फ्रेन्चाइज लिग भइरहँदा महिलाका लागि पहिलो प्रतियोगिता वरदान बनेर आएको छ ।प्रतिस्पर्धात्मक घरेलु लिग हाम्रा लागि सपना नै हो । पुरुष खेलाडीहरू वर्षभर नै व्यस्त रहन्छन्, किनभने उनीहरूका लागि पर्याप्त प्रतियोगिता छन् । अब हामीसँग पनि यस्ता प्रतियोगिता सुरु भएका छन्, जसले हामीलाई पनि व्यस्त बनाउने छ, राष्ट्रिय टोलीकी उपकप्तान सीताले भनिन् ।"
भारत उस्तै बलियो,"सुधार आवश्यकमुख्यतः नेपालको साइड डिफेन्समा सुधार अत्यावश्यक छ । लेफ्टब्याक हीराकुमारी भुजेलमा धेरै बेर बल राख्ने खेल टिमका लागि महँगो पर्नसक्छ भने राइटब्याक मनमाया लिम्बुमा छरितोपन चाहिएको छ । सेन्टरब्याक गीता राना परिपक्व र भरपर्दा खेलाडीमा परिणत भएकी छन् । प्लेमेकर रेनुका नगरकोटे र दीपा राई राम्रो लयमा छन् तर मिडफिल्डमा सधैं खुलेर खेल्ने अवसर नपाउन सक्छन् । विंगरद्वय मञ्जलीकुमारी योञ्जन र अनिता बस्नेतको वास्तविक गति, डिफेन्सलाई छिचोल्ने कला र बल प्रहार गर्ने खुबी अझै देखिएको छैन । दोस्रो खेलमा भने दुवैमा सुधार देखियो । मञ्जलीले दुवै खेलमा गोल पनि गरिन् ।प्रशिक्षक खड्का सावित्रा भण्डारीलाई दक्षिण एसियाकै उत्कृष्ट फरवार्ड मान्छन् । उनले दुवै खेलमा एक एक गोल गरिन् र आफ्नो अन्तर्राष्ट्रिय गोलसंख्या २४ पुर्याइन् । तर उनको उत्कृष्ट खेल समूह चरणमा देखिएन । कप्तान निरु थापा निकै भलाद्मी देखिएकी छन् । उनले बिनास्वार्थ सावित्रालाई साथ दिइरहेकी छन् । अग्रपंक्तिमा सावित्रा एक्लीजस्तै देखिएकी छन् । त्यसैले उनको अनुपस्थितिमा पनि डिफेन्सलाई त्रसित पार्नसक्ने खेलाडीको अभाव नेपाली टिममा छ ।पहिला भारतविरुद्ध मैदानमा ओर्लनुअघि नै खेलाडीमा पराजित मानसिकता हाबी भइसकेको हुन्थ्यो । नेपालले भारतलाई भुवनेश्वरमा गत महिना भएको हिरो गोल्डकपमा २१ ले हराएको थियो, जुन भारतविरुद्ध नेपाली महिला टिमको पहिलो सफलता हो । त्यसअघि नेपालले छिमेकीविरुद्ध यांगुनमा ११ को नतिजा निकालेको थियो । त्यसैले खेलाडी र प्रशिक्षक खड्कामा हामी सक्छौं भन्ने आत्मविश्वास जागेको छ । यो ऊर्जा नै नेपाली टिममा अहिलेको सबैभन्दा ठूलो शक्ति हो । सजिलै ५७ पास गर्दै रचनात्मक फुटबल खेल्ने शैलीको विकास पनि भएको छ ।"
सन्तुलित टिम,हिरो गोल्डकपमा फाइनल खेलेपछि नेपाली टिम साफमा सहभागी हुन आइपुगेको हो । भारत भने ठूला टिमसँगै टर्किस कप खेलेर विराटनगर ओर्लिएको हो । समूह चरणमा उसका चार खेलाडीले २२ गोल गरे । टिम सन्तुलित देखिएको छ । विंग्समा सञ्जु यादव र रतनबाला देवीले उत्कृष्ट प्रदर्शन गरिरहेका छन् । संगीता बास्फोर र इन्दुमथी मिडफिल्डमा छाइरहेका छन् । अग्रपंक्तिमा ग्रेस डाङ्मी र फरवार्ड सान्धिया रंगनाथनलाई रोक्न साफका जुनसुकै टिमलाई पनि गाह्रो छ । डिफेन्समा रहे पनि कप्तान असलता देवी र स्विटी देवीका हरेक पास उपयोगी बनेका छन् । इंग्लिस क्लब वेस्टह्याममा दुई सिजन बिताएकी अदिती चौहानले पोस्ट सम्हालेकी छन् । शारीरिक रूपमा पनि भारतीय खेलाडी यो साफकै बलिया देखिए ।यो साफमा पहिलो चरणबाटै बाहिरिए पनि भुटानले सुधारिएको प्रदर्शन गर्यो । कोरियाली प्रशिक्षक सुङ जी लीले भविष्यलाई लिएर साफको टिम बनाइएको बताएका थिए । समूह चरणबाटै बाहिरिएको अर्को टिम माल्दिभ्सको खेलमा भने खास प्रगति थिएन । तेस्रोपल्ट सेमिफाइनल प्रवेश गरे पनि श्रीलंकालाई फड्को मारेको टिम भन्ने अवस्था छैन । बंगलादेशले निकै सुधार गरेको मैदानमै देखियो । नेपाली टिम फेरि राम्रो बनेको छ । सबैभन्दा बलियो भने भारत नै देखियो ।
प्रदेश ३ को छनोट,"काठमाडौं आठौं राष्ट्रिय खेलकुदका लागि प्रदेश ३ बाट जिम्न्याष्टिकमा ६६ पुरुषमहिला खेलाडी छनोट भएका छन् । पुरुषमा भक्तपुरका उज्ज्वल तिवारी, त्रिदेव गिरी, सत्यनारायण मानन्धर, मनीष भैल र विवेक पुन तथा काठमाडौंका पिजः महर्जन छन् । महिलामा तारा सिवाकोटी, जेनिशा थापा, प्रकृति थापा मगर, सौभाग्य कोजु, सुविक्षा सुवाल र रिजु रञ्जित छन् । सौभाग्य र रिजु ललितपुरका हुन् भने बाँकी पाँचै भक्तपुरका हुन् ।सुटिङतर्फ महिला एयर राइफलमा सुस्मिता नेपाल र जुनु घिसिङ तथा एयर पेस्तोलमा संगीता गुरुङ कार्की र रुबिना श्रेष्ठ छनोट भए । पुरुष एयर राइफलमा कृष्ण घोरासैनी र दीपक थापा तथा एयर पेस्तोलमा विपेश खड्का र उत्कर्ष थापा छानिए ।कराँतेको पुरुषतर्फ काभ्रेका साजन मोक्तान, सिन्धुपाल्चोकका विजय श्रेष्ठ, रामेछापका फिन्चोक दोर्जे लामा, मकवानपुरका आशिष थापा, चितवनका किशोर लामा र रमेश तामाङ तथा ललितपुरका विपिनराज सिंह आफ्नो तौलमा छनोट भए । एकल कातामा ललितपुरका युनोज महर्जन तथा टिममा रामेछापका विमल मगर, दीक्षित थापा र आदर्श लामा छानिए । महिला काभ्रेका मीना ब्लोन, सुनीता ब्लोन र निरुपा तामाङ, नुवाकोटकी सविना श्रेष्ठ, दोलखाकी रोजिता ढुंगेल, र काठमाडौंकी कृशा शेर्पा आफ्नो तौलमा छनोट भए । कृशा एकल कातामा पनि छनोट भइन् । टिम कातामा ललितपुरका मीरा खाती, रेश्मा सुनुवार र रुजा कालिकोटे छनोट भए ।"
साई ग्लोबल विजयी,"भैरहवा नेपाल टेलिकम रूपन्देही सुफर लिग क्रिकेटअन्तर्गत सोमबार साई ग्लोबल त्रिकेट क्लबसँग न्यु होराइजन क्रिकेट क्लब ८ रनले पराजित भएको छ । टस जितेर ब्याटिङ गरेको साई ग्लोबलले निर्धारित ५० ओभरमा १७ ओभरमै सबै विकेट गुमाएर ५२ रन बनायो । सिजन मकाजुले १४ र प्रज्वल थापाले १३ रन बनाए । होराइजनका पुरुषोत्तम भट्टराईले ३, राहुल प्रजापति, सुशान्त भारी र गणेश गौडेलले २२ विकेट लिए । जवाफमा ५३ रनको लक्ष्य पाएको होराइजन २०१ ओभरमा ४४ रनमै समेटियो । नूरध्वज सेनले १६ र विशाल खत्रीले ८ रन बनाए । साई ग्लोबलका दुर्गेश कुर्मीले ६, अहम्मद हुसेनले ३ र मोहम्मद हुसेनले १ विकेट लिए । दुर्गेश कुर्मी म्यान अफ द म्याच घोषित झए । मंगलबार स्टार क्रिकेट क्लब र शिवशत्ति क्रिकेट क्लबबीच प्रतिस्पर्धा हुनेछ ।"
अजयलाई स्वर्ण,काठमाडौं नेपालका अजय तामाङले यूएईमा जारी स्पेसल ओलम्पिक वर्ल्ड समर गेम्समा स्वर्ण जितेका छन् । अजयले पुरुष सटपुटमा स्वर्ण जितेको स्पेसल ओलम्पिक नेपालले जनाएको छ । सोही स्पर्धामा सागर शेरचन कांस्य जित्न सफल भए ।
आयुश विजयी,"काठमाडौं सुनसरीका आयुश गौतम प्रथम साकुरा राष्ट्रिय स्नुकर च्याम्पियनसिपमा सोमबार क्वाटरफाइलन पुगेका छन् । आयुशले काठमाडौंका विकेश महर्जनलाई ४१ को फ्रेममा पराजित गरे । ओखलढुंगाका शिव थापामगरले ललितपुरका सन्दीप मगरलाई ४१, काठमाडौंका दोर्जे शेर्पाले काठमाडौंकै कृतेश ज्ञवालीलाई ४२ र काठमाडौंका फुरी शेर्पाले रामेछापका सूर्यकुमार तामाङलाई ४२ ले हराउँदै क्वाटरफाइनलमा स्थान बनाए ।"
विश्व च्याम्पियनसिपमा पदक,काठमाडौं नेपालका दिगम्बरप्रसाद पन्तले नवौं सितोरियो विश्व कराँते च्याम्पियनसिपमा रजत पदक जितेका छन् । उनले ८४ केजी माथि तौल समूहमा रजत जितेका छन् । जापानको टोकियोमा भएको उक्त च्याम्पियनसिपमा काजकिस्तानका खेलाडी तसिम अदिलसँग फाइनलमा ५० अंकले पराजित भएपछि दिगम्बर रजतमै खुम्चिए । यसअघि नेपालले सन् २००२ को विश्व च्याम्पियनसिपको टिम फाइटमा कांस्य जितेको थियो । दिगम्बर क्वाटरफाइनलमा भेनेजुएला र सेमिफाइनलमा मेक्सिकोका खेलाडीलाई हराएर स्वर्ण दाबेदार बनेका थिए । ६० केजीमुनि विजय श्रेष्ठले कांस्य पदक जितेका छन् । उनले कांस्य भिडन्तमा आइभोरी कोस्टका काउबाली अब्दुलयीलाई ७० अंकले हराएका हुन् । प्रशिक्षक तथा सागका स्वर्णधारी कुशल श्रेष्ठले विश्व च्याम्पियनसिपमा पदक जित्नु नेपाली सितोरियो कराँतेका लागि राम्रो संकेत रहेको बताए ।
अपर्याप्त तयारी,"काठमाडौं  उमेर समूह फुटबलमा उपल्लो दर्जाको टिम हो यू२३ । राष्ट्रिय टोलीको आधारका रहेकाले यसलाई ब्याकअप का रूपमा लिइन्छ । नेपाली राष्ट्रिय फुटबलको यही ब्याकअप टिम एएफसी यू२३ च्याम्पियनसिप छनोट खेल्न मंगलबार कतार जाँदै छ । जहाँ नेपालको युवा टोलीले एसियाली महारथीदेखि उदाउँदो शक्तिसँग प्रतिस्पर्धा गर्नुपर्नेछ ।उमेर समूहको फुटबल विकासका लागि एसियाली फुटबल महासंघ (एएफसी) ले सन् २०१३ देखि सुरु गरेको यस च्याम्पियनसिपको चौथो संस्करण २०२० मा थाइल्यान्डमा हुँदै छ । आयोजक थाइल्यान्डसहित एएफसीमा आवद्ध ४४ देशलाई ११ समूहमा विभाजन गरी अन्तिम स्पर्धाका लागि १६ टिमको छनोट गरिनेछ । हरेक समूहका विजेता र उत्कृष्ट चार उपविजेताले थाइल्यान्ड भ्रमण गर्नेछन् । समूह के को छनोटमा थाइल्यान्ड शीर्षस्थानमा नरहेमा उत्कृष्ट ५ उपविजेताले प्रतियोगिता खेल्न पाउने व्यवस्था गरिएको छ । किनभने थाइल्यान्ड आयोजकको हैसियतमा स्वतः छनोट हुनेछ । तर उसले पनि छनोट प्रतियोगिता भने खेल्नेछ ।छनोटमा नेपाल समूह ए मा छ । यो समूहमा एसियाली च्याम्पियन कतार, ओमान र अफगानिस्तान छन् । उमेर समूहमा तीनै प्रतिस्पर्धी नेपालका लागि नयाँ हुन् । यसै त एसियाली स्तरमा नेपाली टोलीको प्रदर्शन राम्रो छैन, यसअघिका तीनै संस्करणमा नेपालले छनोट चरण पार गर्न सकेको छैन । सबै संस्करणको छनोटमा खेलेका १२ मध्ये नेपालले १ खेलमात्र जितेको छ । छनोट प्रतियोगिताका लागि नेपाली टोली तीन सातादेखि सातदोबाटोस्थित एन्फा कम्प्लेक्समा प्रशिक्षणरत छ । दैनिक दुई घण्टाको प्रशिक्षण हेर्दा नेपालले एसियाली स्तरको प्रतियोगिता छाडा गुम्ने विश्वसनीयताको डरले मात्र सहभागी हुँदै छ । मुख्य प्रशिक्षक बालगोपाल महर्जनले भनिसकेका छन्, सबैलाई थाहा छ कि तयारी पर्याप्त छैन, मैत्रीपूर्ण खेल खेल्न भ्याइएन ।एएफसीको प्रतियोगिता भएकाले प्रतिष्ठाका लागि पनि सहभागिता जनाउनै पर्ने अवस्था एकातिर छ, अर्कातिर हामीभन्दा बलिया प्रतिद्वन्द्वी छन्, प्रशिक्षक महर्जनले भने, हामीले हाम्रो शतप्रतिशत दिनेछौं, जित्ने नै लक्ष्य राख्नु ठूलो महत्त्वाकांक्षा हुन्छ कि ?तयारी अवश्य राम्रो छैन तर निराश हुनुपर्ने अवस्था पनि नरहेको प्रशिक्षक महर्जन बताउँछन् । छोटो समयमै भए पनि खेलाडीले राम्रो सन्तुलन कायम राखेका छन्, हालै सकिएको लिग र मोफसलमा भइरहेका नकआउट प्रतियोगिताका कारण सबै फिट छन्, उनले भने ।प्रशिक्षक महर्जनले नयाँ र राष्ट्रिय टोलीबाट खेलिसकेका खेलाडी समेटेर २३ सदस्यीय टोली बनाएका छन् । विमल घर्तीमगरले टोलीको कप्तानी गर्नेछन् । प्रारम्भिक छनोटमा परेका २९ खेलाडीबाट २३ को छनोट गरिएको हो । खेलाडीहरू पनि तयारीबाट सन्तुष्ट भने छैनन् । हामीभन्दा उच्च स्तरीय टोलीहरू छन्, तर हामीले आफ्नो शतप्रतिशत दिएर खेल्ने हो । राष्ट्रिय टोलीबाट खेल्दा जहिले पनि एउटा उच्च जोस आउँछ, सकारात्मक नतिजाका लागि त्यसैलाई प्रयोग गर्ने प्रयास गर्नेछौं, कप्तान विमलले भने । दोहा स्पोर्ट्स सिटीको एक्पायर४ मैदानमा शुक्रबार नेपालले आफ्नो पहिलो खेल ओमानसँग खेल्नेछ । घरमै सम्पन्न सन् २०१३ को संस्करण र २०१८ को संस्करणमा छनोट भएको ओमानले समूह चरण पार गर्न सकेको छैन ।नेपालले दोस्रो खेलमा आइतबार घरेलु टोली कतारसँग प्रतिस्पर्धा गर्दै छ । तीन वर्षपछि हुने फिफा विश्वकपको आयोजक राष्ट्र कतारले हालै एसियन कपको उपाधि जितेर तहल्का मच्चाइरहेको छ । यस समूहको सबैभन्दा बलियो टोलीका रूपमा कतारलाई हेरिएको छ ।चार टोलीसम्मिलित समूह ए को अन्तिम खेलमा नेपालले पुरानो प्रतिद्वन्द्वी अफगानिस्तानसँग प्रतिस्पर्धा गर्नेछ । सन् २०१५ देखि दक्षिण एसियाबाट मध्यएसियामा सरुवा भएको अफगानिस्तान पनि एसियाको उदाउँदो शक्ति हो । सिनियर टोलीसँग परिचित रहे पनि यस उमेर समूहमा अफगान पनि नेपालका लागि नयाँ प्रतिस्पर्धी नै हो । एसियाली प्रतियोगिताका लागि अखिल नेपाल फुटबल संघ (एन्फा) ले पर्याप्त तयारीको वातावरण बनाउन नसक्दा नेपालका लागि यो संस्करण पनि यसअघिका तीन संस्करणजस्तै सहभागिताकै लागि हुने देखिएको छ । एन्फाले आफ्नो सम्पूर्ण शक्ति विराटनगरमा जारी महिला साफ च्याम्पियनसिपमा केन्द्रित गरेकाले यस प्रतियोगिता ओझेलमा परेको छ । नेपाली यू२३ टिमले छनोट प्रतियोगिता खेल्न कतार जाँदा मंगलबारै सिनियर राष्ट्रिय टोली भने मैत्रीपूर्ण खेल खेल्न कुवेत सिटी जानेछ । राष्ट्रिय टोलीका नवनियुक्त मुख्य प्रशिक्षक योहान कालिनको पहिलो खेल हो यो । यही खेलको प्रदर्शनमा आधाररित रहेर उनले आगामी दुई वर्षका लागि नेपाली फुटबलको भविष्यबारे खाका कोर्नेछन् । कुवेतसँग नेपालको खेल भने शनिबार हुनेछ ।"
नयाँ च्याम्पियन पाउँदै माईभ्याली,"इलाम  क्यामरुनी टोली दाउफिन्स नेपालका फुटबल क्लबहरूलाई निकै टाउको दुखाइ बन्दै आएका छन् । नेपाली खेलाडीको तुलनामा बलियो शारीरिक बनोटसँगै खेल कौशल पनि अब्बल भएको अवस्थामा नेपाली क्लबले उनीहरूसँगको प्रतिस्पर्धा कठिन मान्ने गरेका छन् । यो सिजन आठ प्रतियोगितामा भाग लिएको दाउफिन्सले तीन उपाधि जितिसकेको छ । माईभ्याली गोल्डकपका लागि यी दुवै टिम नयाँ हुन् । यता माईभ्यालीमा उत्कृष्ट फर्ममा रहेको हिमालयन शेर्पाले इलामबाट उपाधिको खाता खोल्न चाहन्छ । फाइनल पुग्नका लागि दाउफिन्सभन्दा १ खेल बढी खेलेको हिमालयनले ३ खेल जित्दा ११ गोल गरेको छ । यति हुँदा पनि प्रशिक्षक भने टिमको खेलसँग अझै सन्तुष्ट बन्न सकेका छैनन् । फिनिसिङ लाइनमा अझै समस्या भएको स्विकार्दै टिम व्यवस्थापनले फाइनलमा यसअघिको कमजोरी सुधार्ने विश्वास लिएको छ । पहिलो खेलमा हङकङविरुद्ध ५१ को जित निकालेको हिमालयनले क्वाटरफाइनलमा थ्रीस्टारलाई ३१ गोलले पाखा लगायो । सेमिफाइनलमा झापाको मेची नेत्रालयलाई ३० ले पराजित गरेको हिमालयन मंगलबार उच्च मनोबलसाथ फाइनल उत्रने योजनामा छ । दाउफिन्ससँगको खेल त्यति सहज नभए पनि उनीहरूसँग प्रतिस्पर्धा गर्ने क्षमता छ, हिमालयनका प्रशिक्षक विजेन्द्र पुडासैनीले प्रिम्याच कन्फ्रेन्समा भने । यो सिजन हिमालयन शेर्पाले वीरगन्जको विराट मेमोरियलको सेमिफाइनलमा त्रिभुवन आर्मीसँग टाइब्रेकरमा पराजित हुनुपरेको थियो । पोखरामा आर्मीसँगै क्वाटरफाइनलमा पराजित हिमालयनले सिमरामा थ्रीस्टार र राइनो गोल्डकपमा च्यासलसँग पराजय भोगेको थियो । तीन अफ्रिकन खेलाडीसहित आएको हिमालयनको भरपर्दा खेलाडी झापासँगको सेमिफाइनलमा घाइते भएर मैदान छाडेका थिए । उनी फाइनलमा उत्रन नसके हिमालयनलाई थप समस्या पर्नसक्छ । यता दाउफिन्स चौथो गोल्डकप उचाल्ने दाउमा छ । पछिल्लो पटक झापा गोल्डकपमा आत्मघाती गोलमार्फत सेमिफाइनलमा त्रिभुवन आर्मीसँग चुकेको दाउफिन्सले पहिलोपल्ट हिमालयनसँग प्रतिस्पर्धा गर्न लागे पनि उसका सबै खेल हेरेर रणनीति तय गरेको छ । क्यामरुनी टोलीले साइड विङ्गर ओकोन्डा र मेसुकेसँग धेरै अपेक्षा गरेको छ । खेल हुने बेलामा मैदान भिजाइने गरेकाले खेलाडीले खुलेर खेल्नै पाएका छैनन्, व्यवस्थापक आशिक थापा मगरले भने, हामी उपाधि जित्नेमा धेरै आशावादी छौं ।दाउफिन्सले पोखराको मनकामना, धरानको बुढासुब्बा र बुटवलको तिलोत्तमा गोल्डकप जितेको थियो । खप्तड गोल्डकपबाट दाउफिन्सको नेपाल प्रवेश भएको हो । त्यहाँ टोली संकटासँग हारेको थियो । माईभ्यालीमा सर्वाधिक गोलकर्ता हिमालयनका सुनील खड्का छन् । उनले ४ गोल गरेका छन् । दाउफिन्सका टिनाटिना र पेटङ्गाको नाममा २२ गोल छ ।विजेताले ७ लाख र उपविजेताले ४ लाख रुपैयाँ जित्नेछन् । २०७१ सुरु माईभ्यालीको पहिलो संस्करण त्रिभुवन आर्मीले जितेको थियो । दोस्रो र तेस्रोमा झापा ११ च्याम्पियन भयो भने चौथो संस्करणको उपाधि थ्रीस्टारको नाममा रह्यो ।"
सहिद स्मृति कपमा १० टिम,"हेटौंडा  यसै साता सुरु हुने दोस्रो भूगर्भ सिमेन्ट सहिद स्मृति राष्ट्रिय फुटबल प्रतियोगितामा १० टोलीले प्रतिस्पर्धा गर्ने भएका छन् । प्रतियोगितामा आयोजक, एक विदेशी र आठ नेपालका ए डिभिजन क्लबको सहभागिता रहने छ । प्रतियोगितामा आयोजक, क्यामरुनी दाउफिन्स, थ्रीस्टार, आर्मी, एपीएफ, नेपाल पुलिस, मछिन्द्र, हिमालयन शेर्पा, सरस्वती र च्यासल युथ क्लबले भाग लिने छन् । चैत ७ देखि १६ सम्म हेटौंडा१० स्थित वनविज्ञान मैदानमा हुने प्रतियोगिताको खेलतालिका आयोजक मकवानपुर जिल्ला फुटबल संघले सार्वजनिक गरेको छ । उद्घाटन खेलमा आयोजक र मछिन्द्रबीच प्रतिस्पर्धा हुने सोमबार हेटौंडामा पत्रकार सम्मेलनमा जानकारी गराइयो ।विजेताले ८ लाख र उपविजेताले ४ लाख रुपैयाँ पुरस्कार जित्ने छन् । सर्वोत्कृष्ट खेलाडीलाई ७५ हजार र विधागत उत्कृष्ट खेलाडी तथा प्रशिक्षकले जनही २०२० हजार रुपैयाँ पाउने आयोजक अध्यक्ष टीकाराम लामाले बताए । प्रतियोगितामा करिब ८५ लाख खर्च अनुमान गरिएको छ । प्रतियोगिताका लागि भूगर्भ सिमेन्टले मुख्य प्रायोजन गरेको छ । हेटौंडा उपमहानगरपालिकाले ८ लाख रुपैयाँ छ । मकवानपुरका स्थानीय तह थाहा नगरपालिकासहित ८ गाउँपालिकाले समेत सहयोग उपलब्ध गराएका छन् । २०६४ सालमा आयोजना गरिएको सहिद स्मृति राष्ट्रिय खेलकुदलाई निरन्तरता दिन यस वर्षबाट प्रतियोगिता अगाडि बढाइएको हो । उक्त समयमा थ्रीस्टारले उपाधि जितेको थियो । हेटौंडामा प्रत्येक वर्ष भइरहेको सुमन भोम्जन स्मृति हेटौंडा गोल्डकप प्रतियोगिता यस वर्ष प्राविधिक कारण नहुने भएसँगै फुटबल संघले यो प्रतियोगिता गरेको हो । प्रतियोगिताका लागि मैदानको स्तरोन्नति र अस्थायी प्यारापिट बनाउने काम अन्तिम चरणमा पुगेको आयोजकले जनाएको छ । फलाम र बाँसको प्यारापिटमा दैनिक ३ हजार दर्शकले खेल अवलोकन गर्नसक्ने छन् ।"
सुस्मीलाई कांस्य पदक,काठमाडौं नेपाली खेलाडी सुस्मी श्रेष्ठले २९ औं ओपन युरोपियन कराँते च्याम्पियनसिपमा कांस्य पदक जितेकी छन् । नेडरल्यान्ड्सको हेगमा भएको प्रतियोगितामा उनले महिला ६५ केजीमा कांस्य जितेकी हुन् । उनी सेमिफाइनलमा बेल्जियमकी खेलाडीसँग अंकका आधारमा पराजित भएपछि कांस्यमा सीमित भएका हुन् ।प्रशिक्षक राजेन्द्र सुवेदीका अनुसार सुस्मीले घरेलु राष्ट्रकी खेलाडीलाई पराजित गर्दै सेमिफाइनलमा स्थान बनाएकी थिइन् । मार्च १६ र १७ तारिखमा भएको प्रतियोगितामा सुवेदीले निर्णायकको भूमिका निभाएका थिए ।
