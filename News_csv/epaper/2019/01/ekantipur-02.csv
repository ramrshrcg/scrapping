शीर्षक,विवरण
स्वकीय सचिवै नराखी तलब,"२९ सांसदको पनि उस्तैसचिवालय स्रोतबाट दुई साताअघि प्राप्त विवरण केलाउँदा २९ सांसदले स्वकीय सचिव नियुक्त गरेका छैनन् । संंसद् सुरु भएको नौ महिना हुँदा पनि उनीहरूले स्वकीय सचिव नियुक्ति गरेको जानकारी सचिवालयलाई दिएका छैनन् । सचिवालयले स्वकीय सचिवको मासिक ३० हजार ५ सय रुपैयाँ तलब सांसदको खातामा पठाइरहेको छ । स्वकीय सचिव नै नराखी तलबभत्ता बुझ्ने २९ मध्ये २ जना राष्ट्रिय सभाका सांसद छन् । संसद् सचिवालय स्रोतका अनुसार दुई साताअघिसम्म स्वकीय सचिवको विवरण नबुझाउनेमा नेकपाका १५, कांग्रेसका ९, राजपा एक, संघीय समाजवादी फोरमका दुई छन् । जसमा प्रत्यक्ष निर्वाचित २० जना छन् । राष्ट्रिय सभाका ठगेन्द्रप्रसाद पुरी र मुक्ताकुमारी यादवले सचिवालयमा स्वकीय सचिव रहेको जानकारी गराएका छैनन् । सचिवालय स्रोतका अनुसार नेकपाकी ओनसरी घर्ती, कु तुलसी थापा, कृष्णबहादुर राई, जनार्दन शर्मा, जयकुमार राई, ध्रुवकुमार शाही, बृजेशकुमार गुप्ता, माधवकुमार नेपाल, रामकुमारी चौधरी, शेरबहादुर तामाङ, सन्तकुमार थारूले दुई सातअघिसम्म स्वकीय सचिव नियुक्त गरेका थिएनन् । पछिल्लो तीन दिनमा पूर्वप्रधानमन्त्री नेपाल, पूर्वसभामुख घर्ती, कृष्णबहादुर राई, धु्रवकुमार शाहीले स्वकीय सचिव राखेको जानकारी सचिवालयलाई गराएका छन् । घर्ती र राईले मंगलबार सचिवालयमा स्वकीय सचिवको नाम बुझाएका छन् । मेरा दुईजना पीए छन् । यसको जानकारी सचिवालयलाई पनि थियो । नवीकरण गर्नुपर्ने रहेछ । स्वकीयको नाम चाहियो भनेर सोमबार बेलुका फोन आएको थियो, पूर्वसभामुख घर्तीले भनिन्, पीएबिना त काम गर्नै सकिँदैन नि । मेरो त छँदै छ । आज (मंगलबार) नवीकरण गर्न पठाउन लागेको छु । सांसद तामाङले आफ्नो स्वकीय सचिव भए पनि मन्त्री हँुदा संसद् सचिवालयको विवरणबाट काटिएको हुन सक्ने बताए । म मन्त्री हुँदा नाम काटिएको होला । स्वकीय सचिव पहिलादेखि नै राखेको छु, उनले भने । कांग्रेसका नारायण खड्का, बालकृष्ण खाँण, मीनाक्षी झा, मोहम्मद आफताब आलम, विजयकुमार गच्छदार, सीताराम महतो, ज्ञानेन्द्रबहादुर कार्कीले दुई साताअघिसम्म संसद् सचिवालयमा स्वकीय सचिवको जानकारी दिएका थिएनन् । मंगलबारसम्म खाँण, झा, कार्कीले स्वकीय सचिवको विवरण सचिवालयमा दिएका छन् ।गच्छदारका सहयोगी कन्हैया ठाकुर स्वकीय सचिव रहेको जानकारी तत्काल सचिवालयमा जानकारी गराइने बताए । संसद्बाट पनि स्वकीय सचिवको विवरण मागेको थियो । चाँडै पठाउँछौं, उनले भने । महतोले भने आफू जिल्लाबाट फर्केपछि स्वकीयको नाम बुझाउने बताए । खाँणले स्वकीय सचिवमा जन्मजय तिमल्सिनाको नाम सचिवालयमा बुझाए पनि कम्प्युटर अधिकृत र कार्यालय सहयोगीको विवरण बुझाएका छैनन् । यो विवरण पनि लेखा शाखामा बुझाएका छौं, तिमल्सिनाले भने, एउटा शाखामा बुझाएको विवरण अर्को शाखामा पठाउँदो रहेनछ ।प्रमुख प्रतिपक्षी दलका नेता शेरबहादुर देउवाले स्वकीय सचिवमा डडेलधुराका वीरेन्द्रबहादुर थापा र कम्प्युटर अपरेटरमा तेजबहादुर भण्डारीलाई देखाएका छन् । उनले पनि कार्यालय सहयोगीको विवरण सचिवालयमा बुझाएका छैनन् । सचिवालयले उनको बैंक खातामा दुई कार्यालय सहयोगीको तलब पठाउने गरेको छ । उनले निजी सचिवालयका कर्मचारीको तलबबापत मात्रै एक लाख २६ हजार बुझ्छन् । त्यस्तै राजपाका अनिल झाले पनि स्वकीय सचिव राखेको जानकारी सचिवालयमा गराएका छैनन् । उनले १० वर्षदेखि एउटै स्वकीय सचिव रहेको दाबी गरे । यसको जानकारी गराएको चाहिँ छैन । त्रुटि भएको हुनसक्छ, उनले भने । संघीय समाजवादी फोरमका रामबाबुकुमार यादव र सूर्य नारायण यादवले पनि स्वकीय सचिव नराखी तलबभत्ता आफैं बुझिरहेका छन् ।"
बिदाइको दिन पनि चलखेल,"सिन्कै भाँचिएन वरिष्ठ अधिवक्ता सुरेन्द्र भण्डारीको मतमा मिश्रको झन्डै सयदिने कार्यकाल कुनै दृष्टिकोणबाट स्मरणयोग्य रहेन । न्यायालयको भ्रष्टाचार नियन्त्रण र बिचौलियाको प्रभाव हटाउने विषयमा संसदीय सुनुवाइमा उहाँले जुन प्रतिबद्धता गर्नुभएको थियो, त्यो विषयमा प्रगति शून्य रह्यो, उनले भने ।भदौ २५ को संसदीय सुनुवाइमा मिश्रले आफ्नो पहिलो प्रयास अनुगमन प्रभावकारी बनाउने र बेथिति रोक्नेतर्फ हुने बताएका थिए । न्यायालयको भ्रष्टाचार र अनियमितता नियन्त्रण, न्यायिक जनशक्तिको विधागत विकास, नियुक्तिमा समावेशीकरण, फैसला कार्यान्वयनलगायत विषयलाई प्राथमिकता दिने प्रतिबद्धता जनाएका थिए । प्रधानन्यायाधीशका तत्कालीन उम्मेदवार दीपकराज जोशीको नाम अस्वीकृत भएका कारण मिश्रले छोटो कार्यकालका लागि भए पनि मौका पाएका हुन् । सर्वोच्चका एक न्यायाधीशको टिप्पणीमा मिश्रको छोटो कार्यकाल कर विवाद, भ्रष्टाचार र जग्गासम्बन्धी मुद्दाको चलखेलमा सीमित रह्यो । गैरकानुनी सम्पत्तिका मुद्दामा नजिर उल्लंघन हुने गरी सफाइ दिइयो । सार्वजनिक जग्गा व्यक्तिका नाममा हुने गरी फैसला भयो । कर विवादका ठूला मुद्दा किनारा लगाउन मिश्रले बारम्बार प्रयास गरे । आफूले विवादित मुद्दा एउटै नहेर्ने तर इजलास मिलाएर कुनै बाँकी नराख्ने उहाँको रणनीति देखियो, ती न्यायाधीशले भने, यस्तो कदमले कसरी न्यायपालिकाको शिर ठाडो होस् ? मिश्रले केही कमजोरी भएका न्यायाधीशबाट धमाधम यस्ता आदेश गराए । संसदीय सुनुवाइमा कार्यक्षमतामाथि नै टिप्पणी गरिएका जोशीलाई इजलासको सुविधा मात्रै दिएनन्, महत्वपूर्ण मुद्दासमेत पारिदिए । वरिष्ठ अधिवक्ता भण्डारीको भनाइमा जोशीको इजलासबाट जे जस्ता आदेश र निर्णय भए, प्रधानन्यायाधीश मिश्रको सहमति र सहयोग नभई सम्भवै थिएन । त्यसैगरी अवकाशको मुखमा रहेका शारदाप्रसाद घिमिरेसहित केही न्यायाधीशको इजलासमा यस्ता मुद्दा परिरहे । मिश्रले पेसी व्यवस्थापनबारे अध्ययन समिति बनाउनेबाहेक न्यायप्रशासन सुधारका कुनै काम गरेनन् । पछिल्लो समय न्यायपरिषद् बैठकका लागि बारम्बार जोड दिएका उनी अनियमितताको उजुरी तामेली राखी निकटका केही न्यायाधीशलाई बढुवा गर्न चाहन्थे । वरिष्ठतम न्यायाधीश जोशी उपस्थित भएसम्म बैठकमा सामेल नहुने कानुनमन्त्री भानुभक्त ढकालको अडानका कारण न्यायपरिषद् बैठक बस्न सकेन । भ्रष्टाचारविरुद्ध नागरिक अभियानको समेत घोषणा गरेका भण्डारीका अनुसार मिश्रले आमनागरिकलाई छोटो अवधिमै पनि न्याय पाइन्छ भनेर आश्वस्त तुल्याउने अवसर गुमाए ।"
दलित महिलाको सामूहिक खेती,"(सल्यान) उनीहरू पहिला बालुवा संकलन गर्थे, गिट्टी कुट्थे । सल्यानको शारदा नगरपालिका६, डौरेडाँडाका १० विपन्न दलित महिला आजभोलि तरकारी खेती गर्छन् । त्यो पनि अर्काकै जग्गामा । उनीहरू मिलेर १३ रोपनी जग्गा भाडामा लिएका छन् । पहिलो वर्षमै २ लाख ५० हजार रुपैयाँ आम्दानी भएको छ । पहिला भने गिट्टीबालुवा बिक्री गर्दा दैनिक ३ सय रुपैयाँ आउँथ्यो । तरकारी खेतीमा लागेसँगै दैनिक ५ सय हुने गरेको छ । स्थानीय सुन्तली बादीका अनुसार उनीहरूले जग्गाको भाडा वार्षिक ४५ हजार रुपैयाँ तिरेका छन् । ५ वर्षका लागि प्रतिव्यक्ति एक रोपनी आठ आनाका दरले जग्गा बाँडेका छन् । डौरेडाँडा कबुलियती व्यावसायिक तरकारी समूहकी कोषाध्यक्षसमेत रहेकी सुन्तलीले एक सिजनमा ४० हजार रुपैयाँ कमाइन् । जान्न त म केही जान्दिनँ, पढेकी पनि छैन, बाहिरका कुरा थाहा छैन, उनले भनिन्, परिवारको खर्च आफैं धान्न सक्ने अवस्थामा बल्ल पुगेकी छु ।उनीहरूले बारीमा टमाटर, बन्दा, साग, आलु, केराउलगायत तरकारी फलाउन थालेका छन् । तरकारी २ महिनाभित्र बिक्रीका लागि तयार हुन्छन् । पतिको सिलाइकटाइ व्यवसायबाट साँझबिहानको छाक टार्न हम्मे हुन्थ्यो । ५० वर्षीया काली दमाईले भनिन्, तरकारी खेतीमा लागेपछि पतिको भर पर्नुपरेको छैन । कालीले अघिल्लो सिजनमा ६० हजार रुपैयाँ कमाएकी थिइन् । रोजगारी खोज्दै बाहिर जानुनपर्ने रहेछ, उनी भन्छिन् । ३६ वर्षीया मीना दमाईका पति मजदुरीका लागि भारत गएकाले तरकारीबाट घरखर्च टार्ने गरेकी छन् । उनले एक सिजनमा ४५ हजार रुपैयाँ हात पारिन् । यो वर्ष पनि विभिन्न जातको तरकारी लगाएकी छु, धेरै कुरा सिक्दै छु, उनले भनिन् । सुशीलाका अनुसार सामूहिक तरकारी खेतीमा लागेपछि सबै दलित एकजुट भएका छन् । उनीहरूले तरकारी श्रीनगर बजारमा लगेर बिक्री गर्दै आएका छन् । चार जनाको परिवार पाल्न अब ढुक्क भएँ, उनले भनिन् । उनीहरूको खेतीमा केही प्राविधिक कमजोरी भने छन् । कृषि ज्ञान केन्द्रका बागबानी विकास अधिकृत चोपनारायण खनालका अनुसार प्राविधिक कमजोरीका कारण तरकारी धेरै फस्टाउन सकेका छैनन् । मल पनि पुगेको छैन । अर्काको जग्गा लिएर भए पनि आत्मनिर्भर हुनु उदाहरणीय हो, उनले भने । महिलालाई दलित सेवा संघले सुरुमा केही सहयोग गरेको थियो ।"
गौतम बुद्ध विमानस्थल म्युनिखलाई,"काठमाडौं (कास) भैरहवास्थित गौतम बुद्ध अन्तर्राष्ट्रिय विमानस्थलको व्यवस्थापन जर्मनीको म्युनिख विमानस्थललाई दिइने संस्कृति, पर्यटन तथा नागरिक उड्डयनमन्त्री रवीन्द्र अधिकारीले जनाएका छन् । दुई देशीय सरकारबीचको सम्झौता (जीटूजी) अवधारणाअनुसार म्युनिख विमानस्थललाई व्यवस्थापन दिने तयारी भइरहेको उल्लेख गर्दै उनले भने, १० दिनभित्र मन्त्रिपरिषद्ले निर्णय गर्नेछ । विमानस्थल निर्माण गरिरहेको नागरिक उड्डयन प्राधिकरण सञ्चालक समितिले दुई साताअघि म्युनिख विमानस्थललाई व्यवस्थापकीय जिम्मेवारी दिने निर्णय गरेको हो । थुप्रै प्रस्ताव आएका थिए, तीमध्येबाट म्युनिखलाई प्राधिकरण सञ्चालक समितिले पारित गरेको हो । मन्त्रिपरिषद्ले सहमति दिएपछि दुई मुलुकबीच सम्झौता हुनेछ । त्यसपछि प्राधिकरणले म्युनिखसँग कुन मोडलबाट सञ्चालन गर्नेबारे टुंग्याउने छ, अधिकारीले भने, हामी म्युनिखसँग हाम्रो सर्तअनुसार सम्झौता गर्नेछौं । अधिकारीले म्युनिखले पाउने आर्थिक पक्षबारे पनि टुंगो लागिनसकेको बताए । नाफा बाँड्ने वा अरू कुनै उपयुक्त मोडल अपनाउनेबारे त्यसैबेला टुंग्याइने छ । प्राधिकरणका अनुसार म्युनिखले विमानस्थल सञ्चालन गरे पनि एयर नेभिगेसन सर्भिसअन्तर्गतका एयर ट्राफिक व्यवस्थापन, सञ्चार तथा उड्डयन सहायक, हवाई उडान सुरक्षालगायत संवेदनशील क्षेत्र हेर्न पाउने छैन ।"
अब नेपालकै भूउपग्रह,"काठमाडौं (कास) नेपालले अब आफ्नै भूउपग्रह प्रक्षेपण गर्ने भएको छ । जापानस्थित क्युसी इन्स्टिच्युट अफ टेक्नोलोजी (क्युटेक) को सहकार्यमा आगामी वैशाखमा भूउपग्रह उडाइँदै छ । नेपस्याट१ नामक यो भूउपग्रह बनाउन सरकारले १ करोड ८२ लाख रुपैयाँ दिएको नेपाल विज्ञान प्रविधि प्रतिष्ठान (नाष्ट) का प्रविधि विभाग प्रमुख रवीन्द्र ढकालले बताए । नेपालका तर्फबाट क्युसेटमा स्पेस टेक्नोलोजी इन्जियिरिङ मा विद्यावारिधि गरिरहेका आभास मास्के र इलेक्ट्रिकल इन्जिनियरिङमा स्नातकोत्तर गरिरहेका हरिराम श्रेष्ठले प्रक्षेपण अभियानको नेतृत्व गरेका छन् । विभाग प्रमुख ढकालले भने, भूउपग्रह निर्माणको सम्पूर्ण कार्य सम्पन्न भएको छ । गत अगस्टमा इन्जिनियरिङ मोड्युल तयार भयो, डिसेम्बरमा वातावरणीय परीक्षण सम्पन्न भएको छ । अब पूर्ण रूपमा प्रक्षेपण गर्न सकिन्छ । अहिले भूउपग्रहका तथ्यांक संकलनका लागि चाहिने ग्राउन्ड स्टेसन को काम भइरहेको नाष्टले जनायो । नानो सेटलाइट भनिने यो भूउपग्रह १० क्युविक सेन्टिमिटर घनाकार छ ।"
बदनाम हुन चाहन्नँ : जबरा,"राणाका जवाफ उनले संविधान, कानुन र न्यायका मान्य सिद्धान्तका आधारमा न्याय निरूपण हुने भन्दै संविधानले प्रदान गरेको नागरिकका मौलिक हकहरूमा अदालत संवेदनशील हुनैपर्ने बताए । सरकारी निर्णयहरू कानुनी दायराबाट बाहिर गएको भए अदालतले आफ्नो कर्तव्यअनुसार हस्तक्षेप गरेको हुन सक्ने भन्दै उनले कानुनबमोजिम सरकारले गर्ने निर्णयमा अदालतले प्रक्रियाभन्दा बाहिर गएर असहयोग नगर्ने बताए । उनले भने, राज्यका तीनवटा अंगमा एकले अर्काको अधिकारमा हस्तक्षेप हुने छैन । सबै आआफ्नो अधिकार क्षेत्रमा बस्नुपर्छ । उनले सार्वभौम संसदीय समितिको निर्णयको पालना हुने बताए । राणाले छपकैयाको सार्वजनिक पोखरी व्यक्तिको नाममा दर्ता भएको भनी परेको मुद्दा एकपटक सर्वोच्च अदालतबाटै निरूपण भइसकेपछि फेरि सर्वोच्च तहसम्म आइपुगेको भन्दै उनले दोहोर्याउने अनुमति नदिइएको बताए । उनले भने, यसमा कानुनी सिद्धान्त उल्लंघन भएको छैन । मेरो कुनै पनि बदनियत र अपचलन छैन । दोस्रोपटकको स्पष्टीकरणका क्रममा उनले भने, छपकैयाको मुद्दामा मेरा नातेदार थिएनन् । प्रेरणाको दाइजोसम्बन्धी बहुचर्चित मुद्दामा उनले सर्वोच्च अदालतमा विचाराधीन भन्दै खुल्न चाहेनन् । जुवासम्बन्धी मुद्दाको व्याख्याबारे उनले पैसा राखेर संयोगका आधारमा खेलिने खेल भनी जुवा ऐनको परिभाषामा राखिएको भन्दै त्यो मुद्दालाई पछि जिल्लाका साथै सर्वोच्च अदालतले समेत आरोपितलाई सफाइ दिएको स्पष्ट पारे । विशेष अदालतबाट भ्रष्टाचारका मुद्दा धमाधम सफाइ दिएको भन्ने आरोपमा उनले आफू विशेष अदालतको अध्यक्ष नभई वरीयता क्रममा तेस्रो न्यायाधीश भएको बताए ।"
कानुनभन्दा माथि कोही हुँदैन,"सुनुवाइका क्रममा सांसदहरूले किन सर्वोच्च अदालतमा इजलास बहिष्कार गर्नुभएको ? भनी प्रश्न गरे । राणाले कान्तिपुर दैनिकविरुद्ध अवहेलना मुद्दाको प्रसंग कोट्याए । उनले भने, इजलासमा बसेपछि कहिलेकाहीँ अति जटिल, कठोर हुनुपर्दोरहेछ । यो एउटा अति कठिन संवेदनशील आदेश भयो । उनले पराजुली ०४८ साल र आफू ०५२ सालमा पुनरावेदन तहमा नियुक्त भए पनि संयोगवश सर्वोच्चमा एकै दिन प्रवेश गरेको बताए । उनका अनुसार, कान्तिपुर दैनिकविरुद्धको अवहेलना मुद्दा बृहत् इजलासमा पेस भयो । साउन २१ गते अवकाश पाएको अवस्थामा आदेश यति ढिलो किन भयो भन्ने समितिमा जिज्ञासासमेत आयो । त्यसबारे आदेशमा समेत आफूले उल्लेख गरेको प्रसंग उनले दोहोर्याए । उनका अनुसार, कान्तिपुरविरुद्धको मुद्दाको सुनुवाइका लागि इजलास बस्नुअघि तत्कालीन प्रधानन्यायाधीश पराजुलीले आफ्नो प्रमाणपत्र हेरिदिन सबै न्यायाधीशलाई आग्रह गरेका थिए । कान्तिपुरमा उहाँको प्रमाणपत्र ३ किसिमको रहेछ भनी समाचार थियो, जबराले भने, उहाँले २ किसिमको देखाउनुभएको थियो । अर्को हामीलाई थाहा थिएन । जबराले सुनुवाइमा समेत नागरिकतामा २००९ साल साउन ३० गते अनि शैक्षिक प्रमाणपत्रमा २०१० साल वैशाख १६ गते उल्लेख भएको देखिएको बताए । सुशीला कार्की प्रधानन्यायाधीश हुँदा पराजुलीको जन्म मिति २००९ साउन २१ गते कायम गरिदिएकी थिइन् । संयोगवश आफू कामु भएपछि आफ्नै अध्यक्षतामा परिषदको बैठकबाट निर्णय गराएर २०१० वैशाख १६ गते कायम गराई उमेरको सुविधा लिनुभयो, उनले भने, कान्तिपुरमा परीक्षा नियन्त्रण कार्यालयमा रहेको चारित्रिक प्रमाणपत्रको कुरा आयो । त्यसबाट २०११ वैशाख १३ गते देखियो । यी सवाल उठेपछि पराजुलीले प्रमाणपत्र देखाएको र त्यसलाई स्विकारेको उनले बताए । जबराका अनुसार, २०११ सालको जन्म मिति भएपछि थप एक वर्ष दाबी नगरेकाले आफू सही रहेको पराजुलीको जिकिर थियो । जबराले भने, प्रधानन्यायाधीशको पदमा बसेर फरकफरक निर्णय गरेर कतिपय प्रमाणपत्र नराखेर बढी सुविधा लिनुभयो । जति भयोभयो, अब राजीनामा दिनुपर्छ भन्दा उहाँले इन्कार गर्नुभयो । अटेरी गरेपछि न्यायपालिकाको साख जोगाउन विकल्प नभएको जबराको भनाइ थियो । यो कठिन निर्णय गर्दा मन कति दुखेको छ, मैले महसुस गरेको छु, उनले भने, इजलास बहिष्कार गरियो भनेर जुन शब्द पत्रपत्रिकामा आएको छ, त्यो उपयुक्त थिएन ।"
समायोजन अध्यादेश स्वीकृत,"काठमाडौं (कास) प्रतिनिधिसभाको मंगलबारको बैठकले कर्मचारी समायोजन अध्यादेश२०७५ बहुमतले स्वीकृत गरेको छ । संघीय मामिला तथा सामान्य प्रशासनमन्त्री लालबाबु पण्डितले अघिल्लो बुधबार अध्यादेश संसद्मा पेस गरेका थिए । कांग्रेस सांसद गगन थापा र नेमकिपाका प्रेम सुवालले अध्यादेश अस्वीकार गरियोस् भनी सूचना प्रस्तुत गरे पनि बहुमत सदस्यले उक्त सूचना नै अस्वीकृत गरे । संघ, प्रदेश र स्थानीय तहमा कर्मचारी समायोजनका लागि सरकारले मंसिर २३ मा अध्यादेश जारी गरेको थियो । सरकारले कर्मचारी समायोजनको प्रक्रियासमेत सुरु गरिसकेको छ । बैठकमा थापाले सरकारले कर्मचारीको आवाज नसुनेको र केही विशिष्ट कर्मचारीको स्वार्थबाट प्रभावित भएर हतारहतार अध्यादेश ल्याएको आरोप लगाए । हो, कर्मचारी पठाएको ठाउँमा जानैपर्छ । तर सरकारले मनोमानी ढंगले कर्मचारी यताउता गर्न पाउँदैन । स्वेच्छाचारी ढंगले २० वर्षसम्म सेवा दिएका कर्मचारीलाई समायोजन गर्न पाइन्नँ, उनले भने, यो कस्तो अध्यादेश हो, कोही कर्मचारी तल गएर बस्नुपर्ने, कोही माथि मात्रै बस्ने ? कर्मचारी समायोजनपछि जुन उद्देश्यसाथ संघीय लोकतान्त्रिक गणतन्त्र ल्याइएको हो, त्यसमा कुठाराघात हुने थापाको तर्क छ ।सामान्य प्रशासनमन्त्री पण्डितले कर्मचारी समायोजन अध्यादेश२०७५ लोकतान्त्रिक प्रक्रियासँग जोडिएर आएकाले शंका नगर्न सांसदलाई आग्रह गरे । उनले नेपालको संविधान २०७२ को मर्म र भावनाअनुसार नै अध्यादेश ल्याइएको बताए । पहिला कर्मचारी समायोजन ऐन बनेको थियो । त्यसमा ५० प्रतिशतभन्दा बढी संशोधनको आवश्यकता थियो । त्यसलाई संशोधन गर्नुभन्दा नयाँ अध्यादेशमार्फत सरकारले नयाँ ऐन बनाएको हो, संविधानत: आएको हो । लोकतान्त्रिक प्रकियाबाट आएको हो, उनले भने । मन्त्री पण्डितले नयाँ संरचनामा नयाँ ढंगले बढ्न लागेकाले कर्मचारी र सांसदहरूमा मनोवैज्ञानिक असर परेको बताए । प्रणाली परिवर्तन हुँदा मनोवैज्ञानिक असर पर्दोरहेछ, उनले भने, सबै जस्ताको तस्तै पुरानै रहनुपर्ने र रूपान्तरित प्रणालीमा नजाने स्थिति हुनुहुँदैन ।"
डा केसी इलाममा,"काठमाडौं (कास) चिकित्सा शिक्षा र सेवाका अभियन्ता डा गोविन्द केसी १६ औं सत्याग्रह सुरु गर्न दिएको अल्टिमेटमको अन्तिम दिन मंगलबार इलाम गएका छन् । १५ औं सत्याग्रह जुम्लामा गरेका केसीले मंगलबारसम्म आफ्ना माग पूरा नभए अनशन गर्ने चेतावनी दिँदै आएका थिए । सरकारले माग पूरा नगरे अनशन सुरु हुन सक्छ, केसीनिकट डा अभिषेकराज सिंहले भने, अनशनको तयारी गर्न नै इलाम जानुभएको हो ।"
फ्रि भिसा फ्रि टिकट लागू गराउन आदेश,काठमाडौं (कास) फ्रि भिसा फ्रि टिकट नीतिको प्रभावकारी कार्यान्वयनका लागि आवश्यक कानुन तथा संयन्त्र बनाउन सर्वोच्च अदालतले सरकारका नाममा निर्देशनात्मक आदेश जारी गरेको छ । सोमबार सर्वोच्च अदालतले सरकार तथा श्रम मन्त्रालयलगायत सम्बन्धित निकायका नाममा आदेश जारी गरेको हो ।
सेनाभित्रका यातना मुद्दा नागरिक अदालतमा,"काठमाडौं (कास) सरकारले सेनाभित्र हुने यातना र बेपत्तासम्बन्धी मुद्दामा सैनिक विशेष अदालतको अधिकार कटौती गर्ने भएको छ । केही नेपाल ऐन संशोधन विधेयकमा यस्ता मुद्दा सैनिक विशेष अदालतको कार्यक्षेत्रबाट हटाई नागरिक अदालत लैजाने प्रावधान राखिएको छ । सेनाका यातना र बेपत्तासम्बन्धी घटनामा जिल्ला, उच्च र सर्वोच्च अदालतमा मुद्दा चल्ने व्यवस्था गरिँदै छ ।"
कर्मचारीलाई कारबाही चेतावनी,"काठमाडौं (कास) संघीय मामिला तथा सामान्य प्रशासन मन्त्रालयले समायोजन अध्यादेशविरुद्ध आन्दोलित कर्मचारीलाई आचरण र अनुशासन सम्झाउँदै कारबाही चेतावनी दिएको छ । मन्त्रालयको विज्ञप्तिमा सामाजिक सञ्जाल, पत्रपत्रिका तथा लेखरचनामार्फत सरकार, मन्त्री तथा सचिवको गरिमामा आँच आउने गरी दिइरहेको अभिव्यक्तिको अभिलेख राखिएको उल्लेख छ । भ्रामक, अवाञ्छित र दुराशययुक्त क्रियाकलाप गर्ने कर्मचारीलाई निजामती सेवा ऐननियम तथा विद्युतीय कारोबार ऐनअनुसार कारबाही गर्ने चेतावनी दिइएको छ ।"
"देशैभर थरीथरी समस्या, समाधानका वैज्ञानिक पहलमा छलफल जलवायु सम्मेलन सम्पन्न","(गुफाडाँडा, सिन्धुपाल्चोक)सिन्धुपाल्चोकको गुफाडाँडामा राष्ट्रिय जलवायु सम्मेलन आइपुग्न जिल्ला समन्वय समिति मुस्ताङको प्रमुख छिरिङ ल्हामो गुरुङलाई तीन दिन लाग्यो । उनी जब मेलम्चीबाट उकालो लाग्दै थिइन्, उनलाई कतै घर ढलेको, कतै पानीका पाइप यत्रतत्र छरिएको देख्दा अचम्म लाग्यो । सडकमा उड्ने धुलोले उनलाई खासै तानेन । तर जब २ हजार ५ सय मिटरको उचाइमा रहेको अग्लो डाँडा पुगिन् । वरिपरि नियालिन् । तर, उनले वरिपरि देखिने हिमाल मुस्ताङबाट देखिने हिमालभन्दा धेरै फरक पाइन् । मुस्ताङका हिमाल सेता थिए, यहाँका हिमाल काला । हिउँ थोरै, कालो पहाड धेरै । जलवायु परिवर्तनको असर धेरै सिन्धुपाल्चोकमा परेको रहेछ, डाँडामा पुगेपछि उनले भनिन्, यहाँबाट देखिने हिमाल हो कि पहाड, मैले त कालो पत्थर मात्र देखेँ । उनका अनुसार मुस्ताङमा हिमाल छ । हिउँ निख्रिसकेको छैन । पहिलाको भन्दा परिवर्तन छ । तर उत्पादनमा असर परेको छ । बालीनाली राम्रो छैन । मुस्ताङ स्याउका लागि प्रख्यात जिल्ला हो । पहिला मार्फेली स्याउ भनिन्थ्यो । अहिले त स्याउ पनि तलबाट माथि हिमाली भेगतिर सर्दैछ, उनले भनिन्, पहिला कात्तिकमै हिउँ पथ्र्यो, अहिले हिउँ नै देख्न छाडिसक्यो, हाम्रो सन्ततिको पालामा त हिउँ एउटा कथामा सीमित बन्लाजस्तो छ । उवा, फापर राम्रो फल्थ्यो । पहिला रासायनिक मलको प्रयोग गर्नु पर्दैन थियो । अहिले रासायनिक मल नहाली बालीनाली सप्रन छाडेको छ । त्यति मात्र होइन, अहिले अपर मुस्ताङमा मच्छड लाग्न थालेको उनले सुनाइन् । त्यस्तो चिसो ठाउँमा कसरी मच्छड पुग्यो, उनले भनिन्, कसरी हुन्छ, जलवायु परिवर्तन न्यूनीकरणमा ध्यान दिन जरुरी छ । उनी मात्र होइनन्, तेह्रथुमका प्रमुख शिव ढुंगाना गुफाडाँडामा सेता हिमाल कालो भएको देख्दा आश्चर्यचकित भए । हिमाल हो कि पहाड । उनलाई छुट्याउन गाह्रो भयो । यहाँका हिमाल पूरै सुक्खा देखिए, यस्तो हिमाल कालो डाँडो बनेको पहिलोपटक देखेँ, उनले भने, तेह्रथुमबाट देखिने हिमालमा अहिलेसम्म हिउँ देखिएको छ । यसलाई लामो समयसम्म टिकाइराख्न च्यालेन्ज छ । समस्या यति मात्र होइन, तेह्रथुममा मूल सुक्ने समस्या धेरै छ । हिजोका मूलहरू छैनन् । खोला घट्दो छन् । बाटोघाटो डिजाइन नगरी खन्दा बाढीपहिरोको जोखिम बढी छ । आइतबारदेखि मंगलबारसम्म चलेको सम्मेलनमा ७७ जिल्लामध्ये ७५ जिल्लाका प्रमुख, उपप्रमुख र सदस्यहरूको उपस्थिति रहेको थियो । सम्मेलनले हरेक स्थानीय तहमा जलवायु मापन केन्द्र स्थापना गर्नेसहित १० बुँदे घोषणापत्रसमेत जारी गरेको छ । परिवर्तनको असरबारे वैज्ञानिक खोज अनुसन्धानलाई जोड दिने, जनचेतना बढाउने लगायत त्यसमा उल्लेख छ । धनुषाका प्रमुख रामदेव वनरैत यादव तराई मात्र नभई पहाड पनि कालो भएको देख्दा अचम्ममा परे । उनका अनुसार चुरे संरक्षण भएन भने धनुषालाई नोक्सान हुने छ । धनुषामा कोसीबाट पानी ल्याउनुपर्ने बाध्यता छ । रुखहरू सकिँदै गएका छन् । धेरै रुख काटिएका छन् । पानीका मुहान सुक्ने, कम आउने गरेको छ, उनले भने, पहिला २०३० फिट खन्दा पानी निस्कन्थ्यो ,अहिले ५० फिट खन्दा पनि पानी भेटिँदैन । ०७२ सालको भूकम्पपछि यस्तो समस्या आइपरेको हो । खोलाहरू सुकेका छन् । सिँचाइको राम्रो व्यवस्था नहुँदा धान, गहुँ लगाउन समस्या छ । यसमा बोरिङबाट पानी लगाउनुपर्ने बाध्यता छ । पहिला खोलाको पानीले हुन्थ्यो । मुख्य बालीको रूपमा रहेको धान, गहुँ, उखु सप्रिन्थ्यो । अहिले राम्रो छैन, यही अवस्था रहे भोकमरी नलाग्ला भन्न सकिँदैन, उनले भने । यसलाई न्यूनीकरण गर्नेतर्फ सबैको ध्यान समयै जानुपर्ने उनले सुनाए । बाजुरा पनि जलवायु परिवर्तनबाट अछुतो छैन । बाजुराका जिल्ला समन्वय समिति प्रमुख नरेन्द्रकुमार रोकाय जिल्लामा जलवायु परिर्वतनले ठूलो असर गरेको बताउँछन् । गाउँमा हिउँ आयो भने सुविकाल आयो भन्ने प्रचलन छ । हिउँ पर्दा बाली राम्रो हुन्छ । राम्रो उत्पादन हुन्छ । रोगहरू लाग्दैन भन्ने चलन थियो । तर हिजो आज गाउँमा हिउँ पर्न त परै जाओस् सेतै हुने हिमाल अहिले काला डाँडा देखिने गरेका छन्, उनले भने, जिल्लाको पाण्डुसिंह, जुकोटमा प्रशस्त स्याउ फल्थ्यो, ती ठाउँमा अहिले फलिरहेको अवस्था छैन । स्याउ फलाउन हिमालको छेउछाउ जानुपर्ने अवस्था छ । काठमाडौं जिल्ला समन्वय समितिका प्रमुख शिव सुन्दरराज वैद्यका अनुसार जलवायु परिवर्तनले काठमाडौं सहर कंक्रिट सहरजस्तो बनेको छ । तापक्रम बढ्ने घट्ने क्रम जारी छ । प्रदूषण बढी छ । वनजंगल विनाश भइसकेको छ । खेतीयोग्य जमिन मासिएको छ । यसले गर्दा बाढी आउँदा समस्या हुन्छ, उनले भने, यो वर्ष काठमाडौं भक्तपुरमा बाढीको समस्या भयो, यसलाई न्यूनीकरणका लागि व्यवस्थित ढलको व्यवस्था गर्नुपर्छ । काठमाडौंमा प्रदूषणको समस्या मुख्य हो । तुसारो देखिन छाडेको छ । जाडोमा हिमाल सेतै भएर टल्किन्थे । असर समग्र रूपमा हिमाली क्षेत्रमा बढी छ ।"
कार्यक्रम सोचेभन्दा राम्रो भयो,"जिल्ला समन्वय समिति महासंघले आयोजना गरेको राष्ट्रिय जलवायु सम्मेलन सिन्धुपाल्चोकको गुफाडाँडामा तीन दिन चल्यो । ७७ जिल्लामध्ये ७५ जिल्लाका समन्वय समितिका प्रमुख, उपप्रमुख, सदस्यको उपस्थिति रहेको थियो । ७७ जिल्लामध्ये २ जिल्लाका मात्र प्रमुख महिला थिए । अधिकांश जिल्लामा प्रमुख पुरुष थिए भने महिला उपप्रमुख । महासंघका अनुसार महिला प्रमुख भएका जिल्लामा स्याङ्जा र मुस्ताङ छन् । स्याङ्जाकी जिल्ला समन्वय समिति प्रमुख सीता सुन्दास जिल्ला समन्वय समिति महासंघकी केन्द्रीय अध्यक्ष हुन् । उनको नेतृत्वको टोलीले गुफाडाँडामा भव्य जलवायु परिवर्तनसम्बन्धी राष्ट्रिय सम्मेलन गर्यो । उनै सीतासँग गरिएको कुराकानी : जिल्ला समन्वय समिति भनेको के हो ? स्थानीय तहमा निर्वाचित निकाय हो यो । कार्यपालिका, व्यवस्थापिका र न्यायपालिकाको जिम्मेवारी नभएको, समन्वय र अनुमगमनको काम गर्ने हो । यो ७७ वटै जिल्लामा रहनेछ । यसले समन्वय र अनुगमनको काम गर्नेछ भनेर संविधानमै स्पष्ट लेखिएको छ । समन्वय भनेको गाउँपालिका, नगरपालिकाबीचमा विकासका कामदेखि लिएर सबै काम गर्नका लागि स्थानीय तहमा समन्वय गर्ने, जिल्लास्थित सरकारी, संघसंस्था, प्रदेश सरकार र स्थानीय तहबीच समन्वय गर्ने हो । संघीय सरकार, प्रदेश र स्थानीय तहको बीचमा पनि समन्वयकारी काम गर्ने हो । जलवायु परिवर्तनसम्बन्धी सम्मेलन जिल्ला समन्वय समितिले नै गर्नुको कारण ? समन्वय समितिले गर्ने काम भनेको राष्ट्रिय स्तरमा प्रभाव पर्ने काम नै हो । प्रभाव भनेको सकारात्मक सन्देश दिने काम हो । सबै निर्वाचित जन प्रतिनिधिहरूलाई हरेक कुरामा सचेत पार्न जरुरी छ । जनताको जीवनस्तर व्यवस्थित गर्न कसरी अगाडि बढ्ने भन्ने सन्दर्भमा सोच हुन जरुरी छ । यो जलवायुसम्बन्धी राष्ट्रिय सम्मेलन सिन्धुपाल्चोकको गुफाडाँडामा गरेका छौं । अहिले जलवायु परिवर्तनले प्राणीजगतमा पारेको नकारात्मक प्रभाव र यसले जीवन चक्रममा पर्न सक्ने असरका सम्बन्धमा प्राकृतिक रूपमा हुने परिवर्तनलाई रोक्न सकिँदैन । तर मानव निर्मित प्रदूषणलाई न्यूनीकरण गर्दै व्यवस्थापनका गर्नका लागि सरकारको संघ, प्रदेशदेखि स्थानीय तह सचेत हुन जरुरी छ । त्योअनुसारको जलवायु अनुकूलन हुने खालको कार्यक्रम कार्यनीति बनाउन जरुरी छ । अब बन्ने कार्यक्रममा स्थानीय तहका सरकारहरूले यो विषयमा गम्भीर ढंगले सोचेर त्यसअनुसारको योजना बनाएर अगाडि बढ्न जरुरी छ । हिजो संघसंस्थाले गरेका थिए होलान् । ती कार्यक्रमहरू होटलमा हुन्थे । साना कार्यक्रमको आयोजना हुन्थ्यो । कमैले थाहा पाउँथे । अहिले निर्वाचित बडी, त्यसमा जिल्ला समन्वय समिति गर्नुपर्छ भन्ने हो । प्रत्यक्ष स्थानीय सरकारसँग सरोकार राख्ने तह, जिल्ला समन्वय समिति हो । हामीले गर्ने काममध्ये यो महत्त्वपूर्ण थियो । जुन हामीले गर्याँै । आउने दिनहरूमा दोस्रो, तेस्रो सम्मेलन गर्दै जाने छौं । जलवायु परिवर्तनको असर देखिएको धेरै भयो, यस्तो कार्यक्रम गर्न ढिलाइ भएको होइन ? ढिला भएकै हो । महासंघको चुनाव भएको एक वर्ष पुगेकै छैन । तर पनि हामीले यस्तो कार्यक्रम गर्न सक्याँै । यो हाम्रो सुरुवात हो । हामी यस्तै सिर्जनशील काम गर्नेछौं । सिन्धुपाल्चोकलाई नै किन रोज्नुभयो ? देशभर थुप्रै पर्यटकीयस्थल छन् । व्यवस्थित ढंगले अगाडि बढाउने थुप्रै सुन्दर ठाउँहरू छन् । राष्ट्रिय गौरवको मेलम्ची खानेपानी योजना यही छ । जुगल हिमाल देखिने ठाउँ यही हो । यसको भोलिका सम्भावना धेरै छन् । यो कार्यक्रमले प्रचारप्रसार होस् भन्ने हो । यी हिमाल डाँडापाखा भनेको हाम्रा हीरा र सुन हुन् । त्यही भएर लुकेको ठाउँको प्रचार गर्न जरुरी छ । थुप्रै काम गर्नर्ुछ । तर हामीसँग बजेट छैन । सरकारसँग समन्वय गरेर अझै राम्रा काम गर्नेछौं । जलवायुसम्बन्धी कार्यक्रम अब के गर्नुहुन्छ ? गाउँपालिका, नगरपालिकाको सभा हुँदै छ । त्यहाँ केही योजना नयाँ राख्न सल्लाह दिनेछौं । जहाँ जुन क्षेत्रमा जलवायु परिवर्तनले असर गरेको छ । त्यसको अनुकूलन हुने गरी योजना बनाउन सल्लाह दिनेछौं ।"
२३ जना युवा विदेशमै बेपत्ता,"धादिङ (कास) कमाइ गर्ने सुन्दर सपना बोकेर विभिन्न समयमा धादिङबाट विदेश गएका २३ जना युवाहरू विदेशी भूमिमै बेपत्ता भएका छन् । विदेश गएका युवाहरू २ देखि १६ वर्षभन्दा बढी वर्षदेखि बेपत्ता भएको परिवारजनले बताएका छन् । घरसल्लाह गरेर विदेश गएकाहरू वर्षौंदेखि बेपत्ता भएपछि परिवारमा चिन्ता थपिएको छ । वृद्ध बाबुआमाको सहारा गुमेको छ भने बालबच्चाले अभिभावक गुमाएका छन् । सबैभन्दा बढी मलेसियामा बेपत्ता भएका छन् । १२ जना मलेसियामा, ४ कुवेतमा, २२ जना साउदी अरब सिरियामा तथा एक जना जर्जियामा बेपत्ता भएका छन् । धादिङको उत्तरी क्षेत्रका साविकका पाँच गाविसबाट बेपत्ता हुने क्रम बढढै गइरहेको छ । झार्लाङ, तिप्लिङ, सेर्तुङ, रि, कुम्पुर, त्रिपुरेश्वर, जोगीमारा, थाक्रे, नलाङ, धुवाँकोट, तसर्पु, सल्यानटारलगायत गाविस र नीलकण्ठ नगरपालिकाबाट विदेश गएर बेपत्ता भएका छन् ।परिवारका सदस्यले बेपत्ता भएका परिवारका सदस्यलाई उद्धार गर्नका लागि सूचना तथा परामर्श केन्द्रमा उजुरी दिने गरेका छन् । जिल्ला प्रशासन कार्यालयनजिकै वैदेशिक रोजगारीमा जानेका लागि स्विस सरकारको सहयोगमा आप्रवासी सूचना केन्द्र सञ्चालनमा रहेको छ ।"
महानगरमा आधुनिक शौचालय बन्दै,"खोइ अपांगमैत्री शौचालय ?ललिपतुरमा ६ वटा सार्वजनिक शौचालय छन् । कुनै पनि शौचालयमा दृष्टिविहीनका लागि ध्वनि, श्रवणशक्ति नभएकाका लागि ब्रेललिपिमा अक्षर वा अन्य कुनै चिह्न राखिएको छैन । न त कुनै आधुनिक प्रविधि जडित गरिएको छ । दृष्टिविहीन शौचालय पुग्नुअघि सडक किनारामा रोपिएका बिरुवा जोगाउन राखिएका ट्री गार्डमा ठोकिन्छन्, अपांगता भएका एमके ज्वाला भन्छन्, शौचालयलाई सरकारले कमाइ खानो भाँडो बनाए । यहाँ गरिबको कुरा कसले सुन्ने ?जावलाखेलस्थित शौचालयमा १० वटा कोठा छन् । भूकम्पले क्षति पुर्याउनुअघि महिला र पुरुषका लागि ५५ वटा कोठा छुटयाइएको थियो । अहिले दुवैका लागि साझा रूपमा सञ्चालनमा छ । लगनखेलस्थित शौचालयमा दैनिक ७ सय जनाले प्रयोग गर्छन् । धेरै मानिसले प्रयोग गर्ने भए तापनि अपांगता भएका व्यक्तिका लागि पहँुच छैन । २ वटा पुरुष र २ वटा महिलाका लागि कोठा भएको शौचालयमा ढल व्यवस्थापन छैन । मंगलबजारको शौचालयमा महिलाका लागि ४ वटा कोठा छन् । तीमध्ये एउटाको ढोका जाम छ । पुरुषका लागि ३ वटा र पिसाब फेर्ने ५ वटा स्थान छन् । पर्यटकका लागि छुट्टै व्यवस्था छ । प्रयोगमा छैनन् ।शौचालयमा अपांगता भएका व्यक्तिका लागि र्याम बनाइएको छ । र्यामबाट शौचालयमा पुग्न व्हीलचेयर गुडाउने पर्याप्त स्थान नभएकाले प्रयोगमा आउन सकेको छैन । भूमिगत टयांकी चुहिएकाले पानीको पनि राम्रो व्यवस्था छैन ।पाटन ढोकाको शौचालयमा जेनतेन चलिरहेको छ । भ्यान्टिलेसन नभएकाले अत्याधिक दुर्गन्ध फैलिएको छ । अपांगता भएका व्यक्ति शौचालयभित्र छिर्न सक्ने पूर्वाधार छैन । काठमाडौंको भृकुटीमण्डपस्थित अपांगमैत्री शौचालय अहिले चर्चामा छ । परिचयका आधारमा अपांगता भएका व्यक्तिले नि:शुल्क प्रयोग गर्न पाउने व्यवस्था छ । अमात्य भन्छन्, शौचालय अपांगमैत्री र सरसफाइ छछैन भन्नेबारेमा बुझ्न नियमनकारी निकायले अनुगमन नगरीकन थाहा हुँदैन । तर, कसैले चासो दिएको छैन ।उनले जनप्रतिनिधिमा शौचालयसम्बन्धी न्यूनतम मापदण्डमा बारेमा जानकार नहुँदा पनि समस्या भएको बताए । टेन्डर गर्दा शौचालय कुन अवस्थामा हुनुपर्छ भन्नेबारेमा सम्झौतामा उल्लेख भएको हँुदैन । त्यहाँ त रकमको बारेमा मात्र उल्लेख हुन्छ ।उनका अनुसार शौचालय व्यवस्थित नभईकन उपत्यकालाई खुला दिसामुक्त क्षेत्र घोषणा गर्नुको कुनै औचित्य छैन । ललितपुर महानगरपालिकाका प्रवक्ता राजु महर्जनले शौचालय व्यवस्थित गर्नेबारे छलफल भइरहेको बताए । हामी नीतिनियम बनाउने तयारीमा छौ, उनले भने ।"
बजेट सक्न विदेश भ्रमण,"भ्रमण खर्च आठ गुणा बढ्योमहानगरमा जनप्रतिनिधि आएपछि भ्रमण खर्च तथा दैनिक भत्ता शीर्षकमा बजेट विनियोजन आठ गुणाले बढ्यो । आव ०७३०७४ मा २० लाख अनुमानित बजेट विनियोजन गरेको थियो । आव ०७४०७५ मा हात्तै बढाएर एक करोड ६० लाख विनियोजन गरे । आव ०७३०७४ मा १४ लाख ५० हजार रुपैयाँ खर्च भएको थियो । वित्त विभाग प्रमुख बुद्धरत्न मानन्धरका अनुसार आव ०७३०७४ असार मसान्तसम्म २१ लाख बजेट भ्रमण शीर्षकमा खर्च भएको छ । आव ०७३०७४ को जेठसम्म १२ लाख ८१ हजार बढी खर्च गरेका थिए । असार महिनामा ९ लाख खर्च गरे । आर्थिक वर्षको अन्तिम एक महिनामा ४२ प्रतिशत बढी बजेट खर्च भएको छ । चालू आवका लागि एक करोड ६० लाख नै बजेट प्रक्षेपण गरेका छन् । विदेश भ्रमणका अधिकांश खर्च आयोजकले नै व्यहोर्ने गर्छन् । भत्ताबापत् मेयरले दैनिक २२५ डलर, उपमेयरले १७५ डलर लिन पाउने संघीय मामिला तथा सामान्य प्रशासन मन्त्रालयको निर्देशिकामा उल्लेख छ । यरोपियन मुलुकहरू, अस्ट्रेलिया, न्युजिल्यान्ड, अमेरिका, क्यानडाजस्ता विकसित देशमा जाँदा उल्लिखित दरको ३३ प्रतिशत थप गरेर भत्ता दिने उल्लेख छ ।"
स्मृति प्रतिष्ठान घोषणा,"काठमाडौं (कास) गोरखा जिल्लामा स्वास्थ्य, शिक्षा लगायतका सामाजिक क्षेत्रमा काम गर्ने उद्देश्यले सुशीला अधिकारी स्मृति प्रतिष्ठान घोषणा भएको छ । नयाँ शक्ति पार्टी नेपाल सम्पर्क संयन्त्र गण्डकी प्रदेश संयोजक कुश्माखर अधिकारीकी पत्नी सुशीला अधिकारीको १३ औं स्मृति दिवसका अवसरमा मंगलबार आयोजित श्रद्धाञ्जली सभामा प्रतिष्ठान घोषणा गरिएको हो । जिल्लाका विपन्न समुदायलाई स्वास्थ्य उपचारको क्षेत्रमा सहयोगका साथै शिक्षाको क्षेत्रमा पनि काम गर्ने प्रतिष्ठान तदर्थ समितिका संयोजक कुश्माखर अधिकारीले बताए । सभामा पूर्वप्रधानमन्त्री बाबुराम भट्टराई, नेपाल शिक्षक महासंघका केन्द्रीय सदस्य पूर्णप्रसाद दवाडी लगायतले स्वअधिकारीको व्यक्तित्वका बारेमा बोलेका थिए । त्यस अवसरमा प्रसिद्ध मोडल स्कुलले सुशीला अधिकारी छात्रवृत्ति घोषणा पनि गरेको थियो । यस्तै, काफलडाँडा छोरीबुहारी समाजले प्रतिष्ठानलाई १५ हजार रुपैयाँ सहयोग गरेको छ ।"
हत्या आरोपी १७ वर्षपछि पक्राउ,"काठमाडौं (कास) हत्याका आरोप लागेर फरार रहेका आरोपितलाई प्रहरीले आइतबार पक्राउ गरेको जनाएको छ । पक्राउ पर्नेमा जितेन्द्र भनिने ज्ञानेन्द्र श्रेष्ठ छन् । उनले २०५८ साल साउन ४ गते काठमाडौं महानगरपालिकाको नाकारी टोल बस्ने विष्णु घिमिरेको धारिलो हतियार प्रयोग गरी हत्या गरेर फरार थिए । प्रहरीका अनुसार घिमिरेको हत्या पश्चात श्रेष्ठले आफ्नो वास्तविक परिचय लुकाएर, नाम फेरेर बसेका थिए । काभ्रे घर भई कपन बस्दै आएका उनलाई सीआईबीको टोलीले सुन्धाराबाट पक्राउ गरेको हो ।"
"बिगारेर होइन, सिँगारेर","गन्तव्यको टुंगो लाग्यो भने जुन दिशा लिए पनि बाटो पहिल्याउन सकिन्छ । त्यस्तै भयो जलवायु परिवर्तनबारे राष्ट्रिय सम्मेलन । यसलाई आतिथ्यता दिन सिन्धुपाल्चोक सही चयन थियो । ७२ सालको भूकम्पले सबभन्दा धेरै जनधन लिएको जिल्लामा देशभरिका जिल्ला समन्वय समितिहरूको पहिलो राष्ट्रिय सम्मेलन आफैंमा सकारात्मक भयो । सिन्धुपाल्चोक बाढीपहिरोले समेत प्राय: समाचार बन्ने गर्छ । उसले विपत्तिहरू धेरै सहेको छ । उसैले पच्चीस सय मिटर उचाइमा अवस्थित रमणीय गुफाडाँडामा हिमालहरू साक्षी राखेर जिल्ला प्रमुखउपप्रमुखहरूलाई सुन्दरतासँगै संघर्ष दर्शाएको छ । गुफाडाँडा सम्मेलनबाट जारी घोषणापत्रको भावनाअनुसार स्थानीय सरकारहरूले अब विकास र विनाशको सम्बन्ध बुझ्नबुझाउन सक्नुपर्नेछ । आज देशको विकास चक्र हेर्दा विनाशको गुफाभित्र हाम्रो नैतिक चेतना पसेजस्तो लाग्छ । जहीँतहीँ विकास प्राकृतिक विनाशमा आधारित देखिन्छ । स्थानीय सरकारहरूसमेत निर्धक्क के निर्लज्ज प्राकृतिक सम्पदा दोहनको साक्षी बनिरहेका छन् । खनिजजन्य होऊन् कि नदीजन्य पदार्थ उत्खनन भरमार छ । सडक सञ्जाल पनि सामाजिक सञ्जालझैं बेलगाम छन् ।विनाशमार्फत विकास खोज्ने प्रवृत्तिबीच गुफाडाँडा सम्मेलनले सही मन्त्र पक्रेको छ । वातावरणलाई बिगारेर हैन, सिँगारेर विकास गर्नुपर्छ भन्ने नीति अँगालिएको छ र जलवायुमैत्री विकास प्रवद्र्धन गर्ने लक्ष्य आत्मसात् गरिएको छ । जलवायु परिवर्तनको छनक दिने गरी पृथ्वीलाई मानवले बोकेको प्रतिमा राष्ट्रपति विद्यादेवी भण्डारीले अनावरण गरिन् । सम्मेलन उद्घाटन गर्दै उनले जलवायु परिवर्तनका असरबारे ध्यानाकर्षण गराउँदै भनिन्, प्राकृतिक असन्तुलनको सिकार गाउँका आम किसान बन्न पुगेका छन् । जसले सम्मेलन गरेर दसबुँदे वातावरणमैत्री घोषणापत्र जारी गरे, उनीहरू आफैं भने संघीय नेपालका कार्यकारी शक्ति होइनन् । पहिले जिल्ला विकास समितिहरू सक्रिय थिए । नयाँ संविधानले यिनको सट्टा जिल्ला समन्वय समिति (जिसस) को व्यवस्था गरेको छ । गत वर्षको स्थानीय निर्वाचनसँगै देशभर जिसस गठन भए । कामकाजका खास अधिकार स्थानीय तहमा गएकाले यसबीच जिससको चालचुल सुनिएको थिएन । जिससको आफ्नो भने महासंघ पनि थियो ।त्यही महासंघले पहिलो सम्मेलन गरेर आफूलाई चिनाउन खोजेको छ । राष्ट्रिय रूपमा ठूलो प्रभाव पारिरहेको अन्तर्राष्ट्रिय मुद्दामा देशभरका जिल्ला प्रतिनिधिको भेला गर्नु आफैंमा पहिलो पाइला हो । बदलिएको परिस्थितिमा जिससहरूले आफ्नो भूमिका ठम्याउन खोज्दै छन् । संविधानअनुसार जिल्लाभित्रका पालिकाहरूबीच समन्वय गर्ने, विकास तथा निर्माणसम्बन्धी कार्यमा सन्तुलन कायम गर्न अनुगमन गर्ने, जिल्लामा रहने संघीय र प्रदेश सरकारी कार्यालय र गाउँपालिका र नगरपालिकाबीच सम्बन्ध राख्नेलगायत यिनका संयोजनकारी भूमिका छन् । यिनले सबभन्दा प्रस्टतासाथ पालिकाहरूलाई जोड्न सक्ने एउटा मुद्दा वातावरण नै हो । त्यसकारण सम्मेलनले जलवायु परिवर्तन तथा यसले पारेको असरबारे वैज्ञानिक खोज तथा अनुसन्धान प्रोत्साहित गर्दै जनचेतनामा जोड दिने, सूचना संयन्त्र बनाउन पहल गर्ने, वातावरणीय तथा जलवायु परिवर्तनको मुद्दाको राष्ट्रिय तथा अन्तर्राष्ट्रिय तहमा पैरवी गर्दा स्थानीय प्रयासलाई जोड दिनेलगायत प्रावधान तय गरेको छ । जनचेतना जगाउन सके स्थानीयस्तरमा उपलब्ध स्रोत प्रयोग गरेरै जलवायुअनुकूल विकास गतिविधि गर्न सकिन्छ । जस्तो पहिले डाँडाहरूमा स्थानीयवासीले पोखरी बनाउँथे र वर्षाको पानी जम्मा गर्थे । त्यसले पाखाहरू ओसिलो बनाइराख्थ्यो, तलतिरका जमिनमा पानी रिचार्ज गरिरहन्थ्यो । पानीका स्रोत निरन्तर राख्न आजको विकासले अवरोध गरेको छ । गाउँघरका परम्परागत इन्धन दाउराको सट्टा वैकल्पिक ऊर्जा प्रोत्साहित गर्नेलगायतका नीति तथा कार्यक्रम प्रदेश र संघीय सरकारसित जिससले समन्वय गरिदिन सक्छ ।सम्मेलन आफैंमा भने सुरुवातमात्र हो । जलवायु घोषणापत्र त यसअघि रारामा पनि फलाइएको थियो, मन्त्रिपरिषद्को बैठकै सगरमाथा आधारशिविर आसपास गोक्योमा समेत गरिएको थियो । गोक्योदेखि गुफाडाँडासम्मको यात्रामै प्रकृतिसँग विकासको तालमेलबारे सबभन्दा संगीन प्रश्न उठेका छन् । त्यसकारण सम्मेलनले घोषणापत्र र कार्यान्वयनबीच सधैं संयोजनको माग गर्छ । जवाफदेहिताको अपेक्षा गर्छ ।"
शिक्षाको क्षय,"नेकपाका नेता नारायणकाजी श्रेष्ठले हालै शिक्षा समाजवाद उन्मुख हुने दिशातर्फ नबढेको उल्लेख गर्दै यही तालले शिक्षा मन्त्रालय चलाउनुको अर्थ नरहेको बताए । उता प्रतिपक्षी दल कांग्रेसका उपसभापति विमलेन्द्र निधिले सत्ताले शिक्षा जनवादीकरण गरेको कुरा गरे । समाजवाद उन्मुख व्यवस्थामा शिक्षा कस्तो हुने भन्ने छलफल सम्भवत: कहिल्यै भएन । दुवै (वा धेरै) थरीले अस्पष्टतामा दाउ हान्ने अव्यक्त अभीष्टमै संविधानमा सहमति जनाएका हुन् भन्ने देखिन्छ । यी दुवै अभिव्यक्तिले शिक्षामा क्षयको संकेत गरिरहेका छन् । शिक्षामा व्यवस्थापकीय क्षय सबभन्दा बढी दलीयकरणबाटै भएको छ । नेता र तिनका दलले पदाधिकारी नियुक्ति जस्ता कुरामा र्याल काढ्न नछाडी शिक्षाको राजनीतीकरण सम्भव छैन । योजनाबद्ध रूपमा दिइने शिक्षा मोटामोटी रूपमा संज्ञान सघन (वैचारिक पक्ष बढी रहेको) र संज्ञान पातलो रहेका २ पक्षको सम्मिश्रणका रूपमा बुझ्न सकिन्छ । संज्ञान सघन पक्षले व्यक्तिको अन्तरनिहित प्रतिभा प्रस्फुटन गराउने, सिर्जनशीलता, उत्सुकता, आलोचनात्मक प्रबद्र्वनमा जोड दिन्छ । पातलो सज्ञानात्मक पक्षमा मूलत: तीन पक्ष पर्छन् राजनीतीकरण, सामाजिकीकरण र कामकाजीकरण । देश र समाजका लागि कस्तो विचार, बानी र दक्षता भएको मानिस बनाउने भन्ने शिक्षाको एउटा राजनीतिक काम हो । देशको सत्तापक्ष र प्रतिपक्षको यसमा ध्यान जानु स्वागतयोग्य पक्ष हो । आम प्रश्न भने त्योभन्दा पर र गहिरो छ । शिक्षाका पातलो संज्ञानात्मक र सघन संज्ञानात्मक दुवै पक्षमा क्षयीकरण भएको कुरा आम रूपमा उठेको छ । यद्यपि ज्ञानविज्ञानका क्षेत्रमा अनुपम उपलब्धि देखिएका छन् । नैतिक तथा वातावरणीय ह्रास शिक्षाको क्षयका प्रमुख सूचकका रूपमा लिइन्छन् । आफूतिर फर्कने र विषयवस्तुलाई गहिराइमा बुझ्ने कुरामा पनि ह्रास भएको चर्चामा आउने गर्छ । शिक्षालाई रोजगारी र उपार्जनको साधनका रूपमा मात्र घटुवा गरिएको छ, चाहे त्यो वामपन्थी सत्ता होस् या उदार अर्थतन्त्रवादी पक्षधर मुख्य प्रतिपक्ष । संज्ञान सघन पक्ष उपार्जन केन्द्रित दौडमा घोकाइ केन्द्रित प्रक्रियाबाट अर्थमुखी प्रमाण पत्रमा केन्द्रित भएको छ । शिक्षाको काम अन्तरनिहित प्रतिभा प्रस्फुटन गराउने भन्ने कुरा शिक्षाका परिभाषा पढ्नेले पनि पढ्न छाडिसके । शिक्षालाई अर्थोपार्जनका साधनमा मात्र लिने पक्षमा सरकारी संस्थाले दिने र निजी क्षेत्रबाट स्तरीय भनेर दिइने शिक्षाबीच तात्त्विक अन्तर छैन । यस लेखमा शिक्षा क्षेत्रका क्षयहरूको चर्चा गरिन्छ, ताकि त्यो क्षय रोक्न शिक्षा आयोगको ध्यान जाओस् । शिक्षा सुधार्नुको विकल्प छैन । यसै दैनिकमा शिक्षक र निजी विद्यालयप्रति इङ्गित गर्दै शिक्षकमा दुईथरी दादागिरी (चैत २१, २०६८) प्रकाशित भएको थियो । दुवै थरी दादागिरी कायम छन् । अहिले शिक्षकहरूको दादागिरी अर्को दादाको बढ्दो तेजले चाउरी पर्दैछ । नपढाए पनि खाइपाइ आएका शिक्षकलाई कसरी भोकै पठाउने जस्ता मानवीयताका कुरा आउन थालेका छन् । शिक्षक समूहले आफ्नो दादागिरी छाड्छ कि भन्ने केही आस पलाएको छ । सबैको अनुरोध छ सुविधा माग्नोस्, खानोस् तर सार्वजनिक शिक्षा डुब्न नदिनोस् । अर्को दादागिरी संस्थागत भयो कसैले संस्थागत विद्यालय भनेर जुराएरै नाम राखिदिएको जस्तो छ । जनताले पनि आफ्नो गोजीको पैसा निजी विद्यालयमा हालिरहेछन्, सरकारले पनि जनताको कर र दानको पैसा शिक्षामा खन्याइरहेछ । वाद, सिद्धान्त जेजे भए पनि यो दोहोरोपन रोक्नुपर्यो । २०६१ देखि २०७१ सम्मको परिणाम हिसाब हेर्दा १ कक्षामा भर्ना भएका १०० विद्यार्थीमा १४ जनाले पनि एसएलसी उत्तीर्ण गरेका थिएनन् । एसएलसी उत्तीर्णै गरेर पनि के हुन्छ भन्ने प्रश्न बाँकी नै छ । शिक्षाको विषयवस्तुभित्र नछिर्दा पनि दक्षता सम्बोधन गर्नुपर्ने मूल प्रश्न हो । सायद शिक्षक, कर्मचारी सबै दलका भएका कारण यस्ता प्रश्नमाथि ध्यान नगएको हो । शिक्षाका अभियन्ता बजेट बढाउ भन्छन्, दक्षता बढाउ भन्दैनन् या भनेको सुनिएको छैन । झन्डै एक चौथाइ विद्यार्थी निजी विद्यालयमा जानथाले भने बजेट जस्ताको तस्तै रहँदा पनि एक चौथाइ बढे सरह होइन र ? अदक्षताको जिम्मेवार तह, निकाय, व्यक्ति तोक्नुपर्यो । शिक्षक यथार्थमा पाठ्यक्रम र पाठविधि पनि हो । हरेक कक्षामा कमसेकम एकजना हुनैपर्ने गरी शिक्षक व्यवस्था गर्नु जरुरी छ । अस्थायी शिक्षकको परीक्षा भयो, तर उत्तीर्ण नभएकाको प्रतिस्थापन कसरी हुन्छ भन्ने योजना छैन । पहिला शिक्षक, प्रशिक्षकको व्यवस्था नगरिकन शिक्षाका योजना बनाइनुले पनि हाम्रो शिक्षा क्षेत्रले ठूलो घाटा बेहोरेको छ । सायद सेवा प्रवेश गर्ने निजामती, सेना, प्रहरी सबैलाई एक वर्ष अनिवार्य शिक्षण गर्ने व्यवस्था गर्न सकिन्छ कि विचार गर्नुपर्छ । जनशक्तिको तात्कालिक व्यवस्थापन गर्न विभिन्न अनुभव छन् । शिक्षक व्यवस्थापनको जिम्मेवारी स्थानीय तहमा दिन सङ्घीय सरकार दाताबाट पसिना निकालिरहेको अनुभूति हुन्छ । शिक्षकको गुणस्तरीय परीक्षा लिएर स्थानीय सरकारलाई व्यवस्थापनको जिम्मा दिए उनीहरू आफ्नो तहमा व्यवस्थापन गर्न सक्छन् । केन्द्रमै सबै जिम्मेवारी रहेकाले पनि व्यवस्थापन गर्न गाह्रो भएको हो । सदाशयताका साथ व्यवहारमा पनि जिम्मा दिने हो भने अहिले भइरहेको भन्दा थप बिग्रँदैन । शिक्षकका न्युनतम सेवा र सर्त तोकिदिए उनीहरूप्रति पनि अन्याय हुँदैन । सामुदायिक विद्यालयका शिक्षकको व्यवस्थापन क्षयबाट रोक्ने अर्को उपाय हो । निजी विद्यालयहरू कुन अवस्थामा कसरी रहने हुन्, विचार गर्ने हो भने तालिम तत्काल अनिवार्य सर्त हो । तालिम निजी क्षेत्रबाटै उपलब्ध हुनसक्छ । हाम्रो देशको शिक्षा बिग्रनुको कारण पाठ्यक्रम नराम्रो हुनु मुख्य होइन । पाठ्यक्रम सान्दर्भिक बनाइरहनुपर्छ, त्यो अर्कै कुरा हो । शिक्षक नभएर वा नआएर वा नपढाएर केटाकेटीले अक्षर चिन्दैनन्, पढ्न सक्दैनन्, यहाँ पढाइ सीपको परियोजना चल्छ । शिक्षकको पूर्ति र उनीहरूको उत्प्रेरणामा लगानी गरे परियोजना बिना पनि पढाइ हुनसक्छ । विसंगतिका बाबजुद पनि सिर्जनशीलता, उत्सुकता थप्ने सजिलो उपाय छ परीक्षा प्रणाली र प्रश्नमा परिवर्तन गर्ने । विद्वान विज्ञहरूले ग्रेडिङ प्रणालीमा परिवर्तन गर्ने सुझाव दिनुभयो, तर खड्किएको भने परीक्षा प्रणालीमा परिवर्तन हो । सामान्यत: अक्षरसम्म चिनेका विद्यार्थीले गणित बाहेक आफै पढेर, खोजेर, विचार गरेर सिक्छन् । उपयुक्त परीक्षा सिकाइ सुनिश्चित गर्ने महत्त्वपूर्ण साधन हुनसक्छ । कोसी नदीको आत्मकथा पढेर केटाकेटीलाई घर नजिकको खोलाको कथा लेख्न लगाइयो भने उनीहरू आफै खोजिनिती गर्छन् । घर वरपर पाइने ताप सुचालक र कुचालक जम्मा गर भन्यो भने उनीहरूले धेरै सिक्छन् । शिक्षकले प्रश्न गर्न केही दिमाग चलाउने र कापी जाँच्न एकदिन थप धैर्य गर्ने हो भने यो काम बिना खर्च तुरुन्त हुनसक्छ । भाषा सिकाइ क्षीणता बढाउने अर्को पक्ष हो । विशेषगरी आफ्नो पहिलो भाषाको दक्षताबिना पराई भाषामा लिइने शिक्षाले सिकाइको गम्भीरता हराएको, बुझाइ घटेको, सिर्जनशीलता अझ घटेको जस्ता विषय आएका छन् । भाषिक दक्षताको कमीमा प्राविधिक शिक्षासमेत प्रभावकारी नभएका कुरा छन् । अंग्रेजी भाषाको अपरिहार्यतामा विवाद नहोला, तर यो कसरी र कहिले पढाउने भन्ने कुराले हाम्रो समग्र शिक्षाको गुणस्तरीयतामा प्रभाव पारेको देखिन्छ । यसमा फेरबदल जरुरी छ । यो पुँजी सघन परिवर्तन होइन । दिमाग सघन परिवर्तन हो । अन्त्यमा, यी सबै प्रक्रियाभन्दा पनि शिक्षालाई क्षीण गराउने पक्ष शिक्षा प्रणालीमा राजनीतिक दलको हस्तक्षेप हो । आफ्ना पार्टीका बेकम्मालाई लाभका पदमा नियुक्ति दिएर चन्दाका माध्यम बनाउने वा पहिले लगाएको गुनको भाडा तिर्ने प्रवृत्ति मुख्य जिम्मेवार हो । समग्रमा यो राजनीतिक मूल्यमान्यताको क्षय हो । सत्तासीन पार्टीका ब्याकबेन्चर नेता घनश्याम भूसाल भन्छन्, हाम्रोमा रेल पनि आउला, नेपालको झण्डा पोतिएको पानीजहाज पनि चल्ला, तर नेपाली त्यसका उपभोक्तामात्र हुनेछन् । आत्मनियन्त्रण, स्वाभिमान जस्ता विषय पराई हुनेछन् । यो सवालको जवाफ हाम्रो शिक्षाको सुधारबिना हुन सक्दैन । यो कुरा नेताले बुझेर फरक कार्यशैली नलिएसम्म समृद्धि सपनामात्र हुनेछ । यहुदी दार्शनिक हाना आरेन्ट अमेरिकी शिक्षाको संकटलाई राजनीतिक संकटकै प्रतिविम्बका रूपमा लिन्छिन् । कास्त्रो जस्ता वामनेता भन्छन्, शिक्षा र राजनीति एउटै वस्तु हो । हाम्रोमा पनि यो कुरा लागु हुन्छ । शिक्षा आयोग काम गर्दैछ । रामै्र गर्दैछ भन्ने अपेक्षा छ । डाडुपुन्युवाला नेतावृत्त (यस मामिलामा कोही पक्ष या प्रतिपक्ष छैनन्) लाई एकपटक शिक्षाको क्षयको कुरामा सहमत गराउन सकिएन भने एक पत्रकारका शब्दमा आयोगको प्रतिवेदन स्मारिकामात्र हुन जानेछ । आयोगले माथिका कुरासँगै शैक्षिक क्षयको एक मूल कारण दलीयकरण हो भन्नेमा नेतालाई समाधान दिन सहमत गरायो भने कमसेकम शिक्षामा भएको तात्कालिक क्षय घटाउन ठूलो मद्दत गर्नेछ । सङ्घीय शिक्षा ऐन आफ्नो प्रतिवेदनको आशय मार्नेगरी नल्याउने प्रतिबद्धता नेताबाट लिए भने आयोगका सदस्यको काम महान सावित हुनेछ । बाँकी क्षयको विषय निरन्तर छलफल र पुन: शिक्षित भइरहने कुरा हो । सयौं वर्षदेखिको औपनिवेशिक एवं शासनमुखी शिक्षाको दिशा परिवर्तन गर्न सर्वप्रथम त्यसको अनुभूति जरुरी छ ।"
बम्जनका अपराधमाथि नियन्त्रण खोइ ?,"ज्यो रत्ननिधि रेग्मी शुक्राचार्य,काठमाडौं"
कर्मशीलको नयाँ वर्ष,"सन् २०१८ अविस्मरणीय वर्ष रह्यो । विश्व राजनीतिबाट कम्युनिष्टहरू खुम्चिँदै गइरहेको बेला नेपालमा दुई तिहाइ मतसहित कम्युनिष्ट सरकार यही वर्ष बन्यो । जसले विश्वको ध्यान खिच्न सफल भयो । सरकार बनेको १० महिना पुगेको छ । सुरुका दिनमा सरकारप्रति जनताको आशा थियो । यातयात क्षेत्रको सिन्डिकेट अन्त्य, काम नगर्ने ठेकदारलाई कारबाही गर्ने कुरा, महंँगी र भ्रष्टाचारको अन्त्यजस्ता कुराको कारण । तर समय बित्दै गयो । सरकारका प्राथमिकता ओझेलमा पर्नथाले । यातायात क्षेत्र तथा विकास निर्माणका कार्य पुरानै अवस्थामा पुग्न थाले । जनताका दैनिक जनजीवनका विषय जरजर बन्दै गए । जनप्रतिनिधिहरू जनताको सेवाभन्दा पनि आफ्नो सेवासुविधालाई कसरी बढाउन सकिन्छ भन्ने काममा लागिरहे । यही साल खोज पत्रकारिता केन्द्रद्वारा प्रकाशित समाचारको कारण सांसद र मन्त्रीप्रति घृणाभाव पैदा भएको छ । राज्यस्रोत दोहन गर्ने काम भएको छ । बैंक खातामा कति पैसा कहाँबाट आयो ? भन्ने हेक्का नभएको जस्ता गैरजिम्मेवार जवाफ सांसदहरू दिँदैछन् । समृद्धि, विकास, सुशासन, गुणस्तरीय शिक्षा, स्वास्थ्यजस्ता विषय भाषणमा मात्र सीमित भएका छन् । वाइड बडी विमान खरिद पक्रियामा अर्बांैको घोटला भएको छ । सरकार कहिले कर्मचारी त कहिले बुद्धिजीवीहरूलाई काम गर्न नदिएको दोष लगाएर आफ्नो दायित्वबाट विमुख हुन खोज्दैछ । जुन लज्जास्पद छ । कृष्ण न्यौपाने, काठमाडौं"
"रहर होइन, बाध्यता","जापान सरकारले ४० हजार कामदार लाने भन्ने समचार पत्रपत्रिकामा आउने बित्तिकै हाम्रा देशका युवायुवतीहरूमा एक प्रकारको खुसी छाएको छ । खुसी पनि किन नछाओस् ? अरब तथा खाडी मुलुक गएर दिक्क भएका युवायुवतीले जापानजस्तो विकसित मुलुकमा काम गर्न जान पाउने भए । जापान सरकारले माग गरिरहेको छ, तर हाम्रा देशका नेताले कुनचाहिँ मेनपावर कम्पनीलाई यसको जिम्मा दिने हो, थाहा छैन । सरकार सोचविचार गर, कोरियाको जस्तै जापानमा पनि कम खर्चमा युवाहरूलाई रोजगारीका लागि पठाउने चाँजोपाँजो मिलाउ । मेनपावरलाई जिम्मा दिएर कमिसन खाने काम नगर । विदेश जानु कसैको रहर होइन, बाध्यता हो । विदेश नगएर पनि के गर्ने ? स्वदेशमा काम छैन । डिग्रीको सर्टिफिकेट लिएर अफिसअफिस काम खोज्न जाँदा पनि काम पाइँदैन । पावर र पैसाबिना काम पाउनु भनेको दिवासपना मात्र हो । अनि विदेश नगए के गर्ने ? पुरुषोत्तम घिमिरे, जोरपाटी, काठमाडौं"
वाइड बडी खरिदमा घोटाला,"पुस १६ गते प्रकाशित वाइड बडीमा साढे ३ अर्ब बढी मूल्य समाचार पढ्दा उदेक लागेर केही प्रश्न तेस्र्याएको छु । किनभने नेपाल वायुसेवा निगमले दुइटा वाइड बडी खरिद गर्दा अख्तियार दुरुपयोग अनुसन्धान आयोगको प्रारम्भिक अनुसन्धानबाट करिब साढे ३ अर्ब बढी खर्च भएको देखियो । आशयपत्र जारी गरेपछि ११ बटा कम्पनीले पेस गरेका प्रस्ताव मूल्याङ्कनका क्रममा सन् २०१६ को आधारभूत मूल्य करिब ९ करोड अमेरिकी डलर निर्धारण गरेकोमा निगमले करिब ११ करोडका दरले दुइटाका लागि करिब २२ करोड डलर भुक्तानी गर्यो । एयरबसले पठाएको मूल्यसूची र भुक्तानी हेर्दा कम्तीमा साढे ३ अर्बको चलखेल भएको देखिन्छ । अत: एयरबसले पठाएको पत्र गोप्य राखिएको छ ।अख्तियार दुरुपयोग अनुसन्धान आयोगको प्रारम्भिक छानबिन विवरणसंँग संसदको सार्वजनिक लेखा समिति र महालेखा परीक्षणको मूल्याङ्कन प्रतिवेदनसँंग मेल खाएको छ । विभिन्न कम्पनीका प्रस्ताव मूल्याङ्कन क्रममा १० करोड ४० लाख डलरमा मात्र विमान खरिद सम्झौता भए पनि मूल्य समायोजनका नाममा विना औचित्य ४० लाख डलर भुक्तानी गर्नु भ्रष्टाचार हो । विमान अवतरण गर्दाको दृश्यले नै घोटाला छर्लङ्ग देखिएको थियो । गंंगाराज अर्याल, पाणिनि८, पाली, अर्घाखाँची"
कक्षाकोठामा मुख्यमन्त्री,"राम्रो भौतिक सुविधा, तालिम प्राप्त, योग्य र अनुभवी शिक्षकहरूको व्यवस्था हुँदाहुँदै सामुदायिक विद्यालयले अभिभावकको ध्यानाकर्षण गर्न नसकेको अवस्थामा विद्यालयमा एकदिन, कक्षाकोठामा एकदिन अभियानको थालनी प्रदेश ५ का मुख्यमन्त्रीबाट भएको खबरले उत्साहित पारेको छ । सोमबार तुलसीपुर उपमहानगरपालिका७ स्थित कालाखोला माविमा मुख्यमन्त्री, उपमहानगरपालिका प्रमुख र सम्बन्धित प्रदेशसभा सदस्यले विभिन्न कक्षामा पसेर विद्यार्थीसँंग अन्तरक्रिया गर्दै कक्षा लिएका थिए । राजनीतिकर्मीहरूले सामुदायिक विद्यालयको उत्थानमा चासो लिन थालेमा स्थानीय उत्साहित र सहयोगी बन्छन् । सामुदायिक विद्यालयको विश्वास र साख फर्काउन शिक्षकले आफ्नो सीप, ज्ञान र समय लगानी गर्ने र विद्यालय सेवा क्षेत्रका राजनीतिक दलहरू, अभिभावकहरूले हैंसेमा होस्टे गर्न नितान्त आवश्यक छ । सरकारले सामुदायिक विद्यालयमात्र होइन कि गाउँघरमा बेरोजगारीको कारण त्यसकै समानान्तर खोलिएका संस्थागत विद्यालयहरूलाई अनुदानको व्यवस्था गरी राज्यकै शिक्षा प्रदायक संस्थाको रूपमा विकसित गर्दै लग्नुपर्ने देखिन्छ । महेन्द्रसिंह बम, टीकापुर१, कैलाली"
मातृभाषाको माया,"कक्षा ८ सम्म मातृभाषामा शिक्षा दिनुपर्ने शिक्षा आयोगको सुझावबारे समाचार पढेँ । यो स्वागतयोग्य छ । हुन त विगतमा पनि बिभिन्न अनुसन्धानबाट मातृभाषामा शिक्षा दिनुपर्ने प्रतिवेदन बनेका थिए, तर कार्यान्वयन पक्ष सबल नभएकाले मातृभाषा शिक्षाका नीति कागजमा मात्रै सीमित भए । तसर्थ शिक्षा आयोगको अबको सिफारिस मस्यौदालाई सशक्त ढंगले लागु गर्नुपर्ने देखिन्छ । सरकारका सम्बन्धित सबै निकायले आवश्यक कदम चाल्नुपर्छ । मातृभाषामा पढाउनु अथवा मातृभाषाको विषय पढाउनुको अर्थ विद्यार्थीलाई अंग्रेजी नपढाउने भन्न खोजेको होइन । तर अंग्रेजी नपढाइकन मातृभाषा पढाउन खोजेको भन्ने भ्रम रहेछ । तर यस्तो होइन, मातृभाषा शिक्षा र अंग्रेजी सँंगै जानेछ । त्यसैले मातृभाषा शिक्षा बहुभाषी मुलुकलाई उपयुक्त र व्यावहारिक छ । दीपक तुलाधर, दरबारमार्ग, काठमाडौं"
कसले घुसायो धर्मको राजनीति ?,"सोमबार प्रकाशित अच्युत वाग्लेको समृद्धिको सपना, धर्मको राजनीति अनुसार कांग्रेसले समुद्रमा कम्पास र क्याप्टन दुवै गुमाएको छ । यसर्थ यसका महामन्त्री हिन्दु धर्मको बहस र हस्ताक्षरमा लागेका छन् । लेखकले यो स्वीकार गरेका छन् कि संविधानमा धर्म निरपेक्षता बाहिरबाट घुसाइएको हो । अत: जसले त्यो घुसायो, त्यसैले धर्मको राजनीति पनि घुसायो । त्यसैले फेरि हिन्दु धर्मको वकालत गर्नेहरू मलाई अमान्य छैनन् । कांग्रेसले यदि हिन्दु धर्मलाई रणनीतिक रूपमा प्रयोग गर्छ भने केको आपत्ति ? संविधानमा हिन्दु धर्म राख्नाले कसरी समृद्धिको सपनालाई प्रभावित पार्छ ? मैले बुझ्न सकिन । के धर्म निरपेक्षतामा मात्र समृद्धि आउने हो र ? डा शिवशंकर यादव, छपकैया, वीरगन्ज"
राष्ट्रिय ध्वजावाहकको कमजोर सेवा,"केही साता अगाडि काठमाडौंबाट विराटनगर जान नेपाल एयरलाइन्सको टिकट बुक गरेर बिहान ७:४५ बजेको फ्लाइटका निम्ति एयरपोर्ट गएँ । बोडिङ पास लिने ठाउँमा एकजना युवती आफ्नो सामानको वजन र तिर्नुपर्ने अतिरिक्त शुल्कका विषयमा विवाद गर्दै थिइन् । ती युवती विदेशबाट आएकी रहिछिन् । नि:शुल्कको वजनभन्दा लगेज ७३ केजी बढी भएकाले अतिरिक्त पैसा लाग्ने बताउँदा ती युवती कराउँदै थिइन् । काउन्टरबाट एक स्टाफले उता बस्दै गर्नुस्, म मिलाउँछु भन्दै उनलाई लगे । केही समयपछि ती युवती हाँस्दै आइन् र अलि सस्तोमा मिलाएँ भनिन् । बढी वजनमा लाग्ने शुल्क यसरी मिलाउँदा मिल्ने व्यवस्था रहेसम्म नेपाल वायुसेवा निगमको सुधार होला ?बोडिङ पास लिएर भित्र पसेँ । अरु एयरलाइन्सका डेक्समा स्टाफ थिए । नेपाल एयरलाइन्सका भने कोही थिएनन् । ७:३५ तिर एक मोटा, दाह्री फुलेका, पाको उमेरका मानिस आए । तिनी स्टाफ रहेछन् । प्लेन टाइमै छ नि ? भन्दा सोध्दा प्लेनको टाइम भयो र ? भन्ने जवाफ दिए । केही समयपछि उद्घोषण भयो, विराटनगरमा हस्सु लागेकाले प्लेन उडानको समय ८:४५ कायम गरिएको छ । अरु एयरलाइन्सले पनि विराटनगरको उडानमा त्यस्तै सूचना सुनाए । अन्तत: १० बजेतिर बसमा राखेर प्लेन चढाउन लगियो । बसबाट उत्रेपछि केही समय लाइनमै उभिन भनियो, अनि बाहिरबाट प्लेनको पङ्खा लगायत परीक्षण गर्न थालियो । आधा घन्टासम्म उभिँदा प्लेनको अगाडिको बत्ती बलेन, अत: तपाईहरू गाडीमा बस्नुहोला भनेर पुन: बसमा बसाइयो । हामी बसमा १ घन्टाजति बस्यौं । बच्चा पानी खाने भन्दै थिए, कोही भोक लाग्यो भन्दै थिए, कोही बाथरुम जाने भन्दै थिए । त्यहाँ एयरलाइन्सको स्टाफका रूपमा एक ड्राइभरमात्र थिए । उनी भन्दै थिए, कृपया बाहिर ननिस्किदिनु होला । हारगुहार गरेपछि बाथरुम जाने प्रबन्ध मिल्यो । धेरै बेरपछि उडान भयो । प्लेनमा समस्या आउन सक्छ । तर प्लेन उडानको समय ७:४५ हुँदा परीक्षण कति बजे गर्नुपर्ने हो ? डिले भइकन पनि यात्रु चढाउन लाग्दा जहाज परीक्षण सुरु गर्ने कस्तो व्यवस्थापन हो ? म मिल्दासम्म राष्ट्रध्वजावाहक नेपाल एयरलाइन्समा यात्रा गर्ने गर्छु । मनमा ढुक्क भने हुँदैन, हरेकपटक केही न केही व्यवस्थापकीय समस्या देखिइरहन्छ । लोकसेवा आयोगको प्रत्यक्ष सहभागिताबाट पदपूर्ति गरिएका कर्मचारी विस्तारै आइरहँदा अब सुधार होला भन्यो, तर उस्तै देखिन्छ । राष्ट्रध्वजावाहकमा गिद्दे नजर बढ्दै गएको भान हुन्छ । वाइड बडी खरिद प्रकरणका आइरहेको नकारात्मक समाचार देख्दा, वायुसेवाका बिग्रिरहने विमानका खबर पढ्दा लाग्छ, त्यहाँ सक्नेले लुट मच्चाइरहेका छन् । निगम लुटको माध्यम बन्दै गर्दा यसका सेवामा विश्वास गर्न गाह्रो पर्दै आएको छ । नेपाल वायुसेवा निगमको नाम चाँडै हराउने हो कि जस्तो लाग्छ । कहिलेकाहीं निगमलाई ध्वस्त पार्न सुनियोजित रूपमा खेदो खन्ने गरिन्छ भन्ने सुन्थेँ । तर निगमको आर्थिक, वित्तीय स्थिति, सेवा प्रवाह हेर्दा अरुले होइन, आफ्नै साना तहका कर्मचारीदेखि उच्च व्यवस्थापकसम्मकाले ल्याकत अनुुसारको जिम्मेवारी बहनमा बेइमानी गरेर ध्वस्त पार्दै लगेको भान हुन्छ । आफ्नो संस्थाको प्रगति, उन्नतिका लागि गलत कार्य, भ्रष्टाचार विरुद्ध बुलन्द आवाजका लागि संगठित हुन नसक्ने कर्मचारी राजनीतिक दलका कार्यकर्ताको रूपमा विभक्त भएर आफ्नो खुट्टामा आफै बन्चरो हान्दैछन् । हरेक कार्यमा अनुचित लागत बढ्दै जाँदा, बढाउँदै जाँदा वायुसेवा निगम हरेक दृष्टिबाट सेतो हात्ती बन्दै आएको देखिन्छ ।आम जनतालाई सर्वसुलभ वस्तु तथा सेवा उपलब्ध गराउन, राज्यमा रोजगारी सिर्जना गर्न सघाउ पुर्याउन, सामाजिक, आर्थिक, पूर्वाधार निर्माण गर्दै समग्रमा मुलुकको विकासमा सकारात्मक योगदान गर्न सार्वजनिक संस्थान स्थापना गरिएका थिए । तर संस्थानहरूको योगदान तथा प्रभावकारिता सन्तोषजनक देखिँदैन । नेपाल वायुसेवा निगमको सञ्चालन स्थिति तथा व्यवस्थापकीय र वित्तीय कार्यसम्पादन सूचकहरूमा अपेक्षित स्तरमा सुधार छैन । संविधानले सरकारी, निजी र सहकारीको संलग्नता र उच्च क्रियाशीलताबाट आर्थिक पक्षको मजबुती खोजेको छ । आर्थिक कार्य प्रणालीलाई व्यवस्थित र चुस्त पार्न निगम लगायतका संस्थानको कार्यपद्धतिमा आमूल परिवर्तनको खाँचो छ ।व्यावसायिक कार्यकुशलताका आधारमा निगम मुलुकको आर्थिक तथा सामाजिक विकासको एक आधार स्तम्भको प्रतीक हुनुपर्छ । निगमले कार्यसम्पादन परिसूचकहरू सुधार गर्नुपर्छ । सेवा शुल्क क्षेत्रमा कार्टेलिङ र सिन्डिकेट नियन्त्रण जस्ता कार्यमा निगमको भूमिका हुनुपर्छ । यसलाई पूर्णरूपमा व्यावसायिक, जवाफदेही र उत्तरदायी बनाई सञ्चालन तथा व्यवस्थापन गर्न जरुरी देखिन्छ । व्यवस्थापनमा अनावश्यक राजनीतिक लगायत बाह्य हस्तक्षेप र नियन्त्रण खुकुलो पार्दै सक्षम महाप्रबन्धक लगायतको नियुक्ति गर्नुपर्छ । निगम अधिकार सम्पन्न निकाय बन्नुपर्छ । राष्ट्रिय ध्वजावाहकले राष्ट्रिय र अन्तर्राष्ट्रिय क्षेत्रमा राष्ट्रको प्रतिनिधित्वसमेत गरेको हुन्छ । सीमित स्वार्थका लागि सारा नेपालीको इज्जत गुमाउनेगरी सेवा प्रवाहमा लापरबाही गर्ने छुट निगमलाई हुन्न । लुट्ने र सारा नेपालीलाई धोका दिने कार्यमा सुधार ल्याउन राजनीतिक नेतृत्वले इच्छाशक्ति देखाउनैपर्छ । होइन भने अनियमितताका काण्डहरू दोहोरिरहन्छन् । सुरक्षित उडान, नियमितता र विश्वसनीयता बढाउँदै नयाँनयाँ सम्भावना खोज्न निगमले अल्पकालीन र दीर्घकालीन योजना तयार गरी त्यसको कुशल कार्यान्वयन गर्न जरुरी छ । आशा छ, आगामी दिनमा नेपाल वायुसेवा निगमको विमानमा यात्रा गर्दा गौरव महसुस गर्न पाइयोस् ।"
आनीमा किन आकर्षण ?,"रामबहादुर बम्जनको जघन्य आपराधिक क्रियाकलापबारे सेतोपाटीले समाचार प्रकाशन गरेको एक साता भयो । समाचार तीन महिना लगाई सर्लाही, रौतहट, मकवानपुर, बारा, सिन्धुली र नुवाकोट पुगेर तयार गरिएको थियो । केही दिनपछि काठमाडौं पोस्ट र कान्तिपुरको सम्पादकीयले त्यसलाई जोड दिएको छ । ती सामग्रीले धर्मका नाममा समाजमा हिंसा फैलाउने जो कोही खरानी घसेकाहरूलाई कानुनको दायरामा ल्याएर सजाय तोकिनुपर्छ भन्ने सन्देश दिन खोजेका छन् । समाचारअनुसार गंगामाया र अन्य आनी बम्जनको सिकार भएको देखिन्छ । आनीहरूमाथि बलात्कार, कुटपिट र हिंसा भएको तथा आनीहरू र पीडितको बाउसमेत बेपत्ता भएको पहिलोपटक सुनिँदै छ । समाजमा विशेष गरी हिमाली तथा अरू उत्पीडित समुदायबाट महिला किन आनी बन्न प्रोत्साहित हुन्छन् भन्ने विषयमा यो लेख केन्द्रित छ । आनी बन्न चाहने महिलाको सामाजिक पक्षलाई विश्लेषण गर्न आवश्यक छ । यसमा विवाह, शिक्षा र आध्यात्मिक पक्षहरू महत्त्वपूर्ण हुन्छन् । हिमाली समाजमा विशेष गरी किशोरीहरूको चाँडै विवाह हुने गर्छ । विवाहपछि उनीहरू घर र खेतीपातीको काममा नियन्त्रित हुन्छन् । यस्तो कार्य विभाजनका कारण महिलाहरू आनी समाजको कल्पना गर्न बाध्य हुन्छन् । आनी समाजमा वैवाहिक जीवन बाध्यकारी हुँदैन, स्वतन्त्रताको मलजल हुन्छ । स्वतन्त्र परिवेशमा आनीहरूको कल्पनाले आफ्नो र समाजको चित्रण गर्ने अवसर पाउँछ । अर्को पक्ष शिक्षा हो । घर र खेतको काम गाह्रो हुन्छ । दिनभरि दाउरा टिप्ने र विशेष गरी जाडोयामका निम्ति घर अगाडि दाउरा संकलन गर्नुका साथै याक, बाख्रा र भेडा चराउन व्यस्त हुनुपर्छ । यसले उनीहरू शिक्षाको अवसरबाट वञ्चित हुन्छन् । शिक्षाको निरन्तरताका लागि पनि उनीहरू आनी बन्न चाहन्छन् । आनीले गुम्बामा घरमा जस्तो काम गर्नुपर्दैन । हिमाली भाषाको प्राथमिकताले पनि आकर्षण बढाएको छ । भौगोलिक विषमता र जलवायु परिवर्तनले दिनानुदिन हिमाली क्षेत्रको जनजीवन चुनौतीपूर्ण बन्दैछ । अर्कोतिर, पढ्न मन भए पनि गाउँमा प्राथमिक स्कुल हुँदैन । स्कुल भए पनि शिक्षकहरू रजिस्टरमा मात्र देखिन्छन् । अर्को पक्ष आध्यात्मिक हो । हिमाली समाजको मूल्यमान्यता बौद्ध धर्मबाट निर्देशित छ । त्यहाँका परिवारले त्यसैको पैरवी गर्छन् । परिवारमा कम्तीमा एक जनालाई गुम्बामा राख्न पाए मानव जीवन सार्थक हुने र पाप नभई धर्म हुने विश्वास त्यही पैरवीको द्योतक हो । आनी बन्न बाबा, आमा, दाजुभाइ र दिदीबहिनीबाट सहयोग हुन्छ । आनीलाई छरछिमेकले पनि राम्रै दृष्टिले हेर्छन् । समाजमा आफ्नो परिवारको इज्जत बढ्ने हुनाले पनि आनी बन्न प्रोत्साहन गरेको देखिन्छ । यसमा राजनीतिक तथा आर्थिक पक्षलाई नकार्न मिल्दैन । नेपालको पूर्व ताप्लेजुङदेखि पश्चिमको दार्चुलासम्मका हिमाली समुदायहरू विशेष गरी चारमहिने खेतीपाती नै गर्ने हुन् । असोजको अन्तिमसम्ममा भित्र्याउने उवा, फापर र आलु तथा नेपाल खाद्य संस्थानबाट किनेको चामलबाटै उनीहरूले जीवन निर्वाह गरिरहेका हुन्छन् । हिमाली समुदायहरूको खेतीपातीमा राज्यले आंशिक आर्थिक सहयोग गर्नुबाहेक धेरै वर्षदेखि बेवास्ता गरिरहेको छ । आधुनिक खेतीपातीमा प्रेरित गर्ने तथा जाडोयाममा कस्तो बाली लगाउन सकिन्छ भन्नेबारे सरकारले सोचेको देखिँदैन । समुदायलाई विकासे कार्यक्रममा निर्भर नबनाई नेतृत्वदायी भूमिका दिने विषयमा पनि वास्ता भएन । संघीय शासन प्रणाली लागू गरिएको भनिए पनि यसमा प्रदेश सरकार र स्थानीय तहले सोचेअनुसार काम गर्न सक्नेमा शंकै छ । सन् १९६० देखि १९७० तिर चीनसँग नेपाल सरकारले उत्तरी नाकाका सम्बन्धमा गरेको सम्झौता थियो । त्यसले हिमाली समुदायको ट्रान्स हिमालयन व्यापार र चरन क्षेत्रमा प्रत्यक्ष असर पार्यो । यसबाट समुदायको आर्थिक अवस्था झनै कमजोर भयो । हाल याक र अन्य बस्तुभाउ हुनेले पारि तिब्बतसम्मको व्यापार वर्षको एकचोटिमा सीमित भएको छ । नेपालका अन्य छिमेकी पहाडी गाउँ र जिल्लासँग व्यापार सम्बन्ध स्थापित भए पनि समुदायका कैयौं घरधुरीलाई खासै फाइदा हँुदैन । उवा, जिम्बु र ड्री (याकको स्त्रीलिंग) बाट बनेको छुर्पी मात्र चल्ने तर भोटबाट आएका व्यक्तिहरू देख्दा नाक खुम्च्याउने विभेदकारी परम्परा कायमै छ । यसले पनि हिमाली समुदायको आर्थिक उन्नतिमा असर गरेको छ । खान पुगनपुगको अवस्थाले परिवारमा भएका छोरीहरूलाई आनी बन्न पठाउनुपर्ने बाध्यता बनेको छ । यसकै पृष्ठभूमिमा बौद्ध धम्मको प्रवद्र्धन पनि हुन्छ र तीनछाक राम्रैसँग खान पाउँदा आफ्नो सन्तान स्वस्थ हुन्छन् भन्ने सोचले आनी जीवनलाई धेरै हिमाली परिवारले स्विकारेका हुन् ।युनिभर्सिटी अफ भर्जिनियाका प्राध्यापक कर्टिस श्यफरले सन् १६७५ मा जन्मेकी डोल्पोकी आनी उर्गेन छुकीको जीवनीमा आधारित किताब हिमालयन हर्मिटेज (सन् २००४) लेखेका छन् । किताबका अनुसार बाख्रा चराउनुका साथै ध्यान गर्ने, व्रत बस्ने गरेकी छुकीले कैलाश मानसरोवर र काठमाडौंसम्मको यात्रा गरेकी छन् । उनले आनीको जीवनमा दु:खकष्टबाट मुक्त हुने दाबी गरेकी छन् । धेरै आनीको जीवनमा सहयोग गर्दै काठमाडौंको फर्पिङमा गुम्बा चलाइरहेकी आनी छोइङ डोल्माले अन्तर्वार्ताहरूमा आनीको जीवन जेल जस्तो हँुदैन भनेकी छन् । गंगामाया तथा अन्य तीन आनी सरिता, शर्मिला र सिर्जना तामाङले सांसारिक जीवन त्यागेर जीवनभर आनी बस्नका निम्ति रामबहादुर बम्जनको आश्रममा पुगेका हुन् । हालै सार्वजनिक भएका समाचारअनुसार गंगामाया तथा अन्य तीन आनीको जीवन नर्कतुल्य बनाउनेमा बम्जनको प्रमुख भूमिका देखिएको छ । उनीहरूले सोचेअनुरूप आश्रम पाएनन् । आनीहरूका विषयमा केन्द्रीय, प्रादेशिक र स्थानीय सरकारहरूले सोच्नैपर्छ । न्यायसंगत र भयमुक्त समाज विकासमा सरकारले चासो दिनुपर्छ । धर्मको खरानी घसेर गलत क्रियाकलाप गर्ने व्यक्तिहरूमाथि छानबिन हुनुपर्छ । आपराधिक क्रियाकलाप गर्नेलाई कानुनी दायरामा ल्याउनुपर्छ । आनी समाजकै अंग हुन् । राज्यको परम् दायित्व विभेदकारी समाजको अन्त्य गर्दै सुशासन कायम गर्नु हो । नत्र हाम्रा आनीहरूले असुरक्षित महसुस गरी नै रहन्छन् ।"
पाहुना चरा विस्थापित कृष्णप्रसाद भुसाल,"नेपालमा पाइने चराका ८ सय ८६ प्रजातिमध्ये सबै चरा वर्षभरि नै नेपालमा भेटिँदैनन् । जाडो मौसममा अन्यत्रबाट बसाइँसराइ आउने हिउँदे आगन्तुक र गर्मी मौसममा आउने ग्रिष्मकालीन आगन्तुक पाहुना चराहरूको आवतजावत वर्षभरि चलिरहन्छ । विश्वमा पाइने चराका ११ हजार १ सय २१ प्रजातिमध्ये करिब २२ सय २५ प्रजातिका चरा मौसम अनुसार बसाइँसराइ गर्ने गर्छन् । वर्षेनि करिब १ सय ५० प्रजातिका हिउँदे आगन्तुक चरा उत्तरी मुलुकहरू रूस, चीन, मङ्गोलियाका साथै युरोप, कोरिया तथा तिब्बती क्षेत्रबाट नेपालमा आउने गर्छन् । करिब ५० प्रजातिका बटुवा चरा नेपालको बाटो हँुदै भारत, पाकिस्तान र श्रीलंकातिर जाने गर्छन् । उत्तरी धु्रवमा हिमपातको सुरुवातसँगै हिउँद यामको बढ्दो जाडो छल्न नेपालका तल्लो हिमाली भेग, पहाड र तराईका विभिन्न भूभाग तथा तालतलैया र नदी आसपासमा हजारौं पाहुना चरा बसाइँ सरी आउने गर्छन् । जाडो छल्न आउने हिउँदे आगन्तुक चराहरूको अधिकांश हिस्सा हाँस प्रजातिले ओगट्छ, जुन नेपालका प्रमुख सिमसार क्षेत्र कोसीटप्पु, चितवन, बिसहजारी ताल, जगदीशपुर ताल, घोडाघोडी ताल, शुक्लाफाँटाका ताल क्षेत्र तथा कोसी, गण्डकी, नारायणी नदी र त्यसका सहायक नदीहरूमा मूल रूपमा आफ्नो समय व्यतित गर्छन् । जाडो सकिँदै गर्दा हिउँदे आगन्तुक चराहरू आआफ्नो स्थायी बासस्थान फिरिसकेका हुन्छन् भने दक्षिणी मुलुक र अफ्रिकासम्मबाट हजारौं ग्रिष्मकालीन आगन्तुक चरा बच्चा कोरल्न नेपाल आइसकेका हुन्छन् । यसरी आउने करिब ६० प्रजातिका पाहुना चराको मुख्य बासस्थान भने वन र यस आसपासका घाँसे मैदान तथा कृषि भूमि हुन् । सिमसार क्षेत्रमा आश्रित हिउँदे पाहुना चराहरू पछिल्ला वर्षमा सिमसार क्षेत्रको संकुचन तथा विनाश, उडान मार्गमा हुने अवरोध, कृषिमा रासायनिक मलको बढ्दो प्रयोग, जलस्रोतमा विषादीको प्रयोग, अवैध चरा सिकार तथा व्यापार, बदलिँदो तापमान र मौसम परिवर्तन जस्ता कारणले विस्थापित हँुदै गएका छन् । बसाइँसराइ गरी आउने चराहरू लामो दूरीको यात्राले थकित हुने तथा आश्रयस्थल नयाँ स्थान हुने हुँदा प्राकृतिक तथा मानवीय सिकारको अत्यधिक जोखिम हुन्छ । सिमसार क्षेत्र आफैमा बहुआयामिक र जैविक महत्त्वको क्षेत्र हुँदाहुँदै पनि सबैभन्दा बढी ह्रास हँदै गएको सम्पदा हो । सिमसारको अतिक्रमण, वरपरका खेतबारीमा प्रयोग गरिने रासायनिक मल र विषादीको चुहावट, ढल तथा धार्मिक पर्वहरूमा पूजाका सामान विसर्जन, बाह्य तथा मिचाह प्रजातिको संक्रमण, भूक्षय र वरपरबाट बगेर आउने भलसँगै ढुंगा, बालुवा, पांगो माटो थुप्रिनुका साथै पछिल्ला दिनहरूमा पर्यटन प्रबद्र्धनका नाममा तालतलैयामा डुङ्गा सञ्चालन, भौतिक संरचना निर्माण र वनभोज जस्ता पर्यावरण अमैत्री क्रियाकलापले सिमसारको गुणस्तर र आयु छोट्याइदिएको छ । उदारणका लागि काठमाडौंको टौदह र कपिलवस्तुको जगदीशपुर ताललाई लिन सकिन्छ । हाल विश्वबाटै लोप भैसकेको अनुमान गरिएको गुलाफी टाउके हाँस, विश्वमै दुर्लभ कैलो टाउके हाँस लगायत कैयौं पाहुना चरा कुनै समय टौदह क्षेत्रमा अभिलेख गरिएका थिए । आज पोखरी सिमेन्टी पिढी र वरिपरि कटेजले सिँगारिएको त छ, तर पाहुना चरा आउनै छाडे । किनकि यो सब उनीहरूका लागि उपयोगी छैन । जगदीशपुर जलाशय देशकै सबैभन्दा उत्कृष्ट पाहुना चराको आरक्ष क्षेत्र हो । तर पछिल्ला दिनहरूमा तालमा बन्दै गरेका भौतिक संरचना र डुङ्गा चलाउने कार्यको सुरुवातले विस्थापित भएका छन् । यसले पानी चरालाई मात्र होइन, त्यस क्षेत्रको समग्र जैविक विविधता संरक्षण, दिगो विकास र पर्यावरणमैत्री दिगो पर्यटन प्रबद्र्धनमा चुनौती दिइरहेको छ । रामसार क्षेत्र र महत्त्वपूर्ण चरा तथा जैविक क्षेत्रजस्तो अन्तर्राष्ट्रिय महत्त्वको यस ठाउँमा पछिल्ला दिनहरूमा विकसित क्रियाकलापले विश्वव्यापी रूपमा चिन्ता जाहेर भएको छ ।१९८७ देखि वर्षेनि गरिँदै आएको सिमसारमा आश्रित चराहरूको गणनाले हिउँदे आगन्तुक पानी चराहरूको अवस्था खतरा उन्मुख देखाएको छ । नेपालमा पाइने विश्वका दुर्लभ चराहरूमध्ये १३ प्रजाति त जलपन्छी नै छन् । नेपाल पन्छी संरक्षण संघको एक अध्ययन अनुसार संकटापन्न अवस्थामा रहेका १ सय ४९ प्रजातिका चरामध्ये ४० प्रजाति सिमसारमा आश्रित छन् । यी आगन्तुक चराहरू केही बीचबीचमा बास बस्दै र केही सिधै उडेर हजारौं माइलको यात्रा अनेकांै जोखिम पार गर्दै नेपाल आउने गर्छन् । गन्तव्यसम्म पुग्ने दिशा तथा बाटो पहिचानका लागि यी चराहरू सूर्य तथा तारा, नदी, भौगोलिक शृङ्खला, चुम्बकीय दिशा आदिको सहारा लिने गर्छन् । यसरी चराहरूले बसाइँसराइको बेला प्रयोग गर्ने बाटोलाई फ्लाइवे भनिन्छ । विश्वमा ८ वटा यस्ता बाटा छन्, तीमध्ये नेपाल मध्यएसिया बाटोमा पर्छ । यसर्थ बसाइँसराइ गर्ने पाहुना चराहरूको दिगो संरक्षण, तिनको आहार, बासस्थान र उडान मार्गको सुरक्षा साथै आश्रयस्थल हाम्रा सिमसारको दिगो संरक्षण तथा व्यवस्थापन जरुरी छ । बसाइँसराइ गर्ने चराहरू एक ठाउँबाट अर्को ठाउँ, एक देशबाट अर्को देश र एक महादेशबाट अर्को महादेशमा बसाइँ सरी आउनेजाने गर्ने हुँदा संरक्षणका लागि विश्वव्यापी जनचेतना अभिवृद्धि र संरक्षणमा समन्वयात्मक क्रियाशीलता, एकीकृत सोच, अवधारणा र कार्यक्रम आवश्यक छ । बदलिँदो संरचनामा स्थानीय निकाय स्वायत्त र शक्ति सम्पन्न भएका छन् । कतिपय स्थानमा पर्यावरणमैत्री दीर्घकालीन योजना र नेपाल पक्षराष्ट्र भएका वातावरण सम्बन्धी अन्तर्राष्ट्रिय महासन्धि, अभिसन्धि तथा सम्झौताहरूको प्रभावकारी कार्यान्वयनमा ख्याल गरेको देखिँदैन । स्थानीय निकायले स्थानीय स्तरमा यी पाहुना चरा र तिनको बासस्थान संरक्षणलाई सहभागितामूलक जैविक विविधताको संरक्षण तथा दिगो व्यवस्थापन एवं पर्यटन उद्योग र विकास सँगसँगै लैजान समन्वयकारी तथा अभिभावकीय भूमिका निर्वाह गर्नुपर्छ ।चरा जोगाउन दशकअघि वाणगंगा जलउपभोक्ता संस्थाले लगाएको माछा पालनको ठेक्का सर्वोच्च अदालतले बदर गरेपछि सिमसारको गुणस्तरसँगै चराका प्रजाति र संख्या उल्लेख्य रूपमा बढेको थियो । बसाइँसराइ गर्ने पाहुना चरा जसले मानिस, पारिस्थितिकीय प्रणाली र राष्ट्रहरूलाई जोडी खास प्रकारको वातावरणीय सूचकको काम गरिरहेको हुँदा अभ्यासमा आधारित सहभागितामूलक संरक्षण पद्धतिलाई दीर्घकालसम्म सनातन राख्नु हामी सबैको कर्तव्य हो । पाहुनाको स्वागत, सत्कार र सुरक्षा हामी नेपालीको परम्परागत संस्कार र चलन हो । यसर्थ यी पाहुना चरालाई स्वागत गरौं, संरक्षण गरौं र स्थापित बनाई दिगो पर्यावरणमैत्री विकास, पर्यटन प्रबद्र्धन र समृद्धिको बाटोमा बढांै ।"
जिल्लाको फैसला उच्च अदालतले उल्टायो ज्यानसम्बन्धी मुद्दा,"पोखरा (कास) ज्यानसम्बन्धी एक मुद्दामा जिल्ला अदालतको फैसलालाई उच्च अदालत पोखराले उल्टाइदिएको छ । उच्च अदालतका न्यायाधीशद्वय जीवनहरि अधिकारी र बालचन्द्र शर्माको इजलासले जिल्ला अदालतले कर्तव्य ज्यान ठहराएको मुद्दामा भवितव्य ज्यान भन्दै उल्टाएर सोमबार कम सजाय दिएको हो ।२०७३ असारमा लेखनाथस्थित दियालो युवा क्लबले कोत्रेघाट खोला किनारमा आयोजना गरेको फुटबल प्रतियोगितामा विवाद हुँदा तनहुँको घाँसीकुवा घर भई शुक्लागण्डकी नगरपालिकाको नर्सरीमा बस्दै आएका १८ वर्षीय विश्वास थापाको मृत्यु भएको थियो । मृतकका आफन्तले हत्या भएको भन्दै ११ जनाविरुद्ध कर्तव्य ज्यान मुद्दामा उजुरी दिएका थिए ।कास्की जिल्ला न्यायाधिवक्ताको कार्यालयले थापाको हत्यामा प्रत्यक्ष संलग्न भएको भन्दै ४ जना र सघाएको भन्दै ७ जनाविरुद्ध अदालतमा मुद्दा दायर गर्यो । गत वैशाख २३ गते कास्की जिल्ला अदालतका न्यायाधीश दीपेन्द्र अधिकारीको इजलासले पूर्पक्षका लागि थुनामा रहेका ४ जनालाई जन्मकैद र अन्य ७ जनालाई ५ वर्ष कैदको सजायको फैसला गर्यो । थापाको हत्यामा प्रत्यक्ष संलग्न रहेको ठहरसाथ विनय भन्ने विनोद केसी, विमान गुरुङ, विशाल गुरुङ र विवश पुनलाई जन्मकैदको सजाय तोकिएको थियो । उच्च अदालतले भने उनीहरूलाई २ वर्ष कैद र जनही ५ सय रुपैयाँ जरिवानाको फैसला गरेको छ ।यसैगरी समीर प्रधान, आशिष कुँवर, सुलभ खत्री, पंकज केसी, बाल्मीकि बोहोरो, सन्दीप पुन र मनबहादुर पुनले हत्यामा सघाएको भन्दै ५ वर्षको कैद सजाय जिल्ला अदालतले तोकेको थियो । उनीहरूले हत्यामा सघाएको भन्दै जिल्ला न्यायाधिवक्ताको कार्यालयले जन्मकैदको मागदाबीसहित अदालतमा मुद्दा दायर गरेको थियो । उच्च अदालतले उनीहरूलाई ३ महिना कैद र जनही ५ सय रुपैयाँ जरिवानाको फैसला गरेको उच्च अदालत पोखराका रजिष्ट्रार जितेन्द्र थपलियाले बताए । अदालतको सोमबारको यो आदेशले ११ जनै जेलमुक्त भएका छन् ।"
एसएमजीसहित १ पक्राउ,"सिरहा (कास) प्रहरीले एसएमजी गनसहित सिरहाको गोलबजारबाट मंगलबार एक जनालाई पक्राउ गरेको छ । जिल्ला प्रहरी कार्यालय सिरहाका अनुसार विशेष सुराकीका आधारमा गोलबजार ४ स्थित पूर्वपश्चिम राजमार्गमा पूर्वबाट पश्चिमतर्फ आउँदै गरेको स५प ३७४१ नम्बरको मोटरसाइकल जाँचका क्रममा धनगढीमाई ११ छपराडीका ४६ वर्षीय चतुरनारायण चौधरीको झोलाबाट एसएमजी गन १ थान, म्यागजिन २ र गोली ५ राउन्ड बरामद गरेको हो । उनको झोलाबाट २ थान स्वतन्त्र तराई निर्माण सेना केन्द्रीय ब्युरो लेखिएको पर्चा फेला परेको प्रहरीले जनाएको छ । चौधरीलाई पक्राउ गरी हातहतियार खजाना ऐनअन्तर्गत अनुसन्धान भइरहेको प्रहरीले जनायो ।"
मदिरा बरामद,"सिरहा (कास) प्रहरीले भगवानपुर ५ स्थित अभयनगरका महेन्द्र यादवको बाँसघारीमा लुकाई राखेको अवस्थामा ३१ हजार मूल्य बराबरको अवैध गौरव ३ सय ९० बोतल, कस्तूरी, नुरिससी ६ सय बोतल मदिरा बरामद गरेको छ । यसैगरी प्रहरीले सिरहाको गोलबजार ३ स्थित विष्णुदेव साह र रञ्जित कलबारको घरबाट घरेलु मदिरा बनाउने १२ सय लिटर कच्चा पदार्थ नष्ट गरेको छ ।"
शुल्क बढ्दा सेवा मुस्किल,"सेवा वृद्धिको दाबीप्रतिष्ठानले शुल्कसँगै सेवा पनि वृद्धि गरेको दाबी गरेको छ । सेवा विस्तार गरी शुल्क लिन थालिएको अस्पतालका निर्देशक डा ऋतु शर्मा बरालले बताइन् । विभिन्न प्राविधिक जाँचमा उच्च प्रविधि प्रयोग गर्न थालिएको उनले जनाइन् । एकसाथ धेरै परीक्षण गर्न सकिने यन्त्र जडान गर्न थालिएको उनी बताउँछिन् ।आफ्नै फार्मेसी सञ्चालन, डायलासिस सेवा प्रभावकारी, नवजात शिशुका लागि ६ बेडको व्यवस्था, एक महिनासम्मका शिशुको उपचार विशेषज्ञ चिकित्सकबाट र ४ शल्यक्रिया कक्ष थपजस्ता काम गर्न थालिएको बरालले बताइन् । मंगलवारदेखि ओपीडी काउन्टरको समय बिहान ८ देखि १२ बजेसम्म कायम गरिएको छ । शुक्रबार भने ८ देखि ११ बजेसम्म टिकट काटन सकिनेछ ।"
थारु धनसारबाट सुनको कथा,"(काठमाडौं) नेपाली सञ्चारमाध्यममा सुनको कथा बेलाबेला छाइरहन्छ । ३३ किलो सुनकाण्ड त्यत्तिकै सेलायो केहीअघि । भारतसम्म सुन पुगेको थाहा हुने तर कसले पुर्यायो थाहा नहुने विडम्बना छ यहाँ । उक्त सुनले ककसको सम्बन्ध बिगार्यो या जोड्यो, रहस्यमै छ । काठमाडौंमा भने थारू समुदायमा प्रचलित सुनले सम्बन्ध बिगार्छ भन्ने कथामा आधारित नाटक मञ्चन भइरहेको छ । कालिकास्थानस्थित सर्वनाम थिएटरमा मञ्चन भइरहेको थारू भाषाको नाटक करोट आफैँमा समकालीन समाज, जीवन र राजनीतिमाथि व्यंग्यजस्तै लाग्छ । करोट अर्थात् कोल्टे । धन, सम्पत्ति र लालचले कसरी सम्बन्धमा कोल्टे फेर्ने अवस्थाको सिर्जना गराउँछ भनी नाटकले व्याख्या गर्छ । सुनलाई यसमा प्रतीक बनाइएको छ । विधवा आमा, दुई छोरा र दुई बुहारी रहेको परिवारको एक सदस्यले सुन भेटेपछि कसरी कलह सिर्जना हुन्छ र त्यसले कसरी पारिवारिक विखण्डन गराउँछ भन्ने सन्दर्भ निकै अर्थपूर्ण लाग्छ । गाउँमा लाहुरे भित्रिनु, सुन भेटिनु र त्यसपछि नै घरभित्र अन्तरकलह सुरु हुनु मन छुने लाग्छ । कुनै पनि समाजमा बाहिरियाको प्रभाव बढ्यो भने त्यसले परिणति ल्याउँदैन भन्ने सन्देशको रूपमा यसलाई बुझ्न सकिन्छ । दुई छोराबीचको कलह बढेर भिन्नै बस्ने अवस्था सिर्जना भएपछि आमा बिरामी पर्नु अर्को सार्थक सन्दर्भ लाग्छ । आमालाई परम्परागत ज्ञान, सभ्यता, संस्कृतिको प्रतीक मान्ने हो भने यो नाटकलाई थारूलगायत आदिवासी समुदायले अहिलेको समय भोगिरहेको सांस्कृतिक विचलनको दस्तावेज पनि मान्न सकिन्छ । नाटकको समय र लोकेसन अहिलेको थारू समुदाय भए पनि कथाको सार भने युनिभर्सल लाग्छ । लोभ र लालचले संसारभर जहाँ पनि बिग्रह नित्याउँछ । नाटकको अन्त्यमा फेरि अर्को पात्रले सुन भेटिएपछि उसको मनोविज्ञानमा आएको बदलावमार्फत यो प्रस्ट्याउन खोजिएको छ । खोलामा बूढासँगै माछा मारिरहेको क्रममा सुन भेटिएपछि बूढीको मनभित्र पलाउने लोभ आममानिसको मनोविज्ञान हो । निर्देशक प्रणव आकाशले वैदेशिक रोजगारको सन्दर्भ र हलो जोतिरहेको किसानलाई पृष्ठभूमिमा राखेर सेल्फी खिच्ने नयाँ पुस्ताको हर्कत समेत समेटेर नाटकलाई समसामयिक बनाउने प्रयास गरेका छन् । सम्पन्न बन्ने सहज उपायको रूपमा आजका युवाले सामान्यत: सोच्ने विदेश जाने संस्कृति र त्यससित जोडिएर आउने भटभटे, आफ्नो भिन्नै घर र सुखद जिन्दगीको सपना पनि नाटकमा छ । यो हिसाबले नाटक करोट थारू समुदायको मात्रै हैन, आजको तेस्रो विश्वका युवाहरू र उनीहरूसित जोडिएको निम्न मध्यमवर्गीय समुदायको कथा हो । थारु भाषामै छ यो नाटक । राजधानीले नबुझ्ने भाषामै नाटक मञ्चनमा ल्याएर निर्देशक प्रणव आकाशले हिम्मत गरेका छन् । यसअघि पनि उनले भुरभुरा रहर नामक थारू भाषाकै नाटक पस्केका थिए । दुई वर्षपछि राजधानीको रंगमञ्चले फरक संस्कृति, भाषा र पहिचान समेटिएको प्रस्तुति पाएको छ । नेपाली समाजको विविधतालाई सहज रूपमा स्वीकार्ने आममनोविज्ञान निर्माण गर्न यो नाटकले सघाउनेछ । थारू समुदायको माछा मार्ने संस्कृति र नाचगानसँगै लोकगीतसँग थारू समुदाय कति नजिक छ भन्ने पनि नाटक हेर्दैगर्दा बोध हुन्छ । दु:खको बेला आमा पात्रले गाउने लोकगीत निकै भिन्न र मिठासपूर्ण लाग्छ । सामान्य स्टेजमै थारू समुदायको मौलिकता निर्माण गर्न खोजिएको छ । खासगरी अन्नको प्रतीकको रूपमा धानको वाला, भित्तामा पाँचऔंलाको रातोमाटो छाप र मैथिली कलाभन्दा भिन्नै पहिचान बोकेको थारु भित्तेचित्रको प्रयोगमार्फत नाटकले आफ्नो मौलिकता पस्किने जर्मर्को गरेको छ । प्रकाश र पाश्र्वध्वनिको संयोजन लोभलाग्दो छ । कलाकारहरूले माइम (हाउभाउनक्कल)मार्फत इनारको पानी तानेको, हलो जोतेको, हात धोएको, खाना खाएको जस्ता गतिविधि रोचक ढंगले गरेका छन् । चरित्र निर्वाहमा कलाकारहरूले राम्रै मिहिनेत गरेको भए पनि नाटकको गति भने केही धीमा महसुस हुन्छ । सर्वनाम थिएटरसँगको सहकार्यमा ख्याल बगाल र थारू फिल्मस् प्रोडक्सनले पस्केको नाटकमा इन्द्रबहादुर चौधरी, भूमिका चौधरी, सुनीता चौधरी, निरज चौधरी, शान्ति चौधरी, दीपक पछल्दङ्या, उर्मिला गम्बा थारू र लक्ष्मी चौधरीले अभिनय गरेका छन् ।थारू समुदाय आफैंमा लोकसाहित्यको धनसार हो, मंगलबार नाटक मञ्चनपछि निर्देशक एवं लेखक प्रणवले भने, त्यही धनसारबाट अलिकति निकालेर ल्याएको हुँ । यो नाटक राजधानीबाहिर थारूबहुल क्षेत्रमा पनि लैजाने तयारी भइरहेको छ ।नाटक पुस २१ सम्म मञ्चन हुनेछ ।"
स्थलगत पेन्टिङ,"(काठमाडौं)प्रकृति परिवर्तनशील छ । छिनछिनमा यसले रंग फेरिरहेको हुन्छ । प्रकाश परिवर्तन भएसँगै एउटै दृश्य फरक रूपमा देखिन थाल्छ । त्यसैले चित्रकारहरू कोठामा बसेर पेन्टिङ बनाउनुभन्दा बाहिर प्रकृतिको काखमा बसेर पेन्टिङ गर्नु चुनौतीपूर्ण रहेको बताउँछन् ।छिटछिटो हात चलाएर पेन्टिङ सक्नुपर्ने बाध्यता चित्रकारमा हुन्छ । पहिले एक्लै वा सानो समूहमा चित्रकारहरू स्थलगत पेन्टिङ गर्न निस्कन्थे । तर चार महिनाअघि फेसबुकबाट जोडिएको चित्रकारको समूहले नेपालमा औपचारिक रूपमा स्थलगत चित्रकला कार्यशाला सुरु गर्यो । हरेक शनिबार विभिन्न क्षेत्रमा गई पेन्टिङमा तिनलाई उतारे । तिनै पेन्टिङहरूको मंगलबारदेखि बबरमहलस्थित नेपाल आर्ट काउन्सिलमा शनिबारे स्थलगत चित्रकला प्रदर्शनी सुरु भएको छ । चित्रकारहरूले हनुमानढोका, पाटन दरबार क्षेत्र, भक्तपुर दरबार क्षेत्र, थिमि, स्वयम्भू, चाँगुनारायण, टेकु, चापागाउँको बज्रबाराही, खोकना, नयाँ र पुरानो गुहयेश्वरी, बौद्ध, बुङमति, चोभार र शंखमूल पुगेर बनाएका पेन्टिङहरू प्रदर्शनीमा राखिएका छन् ।प्रदर्शनीको उद्घाटन गर्दै पूर्वप्रधानमन्त्री झलनाथ खनालले उपत्यकाको कलात्मक जीवनलाई अझै कलात्मक रूपमा चित्रकारहरूले जोगाउने बताए । तर जति मात्रामा यिनको विकासमा राज्यले ध्यान दिनुपर्ने हो, त्यति दिन नसकेको पनि उनले स्विकारे । नकुँदिएको हीरा हो नेपाल । कुँद्याँै भने बहुमूल्य देशको रूपमा नेपालको निर्माण हुन सक्छ, उनले भने, यसमा कलाकार नै दृढतापूर्वक लाग्नुपर्छ । चित्रकारहरूले सभ्यता, संस्कृतिसँगै देशले विभिन्न समयमा पार गरेका परिवर्तनका पहाडहरूलाई महत्त्वका साथ पेन्टिङमा उतार्न जरुरी रहेको नि उनले बताए ।२००७ सालको क्रान्तिपछि परिकल्पना अनुसारको समाज निर्माण हुन सकेन । २०१७ पछि निरंकुश वातावरण आयो । २०४६ पछि केही सहज वातावरण बन्यो । त्यो उदार समाजले कला संस्कृतिलाई तीव्रता प्रदान गर्यो । फेरि अन्तद्र्वन्द्वमा फस्यो । २०६२०६३ मा जनक्रान्ति राष्ट्रव्यापी रूपमा क्रान्ति भयो । तर ती क्रान्तिको परिकल्पना र त्यसका आरोह अवरोहहरू मैले कलाकारका पेन्टिङहरूमा देख्दिनँ, उनले भने, काठमाडौंको रिङरोडमा मात्रै २० लाख मानिस आएका थिए । जुन ठाउँमा उभिए पनि मानिस टनाटन थिए । ठूलो जमघट थियो । त्यस्तो पहिले कहिल्यै भएको थिएन । यस्ता घटनाक्रमहरू पनि कलासाहित्यमा आउनुपर्छ । राज्य एकिकरणको अभियानलाई प्रतिविम्बित गर्ने सिर्जना आउन जरुरी रहेको उनले बताए । चित्रकारहरू दिवेश प्रधान, राकेशचन्द्र श्रेष्ठ, दीपेन्द्रमान बनेपाली, केशवराज खनाल, रामकृष्ण थापा लगायतका चित्रकारहरूको समूहले ४ महिनाअघि फेसबुकबाट स्थलगत चित्रकला कार्यशाला सुरु गरेको थियो । अहिले १५ हप्ता सकिइसकेको छ । यो अहिले दिनप्रतिदिन प्रभावकारी बन्दै गएको छ । पछिल्लो समय काठमाडौं बाहिर पनि यो अभियानले निरन्तरता पाउन थालेको छ । यसमा क्रमश: कलाकारहरूको संख्या थपिँदै गएको चित्रकार एवं अभियान्ता दिवेशले बताए । यसले कलाको विकाससँगै कलाको माध्यमबाट स्थानीय क्षेत्रको प्रवद्र्धनमा समेत ठूलो सहयोग मिल्ने उनको दाबी छ । हरेक शनिबार ऐतिहासिक, धार्मिक तथा पुरातात्त्विक महत्त्वका नयाँ ठाउँमा पुगेर प्रत्यक्ष रूपमा दृश्यावलोकन गर्दै चित्र उतार्दा एक त आफू पनि प्रकृतिसँग सिक्न पाइने र अर्काे नयाँ चित्र बनाउन पाइने भएकाले चित्रकारहरू यस अभियानप्रति लालायित भएका छन्, उनले भने, पहिलेका दृश्यहरू मेटिने क्रममा छन् । आधुनिकतासँगै पुराना कुराहरू हराउने क्रम बढदो छ । त्यसलाई कलाको माध्यमबाट भए पनि जीवित राख्न पनि यो सहयोगी बन्न सक्छ । यो अभियानले कलाकारलाई चित्रकलामा मात्रै सीमित गराएको छैन । स्थानीय अनुभवीहरू र पुरातत्त्वविद्समेत भेटेपछि चित्रकला गर्न सुरु गर्छन् । यो अभियानले नेपालको प्राकृतिक, सांस्कृतिक र वास्तुकलाको गौरवलाई नयाँ उचाइमा पुर्याउने अभियान्ताहरूको दाबी छ । प्रदर्शनी एक हप्ता चल्नेछ ।"
जसले लेखे हिट संवाद,"अमिताभ बच्चनलाई अभिनेताका रूपमा स्थापित गराउनुमा कादर खानको ठूलो भूमिका रह्यो । अग्ला कदका अमिताभलाई फिल्मी संवादले झन् अग्लो बनाउनुमा खानको संवाद लेखन महत्त्वपूर्ण मानिन्छ । अमिताभका अधिकांश फिल्ममा संवाद तथा पटकथा कादर खानले नै लेख्ने गर्थे । मंगलबार ८१ वर्षको उमेरमा खानको क्यानडाको एउटा अस्पतालमा निधन भएपछि उनका कामहरू पुन: एक पटक सम्झिइएका छन् । त्यसो त खानको निधनको अफवाह धेरै पटक सामाजिक सञ्जालमा फैलियो पनि । कादर खानलाई खलचरित्र र हास्य चरित्रका अभिनेताका रूपमा बढीले चिन्छन् । तर उनी अब्बल पटकथाकार र संवाद लेखक पनि थिए । उनले अमिताभ मात्रै नभई गोविन्दाको करिअरलाई समेत माथि उठाउन धेरै सघाएका छन् । सन् १९७४ को फिल्म रोटी ले उनलाई खुबै चिनायो । मनमोहन देशाईले उनलाई संवाद लेखनमा मौका दिएका थिए । त्यही फिल्ममार्फत उनी चिनिँदै गए । पछि उनको टयुनिङ अमिताभसँग बढी जम्यो । इतना सन्नाटा क्यूँ है भाई ? होस् वा अंग्रेज के जमाने के जेलर जस्ता ओजपूर्ण संवादबाट अमिताभलाई शोले मा जति उचाइ मिल्यो, त्यसको श्रेय कादर खानलाई बढी जान्छ । अमर अकबर एन्थोनी मा पनि उनले अमिताभकै लागि लेखेको संवाद जिन्दगी में आदमी दो टाइम इतना जल्दी भागता है, ओलम्पिक का रेस हो या पुलिस का केश हो अमिताभकै छविअनुकूल लाग्थ्यो । त्यसै गरी मिस्टर नटवरलाल मा अमिताभले बोलेको हिट संवाद हर चोर अपनी मौत मरता नहीं, मारता जाता है, सुहाग को किसी भी अच्छी चीजको मसहूर होने मैं वक्त लगता है, लावारिस का संवादहरू, याराना को तेरे लिए तो मैंने नर्क के दरवाजे भी बन्द कर दिए कमिने हिट हुनुमा अमिताभको भारी आवाज र कादर खानको छुरा लेखनको तारतम्यले नै काम गरेको हो । हम फिल्म पनि संवादका कारण बढी हिट रह्यो । पर्दामा अमिताभले भिलेनलाई ऐसी मौत मारेंगे कि एक बार मौत को भी पसिना आ जाएगा भनिरहँदा दर्शकबाट सिटी र तालीको पर्रा छुट्ने गथ्र्यो । अग्निपथ होस् वा नसीब को प्यार हम दोनों ने किया, मगर तडपना सिर्फ मेरे नसीब में आया संवादका लागि पनि कादर खान लामो समय फिल्मी दर्शकका लागि सम्झनामा रहनेछन् । एकताका डेविड धवन र गोविन्दा मिलेर नम्बर एक नाममा धेरै हिट फिल्म बनाए । तर ती सबैको सफलताको जग भने कादर खानकै संवादमा अडिएको हुन्थ्यो । त्यसताका खान स्वयं पनि अभिनयमा मजैले जमेका थिए । बाहर जिनकी होती है पूजा, अन्दर से वह आदमी होता है दूजा, दुनियाँ मेरे घर है, बस स्टयान्ड मेरा अडडा है, जब मन करे आ जाना, राजु मेरा नाम है, और प्यार से लोग मुझे बुलाते हैं, कुलि नम्बर वान त्यसताकाका सम्झिरहने संवाद हुन् । रेखा अभिनीत खून भरी मांग को स्रवाद लडकी का मोडल हो या गाडी का, वक्त के साथसाथ दोनों पुरानी हो जाती हैं त्यसबेला निकै सशक्त मानिएको थियो ।अफगानिस्तानमा जन्मेर ३६ वर्षको उमेरमा भारतीय फिल्म दाग मार्फत अभिनयमा छिरेका कादर खानले झन्डै तीन सय फिल्ममा अभिनय गरे । दुई सयभन्दा बढी फिल्ममा संवाद लेखे । उनलाई सन् २०१३ मा साहित्य शिरोमणि पुरस्कार प्रदान गरिएको थियो । उनले दुई पटक उत्कृष्ट संवादको फिल्मफेयर अवार्ड जितेका थिए । बाप नम्बरी बेटा दश नम्बरी का लागि उत्कृष्ट कमेडियनको फिल्मफेयर जितेका थिए ।"
निरमाया मञ्चन तयारी,"लेखनाथ (कास) सरुभक्तको लेखन रहेको नाटक निरमाया यतिखेर मञ्चनको तयारीमा छ । पोखरा थिएटरको गन्धर्व नाटकघरमा पुस २७ देखि माघ १२ सम्म नाटक मञ्चन हुने भएको हो । नाटक मञ्चनका लागि कलाकारले यति बेला दैनिक रिहर्सलमा जुटिरहेका छन् ।पोखरा थिएटरको प्रस्तुतिमा मञ्चन हुने नाटकको निर्देशन परिवर्तन कार्कीले गर्दै छन् । नाटकलाई उत्कृष्ट बनाउन कलाकारले मिहिनेत गरिरहेको कार्कीले बताए । नाटकमा प्रकाश घिमिरे, प्रमिला तुलाचन, बबिता मल्ल ठकुरीको अभिनय रहनेछ ।"
भारतीय शिक्षाविद्को सम्झना,"काठमाडौं (कास) भारतीय शिक्षाविद् मदनमोहन मालवीयको सम्झना बनारसमा विश्वविद्यालय स्थापनाका लागि उनले गरेको योगदानका लागि गर्ने गरिन्छ । हुन पनि काशी हिन्दु विश्वविद्यालय (बनारस हिन्दु युनिभर्सिटी : बीएचयू) अब्बल शिक्षाका लागि भारतभरिमै उत्कृष्टमध्ये गनिन्छ । त्यहाँबाट धेरै नेपालीसमेत दीक्षित भएका छन् । तिनैमध्ये केहीले काठमाडौंमा उनको सम्झना गरेका छन् ।मालवीयको १ सय ५७ औं जन्मजयन्तीमा महामना मालवीय मिसन नेपालद्वारा हालै आयोजित समारोहमा पूर्वप्रधानमन्त्री पुष्पकमल दाहाल, भारतीय राजदूत मन्जीभ सिंह पुरी, योगाचार्य जीएन सरस्वतीलगायतको उपस्थिति थियो । बीएचयूका उत्पादन डा रमेश पोखरेल, डा निरञ्जन भण्डारी, डा सीता थापा, डा पार्वती घिमिरे, उत्सव बुढाथोकी, वैकुण्ठ अधिकारी, नगेन्द्र न्यौपाने, डा सिर्जना शर्मा, डा अग्नि शाह, अंकिल लल्लन, शंकर आचार्यले गायन प्रस्तुति दिएका थिए । कथक नृत्यांगना सुजाता बराल र सुरम्य पोखरेलले नाचमार्फत कौशल देखाएका थिए ।"
माया कस्तो लाएँ भन्दै गुञ्जन,"काठमाडौं (कास) गायिका गुञ्जन उपाध्याय सिंगल ट्रयाक लिएर श्रोतामाझ आएकी छन् । उनका बुवा गायकसंगीतकार तुंगनाथ नेपालले लेखेको र संगीतबद्ध गरेको गीतले भन्छ :माया कस्तो लाएँ मैलेमाया कस्तो लाएँके भूल गरेँकेही भूल गरेँभनरेश्वर बर्मनले संगीत संयोजन गरेको गीतको म्युजिक भिडियो पनि बनेको छ । मन्जिल श्रेष्ठले निर्देशन गरेको भिडियोमा रीता याम्फु र जिन झेङले अभिनय गरेका छन् ।गुञ्जन केही वर्षयता सपरिवार अमेरिकामा बस्दै आएकी छन् । काठमाडौंमा रहँदा उनले आफ्नै बुवा र तबलावादक पं होमनाथ उपाध्यायलगायतका गुरुहरूको सान्निध्यमा रहेर संगीत सिक्ने अवसर पाएकी थिइन् । अमेरिकामा पनि उनले माधुरी ताई, अर्चना देशपाण्डेसँग सिकिन् । अमेरिकामा त्यहाँ रहेका नेपालीहरूको पुरानो संस्था एएनएले गरेको सुपरनोभा टयालेन्ट कम्पिटिसनमा पहिलो भइन् । विभिन्न कभर सङमार्फत युटयुबमा देखिइरहेकी उनले अमेरिकामै भएका अन्य केही प्रतियोगितामा समेत कौशल प्रस्तुत गरेर प्रशंसा पाएकी छन् ।"
अस्ट्रेलियामा नेपाली टोपी,"अस्ट्रेलिया (कास) अस्ट्रेलियामा नेपालीहरूको मौलिक पहिचान दिने विभिन्न किसिमका ढाकाटोपी लगाएर टोपी दिवस मनाइएको छ । विभिन्न रंग तथा डिजाइनका ढाकाटोपी लगाएका अभिभावकहरूका साथै बालबच्चा, महिला तथा युवाहरूले टोपी दिवसको माध्यमबाट नेपालको मौलिक पहिचान दिएका थिए । दक्षिण अस्ट्रेलियामा मंगलबार आयोजना गरिएको कार्यक्रममा युवाहरू मात्र नभएर महिला तथा बालबालिहरूले समेत नेपाली टोपीका साथै परम्परागत पोसाक लगाएर आफ्नो पहिचानलाई यहाँ जीवित राख्ने प्रयास गरेका थिए । यहाँ रहेको ओभरसिज नेपाली युनाइटेड फोरमले आयोजना गरेको अन्तर्राष्ट्रिय टोपी दिवसको अवसरमा सहभागी दुई सयबढी नेपालीले सहभगिता जनाएका थिए । कार्यक्रममा नेपाली मात्र नभएर यहाँका स्थानीय अस्ट्रेलियाली नागरिकले समेत ढाकाटोपी लगाएर कार्यक्रमको महत्त्व बढाएका थिए । कार्यक्रमको आयोजना गरिरहेको संस्थाका कपिल पाण्डेले ढाकाटोपी नेपालीको मौलिक पहिचान भएकाले विदेशमा समेत टोपी दिवसको आयोजना गरिएको जानकारी दिए । उनले यस्तो फरक कार्यक्रमले नेपाल र नेपालीको पहिचानलाई अझ सुदृढ गर्नुका साथै आपसी भाइचारासमेत कायम हुने दाबी गरे । टोपी दिवसमा विभिन्न नेपाली नृत्य तथा गायन प्रस्तुत गर्नुका साथै कार्यक्रममा योगदान पुर्याएका व्यक्तिलाई ढाका टोपी लगाएर सम्मानसमेत गरिएको थियो । कार्यक्रममा सहभागी एनआरएन उपाध्यक्ष अशोक केसीले नेपालीको संख्या बढिरहेको सन्दर्भमा यस किसिमका कार्यक्रमले यहाँका स्थानीयसमक्ष नेपालीले अलग सांस्कृतिक छाप छोड्न सफल बनेको प्रतिक्रिया दिए । हरेक वर्ष आयोजना हँुदै आएको कार्यक्रममा यहाँस्थित अवैतनिक वाणिज्यदूत दीपक धमला, एनआरएन आईसीसी सदस्य गोकुल घिमिरे, इनास उपाध्यक्ष आरसी थापा, अस्ट्रेलिया अध्यक्ष विकास पोखरेललगायतका विभिन्न संघसंस्थाका प्रतिनिधिहरूले सहभागिता जनाएका थिए ।"
राष्ट्रपतिमा लड्ने वारेनको घोषणा,"वासिङ्टन (एएफपी) अमेरिकाको डेमोक्रयाटिक पार्टीकी प्रभावशाली नेतृ एवं सिनेटर एलिजाबेथ वारेनले सन् २०२० मा हुने राष्ट्रपतीय चुनावमा प्रतिस्पर्धा गर्ने बताएकी छन् । उनी राष्ट्रपति डोनाल्ड ट्रम्पका कटु आलोचक हुन् । वारेनले अमेरिकी राष्ट्रपतीय चुनावका लागि प्रारम्भिक तयारी समिति गठन गरेको घोषणासमेत गरेकी छन् । उनी डेमोक्रयाटिक पार्टीभित्र निकै लोकप्रियसमेत छिन् । घोषणापछि वारेनले चुनावी खर्च उठाउन तथा चुनावी अभियानका लागि आवश्यक कर्मचारी नियुक्ति गर्न पाउनेछिन् । पार्टीभित्र राष्ट्रपति पदका लागि प्रतिस्पर्धा गर्ने बताएका प्रभावशाली नेतामध्ये उनी अग्रस्थानमा छन् । अमेरिकाको आयोवा राज्यको प्रारम्भिक चरणको अभियान सुरु हुनुभन्दा झन्डै १३ महिनाअघि वारेनले उम्मेदवारी घोषणा गरेकी हुन् । अमेरिकाका मध्यम वर्गीय जनता चौतर्फी आक्रमणको सिकार भएका छन्, वारेनले भिडियो सन्देशमा भनेकी छन् । उनी म्यासाच्युसेटस् राज्यबाट सन् २०१३ देखि सिनेट सदस्यमा निर्वाचित हुँदै आएकी छन् । भ्रष्टाचारले हाम्रो लोकतन्त्रलाई दूषित गरिरहेको छ, उनले भनिन्, नेताहरूको ध्यान अन्यत्रै छ । यता ठूला बिमा कम्पनीहरूले अति जरुरी जीवन रक्षक औषधोपचार पनि दिइरहेका छैनन् । ठूला बैंकले उपभोक्तालाई ठगिरहेका छन् भने ठूला तेल कम्पनीले पृथ्वीलाई क्षतविक्षत पारिरहेका छन् । उनले यी सबै समस्या समाधानका लागि आफूले उम्मेदारी दिनु आवश्यक भएको दाबी गरिन् । सरकारी स्कुलकी पूर्व शिक्षिका एवं हार्वर्ड विश्वविद्यालयकी कानुन विषयकी प्राध्यापक वारेन उपभोक्ता र श्रमिक अधिकारकी प्रखर अधिवक्ता मानिन्छिन् । वारेनको पछिल्लो घोषणाप्रति अमेरिकी राष्ट्रपति ट्रम्पले उनले आफूलाई सन् २०२० मा राष्ट्रपतिबाट विस्थापन गर्न नसक्ने बताए । फक्स न्युज च्यानललाई दिएको अन्तर्वार्तामा व्यंग्यात्मक शैलीमा ट्रम्पले भने, यसबारे वारेनका मनोरोग चिकित्सकलाई सोध्नुपर्छ । डेमोक्रयाट पार्टीबाट २०२० को राष्ट्रपतीय चुनावमा जुलियन क्यास्ट्रो, जोन डिलानी र रिचार्ड ओजेडा लगायत ३ दर्जन आकांक्षी छन् ।"
नयाँ वर्षमा किमको सम्बोधन,"सोल (बीबीसी) उत्तर कोरियाली नेता किम जोङ उनले आफू परमाणु अस्त्र नि:शस्त्रीकरणप्रति प्रतिबद्ध रहे पनि अमेरिकाले नाकाबन्दी कायम राखे बाटो परिवर्तन गर्ने चेतावनी दिएका छन् ।हजुरबुबा किम इल सङको परम्परा कायम राख्दै नयाँ वर्षको अवसरमा गरेको सम्बोधनमा उनले उक्त चेतावनी दिएका हुन् । किमले यसअघि पटकपटक अमेरिकी नाकाबन्दीको विरोध गर्दै आएका छन् । मंगलबार बिहान राज्य नियन्त्रित टेलिभिजनमा प्रसारण गरिएको घोषणामा किमले भने, यदि अमेरिकाले संसारसामु व्यक्त गरेको आफ्नो प्रतिबद्धता पालना नगरी हामीमाथि नाकाबन्दी र दबाब जारी राख्छ भने हाम्रो सार्वभौमसत्ता र हाम्रो स्वार्थको सुरक्षाका लागि नयाँ बाटो लिनुको विकल्प छैन । किमको गतवर्षको घोषणाले उत्तर कोरियालाई दक्षिण कोरिया र अमेरिकासँग अभूतपूर्व अन्तराष्ट्रिय कूटनीतिक सम्बन्ध स्थापित गर्न सघाउ पुगेको थियो । किमले सन् २०१८ को जुनमा अमेरिकी राष्ट्रपति डोनाल्ड ट्रम्पसँग भेटवार्ता गर्दै परमाणु नि:शस्त्रीकरणबारे सहमति गरेका थिए । तर त्यसको ठोस नतिजा भने हालसम्म देखिएको छैन । उत्तर कोरियाले अमेरिकी मुख्य भूभागसम्म मार हान्न सक्ने क्षमताका क्षेप्यास्त्र परीक्षण गरेपछि सन् २०१७ मा वासिङटन र प्योङयाङ आरोपप्रत्यारोपमा उत्रेका थिए । तर नयाँ वर्षको पहिलो दिनमै किमले फेरि पुरानो भाषा दोहोर्याउँदै अमेरिकालाई चेतावनी दिए । किमको सम्बोधनलाई सन् २०१९ मा अमेरिकाले परमाणु नि:शस्त्रीकरणका लागि ठोस कदम चालोस् र आफू विरुद्धको नाकाबन्दी अन्त्य गरोस् भन्ने चाहनाको रूपमा अथ्र्याइएको छ । प्योङयाङले प्रतिबन्धित परमाणु तथा अन्तरमहादेशीय क्षेप्यास्त्र कार्यक्रमका कारण संयुक्त राष्ट्रसंघीय सुरक्षा परिषद्, युरोपेली संघ तथा अन्तर्राष्ट्रिय समुदायको नाकाबन्दी झेलिरहेको छ । ट्रम्पसँगको शिखर बैठकपछि किमले आणविक हतियार उत्पादन तथा प्रयोग नगर्ने प्रतिबद्धता व्यक्त गरेका थिए । साथै उनले परमाणु नि:शस्त्रीकरणलाई निष्कर्षमा पुर्याउन ट्रम्पसँग दोस्रो भेटवार्ताका लागि पनि तयार रहेको बताइसकेका छन् । यद्यपि, भेटवार्ताको मिति र स्थान भने उल्लेख गरिएको छैन् । गतवर्ष जनवरी १ को सम्बोधनमा किमले आफ्नो देश दक्षिण कोरियाले आयोजना गर्ने हिउँदे ओलम्पिकमा सहभागी हुने घोषणा गरेका थिए । उक्त कदमपछि दुई कोरियाबीचको सम्बन्ध सुधार भयो । उच्च अधिकारीसहितका केही कूटनीतिक भेटवार्तापछि गतवर्षको अप्रिलमा किम र दक्षिण कोरियाली राष्ट्रपति मुन जाय इनबीच कोरियाली सीमा क्षेत्रमा भेटवार्ता भयो । जसका कारण किमको अमेरिकी राष्ट्रपति डोनाल्ड ट्रम्पसँगको भेटवार्ता सम्भव भयो । २०१८ को जुनमा सिंगापुरमा भएको भेटवार्ता उत्तर कोरियाली नेता र बहालवाला अमेरिकी राष्ट्रपतिबीचको पहिलो थियो । भेटमा दुवै नेताले परमाणु नि:शस्त्रीकरणको सहमतिमा हस्ताक्षर गरे पनि त्यसयता किम र ट्रम्प टाढिएका देखिन्छ । उत्तर कोरियाले केही परीक्षण केन्द्र बन्द गरिसकेको छ । अमेरिका लगायतले उसको हतियार कार्यक्रम निरन्तर रहेको आरोप लगाउँदै आएका छन् । ट्रम्पले यसै वर्षको जनवरी वा फेब्रुअरीमा दोस्रो शिखर बैठक हुने सार्वजनिक घोषणा गरिसकेको भए पनि मिति निर्धारण भएको छैन । किमले भने गत वर्ष सोल भ्रमण गर्न नपाएकोमा दु:ख व्यक्त गर्दै २०१९ मा सोलमा दुई कोरियाबीच शिखर सम्मेलन गर्ने जनाएका छन् ।"
बेलायतमा तलबमा भेदभाव,"(लन्डन)बेलायतमा काम गर्ने अल्पसंख्यक एसियाली मूलका र कालो वर्णका कामदारहरूले पाउने तलब गोरा वर्णका कामदारको भन्दा न्यून भएको तथ्यांक सार्वजनिक भएको छ । बेलायतको प्रतिष्ठित थिंक ट्यांक संस्था रिजोलुसन फाउन्डेसनले गरेको अनुसन्धानमा बेलायतका १९ लाख अल्पसंख्यक कामदारले एकै किसिमको काम गर्दा गोरा वर्णको तुलनामा प्रत्येक वर्ष करिब ३ अर्ब २० करोड पाउन्ड कम तलब पाउने गरेको पाइएको हो ।संस्थाले गत १० वर्षमा एक लाख कामदारसँग सर्वेक्षण गरेको थियो । अध्ययनपछि संस्थाले कालो वर्णका ग्रयाजुयट कामदारले गोरा वर्णको ग्रयाजुयट्सको तुलनामा १७ प्रतिशत अथवा प्रतिघण्टा ३ दशमलब ९० पाउन्ड कम तलब पाउने जनाएको छ । बेलायतमै हुर्केका पाकिस्तानी र बंगलादेशी पुरुष ग्रयाजुयट्सले औसतमा १२ प्रतिशत कम र कालो वर्णका महिला ग्रयाजुयट्सले ९ प्रतिशत कम कमाउने अनुसन्धानमा छ । ग्रयाजुयट नगरेका पाकिस्तानी र बंगलादेशी कामदारले गोरा वर्णको तुलनामा सबभन्दा कम घण्टाको १ दशमलब ९१ अथवा १४ प्रतिशत कम तलब कमाउँछन् । यस्तो न्यून कमाइले यी कामदारको जीवनस्तरमा ठूलो असर परेको पनि जनाइएको छ । उक्त संस्थाले काला तथा अल्पसंख्यक युवा कामदारहरूसँग स्नातक योग्यता तथा उनीहरू रोजगारीमा रेकर्डमै उच्च संख्या रहेको पनि देखाएको छ । रिजोलुसन फाउन्डेसनले बेलायत सरकारलाई २५० भन्दा बढी कामदार भएका प्रत्येक कम्पनीहरूले तलबको विवरण सार्वजनिक गर्न जोड दिएको छ । साथै महिलापुरुष तथा अल्पसंख्यकले एकै खालको काम गर्दा तलबमा भइरहेको भेदभाव समस्या सम्बोधन गर्न पनि आह्वान गरेको छ । बेलायतमा केही दशकयता कामदारको तलबमा असमानता, श्रम शोषण तथा भेदभावमा कमी देखिए पनि यो समस्या पूर्ण रूपमा सम्बोधन गर्न बेलायत सरकारले थप कदम चाल्नुपर्ने लामो समयदेखि बेलायतमा बसोबास गरिरहेका अर्थ व्यवस्थापन विज्ञ विकलचन्द्र आचार्य बताउँछन् । कामदार भर्ती, काम गर्ने अवधारणा तथा प्रमोसनमा अल्पसंख्यक कामदारको अनिवार्य रिपोर्ट गर्नुपर्ने प्रावधान भने सकारात्मक कदम भएको आचार्यको बुझाइ छ ।तर, बेलायत सरकारले कामदारको विविधता (डाइभर्सिटी) व्यवसायका लागि राम्रो भएको र काम गर्ने ठाउँ सबैका लागि उपयुक्त बनाउन सरकार क्रियाशील रहेको बताएको छ । सरकारले कम्पनीको बोर्ड तथा उच्च व्यवस्थापनमा कामदारको प्रतिनिधित्व होस् भनेर नयाँ कानुन ल्याएको र अल्पसंख्यक कामदारको तलब अनिवार्य रूपमा रिपोर्ट गर्ने गरी तलब असमानता कम गर्ने नयाँ कानुन पनि बनाउन लागिपरेको बताएको छ ।बेलायतमा काम गर्ने नेपालीहरूको चाहिँ अल्पसंख्यकका रूपमा सरकारीस्तरमा मान्यता भइनसकेकाले यस्तो तथ्यांकमा देखिएको छैन । हालै मात्र यहाँको नेपाली समुदायले सन् २०२१ मा हुने जनगणना फाराममा अदर इथ्निसिटी को सट्टा नेपाली राखिनुपर्ने मागसहितको ज्ञापन प्रधानमन्त्री टेरेजा मे समक्ष पेस गरेको छ । बेलायतमा सरकारले तोकेको न्यूनतम ज्याला प्रतिघण्टा ७ पाउन्ड ८३ पेन्स छ । २१ देखि २४ वर्ष उमेरका कामदारको न्यूनतम ज्याला भने ७ पाउन्ड ३८ पेन्स प्रतिघण्टा छ । सन् १९९७ मा यहाँ लेबोर पार्टीको अत्यधिक बहुमतपछि तत्कालीन प्रधानमन्त्री टोनी ब्लेयरले न्यूनतम ज्यालाको कानुनी प्रावधान बनाएका थिए । उक्त घोषणा खासगरी आप्रवासी कामदारको श्रम शोषण तथा भेदभाव कम गर्न महत्त्वपूर्ण कदम मानिएको थियो । प्रगतिशील लेबर पार्टीको आप्रवासीसम्बन्धी उदार नीतिले नेपाली समुदाय लगायत अल्पसंख्यक आप्रवासी उल्लेख्य रूपमा बेलायत आउन सम्भव भएको थियो । लेबर पार्टी सत्तामा रहँदा बेलायतको अर्थतन्त्र उल्लेख्य रूपमा बढेको थियो ।"
दिल्लीमा चिसोले जनजीवन कष्टकर,"(नयाँदिल्ली)लामो समयदेखि प्रदूषणको मार खेप्दै आएका दिल्लीबासीको जनजीवन हालैका दिनमा जाडोका कारण थप कष्टकर बनेको छ । एक सातायता चिसोले नयाँ कीर्तिमान बनाउने क्रम जारी छ । मौसम विभागका अनुसार शुक्रबार दिल्लीको न्यूनतम तापक्रम २६ डिग्री सेल्सियस थियो । जुन ५ वर्षयताकै सबभन्दा चिसो हो । यसअघि ३० डिसेम्बर २०१३ मा तापक्रम २ डिग्रीमा झरेको थियो । विभागले आइतबार न्यूनतम तापक्रम २ डिग्रीमा रहने अनुमान गरिए पनि ३ डिग्रीमा रोकियो । दिल्ली छेउको गुडगाँवमा त शुक्रबार न्यूनतम तापक्रम २ डिग्री पुगेको थियो । यस वर्ष दिल्लीवासीले तेह्र वर्षयता सबैभन्दा लामो समय अत्यधिक जाडो खेपेको दाबी गरिएको छ । यस वर्ष डिसेम्बरमा दिल्लीको तापक्रम दस दिनभन्दा बढी ६ डिग्रीमुनि पुगेको हो । जुन तेह्र वर्षकै सबैभन्दा बढी भएको बताइएको छ । दिल्लीको छिमेकी राज्य हरियाणाको हिसार र पन्जाबको भटिन्डामा त गत बुधबार तापक्रम माइनस एक डिग्रीमा ओर्लेको थियो । उत्तरपूर्वी हिमालय क्षेत्रमा हिमपातका कारण दिल्ली र आसपासका क्षेत्रमा चिसो बढेको बताइको छ । तापक्रममा भएको गिरावटसँगै बाक्लो हुस्सु र शीत लहरले दिल्लीको जनजीवन थप कष्टकर छ । बाक्लो हुस्सुकै कारण इन्दिरा गान्धी विमानस्थलबाट हुने हवाई उडानसमेत प्रभावित भएका छन् । प्रत्येक दिन दर्जनौं उडान रद्द हुने गरेका छन् भने कतिपय दिल्ली अवतरण गर्ने विमान डाइभर्ट गर्नुपरेको छ । विगत एक सातादेखि जाडोसँग जुधिरहेका दिल्लीवासीका लागि प्रदूषणको कहर त झनै भयावह छ । अप्रत्याशित बढेको चिसोसँगै मौसमी प्रतिकूलताका कारण प्रदूषणका कणको अपेक्षाअनुसार नबहिदिँदा हावाको गुणस्तर जोखिमयुक्त बन्न पुगेको छ । आइतबार बिहान केन्द्रीय प्रदूषण नियन्त्रण बोर्ड (सीपीसीबी) ले गरेको मापनमा दिल्लीको हावामा रहेको प्रदूषणस्तर मापन गर्ने एअर क्वालिटी इन्डेक्स (एक्वूआई) ४१२ देखाएको थियो । वायु प्रदूषणको यो स्तरलाई मानव स्वास्थ्यका लागि अति नै जोखिमयुक्त मानिन्छ । जबकि हावाको न्यूनतम गुणस्तर मापदण्ड १ सयभन्दा चारगुणाले बढी हो । पछिल्लो समयमा हावामा पनि हानिकारक पदार्थहरूको मात्रा पीएम २५ को स्तर पनि मापदण्डभन्दा निकै नै बढी पाइएको छ । पीएम २५ फोक्सो र मुटुका लागि निकै खतरनाक मानिन्छ । आइतबार दिल्लीको हावामा पीएम २५ को मात्रा पाँच सय भन्दा बढी रेकर्ड गरिएको थियो । जुन स्तरलाई अत्यधिक हानिकारक मानिन्छ । जबकि भारतमा पीएम २५ को राष्ट्रिय मापदण्ड ४० तोकिएको छ । पीएम हावामा पीएम २५ स्तर अत्यधिक हुँदा बालबालिका, वृद्धाहरूलाई मुटु र फोक्सोको समस्या देखिने जोखिम रहन्छन् । स्टेट अफ ग्लोबल रिपोर्ट, २०१७ ले हावामा भएको पीएम २५ को अत्यधिक जोखिमस्तरकै कारण सन् २०१५ मा भारतमा दस लाखभन्दा बढीले ज्यान गुमाएको दाबी गरेको थियो । रिपोर्टका अनुसार त्यही कारण चीनमा ११ लाखभन्दा बढीको मृत्यु भएको उल्लेख छ । प्रदूषणको जोखिमलाई मध्यनजर गर्दै सीपीसीबीले जरुरी काम नपरेसम्म घरबाहिर ननिस्कन सर्वसाधारणलाई यसअघि आहवान गरेको थियो । साथै बोर्डले सकेसम्म डिजेल चल्ने सवारी साधन प्रयोग नगर्न पनि अनुरोध गरेको थियो । मानव स्वास्थ्यका लागि चिन्ताजनक बन्दै गएको दिल्लीको वायु प्रदूषणलाई लिएर यहाँको सर्वोच्च अदालतले समेत विभिन्न आदेशसमेत जारी गर्ने गरेको छ । यसअघि गत नोभेम्बरमा प्रदूषण नियन्त्रण गर्न सर्वोच्च अदालतले गठन गरेको वातारण प्रदूषण नियन्त्रण तथा रोकथाम प्राधिकरण (ईपीसीए) ले औद्योगिक क्षेत्र, ठूला निर्माणका काम, कोइला र बायोमासबाट चल्ने उद्योग र ढुंगा क्रसर उद्योगलगायत बन्द गर्न सरकारलाई निर्देशन दिएको थियो । साथै अदालतले प्रदूषण अपेक्षाकृत रूपमा नियन्त्रणमा नआए निजी सवारी साधन सञ्चालनमा केही समय जोर बिजोर प्रणाली लागू गर्ने वा सडकमा गुड्न प्रतिबन्ध लगाउने चेतावनी समेत दिएको थियो । तर पछिल्लो अवस्थालाई हेर्दा दिल्लीको प्रदूषणमा सुधार ल्याउन निकै कठिन हुने वातावरणविद्को भनाइ छ ।"
सीमा पर्खाललाई बजेट दिँदैनौं,"वासिङ्टन (एपी) अमेरिकी विपक्षी दल डेमोक्रयाटिकले राष्ट्रपति डोनाल्ड ट्रम्पको सीमा पर्खाल निर्माण गर्ने प्रस्तावका लागि बजेट दिन नसकिने प्रस्ट पारेको छ । कंग्रेसको माथिल्लो सदन सिनेटमा उक्त दलले सीमा पर्खाल निर्माणबाहेकको बजेट मात्र पारित गर्ने प्रस्तावसमेत राखेको छ । राष्ट्रपति ट्रम्पका लागि प्रतिष्ठाको विषय बनेको सीमा पर्खाल निर्माणका कारण बजेट पारित नहुँदा अमेरिकी संघीय निकाय डिसेम्बर २२ देखि आंशिक बन्द छन् । ट्रम्पले पर्खाल निर्माणका लागि जुनसुकै हालतमा बजेट पारित हुनुपर्ने अडान लिँदै आएका छन् । उनले भने, बरु सरकारी कार्यालय बन्द हुन्, पर्खाल निर्माणका लागि बजेट छुटयाउनुको विकल्प छैन । राष्ट्रिय सुरक्षा मेरो पहिलो प्राथमिकता हो । अमेरिकी कंग्रेसका दुवै सदनको यसअघिको बहुमत रिपब्लिकन पार्टीले गत नोभेम्बरमा भएको चुनावमा गुमाएको हो । तल्लो सदन हाउस अफ रेप्रिजेन्टेटिभ्समा बहुमत गुमेसँगै ट्रम्पका कैयौं महत्त्वाकांक्षी योजना र कार्यक्रम ओझेलमा पर्ने निश्चित भइसकेको छ । आंशिक बन्द रहेका संघीय कार्यालयको बजेट व्यवस्थाका लागि डेमोक्रयाट्सले मंगलबार दुइटा विधेयक अगाडि सारेका छन् । नयाँ सत्र प्रारम्भ हुनासाथ उक्त बजेट पारित गर्ने योजना डेमोक्रयाटस्को छ । डेमोक्रयाटस्ले तल्लो सदनमा बहुमत हासिल गरेयता पहिलो कार्यसूचीका रूपमा बजेट विधेयकको अनुमोदन रहेको छ । सिनेटमा रिपब्लिकन पार्टीका नेता मिच म्याक्कोनेलका प्रवक्ता डोनाल्ड स्टेवार्टले ट्रम्पको समर्थनबेगर सिनेटमा रिपब्लिकनले कुनै कारबाही नगर्ने बताए । कुरा प्रस्टै छ, राष्ट्रपतिले हस्ताक्षर नगर्ने किसिमको कुनै पनि कुरा सिनेटले राष्ट्रपतिकहाँ पठाउने छैन, स्टेवार्टले भने । सांकेतिक रूपमा भए पनि तल्लो सदनले विधेयक पारित गरे राष्ट्रपतिमाथि थप दबाब सिर्जना गर्नेछ । एक अधिकारीले ट्रम्पले सीमा पर्खाल निर्माणबारे जनमत पक्षमा रहेको विश्वास लिएको जनाए । ट्रम्पले ट्वीट गर्दै डेमोक्रयाटस्हरू वार्तामा आउनुको विकल्प नरहेको बताएका छन् । सोमबार ट्वीटरमा उनले लेखेका छन्, सिमेन्ट र गिटीको पर्खाल बनाउनुको विकल्प छैन । मैले पर्खाल बनाउने प्रस्ताव त्यागेको छैन । सीमा सुरक्षासग सम्बन्धित केही विज्ञले वारपार देखिने पर्खाल उपयुक्त हुने प्रस्ताव गरे पनि म बलियो सिमेन्टको पर्खाल निर्माणको पक्षमा छु ।"
लोकतन्त्रले काम गर्न दिएन भन्नु दुर्भाग्य,"गोरखा (कास) लोकतन्त्रले काम गर्न दिएन सत्ताधारी पार्टीले भन्नु दुर्भाग्यपूर्ण भएको कांग्रेस वरिष्ठ नेता रामचन्द्र पौडेलले बताएका छन् ।प्रेस युनियन गोरखाको अधिवेशनमा बोल्दै नेता पौडेलले प्रचण्डले संसद्मा बोल्दा प्रजातन्त्रमा झमेला हुँदोरहेछ, लोकतन्त्रले विकास हुन सकेन भन्नु ठीक नभएको बताए । अवास्तविक र अलोकतान्त्रिक कुरा संसद्मा दुई तिहाइको कमान्ड गरेको नेताले बोल्नु दुर्भाग्यको हो । लोकतन्त्र नभएको भए झ्यामझ्याम निर्णय गरेर विकास हुन्छ भन्नुमा असल नियत नदेखिएको उनले बताए । अमेरिका, युरोप, जापानको विकास के ले गर्यो ? उनले भने, यस्तो नियत राख्नु सर्वसत्तावादी आकांक्षालाई परिलक्षित गर्छ । सरकारको काम गराइ पनि त्यस्तै भएको छ । लोकतन्त्रको भर्याङ चढेर अधिनायकवादमा पुग्ने नियत हो कि भन्ने प्रश्न पौडेलले गरेका छन् । लोकतन्त्रको भर्याङ चढेर अधिनायकवादको शिखरमा चढ्ने कम्युनिस्ट शैली प्रस्तुत हुँदै छ । यो डेमोक्रेसीका लागि खतराको संकेत हो, उनले भने, संसद्मा कांग्रेसको सिट कम होला तर, लोकतन्त्रको बाटोबाट विचलित हुन दिने छैन ।"
सधैं गाउँको सेवामा,"(मुगु)मुगु (कास) छायानाथरारा नगरपालिका १३, का ४० वर्षीय अक्कल बोहरा विदेशबाट फर्किएर आफ्नो गाउँ सुुधार्न कस्सिएका छन् । उनले पाँच थान कम्प्युटर दान गरेपछि मष्टा आधारभूत विद्यालयमा कम्प्युटर शिक्षा सुरु भएको छ ।बोहराले आफ्नै लगानीमा थार्पको विद्यालयदेखि मष्टादेव मन्दिरसम्मको तीन सय मिटर सडक ग्राभेल थालेका छन् । यो सडकको काम सकिएपछि लापु गाउँको सडकलाई ग्राबेल गर्ने योजना उनले सुनाए । पूर्व राष्ट्रिय धावक बोहोरा ०६१ सालमा स्पेन गएका थिए । उनी सात वर्ष विदेश बसेर फर्किएका हुन् । उनले विदेशबाट कमाएको कमाइले कतै पनि घरघडेरी नजोडेको दाबी गरे । हिलाम्मे र धुलाम्मे सडकका कारण आउजाउ असहज भएपछि ग्राभेल गर्न लागेको उनले सुनाए । उनी दैनिक बेल्चा, साबेल र गैंती समातेर सडक निर्माणमा व्यस्त छन् । गाउँमा केही उदहारणीय काम गरेर देखाउन आफूले सडक निर्माण थालेको उनको भनाइ छ । मेरो काम देखेर अरूलाई पनि सिकाइ होस्, उनले भने, सडक ग्राभेलले प्रसिद्ध थार्पमष्टा दर्शन गर्न आउने तीर्थालुलाई समेत सहज हुनेछ ।करिब तीन सय मिटर बाटोमा ढुंगा बिछ्याउने काम सकिएको उनले जनाए । उनका अनुसार अब बालुवा र गिट्टी बिछ्याउने काम बाँकी छ । बाटो निर्माणमा कति रकम लाग्छ भनेर आफूले हिसाब नगरेको उनले बताए । केही श्रमदान र केही रकम खर्चिएर ग्राभेलको काम सुरु गरेको उनी बताउँछन् । विपन्न बालबालिकाको शिक्षामा सहयोग गर्न विद्यालयलाई पाँच थान कम्प्युटर प्रदान गरिएको बोहराले बताए । बोहराले कम्प्युटर प्रदान गरेपछि विद्यालयमा कम्प्युटर शिक्षा सुरु भएको प्रधानाध्यापक रामभक्त रोकायाले बताए । विदेशबाट सहयोगी भावना लिएर गाउँमा फर्किएका बोहरा उदाहरणीय बनेका छन्, उनले भने, सरकारी बेवास्ताका कारण विद्यालयमा गुणस्तरीय शिक्षण हुन सकेको थिएन, अब आशाको सुरुवात भएको छ ।टोल सुधारमा बोहरा खटिएपछि अरू युवालाई पनि प्रेरणा भएको छायानाथ रारा नगरपालिका१३ का वडाध्यक्ष चक्र सावतले बताए । धेरै समयपछि फर्कंदा गाउँ परिवर्तन भयो होला सोचे पनि उस्तै अवस्थामा रहेकाले केही सुधारमा लागेको उनको भनाइ छ । तर गाउँ जस्ताको तस्तै रहेछ, उनले भने, गाउँमा केही काम गरेपछि फेरि स्पेन फर्कन्छु । उनले गत वर्ष निगाले प्राविका बालबालिकालाई स्टेसनरी सामग्री प्रदान गरेका थिए ।"
आगलागीको फर्जी क्षति,"(कालीकोट)पुस ९ गते बिहान साढे २ बजे खरका छाना भएको विकट पलाता गाउँपालिका १, खाडामा एक्कासि आगलागी भयो । पानी अभावले धौलागोहस्थित खाडाको सुक्खा बस्तीमा रातको समयमा भएको आगलागी नियन्त्रण लिन ९ घण्टा लाग्यो । खरका छाना सबै जलेको प्रहरीले जनाएको छ ।आगो नियन्त्रणमा पलाता निर्माण कार्यदल, प्रहरीसहितको टोली पुगे पनि साधन नहुँदा खरका छाना छिनभरमै खरानी भए । उद्धार टोलीले थप घरमा आगो सल्किन नदिन मकैका ढोड र खर पन्छाएपछि रोकिएको थियो । जोडिएर बनेका छाना सबै जलेर सकिएपछि आगो नियन्त्रण भएको हो, स्थानीय रत्न न्यौपानेले भने, माथिल्लो टोलमा सल्किन पाएन । उनले आगलागी भएका घरको सबै सम्पत्ति जले पनि धेरै घर देखाइएको बताए ।खाडा गाउँको गणेश आधारभूत विद्यालय नजिकैबाट सल्केको ४१ घर क्षतिग्रस्त भए पनि विवरणमा ८७ देखाइएको छ । प्रहरीले ८७ परिवारको नाम र संख्यासमेत सार्वजनिक गरेको छ । प्रहरीले ८७ परिवारका दुई सय ५० महिला, ८२ पुरुष र एक सय ४० बालबालिका गरी ५ सय ६२ पीडित भएको उल्लेख गरेको छ । ६५ घर क्षतिग्रस्त भएको मुचुल्का बनिसकेको निमित्त प्रहरी प्रमुख देवेन्द्रकुमार मल्लले बताए । सबै विवरण लिन अनुसन्धान टोली खटाएको उनको भनाइ छ । उनका अनुसार करिब तीन करोडको क्षति भएको प्रारम्भिक विवरणमा छ ।स्थानीय प्रशासन र प्रहरीले सुरुदेखि नै ८७ परिवार आगलागीबाट पीडित भएको जनाउँदै आए पनि आइतबार बसेको जिल्ला विपद्् व्यवस्थापन समितिको बैठकमा प्रजिअ चन्द्रबहादुर कार्कीले तत्काललाई ४२ परिवारलाई मात्र प्रशासनका तर्फबाट प्रतिपरिवार १० हजारका दरले नगद राहात वितरण गर्न सहायक प्रजिअ राजकुमार दुलाललाई पठाउने निर्णय भएको जानकारी दिए । घर जोडिएका छन्, प्रजिअ कार्कीले भने, छुट्याउनै मुस्किल छ । उनले राहत वितरण पनि ठाउँठाउँबाट भएको बताए । स्थानीय सरस्वती माविका शिक्षक नवीन न्यौपानेको घरबाट सुरु आगलागीमा प्रहरी र गाउँपालिकाले संकलन गरेको प्रारम्भिक क्षति विवरण फरक पाइएको छ । ८७ परिवार पीडित भए पनि वास्तविक पीडितको संख्या आधाभन्दा कम छ । आगलागीमा ३९ घरका ८७ परिवार पीडित भएको जानकारी आए पनि वास्तविक पीडितको संख्यामा अझै कम हुनसक्ने प्रजिअ कार्कीको अनुमान छ । प्रहरी र प्रशासन कर्मचारी गाउँमै छन्, प्रजिअले भन्छन्, कसको क्षति कति भनेर पत्ता लगाउँदै छौं ।क्षतिभन्दा बढी हल्ला भएको गाउँपालिका अध्यक्ष लक्ष्मणबहादुर बमले बताए । उनले ८७ घर आगलागीबाट पीडित भएको नदेखिएको जानकारी दिए । तराई बसेका, अन्यत्र घर बनाएर बसेकालाई पनि मूल घरसँग जोडेर पीडितको सूचीमा समावेश गरिएको हो कि जस्तो लागेको छ, बमले भने, बरु खरका छाना भएकालाई गाउँपालिकाले छुट्टै सहयोग गर्छ, पीडित भनेर गोलमटोल बनाइनु हुँदैन । उनले सही पीडितको पहिचान हुन नसकेकाले राहत सामग्री र रकमको दुरुपयोग हुनसक्ने जनाए । आगलागीको गलत तथ्यांक देखाएर हल्ला बढी गरिएको विप्लव नेतृत्व नेकपा जिल्ला सेक्रेटरी मनिलाल ऐडीले दाबी गरे । पीडितलाई पार्टीको तर्फबाट ५० हजार रुपैयाँ वितरण गर्न खाडा पुगेका ऐडीले जम्मा ४१ परिवारमात्र पीडित भएको दाबी गरे । उनले २५ घरमा मानिस बसिरहेको, १३ का परिवार तराई गएकाले खाली रहेको र ३ घरमा शिक्षक र कर्मचारी डेरा गरी बसेको जनाए । बालबालिकाका लागि न्यानो कपडा र हाइजिन किट सेभ द चिल्ड्रेन, वाटरएड, मिसन इस्टलगायत संस्थाले सहयोग गरेको जानकारी दिँदै राहत सामग्री र रकम दुरुपयोग रोक्न सहयोग गर्ने निकायलाई जिल्ला प्रशासन र पलाता गाउँपालिकाले समन्वय गरेर वितरण गर्न भनेको छ ।"
६६ करोडको सुन्तला आयात,"किसानले भाउ पाएनन्काफ्लेका अनुसार भारतीय सुन्तला सस्तो हुँदा स्वदेशी किसानले भाउ पाएन । भारतीय सुन्तला व्यापारीहरूले प्रतिकिलो ४५ रुपैयाँमा भित्र्याए । सस्तोमा भित्रिएपछि किसानले ४५ रुपैयाँ पनि पाएनन् । किसानले बिक्री गरेनन् । मंसिरको अन्तिमसम्म स्वदेशी बिकेन, उनले भने, अहिले किसानले न्यूनतम मूल्य ६० रुपैयाँ पाएका छन् । उपभोक्ताले भने करिब १ सय २० रुपैयाँ तिरेका छन् ।"
दूरसञ्चार कम्पनीको ३ अर्ब बक्यौता,"(काठमाडौं) करिब तीन अर्ब रुपैयाँ राजस्व नबुझाउने दूरसञ्चार कम्पनीहरू माथि संसदको अर्थ समितिले अध्ययन सुरु गरेको छ । सञ्चार तथा सूचना प्रविधि मन्त्रालय र अर्थ मन्त्रालयसँग बक्यौताको विवरण माग गर्दै अध्ययन सुरु गरेको हो । समितिले आइबार दुवै मन्त्रालयलाई पत्र पठाएर सात दिनभित्र बक्यौतासम्बन्धी विवरण पेस गर्न भनेको छ ।दूरसञ्चार सेवा प्रदायकहरूले तिर्नुपर्ने रोयल्टी, आयकरलगायतका करहरू समयमा भुक्तानी गरे नगरेको, नगरेको भए कम्पनीहरूको बक्यौता रकम र अवधिसम्बन्धी विस्तृत विवरण सात दिनभित्र समितिमा आइपुग्ने गरी उपलब्ध गराउनु, समितिले पठाएको पत्रमा भनिएको छ । समितिका सचिव सुरेन्द्र अर्यालले दूरसञ्चार कम्पनीबाट सरकारले प्राप्त गर्नुपर्ने बक्यौता नउठेको विषयमा बृहत् छलफल गर्न विवरण माग गरेको बताए । कम्पनीहरूले किन बक्यौता तिरेनन् ? सरकारले किन असुल गर्न सकेन ? भन्ने विषयमा अध्ययन गर्नेछौं, उनले भने, दूरसञ्चार कम्पनीहरू मात्रै हैन, अन्यको पनि एकएक अध्ययन गरी सरकारलाई निर्देशन दिने तयारी हो ।नेपाल दूरसञ्चार प्राधिकरणबाट कान्तिपुरलाई प्राप्त विवरणअनुसार दूरसञ्चार सेवा प्रदायक कम्पनीहरूले विभिन्न शीर्षकमा ३ अर्ब १३ करोड राजस्व बुझाउन बाँकी छ । बक्यौता नबुझाउनेमा सांसददेखि प्रतिष्ठित व्यवसायी घरानाका कम्पनीहरू पनि छन् । कम्पनीहरूले सरकारलाई तिर्नुपर्ने फ्रिक्वेन्सी, नवीकरण दस्तुर, रोयल्टी, ग्रामीण दूरसञ्चार कोषमा जम्मा गर्नुपर्ने रकम नतिरेका हुन् । सबैभन्दा बढी बक्यौता नतिर्नेमा स्मार्ट टेलिकम प्रालि छ । स्मार्टबाट मात्रै सरकारले १ अर्ब ३७ करोड ५० लाख रुपैयाँ लिन बाँकी छ । कम्पनीले तिर्नुपर्ने फ्रिक्वेन्सी दस्तुर दुई वर्षदेखि तिरेको छैन । नवीकरण दस्तुरबापत तिर्नुपर्ने ५० करोड रुपैयाँ पनि कम्पनीबाट असुल्न बाँकी छ ।वर्षौंदेखि बक्यौता नतिर्ने अर्को कम्पनी कम्पनी युनाइटेड टेलिकम प्रालि हो । उसले सरकारलाई आर्थिक वर्ष ६६६७ देखि हालसम्म ७७ करोड ७९ लाख ७५ हजार ३ सय १२ रुपैयाँ बुझाउन बाँकी छ । उसले फ्रिक्वेन्सी दस्तुरसमेत तिरेको छैन । प्रिक्वेन्सी दस्तुरको ४० करोड ८० लाखमा जरिवानासहित ४६ करोड ५१ लाख २० हजार पुगिसकेको छ । जरिवाना मात्रै ५ करोड ७१ लाख २० हजार पुगेको छ । प्राधिकरणलाई यति धेरै रकम तिर्न बाँकी भएको यूटीएललाई कारबाहीको साटो उल्टै अप्टिकल फाइबर विस्तार गर्ने परियोजना सुम्पिएको छ ।प्राधिकरणले ग्रामीण दूरसञ्चार कोषमा जम्मा भएको रकमबाट सबै जिल्ला सदरमुकाम जोड्ने गरी अप्टिकल फाइबर बिछयाउने योजना अघि सारेको छ । जसअन्तर्गत प्रदेश ४ र ५ मा अप्टिकल फाइबर बिछयाउने जिम्मा यूटीएललाई दिइएको छ । प्राधिकरणले २०७३ चैतमा यूटीएललाई २ अर्बको परियोजना जिम्मा दिएको हो ।धेरै बक्यौता नतिर्नेको सूचीका नेपाल स्याटेलाइट कम्पनी पनि छ । नेपाल स्टेलाइटले ७१ करोड ५० लाख ३२ लाखभन्दा बढी रकम तिर्नुपर्ने छ । फ्रिक्वेन्सीबापत उसले तिर्नुपर्ने ५२ करोड २० लाखमा साढे १९ करोड जरिवाना थपिएर यति रकम पुगेको हो । कम्पनीले २०६६६७ देखि हालसम्म फ्रिक्वेन्सी दस्तुर तिरेको छैन ।सीजी कम्युनिकेसनले पनि २३ करोड ४३ लाख ३७ हजार बढी रकम प्रिक्वेन्सी दस्तुरबापत तिर्न बाँकी छ । उसले आर्थिक वर्ष २०६६६७ देखिको फ्रिक्वेन्सी दस्तुर तिरेको छैन । यो अवधिमा उसको जरिवाना मात्रै ८ करोड बढी भएको छ । गत माघ २२ गतेको मन्त्रिपरिषद्ले सीजीलाई बुझाउनुपर्ने फ्रिक्वेन्सी दस्तुर ५ किस्तामा बुझाउने सुविधा दिएको थियो । तत्कालीन अवस्थामा सीजीले करिब २९ करोड २९ लाख रुपैयाँ बुझाउनुपर्ने थियो । मन्त्रिपरिषदको निर्णयलगत्तै सीजीले पहिलो किस्ताबापत ५ करोड ८५ लाख रुपैयाँ बुझाइसकेको छ । दोस्रो किस्ता उसले आगामी माघ मसान्तभित्र तिर्नुपर्ने हुन्छ । सीजीलाई आधारभूत टेलिफोन सेवाको अनुमतिपत्र दिन गत साता मात्रै सर्वोच्चले आदेश दिएको छ । दूरसञ्चार सेवाको रेडियो फ्रिक्वेन्सी (बाँडफाँट तथा मूल्य) सम्बन्धी नीति, २०६९ अनुसार प्रत्येक सेवा प्रदायकले फ्रिक्वेन्सी दस्तुर प्रत्येक वर्ष समाप्त भएको ६ महिनाभित्र भुक्तानी गर्नुपर्ने व्यवस्था छ । यो अवधिमा प्रिक्वेन्सी दस्तुर नतिरे प्रत्येक महिना दुई प्रतिशतका दरले थप दस्तुरसमेत लाग्ने व्यवस्था छ । नीतिले थप दस्तुर लाग्न सुरु भएको ६ महिनासम्म पनि फ्रिक्वेन्सी दस्तुर नतिरे सेवा प्रदायकलाई दिइएको फ्रिक्वेन्सी खारेज गरी फिर्ता लिने व्यवस्था गरिएको छ । वर्षौंसम्म फ्रिक्वेन्सी दस्तुर नतिरेका सेवा प्रदायकको फ्रिक्वेन्सी प्राधिकरणले फिर्ता भने गरेको छैन । नीतिअनुसार स्मार्ट, यूटीएल, नेपाल स्याटेलाइट, सीजी सबैको फ्रिक्वेन्सी फिर्ता हुनुपर्ने हो ।"
माछामा आत्मनिर्भर बन्दै,"काठमाडौं (रासस) व्यावसायिक रूपमा उत्पादन हुन थालेपछि माछामा मुलुक आत्मनिर्भरतर्फ अग्रसर हुँदै गएको छ । प्रत्येक वर्ष माछाको उत्पादन बढदै गएकाले विदेशबाट आयात हुने गरेको माछाको परिणाम क्रमश: घटदै जान थालेको छ ।केन्द्रीय मत्स्य प्रवद्र्धन तथा संरक्षण केन्द्रका अनुसार अघिल्लो वर्षको तुलनामा पछिल्लो वर्ष माछा उत्पादन बढदै गएको हो । आर्थिक वर्ष २०७०७१ मा ६४ हजार ९ सय टन उत्पादन भएको माछा आव २०७४७५ मा आइपुग्दा ८६ हजार ५ सय ४४ टन पुगेको छ । विदेशी मुलुकबाट आयात हुने माछाको परिमाण भने घटेको छ । आव २०७०७१ मा १२ हजार ८६९ टन आयात भएकामा आव २०७४७५ मा १० हजार ७५६ टन मा झरेको छ । केन्द्रका सूचना अधिकारी सुमित्रा लौडारी नेपालमा माछापालन व्यवसायमा कृषकको आकर्षण बढेको बताउँछिन् । माछापालन पोखरी खन्न गाह्रो भए पनि धेरै जनशक्ति नलाग्ने र धेरै आम्दानी हुने भएकाले धेरै कृषक यस पेसाप्रति आकर्षित भएको देखिन्छ, उनले भनिन् । विकसित मुलुकमा वार्षिक प्रतिव्यक्ति २८ किलो माछा खपत हुने भए पनि नेपालमा उत्पादित माछाले वार्षिक ३ दशमलव ०१ किलोग्राम मात्र उपलब्ध हुने गरेको छ । अल्पविकसित मुलुकमा भने प्रतिव्यक्ति वार्षिक ११ किलोग्राम माछा खपत हुँदै आएको छ । केन्द्रका वरिष्ठ मत्स्य विकास अधिकृत गायत्रीराज वाग्ले नेपालमा माछाको उत्पादन वृद्धिका लागि केन्द्र र प्रदेशले विभिन्न कार्यक्रम ल्याएको बताउँछन् । सन् २०३१ सम्म माछाको खपत अल्पविकसित मुलुकको दाँजोमा पुर्याइने उनले बताए । हाल मुलुकमा खपत हुने माछामध्ये ८० प्रतिशत स्वदेशमा उत्पादन हुने र २० प्रतिशत विदेशी मुलुकबाट आयात हुने केन्द्रले जनाएको छ । काठमाडौंमा ६५ प्रतिशत भारतबाट तथा ३५ प्रतिशत नेपालकै विभिन्न स्थानबाट माछा आउँछ । तराईमा सिरहा, धनुषा, चितवन, कैलाली, मकवानपुर, रुपन्देही, कपिलवस्तुलगायतका जिल्लामा धेरै माछा उत्पादन हुँदै आएको छ । नेपालका विभिन्न नदीनाला तथा तालतलैयामा हाल २ सय ३२ प्रजातिका माछा पाइन्छन् । त्योमध्ये ११ प्रजातिका माछालाई व्यावसायिक रूपमा पालन गरिएको छ । कमनकार्प, बिगहेड कार्प, सिल्भर कार्प, ग्रास कार्प, रहु कार्प, नैनी कार्प, भाकुर कार्प, टिलापिया, मंगुर, पंगास, जलकपुर, असला र ट्राउटलाई व्यावसायिक रूपमा पालन गरिएको छ । नेपालमा पाइने विभिन्न किसिमका माछामध्ये ट्राउट माछा चिसो पानीमा पाइने र महँगो मूल्यमा बिक्री हुने माछा हो । ट्राउट माछा नेपालको स्तरीय होटलमा प्रयोग हुँदै आएको केन्द्रले जनाएको छ । माछाको उत्पादनलाई बढाउन देशभर केन्द्रसहित १३ वटा फर्म संलग्न रहेका छन् । केन्द्रले किसानलाई प्राविधिक सेवा दिने पोखरी निर्माण, एरियटर (माछाको पोखरीमा अक्सिजन वृद्धि गर्ने मेसिन), हयाचरी (भुरा उत्पादन गर्ने ठाउँ) निर्माणमा अनुदान सहयोग गरिरहेको छ ।"
दूध उत्पादन अधिक,"(मोरङ)प्रदेश १ मा आवश्यकताभन्दा २२ प्रतिशत बढी दूध उत्पादन हुने गरेको छ । यसले किसानहरू मिल्क होली डेको समस्या झेल्न बाध्य छन् । यो समस्या सामाधानका लागि प्रदेश सरकारले पहल थालेको छ । सरकारले निजी क्षेत्रसँग साझेदारीमा मिल्क पाउडर प्लान्ट स्थापनाका लागि पहल थालेको हो ।प्रदेशभरका कृषकले उत्पादन गरेको दूध आवश्यकताभन्दा बढी भएकाले मिल्कहोली डेको अवस्था आएको हो । प्रदेश १ का भूमि व्यवस्था, कृषि तथा सहकारी मन्त्रालयका पशुपन्छी विकास महाशाखाका वरिष्ठ पशु विकास अधिकृत माधवप्रसाद अर्यालले यस प्रदेशमा आवश्यकताभन्दा २२ प्रतिशत बढी उत्पादन भइरहेकाले मिल्कहोली डेको समस्या रहेको स्विकारे । गत वर्ष ५ लाख ६१ हजार १ सय ५० टन दूध उत्पादन भएको थियो, उनले भने, जसमध्ये १५ प्रतिशत ८४ हजार १ सय ७२ दशमलव ५ टन दूध मात्रै औपचारिक क्षेत्रले खरिद गरेर बजारीकरण गर्न सकेकाले कृषकहरू मिल्कहोली डेको मारमा छन् । उत्पादन भएको १५ प्रतिशतबाहेकको दूध किसानहरूले छुर्पी, घिउ बनाएर बिक्री गर्ने गरेको र बाँकी आफैं खाने गरेको अवस्था रहेको अर्यालले बताए । प्रदेश १ मा अहिले वृद्धि भएको दूध उत्पादनको अवस्थालाई कायम राख्न कृषकहरूको मिल्क होली डेको समस्या समाधानको विकल्प नभएको उनको भनाइ छ । विश्व स्वास्थ्य संगठनको मापदण्डअनुसार प्रतिव्यक्ति वार्षिक ९१ लिटर दूध खानुपर्ने हो । मन्त्रालयको तथ्यांकअनुसार यस प्रदेशका कुल ४८ लाख १८ हजार ८ सय १५ जनसंख्याले ४ लाख ३८ हजार ५ सय १२ टन दूध मात्रै खपत भइरहेको छ ।वार्षिक १ लाख २२ हजार ६ सय ३८ टन दूध आवश्यकताभन्दा बढी यस प्रदेशमा उत्पादन भइरहेको अर्यालले बताए । विराटनगर दूध वितरण आयोजनाले वार्षिक १४ हजार ६ सय टन दूध मात्रै कृषकबाट खरिद गर्न सकेको छ । आयोजनाअन्तर्गत २०५२ मा डेनमार्क सरकारको सहयोगमा प्रतिदिन ३० हजार लिटर क्षमताको स्थापना भएको पाउडर दूध प्लान्टको ११ करोड लागतमा प्रतिदिन ७० हजार लिटर दूधको पाउडर बनाउने क्षमता वृद्धि गरे पनि सञ्चालनमा आउन सकेको छैन । क्षमता विस्तारका लागि दुग्ध विकास संस्थानले ३ करोड र सरकारले ८ करोड लगानी गरे पनि प्रतिफल आउन नसकेकाले प्रदेश १ मा मिल्क होली डेको अवस्था सृजना भएको हो । सर्वसाधारण किसानको दूध खरिद गर्ने सर्तमा सरकारले क्षमता विस्तारका लागि लगानी गरेको थियो ।विराटनगर दूध परियोजना प्रमुख नीलकण्ठ गौतमले प्रदेश १ र प्रदेश २ को सप्तरीको गरी अहिले दैनिक ४० हजार लिटर मात्रै दूध खरिद गर्न सकेको बताए ।"
कार्गो भवन निर्माण सुरु,"भैरहवा (कास) अन्तर्राष्ट्रिय विमानस्थलका लागि अत्याधुनिक कार्गो भवन निर्माण कार्य सुरु भएको छ । विमानस्थल आयोजना परिसरमा मंगलबार संस्कृति, पर्यटन तथा नागरिक उड्डयनमन्त्री रवीन्द्र अधिकारीले कार्गो भवनको शिलान्यास गरे । उनले सम्झौताको म्याद अवधिभित्र भवन निर्माण सम्पन्न हुनु स्वाभाविक भए पनि म्याद अवधिको ४ महिनाअघि नै भवन निर्माण सम्पन्न गर्ने गरी काम अघि बढ्ने बताए । उनले २०१९ को अगस्तसम्म विमानस्थल तयार हुने र सेप्टेम्बरदेखि सञ्चालनमा ल्याउने योजनाअनुसार विमानस्थलको निर्माण कार्य भइरहेको जनाए । सबै काम सन्तोषजनक रूपमा अघि बढेको छ, उनले भने, यही हिसाबले काम जारी रहे समयमै विमानस्थल सञ्चालनमा आउनेछ । यो विमानस्थल नेपालको इतिहासमा ६० वर्षपछि प्रयोगमा आएको अर्को अन्तर्राष्ट्रिय विमानस्थलका रूपमा हुनेछ ।गौतम बुद्ध अन्तर्राष्ट्रिय विमानस्थललाई बेस बनाई श्रीलंका, म्यानमार, चीन, जापान, कम्बोडियालगायत देशले विमान सञ्चालन गर्नका लागि निवेदन दिइरहेको जानकारी उनले दिए ।"
हरपल चामल बजारमा,काठमाडौं (कास) हरपल चामलको नयाँ ब्रान्ड पसन्द नेपाली बजारमा भित्रिएको छ । कम्पनीले पसन्द लङग्रेन २० किलो र ५ किलोको प्याकिङमा स्टिमबोइल्ड राइस बजारमा ल्याएको जारी विज्ञप्तिमा उल्लेख छ । यो ब्रान्ड गाउँ र सहर दुवैलाई लक्षित गरी उपभोक्ता माझ ल्याएको जनाएको छ ।
भायनेटको नयाँ योजना,"काठमाडौं (कास) भायनेट कम्युनिकेसन्सले गो फर स्पिड, गो फर भायनेट योजना ल्याएको छ । यो योजनाअन्तर्गत अनलिमिटेड इन्टरनेट स्पिडमा वृद्धि गरेको छ । २० एमबीपीएसको स्पिड बढाएर ३० र ३० लाई बढाएर ४० एमबीपीएस पुर्याइएको कम्पनीको विज्ञप्तिमा छ । यो योजनामा ग्राहकहरूले ५५ एचडी र १३५ वटा एचडी च्यानल रहेको नेट टीभीसमेत नि:शुल्क प्राप्त गर्ने कम्पनीले जनाएको छ ।"
होन्डाको रेसिङ,काठमाडौं (कास) होन्डाले रेसिङ च्याम्पियनसिप आयोजना गरेको छ । होन्डा राइडर्सलाई लक्षित गरी आयोजना गरिएको प्रतिस्पर्धामा ३० जनाको सहभागिता थियो । ग्वार्कोस्थित होन्डाको सेफटी राइडिङ सेन्टरमा प्रतिस्पर्धा गरिएको थियो । सीबीआर २५० आरतर्फ र १४९१६५ सीसीसम्मका मोबाइल साइकलतर्फ प्रथम हुनेले क्रमश: ५० र २५ हजार पुरस्कार पाएका थिए । प्रथम हुने दुवैले होन्डा इन्डिया ड्रिम कममा नेपाललाई प्रतिनिधित्व गर्ने अवसर पाउनेछन् ।
सांग्रिलाको शाखा थप,"काठमाडौं (कास) सांग्रिला डेभलपमेन्ट बैंकले रोल्पाको सुुलीचौरमा शाखा विस्तार गरेको छ । हालसम्म सात वटै प्रदेशमा गरी बैंकको शाखा संख्या ७७, तथा २३ वटा एटीएममार्फत करिब २ लाख ५६ हजारभन्दा बढी ग्राहकहरूलाई बैंकिङ सेवा प्रदान गरिरहेको विज्ञप्तिमा छ ।"
रिलायन्सको शाखा थपियो,"काठमाडौं (कास) रिलायन्स लाइफ इन्स्योरेन्सले विभिन्न स्थानमा सात वटा शाखा विस्तार गरेको छ । विस्तार गरेका शाखाहरूमा वीरगन्ज, पाल्पा, नारायणगढ, हेटौंडा, घोराही, तुलसीपुर र बुटवल रहेको जारी विज्ञप्तिमा छ ।"
सिभिल बैंकको वार्षिकोत्सव,"काठमाडौं (कास) सिभिल बैंकले आफ्नो वार्षिकोत्सव विभिन्न कार्यक्रमको आयोजना गरी देशभरि मनाउने भएको छ । यस क्रममा बैंकले रक्तदान, जेहेन्दार विद्यार्थीहरूलाई छात्रवृत्ति र वृक्षरोपण कार्यक्रम रहेको जारी विज्ञप्तिमा छ ।"
भारु ठूला नोट प्रतिबन्धको प्रभाव पर्यटनमा,"(पोखरा)नेपालमा भारतीय ५००, १००० र २००० रुपैयाँका नोटमाथि प्रतिबन्ध लगाएसँगै त्यसको प्रभाव पर्यटन क्षेत्रमा देखिन थालेको छ । ठूला नोट ल्याउन नपाइने र साना नोट धेरै बोक्नुपर्ने बाध्यताले कतिपय भारतीय पर्यटकले बुकिङ रद्द गरेको पर्यटन व्यवसायीले बताएका छन् ।बैंकिङ प्रणाली, एटीएम वा यात्रा कार्डबाट कम कारोबार हुने भएपछि भारतीय पर्यटक नगदै बोकेर आउने गर्छन् । नेपाल सरकारले केही दिनअघि भारतीय १०० रुपैयाँभन्दा बढीको नोटमा प्रतिबन्ध लगाएको छ । नोट प्रतिबन्धले भारतीय पर्यटकमा अलमल भएको छ । धरैले बुकिङ रद्द गरेका छन्, डयामसाइडस्थित होटल बज्र इनका सञ्चालक बच्चुराम तिवारीले भने, नेपाल सरकारले यसको व्यवस्थापन गर्न जरुरी छ । पर्यटक बोलाउने तर नगदै बोकेर हिँड्नुपर्ने अवस्थाको अन्त्यका लागि सरकारले सोच्नुपर्ने उनको भनाइ छ । कतिपय भारतीयले भने सीमामा नेपाली पैसा साटेर आउने गरेका छन् । एकदुई जना व्यक्तिगत रूपमा आउनेले १०० र त्यसभन्दा तलका नोट लिएर आउन सक्ने भए पनि समूहमा आउनेलाई भने समस्या भएको हो । एक जना मानिसले पैसा मात्रै बोकेर आउनुपर्ने अवस्था रहेको तर त्यसको जोखिम मोल्ने अवस्था नरहेकाले बुकिङ रद्द हुन थालेको व्यवसायीको भनाइ छ । समूहमा आउनेलाई लाखौं रुपैयाँ साट्न ढिलाइ हुने, भनेको समयमा र भनेजति पैसा साट्न नपाउने अवस्था छ । अर्कोतर्फ पैसा साट्दा कमिसनसमेत चर्को लिन थालिएको गुनासो आएको व्यवसायीले बताए । पैसा साट्दा बढी कमिसन लिएर पर्यटकलाई हतोत्साहित बनाउने गरिएको खबर आएको छ, लेकसाइडस्थित पोखरा भिलेज रिसोर्टका सञ्चालक हरि शर्माले भने, सरकारले सरलीकरण गरिदिनुपर्यो । भारतीय पर्यटकले एक सय रुपैयाँको नोट कति बोकेर आउने, झन्झट र गाह्रो भयो, कुनै व्यवस्था छ कि भनेर फोनमा सोध्ने गरेको उनले बताए । बैंकिङ प्रणालीबाट सहज रूपमा पैसा निकाल्न सक्ने व्यवस्था गरिदिए राम्रो हुने उनले जनाए । साना भारतीय नोटको कालो बजार फस्टाउन सक्ने उनको भनाइ थियो । पछिल्लो समय भारतीय पर्यटक पोखरालगायत नेपालका विभिन्न स्थानमा घुम्न आउने गरेका छन् । मुक्तिनाथ मन्दिरको दर्शनका लागि पनि उत्तिकै आउने गर्छन् । भारतीय प्रधानमन्त्री नरेन्द्र मोदीको मुक्तिनाथ भ्रमणपछि संख्या बढदै गएर पर्यटन व्यवसायमा ठूलो राहत मिलेको पश्चिमाञ्चल होटल संघका अध्यक्ष विकल तुलाचन बताउँछन् । भारतका विभिन्न सहरमा गर्मी से बेहाल, चलो नेपाल भन्ने नारा नै चल्ने गरेको छ । यसले पनि भारतीय पर्यटक बढ्दै गएका थिए । ठूला नोटमा प्रतिबन्ध लगाएसँगै भारतीय पर्यटकको संख्यामा कमी आउने खतरा बढेको छ, तिवारीले भने । मुक्तिनाथ मन्दिरको दर्शन गर्न, पोखरा घुम्दै विभिन्न साहसिक पर्यटकीय गतिविधिमा रमाउन भारतीय आउने गर्छन् । सन् २०२० सम्ममा २० लाख पर्यटक गण्डकी प्रदेशमा भित्र्याउने प्रदेश सरकारले घोषणा गरेको छ । यसमा भारतीय पर्यटकको संख्या उल्लेख्य अनुमान गरिएको छ । नोट प्रतिबन्धले असर गर्ने भएकाले सरकारले व्यवस्थापन गर्नुपर्नेमा व्यवसायीले जोड दिएका हुन् । चालु आर्थिक वर्षको साउनदेखि मंसिरसम्मको ५ महिनामा पोखरामा ५९ हजार ९ सय ४४ भारतीय पर्यटक आएका छन् ।"
विकास बजेट खर्चमा ढिलाइ,"(इलाम)आर्थिक वर्ष सुरु भएको छ महिना बित्न लाग्दा जिल्लाका स्थानीय तहले न्यून मात्र विकास बजेट खर्च गरेका छन् । सबै तहले निर्धारित समयमा सबै काम पूरा गर्ने योजना बनाए पनि काम ढिलो हुँदा गुणस्तर कम हुने र अनियमितता हुन सक्ने शंका स्थानीयको छ ।कर्मचारी समायोजन, अपर्याप्त कर्मचारी, धेरै योजना, लामो प्रक्रियालगायत कारणले अधिकांश स्थानीय तहले काम ढिलो हुनुको कारण देखाएका छन् । सडक, विद्युत् खानेपानीलगायतलाई प्राथमिकता दिएका चार नगरपालिकासहित १० स्थानीय तहले समिति, गठन, टेन्डर प्रक्रिया र सम्झौताको चरण पार गरिसकेकाले समयमा काम सक्ने दाबी गरेका छन् ।रोङ गाउँपालिकाले अहिलेसम्म १२ प्रतिशत रकम खर्च गरेको छ । केही साना योजनाको काम थालिए पनि अन्य प्रक्रियाकै चरणमा छन् । काम अघि बढाउन धेरै समस्या झेल्नुपर्यो, गाउँपालिका प्रमुख शमशेर राईले भने, प्रशासकीय अधिकृतको तालिम र उहाँको घरायसी समस्याले पनि केही ढिलो भएको हो । अहिलेसम्म केही ढिलो भए पनि समयमै काम सम्पन्न गर्ने अभियानमा छौं ।रोङ गाउँपालिकाका सबै वडालाई जोड्ने रिङरोडका लागि ९२ लाख रुपैयाँ बजेट विनियोजन गरिए पनि कामको प्रक्रिया अघि बढ्न सकेको छैन । समपूरकमा काम अघि बढाउन गाउँपालिकाले सबै प्रक्रिया पूरा गरे पनि केन्द्रले चासो दिएको छैन, उनले भने, सम्भवत: जिल्लाकै पहिलो योजनाका रूपमा प्रस्तावित यो सडकलाई पनि बेवास्ता हुने हो कि भन्ने चिन्ता छ ।स्थानीय तहको ४० प्रतिशत र केन्द्रको ६० प्रतिशत खर्च हुने गरी समपूरक योजना गाउँपालिकाले छनोट गरेको हो । उनले प्रदेश सरकारले माग गरे अनुसार गुरुयोजनामा भएका योजना प्रस्ताव गर्दा पनि नपरेको गुनासो गरे । यो गाउँपालिकाको विकास बजेट १३ करोड रुपैयाँ छ । पुस महिनाको पहिलो साता चार प्रतिशतभन्दा कम विकास बजेट खर्च गरेको सूर्योदय नगरपालिका अब काममा तीव्रता दिने बताउँछ । २० करोड बढी विकास बजेट रहेको सूर्योदय नगरपालिकाले आउँदो महिनादेखि काममा तीव्रता दिने नगर प्रमुख रनबहादुर राईले जानकारी दिए ।प्रक्रिया पूरा गर्न नै लामो समय लगेकाले ढिलो भएको हो, उनले भने, अब भने काममा तीव्रता आउँछ । नगरपालिका क्षेत्रका सडकहरूलाई हिउँद बर्खा नै गाडी चल्न सक्ने बनाउन डीपीआर तयार गर्न समय लगाएको हो । १४ वटा वडा रहेको नगरपालिकाका हरेक वडामा ११ सडक र अन्य २ गरी १६ वटा सडकको डीपीआर तयार हुन लागेको हो । अहिलेसम्म छ वटा वडाको डीपीआर तयार भइसकेको र बाँकी १० वटाको चाँडै पूरा हुने उनले जानकारी दिए । नगरपरिषद्बाट ७८ करोड चालु आर्थिक वर्षको बजेट पास गरेको नगरपालिकाले जेठको अन्त्यसम्ममा सबै विकासका काम सक्ने योजना छ । ठेक्कामार्फत गर्नुपर्ने योजना सम्झौताको काम अन्तिम चरणमा पुगेको नगरपालिकाको भनाइ छ । उपभोक्ता समितिबाट गर्नुपर्ने र निर्माण व्यवसायीबाट गर्ने सबै योजना एकसाथ सम्झौता गरी निश्चित समयमा सक्ने नगरको दाबी छ । त्यस्तै चुलाचुली गाउँपालिकाले पनि यतिन्जेल कम मात्र विकासे गतिविधि बढाए पनि अब सबै प्रक्रिया सकेर निर्माणले गति लिएको प्रमुख प्रशासकीय अधिकृत काजीमान राईले जानकारी दिए ।"
किसानले उखु काट्न पाएनन्,"(मोरङ)सरकारले समयमा उखुको मूल्य नतोक्दा किसानले उखु काट्न पाएका छैनन् । उखु काट्न भएको ढिलाइले खेतमै उखु फुल्न थालेको छ । उखु फुलेपछि तौल कम हुने भएकाले किसान चिन्तित भएका छन् । सुनसरीको देवानगन्ज गाउँपालिका ५ का कृषक सुबोधकुमार यादवले सरकारले उखुको मूल्य समयमै नतोकेकाले तीन बिघा जग्गामा लगाएको उखु काट्न नपाएको गुनासो पोखे । समयमा उखु काट्न नपाउँदा यस वर्ष घाटा हुने निश्चित छ, उनले भने, समयमै उखु काट्न नपाउँदा खेतमै फुल्न थालेकाले तौल कम हुन्छ ।उनले तीन बिघामध्ये डेढ बिघामा सीओ ०२३८ र डेढ बिघामा सीओएस ८८२३० प्रजातिको उखु लगाएको बताए । यसपालि खेतमा राम्रो उखु सप्रेकोले राम्रो मूल्य पाउने आशा थियो, उनले भने, सरकारले मूल्य तोक्न गरेको ढिलाइले घाटा लाग्ने भयो ।उनी जस्तै देवानगन्ज २ का सबुल अन्सारीले पनि साढे ४ बिघामा लगाएको उखु काट्न ढिलाइ भएको गुनासो पोखे । प्रतिकट्ठा ५०६० क्विन्टल उखु फल्ने जात यस वर्ष लगाएकाले राम्रो आम्दानी हुने आशा थियो, उनले भने, मैले प्रतिबिघा ४० हजार वार्षिक बुझाउने गरी खेत भाडामा लिएर उखु लगाएको छु । उखु काट्न जति धेरै ढिलाइ हुन्छ त्यति नै धेरै घाटा लाग्ने उनले गुनासो पोखे ।उनले मंसिर अन्तिमबाट उखु काट्न सुरु गर्नुपर्ने हो तर आधा पुस बितिसक्दा पनि सरकारले मूल्य नतोक्दा उखु काट्न सुरु गर्न नसकेको बताए । उनीहरू जस्तै प्रदेश १ का सुनसरी, मोरङ, झापाका किसान उखु काट्न नपाएर छटपटी रहेका छन् । किसानलाई समयमै उखु बेचेर ऋण तिर्नुका साथै अर्को सिजनको उखु खेतीमा समेत असर पर्ने चिन्ताले पिरोलेको छ । यहाँ किसानहरूले सुनसरीको बर्जु गाउँपालिका ५ स्थित इस्टर्न सुगर मिल्समा उखु बिक्री गर्दै आएको छ । मिल्सका प्रमुख उखु प्रबन्धक सुरेशप्रसाद मेहताले सरकारले कात्तिकमै उखुको मूल्य तोकेर मंसिरदेखि मिल सञ्चालन हुनुपर्नेमा आधा पुस बित्न लाग्दा पनि मूल्य नतोकेको बताए । सरकारले समयमा उखुको मूल्य नतोक्दा कृषकलाई घाटा लाग्छ, उनले भने, कृषकले उखु नकाट्दा मिल पनि सञ्चालन हुन पाएको छैन । मिल सञ्चालनका लागि तयारी अवस्थामा रहेको तर सरकारले उखुको मूल्य नतोकेकाले सञ्चालन गर्न नपाएको उनले बताए । मिलमा दैनिक ३० हजार क्विन्टल र एक सिजनमा ३० लाख क्विन्टल उखु क्रसिङको क्षमता रहेको छ । गत वर्ष पाकिस्तानबाट आयात भएको चिनीले मिलमा उत्पादन भएको चिनी बिक्री हुन नसकेकाले पनि समस्या भएको छ, उनले भने, मिलमा अहिले पनि गत वर्ष उत्पादन भएको तीन हजार टन चिनी बिक्री हुन बाँकी नै रहेको छ । चिनी गोदाम खाली नभएकाले यस वर्ष उत्पादन गरेर राख्ने ठाउँसमेत अभाव रहेको मेहताले बताए । उनले विराटनगर देवानगन्ज सडकमा हालेको ग्रोभेल ठेक्केदारले ग्रेडिङ नगरिदिएकाले पनि मिल सञ्चालनमा समस्या हुने भएको बताए । सडकमा उखु लोड भएको सवारी चल्न सक्ने अवस्था नरहेको उनले बताए । सरकारले गत वर्षप्रति क्विन्टल ५ सय ३१ रुपैयाँ उखुको मूल्य तोकेको थियो । इस्टर्न सुगर मिल्सले किसानलाई मिल घाटामा गएको भन्दै प्रतिक्विन्टल ५ सय १ रुपैयाँमा मात्रै खरिद गरेको थियो । मिल्सले यस वर्ष पनि उखु कम मूल्यमा बिक्री गर्न कृषकसँग पहल गरिरहेको छ । उखु काट्ने समयमा मिल्सका सञ्चालकद्वय हितेश गोल्छा र विशाल अग्रवालले कृषक प्रतिनिधिसँग वार्ता गरेर सस्तोमा उखु बिक्री गर्न आग्रह गर्दै आएका छन् । उनीहरूले कृषकलाई प्रतिक्विन्टल ३ सय ८५ रुपैयाँमा उखु बिक्री गर्न आग्रह गरेका थिए तर कृषकहरूले गत वर्ष सरकारले तोकेको ५ सय ३१ रुपैयाँभन्दा कम मूल्यमा उखु नबेच्ने अडान लिएको छ । मोरङ र सुनसरी २ जिल्लाका २ हजार १ सय कृषकले गत वर्ष मिल्सलाई ११ लाख ७८ हजार क्विन्टल उखु बिक्री गरेका थियौं, कोसी उखु उत्पादक संघका अध्यक्ष शिवलाल चौधरीले भने, यस वर्ष २ हजार ४ सय कृषकले गरेको उखु खेतीबाट १५ लाख क्विन्टल उत्पादन हुने भएको छ ।"
सस्तोमा बेच्दै,"(रौतहट)घरखर्च टार्न कठिन भएपछि वृन्दावनस्थित हरसाहाका किसान सुकदेव साह मिठ्ठा (सक्खर) उद्योगमा उखु बिक्री गर्न सोमबार सुन्दरपुर पुगे । त्यहाँ एक दर्जन सख्खर उत्पादन गर्ने मिल छन् । गरुडा चिनी मिल सञ्चालन नभएपछि किसान छटपिटएर खाडसारी (साना उद्योग) लाई उखु बिक्री गर्न बाध्य भएका हुन् । मंसिरमै सञ्चालन हुनुपर्नेमा मूल्य निर्धारणमा कुरा नमिले पछि अझै मिल बन्द छ । किसानको खेतमा भने उखु सुक्न थालेको छ ।यो बेला मिल नचले कहिले चल्छ ? साहले भने, खेतमा उखु सुक्न थालिसक्यो । मूल्य कहिले तोक्ने हो । घरको गर्जो टार्न समस्या भएको छ । चिनी मिलको भरपर्दा समस्या हुने भन्दै उनले सुन्दरपुरमा रहेको खाडसारीमा उखु बिक्री गर्ने निधो गरे । साह जस्तै धेरै किसानको समस्या उस्तै छ । मिल सञ्चालन हुनुपर्ने समय एक महिना बढी हँुदा किसानको खेतको उखु सुक्न थालेको हो । किसानले प्रतिक्विन्टल ५ सय ३१ रुपैयाँमा बिक्नुपर्ने माग अघि सारेपछि सहमति हुन सकेको छैन । यसको प्रत्यक्ष मारमा किसान परेका छन् । उखुलाई नगदेबालीका रूपमा लिइन्छ । पछिल्लो समय गरुडा चिनी मिलले भुक्तानी उधारो राखेपछि किसानलाई समस्या पर्दै आएको छ । उनीहरू अहिले ३ सय रुपैयाँ प्रतिक्विन्टलमा मिठ्ठा उद्योगलाई उखु बेच्न बाध्य छन । खाडसारीले दिने भुक्तानीबाट उखुको लगानी उठ्न नसकेको किसानको गुनासो छ । गरुडा चिनी मिल मंसिरमै डोंगा पूजा गरी सञ्चालन हुनुपथ्र्यो । पुसमा पूजा गरिए पनि सञ्चालन हुन सकेको छैन । सञ्चालनको समय एक महिना ढिला हुँदा किसान छटपिटएका छन् । उखु उत्पादक किसान संघका अध्यक्ष अशोक यादवले मिल सञ्चालन नहुँदा किसानलाई समस्या परेको बताए । चाँडै मूल्य तोकेर मिल सञ्चालन गर्नुस् भनेका हौं, उनले भने, उद्योग सञ्चालकहरू चुप छन् । सहमतिकै कारण किसानले सास्ती भोग्नुपरेको छ । गरुडा चिनी मिल ०५० मा मिल्सको स्थापना भएको हो । छिमेकी बारा, पर्सा, सर्लाही र रौतहटका किसानको उखु क्रसिङ गर्ने मिल्सको उदेश्य रहेको छ । पछिल्लो समय सोचेजस्तो क्रसिङ गर्न सकेको छैन । सुरुका वर्षमा २५ लाखभन्दा बढी क्विन्टल उखु क्रसिङ गरेको थियो । मिलले नयाँ र पुरानो गरी झन्डै १५ करोड रुपैयाँ किसानको भुक्तानी गरेको छैन । किसानले उखु बिक्री गरे बापत गत वर्षको डेढ करोड र त्योभन्दा अगाडिको साढे १३ करोड मिलले भुक्तानी दिन बाँकी राखेको संघले जनायो । जिल्लामा करिब १० हजार बिघा जमिनमा किसानले उखु खेती गरेका छन् । ६ हजार उखु खेतीमा निर्भर छन् । मिसले यो वर्ष करिब २० लाख क्विन्टल उखु क्रसिङ गर्ने लक्ष्य लिएको जनायो । उद्योग सञ्चालनका लागी सम्पूर्ण कार्य पूरा गरे पनि उखु खरिद प्रक्रियाको दररेट तय हुन नसकेकाले सञ्चालनमा ढिला हुन गएको मिलका जीएम पीके झाले बताए ।"
१२ वटै स्थानीय तहमा बैंक,"(नुवाकोट)स्थानीय तहमा बैंकिङ सेवा प्रवाह हुन थालेपछि सर्वसाधारणलाई सदरमुकाम धाउनुपर्ने बाध्यता टरेको छ । स्थानीयबासीको पायक पर्ने स्थानमा अझै पनि बैंक नहुँदा केहीलाई समस्या भने यथावत् छ । नुवाकोटका १२ वटै स्थानीय तहमा बैंक सञ्चालनमा आएपछि स्थानीयलाई सजिलो भएको हो । किस्पाङ ४ साल्मेका कृष्ण तामाङ बैंकमा रकम राख्न र झिक्न टाढा धाउनुपर्ने समस्या हटेको बताए । सदरमुकाम आउजाउ गर्न गाह्रो थियो, उनले भने, आउजाउ गर्ने बस छुटयो भने उतै बास बस्नुपथ्र्यो । अहिले गाउँमा बैंक आएपछि सजिलो भएको छ । उनको गाउँबाट सदरमुकाम जान एकतर्फी बस भाडा १ सय ८० रुपैयाँ तिर्नुपर्छ । घर फर्किन भ्याइएन भने होटलमा बास बस्नुपथ्र्याे । आउजाउ गर्ने खर्चले तरकारी किनेर खान पुग्छ, उनले भने । उनको घरबाट दुई घण्टामा किस्पाङ गाउँपालिका नजिक हिमालयन बैंक रहेको छ । उनी मात्र होइन, चिर घले पनि गाउँमै बैंक आएकामा खुसी छन् । उनले गाउँमा बैंक भएकाले आउजाउ गर्न समस्या छैन । पहिला एक दिनको बाटो पैदल हिँडेर पैसा जम्मा गर्न विदुर पुग्नुपथ्र्यो, दुप्चेश्वरगाउपालिका ३ रावतबेंसीका कृष्ण केसीले भने, अहिले आधा घण्टा पैदल हिँडेपछि बैंकमा पुगिन्छ । गाउँमै सेवा पाइयो । सरकारले प्रत्येक गाउँपालिका र नगरपालिकाममा बैंकिङ सेवा पुर्याउने भने पनि अझैसम्म स्थानीयबासी, स्थानीय तहका कर्मचारी र योजनाहरूको भुक्तानी सदरमुकाम विदुरबाट हुने गरेको छ । पायक पर्ने ठाउँमा बैंक गएको छैन, बेलकोटगढी नगरपालिका प्रमुख राजेन्द्ररमण खनालले भने, नगरपालिका कार्यालय रहेको ठाउँमा बैंक बसेन । उही सदरमुकाम धाउनुपर्छ । बेलकोटगढी नगरपालिका बाघखोर डाँडामा छ । सेन्चुरी बैंक तल बेंसी रातोमाटेमा छ । अहिले किस्पाङ, शिवपुरी, तारकेश्वर, पञ्चकन्या, म्यघङ, ककनी, दुप्चेश्वर, सूर्यगढी, तादी, लिखु गाउँपालिका, बेलकोटगढी नगरपालिका र विदुर नगरपालिकामा बैंक स्थापना भएका छन् । बैंक त आयो कारोबार गर्न गारो पर्यो, नगर प्रमुख खनालले भने, बैंक एक घण्टा तल बेंसीमा छ । सबै आर्थिक कारोबार नेपाल बैंकबाट भएकाले विदुर जान बाध्य छौं । अधिकांश बैंकहरू सदरमुकाम विदुर नगरपालिकामा केन्द्रित छन् । बैंकहरूले पैसाको सुरक्षा र भवन अभाव भएको बताउँदै नगर र गाउँपालिकाले भनेको स्थानमा बैंकिङ सेवा दिन कठिनाइ भएको जनाएका छन् ।"
सरकारडा केसी सम्झौता,"(काठमाडौं)सरकार र डा गोविन्द केसीबीचको सम्झौताका कतिपय बुँदा चिकित्सा शिक्षा विधेयकमा समेट्न शिक्षामन्त्री गिरिराजमणि पोखरेल र सत्तारूढ नेकपाकै सांसद असहमत देखिएका छन् । विमतिकै कारण मंगलबार संघीय संसदको शिक्षा तथा स्वास्थ्य समितिमा विधेयकमाथिको छलफल टुंगोमा पुग्न सकेन । बुधबारलाई पुन: बैठक डाकिएको छ । मंगलबारको बैठकमा सम्झौताका केही बुँदा विधेयकमा राख्दा व्यावहारिक कठिनाइ आउने नेकपा सांसदहरूले दाबी गरे । कांग्रेस सांसदहरूले भने सम्झौता हुबहु राख्नुपर्ने तर्क गरे । काठमाडौं उपत्यकाबाहिर मेडिकल कलेज खोल्ने र सीटीईभीटी फेजआउट का विषयमा विभाजन देखिएको छ ।शिक्षामन्त्री पोखरेलले सीटीईभीटीलाई ५ वर्षभित्र फेजआउट गर्न नहुने अडान दोहोर्याए । सीटीईभीटीले तयार पार्ने जनशक्ति आवश्यक छ कि छैन भनेर सरकारले प्रक्षेपण गर्दैैछ, उनले भने, हतार गरेर ५ वर्षभित्र बन्द गर्छौं भन्नु उचित निर्णय हुँदैन । जनशक्ति प्रक्षेपण कार्यदलको प्रतिवेदन आएपछि निर्णय लिन सकिने उनको तर्क छ । सीटीईभीटी विद्यालय शिक्षामा पर्छ, फागुनभित्र संघीय शिक्षा ऐन पनि आउँदै छ, पोखरेलले भने, सीटीईभीटीका विषयमा त्यति बेला पनि छलफल गरेर निर्णय लिन सकिन्छ । उनको अडानमा नेकपा सांसदले साथ दिएका छन् । मेडिकल कलेज खोल्ने बाटो सहज बनाउनुपर्ने सांसदको तर्कमा मन्त्री पोखरेल पनि सहमत छन् । काठमाडौं उपत्यकाभित्र १० वर्षसम्म नयाँ मेडिकल कलेज नखोल्ने कुरा जायज छ, उनले भने, काठमाडौंभित्र रोक्दा बाहिर खोल्न रोकिनु हुन्न । बैठकमा कांग्रेस सांसद गगन थापा र नेकपाका खगराज अधिकारीले दलगत धारणा भन्दै आफ्ना भनाइ राखेका थिए । अधिकारीले सम्झौता कार्यान्वयन गर्दा आउने कठिनाइ हल गर्न लचिलो हुनुपर्ने बताए । उपत्यकाबाहिर मेडिकल कलेज खोल्न र राजधानीबाहिरका मनसायपत्र (एलओआई) पाएर पूर्वाधार पूरा गरेका मेडिकल कलेजलाई रोक्न नहुने उनको धारणा छ ।सम्झौतामा १० वर्षसम्म काठमाडौं, भक्तपुर र ललितपुरमा मेडिकल कलेज खोल्न नपाउने, एउटा विश्वविद्यालयले ५ वटाभन्दा बढी मेडिकल कलेजलाई सम्बन्धन दिन नपाउने उल्लेख छ । त्यस्तै विश्वविद्यालयले सम्बन्धन दिन आफ्नै ३ सय बेडको ३ वर्ष सञ्चालन भएको मेडिकल कलेज हुनुपर्ने भनिएको छ । त्रिभुवन र काठमाडौं विश्वविद्यालयले ५ वटाभन्दा बढीलाई सम्बन्धन दिइसकेका छन् । अन्य विश्वविद्यालयका मेडिकल कलेज छैनन् । कलेज खोलेर उपत्यकाबाहिर सम्बन्धन दिन कम्तीमा १० वर्ष लाग्ने नेकपाका सांसदहरूको भनाइ छ । विधेयकमा काठमाडौं उपत्यकाभित्र रोक्दा बाहिर पनि रोकिने अवस्था आएको उनीहरूले तर्क गरे । कांग्रेस सांसद थापाले सम्झौता हुबहु कार्यान्वयन गरेर जानुपर्नेमा जोड दिए । काठमाडौं उपत्यकाबाहिर मेडिकल कलेज खोल्न नरोकिने उनको तर्क छ । अहिले चलिरहेका अस्पताल किनेर विश्वविद्यालयले सम्बन्धन दिन सक्छन्, उनले भने । सीटीईभीटीलाई फेजआउट गरेर जानुपर्नेमा थापाको जोड छ । सहमति भए सहमतिमा नभए पनि विधेयक अब संसद्मा लैजानुपर्छ, उनले भने, सहमति हुन नसकेका विषयमा संसदमा नै बहस हुन्छ । कांग्रेस सांसद चित्रलेखा यादवले सम्झौतालाई विधेयकको दस्ताबेज बनाउनुपर्ने बताइन् । नेकपाका योगेश भट्टराईले काठमाडौं उपत्यकाभित्र मेडिकल कलेज खोल्न रोक्दा बाहिर पनि रोकिने अवस्था आएको जिकिर गरे । देशभर १ सय ६५ वटा निर्वाचन क्षेत्र छन्, काठमाडौं उपत्यकाबाहिर १ सय ५० वटा निर्वाचन क्षेत्र छ, उनले भने, काठमाडौंलाई मात्र हेरेर हुँदैन, दूरदराजमा मेडिकल कलेज खुल्ने सुनिश्चितता हुनुपर्छ । सीटीईभीटीलाई फेजआउट गर्ने निर्णय औचित्यपूर्ण नहुने उनले प्रस्ट पारे । पूर्वाधार नपुगेका मेडिकल कलेजलाई कडाइपूर्वक अनुगमन गरेर बन्द गराउनुपर्ने र मेडिकल कलेजलाई गैरनाफामूलक बनाउने दिशामा जोड दिनुपर्ने उनले जनाए । डा केसीले सरकारसँगको सम्झौता कार्यान्वयन नभए मंगलबारदेखि अनशन बस्ने चेतावनी दिएका थिए । निजी मेडिकल थप्नुभन्दा सरकारी र आंगिक कलेज खोल्ने काममा सरकारले प्राथमिकता दिनुपर्नेमा उनको जोड छ । मेडिकल कलेजको संख्या थप्दा गुणस्तरमा पनि ध्यान दिनुपर्ने उनको भनाइ छ । केसीले पटकपटक सरकारसँग भएको सम्झौता हुबहु कार्यान्वयन हुनुपर्ने बताउँदै आएका छन् ।विधेयकमाथि छलफल गर्न बनेको संसदको शिक्षा तथा स्वास्थ्य उपसमिति संयोजक भैरवबहादुर सिंहले विवाद कायमै रहे पनि विधेयक बुधबार संसद् पठाइने जानकारी दिए । सरकार र डा केसीबीच भएको सम्झौताको मर्मलाई मर्न दिँदैनौं, उनले पत्रकारहरूसँग भने, सकेसम्म सहमतिमै विधेयक संसद् पठाउने प्रयासमा छौं, सहमति खोज्दा धेरै समय लागेको हो ।"
सप्तरीमा सरकारी मेडिकल कलेज,"(काठमाडौं)सरकारले प्रदेश २ को सप्तरीमा मेडिकल कलेज खोल्ने भएको छ । स्वास्थ्य तथा जनसंख्या मन्त्रालयको प्रस्तावमा सरकारले गणतन्त्रवादी नेता रामराजाप्रसाद सिंहको नाममा स्वास्थ्य विज्ञान प्रतिष्ठान स्थापना गर्न लागेको हो । मन्त्रिपरिषदको सोमबार बसेको बैठकले यो निर्णय गरेको हो । प्रतिष्ठानमा विद्यार्थीहरूले चिकित्साशास्त्र अध्ययन गर्ने अवसर पाउनुका साथै प्रदेश १ र २ का सर्वसाधारण तथा सीमाक्षेत्रका भारतीयलाई समेत उपचार सुविधा पाउन थप सहज हुनेछ । एक वर्षमै प्रतिष्ठान स्थापना हुन्छ, तर चिकित्साशास्त्रको पढाइ सुरु गर्न थप समय लाग्न सक्छ, स्वास्थ्य सचिव केदारबहादुर अधिकारीले कान्तिपुरसँग भने, स्वास्थ्यसम्बन्धी विभिन्न सूचकका आधारमा समग्रमा प्रदेश २ पछाडि छ ।यो निर्णय कार्यान्वयन गर्न स्वास्थ्य मन्त्रालयले ऐन निर्माणसँगै लगानी बढाउनुपर्ने देखिएको छ । यो सरकारी प्रतिष्ठानले २ नम्बर क्षेत्रको स्वास्थ्यस्थिति उकास्न सघाउने विश्वास लिइएको छ । मुलुकमै सबभन्दा नराम्रो स्वास्थ्यस्थिति कर्णालीपछि २ नम्बर प्रदेशको हो, मन्त्रालयका प्रवक्ता महेन्द्रप्रसाद श्रेष्ठले भने । कर्णाली प्रदेशभन्दा करिब तेब्बर जनसंख्या रहेको प्रदेश २ मा एउटा पनि सरकारी मेडिकल कलेज छैन । यहाँ विश्व स्वास्थ्य संगठन (डब्लूएचओ) को मापदण्डअनुसारका कुनै स्वास्थ्यसम्बन्धी व्यवस्था नरहेको जनाउँदै नारायणी उपक्षेत्रीय अस्पतालका डानिरज सिंह भन्छन्, दुईवटा निजी मेडिकल कलेज भए पनि विशेषज्ञ उपचारका लागि प्रदेशबाहिर जानुपर्ने स्थिति छ ।"
कारबाहीमा परेका ६ सैनिकद्वारा पुनरावेदन,"काठमाडौं (कास) नेपाली सेनाको सिपाही भर्नाका क्रममा अनियमितता गरेको अभियोगमा कारबाहीमा परेका १ सय ७३ मध्ये ६ जनाले आफूहरूमाथि अन्याय भएको जिकिर गर्दै सैनिक विशेष अदालतमा पुनरावेदन दर्ता गराएका छन् ।उपरथी शरद गिरीको अध्यक्षतामा गठित ९ सदस्यीय जनरल समरी सैनिक अदालतले दोषी ठहर गरेका अधिकृतसहित ६ जनाले पुनरावेदन दर्ता गराएका हुन् । सैनिक ऐन, २०६३ मा जनरल सैनिक अदालत र समरी जनरल सैनिक अदालतको फैसला या आदेशमाथि चित्त नबुझे पीडित पक्षले ३५ दिनभित्र विशेष अदालतमा पुनरावेदन दर्ता गर्न सक्ने प्रावधान छ । सैनिक विशेष अदालतमा न्याय परिषदको सिफारिसमा उच्च अदालतका न्यायाधीशको अध्यक्षतामा रक्षा मन्त्रालयका सचिव र सेनाको कानुन विभागका प्रमुख सदस्य छन् । अदालतले ६ जनाको पुनरावेदनमाथि सुनुवाइ गर्नेछ । ०७३ र ०७४ को सैनिक भर्नामा अनियमितता भएको आशंकामा नेपाली सेनाले कोर्ट अफ इन्क्वायरी गठन गरेको थियो । त्यसले भर्नामा अनियमितता भएको निष्कर्षसहित २३ अधिकृतसहित १८७ जनामाथि कोर्ट मार्सल (कारबाही) गर्न सिफारिस गरेको थियो । सेनाले अनियमितता छानबिनका लागि उपरथी गिरीको अध्यक्षतामा जनरल समरी सैनिक अदालत गठन गरेको थियो । उक्त अदालतले १४ जनालाई सफाइ दिँदै १७३ जनालाई दोषी ठहर गरेको थियो ।"
सरस्वतीको महत्त्वपूर्ण जित,"(काठमाडौं)अन्तिम समयमा उत्कृष्ट पुनरागमन गर्दै मंगलबार सरस्वती युथ क्लबले सहिद स्मारक ए डिभिजन लिगमा च्यासल युवालाई २१ ले पराजित गरेको छ । यो जितले सरस्वती क्लब लिगको अन्तिम दुई स्थानमा नपर्ने निश्चित भएको छ । अर्को मैदानमा भएको विभागीय डर्बीमा एपीएफले नेपाल पुलिसविरुद्ध ४१ को सानदार जित दर्ता गरायो ।एन्फा कम्प्लेक्स मैदान सातदोबाटोमा च्यासलका सजिन थापाले १४ औं मिनेटमा लिएको अग्रता तोड्दै खेल सकिन चार मिनेटअघि मनीष थापाले सरस्वतीबाट बराबरी गोल फर्काए । नाइजेरियाली फरवार्ड फ्रान्सिस ओकेचुकु ओनेयमाले इन्ज्युरी समयमा गोल गरी महत्त्वपूर्ण ३ अंक दिलाए । च्यासलविरुद्धको जितपछि सरस्वतीले रेलिगेसन नहुने लिगको अन्तिम दुई स्थानमा नपर्ने निश्चित गरेको हो । साथै अर्को सिजन दुई अंक काटिने नियमबाट पनि मुक्ति पाएको छ । हल्चोक मैदानमा स्ट्राइकर युवराज खड्काको दुई तथा राजेन्द्र रावल र हरि कार्कीको ११ गोल मदतमा घरेलु टोली एपीएफले नेपाल पुलिसलाई हराएको हो । पुलिसका अजित भण्डारीले पहिलो हाफको अन्तिममा एक गोल फर्काएको थियो । यो जितले एपीएफ २० अंकसहित लिगको पाँचौं स्थानमा उक्लिएको छ । अन्तिम खेलअघि एपीएफ छैटौं स्थानको पुलिसभन्दा २ अंक अगाडि र चौथो स्थानको आर्मीभन्दा २ अंकले पछि छ । सरस्वतीका राज शाहीको रक्षात्मक कमजोरीका कारण च्यासलले १४ औं मिनेटमा अग्रता लिएको थियो । सजिन थापामगरले गोलरक्षक प्रदीप भण्डारी आफ्नो पोजिसनबाट बाहिर रहेको अवस्थामा गोल गरेका थिए । पहिलो हाफमा च्यासलले सरस्वतीमाथि उच्च दबाब बनाएको थियो । २० औं मिनेटमा मिडफिल्डर हेमन्त थापामगरको प्रहार क्रसबारमा लागेर बाहिरियो । नौ मिनेटपछि सुनील खड्काको क्लोज रेन्ज प्रहार क्रसबार माथिबाट बाहिरियो । लगत्तै हेमन्तको फ्रिकिक गोलरक्षक प्रदीपले बचाए । ६३ औं मिनेटमा सरस्वतीका भिक्टरको दायाँ खुट्टाले प्रहार गरेको शट च्यासलका गोलरक्षक दिनेश थापामगरले डाइभ हानेर बचाएका थिए । लगत्तै रमेश तामाङले २५ यार्डबाट गरेको प्रहार उनैले रोके । ८६ औं मिनेटमा च्यासलले गोल खान पुग्यो । मनीष थापाले ३५ यार्डबाट गरेको फ्रिकिक प्रहार गोलरक्षक दिनेशको हातमै आएको थियो तर उनले राम्ररी नियन्त्रण गर्न सकेनन् । बराबरी गोलपछि सरस्वतीले खेलमा दबाब बढायो । पाँच मिनेट थपिएको इन्ज्युरी समयमा सरस्वती विजयी गोल गर्न सफल भयो । काउन्टर एट्याकमा हाङ राईले मिलाइदिएको पासमा नाइनेरियाली फ्रान्सिसले उत्कृष्ट भलीमा गोल गरेका थिए । गोलरक्षकको गम्भीर गल्तीले हामीले अन्तिम समयमा गोल खान पुग्यौं, जसले हामीलाई कठिन अवस्थामा पुर्यायो । यही नै खेलको टर्निङ प्वाइन्ट बन्यो, राष्ट्रिय टोलीका पूर्व प्रशिक्षकसमेत रहेका च्यासलका प्रशिक्षक राजुकाजी शाक्यले भने, पूरै लिगमा मेरो टिमको सबैभन्दा खराब प्रदर्शनमध्ये एक यो थियो । यो नतिजाले निश्चित रूपमा शीर्ष ६ भित्र पर्ने हाम्रो योजना कमजोर बनाइदिएको छ । सरस्वतीका प्रशिक्षक प्रदीप नेपालले टिमको एट्याकिङ रणनीति र खेलाडीको प्रयासले जित सम्भव भएको प्रतिक्रिया दिए । उनले भने, हामी अन्तिम दुई स्थानको डरबाट मुक्त भएका छौं । म लिगमा मेरो टिमको प्रदर्शनबाट पूर्ण सन्तुष्ट छु ।हल्चोक मैदानमा एपीएफ आक्रामक रणनीतिमा आएको थियो । जसका कारण २० औं मिनेटमै राजेन्द्र रावलको गोलमार्फत अग्रता लियो । त्यसको ८ मिनेटपछि हरि कार्कीको गोल र ४३ औं मिनेटमा युवराज खड्काको गोलले एपीएफले ३(० को अग्रता लियो । पहिलो हाफको इन्ज्युरी समयमा अजित भण्डारीले एक गोल फर्काएका थिए । एपीएफलाई ४(१ को जित निश्चित गर्ने क्रममा युवराजले ८६ औं मिनेटमा व्यक्तिगत दोस्रो गोल गरे ।"
सुर्खेत प्रदेश कप च्याम्पियन,"(रुकुम पश्चिम)सुर्खेतले मंगलबार कर्णाली प्रदेश कप टी२० क्रिकेट प्रतियोगिताको उपाधि जितेको छ । चौरजहारी नगरपालिका१, स्थित नाखिरा मैदानमा भएको फाइनलमा सुर्खेतले जाजरकोटलाई १४ रनले पराजित गर्दै उपाधि जितेको हो । टस जितेर ब्याटिङ गरेको जाजरकोटले २० ओभरमा ७ विकेट गुमाई १ सय ६० रन बनायो । भविन सारु मगरले नटआउट ४० र टेक सलामिले पनि ४० रन बनाए । जाजरकोटका प्रणव भँडेलले ३ र केशर अधिकारीले २ विकेट लिए । १ सय ६१ रनको लक्ष्य पछयाएको जाजरकोटले १ सय ४६ रनमात्र बनाउन सक्यो । पूरा २० ओभर खेल्दै जाजरकोटले ९ विकेट गुमाएको थियो । पदमराज भण्डारीले सर्वाधिक ७१ रनको योगदान दिए पनि अन्य ब्याट्सम्यानले राम्रो अंकमा रन बनाउन नसकेपछि जाजरकोट पराजित हुनपुग्यो । सुर्खेतका कप्तान रवीन्द्रजंग शाहीले ४ र ललित प्याकुरेलले २ विकेट लिए । विजेता सुर्खेतले १ लाख र उपविजेता जाजरकोटले ६० हजार रुपैयाँसहित ट्रफी जिते । म्यान अफ द सिरिज कालिकोटका सुनील भण्डारी, उत्कृष्ट ब्याट्सम्यान सुर्खेतका रवीन्द्रजंग शाही, उत्कृष्ट बलर आयोजक रुकुमका युवराज केसी, इमर्जिङ प्लेयरमा सुर्खेतका टोपेन्द्र जिसी र स्थानीय इमर्जिङ प्लेयर आयोजक रुकुमका धनजित खड्का घोषित भए । कर्णाली प्रदेशको क्रिकेट विकासमा टेवा पुर्याउने उद्देश्यसाथ प्रतियोगिता गरिएको आयोजक जिल्ला क्रिकेट संघ रुकुमले जनाएको छ । आयोजक रुकुम, सुर्खेत, जाजरकोट, सल्यान, कालिकोट, डोल्पा र जुम्ला जिल्लाले सहभागिता जनाएका थिए । यो जिल्लाको हालसम्मकै ठूलो तथा कर्णाली प्रदेशकै स्तरीय क्रिकेट प्रतियोगिता प्रतियोगिता भएको आयोजक रुकुम क्रिकेटको दाबी छ । प्रतियोगितालाई हरेक वर्ष निरन्तर गरिने जिल्ला क्रिकेट संघ रुकुमका अध्यक्ष दीपक बाठामगरले बताए । एउटै समयमा हरेक वर्ष यो प्रतियोगिता हुन्छ, उनले भने ।"
खेलाडी सम्मानित,"रूपन्देही (कास) मणिमुकुन्द भलिबल क्लबले पोखरामा सम्पन्न एनबीए कप भलिबलमा चौथो स्थान हासिल गर्न सफल टिमका खेलाडीलाई सम्मान गरेको छ । क्लबले लोकेन्द्र भण्डारी, अन्तर्राष्ट्रिय खेलाडी तथा क्लबका सदस्य प्रताप खवास, उदयबम मल्ल, प्रकाश फाल, क्विक स्पाइकर पूरन थापा, अलराउन्डर थमन खत्री, टिम व्यवस्थापक सुदीप केसी, प्रशिक्षक किसन चन्द, लिबेरो सुरेन्द्र गुरुङ, कमल गहतराज, हरि घर्तीमगरलाई सम्मान गरेको हो ।"
आयोजक जनज्योति विजयी,रूपन्देही (कास) दोस्रो जनज्योति कप नकआउट फुटबलमा आयोजक जनज्योति क्लब विजयी भएको छ । मंगलबार आयोजक जनज्योतिले लिस्नु युवा क्लब कोटिहवालाई २१ ले पराजित गर्यो । तिलोत्तमा नगरपालिकाको जनज्योति खेल मैदानमा अजित गुरुङले सातांै मिनेटमा गोल गर्दै जनज्योतिलाई अग्रता दिलाए । सुधन थापाले २० औं मिनेटमा गोल थप्दै अन्तर दोब्बर पारे । लिस्नुका फोनेसले ३१ आंै मिनेटमा गरेको गोल सान्त्वना बन्यो । जनज्योतिका रमेश शाही म्यान अफ द म्याचबाट पुरस्कृत भए । बुधबार बुटवल युनाइटेड र फूलबारी गाइजबचमा पहिलो सेमिफाइनल हुनेछ ।
जुनियर टेबलटेनिस हुँदै,"काठमाडौं (कास) अखिल नेपाल टेबलटेनिस संघको आयोजनामा प्रथम एन्टा कप राष्ट्रिय जुनियर टेबलटेनिस पुस २६ देखि २८ सम्म हुने भएको छ । लैनचौरस्थित टेबलटेनिस प्रशिक्षण केन्द्रमा हुने प्रतियोगितामा साढे १८ वर्षमुनिको पुरुष तथा महिला एकल तथा टिम इभेन्ट, साढे १५ वर्षमुनिको ब्वाइज तथा गल्र्स एकल तथा टिम इभेन्ट, १० र १२ वर्षमुनिको क्याडेट ब्वाइज र गल्र्स एकलमा प्रतिस्पर्धा गराइने संयोजक धर्ममान बज्राचार्यले विज्ञप्तिमार्फत जनाएका छन् । प्रतियोगितामा ४० जिल्लाका १ सय ५० खेलाडीले १२ स्वर्ण पदकका लागि प्रतिस्पर्धा गर्ने छन् । प्रतियोगिताबाट भारतको नयाँ दिल्लीमा जनवरी २२२४ सम्म हुने होप टेबलटेनिस प्रतियोगितालाई १० र १२ वर्षमुनिका ब्वाइज र गल्र्स खेलाडीको छनोट हुनेछ ।"
कुङफुलाई ६ स्वर्ण,"काठमाडौं (कास) थाइल्यान्डको फुकेटमा भएको सातौं विश्व कुङफु च्याम्पियनसिपमा नेपाली उमा कुङफु टोलीले ६ स्वर्ण र ५ रजत पदक जितेको छ । डिसेम्बर २९ देखि ३१ सम्म भएको प्रतियोगिताको पुरुष थाउलुमा आयुब घिमिरे, पुरुष सान्डा ५५ केजीमा सुनबहादुर तामाङ, पुरुष सान्डा ७० केजीमा आर्यन राई, महिला थाउलुको सर्ट वेप्पनमा सियाङ तामाङ, महिला थाउलुमा सौन्दर्य गुरुङ र पुरुष मन्की थाउलुमा कमल मगरले स्वर्ण जिते । सियाङले बेयर ह्यान्ड, सौन्दर्यले सान्सौं तथा कमलले थाउलो र सान्डा बक्सिङ पनि रजत जिते । एक रजत सान्डा ५५ केजीमा चिराग पौडेलले जिते । प्रतियोगितामा १२ राष्ट्रका करिब २ सय ५० खेलाडीको सहभागिता रहेको नेपालले ६ स्वर्ण र ५ रजत पनि जितेको नेपाल उमा कुङफु संघका अध्यक्ष सिद्धार्थ लामा तामाङले जनाएका छन् ।"
यू१६ फुटबल हुने,काठमाडौं (कास) उत्तर भेगीय शैक्षिक मञ्च (नेफ) को आयोजनामा हुने चौथो नेफसाइपाल यू१६ अन्तरस्कुल फुटबलमा ६० ब्वाइज टिमले भाग लिने भएका छन् । माघ ७ देखि १२ सम्म चाबहिलको गणेशथान फुटबल मैदानमा हुने प्रतियोगिता नकआउट आधारमा खेलाइने छ । प्रतियोगिताबाट उत्कृष्ट २० खेलाडी छनोट गरी फिलिपिन्समा मार्चमा हुने प्रतियोगितामा सहभागी गराइने नेफले जनाएको छ । साइपाल एकडेमीले उत्कृष्ट ३० खेलाडीलाई प्लस टु अध्ययनमा छात्रवृत्ति प्रदान गर्नेछ ।
मन्जुले जितिन् स्वर्ण,काठमाडौं (कास) नेपाली खेलाडी मन्जु बिकले भारतको पश्चिम बंगालमा भएको अन्तर्राष्ट्रिय क्योकुसिन फुल कन्ट्याक्ट कराँतेमा स्वर्ण पदक जितेकी छन् । उनले महिला खुला तौलसमूहमा स्वर्ण जितेको इन्टरनेसनल फेडरेसन अफ क्योकुसिन काइकान (आईएफकेके) नेपालले जनाएको छ ।
नेपालमा पनि सुपर लिग,"(काठमाडौं)क्रिकेटमा जस्तै फुटबलमा पनि नेपालमा पहिलोपल्ट फ्रेन्चाइज लिग फुटबल हुने भएको छ । आयोजनाका लागि नेपाल स्पोर्ट्स एन्ड इभेन्ट म्यानेजमेन्ट कम्पनीले अखिल नेपाल फुटबल संघ (एन्फा) सँग मंगलबार सम्झौता गरेको छ ।नेपाल स्पोर्टस एन्ड इभेन्ट म्यानेजमेन्ट कम्पनी चौधरी ग्रुपका प्रबन्ध निर्देशक निर्वाण चौधरीको हो । चौधरी र एन्फाका अध्यक्ष कर्माछिरिङ शेर्पाबीच नेपाल सुपर लिग (एनएसएल) नामक प्रदेशस्तरीय फ्रेन्चाइज फुटबल र विद्यालयस्तरको फुटबल लिग आयोजना गर्न सम्झौता भएको हो । पहिलो चरणमा प्रतियोगिताको आयोजनालाई मात्र सम्झौता भएको छ । अंग्रेजी नयाँ वर्षको पहिलो दिन नयाँ र सकारात्मक कार्यक्रमको सुरुआत मात्र भएको हो, एन्फा अध्यक्ष शेर्पाले भने, प्रतियोगिताका लागि आर्थिक लागत, प्राविधिक सहयोगलगायत धेरै पक्षबारे कुराकानीकै चरणमा छौं र क्रमश: सार्वजनिक गर्दै लैजाने छौं ।प्रतियोगिताका लागि एन्फाले प्राविधिक सहयोग उपलब्ध गराउने छ । टिम तयारी र व्यवस्थापनका लागि सम्बन्धित प्रदेशका कर्पोरेट हाउससँग सहकार्य नेपाल स्पोर्ट्स एन्ड इभेन्ट म्यानेजमेन्टले गर्नेछ । इभेन्ट म्यानेजमेन्टले नै टिमको नामसँगै विदेशी खेलाडीको अनुबन्ध गरी प्रतियोगिता अझै स्तरीय बनाउने प्रयास गर्नेछ । एन्फाले नेपाल सुपर लिग वैशाख र जेठमा हुने गरी क्यालेन्डर बनाएको छ । सुपर लिगका कारण सहिद स्मारक ए डिभिजन लिग, जिल्ला र प्रदेश लिग तथा राष्ट्रिय लिगमा कुनै असर नपर्ने एन्फा अध्यक्षले दाबी गरेका छन् । फिफा र एएफसीको स्वीकृतिका लागि पनि पहल भइरहेको उनले जनाए । जारी ए डिभिजन लिगबाट उत्कृष्ट १ सय ४० खेलाडी छनोट गरी सात प्रदेशको नामबाट बनाइने फ्रेन्चाइज टोलीमा समान खेलाडी वितरण गरिनेछ । अर्को वर्षदेखि भने अक्सनमार्फत खेलाडी किनबेच गरिने अध्यक्ष शेर्पाले बताए । सात प्रदेशका टोलीबीच सिंगल राउन्ड रोबिन प्रणालीमा हुने सुपर लिगका खेल न्युनतम भौतिक पूर्वाधार भएका प्रदेश रंगशालामा खेलाइने छ । राउन्ड रोबिन लिगमा २१ र प्लेअफमा ४ गरी कुल २५ खेल हुने पत्रकार सम्मेलनमा जानकारी दिइयो ।अध्यक्ष शेर्पाले फ्रेन्चाइज लिगभन्दा विद्यालयस्तरीय लिगबारे धेरै समय खर्चिए । हामीले सञ्चालन गरिरहेको ग्रासरुट कार्यक्रमलाई समेत सहयोग हुने गरी विद्यालय लिगको अवधारणा ल्याइएको छ । जसले देशभरका विद्यालयमा रहेका युवा प्रतिभाको पहिचान गरी भविष्यमा राष्ट्रिय टोलीलाई बलियो बनाउन सकिन्छ । ३ सयभन्दा बढी बिद्यालयबाट ४० जनामात्रै प्रतिभा आए भने पनि नेपालको फुटबल बलियो हुनेछ । दिगो विकासका लागि यो प्रतियोगिता अत्यन्तै महत्त्वपूर्ण छ, शेर्पाले भने ।उनका अनुसार विद्यालय लिग बिदाको समयमा आयोजना गरिनेछ । जसका लागि विद्यार्थी कक्षामा पनि नछुट्ने र फुटबलमा पनि आवद्ध भइरहन्छ । वैशाखदेखि माघ फागुनसम्म विद्यालय लिग गर्ने योजनामा एन्फाले नेपाल स्पोर्टस एन्ड इभेन्ट म्यानेजमेन्टसँग सहकार्य गरेको छ । देशभरका विद्यालयबाट ११ टिम छनोट गरी ५५ खेल खेलाइने बताइएको छ । सम्झौतापछि स्पोर्टस म्यानेजमेन्टका अध्यक्ष निर्वाण चौधरीले युवाको विकासका लागि खेलकुदको विकास सबैभन्दा महत्त्वपूर्ण रहेको औंल्याए । म कुनै ठूलो कम्पनीको प्रबन्ध निर्देशक भएर आएको छैन, म खेलकुद समर्थकका रूपमा आएको छु । फुटबलको विकासका लागि नेपालका कर्पोरेट हाउसहरूलाई संग्लग्न गराएर प्रतियोगिता गर्न लागिएको हो, उनले भने । अध्यक्ष चौधरीले धेरै लामो गृहकार्यपछि सुपर लिगको अवधारणामा काम सुरु भएको बताउँदै नेपाली खेलकुदमा विशेष गरी फुटबलको विकासमा यो कोसेढुंगा बन्ने बताए ।"
सुन्दरहरैंचामा सुविधा सम्पन्न ब्याडमिन्टन हल,"(विराटचोक, मोरङ)मोरङको सुन्दरहरैंचा नगरपालिकामा करिब २ करोड रुपैयाँ लागतमा अन्तर्राष्ट्रियस्तरको ब्याडमिन्टन कोर्ट र हल बनाइएको छ । यहाँ स्पोट्र्स ग्राम को रुपमा विकसित गरिने भएको छ ।सुन्दरहरैंचा ८ सलकपुरस्थित १० कठ्ठा जमिनमा ब्याडमिन्टनबाहेक भलिबल, बास्केटबल, टेबलटेनिस कोर्टसहित स्पोर्टस ग्राम बनाइने भएको हो । यसका लागि स्थानीयले करिब डेढ करोड रुपैयाँ संकलन गरेका छन् । १ करोड ८३ लाख खर्च भइसकेको छ, स्पोर्टस ग्राम निर्माणका अगुवा उद्योगी भोला दुलालले भने, २ करोड रुपैयाँले सबै निर्माण सकिन्छ भन्ने अनुमान गरेका छौं । नगरपालिकाले १९ लाख र राष्ट्रिय खेलकुद परिषद्ले १४ लाख रुपैयाँ दिएका छन् । अरु रकम स्थानीयले संकलन गरेका हुन् । हालसम्म १ सय ७९ जनाले चन्दा दिएका छन् । चन्दा दिनेमा न्युनतम ५ हजारदेखि २५ लाखसम्म छ । उद्योगी भोला दुलालले २५ लाख रुपैयाँ सहयोग गरेका छन् ।इटहरीका उद्योगी भीम पौडेलले ७ लाख, पीएलओ गु्रपले ७ लाख, धरानका राजेश अग्रवालले १ लाख ५१ हजार, विराटचोककै माधव रेग्मीले १ लाख ५१ हजार रुपैयाँ दिएका छन् । कल्पनासमेत गरेका थियौं । एउटा हल बनाउन यति धेरै रकम संकलन हुन्छ भन्ने, सुन्दरहरैंचाका मेयर शिवप्रसाद ढकालले भने, यो नमुना काम भएको छ ।१ सय ६५ फिट लामो हलभित्र महिला र पुरुषका दुई ब्याडमिन्टन कोर्ट छन् । दुवै कोर्टमा काठको पार्केटिङ गरिएको छ । हलभित्रै १ सय ७० दर्शक अटाउने प्यारापिट बनाएको छ भने ५ सय दर्शकले खेल हेर्न सक्छन् । खेल नभएको बेला यो हललाई सभा सेमिनार तथा विवाह, व्रतबन्ध, पार्टीमा समेत प्रयोग गर्न सकिने जनाइएको छ ।यहाँ दैनिक १ सय ३० भन्दा बढी खेलाडी आउने गरेका छन् । बिहान युवा तथा अन्य उमेर समूहका व्यक्ति खेल्न आउँछन् भने बेलुका बालबालिका खेल्छन् । हलभित्र चेन्जिङ रुमदेखि फ्रेस रुमसम्म बनाएको छ । यहाँ बेलबारी, इटहरी, पथरी, सलकपुर, विराटचोकलगायत क्षेत्रबाट ब्याडमिन्टन खेल्नका लागि आउनेको संख्या धेरै हुन्छ । उर्लाबारीका तारामान सिरिङ लिम्बुले भने, राम्रो हल भएपछि टाढाको कुरा हुँदो रहेनछ । ब्याडमिन्टन खेल्नका लागि धरानबाट आएकी धनमाया लिम्बुले भनिन्, यो साँच्चिकै राम्रो छ । यहाँ आउनलाई दुरीले छेक्दैन जस्तो लाग्छ । पुस २५ बाट सर्वाधिक पुरस्कार राशिको खुला ब्याडमिन्टन प्रतियोगिता आयोजना गरिँदै छ । सुन्दरहरैंचा नगरपालिकाको आयोजनामा हुने प्रतियोगितामा चार विधामा प्रतिस्पर्धा गराइने छ । खुलातर्फ पुरुष विजेताले १ लाख, महिला विजेताले ५० हजार, डबल्सतर्फ ५० हजार र स्थानीयतर्फको विजेताले २५ हजार रुपैयाँ पुरस्कार पाउने छन् ।"
प्रेसिडेन्ट कप पुस २४ देखि,"मोरङ (कास) विराटनगरमा अन्तर्राष्ट्रिय स्तरको ब्याटमिन्टन प्रतियोगिता हुने भएको छ । पुस २४ देखि २८ सम्म विराटनगरस्थित कभर्डहलमा प्रेसिडेन्ट कप जुनियर इन्टरनेसनल ब्याटमिन्टन प्रतियोगिता हुने भएको हो । उमेर समूहअनुसार छुट्टाछुटै ६ इभेन्टमा खेल हुने आयोजक मोरङ जिल्ला ब्याडमिन्टन संघका सचिव लवभक्त श्रेष्ठले बताए । विराटनर ब्याडमिन्टन क्लबको सहआयोजनामा हुन लागेको प्रतियोगितामा पाँच देशका खेलाडीको सहभागिता रहने जनाइएको छ । काठमाडांैबाहिर पहिलोपल्ट हुन लागेको अन्तर्राष्ट्रिय ब्याडमिन्डन प्रतियोगितामा नेपालसहित मलेसिया, म्यानमार, भारत, बंगलादेश खेलाडीले भाग लिने छन् । ती देशबाट ३० महिला र ६० पुरुष खेलाडीले सहभागिता जनाउने सचिव श्रेष्ठले बताए । राष्ट्रिय खेलाडीले मात्र सहभागी जनाउन पाउनेछन् । प्रदेश १ को अस्थायी राजधानी विराटनगरमा पहिलोपल्ट अन्तर्राष्ट्रिय स्तरको प्रतियोगिता गर्न लागेका छौं, सचिव श्रेष्ठले भने, प्रतियोगिता भव्यसँग सफल बनाउने तयारीमा जुटेका छौं । उनका अनुसार स्थानीय कभर्डहलमा प्रतियोगिताका लागि प्यारापिट बनाउने कार्य भइरहेको छ । प्रतियोगिताको कुल पुरस्कार राशि २ लाख ५० हजार रुपैयाँ रहेको छ । प्रतियोगिता सम्पन्न गर्न २० लाख खर्च हुने आयोजकको अनुमान छ ।"
चेन्नईबाट १० पदक,"काठमाडौं (कास) भारतको चेन्नईमा यसै साता सम्पन्न आईटीएफ अन्तर्राष्ट्रिय तेक्वान्दो च्याम्पियनसिपमा नेपाली खेलाडीले पदक जितेका छन् । सहभागी पाँच खेलाडीले १० पदक जितेका छन् । उनीहरूले ८ स्वर्ण, १ रजत र १ कांस्य जितेका छन् । मदरल्यान्ड स्कुल सूर्यविनायकका चार र काभ्रेका एक खेलाडीले फाइट र स्पाइरिङ दुवैमा पदक जितेका हुन् ।सुरक्षा थापाले २ स्वर्ण, अमृत माझीले २ स्वर्ण, सोनिशा त्याटले १ स्वर्ण र १ रजत, अस्मिता पुनले १ स्वर्ण र १ कांस्य तथा काभ्रेका रुपक खडाले २ स्वर्ण पदक जितेका थिए । टिम म्यानेजर रहेका मदरल्यान्ड स्कुलका प्रिन्सिपल सन्जय खडाले यो सफलताले अरु खेलाडीलाई पनि खेलाडीलाई उर्जा र हौसला बढ्ने बताए ।"
छैटौं पोखरा कप माघमा,"आहारारा गोल्डकप फागुनमामोफसलको प्रतिष्ठित फुटबल प्रतियोगिता आहारारा गोल्डकप फागुन दोस्रो साता हुने भएको छ । सहारा क्लब पोखराले प्रतियोगिताको १७ औं संस्करण फागुन ९ देखि १८ सम्म पोखरा रंगशालामा गर्ने भएको हो । क्लबले विज्ञप्ति जारी अखिल नेपाल फुटबल संघ (एन्फा) ले दिएको तालिकाअनुसार नै प्रतियोगिता हुने जनाएको छ । प्रतियोगितामा विदेशी क्लब, ए डिभिजनका क्लब, पूर्व र पश्चिम क्षेत्रका टिम र आयोजक सहारा क्लबसहित १२ टिमको सहभागिता रहने क्लबका महासचिव विश्वराज बरालले जनाए । क्लबले प्रतियोगितामा बचत हुने रकम पोखराको दोबिल्लामा सञ्चालित सहारा फुटबल एकेडेमीमा खर्च गर्दै आएको छ ।"
