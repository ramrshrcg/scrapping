शीर्षक,विवरण
वाइडबडी प्रतिवेदनमा सांसद विभाजित,"पूर्वाग्रह राखिएको छैन : उपसमिति सांसदहरूको सवालजवाफपछि उपसमिति संयोजक राजन केसीले प्रतिवेदनमा कुनै राजनीतिक पूर्वाग्रह नराखिएको प्रतिक्रिया दिए । पर्यटनमन्त्री अधिकारीको हकमा परिस्थिति नै फरक भएको उनले बताए । उपसमितिमा आउनुभएका अरू मन्त्रीहरूले जिम्मा लिनुभयो । रवीन्द्रजीले महालेखा परीक्षकको प्रतिवेदनबारे थाहा थियो भन्नुभयो । अनि महालेखा परीक्षक टंकमणि शर्मासँग सोधेरै पठाएको हँु भन्नुभयो, केसीले भने, तर टंकमणिजीले भेट नभएको कुरा गर्नुभयो । रवीन्द्रजीको कुरा झूटो देखियो । नैतिक जिम्मेवारी लिनुपर्छ भनिएको हो । कहींकतै भ्रष्टाचार गर्नुभएको भनिएको छैन । विमान खरिदको मुख्य निर्णायक सञ्चालक समिति रहे पनि मन्त्री जिम्मेवारीबाट भाग्न नहुने उनको भनाइ थियो । निगमले कुनै उपलब्धि हासिल गरे मैले गर्दा सफल भयो भनेर प्रचार गर्ने तर गलत भएमा जिम्मेवारी नै नलिने भन्ने हुँदैन, केसीले भने । उनले नयाँ विमान खरिदको निर्णय गरी पुरानो विमान खरिद गर्ने कानुनी प्रक्रिया अवलम्बनमा सचिवहरूले भूमिका खेलेको आरोप लगाए । उपसमितिले प्रेम राई, शंकर अधिकारी र कृष्ण देवकोटालाई दोषी किटान गरेको थियो । उपसमितिका अर्का सदस्य प्रेम आलेले उडान भर्दाको अधिकतम भार २४२ बाट २३० टन बनाउँदा सिड्नीलगायत गन्तव्यमा सोझो उडान गर्न नसकिने बताए । दिल्लीलगायत छोटो गन्तव्यमा वाइडबडीका विमानबाट उडान गर्दा उपकरणको आयु घट्ने भन्दै उनले कंसाकारलाई नै मुख्य योजनाकारका रूपमा चित्रण गरिएको प्रतिक्रिया दिए । मलाई रवीन्द्र अधिकारीलाई हटाएर मन्त्रीपद खान खोजेको आरोप लागेको छ । त्यो हुँदै होइन, उनले भने ।अर्का सदस्य प्रदीप यादवले पर्यटनमन्त्री अधिकारीबाट निगम र विमानस्थल कर्मचारीहरूमाथि समेत दबाब परेको आरोप लगाए । आफूहरू विमान निरीक्षणमा जाँदा कर्मचारीहरूले डरकै कारण सहयोग नगरेको उनले बताए । मन्त्री अधिकारीले सुगतरत्न कंसाकारलाई सँगै राखेर उहाँलाई सहयोग गर्नुपर्यो, नत्र तपाईंहरूलाई कारबाही हुन्छ भन्नुभएछ, उनले भने, कर्मचारीहरू सबै त्रासमा देखिए । महाप्रबन्धक कंसाकारले महत्त्वपूर्ण कागजात लुकाएको जनाउँदै यादवले दोषीमाथि जसरी पनि कारबाही हुनुपर्ने बताए । उनले दुई पूर्वमन्त्रीमा नैतिकता देखिए पनि पर्यटनमन्त्री अधिकारीले नैतिकता नदेखाएको आरोप लगाए । महाप्रबन्धक कंसाकारले मन्त्री मात्रै होइन, देशै घुमाएका छन्, उनले भने । मन्तव्यपछि छलफलका क्रममा समेत कतिपय सांसदले प्रतिवेदनको भाषा परिमार्जन गर्न सुझाव दिए । यज्ञबहादुर बोगटीले सबै मन्त्रीका हकमा भाषा एउटै हुनुपर्ने भन्दै कंसाकारलाई नै बढी जिम्मेवार देखाउन माग गरे । मन्त्रीहरूको सन्दर्भमा फरक भाषा बन्नु हुँदैन । कंसाकार नै दोषी भए उनैमा जाऔं, उनले भने । मतभेदपछि बैठक सोमबारसम्मलाई स्थगित गरिएको छ । यसैबीच हाइफ्लाइ एक्स आयरल्यान्डलाई भुक्तानी गर्न सतही सुविधा प्रदान गर्न सचिव स्तरीय निर्णयबाट २०७४ जेठ २९ गते गर्दा आफू मन्त्री पदमा नरहेको जिकिर गर्दै पूर्व पर्यटनमन्त्री जितेन्द्रनारायण देवले आफ्नो नाम प्रतिवेदनबाट हटाउन उपसमितिसमक्ष मागसहित विज्ञप्ति जारी गरेका छन् ।"
जाँचबुझ आयोगले भ्रष्टाचार अनुसन्धान गर्ने होइन,"सार्वजनिक लेखा समितिको छानबिन उपसमितिले प्रतिवेदन दिन के भ्याएको थियो सरकार हडबडायो । नेपाल वायुसेवा निगमका दुईवटा वाइडबडी विमान खरिद प्रकरणबारे उपसमितिको प्रतिवेदन समितिमा छलफल हुँदा नहुँदै सरकारले हतास मनस्थितिवश: हतारमा जाँचबुझ आयोग गठन गर्यो । भ्रष्टाचार छानबिन तथा जाँचबुझ गर्ने काम सरकार वा जाँचबुझ आयोगको होइन । आन्तरिक रूपमा प्रशासकीय तबरले सरकारले प्रारम्भिक छानबिन भने गराउन सक्छ । भ्रष्टाचारमा कुनै कानुनी कारबाही चलाउन मिल्दैन र सक्दैन पनि ।प्रधानमन्त्री केपी ओलीले नै संविधान बुझेको देखिएन । उनी जंगिए, उपसमितिको प्रतिवेदन किन बाटाबाटामा चुहाइयो ? उपसमिति सर्वेसर्वा होइन । समितिले छलफल गर्ला । भोलि अख्तियारले हेर्ला । सरकारले पनि हेर्ला ।खासमा सरकारले हेर्ने होइन । प्रशासनिक कारबाही गर्ने हो । भ्रष्टाचारबापत अनुसन्धान र कानुनी कारबाही भने अख्तियार दुरुपयोग अनुसन्धान आयोगले गर्ने हो । संविधानत: भ्रष्टाचार अनुसन्धान गर्ने अधिकार अख्तियारले पाएको छ । अन्य निकायलाई त्यसको अधिकार छैन । जाँचबुझ आयोग ऐन, २०२६ अनुसार आयोग गठन गरेर कुनै निकायको भ्रष्टाचार जाँचबुझ र छानबिन गराउन मिल्ने अवस्था छैन । जाँचबुझ आयोग सार्वजनिक महत्त्वका विषयमा जाँचबुझ गर्न गठन गरिन्छ । जस्तो दासढुंगा दुर्घटना, जनआन्दोलन २०४६ को अनियमितताजस्ता महत्त्वपूर्ण विषयमा हिजो सर्वोच्च अदालतका पूर्वन्यायाधीशको अध्यक्षतामा गठन गरिए । त्यस्तै आयोग जहाज खरिद सम्बन्धमा पूर्वमुख्य न्यायाधीश गोविन्दप्रसाद पराजुलीको अध्यक्षतामा पुस १९ गते तीन सदस्य जाँचबुझ आयोग गठन गरिएको छ । त्यसमा पूर्वनायब महान्यायाधिवक्ता नरेन्द्रप्रसाद पाठक र चार्टर्ड एकाउन्टेन्ट मदन शर्मा सदस्य तोकिएका छन् । सरकारसमक्ष ४५ दिनभित्र प्रतिवेदन पेस गर्ने गरी आयोग गठन गरिएको भनिएको छ । आयोगले जाँचबुझपछि देखिएको निचोड र सरकारले मागेको भए सुझावसमेत प्रदान गर्छ । आयोगले भ्रष्टाचार भएनभएको जाँचबुझ गरेर सरकारलाई सुझाव दिन्छ । भ्रष्टाचार देखिए पनि यो आयोगले केही कारबाही गर्न सक्दैन । प्रतिवेदन पाएपछि सरकारले भ्रष्टाचार गर्ने भनेर तोकिएकामाथि कुनै काम कारबाही गर्न सक्दैन । प्रशासकीय छानबिन गरी दोषी पाएमा विभागीय कारबाही मात्र गर्न सक्छ । भ्रष्टाचार भएको किटान भए पनि कानुनी कारबाही बढाउन अख्तियारलाई गुहार्नुपर्छ । सरकारको अनुरोधपत्र पुगेपछि अख्तियारले प्रक्रियागत काम सुरु गर्न सक्छ । भ्रष्टाचार प्रारम्भिक रूपमा देखिँदा मात्रै पनि अख्तियार नै गुहार्नुपर्छ । अख्तियारले सिधै अनुसन्धान गर्दा हुने ठाउँमा आयोग गठनले एउटै काममा दोहोरोपना आउँछ । सरकारी स्रोतसाधन दुरुपयोग हुन्छ । छानबिनमा ढिलाइ हुँदा प्रमाण हराउन सक्छ ।पहिले पनि समाज कल्याण परिषद्मा भएको भ्रष्टाचार छानबिन गर्न विशेष अदालतका पूर्वअध्यक्ष मोहनरमण भट्टराईको अध्यक्षतामा जाँचबुझ आयोग गठन गरिएको थियो । भ्रष्टाचार भएको भनी कारबाही अगाडि बढाउन प्रतिवेदन दिएको पनि थियो । सरकारका अहिलेसम्मका कामकारबाही हेर्दा तत्काल उठेका विवाद सामसुम पार्न मात्र यस्तो आयोग गठन गर्न लागेको देखिन्छ । जनउभार र व्यापक विरोध शान्त पार्न प्राय: यस्ता उपाय खोजिन्छन् । अहिलेको सन्दर्भमा संविधान र कानुन मिचेर भ्रष्टाचारी बचाउन संविधानविपरित आयोगलाई जाँचबुझ गर्न दिइन लागेको शंका उठेको छ । वाइडबडी विमान खरिदबारे महालेखा परीक्षकको ५५ औं प्रतिवेदनमै अनियमितता देखाइएको थियो । खरिद प्रक्रियामा कानुन छलेकामिचेका, विमानको भार वहन क्षमता २ लाख ४२ हजार केजीबाट २ लाख ३० हजारमा झारेका लगायत पाइलापाइलामा भएको भनिएका अनियमितता उदांग भएका थिए । त्यसबारे सरकार र संसद्ले सूचना दिए पनिनदिए पनि अख्तियार आफैंले अनुसन्धान तहकिकात गर्न सक्छ । गर्न पनि पर्छ । अख्तियारले संवैधानिक अधिकार प्रयोग गर्न ढिलाइ गर्नु हुँदैन । तसर्थ महान्यायाधिवक्ता, कानुन मन्त्रालयका विज्ञहरूले संविधान र प्रचलित कानुनभन्दा बाहिर गएर जाँचबुझ आयोगलाई भ्रष्टाचार छानबिन गर्न लगाउन हुँदैन भन्न सक्नुपर्छ । संविधान र कानुन मिच्ने अधिकार प्रधानमन्त्रीलगायत मन्त्रिपरिषद्लाई पनि छैन । कानुनको शासनको संविधानको प्रस्तावनाको परख सरकारका यस्तै कामकारबाहीबाट देखिने हो । भ्रष्टाचारविरुद्ध शून्य सहनशीलता दर्शाउने सरकारले भ्रष्टाचार आशंका लागे अख्तियारलाई गुहार्नुपर्छ । अर्कै प्रयोजनका लागि बनेको ऐनको दुरुपयोग गरेर जाँचबुझ आयोग गठन गर्न मिल्दैन । यसरी भ्रष्टाचारको जाँचबुझ गर भन्न मिल्दैन । यो जाँचबुझ आयोग गठन गर्ने नाटक अनियमितता गर्नेलाई केही समय बचाउने वा कारबाही ढिलो गराउने र जनताको आँखामा छारो हाल्ने दुराशय हो भन्न किन नमिल्ने ?लेखक विशेष अदालतका पूर्वअध्यक्ष हुन् । उनी चिकित्सा शिक्षा जाँचबुझ आयोगका पनि अध्यक्ष थिए ।"
एकदिने केटोको सहर यात्रा,"(चितवन)अघिल्लो दिनसम्म गैंडा एक्लै थियो । भरतपुर महानगरपालिका३ बाह्रघरेकी सरस्वती श्रेष्ठले बिहीबार त्यो गैंडा आफ्नो घर हुँदै गएको देखेकी थिइन् । नारायणगढको व्यस्त पुल्चोकबाट २ किलोमिटर पश्चिम शुक्रबार बिहान उनले घरदेखि लगभग २ सय मिटर पर हल्लाखल्ला सुनिन् । गैंडाले बच्चा (केटो) जन्माएको हेर्ने भीड चौरमा जुटिसकेको थियो ।गैंडा निकैबेर झाडीमै बस्यो । हल्ला बढ्दै गएपछि बाहिर निस्कियो । माउ घोप्टो परेर दौडँदा मान्छेहरू भाग्थे । बच्चा दौडँदै माउ नजिक आउँथ्यो । अनि माउ अगाडि बढ्थ्यो । दिनदिनै आउँछ गैंडा, कुन दिन हान्ने हो भन्ने डर छ, उनले भनिन्, बिहीबार ५ बजेतिर एक्लै देखिएको गैंडा आज बिहान ८ बजे बच्चासहित निस्कियो । बेलुका यहीं बच्चा जन्माएछ । सहिदचोक र पुल्चोकतिर कालोपत्रे सडक पार गर्दै गैंडा एकदिने केटोलाई साथ लगाएर नगर वनतर्फ लाग्यो । मान्छेको भीड र गाडीको चापले बाटो पार गर्न गैंडालाई गाह्रो भएको थियो । नारायणी नदीले बनाएको टापुमा नगर वन छ । सिसौ रोपेर जंगल भएको वन केही समययता गैंंडाको गौंडा भएको छ । घाँस भने छैन । त्यही भएर रात परेपछि नजिकैको बस्तीमा छिर्न थालेका हुन् ।गैंडाबारे विद्यावारिधि गरेका राष्ट्रिय प्रकृति संरक्षण कोषका वरिष्ठ अधिकृत नरेश सुवेदी बच्चासहितको गैंडा आक्रामक हुने हुँदा बस्ती वरपरका बासिन्दा सावधान हुनुपर्ने बताउँछन् । बच्चा जन्माउने बेला गैंडा बाघबाट जोगिन सुरक्षित ठाउँमा आउँछ । नगर वन आडमा खानेकुरा नभएपछि बस्तीभित्र छिरेर बच्चा जन्माएको हुन सक्छ । मान्छेको भीड हुने ठाउँमा यस्तो गैंडा खतरनाक हुन सक्छ, उनी भन्छन् । सुवेदीका अनुसार बच्चा जन्माएको गैंडा डेढदेखि तीन महिनासम्म वरपर नै बस्ने, टाढा नजाने गर्छ । बस्तीमा आउने गैंडा रोक्न वा स्थानान्तरण गरेर लैजान स्थानीयले माग गरेका छन् । वर्षायामदेखि नै गैंडाको आउजाउ बाक्लै हुन थालेको हो । अहिलेसम्म ठोस पहल नभएको स्थानीयको गुनासो छ । गैंडा बाह्रघरे क्षेत्र पार गर्दै धेरै परको बेलचोकसम्म पुग्ने गरेका छन् । बेलचोकदेखि मंगलपुरसम्मको लगभग ७ किलोमिटरको घनाबस्तीमा यो वर्ष गैंडा निकै ओहोरदोहोर गर्न थालेका छन् । मंगलपुर घर भएका सामुदायिक वन उपभोक्ता महासंघ चितवन जिल्लाका निवर्तमान अध्यक्ष सुरवीर पोखरेल पहिला हिउँदमा मात्र आउने गैंडा यो वर्ष असार, साउनदेखि बस्तीमा देखिएको बताए ।चितवन राष्ट्रिय निकुञ्जका प्रमुख संरक्षण अधिकृत वेदकुमार ढकाल बस्तीका अनुसार यसरी बस्तीतिर आउने गैंडा सातआठवटा छन् । निकुञ्जले एउटा गैंडा रामपुरबाट नियन्त्रणमा लिएको छ, अर्को एउटा मंगलपुर क्षेत्रबाट समाउने प्रयास गर्दै छ । अरू गैंडाले पनि बस्ती छिरेर बाली खाने गरेको स्थानीयको गुनासो आएकाले समाउने वा कसरी व्यवस्थापन गर्ने सोच्दै छौं, उनले भने ।जनप्रतिनिधिहरूले स्वीकृति दिए हामी ती गैंडा स्थानान्तरण गरेर निकुञ्जभित्र कतै छाड्न सक्छौं, ढकालले भने । नेपालमा ६४५ वटा गैंडा छन् । जसमध्ये ६०५ गैंडा चितवनमा छन् ।"
जेलबाहिरै कैद भुक्तान,"रुकुम पश्चिम (कास) सानीभेरी गाउँपालिका८ का भीमबहादुर ओलीलाई रुकुम जिल्ला अदालतले एक महिना कैद सजायको फैसला सुनाएको छ । तर, उनले उक्त सजाय कारागारमा नभई घरमै बसेर भुक्तान गरे हुन्छ ।ओलीविरुद्ध परेको गालीबेइज्जती मुद्दाको सुनुवाइ गर्दै बिहीबार जिल्ला न्यायाधीश आत्मदेव जोशीको इजलासले जेलबाहिर कैद भुक्तान गर्न सक्ने फैसला गरेको हो । तर, अदालतले घरमै बसेर कैद भुक्तान गर्न ७ विभिन्न सर्त राखेको छ । आफूमाथि गालीबेइज्जती गरेको भन्दै कान्छी आमा पदमी ओलीले भीमबहादुरविरुद्ध उजुरी गरेकी थिइन् ।मुद्दाको सुनुवाइ गर्दै न्यायाधीश जोशीको इजलासले गाली र बेइज्जती ऐन २०१६ को दफा ८ को कसुर गरेको पुष्टि भएकाले एक महिना कैद र ५ सय रुपैयाँ जरीवानाको फैसला गरेको थियो । सोही ऐनको दफा १२ बमोजिम पीडित ओलीलाई क्षतिपूर्तिबापत ५ हजार रुपैयाँ तिर्नुपर्ने फैसला पनि अदालतले गरेको छ । वादी पदमीले निवेदन दिँदा खर्च भएको ६४ रुपैयाँसमेत गरी भीमबहादुरले ५ हजार ६४ र जरिवाना स्वरूप ५ सय नगद तिर्नुपर्ने र एक महिना कैद बस्नुपर्ने फैसला भएको छ ।सोही फैसलामा दोषी ठहर भई एक महिना कैद सुनाइएका भीमबहादुर एक महिना जेलमा भने बस्नुपर्ने छैन । फैसलापछि तोकिएको कैद जेलमा नबसेरै पनि भुक्तान गर्न कैद निलम्बनको आदेश गरिएको छ । फौजदारी कसुर ऐन (सजाय निर्धारण तथा कार्यान्वयन) ऐन २०७४ को दफा २४(१) र (२) बमोजिम कैद निलम्बन गरेर उनलाई कैद भुक्तानको अर्को उपाय पनि आदेशमा गरिएको छ । उक्त आदेशले उनको कैद आगामी ३ वर्षसम्म निलम्बन गरिएको छ । विभिन्न ७ सर्त बनाएर उनको कैद निलम्बन गरिएको हो । ती सर्त ३ वर्षसम्म उल्लंघन नगरे उनको कैद स्वत: भुक्तान हुनेछ । यदि ओलीले सर्त पालना नगरेको खण्डमा भने एक महिना जेल बस्नुपर्नेछ । अदालतले जारी गरेको सर्तमा भीमबहादुरले अब कान्छी आमा, घरपरिवार वा अन्य कसैलाई पनि गालीबेइज्जती नगरी असल आचरणमा बस्नुपर्ने छ । आदेश भएको मितिदेखि ३ वर्षसम्म र त्यसपछि पनि यस्तो प्रकृतिको कसुर नगर्ने, फैसला भएअनुसारको जरिवाना तुरुन्त बुझाउने र १५ दिनभित्रै क्षतिपूर्ति बुझाउने सर्त फैसलामा राखिएको छ । ती सर्त पूरा गरे भीमबहादुरको एक महिनाको कैद भुक्तान भएको ठहरिने फैसलामा उल्लेख छ । यसैगरी सर्त पालना नगरी उल्लंघन गरे कैद निलम्बनको फैसला रद्द हुने र फौजदारी कसुर ऐन (सजाय निर्धारण तथा कार्यान्वयन) २०७४ को दफा २४ (८) बमोजिम उनलाई हुने ठहरेको एक महिनाको कैद जेल बसेरै भुक्तान गर्नुपर्नेछ । फौजदारी कसुर र सजाय निर्धारण तथा कार्यान्वयन नियमावली २०७५ को नियम ५ को उपनियम (२) को प्रयोजनका लागि अदालतको तहसिदारलाई सर्त अनुगमन अधिकारी तोकिएको छ । अनुगमन अधिकारीले फौजदारी कसुर र सजाय निर्धारण तथा कार्यान्वन नियमावली २०७५ को नियम ५ को अधीनमा रहेर प्रतिवेदन तयार गर्ने तथा बुझाउने काम गर्ने अदालतका निमित्त श्रेस्तेदार लक्ष्मण विकले बताए । नयाँ संहिता कानुन आएपछि यस्तो फैसला सम्भवत: पहिलो पटक भएको उनको भनाइ छ ।"
कामदार लैजान कतार सरकारले खोल्यो कम्पनी,"(काठमाडौं)कतार जाने श्रमिकका अनेक गुनासा थिए । भर्ना प्रक्रियामै ठगी, करारपत्रमै कम्पनीको छली, तलबबिनै काम अनि अनुपयुक्त बासस्थान । नि:शुल्क भनिए पनि म्यानपावर कम्पनीले श्रमिकबाट रकम असुलिरहे । यही प्रवृत्ति रोक्न कतार सरकारले आफ्नै म्यानपावर कम्पनी खोलेको छ वाजा । कतारी उद्योग तथा व्यापार मन्त्री अली विन अहमिद अल कुवारीको निर्णयमा पुस १८ देखि सञ्चालनमा आएको यो कम्पनीको पुँजी ५८ मिलियन रियाल छ । यसले आवश्यक विदेशी श्रमिक अब आफैं भर्ना गर्नेछ ।कतारमा व्यक्तिका नाममा पनि म्यानपावर खोल्न पाइन्छ । यसैअनुसार झन्डै २ सयभन्दा बढीले सम्बद्ध देशका म्यानपावरसँग समन्वय गरी श्रमिक लैजाने गरेका थिए । वाजा ती म्यानपावरभन्दा फरक छ । कतारी नागरिकको सेयर मात्र रहने यो कम्पनीमा नियन्त्रण र व्यवस्थापन सरकारकै हुन्छ । कम्पनीले आगामी ५० वर्षसम्म काम गर्नेछ । कतारको श्रम कानुनअनुसार श्रमिक कुनै शुल्क नतिरी त्यहाँ जान पाउँछन् । सम्पूर्ण लागत रोजगारदाताकै दायित्वमा पर्छ । तर व्यवहारमा त्यस्तो छैन । रोजगारदाताले श्रमिक ल्याउन लाग्ने सेवा शुल्क कतारका म्यानपावर कम्पनीलाई दिन्छ । उनीहरूले त्यो शुल्क स्रोत देशका म्यानपावरसम्म पुर्याउँदैनन् । अनि तिनले श्रमिकसँगै सेवा शुल्क असुल्छन्, कतारका पूर्वराजदूत सूर्यनाथ मिश्र भन्छन् । कतिपय म्यानपावरले मागपत्र हात पार्न उल्टै कतारी कम्पनीका मानव संसाधन विभाग प्रमुखलाई कमिसन बुझाउने गरेका छन् । नेपाली म्यानपावरले प्रतिकामदार एक हजार रियाल (३० हजार रुपैयाँ) सम्म दिन्छन् । कतार यही अस्वस्थ प्रतिस्पर्धा हटाउन चाहन्छ । श्रमिक भर्ना प्रक्रिया स्वस्थ बनाउन चाहन्छ, हालै काठमाडौं आइपुगेका कतारी उच्च अधिकारीले भनेका थिए, कतार सरकार श्रमिकलाई कुनै बहानामा भार नपर्ने प्रणाली विकास गर्न गइरहेको छ ।कतारमा कार्यरत नेपालीसहित आप्रवासी श्रमिक सप्लाई कम्पनीबाट पीडित छन् । कतारी नागरिकका नाममा कम्पनी दर्ता भए पनि यसका मुख्य सञ्चालक भारतीय, बंगाली, इजिप्टेली, पाकिस्तानी र नेपाली छन् । पछिल्लो समय झन्डै २ सयभन्दा बढी नेपालीका आफ्नै कम्पनी छन् । तिनमा २० देखि १५ सयसम्म श्रमिक छन् । कतारका लागि नेपाली राजदूत रमेश कोइराला सप्लाई कम्पनीले श्रमिकलाई सरकारले तोकेको ज्याला नदिने बताउँछन् । कतार सरकारले प्रतिघण्टा ३० रियाल छुट्याउँछ । श्रमिकको हातमा ६ रियाल मात्रै पर्छ, उनी भन्छन्, यो सप्लाई कम्पनीको जालो तोड्न जरुरी छ । श्रमिकको संख्याका आधारमा नाफा कमाउने हुँदा श्रमिकहरू सप्लाई सञ्चालकहरूलाई टाउको बेच्नेहरू भन्छन् । अधिकारीहरूका अनुसार अब वाजाले नै रोजगारदातालाई आवश्यक श्रमिक उपलब्ध गराउँछ । ठूला कम्पनीलाई सधैं एउटै संख्यामा श्रमिक चाहिँदैन । आयोजनाभित्र हुने कार्य प्रकृतिका आधारमा ६६ महिनाभित्र श्रमिकको संख्या थपघट भइराख्छ, कोइराला भन्छन्, त्यस कारण पनि मुख्य कम्पनीहरू सप्लाई कम्पनीमाथि आश्रित भइदिन्छन् । वाजाले स्रोत देशमा पनि शाखा कार्यालय राख्नेछ । कतारले भिसा प्रक्रिया सहज बनाउन प्रमुख ९ देशमा भिसा सेन्टर खोल्ने निर्णय गरेको छ । श्रीलंका र बंगलादेशमा सञ्चालनमा आइसकेका छन् । नेपालमा कार्यालय तयारी अवस्थामा छ । श्रम मन्त्रालय यो विषय द्विपक्षीय श्रम सम्झौतामा समेटिएपछि मात्र कतारी भिसा सेन्टर सञ्चालन गर्न दिने पक्षमा छ । नेपाल सरकार श्रमिक आपूर्ति प्रक्रियामा बीचको कुनै तह राख्ने पक्षमा छैन, कोरियामा कामदार पठाएजस्तै । हाम्रो एउटै उद्देश्य श्रमिक भर्ना प्रक्रिया पारदर्शी, व्यवस्थित र मर्यादित हुनुपर्छ भन्ने हो, श्रममन्त्री गोकर्ण विष्टले भने, हामीले कतारी अधिकारीहरूसँगको बैठकमा यही विषयलाई बारम्बार जोड दिइरहेका छौं । सरकारसरकारबीच श्रमिक आपूर्ति गर्ने प्रक्रियामा पनि संवाद भइरहेको छ ।"
टीकापुरमा तुस मेटाउने प्रयास,"टीकापुर, कैलाली (कास) संविधानको मस्यौदालाई अन्तिम रूप दिइरहेका बेला २०७२ भदौ ७ गते भएको हिंसात्मक घटनाले टीकापुरवासीलाई अहिले पनि झस्काउँछ । उनीहरूले त्यहाँ अब त्यस्तो अप्रिय घटना नहोस् भन्दै अभियान सुरु गरेका छन् । संवाद समूह बनाई तुस मेटाउने प्रयास थालेका छन् ।थारू र पहाडी दुवै पक्षको एउटै बुझाइ छ, टीकापुर घटनाको तुस अझै बाँकी छ । त्यसले उग्र रूप लिने डर उनीहरूलाई छ । तुस मेटाउने प्रयासस्वरूप गत कात्तिकमा संवाद समूह गठन गरिएको छ जसमा दुवै समुदायका स्थानीय अग्रज छन् ।कतिपयले टीकापुर घटनाका मुख्य अभियुक्त कैलाली क्षेत्र १ बाट निर्वाचित रेशमलाल चौधरीको शपथग्रहणलाई घटना किनारा लगाउने संकेतका रूपमा लिएका छन् । बेलाबेला हुने विवादलाई संवाद समूहले हल गर्ने प्रयास गर्दै आएको छ । संविधान जारी भएर, प्रदेशको नाम र राजधानी टुंगो लागिसकेकाले अब टीकापुर घटनालाई राजनीतिक मुद्दासँग जोड्न नहुने समूहको आग्रह छ । हामी मिलेर अघि जाने प्रयास गरिरहेका छौं, घरबाट सद्भाव खोज्दै छौं, समूहका सचिव दयाराम सन्ज्यालले भने, आमा, दिदीबहिनी, श्रीमतीबाट सद्भाव खोज्दै छौं । समाजलाई मिलाउने जिम्मा हाम्रै हो । टीकापुरमा अझै पनि थारू र पहाडिया समुदायबीच आशंका साम्य भइनसकेको उनले बताए । दुवै पक्षबीच केही आशंका छन्, मनमा चोट पनि परेको होला, उनले थपे, अब चोट बढाउने होइन, निको पार्नुपर्छ ।टीकापुर घटनापछि फरार भएका चौधरी गत निर्वाचनमा राष्ट्रिय जनता पार्टीबाट कैलाली १ मा वारेसमार्फत उम्मेदवार भई निर्वाचित भएका थिए । टीकापुरको संवेदनशीलता चौधरीको उम्मेदवारी र विजयसँग जोडिएको छ । उनीमाथि लागेको मुद्दा छिटो टुंगो लगाउनुपर्ने स्थानीयको माग छ । मेरो छोरा जेलमा छ, अब घटना चर्काएर काम छैन, मलाई दबाब छ, तिमी किन चुप लागेर बसेका छौ भनेर सोध्छन्, रेशमका बुबा लालवीरले भने, थारू र पहाडियाबीच कुनै दुश्मनी छैन । हामीले समाजलाई द्वन्द्वबाट बचाउनुपर्छ । उक्त घटना गराएको अभियोगमा रेशमसहित थारू समुदायका २६ जना जेलमा छन् । मुद्दा चलेपछि अदालतले फैसला गर्ला तर त्यो छिटो हुनुपर्छ, लालवीरले भने ।टीकापुरमा दुई साताअघि भेटिएका राजनीतिशास्त्रका प्राध्यापक प्रेम कुँवरले पहाडी र थारू समुदायबीच द्वन्द्व नभई कुनै बेलाको राजनीतिक स्वार्थ ले घटना गराएको बताए । समुदायसमुदायबीच मेलमिलाप र सद्भाव भएरै टीकापुर बनेको हो, कुनै असमझदारी भए मिलाउनुपर्छ, उनले भने, राज्यले पनि टीकापुर घटनापछि उत्पन्न समस्या समाधानमा ध्यान दिनुपर्छ । सरकारले तुस मेटाउने प्रयासस्वरूप गत वर्ष सांसद चौधरीलाई १ करोड ७४ लाख रुपैयाँ क्षतिपूर्ति दिएको थियो । घटनामा चौधरीको घरलगायत भौतिक संरचनामा क्षति पुगेको थियो ।स्थानीयवासीले पहाडी र थारू समुदायबीच वैवाहिक सम्बन्ध रहँदै आएकाले सद्भावको डोरी कमजोर हुन दिन नहुनेमा जोड दिएका छन् । उनीहरूको एउटै आग्रह छ, उक्त घटना एउटा दु:खद इतिहासमा रहोस् र अभियुक्तका मुद्दा चाँडो किनारा लागोस् । नागरिक समाज टीकापुरका सचिव एकिन्द्र तिमिल्सिनाले सांसद चौधरीलाई शपथ गराएर समस्या समाधान नहुने बताए । टीकापुर घटनाको मुद्दा किनारा नलगाएसम्म शपथको खासै अर्थ हुन्न, शपथले केही आशावादी हुने ठाउँचाहिँ देखायो, उनको भनाइ छ ।समूहकी सदस्य निर्मला कडायतले चौधरीलाई शपथ गराउनु मतको कदर भएको बताइन् । अब उनको मुद्दा चाँडै किनारा लगाउनुपर्छ, उनले भनिन् । थारू कल्याणकारिणी सभा कैलालीका क्षेत्रीय अध्यक्ष लौटन चौधरीले सरकारले बल्ल यस क्षेत्रको जनमतलाई कदर गरेको धारणा राखे । उनले टीकापुर घटनाका मुद्दामा आरोपित सबैलाई तत्काल रिहा गर्नुपर्ने बताए । संविधान मस्यौदालाई अन्तिम रूप दिँदै गर्दा सुदूरपश्चिममा थरुहट प्रदेश र अखण्ड सुदूरपश्चिमको मागसहित छुट्टाछुट्टै आन्दोलन चर्किएको थियो । २०७२ भदौ ७ गते थरुहट आन्दोलनकारी सरकारले जारी गरेको निषेधाज्ञा तोडेर टीकापुर नगरपालिका कार्यालयतिर अघि बढे । उनीहरू टीकापुरको पश्चिम, उत्तर र दक्षिणबाट आउँदै थिए । प्रदर्शनकारी र प्रहरीबीच पशु हाटबजार र दुर्गौली बजारमा भिडन्त भयो । टीकापुरको उत्तरतर्फबाट आइरहेको प्रदर्शनकारीको भीडलाई प्रहरीले शिव मन्दिर नजिकबाट अघि बढ्न दिएन । पश्चिमतिरबाट आएका प्रदर्शनकारी र प्रहरीबीच झडप हँुदा एसएसपी लक्ष्मण न्यौपानेसहित ६ सुरक्षाकर्मी र २ वर्षीय बालक टेकेन्द्र साउदको मृत्यु भएको थियो ।"
जंगलका ती दिनहरू,"(दाङ)बास बस्न जंगलभित्र ओढार खोज्दै हिँड्नुपथ्र्यो । गाउँमा पस्यो, भिक्षा माग्यो, अनि फेरि जंगलमै फर्केर खायो । आफ्नै भाषा, चलचलन र जीवनशैली थियो । तर अहिले जीवन विल्कुलै फरक छ । ८१ वर्षीया ज्ञानीमैया कुसुन्डा जंगलका ती दिन सम्झन्छिन्, गाउँसहरमा बस्ने, घरबास बनाउने, सम्पत्ति कमाउनेजस्ता कुरा चित्तमा पनि आउँथेन । त्यतिबेला बाआमा थिए, समूहमा अरू धेरै हुन्थे । छुट्टै संसार हुन्थ्यो, उनले ती दिन सम्झिइन्, हामीलाई सबैले वनका राजा मान्थे । हामी पनि आफूलाई ठूलै ठान्थ्यौं । सिकार खेल्ने, गिठा भ्याकुर खाने काम हुन्थे । जुन अहिले फिरन्ते राउटेले गरिरहेका छन् । जंगलमै लडेर धेरैले ज्यान गुमाए, कतिको बिरामी भएर मृत्यु भयो । विस्तारै संख्या घट्दै गयो । फिरन्ते कुसुन्डा जाति जीवन बचाउनकै लागि गाउँ पस्यो । त्यसरी गाउँ पस्नेमध्येकी एक थिइन् ज्ञानीमैया ।राउटेले जंगल कुसुन्डाकै हो भन्ने ठानेर हाम्रो डर मान्थे, हामीलाई देख्दा भाग्थे, उनले भनिन् । उनका अनुसार जंगलमा बस्दा कुसुन्डा राजा थिए भने राउटे रैती । राजाले रैतीबाट कर लिने भएकाले जंगल बसेबापत केही दिनुपर्छ भनेर राउटेहरू कुसुन्डा देख्दा भाग्थे । त्यतिबेलाका रैती राउटे अहिलेसम्म पनि गाउँ पस्न मानिरहेका छैनन्, उनले भनिन्, राजा भएका हामी कुसुन्डाको जंगल बसाइ नै हरायो ।जंगलमा हुँदा ज्ञानीमैयाका बुबा र काकाहरू मृगका चाल सुन्दै सिकार गर्थे । साना बालबच्चा र महिला ओढारमै सिकार पर्खन्थे । बेलुकापख इंगिन चिर्ते अर्थात् रात पर्यो जाउँ भन्दै बुवाहरू सिकार लिएर आउनुहुन्थ्यो, उनले सुनाइन्, समूह भएर वनमा तरुल खन्ने, धनुकाँड बोकेर सिकार खेल्ने र गाउँबाट सिदा उठाएर खाने चलन थियो ।ज्ञानीमैयाका शब्दमा, जंगलमा घुम्नेबस्ने वातावरण नभएपछि र अग्रजहरूको मृत्यु भएपछि पछिल्लो पिँढी त्यत्तिकै हराएको हो । दाउरापानी नजिक हुने, सिकार गर्न पाइने, खेतीपाती गर्नु नपर्ने र एकान्तमा बस्न पाउने भएकाले जंगली जीवन रमाइलो थियो, उनले भनिन्, तर विस्तारै समूहमा हिँड्नका लागि चाहिने संख्या घट्दै गएकाले जंगल छोड्नुपर्यो । जंगलमा थोरै संख्यामा बसेर बाँच्न सकिन्नँ ।ज्ञानीमैयाको मामाघर रोल्पाको जुर मसिना हो । उनकी आमा गोकुली पुन गाउँमै बस्थिन् । जंगलमा बस्ने कुसुन्डा बलबहादुर सेन ठकुरीले गोकुलीलाई फकाएर अर्घाखाँचीको बल्कोटस्थित जंगलमा पुर्याए । गाउँकी युवती कुसुन्डासँग भागेपछि गाउँमा खैलाबैला मच्चियो । धेरैले गाली गरे, घरपरिवारले सन्तानका रूपमा स्विकार्न सकेनन् ।भागी बिहे भएको १९ वर्षसम्म गोकुली गाउँ फर्किनन् । जब दाङको हर्नोकस्थित जंगलमा पतिको मृत्यु भयो, त्यसपछि सिकार खेल्न र खानाको जोहो गर्न गाह्रो भयो । दुई छोरा र तीन छोरी लिएर उनी माइतीमा फर्किन् । आमालाई गाउँ फर्कन निकै गाह्रो भइरहेको थियो, माइतीमा पस्न पाइने हो कि होइन भन्ने चिन्ता थियो, ज्ञानीमैयाले सुनाइन्, छोराछोरीसमेत भएकाले सोचेजस्तो समस्या भएन, हामीले गाउँमा बस्न पायौं । माइतीमा बस्दाबस्दै गोकुलीका छोराछोरीको पनि बिहे भयो । तर समयक्रममा अरू सबैको मृत्यु भयो र एक्ली बचिन् माइली छोरी ज्ञानीमैया । उनले लमही नगरपालिका६ कुलमोडका काले राना मगरसँग बिहे गरिन् । यी दम्पतीका एक छोरा, दुई छोरी, आठ नाति र पाँच नातिनी छन् । काले रानाको २०२९ सालमा मृत्यु भएपछि उनले लमहीकै मानबहादुर पुनसँग दोस्रो बिहे गरिन् । त्यसपछि एक छोरी जन्माइन् । तर वैवाहिक सम्बन्ध राम्रो हुन नसकेपछि २०६८ मंसिर २७ गते सम्बन्ध बिच्छेद गरिन् । अहिले जेठा श्रीमान्तर्फका छोरा प्रेमसँग बसिरहेकी छन् । यी वृद्धा जंगलबाट गाउँको यात्रा गरेर बचेकी एक्ली अगुवा कुसुन्डा हुन् । उनले बाआमाको साथमा जंगली जीवन बिताउँदा कुसुन्डा भाषा बोलिन् । त्यही भाषाका साथ बाल्यकाल बिताइन् । ९ वर्षको उमेरमा जंगलबाट फर्कंदासम्म जानेको कुसुन्डा भाषा अहिलेसम्म कत्ति बिर्सेकी छैनन् । कुसुन्डा भाषा बोल्न सक्ने र बुझ्ने उनीबाहेक नाताले बहिनी पर्ने ४३ वर्षीया कमला मात्रै छिन् । बाल्यकाल जंगलमै बित्यो, कुसुन्डा भाषा बोलेरै हुर्किएँ, उनले भनिन्, आमा हुँदासम्म आमासँग कुरा गरें, अहिले कुरा गर्ने एक कमला मात्रै छिन् । उनीसँग भाषा बोल्न सक्ने कमला कान्छा बुवाकी छोरी हुन् । कमला पनि भाइ र दिदीको मृत्युपछि बिहे गरेर भारत पसेकी थिइन् । फर्केपछि भने दुई वर्षयता ज्ञानीमैयासँगै बस्दै आएकी छन् । ज्ञानीमैयालाई आफ्नो जातिको भाषा बचाउन पाए हुन्थ्यो भन्ने लाग्छ । हाम्रो जंगली जीवन त सकियो, अब फेरि त्यस्तो अवस्था नआउला, उनले भनिन्, तर पनि भाषा बचे इतिहास त बाँच्थ्यो । उनी आफ्नो जातिको पहिचान दिने कुसुन्डा भाषाको संरक्षण गर्न लागेपरेकी छन् । बुढेसकालमा आराम गर्नुको साटो भाषाको प्रचार गर्दै शिक्षिकाका रूपमा क्रियाशील छिन् । घरमा आउने जोकोहीलाई आफ्नै भाषामा भन्छिन्, सजाक अर्थात् नमस्ते । कुसुन्डा भाषामा घरलाई उइ, मान्छेलाई नु, टाउकोलाई इपी, दाँतलाई उ भन्छन् । उनी यस्ता अनेक शब्द सुनाएर सबैलाई छक्क पार्छिन् ।अहिले लमहीमा कुसुन्डा भाषाको औपचारिक कक्षा सुरु भएकाले त्यहीं व्यस्त भएकी छन् । कक्षामा आएका बालबालिका र वयस्कलाई सिकाउँछिन् । जंगलमा हामीसँग हिँडेका कुसुन्डाहरू छैनन्, हाम्रा सन्तानले त्यो भाषा सिक्न मन गर्दैनन्, उनले भनिन्, हामीपछि भाषा कसले बचाइदेला ? कुसुन्डा भाषाका विषयमा अध्ययन गर्नेहरू उनको घरमा महिनौंसम्म बसेर काम गरेका छन् । उनले पूरै समय दिएर सिकाएकी छन् । मेरो भाषा सिक्न आउँदा साह्रै खुसी लाग्छ, उनले भनिन्, भाषा सिक्ने मानिसहरू धेरै आए, तर सिकेर केके गरे थाहा छैन ।"
विपन्नलाई ५ लाखसम्म उपचार खर्च,भक्तपुर (कास) सत्तारूढ नेकपाका अध्यक्ष पुष्पकमल दाहालले विपन्नको उपचारका लागि सरकारले दिँदै आएको एक लाख सहयोग रकम वृद्धि गरी ५ लाख रुपैयाँ पुर्याउने बताएका छन् । भक्तपुरमा शुक्रबार नेपाल अर्बुद रोग निवारण संस्थाको २८औं सभा उद्घाटन गर्दै उनले अब कसैले पनि उपचार खर्च अभावमा ज्यान गुमाउने अवस्था नआउने दाबीसमेत गरे । सरकारले विपन्नलाई दिइने उपचार खर्च कहिले बढाउँदै छ भन्नेचाहिँ उनले खुलाएनन् । सरकारले अस्पतालमा अर्बुद रोग उपचारका लागि आवश्यक अत्याधुनिक उपकरण उपलब्ध गराउने दाहालले बताए । उनले उपकरण ल्याउन भइरहेको प्राविधिक जटिलता अन्त्य गर्न सरकारले आवश्यक कदम चालिरहेको जानकारी दिए । उनले अर्बुद रोग न्यूनीकरणका लागि जनचेतना अभियान प्रभावकारी बनाउन आग्रह गरे ।
सामूहिक नेतृत्वतिर कांग्रेस,"कुरा लोकतन्त्रको, जोडघटाउ महाधिवेशनकोदेउवानिकट सदस्यले महाधिवेशनबाट सबै पदाधिकारी निर्वाचित गर्ने नयाँ प्रावधानले सभापतिको हातखुट्टा बाँध्ने काम गरेको निष्कर्ष निकालेका छन् । वरिष्ठ नेता रामचन्द्र पौडेल र पूर्वमहामन्त्री कृष्णप्रसाद सिटौला समूहका नेता भने सामूहिक नेतृत्वको विकास र आन्तरिक लोकतन्त्रको अभ्यास अझ मजबुत भएको बताउने गरेका छन् । पौडेलनिकट केन्द्रीय सदस्य नवीन्द्रराज जोशी पार्टीभित्र सामूहिक नेतृत्वको विकास र आन्तरिक लोकतन्त्रको अभ्यासलाई अझै धारिलो बनाउने काम विधान संशोधनले गरेको बताउँछन् । योग्य र क्षमता भएका पार्टी नेता तथा कार्यकर्तालाई ठाउँ दिँदै गएको भए यो अवस्था आउन्नथ्यो भन्ने धारणा जोशीको छ । सभापति सबैको साझा हुनुपर्छ, सबैलाई मिलाएर अघि बढ्ने भावना हुँदा पदाधिकारी सिधै निर्वाचन भएर आउँदा समस्या पर्दैन, उनको तर्क छ । देउवापक्षीय केन्द्रीय सदस्य सुरेन्द्र पाण्डे भने सभापति आफैंले मनोनयन गरेका केन्द्रीय सदस्यले असहयोग गरिरहेको सन्दर्भमा सबै पदाधिकारी निर्वाचित गर्दा सभापतिलाई काम गर्न अप्ठ्यारो पर्ने तर्क गर्छन् । म त निर्वाचित भएर आएको भन्ने गर्व र अहम् पदाधिकारीमा देखियो भने पार्टी सञ्चालनमा अप्ठ्यारो पर्ने देखिन्छ, उनले भने, त्यस्तो मानसिकता नलिई सामूहिक नेतृत्वको भावनाबाट काम भए राम्रो पनि गर्न सक्छ । देउवानिकट अर्का केन्द्रीय श्याम घिमिरे निर्वाचितको संख्या बढदैमा नेतृत्व कमजोर नहुने ठान्छन् । मनोनीत व्यवस्था राखे पनि ल्याउनैपर्ने मान्छे नल्याई सभापतिलाई सुख हुन्न, त्यस्तो अवस्थामा उनीहरूले सहयोग गर्छन् भन्ने छैन, उनले भने, सबैलाई मिलाएर लैजाने भावना राख्ने हो भने सबै पदाधिकारी निर्वाचित गर्ने व्यवस्थाले असर गर्दैन । पदाधिकारी निर्वाचित गर्ने पद्धतिलाई लिएर दुवै पक्षका आआफ्ना तर्क भए पनि यसभित्रको अन्तर्य १४ औं महाधिवेशनमा कसले पार्टी नेतृत्व लिने भन्ने हो । विधान संशोधनले सभापति देउवालाई भन्दा बढी लाभ संस्थापन इतरपक्षमा रहेका नेतालाई भएको छ । यसमा विभिन्न गुटउपगुटको व्यवस्थापन चुनौतीपूर्ण छ ।१४ औं महाधिवेशनमा देउवाका लागि पदाधिकारी नथप्नु बढी हितकर थियो । त्यसैले उनी अन्तिमसम्म त्यसैको प्रयासमा थिए । पदाधिकारी नबढ्दा संस्थापन इतरपक्षमा नेतृत्वका आकांक्षीबीच हुने कलहको फाइदा लिन सकिने दाउमा देउवा थिए । वरिष्ठ नेता पौडेलले आफ्नै समूहमा नेतृत्वका धेरै आकांक्षीको व्यवस्थापन गर्न पदाधिकारी संख्या बढाउनै पर्ने अडान लिएका हुन् । पूर्वमहामन्त्री सिटौला पनि यसैमा जोडिए । नेतृत्वमा दौडाहामा लागेका दोस्रो तहका नेताहरूको स्वार्थ कारक बन्न पुग्यो । नेतृत्व लिन नपाए पनि सिधै पदाधिकारीमा प्रतिस्पर्धा गर्न पाइएला भन्ने उद्देश्यबाट उनीहरू पदाधिकारीको संख्या बढाउने र निर्वाचन पद्धतिमा जानुपर्ने अडानमा रहे ।सिधै निर्वाचनमा जाँदा संस्थापनभन्दा इतर पक्षकै नेता निर्वाचित हुने अनुमान उनीहरूमा थियो । धेरै जिल्लामा अझै पनि कांग्रेस र तत्कालीन कांग्रेस (प्रजातान्त्रिक) बीचको द्वन्द्व मेटिएको छैन । संगठनका हिसाबले पनि पुरानो संस्थापन अर्थात् अहिलेको संस्थापन इतरपक्ष बलियो देखिन्छ । सभापति जित्दैमा तल नजितिने रहेछ भन्ने उदाहरण १३ औं महाधिवेशनले प्रकट गरेको छ । १३ औं महाधिवेशनमा सभापति देउवा निर्वाचित बन्दा महामन्त्री र कोषाध्यक्ष इतरपक्षले जितेको थियो । त्यसैले पनि सभापतिको मनोयन अधिकार कटौती गर्ने अडानमा संस्थापन इतरपक्ष अडिग देखियो । विधानको संघर्ष महासमिति बैठकपछि सकिए पनि आन्तरिक नेतृत्वको संघर्ष भने सुरु हुने क्रममा छ । सभापति देउवाको कार्यकाल २०७६ चैतबाट सकिँदै छ । संस्थापन इतरपक्षले अर्को फागुन ७ मा महाधिवेशनको औपचारिक प्रस्ताव ल्याएको छ । देउवा पार्टीका विभाग, समिति र विधान संशोधनपछि थपिएका नयाँ संरचनामा आफूअनुकूल तदर्थ समिति बनाएर मात्रै महाधिवेशन गर्ने मनस्थितिमा छन् । त्यसका लागि विधानअनुसार देउवा एक वर्ष कार्यकाल बढाउने पक्षमा देखिन्छन् ।"
नेकपाका संगठन अझै बनेनन्,"काठमाडौं पार्टी एकता भएको झन्डै आठ महिना बितिसक्दा पनि नेकपाको पूर्ण सांगठनिक आकार तयार भएको छैन । झन्डै १५ दिन लामो स्थायी समिति बैठक भर्खरै सकियो । त्यसमा पार्टीको संगठन आकार तयार गर्नेभन्दा नेताका कार्यशैली र सरकारको कामकारबाहीबारे बढी बहस र विवाद भयो । अहिले नेकपाले केन्द्रदेखि प्रदेश र अधिकांश स्थानीय तहको नेतृत्व गरिरहेको छ । पार्टीको संगठन भने तदर्थ शैलीमा चलिरहेको छ ।तत्कालीन एमाले र माओवादी केन्द्रकै संगठनहरूले नै काम गरिरहेका छन् । स्थायी समितिमा अध्यक्षद्वयले पेस गरेको प्रतिवेदनमा पनि तल्लो तहसम्म एकताको ठोस प्रस्ताव आएन । बैठकबाट एउटा कार्यदल बनाइएको छ । उक्त कार्यदलले रिपोर्ट दिएपछि मात्र बल्ल तल्लो तहसम्मको एकीकरणको काम अघि बढ्ने छ । तल्लो तहको एकतासम्बन्धी मापदण्ड, विधानमा नमिलेका विषयबारे अध्ययन भइरहेको छ, कार्यदल सदस्य वेदुराम भुसालले भने, चाँडै हामी प्रतिवेदन दिन्छांै । त्यस आधारमा पार्टीमा छलफलपछि निर्णय हुनेछ । जेठमा एकीकरण भए पनि नेकपामा हालसम्म केन्द्रीय सचिवालय, केन्द्रीय समिति, स्थायी समिति र प्रदेश समिति मात्र बनेका छन् । पोलिटब्युरोसमेत बन्न सकेको छैन । केन्द्रीय विभागहरू बनेका छैनन् । नेताहरूको काम र जिम्मेवारी बाँडफाँट पनि भएको छैन । जिल्ला र त्योभन्दा तल्लोस्तरका कमिटी बनेका छैनन् । दुवै पार्टीका झन्डै दुई दर्जन भ्रातृ संगठन छन् । ती संगठन पनि तदर्थ शैलीमा चलेका छन् । दुवै पार्टी कमिटीहरू मिलेर काम गर्छन् । एकीकृत संगठन बनेको छैन ।पुस र माघभित्र सबै काम सकेर फागुन र चैतमा देशव्यापी अभियान सञ्चालन गर्ने नेकपाको तयारी छ । अहिलेसम्म प्यारालाइज जस्तो बनेको संगठनलाई चलायमान गराउन मुलुकभर एकता सन्देश दिने खालको अभियान चलाउन लागेको हो । यससम्बन्धी प्रस्ताव स्थायी समितिमा आइसकेको छ । कार्यदलले प्रतिवेदन बुझाएपछि त्यसमाथि सचिवालयमा छलफल हुनेछ । स्थायी समितिले त्यसपछि छलफल गरी अभियानको अन्तिम टुंगो गर्ने नेताहरूले बताएका छन् ।पार्टीका सबै संगठन मिलाउन यसअघि पटकपटक प्रयास भए । तर संगठनभित्र कुन पक्ष र कुन नेताका को पार्ने भन्ने आन्तरिक किचलो निम्तियो । प्रदेशका इञ्चार्जहरू बनाउँदा वरिष्ठ नेता माधव नेपालले असहमति पत्र नै पेस गरे । नेपाल पक्षले एउटा समूहलाई समाप्तै पार्ने ढंगले कमिटीहरू बनाउन खोजिएका भन्दै रोष प्रकट गरेपछि तल्लो तहको एकीकरणका लागि थप मापदण्ड बनाउनेतर्फ पार्टी लाग्यो । त्यसले गर्दा तल्लो तहको संगठन निर्माणको काम अल्झँदै गयो । अहिले स्थायी समितिले नै विशेष मापदण्ड बनाउने निष्कर्ष निकालेपछि विवादरहित ढंगले एकता प्रक्रिया अघि बढ्ने सम्भावना छ । मापदण्ड बनाउने कार्यदलमा अध्यक्षद्वय केपी ओली र पुष्पकमल दाहाल, वरिष्ठ नेता माधव नेपालनिकट व्यक्तिहरू मिलाएर राखिएको छ ।"
बम्जन आश्रममा प्रहरी टोली,"हेटौंडाका दुई बेपत्ता बम्जनको आश्रमबाट आफन्त बेपत्ता भएको भन्दै १० दिनअघि दुई परिवारले हेटौंडा प्रहरीमा जाहेरी दिएका थिए । जाहेरीअनुसार आनी र सहयोगी बन्न गएका उनीहरू चार वर्षदेखि हराइरहेका छन् । बाराको हलखोरियाबाट तपस्या थालेका बम्जनको सर्लाही, लमजुङ र सिन्धुलीमा पनि आश्रम रहेको प्रहरीले जनाएको छ । हेटौंडा उपमहानगर १६ की फूलमाया रुम्बा २०७१ सालदेखि बेपत्ता रहेको भाइ विजयले जाहेरीमा उल्लेख गरेका छन् । फूलमाया आनी बन्न २०६८ सालमा हलखोरिया गएकी थिइन् । बम्जन त्यति बेला त्यहीँ थिए । उनी तपस्या गर्न सिन्धुपाल्चोक पनि आइरहन्थे । २०७१ सम्म सम्पर्कमै रहेकी फूलमाया अचानक बेपत्ता भएको विजयले बताए । २०७२ को भूकम्पपछि बुबाआमा सिन्धुपाल्चोकस्थित तपस्यास्थलमा पुग्नुभयो तर दिदीलाई भेट्न पाउनुभएन, उनले भने, खोजी गरिरहेकै छौं । सञ्चलाल पनि मकवानपुरकै पदमपोखरीका हुन् । २०७० मा बम्जनसँग हिँडेका उनको परिवारसँग अन्तिम पटक २०७१ चैत १५ गते फोनमार्फत संवाद भएको थियो ।"
चार किलो सुनसहित तीन पक्राउ,"धादिङ (कास) रसुवा हुँदै भारततर्फ लैजान लागेको चार किलो सुनसहित गजुरीबाट तीन जनालाई प्रहरीले पक्राउ गरेको छ । गजुरी१ स्थित सिद्धेश्वर महादेव मन्दिरनजिक बिहीबार राति उनीहरूलाई पक्राउ गरिएको हो । प्रहरीले दुईवटा मोटरसाइकलमा आएका चारमध्ये तीन जनालाई पक्राउ गरेको छ । एकजना भागेका छन् । पक्राउ पर्नेमा रसुवाको उत्तरगया गाउँपालिका२ का २७ वर्षीय सन्जित वाइबा, नुवाकोट५ का २२ वर्षीय सुरेन्द्र तामाङ र सोही गाउँका २४ वर्षीय विकास तामाङ छन् । प्रहरीले सुनसहित उनीहरू चढेको बा८७प ७७३१ र प्रदेश ३०२००३ प २५४० नम्बरको पल्सर मोटरसाइकलसमेत नियन्त्रणमा लिएको जिल्ला प्रहरी प्रमुख डम्बरबहादुर विकले बताए । उनीहरूलाई थप अनुसन्धानका लागि काठमाडौंस्थित राजस्व अनुसन्धान कार्यालय पठाइने प्रहरीले जनाएको छ ।"
राष्ट्रिय सभाबाट पनि समायोजन अध्यादेश स्वीकृत,काठमाडौं (कास) प्रतिनिधिसभाबाट यसअघि नै स्वीकृत भइसकेको कर्मचारी समायोजन अध्यादेश २०७५ शुक्रबार राष्ट्रिय सभाबाट पनि स्वीकृत भएको छ । प्रमुख प्रतिपक्षी कांग्रेसले विपक्षमा मतदान गरे पनि बहुमतबाट अध्यादेश स्वीकृत भएको हो । सामान्य प्रशासनमन्त्री लालबाबु पण्डितले अध्यादेश स्वीकृतिको प्रस्ताव बैठकमा पेस गरेका थिए । उनले कुनै पनि राष्ट्रसेवकको वृत्ति विकासको ढोका बन्द नगरिने प्रतिबद्धता जनाए । कर्मचारीहरूको आधिकारिक ट्रेड युनियनसँग पनि समायोजन अध्यादेशबारे सहमति भइसकेको दाबी गर्दै उनले अध्यादेशको प्रतिस्थापन विधेयकबाट धेरै विषय समाधान हुने बताए ।
चिकित्सक समायोजनमा नजाने,काठमाडौं (कास) सरकारी चिकित्सक संघ कर्मचारी समायोजन प्रक्रियामा सामेल नहुने भएको छ । संघले शुक्रबार विज्ञप्ति जारी गरी सरकारी चिकित्सकले समायोजन फाराम नभर्ने जनाएको छ । संघले समायोजन अध्यादेशबाट चिकित्सक र प्राविधिकको वृत्ति विकास अवरुद्ध हुने भन्दै चरणबद्ध विरोध कार्यक्रम सुरु गरेको छ । संघको भेलाले समायोजन प्रक्रियामा सहभागी नहुने निर्णय गरेको हो । संघले समायोजनबारे सरकारसँग वार्ता गर्न सरकारी चिकित्सक संघर्ष तथा वार्ता समिति समेत गठन गरेको छ । सरकारी चिकित्सकले अध्यादेश परिमार्जनको माग राखी स्वास्थ्य मन्त्रालयमा आइतबार बिहान घेराउ तथा धर्ना बस्ने निर्णय गरेका छन् ।
प्रधानसेनापति थापा भारत जाँदै,"काठमाडौं (कास) प्रधानसेनापति पूर्णचन्द्र थापा आगामी शुक्रबार भारतको औपचारिक भ्रमणमा जाने भएका छन् । भारतका सेनाध्यक्ष विपिन रावतको निमन्त्रणामा उनी पहिलो पटक भारत भ्रमणमा जान लागेका हुन् ।भारतीय राष्ट्रपति रामनाथ कोविन्दले प्रधानसेनापति थापालाई भारतीय सेनाको मानार्थ महारथीको दज्र्यानी चिह्न प्रदान गर्नेछन् । नेपाल र भारतबीच एकअर्काे मुलुकका प्रधानसेनापतिलाई मानार्थ महारथीको दज्र्यानी दिने प्रचलन छ । प्रधानसेनापति थापाले भारतीय समकक्षी रावत, भारतका रक्षामन्त्री र सुरक्षा सल्लाहकारसित भेटवार्ता गर्ने कार्यक्रम छ । थापा माघ २ मा स्वदेश फर्कने छन् ।"
हिमपातपछि पर्यटक घुइँचो,"दोलखा (कास) हिमपातको पूर्वानुमानपछि दोलखाको होटलहरूमा पर्यटकले भरिएका छन् ।मौसम पूर्वानुमानमा दोलखाको उच्च पहाडी इलाकामा शुक्रबार, शनिबार र आइतबारसम्म हिमपात हुने जनाइएको छ । हिउँ हेर्न र खेल्न भनेर देशविदेशका पर्यटक धार्मिक तथा पर्यटकीय क्षेत्र कालिञ्चोकमा ओइरिएका छन् ।हिमपातको पूर्वानुमानपछि कालिञ्चोकमा स्नो वोडिङ फाउन्डेसन नेपाल र स्की गाइड नेपाल ट्रेक्स एन्ड एक्सिपिडसनले नेपाल स्की फेस्टिबल इन कालिन्चोक २०१९ को आयोजना गरेको छ । उक्त एड्भेन्चरको समन्वय जात्रा नेपालले गरिरहेको छ । स्नो बोडिङका अध्यक्ष उत्सव पाठकका अनुसार उक्त महोत्सवमा जर्मनी, अस्ट्रिया, क्यानडा र यूएसएबाट स्की खेल्न आइसकेको बताए ।यो मौसमभरिमा कालिञ्चोकमा मात्रै १० हजारले स्की खेल्ने अनुमान गरिएको उनले बताए । दोलखाको उच्च भेगमा शुक्रबार, शनिबार र आइतबारसम्म हिमपात हुने मौसम पूर्वानुमानले जनाएको छ । त्यसैको प्रतीक्षा गर्दै ओइरिएका पर्यटकले काञ्चिोकको होटल शुक्रबारदेखि भरिएको छ ।सदरमुकाम चरिकोटमा पनि पर्यटकहरू खचाखच छ । चरिकोटमा बढीजसो युवायुवती उमेरका पर्यटकहरू देखिएको छ । चरिकोटमा तापक्रम घट्दै गएपछि जनजीवन कष्टकर हुदै गएको छ ।"
सल्लाघारी चौरमा पर्खाल,भक्तपुर (रासस) भक्तपुर नगरपालिका१ सल्लाघारीमा नेपाल ट्रस्टको नाममा रहेको १०८ रोपनी जग्गामा भक्तपुर नगरपालिकाले पर्खाल निर्माण सुरु गरेको छ ।प्रतिनिधिसभा सदस्य एवं नेपाल मजदुर किसान पार्टीका केन्द्रीय सचिव प्रेम सुवालले पर्खाल निर्माणको शुक्रबार शिलान्यास गरे । उक्त जग्गाको संरक्षण र सदुपयोग गर्ने उद्देश्यले नगरपालिकाको ९८ लाख रुपैयाँ लागतमा वरिपरि पर्खाल निर्माण सुरु गरिएको हो ।शिलान्यासपछि कार्यक्रममा सांसद सुवालले नेपाल ट्रस्टको ऐनमा शिक्षा र स्वास्थ्यको क्षेत्रमा जग्गा उपयोग गर्न मिल्ने व्यवस्था रहेको उल्लेख गर्दै उक्त जग्गामा ख्वप: विश्वविद्यालय निर्माण गरिनुपर्ने बताए ।कार्यक्रममा नगरपालिकाका प्रमुख सुनील प्रजापतीले १०८ रोपनी दुई आना एक पैसा क्षेत्रफल रहेको जग्गा अतिक्रमणको चपेटामा पर्ने भएपछि संरक्षण गर्न पर्खाल निर्माण गर्न लागिएको जानकारी गराए । उक्त जग्गामा ख्वप: विश्वविद्यालय र मेडिकल कलेज निर्माण गर्न सरकारसग माग गरिएको जानकारी दिए ।
सो क्युकोसिन करातेमा जोशी,"हेटौंडा (कास) सो क्युकोसिन कराते संघ मकवानपुको अध्यक्षमा सुन्दरकुमार जोशी निर्वाचित भएका छन् । हेटौंडामा शुक्रबार भएको भेलाले जोशीको अध्यक्षतामा ११ सदस्य जिल्ला समिति गठन गरेको छ । समितिको उपाध्यक्षद्वय राजन दाहाल, विनोदमान श्रेष्ठ, सचिव राजेन्द्र पोखरेल, कोषाध्यक्ष मनोज ढोडरी रहेका छन् । समिति सदस्यमा रामचन्द्र श्रेष्ठ, कमल घले, रुपा बिडारी, धनबहादुर तामाङ, अशोक लामा र शंकरसिंह ब्लोन रहेका छन् । नवनिर्वाचित समितिको घोषणा मकवानपुर जिल्ला खेलकुद विकास समितिका अध्यक्ष माधव तिमल्सिना र संघका केन्द्रीय अध्यक्ष राजकुमार श्रेष्ठले गरेका थिए ।"
"कोठा छैन, आलोपालो पढ्दै","विद्यार्थीलाई न्यानो कपडाहेटौंडा बजारबाट २ घण्टाको यात्रामा पुगिने हेटौंडा१९ लेकपानीको जीवनज्योति आधारभूत विद्यालयमा अध्ययन गर्ने बालबालिकालाई जाडोमा लगाउने स्विटर, टोपी र सुरुवाल उपलब्ध गराइएको छ । हेटौंडा८ का गजेन्द्र अधिकारी दम्पतीले ४० थान न्यानो पोसाक वितरण गरेका हुन् । विद्यालयमा लेकपानी, कालीटार र आरनचौरका बालबालिका अध्ययनका लागि आउने गरेका छन् ।"
नयाँ भवनमा विद्यार्थी,"रसुवा (कास) दुप्चेश्वरी आधारभूत विद्यालयका विद्यार्थीहरू पक्की भवनमा बस्न पाउँदा खुसी छन् ।भूकम्पले विद्यालय भवन भत्केपछि उनीहरू अस्थायी टहरामा पढदै आएका थिए । टहरामा पढदै आएका विद्याथीहरू नयाँ भवनमा बसेर पढ्न पाउँदा उत्साहित भएका छन् । छोराछारीहरू सुरक्षित भवनमा बसेर पढ्न पाउँदा विद्यार्थी मात्र होइन, अभिभावक पनि खुसी छन् । एसिया नेपालले नेपाल कृषि वन प्रतिष्ठानमार्फत नयाँ विद्यालय भवन निर्माण गरेको हो । उक्त संस्थाले नौकुण्ड गाउँपालिकामा ४ वटा विद्यालय भवन निर्माण गरिसकेको छ । दुप्चेश्वरी आधारभूत विद्यालय, आरुखर्क आधारभूत विद्यालय, थाङ्गदोर आधारभूत विद्यालय र नमुना आधारभूत विद्यालय गरी ४ वटा विद्यालयको भवन निर्माण सम्पन्न गरेको संस्थाका परियोजना व्यवस्थापक नवराज आचार्यले बताए । निर्माण सम्पन्न भएको ४ वटा विद्यालयमा २८ वटा कोठा छन् । करिब ५ करोडको लागतमा ४ वटा विद्यालय भवन सम्पन्न भएको हो । संस्थाले विद्यार्थीका लागि डेक्स बेन्च पनि खरिद गरेको छ । विद्यालयमा सोलार बत्ती जडान, सेतोपाटी र शौचालय पनि निर्माण गरिएको आचार्यले बताए । नवनिर्मित भवन विद्यालय व्यवस्थापन समितिलाई हस्तान्तरण गरिसकेको छ ।अहिलेसम्म १ सय १५ वटा भवन निर्माण सम्पन्न भएका छन् । जिल्ला शिक्षा तथा समन्वय इकाई, जिल्ला आयोजना कार्यान्वयन इकाई र विभिन्न गैरसरकारी संस्था तथा व्यक्तिको सहयोगमा ४ सय ८७ वटा कक्षाकोठा निर्माण सम्पन्न भएको जिल्ला आयोजना कार्यान्वयन इकाई रसुवाले बताएको छ । आवश्यकताअनुसार २ कोठादेखि १२ कोठासम्मका भूकम्पप्रतिरोधी भवन निर्माण भएका छन् । भूकम्पले जिल्लामा रहेका ९७ वटा सामुदायिक विद्यालयको ६ सय ८९ वटा कक्षाकोठा पूर्णरूपमा क्षति पुर्याएको थियो । अहिले १९ वटा सामुदायिक विद्यालयको भवन निर्माण भइरहेको छ ।"
टावरको जग खन्न स्थानीयद्वारा अवरोध,"नुवाकोट (कास) त्रिशूलीकाठमाडौं २२० केभी प्रसारण लाइनको किस्पाङ ५ पैरेबेसीमा रहेको टावरको जग खन्न स्थानीयले अवरोध गरेका छन् । ६ एन नम्बरको टावरको जग खन्न नदिएपछि प्रसारण लाइन विस्तारमा असर पुग्ने त्रिशूली ३ ए आयोजनाले जनाएको छ । जग निर्माण गर्न दिएको छैन, आयोजनाका एक कर्मचारीले भने,सबै ठाउमा काम भैसक्यो । एउटा टावरले गर्दा तोकिएको समयमा काम नसकिएने भो । उक्त टावर रहने जग्गाधनीले मुआब्जा नबुझेर जग खन्न नदिएको आरोप आयोजनाको छ । २२० केभीको डबल सर्किट प्रसारण लाइनमा १ सय ४० वटा टावर छन् । १ सय ३० वटा प्रसारण लाइनको टावर ठडिसकेको छ । ९ वटा जग (फाउन्डेसन) खनिसकेको छ । एउटा मात्र टावरमा अवरोध रहेको आयोजनाले जनाएको छ । अवरोध हुँदा काम अघि बढ्न सकेको छैन, आयोजना प्रमुख फणिन्द्रराज जोशीले भने ।सरकारले चिनियाँ ठेकेदार कम्पनी चाइना इन्टरनेसनल वाटर एन्ड इलेक्ट्रिक कर्पोरेसन (सीडब्लूई) लाई यही माघ ३ गते अर्थात् २०१९ जनवरी १७ सम्ममा सबै टावर ठड्याउने गरी काम सम्पन्न गर्न भनेको छ । प्रसारण लाइन निर्माणमा स्थानीयवासीको अवरोध, मुआब्जा निर्धारणमा ढिलाइ र सामुदायिक वनक्षेत्रमा देखिएको समस्या समाधान गर्दै काम अघि बढेको आयोजनाले जनाएको छ । सीडब्लूईले १८ किमि तार टाग्ने काम सम्पन्न गरेको छ । ठेकेदार कम्पनीले लिखु गाउँपालिका ३ पर्ने थानसिङ, सूर्यमतिको पाण्डेगाउँ, ककनीको लामागाउँ र धादिङको धुनेबेसी नगरपालिकाको छत्रेदेउरालीमा तार टाग्ने काम सकिएको छ । पैरेबेसीदेखि काठमाडौं मातातीर्थसम्मको प्रसारण लाइनको दूरी ४५ किमि छ । आयोजनाबाट उत्पादित बिजुली केन्द्रीय प्रसारण लाइनमा जोड्नका लागि विद्युत् प्रसारण लाइन निर्माण कार्यलाई ठेकेदारलाई भनिरहेको आयोजनाले जनाएको छ ।६० मेगावाट क्षमताको माथिल्लो त्रिशूली ३ ए आयोजनाले आगामी २०१९ फेब्रुअरी ९ मा पहिलो युनिटबाट ३० मेगावाट विद्युत् उत्पादन परीक्षण गर्ने जनाएको छ । त्यसअघि त्रिशूलीकाठमाडौं प्रसारण लाइन पूरा गर्नुपर्ने बाध्यता छ । नुवाकोट र रसुवामा उत्पादित नौ सय मेगावाट बिजुली ४५ किमि टाढा रहेको काठमाडांै मातातीर्थमा जोडिएर केन्द्रीय प्रसारणमा जोडिनेछ । मातातीर्थमा १ किमिभन्दा बढी भूमिगत तार बिछ्याइने भएको छ । यही प्रसारण लाइनमार्फत नुवाकोट र रसुवाका निर्माणाधीन रसुवागढी, माथिल्लो सान्जेन, तल्लो सान्जेन, माथिल्लो त्रिशूली१, त्रिशूली ३ बी, मध्यत्रिशूली गंगा, गल्छीत्रिशूलीबाट उत्पादित बिजुली केन्द्रीय प्रसारण लाइनमा जोडिने छन् । ०६८ फागुन १४ गतेदेखि २२० केभी प्रसारण लाइनले जग (फाउन्डेसन ) खन्ने कार्य थालेको थियो ।"
लागूऔषधसहित ९ पक्राउ,"काभ्रे (कास) लागूऔषधको रूपमा प्रयोग हुने औषधिसहित प्रहरीले ९ जनालाई पक्राउ गरेको छ । जिल्लाका विभिन्न स्थानमा नाइट्राजिपाम १ सय ३२ पत्तासहित पक्राउ गरेको हो ।इलाका प्रहरी कार्यालय बनेपाले ७ जना र जिल्ला प्रहरी कार्यालयले २ जना पक्राउ गरी मुद्दा चलाएर थप अनुसन्धान थालेको छ । पुस १३ गते बनेपा प्रहरीले साँगाबाट तनहुँको शुल्कागण्डकी नगरपालिकाका २४ वर्षीय उत्तम कार्की र खोटाङको चिउरीडाँडा बस्ने २५ वर्षको आसिम थापालाई नाइट्राजिपाम ५० पत्तासहित पक्राउ गरेको थियो । १७ गते साँगामा नै २१० चक्की नाइट्राजिपाम रहेको ६ पत्ता लागूऔषधसहित बनेपाका २३ वर्षीय सविन हुमागार्इं, महोत्तरीको लक्ष्मीनियाका ४० वर्षीय लालबाबु मण्डल र सोही स्थानका २४ वर्षीय अजय साह पक्राउ परेका थिए । सोही दिन प्रहरीले मोरङ सुनबर्सी का ३६ वर्षीय देवकुमार राजवंशी र विराटनगरका २३ वर्षीय प्रसिल थापा क्षेत्रीलाई पनि २५ पत्ता लागूऔषधसहित पक्राउ गरेको हो ।"
जनप्रतिनिधिले दिए अल्टिमेटम,"ललितपुर (कास) लामो समयदेखि विवादमा रहेको लेलेनल्लु क्षेत्रका ढुंगा खानी तथा क्रसर व्यवसायीलाई ललितपुरका सांसद, गाउँपालिका अध्यक्ष तथा प्रमुख जिल्ला अधिकारी (सीडीओ), सशस्त्र प्रहरी प्रमुखलगायतले स्थानान्तरणको अल्टिमेटम दिएका छन् । उनीहरूले जिल्ला प्रशासन कार्यालय मानभवनमा शुक्रबार बसेको सर्वदलीय बैठकमा व्यवसायीलाई गोदावरी नगरपालिका ५ र ६, कोन्ज्योसोम गाउँपालिका ४ मा मापदण्डविपरीत र बिनानवीकरण सञ्चालित अवैध खानी तथा क्रसर उद्योग स्थानान्तरण गर्न सम्भावित ठाउँ खोज्न भनेका हुन् ।जिल्ला समन्वय समिति ललितपुर प्रमुख अम्बरबहादुर खड्काको संयोजकत्वमा बसेको बैठकले खानी अनुगमन उपसमितिको प्रतिवेदनका आधारमा लेलेनल्लु क्षेत्रका अवैध खानी तथा क्रसर उद्योग बन्द गर्न स्थानीय तहलाई निर्देशन दिएको थियो । समितिले दिएको निर्देशन पालना नगर्ने गाउँपालिका, नगरपालिका वा उत्खनन र निकासीकर्तालाई ३ दिनभित्र निर्देशन पालना नगरेमा उत्खनन वा निकासीमा रोक लगाउने निर्णय गरेको थियो । त्यसयता अधिकांश खानी तथा क्रसर उद्योग बन्द छन् ।सांसद नवराज सिलवालले उद्यमीलाई उचित तवरले व्यवसाय गर्न दिने उद्देश्यले यस्तो गरिएको बताए । खानी नै बन्द गर्नुपर्छ भन्ने पक्षमा छैनौं । निश्चित महिनाभित्रमा लेलेनल्लु क्षेत्रका खानी अन्यत्र स्थानान्तरण गर्ने वाचा गर्नुस्, उनले खानी व्यवसायीलाई लक्षित गरेर भने, जिम्मेवारी निभाएमा साथ दिन तयार छौं । सांसद लालकुमारी पुनले अव्यवस्थित तरिकाले खानी सञ्चालन तथा टिपरको धूवाँ, धूलोले खानेपानीका रूपमा प्रयोग हुने नल्लु र नख्खु खोला प्रदूषित बनेको बताइन् । खानीको उचित निकास दिन गोदावरी नगरपालिकाका मेयरलाई पटक पटक आग्रह गरेकी थिएँ, उनले भनिन्, कार्यान्वयन नभएपछि बन्द गर्न अग्रसर भएका हौं । उनका अनुसार लेले क्षेत्रमा एउटा बन्द गर्न र अर्को खोल्नुपर्ने पक्षमा छन् । अब हामी कसैको कुरा सुन्दैनौं, उनले भनिन्, जसरी भए पनि मापदण्ड कार्यान्वयनमा ल्याउँछांै । यसअघि २०६८ मा संसद्को प्राकृतिक स्रोतसाधन समितिले पनि खानी बन्द गर्न र नख्खु खोलाको बहाव क्षेत्रको अतिक्रमण संरक्षण गर्न प्रधानमन्त्रीको कार्यालयलाई निर्देशन दिएको थियो । समितिले स्थलगत अध्ययन गरी राष्ट्रिय योजना आयोग, स्थानीय विकास मन्त्रालय, वन तथा भूसंरक्षण, उद्योग र वातावरण मन्त्रालयलाई पनि सुझावका साथै निर्देशन दिएको थियो ।"
चिसो रातमा सडकको सहारा,"(काठमाडौं)लैनचौरस्थित वरिष्ठ नागरिक समाजले सञ्चालन गरेको वृद्धाश्रमको मूलगेटबाट शुक्रबार एक वृद्धा घरी बाहिर, घरी भित्र गरिरहेकी थिइन् । हातमा नयाँ सिरकको पोको बोकेर निस्केकी उनी साँझसम्म पनि फर्केर आइनन् । आफ्नो नाम चन्द्रमाया प्रधान बताउने ती वृद्धा यसैगरी बिहीबार पनि बिहानै सिरक बोकेर निस्केकी थिइन् । राति झन्डै दस बजेतिर प्रहरीले उनलाई वृद्धाश्रममै ल्याएर छाडिदिएको थियो । मानसिक सन्तुलन गुमाएकी बेसहारा चन्द्रमायालाई बुधबार राति महानगरीय प्रहरी परिसरले सडकबाट उठाएर आश्रम ल्याएर जिम्मा लगाएको थियो । बढ्दो चिसोका कारण सडकमै रात बिताउनेहरूको ज्यान जाने जोखिम भएपछि प्रहरीले सडकमा आश्रितहरूलाई उठाएर वृद्धाश्रम पठाउने अभियान नै थालेको छ । मंगलबार र बुधबार मात्रै प्रहरीले १५ जना ज्येष्ठ नागरिकलाई वृद्धाश्रम पुर्याएको छ । प्रहरीले गोंगबुस्थित हिमालयन वृद्धाश्रममा ७ र लैनचौरस्थित वरिष्ठ नागरिक समाजले सञ्चालन गरेको वृद्धाश्रममा ८ जना लगेर राखेको थियो । तिनैमध्येकी एक थिइन् चन्द्रमाया । उनलाई सडकबाट उठाएको रात काठमाडौंको तापक्रम सबैभन्दा कम १ दशमलव २ डिग्री सेल्सियस थियो । जल तथा मौसम पूर्वानुमान शाखाका अनुसार मंगलबारयता काठमाडौंको तापक्रम दुई डिग्रीभन्दा कम नै छ । प्रहरी परिसर काठमाडौंका अनुसार यति चिसोमा पनि काठमाडौंका मूल र सहायक सडक छेउका खुला स्थान, मन्दिर र सार्वजनिक स्थानमा दुई सय जति बेसहाराहरू रात कटाइरहेको प्रहरी अनुमान छ । प्रहरी परिसर काठमाडौंका प्रवक्ता डीएसपी होविन्द्र बोगटीले पछिल्लो एक महिनामा सडकमा रात कटाउने १८ जनाको मृत्यु भएको बताए । उनले अधिकांशको मृत्युको कारण बढ्दो चिसो रहेको उल्लेख गर्दै भने, मुटु कपाउने चिसोमा पनि सामान्य च्यादर वा बोराभित्र घुस्रेर धेरैले रात कटाइरहेको देखिन्छ ।अभियानअन्तर्गत प्रहरीले कालिमाटी, स्वयम्भू, संकटा मन्दिरलगायत क्षेत्रका खुला स्थानमा रात कटाइरहेकाहरूलाई वृद्धाश्रम पुर्याएको छ । अधिकांश कक्रक्क परेर उठ्नै नसक्ने हालतमा देखिन्थे भने कतिपय लगलगी कामिरहेका देखिन्थे । प्रहरीको यस्तो काममा लायन्स क्लब अफ काठमाडौंले कपडा र खाद्य सामग्री दिएर सघाइरहेको छ । तर, यस्तो कामको प्रभावकारितामाथि भने प्रश्न उठेको छ । जस्तो कि, शुक्रबार दिउँसो वरिष्ठ नागरिक समाजका अगुवा वृद्धाश्रममा पुग्दा प्रहरीले राति उठाएर लगेका आधाजसो आश्रममा थिएनन् । आश्रमका अध्यक्ष कृष्णकुमार ढकालले उद्धार गरिएकामध्ये चार जना बिहीबार नै भागेर गइसकेको बताए । उद्धार गरिएकामध्ये धेरैजसो मदिरा सेवन गरेको अवस्थामा भएका, एक जना मानसिक सन्तुलन गुमेकी र एकजना दमको रोगी रहेको बताए । उनले भने, प्रहरीले फोहोर उठाएको शैलीमा उठायो र आश्रममा ल्याएर छाड्यो । उनले आश्रममा रहेका १५ जनाहरूको समेत दिनचर्या खलबलिएलाजस्तो भएको बताए । मानसिक सन्तुलन गुमेकालाई कसरी राख्ने ? फ्याट्ट छतबाट हामफालिन् भने के होला ? बिरामीलाई के गर्ने ? स्वास्थ्य तलमाथि भयो भने के होला ? उनले भने । कृष्णका अनुसार प्रहरीले राति ल्याएकाहरूलाई अर्को दिन आएर सरसफाइ गरिदिने वाचा गरेको थियो । प्रहरी फर्केर आएन, छाडेकाको अवस्था पनि मतलब गरेन, उनले भने । जनसेवाको गल्लीबाट आश्रम पुर्याइएका ४३ वर्षका विराज शिवाकोटी । शुक्रबार भेट्दा उनी आश्रममा घाम तापिरहेका थिए । काम पाएका बेला ज्यालादारी काम गर्ने र त्यसैको कमाइले लजमा सुत्ने विराज कमाइ नभएका दिन संकटा मन्दिर परिसरमा रात कटाउँथे । मन्दिर परिसरमै मागेर बस्ने एकजना लामा बाजेसँग उनको पुरानो चिनाजानी छ । त्यही आधारमा उनी लामाको कम्बलमा घुस्रेर मन्दिरको पेटीमा रात कटाउँथे । एक वर्षयता अधिकांश समय मन्दिर पेटीमा सुत्दै आएका विराजलाई थाहा छ, काठमाडौंमा खुला आकाशमुनि रात बिताउनुको पीडा । उनले भने, मुटु छेड्ने जाडो भन्छन् नि, हो त्यस्तै हुन्छ राति १२ बजेपछि । त्यतिबेला के गर्नुहुन्छ त ? उनले भने, घुँडा दोब्राउँछु,, हात काखीमुनि च्याप्छु अनि लामा बाजेसँग लपक्क टाँसिन्छु । विराजले सुत्नुअघि आफूले दुई गिलास लोकल रक्सी खाने गरेको पनि सुनाए । उनले भने, रक्सी खाएपछि न्यानो हुन्छ । अनि मन्दिरको पेटीमा जेनतेन निदाइन्छ । आश्रममै भेटिएका पदमबहादुर नेपाली दमका रोगी हुन् । बुधबार प्रहरीले आश्रम ल्याउँदा पनि पूरै रक्सी गन्हाइरहेका थिए । कालिमाटीमा कपडा सिलाउने काम गर्ने नेपालीले आफ्ना परिवारका सदस्य कोही नभएको र सडक पेटीमै रात काट्ने गरेको बताए । उनले रातको चिसोको अनुभव सुनाए, जाडो के भन्नु । कुकुर त गुडुल्किएर सुत्छ । मान्छेको के कुरा ?प्रहरी परिसर काठमाडौंका प्रवक्ता बोगटीले काठमाडौंमा खुला स्थानमा सुत्ने बेसहाराको संख्या ठूलो रहेको उल्लेख गर्दै भने, काठमाडौंमा वृद्धाश्रम कम छन् र भएकाहरूको पनि क्षमता थोरै छ । त्यसैले हामी अरू वृद्धाश्रम खोजिरहेका छौं । प्रहरीले सडकबाट उठाएकाहरूको परिचय खोज्ने र उनीहरूका परिवार वा आफन्तजनसँग सम्पर्क गराइदिन प्रयास गर्ने बताएको छ । चिसोकै कारण कसैको मृत्यु नहोस् भनेर प्रहरीले मानवीय भूमिका खेलेको मात्रै हो, प्रवक्ता बोगटीले भने ।"
"टेलिफोन उठ्छ, कारबाही हुनै मुस्किल","आरक्षण सिटको कानुनै छैन बुधबार एक ज्येष्ठ नागरिक गुनासो लिएर विभाग पुगे । सधैं ज्येष्ठ नागरिक कार्डका आधारमा सिट दिने गरेका एक परिचालकले उक्त दिन उनलाई सिट दिएनन् । उक्त गाडीका परिचालकलाई कारबाही गर्नुपर्ने मागसहित उनी विभाग पुगेका थिए । तर कर्मचारीले कारबाही गर्ने आधार नभएको भन्दै सम्झाए । अहिले कुनै नियम, कानुनमा आरक्षण सिटको व्यवस्था छैन । कमन अन्डरस्ट्यान्डिङकै कुरा हो, विभागका सूचना अधिकारी उपाध्याय भन्छन्, यातायात व्यवसायीसँग बसी मिलेर निर्णय गरिएको हो । यसको कानुनी आधार छैन । अब बन्न लागेको संघीय यातायात ऐनमा भने यो विषयलाई समेट्न लागिएको उनले जानकारी दिए । ट्राफिक प्रवक्ता पन्तको भनाइ पनि यस्तै छ । दिनुपर्ने भन्ने कानुनमा कतै नलेखिएको भएर कारबाही गर्न सकिन्न । यसैगरी विभागमा परेका गुनासा समाधान नभए कार्यालयमा बुझ्नुपर्ने उपाध्यायले बताए । कुनै पनि माध्यमबाट गरेको गुनासोमा किन कारबाही भएन, के कारणले हो, कारबाही गर्न नमिल्ने हो कि, नगरेको हो कि भनेर बुझ्न कार्यालयमै सम्पर्क राख्नुपर्ने हुन्छ ।"
उदास मुद्रामा रक्सी पिउँछु,"मित्रहरू हो, म त्यति रक्सी पिउँदिनँ । तथापि यस मामलामा बदनाम छु । मलाई अपार कष्ट केमा छ भने म जति रक्सी पिउँछु, यसको तुलनामा बेसी नै बदनाम छु । मेरो रक्सीपियाइ र बदनामीको कुनै वास्तविक तालमेल बनेको छैन । त्यसउसले यसको यथोचित मिलान होस् भन्ने कामना गर्नु कदापि नाजायज होइन ।म जुन बखत राजनीतितर्फ एकाएक आकर्षित भएको थिएँ, रक्सी पिउनुलाई त्यतिको निको मानिँदैनथ्यो । ठीकै पनि हो । र, यसको स्वाभाविक परिणामस्वरूप म निकै समयसम्म यसबाट टाढा नै रहेँ । अब रक्सीसँग मेरो कहिले र कसरी अपर्झट भेटमुलाकात भयो, यसको एउटा बेग्लै लामो किस्साकहानी रहेको छ । त्यतातिर नजाउँ । यतिचाहिँ निर्धक्क भन्छु, आरम्भमा म लुकीलुकी रक्सी पिउने गर्थें । केही समयपछि यो स्वत: खुला भयो । मजस्तो अकिञ्चन टाइपको रक्सी पिउने मनुवाले के लुकाउने ? त्यसबखत बडेबडे नेताहरू खुलमखुला रक्सी पिउन थालेका थिए । मेरो जिल्लाका तत्कालीन देब्रे ढल्कुवा र दाहिने ढल्कुवा नेताहरूका नाम राजनीतिक कर्मभन्दा रक्सी पिउनुमा नै बढ्ता थियो । म त सानोतिनो समर्थक थिएँ । आज पनि छु । जे होस्, रक्सी पिएर मलाई घाटाचाहिँ भएन । तपाईंहरूलाई थाहै छ, म एक कवि पनि हुँ । र, कविताको फाँटमा रक्सी नामक जिनिसको आफ्नै खाले महत्त्व रहेको छ । केही कविहरू त आफ्नो कविताकर्मभन्दा रक्सीले नै ख्यातनाम भएका छन् । अहिले पनि यस्ता नाम चलेका वरिष्ठ र अवरिष्ठ कविहरू नभएका होइनन् । नेपाली कवितासँग धेरथोर परिचित हुनेहरूबाट यो छिपेको छैन । अब मचाहिँ कुन कोटीको कविमा पर्छु, आफैं के भन्न सक्छु ? तर सवाल कवि र कविताको नभएर राजनीतिको हो । अझ रक्सीको हो । यतैतिर जान्छु । म आफ्नो जिल्ला छाडेर राजधानी काठमाडौंमा प्रवेश गर्दा मेरो केही यस्ता युवा नेताहरूसँग सरसंगत भयो, जो राजनीति र रक्सीमा समान रूपले गतिशील थिए । केही प्रगतिशील थिए । र कालान्तरमा यिनीहरू मेरो अभिन्न मित्रमा बदलिए । अहिले पनि यो कायमै छ । मेरो मतलव मित्रता र रक्सी, दुवैसँग हो । म यी मित्रहरूका नाम खुलाउन चाहँदिनँ । यसमा प्रशस्त खतराको सम्भावना छ । विशेषत: रक्सी पिएको बखत । यस बखत मेरा मित्रहरू मित्रताको सीमारेखामा बसिरहने कुनै ग्यारेन्टी छैन । यो मैले भोगिसकेको यथार्थ हो । यस्तो व्यर्थको जोखिम नउठाउनु नै श्रेयस्कर हुन्छ ।म रक्सी प्रसंगमा आफ्ना मित्रहरूका नाम नलिने विचारमा थिएँ । तर लेखनको बाध्यतावश लिनुपर्ने स्थितिको सिर्जना भएको छ । र, यसका साथसाथै म के पनि भन्छु भने यी जम्मै नामहरू पूरै काल्पनिक हुन् । अत: वास्तविकतासँग यसको कुनै पनि प्रकारको लेनदेन छैन । कदाचित कसैसित मिल्न गएमा अग्रिम क्षमायाचना गर्छु । त्यसबखतका मेरा मित्रहरू नारायण ढकाल, गोपाल गुरागाईं, हरिहर अधिकारी श्यामल, रवीन सायमि, राजेन्द्र स्थापित, शम्भु श्रेष्ठ, भीमसेन राजवाहक आदि पार्टीसँग सम्बन्धित अखबारमा काम गर्थे । र, म पनि धेरथोर रूपमा भए पनि मित्रमण्डलीमा सामेल थिएँ । हाम्रो एकमात्र कामकर्तव्य भनेको त्यसबेलाको कठिन परिस्थितिमा अखबार चलाउनु थियो । यही सिलसिलामा रक्सी पनि चल्ने गथ्र्याे । कतिपय अवस्थामा रक्सी नै बेसी चल्थ्यो । यसको अभिप्राय अखबार चल्दैनथ्यो भन्ने होइन । अखबार पनि उसरी नै चल्थ्यो । र, सही मानेमा भन्ने हो भने पार्टी लाइनअनुसार चल्थ्यो । किनभने पार्टीका एक जिम्मेवार नेता यसको प्रमुख सञ्चालक (बोस) का रूपमा खटिएर आउने गर्थे । कहिले भूमिगत पोलिटब्युरो मेम्बर कमरेड झलनाथ खनाल भने कहिले कमरेड अझलनाथ खनाल । (यसमा विभिन्न नेता कमरेडहरूका नाम) । यही चलन थियो । अत: बोस को आँखा छलेर रक्सी पिउनुपथ्र्याे । र, यसरी नै उताबाट पनि आँखाछलाई को काम भूमिगत तवरले भइरहेको थियो भने हामीलाई थाहा हुने कुरै थिएन । अब थाहा भएको भए पनि यतिका वर्षपश्चात् यसको के अर्थ छ ? जे भए पनि हमीले सँगसँगै बसेर आनन्दपूर्वक रक्सी पिउने सौभाग्य कहिल्यै प्राप्त गरेनौं । यही पार्टीबाट आएका नेता कमरेडका निर्देशनबमोजिम मेरा मित्रहरू सम्पादकीय लेख्थे, जिल्लाजिल्लाबाट आएका फुटकर समाचार छाप्थे र समसामयिक तिखो कार्टुन कोर्थे । म भने स्तम्भ लेखनमा संलग्न थिएँ । मेरो स्तम्भको शीर्षक थियो देब्रेकुना ।हाम्रो जमघटमा यदाकदा अन्य मित्रहरू पनि सम्मिलित हुने गर्थे । उदाहरणका लागि राजव, हरि रोका, रघुजी पन्त, विष्णु प्रभात, प्रकाश काफ्ले, गोपाल थपलिया, अशोक श्रेष्ठ, अग्निशिखा, शार्दूल भट्टराई, पुरुषोत्तम सुवेदी, गोविन्द वर्तमान इत्यादि । यो अखबारी जमघट कहिलेकाहीँ रक्सीको जमघटमा पनि फेरिने गथ्र्याे । खास गरेर अखबार निस्कने दिन बुधबारको अघिल्लो साँझ अर्थात् मंगलबारको रात । यस दिन हामी केही अन्तरंग मित्र कामसाम सकाएर नजिकैको एक रेस्टुराँमा रक्सी चलाउने गथ्र्याैं । यही समयको कुरा हुनुपर्छ । एक सम्साँझ मित्र हरि रोका (यो पनि काल्पनिक नाम हो नि) हतारका साथ अखबार कार्यालयमा प्रवेश गरे । उनी केही तनावमा देखिन्थे । त्यसैले मित्रहरूले एकैचोटि सोधे, के भयो कमरेड ?आज कमरेड माधव ममाथि बेसरी खनिए मित्रहरू ।के कुरामा कमरेड ?एक कम्युनिस्ट भएर रक्सी पिएकोमा कमरेड माधवको मप्रतिको उग्र विरोध थियो मित्रहरू ।रक्सी पिएकोमा ?हो, कहिलेकाहीँ म यसो अलिकति रक्सी पिउँछु, यही कुरोमा कमरेड माधवको जिकिर के थियो भने रक्सी पिउनु कम्युनिस्ट आचरणभित्र पर्दैन ।अनि तपाईंले कमरेड माधवलाई के भन्नुभयो त कमरेड ?तत्पश्चात् हरिमाधव संवादमा कमरेड हरि रोकाले त्वरित जवाफमा कमरेड माधवलाई केके अर्थात् जेजे भने, त्यो यहाँ मैले सरासरी लेख्न नचाहेकै हो । कम्युनिस्ट भएर घूससुस खाई बेइमानी गर्नुभन्दा रक्सी खानुपिउनु नै बेस यस्तै कडा प्रकारका कुराहरू थिए सायद । (यस सम्बन्धमा मित्र हरि रोकाको एक संस्मरणात्मक लेखोट प्रकाशित भइसकेकाले त्यही पढ्ने अनुरोध छ) ।मित्रहरू हो, धेरै पहिले घटित एक रक्सीसम्बन्धी कुराको छ्वास्स उल्लेख अप्रासंगिक होइन । यसको ठोस कारण छ । हामी त्यसबखत गलत रक्सी पिइरहेका थियौं त वस्तुत: कुरो यसभन्दा विस्तृत किसिमको छ । त्यही भन्छु । यतातिर के थाहा भयो भने हाम्रो रक्सी गलत मात्र नभएर विलकुलै अपवित्र पनि थियो । यो पवित्र र अपवित्रको कुरो मेरो कोरा कल्पना होइन । यसको शतप्रतिशत जीवित साक्षीका रूपमा कुनै बखत कम्युनिस्ट भएर रक्सी पिएकोमा कमरेड हरि रोकालाई बेस्सरी हप्कीदप्की गर्ने कमरेड माधव रहेका छन् । वास्तवमा कुरो के हो भने केही दिनअघि प्रधानमन्त्री कमरेड खड्गप्रसाद शर्मा ओलीको सफल अगुवाइमा सुसम्पन्न एसिया प्यासिफिक समिट मा धुमधामसँग पवित्र रक्सी (होली वाइन) को सानदार सिलसिला चलेको थियो । याद रहोस्, यो विशुद्ध क्रिश्चियनधर्मी होली वाइन कार्यक्रमको प्रमुख संयोजक पहिलेका नेकपा एमाले र अहिलेका नेपाल कम्युनिस्ट पार्टी (नेकपा) का वरिष्ठ नेता कमरेड माधवकुमार नेपाल थिए । पवित्र रक्सीका स्वदेशी प्रस्तोता । र, हेर्नाेस् मेरो दु:ख, यता हाम्रा ठूलाठूला कम्युनिस्ट नेता कमरेडहरूले पवित्र रक्सी पिउन थालेका छन् भने मेरो रक्सीपियाइचाहिँ स्वाट्टै घटेको छ । यसमा रक्सीको कुनै दोष छैन । हो, मेरो कमजोर शरीरको असमर्थता यसको दोषी हो । समग्रतामा दोष मेरै हो । म सहजतापूर्वक स्वीकार गर्छु । तर म रक्सीबाट धेरै पर रहन सक्दिनँ मित्रहरू । तसर्थ अहिले पनि कहिलेकाहीँ आफ्ना मित्रहरूसँग बसेर रक्सी पिउने गर्छु । केही गरी मित्रहरूसँग भेटघाट हुन नसके एक्लै धुमधुम्ती कोठामा बसेर उदास मुद्रामा रक्सी पिउँछु उही अपवित्र रक्सी ।"
एन्टिबायोटिकको जोखिम,"घाँटी दुखेर, असजिलो भएर, चिलाएर, निल्न गाह्रो भएर होस् या बोली बस्दा एन्टिबायोटिक सेवन गरिहाल्ने बानी छ तर यसले ज्यानै जोखिममा पर्न सक्छ । प्र थम र दोस्रो विश्वयुद्धका कारण कैयौं एन्टिबायोटिक आविष्कार गरिएका थिए । समयमै निरूपण हुन नसके एन्टिबायोटिकका कारण विश्वयुद्धमा जस्तै अकारण र अकालमा धेरै मानिसको मृत्यु हुने निस्चित छ । अन्य विशेषज्ञतामा जस्तै नाक, कान एवं घाँटीको समस्या देखापर्ने बित्तिकै एन्टिबायोटिक अनावश्यक प्रयोग हुने गरेको छ । कडाकडा एन्टिबायोटिक दुर्गमका समेत निजी औषधि पसल र व्यवसायिकामा समेत पुग्ने गर्छन् । घाँटी दुखेर, असजिलो भएर, चिलाएर, निल्न गाह्रो भएर होस् या बोली बस्दा एन्टिबायोटिक सेवन गरिहाल्ने बानी छ । नाक, कान, घाँटी विभागमा घाँटीको समस्या लिएर जचाउन आउने आधाभन्दा बढी बिरामीले प्रतिदिन एक चक्कीको दरले सेवन गर्न मिल्ने ५०० र २५० मिलिग्राम एन्टिबायोटिक एजिथ्रोमाइसिन सेवन गरिसकेका हुन्छन् । यो धेरैजसो घाँटी दुखाइमा आवश्यक नपर्ने र विशेष प्रकारको ब्याक्टेरियाको संक्रमणमा प्रभावकारी हुने एन्टिबायोटिक हो । दिनको एक चक्कीका दरले केही दिनमात्रै सेवन गरे पुग्ने यो औषधि दुरुपयोग हुंँदा ड्रग रेसिस्टेन्ट अर्थात औषधि विरुद्ध प्रतिरोध क्षमता विकास हुने गर्छ । यसको अनावश्यक प्रयोगबाट मुटु, कलेजोसम्मलाई असर पुग्छ । सामान्यतया एक सातामा आफै निको हुने भाइरस संक्रमण रुघाखोकी लाग्ने बित्तिकै एन्टिबायोटिक प्रयोग गर्दा उल्टै हानि पुग्छ । एमोक्सिक्लाभ, एमोक्सिसिलिन, क्विनोलिनदेखि विशेष एवं गम्भीर खाले संक्रमणमा प्रयोग गरिने नयाँ एन्टिबायोटिकको समेत दुरुपयोगले चिकित्सा क्षेत्रमा संकट पैदा हँुदैछ । तोकिएको भन्दा कम मात्रा एवं अवधिको अपूरो एवं अधुरो एन्टिबायोटिक प्रयोगले पनि असर पार्छ । घाँटी दुख्ने, खसखस हुने, निल्न गाह्रो हुने, कानतिर दुखाइ सर्ने एवं बोलाइमा अप्ठेरो हुने जस्ता घाँटीसँंग सम्बन्धित समस्यामध्ये केहीमा तुरुन्तै प्रभावकारी एन्टिबायोटिक प्रयोग गर्नुपर्छ । अधिकांश समस्यामा भने एन्टिबायोटिक आवश्यक पर्दैन । घाँटीको समस्या पर्ने बित्तिकै एन्टिबायोटिक सेवन गर्नुभन्दा रोग ठम्याउनु आवश्यक हुन्छ ।मुखको पछाडिको फ्यारिन्जाइटिस, टन्सिलाइटिस, इपिग्लोटाइटिस, स्वर यन्त्रको ल्यारिन्जाइटिस थाइरोइडको थाइरोइडाइटिस, घाँटीमा गिर्खाहरूको लिम्फाइडिनाइटिसदेखि मांसपेशी एवं विभिन्न ठाउँमा संक्रमण, सुजन पैदा हुनसक्छ । घाँटीमा कुनै वस्तु अड्किँदा पनि दुखाइ र जलन पैदा हुनसक्छ । आमाशयमा खाना पचाउन सहयोग गर्ने अम्लीय पदार्थ फर्केर घाँटीमा जलन भई अप्ठेरो हुनसक्छ ।सामान्यतया जलन या संक्रमण अल्पकालीन एवं दीर्घकालीन हुन्छन् । अल्पकालीन घाँटीको संक्रमण पनि एन्टिबायोटिक चाहिने र नचाहिने खालका हुन्छन् । विशेषगरी बच्चामा हुने घाँटीको ब्याक्टेरियल संक्रमण जस्तो टन्सिलाइटिस, इपिग्लोटाइटिस, डिप्थेरिया, कान र पछाडि हड्डीमा समेत दुख्ने र सुन्निने गम्भीर समस्या, घाँटीमा सेतो पिपजस्तो पदार्थ जम्मा भई दुख्ने समस्यामा तुरुन्तै प्रभावकारी एन्टिबायोटिक प्रयोग गर्नुपर्छ । यस्तो अवस्थामा बिरामीलाई भर्ना गरी नसाको माध्यमबाट पनि प्रभावकारी एन्टिबायोटिक चलाउनुपर्छ, नत्र ज्यान जोखिममा पर्न सक्छ ।गर्धन मुख्यतया छाला, बोसो, मासु र हड्डीबाट बनेको हुन्छ । गर्धन दुख्दैमा जथाभावी एन्टिबायोटिक सेवन गर्न हँुंदैन । गर्धनको धेरैजसो दुखाइ मांसपेशी या हड्डीका कारण पैदा हुन्छ ।घाँटी या गर्धनमा उब्जिएको रोगका कारण सिर्जित दुखाइ कानमा सर्न सक्छ । कानको दुखाइ लिएर आउने बिरामीको घाँटी या गर्धनमा समस्या हुनसक्छ । नाक बग्नु, हाछ्युंँ आउनु, बोली धोद्रो हुनु, रुघाखोकीसँंगै घाँटी दुख्नुको कारण भाइरस हो । यसमा एन्टिबायोटिकको कुनै भूमिका रहन्न । रुघाखोकी या भाइरसको संक्रमण हँदा घाँटी दुख्ने, घाँटी रातो हुने र निल्न गाह्रो हुने गर्छ, जुन समस्या सामान्यतया एक सातामा आफै निको हुन्छ । भाइरसकै कारण भाइरलको संक्रमण हँुंदा भिटामिन सी र यथासम्भव पोषिलो खानासहित प्रशस्त झोलिलो पदार्थ सेवन गर्नुपर्छ ।रुघाखोकीसँंगै घाँटी दुख्दा अनि मुख र जिब्रोको पछाडि दुईतिर रहेका टन्सिल पनि सामान्यतया रातोमात्रै भई सुन्निँदा एन्टिबायोटिक प्रयोग गर्नुपर्ने ब्याक्टेरियाको संक्रमण कारक बनेको हुँदैन । यस्तो संक्रमणको समयमै उपचार नभए ज्यानलाई जोखिममा पार्नसक्ने जटिलता पैदा हुन सक्छन् ।घाँटी भित्रको जलन अर्थात फ्यारिन्जाइटिस हुँदा पनि दुबैतिरका टन्सिल रातो भई सुन्निएका हुन सक्छन् । यसरी संक्रमण भई एकपटक सुन्निएका टन्सिलको आकार पूर्व अवस्थामा नजाने हँुंदा बिरामी र बिरामीका अभिभावक चिन्तित हुने गर्छन् । त्यस्ता टन्सिललाई आवश्यक नपरिकन निकाल्न जोड दिने गरिन्छ । विश्व स्वास्थ्य संगठनले अनावश्यक टन्सिलको शल्यक्रिया रोक्न फाल्नुपर्ने अवस्था तोकिदिएको छ । टन्सिलको आकारमात्रै ठूलो देखेर एन्टिबायोटिक सेवन र शल्यक्रिया गर्नु पर्दैन । घाँटी दुख्यो भन्दैमा धेरै तातो पदार्थ सेवन गर्नुहुन्न, झनै समस्या निम्तिन्छ । बरु तातो र चिसो वस्तु छिटोछिटो प्रयोग गर्दा किटाणु फस्टाउँछ । घाँटी दुख्नुका साथै खकारसहित खोकी लाग्दा एक सातामा सन्चो हुनाको सट्टा बाक्लो सिंगान सहितको खोकी लागे एन्टिबायोटिकको सेवन गर्नुपर्ने हुन्छ । घाँटी दुख्दा मुख बाएर भित्रमात्रै होइन, घाँटीलाई बाहिरबाट पनि छाम्नुपर्छ । रुद्र घण्टी या त्यसको मुन्तिर थिच्दा च्वास्स दुख्न गए त्यो थाइरोइडको सुजनका कारण हुनसक्छ । यो धेरैजसो भाइरल आफै निको हुने या अन्तरनिहित कारणले सिर्जित हुन्छ । यसमा स्टेरोइड औषधि दिने गरिन्छ । घाँटीमा रहेका अन्य ग्रन्थिहरू (लिम्फनोडहरू) पनि संक्रमण एवं क्यान्सरका कारण दुखाइसहित या दुखाइ बिना पनि सुन्निन सक्छन्, जसलाई गम्भीरतापूर्वक लिनुपर्छ । क्यान्सर या शंका ?आफ्नो पारिवारिक सदस्य, आफन्त या चिनेजानेका कोही व्यक्तिमा घाँटीको क्यान्सर रहेछ भने घाँटीमा अप्ठ्यारो महसुस गर्ने कैयौं व्यक्तिले क्यान्सरको चिन्ता लिने गर्छन् । उनीहरू लामो समयसम्म मनोवैज्ञानिक समस्याले ग्रस्त हुन्छन् र अनावश्यक परीक्षणमा ठूलो धनराशि खर्च गर्छन् ।दुई साताभन्दा बढी निल्न गाह्रो भए, बोली धोद्रो भए, घाँटी र कानतिर दुखाइ सर्न गए, घाँटीमा गिर्खा या ग्ल्यान्ड बढ्न गए क्यान्सरको शंका गर्नुपर्ने हुन्छ । विशेषगरी चुरोट, रक्सी, सुर्तीजन्य, सुपारीजन्य आदि हानिकारक वस्तुका सेवनकर्ता मुख, जिब्रो, घाँटी सम्बन्धी क्यान्सरको सिकार बन्न सक्छन् । आणुवंशीय एवं वंशानुगत कारणले पनि सन्ततिहरू थाइरोइड लगायतका क्यान्सरबाट पीडित भइरहेकै छन् । यस्ता जोखिममा रहेका व्यक्तिहरूमा घाँटी दुख्ने, सांँच्चिकै निल्न गाह्रो हुने, स्वर सुक्दै जाने, घाँटीका गिर्खा सुन्निँदै जाने, निको नहुने घाउखटिरा हुने जस्ता लक्षण देखिए पनि क्यान्सरको शंका गर्नुपर्ने हुन्छ । लेखक वीर अस्पतालका नाक, कान, घाँटी विभाग प्रमुख हुन् ।"
सार्वजनिक विद्यालय ध्वस्त पार्ने हो ?,"टीका भट्टराई, ललितपुर"
नैतिकता छ भने,"वाइड बडी खरिद प्रकरणमा बहालवाला मन्त्री मुछिनुभएको छ । यो ज्यादै दुर्भाग्यपूर्ण समाचार हो । हामी जस्ता युवाले उहाँजस्तो ऊर्जाशील युवा मन्त्रीबाट धेरै ठूलो आशा राखेका थियांै । आज यो खाले समाचार सुन्नुपर्ला भन्ने हामीले सोचेको त के कल्पना पनि गरेका थिएनौं । यस घटनाले हामी सर्वसाधारणको असल भनिने नेताप्रतिको आशाभरोसामा तुषारापातमात्रै भएको छैन, राजनीति र नेताप्रतिको दिनानुदिन बढ्दै गएको नैराश्यतालाई अरू मलजल गरेको छ । नेपाली कम्युनिस्ट आन्दोलनको दु:खद कुरा के छ भने हामी जजसलाई आदर्श मान्छौं, ऊ नै सत्तामा पुगेपछि अवसरवादी बनिदिँदो रहेछ । वाइड बडी प्रकरणको प्रतिवेदन हेर्दाबुझ्दा जहाज खरिद प्रक्रियामा घोटाला भएको अवश्य छ । यस प्रकरणमा गलत कम्पनीलाई चुनिएको छ । गलत समय रकम पास गरिएको छ । वाइड बडी खरिद प्रक्रियामा प्रस्ट रूपमा मन्त्री रविन्द्र अधिकारीको पनि संलग्नता देखिन्छ । दाग लागिसकेको छ । उहाँले पदमा बसिरहनु उचित हुँदैन । उहाँले पदबाट राजीनामा गरेर नैतिक जिम्मेवारी पूरा गर्नु र छानबिन अनुसन्धान गर्न सहयोग गर्नुपर्छ । नेकपा निकटका नेताकार्यकर्ताले यो घटना जोगाउने र दोषी रविन्द्र अधिकारी जोगाउने कसरतमा लाग्नुहुन्न । सन्तोष सिम्खडा, भीमसेन गाउँपालिका२, गोर्खा४ अर्ब ३५ करोड ५६ लाख ठूलो रकम हो । अति दुर्गम ठाउँमा जहाँ समयमा उपचार नपाएर सामान्य पखालाबाट बच्चाहरूको ज्यान जान्छ, यति ठूलो रकमले थुप्रै अस्पताल निर्माण गर्न सकिन्थ्यो । नेता रविन्द्र अधिकारीलाई मात्र नभई नेपाल वायुसेवा निगमका प्रबन्ध निर्देशक सुगतरत्न कंसाकार लगायत अन्य पदाधिकारीलाई सोध्न मन भयोजागिर सुरु गर्दा नै यो आकांक्षा थियो कि पछि लामो हात गर्ने मन भयो ? यति धेरै लुब्धपन कसरी जन्मन्छ, हजुर ? सन्तानले संघर्ष नै गर्न नपरोस् या बसीबसी खान पुगोस् भनेर हो ? आफू र आफ्ना सन्तानप्रति यो हदमा चिन्ता हुनेलाई कहिल्यै हवाईजहाज चढ्ने ल्याकत नराख्ने र पखालाको उपचार समयमा नपाएकोले नै ज्यान जानेप्रति शून्य संवेदना हुनु स्वाभाविक हो । यो मनोभाव जटिल समस्या हो । लोभ हामी बाँच्ने देशमा यतिविधि हावी भएको छ कि मान्छेहरू प्रतिष्ठा, कर्तव्य, मानवीयता सबै दाउमा राख्न तयार भइदिन्छन् । पैसा नै सबथोक हो भन्ने भइसक्यो । मधुसूदन ओझा, विराटनगर३, मोरङ"
अपराधको राजनीतीकरण,"२०७२ भदौ ७ मा थरुहट स्वायत्त प्रदेश माग्दै आएको आन्दोलनमा एसएसपी लक्ष्मण न्यौपानेसहित ७ सुरक्षाकर्मी र एक नाबालकसहित टीकापुर हत्याकाण्डका मुख्य दोषीको रूपमा पुर्पक्ष थुनामा रहेका रेशमलाल चौधरीलाई बिहीबार संसद् सचिवालय सिंहदरबारमा सपथ ग्रहण गराएको समाचारले ध्यानाकर्षण गरायो । भूमिगत रूपमा चुनावी प्रक्रियाबाट विजयी चौधरीले अदालती आत्मसमर्पणपछि पनि अभियोगबाट सफाइ पाएका छैनन् । सामुहिक हत्याजस्तो जघन्य आरोप लागेको व्यक्ति पदमा भएको अवस्थामा निलम्बित हुनुपर्छ । पुर्पक्ष थुनामा रहेको व्यक्तिलाई पद दिलाएको (सपथ ग्रहण गराएको) कार्य कानुन विपरीत होइन र ? यस कार्यले सरकार अपराधलाई राजनीतीकरण गराउने बाटोमा लागेको आभास भएको छ । महेन्द्रसिंह बम, टीकापुर१, कैलाली"
विमानस्थल सुरक्षा,"सशस्त्र प्रहरीबल अर्धसैनिक सुरक्षाबल हो । विमानस्थलको सुरक्षा नागरिकसँग सिधा सम्पर्क रहने भएकोले नागरिक प्रहरी अर्थात प्रहरीको जिम्मेवारी हो भन्ने तथ्य सबैले बुझ्नुपर्छ । नेपाल नागरिक उड्डयन प्राधिकरण ऐनले पनि विमानस्थलको सुरक्षा नेपाल प्रहरीले नै गर्नुपर्ने व्यवस्था गरेको छ भने अन्य निकायले दाबी गर्नुको कुनै अर्थ रहँदैन । अन्तर्राष्ट्रिय अभ्यास हेर्दा पनि विमानस्थलको सुरक्षामा प्रहरी नै तैनाथ गरेको पाइन्छ । अर्धसैनिक तथा सैनिक सुरक्षा आवश्यक परे प्रहरीलाई सहयोगका लागि बाहिरी घेरामा प्रयोग गरिन्छ । सशस्त्र प्रहरी बललाई सरकारले दिएको अन्तर्राष्ट्रिय सीमाको सुरक्षा र भन्सार राजस्व गस्तीको जिम्मेवारी सक्षम ढंगले सम्हाल्न नसकेको अवस्थामा अन्य क्षेत्रतर्फ ध्यान दिनु युक्तिसंगत देखिँदैन ।विक्रम गुरुङ,"
सेयरमा जनचासो,"पछिल्लो समय निस्कासन गरिएका साधारण सेयर भर्न दिनभर बैंकको लाइनमा बस्नुपर्ने झन्झटिलो अवस्था अन्त्य भएको छ । सूचना तथा प्राविधिकले फड्को मार्दा सिआश्वाद्वारा घरमै बसी सेयर भर्ने अवसर प्राप्त हँुदा सेयरमा सबैको पहुँच भई कारोबार बढ्नेछ । अहिलेसम्म सेयर खरिदबिक्रीमा ब्रोकरको एकलौटी हुकुमत र सरकारको फितलो कार्यसम्पादनले गर्दा ब्रोकर धनाढ्य बन्दै गइरहेको छ भने उता लगानीकर्ताको खर्बौं रकम जोखिममा पर्ने सम्भावना छ । लगानीकर्ताको दबाब भनांै वा सूचना तथा प्रविधिलाई सरकारले आमनागरिक समक्ष पुर्याउने हेतु वाणिज्य बैंकहरूलाई ब्रोकरको इजात दिने निर्णय सराहनीय छ । निर्णय पश्चात बैंकहरूले साधारण सभामा पहिलो एजेन्डा नै ब्रोकर सम्बन्धित विषय राखेका छन् भने कतिपयले ब्रोकरको कार्य गर्न सुरु पनि गरेका छन् । प्रमोद पौडेल, वीरगन्ज११, श्रीपुर"
हिंसाका अनेक रूप,"संसारमा कुनै पनि राष्ट्र महिलामाथि हुने हिंसाबाट मुक्त छैन । विकासको चरम उत्कर्षमा पुगेका राष्ट्र पनि । हिंसाका स्वरूप भने दिनानुदिन बदलिँदै गएका छन् । ज्यादा हिंसा नजिकैको नातेदार वा साथीबाट हुने गरेको पाइएको छ । सबैभन्दा सुरक्षित मानिएको घरमै महिलाहरू सबैभन्दा बढी हिंसामा पर्छन् । विश्व स्वास्थ्य संगठनले गरेको एक अध्ययन अनुसार विश्वमा हरेक तीनमा एक महिलाले आफ्नो जीवनकालमा कुनै न कुनै प्रकारको हिंसा भोगेका छन् । अध्ययनले यस्तो हिंसा नजिकको साथीबाट हुने देखाएको छ । यस्ता घटनाले महिलाको शारीरिक, सामाजिक, आर्थिकमात्र नभएर मानसिक अवस्थामा पनि नराम्रो असर पारेको छ । उनीहरूको प्रजनन स्वस्थ्यमा पनि नराम्रो प्रभाव पारेको छ । कति अवस्थामा महिला एड्सको सिकार पनि भएका छन् । यस सन्दर्भमा हाम्रो सामाजिक संरचना नै पुनरावलोकन गनुपर्ने देखिन्छ । हाम्रो सामाजिक संरचना पुरुषप्रधान भएकाले महिलालाई दोस्रो दर्जाको नागरिकका रूपमा हेर्ने दृष्टिकोणमा अझै परिवर्तन आउनसकेको छैन । जहाँ महिलाको पूजा हुन्छ, त्यहाँ देवता रमाउँछन् भन्ने उक्तिलाई व्यवहारमा कमै उतारिन्छ । हरेक क्षेत्रमा महिला सहभागितामा उल्लेखनीय वृद्घि भएको देखिए तापनि व्यवहारमा त्यसलाई स्वीकारेको अवस्था छैन । महिलामाथि हुने हिंसाका घटनाहरू दिनानुदिन बढेका छन् । महिला सहभागिता वृद्धिका लागि हिंसामुक्त सामाजिक अवस्थाको खाँचो छ । संविधानले आफ्नो प्रस्तावनामै लैड्डिक हिंसा अन्त्य गर्ने प्रतिबद्धता जनाए तापनि व्यवहारमा यसको पूर्ण कार्यान्वयन हुनसकेको छैन । कैलालीकी किशोरी निर्मला पन्तको बलात्कारपछिको हत्या घटनाको छानबिन अझै टुंगोमा पुगेको छैन । देशभरि उनको समर्थनमा नारा, जुलुस, धर्नाजस्ता विरोधका कार्यक्रमहरू भैरहेका छन् । पीडित परिवार न्यायको पर्खाइमा सरकारको बाटो हेरिरहेका छन् । यो घटनाले जनतालाई कानुन र न्याय प्रणालीप्रति नै विश्वास हराउँदै गएको छ ।संसारको आधा आकाश ढाकेका महिलामाथि हुने हिंसाको समस्या केवल उनीहरूको मात्र समस्या होइन । यो समस्या विरुद्ध सिंगो समाज, युवा पिढी, मानव अधिकारकर्मी, पत्रकार, सामाजिक अभियन्ता, बौद्धिक वर्ग सबैले साझा सवालका रूपमा लिएर आआफ्नो स्तरबाट, लेख्ने, बोल्ने, धर्ना बस्ने, विरोधमा सामेल हुने र सरकारलाई दबाब सिर्जना गर्न संलग्न हुनुपर्छ ।म्हिलामाथि हुने हिंसाका घटनालाई सहने र समाज र परिवारको इज्जतको डरले लुकाउने प्रवृत्ति ठूलो चुनौती हो । महिला स्वयम्ले नै आफूमाथि हुने हिंसालाई लुकाएर राख्ने गर्छन् । यो सहेर, लुकाएर राख्ने प्रवृत्तिले हिंसालाई बढी प्रोत्साहन गर्छ । र पीडकले थप उत्तप्रेरणा पाउने गरेको छ । यसकै विरुद्ध हिंसा नलुकाऊ भन्दै राष्ट्र संघले हि फर सी र हियर मि टु जस्ता अभियान चलाएको छ । यस्ता उनका लागि म छु र मेरो पनि कुरा सुन जस्ता अभियान व्यापक रूपमा प्रचार र प्रसार हुनु जरुरी छ ।महिलामाथि हुने हिंसा न्यूनीकरणका लागि साधन र स्रोत सम्पन्न संस्थागत संरचनाको आवश्यक छ । जसले पीडितलाई तत्काल उद्धार र कानुनी सेवा मनोवैज्ञानिक परामर्शको व्यवस्थासहित उसको प्रतिष्ठित जीवनयावन गर्नसक्ने अवस्थाको सिर्जना गरोस् । अन्तर्राष्ट्रिय कानुन अनुरूप राष्ट्रिय कानुन निर्माण र त्यसको कार्यान्वयन अवस्था मूल्यांकन गरी निर्देशन दिनसक्ने शक्ति सम्पन्न निकायको खाँचो छ ।हिंसा नियन्त्रणका लागि सम्बन्धित राष्ट्रिय र अन्तर्राष्ट्रिय कानुनहरूको प्रभावकारी कार्यान्वयन गर्नुपर्छ । हिंसा विरुद्ध शून्य सहिष्णुताको नीतिको व्यावहारिक कार्यान्वयन हुनुपर्छ । हिंसा नियन्त्रणका लागि स्थापना भएका संस्थागत संरचना विकास र सुदृढीकरणमा जोड दिनुपर्छ । कानुन कार्यान्वयन गर्ने निकायलाई द्रुत र चुस्त बनाउन नयाँ प्रविधिको आवश्यक तालिम प्रदान गर्नुपर्छ । घरपरिवारबाटै शून्य सहिष्णुताको नीतिलाई अभियानको रूपमा थालनी गर्नुपर्छ । पीडक जुनसुकै तहको भए पनि कडा कारबाही गर्नुुपर्छ । पीडितलाई स्वास्थ्य उपचार, परामर्श सेवा, कानुनी सेवा लगायत आर्थिक सशक्तीकरण गर्ने जस्ता कार्य छिटोछरितो हुनुपर्छ । हिंसा नियन्त्रणका लागि गठन भएका सञ्जालहरूले सहजकर्ताको प्रभावकारी भूमिका निर्वाह गर्नुपर्छ । सबै पक्षको सहयोग र सहकार्यबिना यो समस्याबाट मुक्ति पाउन सकिँदैन ।अझै पनि हिंसाबाट प्रभावितहरूलाई हेयको दृष्टिले हेर्ने प्रचलन छ । पीडितलाई नै दोष लगाउने प्रवृत्ति यथावत छ । यसरी कोही पनि हिंसामा पर्नुमा उसको नभएर सिंगो समाज दोषी हुन्छ, जसले यस्तो प्रवृत्तिको जन्म दिन्छ । हिंसा प्रभावितलाई माया, सहयोग दिनु जरुरी छ ।"
संस्कृत हिँडेको बाटो,"संस्कृतको महत्त्व र यसको उपेक्षाबारे नेपाल र भारत दुबै देशमा विलौना हुँदै आएको छ । नेपाली मिडियामा यसको चर्चापरिचर्चा जारी छ । कतै संस्कृत आधारित कर्मकाण्डको शिक्षा दिई पण्डित तयार पारिँदै गरेको सुखद समाचार उल्लेख हुन्छ । कतै काठमाडौं समाजका जानेमाने व्यक्तिलाई प्रख्यात संस्कृतविदबाट संस्कृत ज्ञानको ट्युटोरियल र संस्कृत लोपको विलौना पाठ गराइन्छ । संस्कृतबारे चर्चा हुनु स्वाभाविकमात्रै नभई आवश्यक पनि छ, नेपाली भाषा र साहित्य (वाङ्मय) र हिन्दु संस्कृतिको आदिस्रोत संस्कृत भएकाले । दक्षिण एसियामा रविन्द्रनाथ टेगोरका रचना कसरी विश्व प्रसिद्ध भए ? किनभने विधा जुनसुकै भए पनि तिनको साहित्य दृष्टि पाश्चात्य, लोकभाकाका समसामयिक तत्त्वहरू संस्कृतजनित ज्ञान परम्पराद्वारा सिञ्चित थियो । क्यारिबियन कवि नाटककार डेरेक वालकाट विश्वविख्यात कसरी भए ? किनभने तिनका क्यारिबियन समुद्री गाथा ल्याटिन र प्राचीन ग्रिक महाकाव्य र मिथकबाट पुष्टित थिए ।तर अहिलेको गणतन्त्रमा पनि संस्कृतबारे एकपक्षीय अलापमात्र पाइन्छ । गणतन्त्रपछि संस्कृत विरोधीहरूले चर्को नारा लगाए । जुन स्वाभाविकै थियो । फलस्वरूप संस्कृतको पठनपाठनमा कमी भयो । यसलाई अनिवार्य विषय बनाइएन । तर संस्कृत विरोधीहरूले संस्कृत विरुद्ध गहिरो विश्लेषणात्मक तर्क दिन सकेनन् । जात सम्बन्धित नारा दिएर पन्छिए, जो पूर्ण पाठ हुन सक्दैन । संस्कृतलाई यसरी तर्कवितर्क नगरी फाल्नु बच्चालाई बाथ वाटरसंँगै मिल्काउनु हो, भुससँगै चामल पनि फाल्नु हो । तर संस्कृतको वर्चस्व ज्यौंकात्यौं स्वीकार्नु पनि हिन्दु जातीय व्यवस्थाको हैकम र यसको पदानुक्रम सोपानलाई निरन्तरता दिनु हो ।हिन्दु राज्यव्यवस्थामा सदियौंदेखि संस्कृतमाथि ब्राह्मणको एकाधिकार रह्यो र अरूलाई यसबाट वञ्चित गराइयो । जहाँ हिन्दु राज्यव्यवस्था थिएन, जस्तै अंग्रेज शासित भारत, त्यहाँ पनि समाजले संस्कृतलाई ब्राह्मणकै एकाधिकारमा राख्यो, पूजापाठ, भागवतपुराण वाचनमा । हिन्दु राज्यव्यवस्थामा तथाकथित तल्लो जातलाई संस्कृत पठनपाठन निषेध नै थियो । संस्कृत शिक्षा या त गुरु परम्परा अनुसार गुरुको सान्निध्यमा गुरुकुलमा हुन्थ्यो या संस्कृत विद्यापीठ अन्तर्गत । यी दुबै राज्य सम्पोषित हुन्थे वा सम्पन्न जातीय समाजले यिनको भरणपोषण गथ्र्यो, जहाँ जातीय सनातनी रूढीबाट बच्ने कुनै उपाय नै थिएन । नेपालकै संस्कृत अध्ययनअध्यापनको इतिहासलाई हेरौं । राणाशासनमा त पूजापाठका लागि मात्रै कर्मकाण्डी ब्राह्मणले संस्कृत पढ्न पाउँथे । आम जनताका लागि शिक्षा नै निषेध भएकाले संस्कृतको कुरै के गर्ने तर राणा शासनपछि पनि गुठी सञ्चालित, राज्य सम्पोषित संस्कृत पाठशालामा ब्राह्मणका छोराले मात्र भर्ना पाउँथे । हुन त यो आरक्षण हिन्दु कर्मकाण्ड सम्पादनका लागि भनेर गरिएको थियो । तर तीनधारा पाठशालाबाट उत्पादित छात्रमध्ये कति कर्मकाण्डी पण्डित भए ? कति सीडीओ र मन्त्रालयका सचिव भए ? पञ्चायतको शेषकालमा पचहत्तर जिल्लामध्ये चालीसमा तीनधाराका विद्यार्थी सीडीओ थिए भनिन्छ । सचिव त कति हो कति । संस्कृत पठनपाठनमा यो आरक्षण अहिले पनि अनौपचारिक रूपमा यथावत छ भन्दा अतिशयोक्ति नहोला । सन् २००७ मा मैले अमेरिकी कलेजका पच्चीसजति विद्यार्थीलाई एक सेमेस्टर भारतभरि घुमीघुमी साहित्य, संस्कृति, समाज र पर्यावरण पढाएँ । त्यसक्रममा हामी दस दिनका लागि वाराणसी पुग्यौं । गंगा मैली है भन्ने विषयमा संकटमोचन मन्दिरका महन्थबाट र बनारसको प्राचीन र आधुनिक महिमाबारे बनारस हिन्दु विश्वविद्यालयका विद्वानहरूबाट प्रवचनपछि एकदिन हामीलाई पण्डित तयार गर्ने पाठशाला लगियो । दसपन्ध्र जनाजति किशोरले वेद पाठ गरिरहेका थिए । घिमिरे थरका नेपाली पण्डित तिनका शिक्षक थिए । यी मेरा छात्र भारतका विभिन्न राज्यबाट आएका छन्, तिनले भने । मेरा एक छात्रले प्याच्च सोधिहाले, यी विद्यार्थी कुन जातबाट आएका हुन्, महाशय ? भर्खरै डा मिश्रले हामीलाई जाति व्यवस्थाबारे पढाउनुभएको छ । यहाँ कोही दलित वा अरू कुनै समुदायबाट आएका छन् ? यी सबै विभिन्न थरका ब्राह्मण जातिबाटै आएका हुन् भनेर तिनले भने । उत्तर सुनेपछि मेरा छात्रछात्रा एकछिन पनि त्यहाँ बस्न मानेनन् । मलाई लाजमर्दो भयो । हालै नेपाल साप्ताहिकमा प्रकाशित नेपालका यस्तै पुरोहित उत्पादन गर्ने पाठशालाबारे पढ्दा संस्कृत शिक्षाको जातीय समीकरणमा परिवर्तन आएजस्तो लागेन । संस्कृतमा विद्रोही विचारै नभएको होइन । दक्षिण एसिया विशेषज्ञ डेविड सुलमनका अनुसार उपनिषदमै पनि ब्राह्मण वर्चस्वको विरोध र यस विरुद्ध विद्रोह पाइन्छ । वैदिक कर्मकाण्ड समेतको विरोध पाइन्छ । समानताका पक्षमा, संस्थापन विरोधी, विद्रोही विचार शास्त्रीय परम्परामा सधंै रहँदै आएको छ । दक्षिण भारतमा वीरसैव विचारकहरूले संस्कृतमा असमान ढाँचा, पदानुक्रम सोपान, कर्मकाण्ड र मन्दिर विरुद्ध पुरै आन्दोल चलाए । तिनीहरूको ग्रन्थ श्रीकरभाष्यमा यसको प्रमाण प्रशस्त पाइन्छ । कन्नौजमा अभिनान्द र तिनका समकालीनहरूका संस्कृत श्लोकहरूमा दलित जीवनबारे सहानुभूतिपूर्ण वास्तविक चित्रण गरिएको छ । तर यी सब हुँदाहुँदै पनि संस्कृत पठनपाठन र यसका विद्यार्थी भर्नामा ढाँचागत परिवर्तन किन हुनसकेन ? अहिले पनि नेपाल र भारतमा यी संस्कृत गरुकुल र विद्यापीठहरूमा औपचारिक या अनौपचारिक तवरमा ब्राह्मणेतर जात, खासगरी दलित समुदायका विद्यार्थीमाथि बन्देज किन छ ? यसका राजनीतिक र सामाजिक कारण छन् ।भारतमा मुसलमान र अंग्रेज शासनका बेला संस्कृत ज्ञान ब्राह्मणका जिम्मा रह्यो र तिनैले यसलाई जोगाएर राखे । तर जब भारत स्वतन्त्र हुनलाग्यो र भयो, संस्कृत ज्ञानका हिसाबले तीन धारबाट बेवारिसेमा पर्यो । तीनमध्ये मुख्य धारलाई नेहरूगान्धी र तिनका पाश्चात्य उदारवादले प्रतिनिधित्व गरेको थियो । गान्धी र नेहरू दुवै संस्कृत जान्दैनथे र तिनीहरूको शिक्षादीक्षा र अभिमुखीकरण अंग्रेजी माध्यममा पाश्चात्य प्रणालीबाट भएको थियो । लङ्गोटीधोती लगाए पनि, खेतमा शौच गरी मल तयार पार्ने कुरा गरे पनि, गुजरातीमा लेखे पनि, भारतलाई औद्योगिक हैन, ग्रामीण लघु र चर्खा क्रान्तिद्वारा विकास गर्ने कुरा गरे पनि, नजानेकाले वा संस्कृत ब्राह्मणमा आश्रित भएकाले, संस्कृतप्रति गान्धीको अनुराग थिएन । आफ्ना किताबहरूमा प्राचीन भारतको जतिसुकै गुनगान गरे पनि अंग्रेजीपरस्त नेहरूले संस्कृतको संरक्षण गर्ने कुरै भएन । न्युयोर्क र लन्डनमा पढेका दलित विचारक अम्बेदकर ब्राह्मणाश्रित संस्कृतका सोझै विरोधी हुने नै भए । बाँकी रहे सावरकर र गोलवाकर नितृत्वका हिन्दुवादीहरू । संस्कृत साहित्य र दर्शनभन्दा पनि तिनीहरूको ध्याउन्न हिन्दुवादी शासन र गैरहिन्दु, खासगरी मुसलमान विरोधी क्रियाकलाप र विचार प्रतिपादनमै केन्द्रित रह्यो ।तर यीमध्ये कसैले चाहेको भए पनि पहिले हिन्दु जाति व्यवस्थामाथि मौलिक आधारभूत प्रहार नगरी संस्कृतको उद्धार गर्न सम्भव थिएन । नेपालमा भने राणाहरू त निरक्षर नै थिए भन्दा पनि हुन्छ र तिनले निरक्षरता नै आफ्ना रैतीमाथि थोपरे । र २००७ सालपछि लोहिया समाजवादी वा कम्युनिस्ट भएकाले बीपी लगायतका नेताहरूमा संस्कृतजनित ज्ञान थिएन । र भए पनि कतिपय सनातनी ब्राह्मण कांग्रेसीजन भएकाले जाति व्यवस्थाको संस्थागत र ढाँचागत विरोध र संस्कृतबाट जातीय वर्चस्व उन्मूलन गर्न सक्दैनथे । त्यसैले आजपर्यन्त पनि राज्य र समाज सम्पोषित संस्कृत शैक्षिक संस्थाहरूमा ब्राह्मणलाई नै भर्ना लिइन्छ वा ग्राह्यता दिइन्छ । अनि संस्कृत सर्वस्वीकार्य कसरी होओस् र यसको अरू जातिसमुदायद्वारा विरोध किन नहोस् ?संस्कृतलाई सर्वस्वीकार्य बनाउन दुइटा कार्य गर्नु अनिवार्य छ । एक, सबै संस्कृत पाठशालामा सबै जात वर्गलाई प्रलोभन र आरक्षणसहित भर्ना दिनुपर्छ । दुई, कर्मकाण्डी पण्डित जुनसुकै जातिको योग्य व्यक्ति पनि हुने व्यवस्था हुनुपर्छ । यी काम सामाजिक र संस्थागत रूपमा हुने बित्तिकै ब्राह्मणेतर समुदायमा संस्कृत विरुद्ध सहस्राब्दियौंदेखिको विरोध र पूर्वाग्रह हराएर जान्छ । र अर्को कुरा संस्कृत पठनपाठनमा भाषा सिक्नमा बढी र व्याकरण घोक्नमा कम जोड दिनुपर्छ । यसका लागि अमेरिका, युरोपमा जसरी भाषाशास्त्रीय आधारमा संस्कृत पढाइन्छ, त्यसरी नै पढाउनुपर्छ । किनभने संस्कृतको घोकन्ते प्रणाली अरू विषयमा पनि सरेकाले दक्षिण एसियाकै शिक्षा प्रणाली सोचनशीलभन्दा पनि आँखा चिम्लेर पछिलाग्ने भिड उत्पादन गर्ने कारखाना बन्न पुगेको छ । नेपाल र भारतका स्कुल, कलेजमा मैले दस वर्ष संस्कृत पढेंँ । व्याकरण घोक्नु र साहित्य अनुवाद गर्नु बाहेक मैले केही गरिन । फलस्वरूप दस वर्षपछि पनि श्लोक र शब्द र धातुरूप त मलाई निकै कण्ठस्त भए, तर मैले संस्कृत बोल्नलेख्न भने जानिन ।तर आजका दिनमा संस्कृतविद र संस्कृत पक्षधरहरू संस्कृत पतनको विलौनाले नपुगेर हिन्दुत्ववादी पनि बन्नपुगेका छन् । तिनीहरूको हिन्दुत्ववादको त आम जनसमुदायले विरोध गर्ने नै भए । त्यही विरोधमा तिनको संस्कृत जगेर्ना गर्ने दलील पनि पानीको फोका बनेको छ । वास्तवमा यो अवस्था साहित्य, कला, समाज, दर्शन, र वैचारिक गहनताका लागि बडा उदेकलाग्दो हो । किनभने संस्कृत यी सबैको स्थानीय अथाह स्रोत हो, जोबिना महान साहित्य र दर्शन नेपाल र भारतमा जन्मिन गाह्रै छ ।मिश्र संयुक्त राज्य अमेरिकास्थित लुइस विश्वविद्यालयमा अंग्रेजीको विभागाध्यक्ष हुन् ।"
इतर विचारका कलाकार,"नसिरुद्दिन पहिला होइनन् उत्तर प्रदेशका मुख्यमन्त्री योगी आदित्यनाथले बलिउड कलाकारबारे दिएको आक्रामक टिप्पणी यो पहिलो भने होइन । सन् २०१५ को नोभेम्बरमा उनले बलिउडका अर्का स्टार कलाकार शाहरूख खानलाई पाकिस्तानका आतंकवादी हाफिज साइडसँग तुलना गरेका थिए । शाहरूख खानले भारतीय समाज निकै असहिष्णु बन्दै गएको भन्दै दिएको अभिव्यक्तिको प्रतिक्रियामा आदित्यनाथले मुम्बई हमलाका मास्टरमाइन्ड मानिएका हाफिजसँग शाहरूखको तुलना गरेका थिए । त्यत्तिबेला उनले यदि भारतका धेरै मानिसले शाहरूखका चलचित्र नहेरे उनी सामान्य मुसलमान बनेर सडकमा यताउता भौंतारिनुपर्ने भनी रिस पोखेका थिए । भाजपाका अर्का नेता कैलाश विजयवर्गीयले पनि खानमाथि चर्को हमला गरेका थिए । उनले शृङ्खलाबद्ध रूपमा लेखेका ट्विटमा खानलाई राष्ट्रियता विरोधी र भारतमा बसे पनि आत्म पाकिस्तानमा भएको भनेका थिए । यस प्रकारका हमलामा परेका अर्का बलिउड कलाकार हुन्आमिर खान । भारतीय जनता पार्टीको मोदी सरकारको आलोचना गरेका कारण सन् २०१६ मा आमिरलाई ईकमर्स कम्पनी स्न्यापडिलको ब्रान्ड एम्बेस्डरबाट निकालिएको थियो । आमिरको चलचित्र पिकेमा हिन्दु देवतामाथि अपमान गरेको भन्दै भारतका हिन्दुवादीहरू उनीसँग रिसाएका थिए । अर्को एउटा अन्तर्वार्तामा आफ्नो पत्नी किरण रावले भारतमा बस्न असुरक्षित बन्दै गएको भन्दै दिएको अभिव्यक्तिलाई आमिर भारत छोड्ने तयारीमा भन्ने हल्लाबाजी गरी उनको र किरणको चर्को आलोचना भएका थिए । बलिउडकै कतिपय नाम चलेका कलाकारले समेत उनको खेदो खनेका थिए । आफ्ना मनसाय त्यस्तो नभएको कुरा सबैलाई बुझाउन आमिरलाई हम्मे परेको थियो । सन् २०१५ को नोभेम्बरमा आयोजित रामनाथ गोयन्का पत्रकारिता पुरस्कार वितरण कार्यक्रममा आमिरले असहिष्णुताका घटनाको जमेर विरोध गर्नुपर्ने भनी दिएको अभिव्यक्तिलाई भाजपा नेताकार्यकर्ताले सरकार र हिन्दु धर्मको विरोधको रूपमा बुझेका थिए वा कम्तीमा त्यसरी प्रचार गरेका थिए । भारतमा बढ्दो असहिष्णुताप्रति विरोध जनाउँदै सरकारले प्रदान गरेका पुरस्कार बहिस्कार गर्ने चलचित्रकर्मी, प्राज्ञ, इतिहासकार र कलाकारको निर्णयलाई उनले पनि समर्थन जनाएका थिए । म अहिंसात्मक विरोध प्रदर्शनलाई समर्थन गर्छु । विरोध प्रदर्शन अहिंसात्मक भएसम्म जोकोहीलाई पनि त्यस्तो प्रदर्शनप्रति समर्थन गर्ने अधिकार छ ।असहिष्णु बन्दै भारतसन् २०१४ मा भारी बहुमतका साथ भारतीय जनता पार्टीका नेता नरेन्द्र मोदी संसारकै सबभन्दा ठूलो प्रजातान्त्रिक देशका प्रधानमन्त्री बने । भारतमा धार्मिक दंगा र विवाद नयाँ कुरा होइन । सन् १९४७ मा भारत र पाकिस्तानको विभाजन नै धर्मको आधारमा भएको थियो । बेलायती उपनिवेशले छोडेको यो विग्रहको वीउ अझै नष्ट भइसकेको छैन । भारतका सबैजसो प्रदेशमा कुनै न कुनै आकार र प्रकृतिका धार्मिक द्वन्द्व आज पनि छन् । तर विशेषत: हिन्दुवादको पृष्ठभूमिबाट आएका मोदी बलियो राजनीतिक शक्तिका साथ प्रधानमन्त्री बनेपछि हिन्दु अतिवादले फेरि सक्रिय हुने मौका पाइरहेको छ । धर्म, विचार, समुदाय आदि परम्परागत आधारमा भारतीय समाज क्रमश: अझ असहिष्णु बन्दै गएको मोदी प्रधानमन्त्री बने यताका धेरै घटनाले पुष्टि गरिरहेका छन् । त्यहाँका मुसलमान, दलित, अल्पसङ्ख्यक समुदायदेखि प्रगतिशील वा प्रजातान्त्रिक विचार राख्ने बुद्धिजीवीसम्म यो असहिष्णु राजनीतिको कोपभाजनमा परेका छन् । अर्बन नक्सालाइट (सहरिया नक्सालबाडी) देखि केरला बाढीमा भएको पक्षपातसम्मका घटनालाई भिन्न मतमाथि दमन गर्ने मोदी र भाजपा सरकारको नीतिको रूपमा विश्लेषण गरिन्छ । जेएनयुमा भएको दमनदेखि हैदरावाद विश्वविद्यालयमा रोहित भेमुलाको आत्महत्या, पत्रकार गौरी लंकेशको हत्यासम्मका घटना धार्मिक अतिवाद र असहिष्णुताका शृंखला हुन् । हालै भारतको सङ्घीय सरकारले रिसर्च एन्ड एनालाइसिस विङ (र) लगायत दसवटा सरकारी निकायलाई भारतभरिका कुनै पनि कम्प्युटर वा विद्युत्तीय सामग्रीमाथि निरीक्षण र नियन्त्रण गर्नसक्ने अधिकार दिएको छ । यसलाई भारत क्रमश: पुलिस स्टेट बन्दै गएको अर्को प्रमाणको रूपमा लिइएको छ । धार्मिक असहिष्णुतालाई राज्य स्वयम्ले संरक्षण दिंँदा राज्यका सुरक्षा निकाय पंगु बनेका छन् । आज भारत हिन्दुवादी संगठनको तखतमा चल्दा सीमान्तकृत गैरहिन्दु समुदाय चेपुवा परेका छन् । राज्यसत्ताकै संरक्षणमा आज असहिष्णुताको राजनीति संस्थागत र मूलप्रवाहीकरण भइरहेको छ । नेपालमा प्रभावभारतीय राजनीतिको सबैभन्दा तीव्र प्रभाव नेपालमा पर्ने गरेको इतिहासले सावित गरेको विषय हो । छिमेकी देश, खुला सिमाना, आर्थिक निर्भरता, सामाजिक एवं धार्मिक समानता आदि धेरै कारणले भारतको प्रभाव नेपालमा पर्ने गरेको छ । अहिले हिन्दुवादी लहरको अलि बढी प्रभाव भारतका उत्तरी प्रदेशमा बढ्ता देखिएको छ । यस्तो अवस्थामा भारतीय हिन्दुवादी राजनीतिक प्रभाव नेपालसम्म आउन गार्हो कुरा होइन । नेपालकै राजनीतिमा पछिल्लो चर्चाको विषयमा रहेको हिन्दु राज्यको मुद्दा उठान कुनै न कुनै रूपमा यसबाट प्रभावित रहेको प्रस्ट छ । तर साँच्चै नेपाली समाजले आज भारतीय अल्पसङ्ख्यक र दलित समुदायले भोगिरहेको जस्तो राज्य प्रायोजित असहिष्णुता भोग्नुपरे अवस्था कस्तो होला ? त्यस्तो अवस्था आउनु अघि नै पूर्वसावधानी नेपाली जनताको सचेततामा भर पर्ने कुरा हो ।"
कोदो,"कोदोलाई धेरैजसो मानिसले राम्रो अन्न मान्दैनन् । तिनीहरू यसको गुणमा होइन कि रंगमा गएकाले त्यस्तो भएको बुझ्न गाह्रो छैन । तर, कोदो तपाईंहामीले सोचेजस्तो कम गुणकारी खाद्यान्न भने हुँदै होइन । यसमा चामल र मकैभन्दा ३५ गुणा अनि गहुँभन्दा ८७३ गुणा बढी क्याल्सियम पाइन्छ । यसमा मकैभन्दा ३७ गुणा, चामलभन्दा २३ गुणा र गहँुभन्दा १५ गुणा बढी आइरन पाइन्छ । मैथिलीमा मडुवा, नेवारीमा डुसी, अंग्रेजीमा मिलेट भनिने कोदो प्रोटिन, भिटामिन, ऊर्जा तथा खनिजको प्रमुख स्रोत हो । यसलाई भविष्यको स्मार्ट खानासमेत भनिएको छ । कोदो हाम्रो मुलुकका लागि फयुचर स्मार्ट फुड (भविष्यको स्मार्ट भोजन) रहेको जनाउँदै नेपाल कृषि अनुसन्धान परिषद् (नार्क), जिन बैंकका वरिष्ठ वैज्ञानिक डा बालकृष्ण जोशी भन्छन्, यसलाई ढिँडोका रूपमा मात्र नभई म:म, सेल रोटी, बिस्कुट, चाउचाउ र रोटी लगायतका आधुनिक परिकारका रूपमा पनि उपयोग गर्नुपर्छ । सामान्य स्वस्थ व्यक्ति मात्र नभई बालबालिका, गर्भवती, मधुमेह, रक्तचापका बिरामीलाई समेत कोदो खानाले उल्लेख्य फाइदा पुग्ने वैज्ञानिक अनुसन्धानबाट पुष्टि भइसकेको औंल्याउँदै उनी स्वास्थ्यसम्बन्धी फाइदाका लागि यसको उपयोग हुनुपर्ने सुझाउँछन् । कोदो तराईदेखि उच्च पहाडी क्षेत्रसम्म जुनसुकै जलवायुमा पाइन्छ । हामीलाई चाहिने प्राय: सबै थोक यसमा हुने गरेको विज्ञहरू औंल्याउँछन् । कोदोको सन्तुलित उपयोगले राम्ररी पोषित भएर स्वस्थ रहन सघाउँछ, युनिसेफ नेपालका पोषणविद् नवीन पौडेल भन्छन्, पहिले नहुनेले कोदो खाने गरे पनि आजकल हुनेले खान थालेको अवस्था छ ।नेपाली समाजमा कोदोको उपयोगलाई कुनै बेला गरिबीको प्रतीकसमेत मान्ने गरिएको थियो । यसलाई कुअन्न मान्ने परम्पराले गर्दा यसको गुण अपहेलित हुँदै आएको छ । नेपालीको खाने चलनमा मुख्य घटक नै भात भएको र यसैमा अत्यधिक निर्भर रहने भएकोले नसर्ने रोगको वृद्घिमा समेत यसले सघाइरहेको छ । दशकांै पहिले तराई र पहाडमा आर्थिक रूपले विपन्न वर्गलाई स्वस्थ राख्ने मुख्य आधारमध्ये एउटा कोदोसमेत हुन सक्ने पौडेलको अनुमान छ । धेरैजसो सहरी क्षेत्रका हुनेखानेहरूले थ्रिल, रमाइलो र फरक स्वादको लागि कोदो खाने गरेको जनाउँदै पौडेल भन्छन्, हामी यसको फाइदा जानेरभन्दा पनि नजानेर परम्पराग बानीव्यहोरा आदिले खाइरहेका छौं ।हाल हाम्रो मुलुकमा अमृतजस्तै उपयोग गर्न सकिने कोदोको विषजस्तो उपयोग भइरहेको विज्ञहरू बताउँछन् । कोदोको उपयोग घरेलु जाँड, रक्सी, तोङबा लगायतमा बढी भइरहेको दु:खद स्थिति आंैल्याउँदै खाद्य प्रविधि तथा गुण नियन्त्रण विभाग (डीएफटीक्यूसी) का वरिष्ठ खाद्य अनुसन्धान अधिकृत पूर्णचन्द्र वस्ती भन्छन्, कोदोको नियमित सन्तुलित उपयोग मात्रै गर्न सके पनि हाम्रो मुलुकबाट कुपोषण हटाउन सकिन्छ ।ढिँडोको रूपमा कोदो खानु अति नै फाइदाजनक मानिन्छ । रोटीको रूपमा खानु वा गहुँ, मकै आदि पिठोमा कोदोको पिठो मिसाएर रोटी लगायतका परिकार बनाउनुसमेत लाभदायक मानिन्छ । अफ्रिकातिर कोदोलाई सातुजस्तै फिटेर खाने चलन छ । हाम्रो मुलुकमा पनि यसरी कोदोको उपयोग गरिँदा यसले थप स्वास्थ्यसम्बन्धी फाइदा मिल्न सक्छ । बालबालिकाका लागि बनाइने लिटोमा कोदोको उपयोग गर्दा उनीहरूको विकासका लागि थप टेवा पुग्ने गर्छ । मल्टिग्रेन (बहुअन्न) पिठोमा कोदो मिसाएर थप स्वस्थकर र स्वादिलो रूपमा उपयोग गर्न सकिने जनाउँदै बस्तीले हर्लिक्स जस्तो शक्तिवर्धक पेय पदार्थ बनाउने डीएफटीक्यूसी मा केही अनुसन्धान भइरहेको बताए । खासगरी गर्भवतीले क्याल्सियमको चक्की खानुको सट्टा दुइटा कोदोका रोटी खाए पुग्छ । स्तनपान गराउनेहरूका लागि समेत यो दूध बढाउने आधार बन्छ । भारतमा कोदोले पापड, भुजिया, स्पागेटी, नुडल्स आदि बनाउन थालिएको छ । कोदोमा अरू पिठो मिसाएर बिस्कुट, पाउरोटी, बन, केक, मफिन, शिशु खाद्य पदार्थजस्ता विभिन्न परिकार बनाउन थालिएको छ । वस्तीका अनुसार, कोदो फलाम, क्याल्सियमजस्ता म्याग्नेसियम, फोस्फोरस र पोटेसियमजस्ता खनिजको समृद्घ स्रोत हो । यसमा प्रशस्त मात्रामा क्याल्सियम हुन्छ । फाइबरले भरिपूर्ण कोदोमा विभिन्न भिटामिन (जस्तै : बिटा क्यारोटिन, नियासिन, भिटामिन बी ६, फोलिक एसिड) हुन्छन् । यसमा भएको लेसितिनको उच्च मात्राले स्नायु प्रणालीलाई बलियो बनाउन सघाउँछ । यसको उपयोगले कुपोषण हटाउन सकिन्छ । यसमा प्रशस्त मात्रामा पोलिफेनल्स, टयानिन, फाइटोस्टेरोल्स लगायतका फाइटोकेमिकल्स पाइन्छन् । यो एन्टिअक्सिडेन्टले समेत परिपूर्ण हुन्छ । मुलुकको खाद्यान्न बालीको चौथो महत्त्वपूर्ण बाली कोदो रहेको आंैल्याउँदै बाली विकास तथा कृषि जैविक विविधता संरक्षण केन्द्रका वरिष्ठ बाली विकास अधिकृत प्रकाश आचार्य भन्छन्, कोदो खेतीमा मल, जल, विषादी आदिको खासै आवश्यकता नपर्ने हुनाले यो हाम्रो लागि अत्यन्त उच्च स्तरको अर्गानिक खाद्य पदार्थ हो ।मानिसलाई ज्ञात सबैभन्दा पुरानो खाद्य पदार्थमध्ये एक कोदो खाद्य र पोषण सुरक्षाको दृष्टिले महत्त्वपूर्ण भए पनि सरकार र राज्यले खासै महत्त्व दिएको छैन । हाम्रो मुलुकमा कोदोका दुई सयभन्दा बढी स्थानीय जात पाइन्छन् । यसको बीउ घरेलुस्तरमै करिब १० वर्षसम्म सुरक्षित राख्न सकिन्छ । मुलुकमा करिब २ लाख ६० हजार हेक्टरमा कोदोको खेती हुन्छ । वार्षिक रूपमा करिब ३ लाख १५ हजार मेट्रिक टन कोदोको उत्पादन हुन्छ । मुलुकमा कोदो बाली लगाउने कुल क्षेत्रफलको ७५ प्रतिशत जग्गा मध्यपहाडी जिल्लामा पर्छ । क्यान्सर, मुटुरोग र मधुमेहबाट जोगाउँछ इन्डियन इन्स्टिच्युट अफ मिलेट रिसर्च (आईआईएमआर), हैदरावाद, भारतको तथ्यपत्रअनुसार कोदोबाट धेरै लाभ लिन सकिन्छ । महामारीसम्बन्धी अध्ययनहरूले के देखाएका छन् भने, कोदोको उपयोगले मुटु रोगको जोखिम कम हुन्छ, मधुमेहबाट जोगाउँछ, पाचन प्रणालीमा सुधार ल्याउँछ, क्यान्सरको जोखिम कम गर्छ, शरीरको शुद्घीकरण गर्छविषाक्तता हटाउँछ, श्वासप्रश्वासको स्वास्थ्यसम्बन्धी प्रतिरोधक क्षमता बढाउँछ, ऊर्जास्तरमा वृद्घिसँगै मांशपेशी र नशासम्बन्धी प्रणालीमा सुधार ल्याउँछ, पार्किन्सन्स रोग, मेटाबोलिक सिन्ड्रोम लगायतका थुप्रै डिजेनरेटिभ (पुनर्निर्माण हुन नसक्ने) रोगविरुद्घ सुरक्षा प्रदान गर्छ । कोदोमा रेसिस्टेन्ट स्टार्च, ओलिगोसेकेराइड, लिपिड, एन्टिअक्सिडेन्टजस्तो फेनोलिक एसिड, एवेनथ्राम्रामाइड्स, फ्लेभोन्वाइड्स, लिग्नस र फाइटेस्टेरोलजस्ता थुप्रै महत्त्वपूर्ण पोषकतत्त्व पाइन्छन् । कोदो मुटु रोगमा समेत अत्यन्त फाइदाजनक मानिन्छ । म्याग्नेसियम अत्यधिक हुने भएकाले यसले विशेष रूपले रक्तचाप कम गर्न, एथेरोस्केलेरोसिसमा मुटुको स्ट्रोकको जोखिमलाई न्यून गर्न सघाउँछ । कोदोमा भएको पोटेसियमले वासोडिलेटर अर्थात् सानो रक्तवाहिनीलाई ठूलो पारेर रक्तचाप कम राख्न सहयोग गर्नुका साथै मुटु र रक्तनलीसम्बन्धी जोखिम कम गर्छ । यसले केही प्रकारका क्यान्सर र मुटु रोगबाट समेत जोगाउँछ । कोदोमा उच्च मात्रामा पाइने रेशाले कोलेस्ट्रोल कम गर्नसमेत सघाउँछ । यसले एलडिएल कोलेस्ट्रोललाई कम गर्नुको साथै एचडीएल कोलेस्ट्रोलको प्रभावलाई बढाउँछ । मधुमेह हुनबाट जोगाउन कोदोको उपयोग अत्यन्त फाइदाजनक देखिएको छ । यसमा भएका फाइबर, म्याग्नेसियम, भिटामिनई, फेनोलिक यौगिक र टयानिनले मधुमेहको खतरालाई कम गर्छ । किनभने यिनले रगतमा ब्लड ग्लुकोज र इन्सुलिनको स्तरको एक्कासि वृद्घिलाई मन्द पार्छ । पाचनसम्बन्धी विकारमा समेत कोदो उपयोगी मानिएको छ । यसले गर्दा ग्यास्ट्रिक अल्सर र कोलोन क्यान्सरको सम्भावनामा समेत कमी आउँछ । यसमा भएको रेसाले कब्जियत, अत्यधिक ग्यासलाई दूर गर्छ । यो रेसाले गहुँ र मकैको आटा सेवन गर्नेहरूको दाँजोमा इसोफेजियल क्यान्सर हुने सम्भावनामा समेत कमी ल्याउँछ । कोदोको नियमित उपयोगले क्यान्सरको जोखिमलाई समेत कम गर्न सक्छ । यो फेनोलिक एसिड, टयानिन र फाइलेट प्रशस्त भएको खाद्यपदार्थ हो । हालै गरिएको अध्ययनले रेसाले महिलामा स्तन क्यान्सरको सम्भावनालाई कम गर्छ । दिनहँु ३० ग्राम रेसा उपयोग गरेर स्तन क्यान्सरको सम्भावना ५० प्रतिशतसम्म कम गर्न सकिन्छ । कोदोमा भएका उपयोगी तत्त्वहरूले विभिन्न क्यान्सरको जोखिममा कमी ल्याउँछन् । आईआईएमआरको अनुसार, कोदोले शरीरलाई विषाक्त पदार्थबाट मुक्त गर्छ । फाइदा मुुटु रोग लाग्न दिँदैन । एन्टिअक्सिडेन्ट गुण हुन्छ । हाड बलियो बनाउँछ । बालबालिकाको हाड र दाँतको विकासमा सघाउँछ । नराम्रो कोलेस्ट्रोल घटाउँछ । शरीरको विषाक्तता बाहिर निकाल्छ । पाचनतन्त्रलाई तन्दुरुस्त राख्छ । रगतको कमी हुन दिँदैन । कब्जियत हुन पाउँदैन । टाइप २ मधुमेहबाट जोगाउँछ । स्तन क्यान्सर हुन दिँदैन । शारीरिक तौल नियन्त्रित राख्छ । रक्तचाप घटाउन प्रभावकारी हुन्छ मृगौला र कलेजोको रोग लाग्न दिँदैन । रोगप्रतिरोधी क्षमता बढाउँछ । फलफूल र सागसब्जी जतिकै पोषक हुन्छ । ऊर्जाको राम्रो स्रोत हो । पित्त थैलीमा पत्थरी हुन दिँदैन । मीठो निद्रामा सघाउँछ । छाला चम्किलो बनाइराख्छ । घाउ छिटो भरिन सघाउँछ । आमाको दूध बढाउँछ । मोटाहरूका लागि उपयोगी हुन्छ । सिलिएक रोग वा ग्लुटेन एलर्जीबाट पीडितहरूका लागि उपयोगी हुन्छ । कुपोषण हुन दिँदैन ।"
बुढयौली र डिप्रेसन,"प्राय: मानिस बुढयौलीतिर लम्किँदै गएसँगै आफू एक्लिएको, परित्यक्त भएको अनुभूति गर्न थाल्छन् । यसले उनीहरूमा डिप्रेसन (उदासी रोग) को जोखिम बढाउँदै लैजान्छ । यसमा अझ भूमिका खेल्ने रहेछ भिटामिन डीको कमीले । उमेर ढल्किँदै गएसँगै बाहिरफेर घुमफिर कम हुँदै जानाले शरीरले भिटामिन डी पाउने क्रम घटै जान्छ अनि त्यसैले बूढापाकामा डिप्रेसन बढाउने हालैको एउटा अनुसन्धानमा दाबी गरिएको छ । भिटामिन डीको मुख्य स्रोत घाम हो, सूर्य किरण । बूढापाकाले त्यसैले जतिसक्दो घाममा टहलिनु आवश्यक छ । पोस्ट एक्युट एन्ड लङटर्म केयर मेडिसिन जर्नलमा प्रकासित अनुसन्धान अनुसार, भिटामिन डीको कमीले डिप्रेसन हुने खतरा ७५ प्रतिशतसम्म बढछ । उक्त अनुसन्धान ५० वर्ष माथिका ४ हजार व्यक्तिमा गरिएको थियो । भिटामिन डी को सम्बन्ध हाडबाहेक स्वास्थ्यसम्बन्धी अन्य अवस्थासँग पनि हुने उक्त अनुसन्धानमा उल्लेख छ । डिप्रेसन तीमध्ये एउटा स्वास्थ्य समस्या भइहाल्यो । अर्को कुरा, डिप्रेसनमा गएका बूढापाकालाई साथीभाइ, आफन्तसँग भिडियो च्याट गराउँदा उनीहरू समस्यामुक्त हुन सक्ने रहेछन् । ६० वर्षमाथिका १ हजार ४ सय २४ व्यक्तिमा गरिएको यो अनुसन्धान अमेरिकन जर्नल अफ जेरियाट्रिक साइकियाट्री मा प्रकाशित छ ।यो अनुसन्धानअन्तर्गत डिप्रेसनपीडित ती सहभागीहरू चार समूहमा बाँडियो । प्रत्येक समूहका व्यक्तिलाई सञ्चारको फरकफरक माध्यमले जोडियो । कसैलाई भिडियो च्याटमा त कसैलाई ईमेलमा । कसैलाई भने सोसल नेटवर्क र इन्स्टयान्ट मेसेजिङ एपमा । दुर्य वर्षसम्मको अनुसन्धानपछि के नतिजा निस्कियो भने, सञ्चारका उपर्युक्त चार माध्यममध्ये भिडियो च्याट नै डिप्रेसन हटाउनमा प्रभावकारी हुने रहेछ । ईमेल, मेसेजिङ एप र सोसल मिडिया प्लेटफार्म (जस्तो : फेसबुक) को उपयोग गरेका बूढापाकामा डिप्रेसनको स्तर प्रविधिको उपयोग नगर्नेहरूजत्तिकै थियो । यसको तुलनामा भिडियो च्याटवाला परिणाम भने निकै सुखद रह्यो । भिडियो च्याट र डिप्रेसनबीच सम्बन्ध स्थापित गर्ने दिशामा यो पहिलो अनुसन्धान हो ।"
योगले उच्च रक्तचापका रोगीलाई फाइदा,"प्रारम्भिक स्तरको उच्च रक्तचापले ग्रस्त व्यक्तिले ६ महिनासम्म नियमित रूपमा योग गरे उनीहरूको रक्तचाप तीव्र गतिले सामान्य हुन सक्छ । यो अध्ययन भारतको सर गंगाराम अस्पतालको न्युरोफिजियोलजी विभागका अनुसन्धाताहरूले गरेका हुन् । अस्पतालका अनुसार, प्रारम्भिक उच्च रक्तचाप (प्री हाइपरटेन्सन) ले पीडित १ सय २० बिरामीमाथि योगको प्रभाव जान्न यो अध्ययन गरिएको थियो । अध्ययनअन्तर्गत बिरामीलाई दुई समूहमा बाँडियो । पहिलो समूहलाई नियमित रूपले योग गर्न भनियो भने दोस्रो समूहलाई अरु नै व्यायाम, खानपानको शैलीमा सुधार र धूमपानबाट जोगिन भनियो । ती बिरामीको चौबीसै घण्टा, मुख्य रूपले राति, डायस्टोलिक रक्तचाप र औसत धमनी दबाबको जाँच गरियो । यसबाट के देखियो भने, अरु किसिमका व्यायाम गर्नुको दाँजोमा योग गर्ने बिरामीको रक्तचापमा तीव्र गतिले कमी आयो । योग गर्नाले प्री हाइपरटेन्सनबाट पीडित व्यक्तिको रक्तचाप तीव्र गतिले सामान्य हुन सक्ने उक्त अध्ययनले देखाएको छ । प्री हाइपरटेन्सन क्लिनिकल उच्च रक्तचापभन्दा पहिलेको स्थिति हो । यसको सम्बन्ध मुटु तथा मस्तिष्कसँग सम्बन्धित रोगको बढ्दो घटनासँग छ ।"
अपरोक्ष धूमपानले समेत मुटुलाई खतरा,"अपरोक्ष धूमपान अर्थात् सेकेन्ड हयान्ड स्मोकले पनि मुटुको विद्युतीय गतिविधिमा परिवर्तन आउँछ । यसबाट तपाईंको मुटुको चाल असामान्य हुन्छ । यो अध्ययनले आफू धूमपान नगरे पनि परिवारको कुनै सदस्य, मित्र, कार्यालयमा सहकर्मी वा आफूछेउ धूमपान गर्ने अर्को व्यक्तिले तपाईंको स्वास्थ्य प्रभावित पारिरहने देखाएको छ ।इन्भायरन्मेन्टल हेल्थ पर्सपेक्टिभ मा प्रकाशित अध्ययनअनुसार, धूमपानको सम्पर्कमा बस्दा तपाईंको मुटुलाई नोक्सान पुगिरहेको हुन्छ । कुनै बन्द ठाउँमा निरन्तर धूमपानको धुवाँको सम्पर्कमा रहनाले मुटुको चाल प्रभावित हुन सक्छ । यो अध्ययन मुसामा गरिएको हो । अध्ययनमा के देखियो भने, धूमपान अर्को व्यक्तिले गरेको भए पनि तपाईं त्यो धुवाँको सम्पर्कमा निरन्तर रहनुहुन्छ भने तपाईंको मुटुको चाललाई नियन्त्रित गर्ने कोषमा परिवर्तन हुन सक्छ । अध्ययनअनुसार, तमाखुको धुवाँले धूमपान गर्नेलाई मात्र नभई धूमपान नगर्ने व्यक्तिको मुटुलाई समेत नोक्सान पुर्याउन सक्छ । तमाखुको धुवाँले मुटुको तन्तुमा हुने कोषीय परिवर्तनबारे भनिएको यो पहिलो अध्ययन हो । यसैले धूमपान नगर्नु मात्र नभई धूमपान गर्नेहरूबाट टाढै बस्नु पनि निकै आवश्यक छ ।"
मद्यपान त्याग गरे धूमपानबाट पनि मुक्ति,"तपाईंले धूमपानको अम्मल त्याग्न खोजिरहनुभएको छ भने त्यसैमा मात्र बल नगर्नुस् । त्यसअघि मद्यपान त्याग्ने कोसिस गर्नुस् । अनि मात्र तपाईंले सफलता पाउन सक्नुहुन्छ । निकोटिन एन्ड टोबाको रिसर्च मा प्रकाशित एउटा अध्ययनले यस्तै दाबी गरेको छ । अध्ययनअनुसार, धूमपान त्याग्न प्रयास गरिरहेका मद्यसेवीहरूले मद्यपान घटाउँदै गए धूमपान पनि आफैँ कम हुँदै जान्छ । अत्यधिक मद्यपान गर्ने व्यक्तिले यो अम्मलमा नियन्त्रण पाउन सके तिनको निकोटिन मेटाबोलाइट दर पनि कम हुन्छ । यसअघिका अनुसन्धानबाटै के पत्ता लागेको थियो भने, अत्यधिक निकोटिन मेटाबोलिज्म दर भएका व्यक्तिहरूले बढी धूमपान गर्छन् र उनीहरूलाई यो बानी त्याग्नमा धेरै अप्ठयारो हुन्छ ।मद्यपान कम गर्ने व्यक्तिको निकोटिन मेटाबोलिज्म दर कम हुन्छ । त्यसैले उनीहरूलाई धूमपान त्याग्न बल मिल्छ ।"
जोखिमपूर्ण मोटरसाइकल यात्रा,"सीएनएन (बैंकक)जीवनको उत्तम समयमा थाइल्यान्डमा सवारी चलाउनु निकै उत्साहित क्षण हुन सक्ला तर नयाँ वर्षको छुट्टीका तथाकथित खतरनाक सात दिन को समयमा मोटरसाइकल चालकहरूले आफ्नो जीवन हत्केलामा राखे । अधिकारीहरूले एक साताको चाडपर्वको अवधिमा मित्र तथा परिवारजनको भेटघाटका लागि निस्केका यात्रु दुर्घटनामा पर्ने, मृत्यु हुने, तथा गम्भीर चोटपटक लाग्नेको संख्यामा निकै वृद्धि भएको जनाएका छन् । दुर्घटनाका कारणहरूमा मदिरा सेवन गरी सवारी चलाउनु, भ्रष्ट प्रहरी र ट्राफिक कानुनहरूको कार्यान्वनमा भएको कमजोरीलाई मुख्य मानिएको छ । गत डिसेम्बर २७ देखि जनवरी २ अर्थात् ७ दिनको अवधिमा ३ हजार ७ सय ९१ सवारी दुर्घटना भए । जसमा ४ सय ६३ जनाका ज्यान गएको थियो । जुन गत वर्षको तुलनामा बढेको देशको विपद् रोकथाम तथा न्यूनीकरण विभागले जनाएको छ । गतवर्ष नयाँ वर्षको बिदाका समयमा भएका सडक दुर्घटनामा ४ सय २३ जनाको मृत्यु भएको थियो । विश्व स्वास्थ्य संगठनका अनुसार थाइल्यान्डमा ट्राफिकसम्बन्धी दुर्घटनामा परी बर्सेनि २२ हजार ९ सय ४१ जनाको ज्यान जाने गरेको छ । जुन दक्षिणपूर्वी एसियाकै सबैभन्दा खतरनाक हो । विश्व स्वास्थ्य संगठनको विश्वव्यापी सडक सुरक्षासम्बन्धी प्रतिवेदन २०१८ का अनुसार थाइल्यान्डमा हरेक दिन ६२ जनाको सडक दुर्घटनामा मृत्यु हुन्छ । उक्त तथ्यांक नयाँ वर्षको सातामा भएको मृत्युभन्दा केही कम हो । नयाँ वर्षको बिदाको अवधिमा भने दैनिक औसत ६६ जनाको मृत्यु भएको थियो । सडक दुर्घटनामा ज्यान गुमाउनेमध्ये ७३ प्रतिशत मोटरसाइकल चालकहरू छन् । थाइल्यान्डमा पछिल्ला वर्षहरूमा मोटरसाइकल यातायातको सजिलो साधनका रूपमा लोकप्रिय छ । सुरक्षित सडक यात्राको सबैभन्दा ठूलो बाधक ट्राफिक नियमहरूको कमजोर कार्यान्वयन हो । गृह मन्त्रालयअन्तर्गतको थाइल्यान्ड सडक सुरक्षा इकाईले नयाँ वर्ष २०१९ को बिदाको समयमा भएका दुर्घटनामा मारिनेमध्ये ४१५ प्रतिशत मदिरा सेवन गरी सवारी चलाएर र २८ प्रतिशत द्रूतगतिका कारण भएको जनाएको छ । उत्तरी प्रान्त चियाङ माइका अवस्था डरलाग्दो देखिन्छ । यस प्रान्तमा नयाँ वर्षको अवधिमा ज्यान गुमाउने संख्या दोस्रो ठूलो हो । थाइल्यान्डमा हालैका वर्षहरूमा प्रान्तीय राजधानीमा ट्राफिक प्रहरी स्टपहरूको संख्या बढाइएको छ भने मोटरसाइकल चालकलाई हेलमेट लगाउन आदेश दिने संकेतहरू बढाइएको छ । तर सहरका थुप्रै क्षेत्रहरूमा राखिएका ट्राफिक स्टपहरू सडक सुरक्षाका लागि भन्दा पनि पैसा कमाउने धन्धाका रूपमा विकसित भएका छन् । चियाङ माईमा सवारी चालक अनुमतिपत्र नभएका वा हेलमेट नलगाई मोटरसाइकल चलाउने चालकहरू देख्नु सामान्य हो । तर उनीहरू जरिवान तिर्छन् र फेरि मोटरसाइकल चलाउन थाल्छन् । पूर्व यातायात उपमन्त्री र जनता सुरक्षा फाउन्डेसनका अध्यक्ष निकोर्न जुमनोङले सडक सुरक्षामा सुधार गर्न यस प्रकारको भ्रष्टाचार रोक्न आवश्यक भएको बताए । यो हाम्रो प्रमुख समस्या हो, र यो दुईतर्फी समस्या पनि हो । भ्रष्ट अधिकारीहरू कानुनको कमजोर पक्ष देख्छन् र यात्रीहरू पनि कानुन पालन गर्दैनन्, उनले भने । देशव्यापी रूपमा करिब आधा मात्रा मोटरसाइकल चालकले हेलमेटको प्रयोग गर्छन् भने पछाडि बस्ने २० प्रतिशतले । त्यसैगरी, ५८ प्रतिशत गाडी चालकहरूले मात्र सुरक्षा पेटी (सिटबेल्ट) बाँध्छन् । विश्व स्वास्थ्य संगठनले मोटरसाइकल चालकले हेलमेट लगाएको खण्डमा ४० प्रतिशत मृत्यु रोक्न सकिने अनुमान गरेको छ । त्यसैगरी, हेलमेट र सिटबेल्ट नलगाउने, तीव्र गति, मदिरा सेवन र बालबालिकाको लागि रोकावटको कमी सडक सुरक्षाका प्रमुख जोखिम मानिएका छन् । हामीले कानुनको पालना गर्न देशको डीएनए र हाम्रो प्रवृत्ति परिवर्तन गर्न आवश्यक छ, निकोर्नले भने, कानुनको कार्यान्वयनबारेको शिक्षा मुख्य हो । हामीसँग धेरै नियम छन् । मलाई लाग्छ, ती असल र पर्याप्तभन्दा बढी छन् तर यो सबै कानुन कार्यान्वयनसँग सम्बन्धित छ । थाइल्यान्डले हालैका वर्षहरूमा केही प्रगति गरिरहेको छ । विश्व स्वास्थ्य संगठनको पछिल्लो रिपोर्टअनुसार सन् २०१५ मा १ लाख मानिसमध्ये ३६२ प्रतिशतको सडक दुर्घटनामा मृत्यु भएकोमा हाल ३२७ मा झरेको छ । थाइल्यान्ड सडकहरू सुरक्षित बनाउन संघर्षरत एक मात्र राष्ट्र होइन । धनी देशहरूको तुलनामा गरिब देशमा सडक दुर्घटनामा ज्यान गुमाउनेको जोखिम तीन गुणा बढी छ ।भियतनाममा, डिसेम्बर २७ देखि जनवरी १ बीचमा भएका १ सय ४७ दुर्घटनामा १ सय ११ जनाले ज्यान गुमाएको प्रहरीले जनाएको छ । पुलित्जर सेन्टरले सडक दुर्घटना विश्वभर मानिसको मृत्युको आठौं मुख्य कारका रूपमा रहेको जनाएको छ । जसका कारण एचआईभी एड्स र क्षयरोगका कारणभन्दा बढी मानिसले ज्यान गुमाउने गरेको विश्व स्वास्थ्य संगठनको प्रतिवेदनमा उल्लेख छ । सडक सुरक्षा एक त्यस्तो मुद्दा हो जसलाई आवश्यकताअनुसारको केही ध्यान दिइँदैन । यो वास्तवमा हाम्रो वरपरका मासिनको जीवन बचाउने हाम्रो महान् अवसर हो, ब्लुमबर्ग परोपकारी संस्थाका प्रमुख कार्यकारी अधिकृत तथा विश्व स्वास्थ्य संगठनका विश्वव्यापी दूत माइकल आर ब्लुमबर्गले भने, हामी जान्दछौं कुन हस्तक्षेपले काम गर्छ । बलिया नीति तथा कार्यान्वयन, छरिता सडक डिजाइन र प्रभावकारी जनचेतना अभियानले आगामी दशकहरूमा लाखौं जीवन बचाउन सक्छ ।विश्व स्वास्थ्य संगठनको प्रतिवेदनका अनुसार कानुन लगायतका क्षेत्रमा निश्चित प्रगति गरिएको छ । तर त्यो सन् २०१६ देखि २०२० को अवधिमा सडक दुर्घटनामा हुने मृत्यु आधामा सीमित पार्ने संयुक्त राष्ट्र संघीय लक्ष्यलाई पूरा गर्न पर्याप्त देखिँदैन ।"
अमेरिकी तल्लो सदनद्वारा बजेट पारित,"वासिङ्टन (बीबीसी) अमेरिकाको तल्लो सदन हाउस अफ रेप्रिजेन्टेटिभ्सले शुक्रबार संघीय सरकारमा भएको खर्च अभाव अन्त्य गर्ने पक्षमा मतदान गरेको छ । तर अमेरिकी राष्ट्रपति डोनाल्ड ट्रम्पको योजनाअनुसार मेक्सिकोमा पर्खाल लगाउनका लागि बजेट नछुटयाइएका कारण उनले भिटो लगाउने निश्चित भएको छ । ट्रम्पले पर्खाल बनाउनका लागि बजेट उपलब्ध नगराए अस्वीकार गर्ने बताउँदै आएका छन् । हाउस अफ रेप्रिजेन्टेटिभ्समा डेमोक्रयाटको बहुमत छ । सदनकी नवनिर्वाचित सभामुख नान्सी पेलोसीले ट्रम्पको पर्खाल योजना अनैतिक भएको बताएकी छन् । हाउस अफ रेप्रिजेन्टेटिभ्सले शुक्रबार आगामी फेब्रुअरी ८ सम्मका संघीय निकायलाई आवश्यक पर्ने सीमा सुरक्षा लगायतका शीर्षकमा खर्च गर्न लागि १ अर्ब ३ करोड डलरको बजेटमा पारित गरेको हो । यद्यपि, यो बजेट माथिल्लो सदन सिनेटबाट पारित भई राष्ट्रपतिले हस्ताक्षर गर्नुपर्ने हुन्छ । सिनेटमा हाल रिपब्लिकनको बहुमत छ । रिपब्लिकन नेता मिच म्याककोनेलले राष्ट्रपति ट्रम्पले समर्थन नगर्ने कुनै पनि कदम नचाल्ने बताएका छन् । उनले डेमोक्रयाटको कदम राजनीतिक चटक भएको प्रतिक्रिया दिएका छन् । नान्सी पेलोसी बिहीबार तल्लो सदन हाउस अफ रेप्रिजेन्टेटिभ्सको सभामुखमा निर्वाचित भएकी हुन् । क्यालिफोनिर्या राज्यकी डेमोक्रयाट सांसद पेलोसी दोस्रो पटक सभामुखमा निर्वाचित भएसँगै उनी अमेरिकाको तेस्रो शक्तिशाली राजनीतिज्ञ बनेकी छन् । यसअघि उनी सन् २००७ देखि २०११ सम्म सभामुख बनेकी थिइन् । उनी हाउस अफ रेप्रिजेन्टेटिभ्सको सभामुख बन्ने एक मात्र महिला हुन् । ट्रम्पले आफ्नो चुनावी घोषणा कार्यान्वयनका लागि सीमाक्षेत्रमा पर्खाल निर्माणका लागि तत्काल ५ अर्ब ७० लाख डलर छुट्याउनुपर्ने बताउँदै आएका छन् । तर विपक्षी दलले उनको योजनाको कडा आलोचना गर्दै आएका छन् । ट्रम्पको अडानका कारण गत डिसेम्बर २३ देखि अमेरिकाका विभिन्न सरकारी निकाय जस्तै होमल्यान्ड सेक्युरिटी, यातायात, कृषि, गृह तथा न्यायलगायत क्षेत्र आंशिक रूपमा बन्द छन् । त्यसैगरी राष्ट्रिय निकुञ्ज तथा जंगलसमेत प्रभावित भएको जनाइएको छ । अमेरिकामा ३ महिनाको अवधिका लागि संसद्ले खर्च बजेट पारित गर्न नसकेपछि सरकारी निकाय बन्द हुने अवस्थालाई सरकार बन्द भन्ने गरिन्छ । अमेरिकी राष्ट्रपति ट्रम्पले पद सम्हालेयता उनले आप्रवासीप्रति कठोर नीति अख्तियार गर्दै आएका छन् । तर उनको कतिपय नीतिप्रति डोमोक्रयाटहरू असहमति जनाएपछि बजेट पारित नहुँदा सरकार बन्दको अवस्था सिर्जना हुने गरेको ।"
जर्मन राजनीतिज्ञको विवरण चोरी,"बेरुत (एएफपी) जर्मन चान्सलर एन्जेला मर्केलसहित जर्मनीका सयौं राजनीतिज्ञको व्यक्तिगत विवरण चोरी भएको छ । मर्केलसहित अन्य राजनीतिज्ञको व्यक्तिगत सम्पर्क, अनलाइन कुराकानी तथा आर्थिक विवरणहरू सामाजिक सञ्जालहरूमा सार्वजनिक गरिएको अधिकारीहरूले जनाएका छन् । त्यसैगरी, मोबाइल नम्बर, चिठीपत्र, बिल तथा परिचयात्मक दस्तावेजसमेत सार्वजनिक गरिएको छ । ती विवरणहरू अनलाइनसँगै सामाजिक सञ्जाल ट्वीटरमा समेत सार्वजनिक गरिएको छ । चरम दक्षिणपन्थी दल एएफडीबाहेक अन्य राजनीतिक दलका सबैजसो नेताका विवरण चोरी भएको हो । ती विवरणमाथि कसरी पहुँच पुर्याइयो भन्ने नखुलेको सरकारी अधिकारीहरूले शुक्रबार जनाएका छन् । जर्मनीका सयौं राजनीतिज्ञ तथा सार्वजनिक व्यक्तिको व्यक्तिगत विवरण तथा दस्तावेजहरू अनलाइनबाट सार्वजनिक भएको छ, सरकारका प्रवक्ता मार्टिन फिट्जले भने । उनले उक्त घटनालाई सरकारले गम्भीरतापूर्वक लिएको बताए । संसदको तल्लो सदन, युरोपेली संसद्, क्षेत्रीय तथा स्थानीय सभाका सदस्यहरूको पनि व्यक्तिगत विवरणहरू चोरी भएको उनले बताए । उनले त्यस्ता विवरण संवेदनशील नरहेको निष्कर्ष संसद्को अनुसन्धानले गरेको जनाए ।"
पानीजहाज र रेलमार्गका काममा व्यस्त,"(इलाम)मुलुकमा लगानीको वातावरण सिर्जना भएकाले ढुक्क भएर लगानी गर्न प्रधानमन्त्री केपी शर्मा ओलीले आग्रह गरेका छन् । सदरमुकाममा इलाम नगरपालिकाले आयोजना गरेको लगानी सम्मेलनको उद्घाटन गर्दै प्रधानमन्त्री ओलीले यहाँ उत्पादित कृषिउपज भारत र पश्चिमा देशमा निर्यातलाई सहज बनाउन क्रियाशील रहेको धारणा राखे । चियादेखि नगदेबालीसँगै पर्यटन क्षेत्रमा लगानीका लागि उपयुक्त स्थान भएको भन्दै प्रधानमन्त्रीले लगानीको वातावरण बनाउन सरकारले कुनै कन्जुस्याइँ नगर्ने प्रतिबद्धता जनाए । आफू सरकारमा नरहँदा विपक्षीले विरोध गर्नु स्वाभाविक भएको भन्दै आर्थिक समृद्धिको अभियानलाई कसैले रोक्न नसक्ने उनको भनाइ थियो । सबै काम सरकारी निकायले मात्र गरेर पूर्ण नहुने भन्दै उनले निजी क्षेत्रलाई साथ दिन आग्रह गरे । दिनहुँ नयाँ नयाँ योजनाको शिलान्यासमा व्यस्त छौं, उनले भने, पानीजहाज ल्याउने, पूर्वपश्चिम रेलमार्ग बनाउने र पूर्वपश्चिम राजमार्गलाई चौडा बनाउने कामको प्रक्रिया अघि बढेको छ ।इलाम सदरमुकाम स्थापनाको २ सय वर्ष पूरा भएको अवसरमा गरिएको लगानी सम्मेलनमा उद्योग वाणिज्य संघ, महासंघ तथा विभिन्न ठाउँका उद्योगीको उपस्थिति थियो । समग्र जिल्लाको आर्थिक हैसियत बढाउन यो सम्मेलन गरिएको हो, आयोजक इलाम नगरपालिका प्रमुख महेश बस्नेतले भने, लगानीका लागि चाहिने आवश्यक सहयोग गर्न तयार छौं ।कार्यक्रममा प्रधानमन्त्री ओलीलाई नागरिक अभिनन्दनसमेत गरिएको छ । लामो संघर्ष र मुलुकलाई दूरगामी दिशा दिन नेतृत्वदायी भूमिका निर्वाह गरेको भन्दै सम्मान गरिएको नगरपालिकाले जनाएको छ । कार्यक्रममा पूर्वसभामुख सुवासचन्द्र नेम्वाङ, प्रदेश १ का मुख्यमन्त्री शेरधन राई, उद्योग वाणिज्य महासंघ पूर्वअध्यक्ष एवं विशिष्ट सदस्य चण्डीराज ढकाललगायतको उपस्थिति थियो ।जमिनको स्वामित्वको विषयमा उठ्ने विभिन्न बहसले अझै पनि लगानीकर्ता ढुक्क हुने वातावरण बनेको छैन, उद्योगी ढकालले भने, शिक्षामा पनि निजी लगानी बन्द गर्ने हल्ला उत्तिकै भएकाले यसका लागि सरकारले प्रस्ट दृष्टिकोण बनाएर विश्वस्त गराउनुपर्छ ।कृषि, पर्यटन, जडीबुटी, शिक्षा र स्वास्थ्य क्षेत्रमा लगानी गर्ने प्रचुर सम्भावना भएको भन्दै लगानी सम्मेलन गरिएको थियो । प्रधानमन्त्रीको व्यस्तताका कारण जनाउँदै उद्योगीसँग अवसर र चुनौतीको विषयमा भने कुनै छलफल भएन ।"
नवउद्यमीले पाउँदैनन् बीउ पुँजी,"खेल पोसाक (स्पोर्टस वेयर) मा नेपाली ब्रान्ड थिएनन् । विदेशी ब्रान्ड महँगा । योन्तेन योञ्जन र उमिद शेर्पाले नेपाली स्पोर्टस वेयर बनाउन सोचे । पैसा थिएन । उनीहरूले बाइक बेचे । अभिभावक र साथीभाइसँग सापटी मागे । अहिले उनीहरूको गोर्खा एस्थेटिक्स कम्पनीले खेलाडीदेखि सर्वसाधारणलाई थोरै नाफा राखेर टिसर्ट, ट्राउजर, ज्याकेट आदि उपलब्ध गराउँदै आएको छ ।उनीहरूले व्यवसाय सुरु गर्दा वित्तीय संस्था वा सरकारी सहुलियत लिएनन् । उनीहरू मात्र होइन नेपालका अधिकांश नवउद्यमीले आआफ्नै तरिकाले लगानी जोहो गरेका छन् । यो देखेर मलेसियाकी उद्यमी क्रिस्टी आङ छक्क परिन् । काठमाडौंमा हालै आयोजित एक उद्यमी सम्मेलनमा भाग लिन आएकी उनले नेपाल र अन्य देशको उद्यम संस्कार बिलकुल फरक रहेको बताइन् । मलेसियामा स्र्टाट अपहरूलाई निजी र सरकारी दुवै निकायले राम्रो सहयोग गर्छन्, उनले भनिन्, यहाँका युवा व्यवसायी बैंक देखेर तर्सिंदा रहेछन् । सरकारले पनि स्टार्ट अपलाई प्रोत्साहन गरेको पाइएन ।क्रिस्टी स्वयंलाई मलेसियाको अलायन्स बैंकले व्यवसाय विस्तारमा सहयोग गरेको थियो । बैंकले आफूसँग रहेका स्थापित व्यापारी र नवउद्यमीबीच पुलको काम गर्ने गरेको क्रिस्टीले बताइन् । नवउद्यमीका इन्नोभेटिभ आइडिया (नवप्रवर्तक उपाय) सुनाएर स्थापित व्यवसायीलाई तिनमा लगानी गर्न बैंकले सुझाउने रहेछ । यो मोडल हामीकहाँ सफल भएको छ, क्रिस्टीले भनिन्, व्यवसायी र बैंकको सहकार्य आवश्यक छ । स्टार्ट अपलाई बैंकले सघाउनुपर्छ । बैंकको प्रक्रियालाई झन्झटिलो मान्नु उद्यमीको पनि भुल भएको उनले बताइन् । नवीनतम र मौलिक उपायसाथ सुरु गरिएका वा गर्न लागिएका साना वा मझौला उद्यम स्टार्ट अप हुन् ।उमिदका अनुसार नेपालमा नयाँ व्यवसायीलाई कसैले पत्याउँदैन । बेलायतमा पढेका उनले उतातिर आइडिया (खाका) मै लगानी गर्नेहरू देखे पनि यहाँ व्यवसाय सक्षम नभई ऋण पाउन गाह्रो भएको अनुभव सुनाए । स्टार्ट अपलाई कसले पत्याउँछ हौ ? उनी हाँसे, अस्ट्ेरलिया जानेलाई ऋण दिइन्छ तर उद्यमीलाई छैन । बैंकले सुरुमै धितो माग्छन् त्यो हामीसँग हुँदैन ।विदेशमा नवउद्यमीलाई माथि उठाउन एन्जल इन्भेस्टर्स, भेन्चर क्यापिटलिस्ट (भीसी), मेन्टर्सजस्ता समूह हुन्छन् । तिनले उदीयमान कम्पनीलाई पुँजी प्रदान गर्नुका साथै सरसल्लाह र उत्प्रेरणा दिने काम गर्छन् । हामीकहाँ स्टार्ट अपको यो इकोसिस्टम (व्यावसायिक प्रणाली) नै निर्माण नभएकाले युवाहरू दु:खजिलो गरी व्यसाय सुरु गर्दै आएका छन् । स्टार्ट अपको संख्या भने बढ्दो छ । फन्डिङ (लगानी) को राम्रो स्रोत नभएकाले अधिकांश नवउद्यमी खल्तीको पैसा र आपसी ऋणमा काम सुचारु गर्दै आएका छन् । स्टार्ट अप (बीउ पुँजी) लाई सहयोग गर्न एकाध संस्था खुल्न थाले पनि सरकारी र वित्तीय क्षेत्रले यसतर्फ खासै रुचि देखाएको पाइँदैन ।तरकारी बेचबिखनका लागि भर्चुअल स्टोर मेट्रो (तरकारी डट कम सञ्चालनमा ल्याएका सागरदेव भट्ट नेपालका बैंकले बौद्धिक सम्पत्तिलाई पुँजी नमान्ने भएकाले स्टार्ट अपमा लगानी गर्ने चलनै नभएको बताउँछन् । डेढ वर्षअघि व्यवसाय सुरु गर्दाताक उनी प्रोजेक्ट लोन लिन विभिन्न बैंक धाएका थिए । १० लाख रुपैयाँ पाइन्छ भनेर प्रयास गरेका थियौं, उनले भने, हामीसँग भौतिक सम्पत्ति थिएन । आइडिया बिकेन । अन्तत: तीन हिस्सेदारले आआफ्नै खल्तीबाट पैसा हालेर काम थालेको उनको भनाइ छ । नयाँलाई सरकारी स्तरबाट सहयोग र प्रोत्साहन दुवै नभएको भन्दै सागरले दु:ख व्यक्त गरे । भन्सार छलेर ल्याइएका र मिसावटका सस्ता सामानले यहीँका उत्पादन र योजनालाई बिफल बनाउने गरेको बताए । नयाँ गर्न चाहने प्रक्रियागत झमेलामै अड्किरहेका हुन्छौं, उनले भने, बजारमा ठगीका सामान र सेवा बिकिरहेका हुन्छन् । नवउद्यमीलाई उपभोक्ताले समेत शंका गर्ने भएकाले व्यवासायीहरू सधैं निराश हुनुपर्ने उनको भनाइ छ ।नेपाल बैंकर्स संघका अध्यक्ष ज्ञानेन्द्रप्रसाद ढुंगाना व्यवसायको भविष्य हेरेर बैंकले प्रोजेक्ट लोन दिने गरेको बताउँछन् । बैंकले अवस्था हेरेर ७० देखि ७५ प्रतिशत लगानी गरिदिने उनको भनाइ थियो । हामीले पनि जनताको पैसा उद्यमीलाई दिने हो, उनले भने, सम्भावना भएका उद्यमलाई मात्रै लगानी गर्नुपर्ने हुन्छ । सेवाग्राही र व्यवसायीबीच दोहोरो भूमिका निर्वाह गर्नुपर्छ । कतिपय अवस्थामा बैंकले सहुलियत ऋण पनि दिने गरेको बताए । उद्यमशीलता विकासका लागि नेपाल सरकारले बेलाबेला अनेकअनेक कोष स्थापना गर्दै आएको छ तर ती कार्यान्वयन हुन सकेका छैनन् । कोषलाई छुटयाइएको रकम उद्यमीलाई दिन नपाई कोष नै विलय भइरहेका छन् । सरकारले केही समयअघि प्रमाणपत्र धितोमा राखी ऋण लिने व्यवस्था गरेको छ । यसको कार्यान्वयन पनि अन्योल नै छ ।उद्योग मन्त्रालयले विसं २०७३ मा खडा गरेको प्रविधि विकास कोष अहिले च्यालेन्ज फन्ड मा गाभिएको छ । यसअघि रामशरण महत अर्थमन्त्री छँदा स्टार्ट अप फन्ड का लागि बजेटमै ५० करोड रुपैयाँ विनियोजन भएको थियो ।पूर्वअर्थमन्त्री महतले बजेट भाषणमा समेटेको स्टार्ट अप फन्ड को नियमावलीसमेत बनाइएको कांग्रेस नेता गगन थापा सम्झन्छन् । उद्योग र अर्थमध्ये कुन मन्त्रालयले काम गर्ने भन्नेमा विवाद भयो, उनले भने, त्यही अलमलमा एक वर्ष बित्यो । त्यसपछि स्टार्ट अप फन्डलाई च्यालेन्ज फन्डमा जोडियो । त्यसबाट आजसम्म कुनै काम भएको छैन । स्टार्ट अपलाई बीउ पुँजी प्रदान गर्ने उद्देश्यले खोलिएको कोष तुहिएकामा दु:ख लागेको यसका एक अभियान्तासमेत रहेका थापाले बताए । कोष स्थापनामा पहल गरेका अर्का युवा नेता महेश बस्नेत पनि कार्यान्वयन हुन नसकेकामा खिन्न छन् । परम्परागत व्यवसायलाई नौलो आयाम दिन सक्ने, बेरोजगारी घटाउन सघाउने भएकाले युवा लक्षित यस्ता कार्यक्रम महत्त्वपूर्ण हुने उनले बताए । बिनाधितो ऋण दिने, अनुदान प्रदान गर्ने अवधारणा थियो, उनले भने, इन्नोभेटिभ आइडियालाई इन्डस्ट्रीमा परिणत गरौं भनेर स्टार्ट अप फन्डका लागि सुझाव दिएका थियौं । नेता थापाका अनुसार सयमा एकदुइटा मात्रै स्टार्ट अप बाँचे पनि देशको अर्थतन्त्रमा उल्लेखनीय योगदान पुग्छ ।हाल उद्योग मन्त्रालयको औद्योगिक पूर्वाधार तथा वातावरण महाशाखाअन्र्तगतको च्यालेन्ज फन्ड ले अन्य व्यवसायसँगै स्टार्ट अपलाई प्रवद्र्धन गर्ने लक्ष्य लिएको महाशाखाका सहसचिव शोभाकान्त पौडेलले बताए । प्रविधिमार्फत उद्यमशीलता विस्तार गर्ने उद्देश्य हो, उनले भने, यसमा हामी आफैं सुरुवाती अवस्थामा रहेकाले छलफलबाहेक थप केहीे गर्न सकिएको छैन । कोष खडा गर्दा सरकारले १ करोड रुपैयाँ जम्मा गरिदिएको थियो । यसपालि ४० लाख रुपैयाँ थपिएको छ । कोष सञ्चालनका लागि नियमावली बनाइए पनि मन्त्रिपरिषद्बाट स्वीकृत गर्न बाँकी रहेको पौडेलले बताए । कोषले बायोटेक (मेडिकल क्षेत्र), नानोटेक, आर्टिफिसियल इन्टेलिजेन्स, सूचना प्रविधिलगायत क्षेत्रमा लगानी गर्ने नियमावलीको मस्यौदामा छ । नवउद्यमीलाई सुरुवाती सहयोग गर्न स्थापना गरिएका यस्ता एकाध कोष न सक्रिय छन् न त यीबारे उद्यमीलाई जानकारी छ । बाबुराम भट्टराई अर्थमन्त्री हुँदा ल्याइएको युवा स्वरोजगार कोष पनि एउटा स्टार्ट अप जस्तै हो । नवउद्यमीका लागि यो पनि प्रभावकारी छैन । कृषि तथा पशुपालनमै यो कोषको रकम बढी परिचालन भइरहेको छ । त्यो पनि राजनीतिक रूपमा पहुँचवाला नेता तथा कार्यकर्ताकै पोल्टामा सीमित बनिरहेको छ ।छिमेकी मुलुक भारतमा स्टार्ट अपका लागि मोदी सरकारले १० हजार करोड फन्ड खडा गरिदिएका छन् । त्यसबाट सरकारले नवउद्यमीलाई ७ हजार करोड भारुको सहायता दिने प्रधानमन्त्री नरेन्द्र मोदीले बताएका थिए । ससाना सहरका युवाहरूले समेत कृषि र अन्य सामाजिक क्षेत्रमा नौला र सिर्जनशील शैलीमा व्यवसाय गर्न थालेको भन्दै सरकारले उनीहरूलाई थप बल दिन यस्तो योजना सञ्चालन गरिरहेको छ । स्टार्ट अप इन्डिया शीर्षकमा भारतले व्यवसायको बलियो इकोसिस्टम निर्माण गर्न खोजेको देखिन्छ ।"
गुम्बा पुनर्निर्माण गर्न बाटो खुला,"(काठमाडौं)राष्ट्रिय पुनर्निर्माण प्राधिकरणले बौद्ध सम्पदाको संरक्षण, जीर्णोद्धार तथा पुनर्निर्माणसम्बन्धी कार्यविधि २०७५ स्वीकृत गरेको छ । भूकम्पबाट क्षति भएका गुम्बा, बिहार तथा स्तूपाको पुनर्निर्माण, संरक्षण र जीर्णोद्धारका लागिका लागि शुक्रबार बसेको प्राधिकरण कार्यकारी समितिको बैठकले कार्यविधि पारित गरेको हो । सय वर्षभन्दा पुराना र दुई हजार वर्ग फिटभन्दा बढी प्लिन्थ एरिया भएका सम्पदाको पुनर्निर्माण पुरातत्त्व विभागको स्वीकृति लिई केन्द्रीय आयोजना कार्यान्वयन इकाई (अनुदान व्यवस्थापन तथा स्थानीय र्पूाधार) को प्रत्यक्ष संलग्नतामा गरिने उल्लेख गरिएको छ । भूकम्बाट क्षति भएका गुम्बाहरूको संख्या १३२० छ । पुनर्निर्माण गर्नुपर्ने गुम्बाको संख्या ८ सय ९५ र मर्मत सम्भार गर्नुपर्ने गुम्बाको संख्या ४ सय २ छ ।दुई हजार वर्ग फिट प्लिन्थ एरियाभन्दा कमका गुम्बा, बिहार तथा स्तूपाको पुनर्निर्माण गर्दा सम्बन्धित उपभोक्ता समितिमार्फत गर्ने कार्यलाई प्रथामिकता दिइने कार्यविधिमा उल्लेख छ । दुई हजार वर्ग फिटभन्दा बढी प्लिन्थ एरिया भएकाको पुनर्निर्माणका लागि केन्द्रबाट शतप्रतिशत बजेटको व्यवस्था हुने जारी विज्ञप्तिमा छ । दुई हजार वर्ग फिटभन्दा कम प्लिन्थ एरिया भएकाको हकमा भने पुनर्निर्माणमा ५० प्रतिशत प्राधिकरणले अनुदान उपलब्ध गराउनेछ । बाँकी ५० प्रतिशत रकम सम्बन्धित स्थानीय तह र उपभोक्ता समितिले जुटाउनुपर्ने व्यवस्था रहेको छ । बैठकले स्याङ्जाको अर्जुनचौपारी गाउँपालिका ४ मा तिलडाँडा एकीकृत बस्ती, सिन्धुपाल्चोकको मेलम्ची नगरपालिका ३ मा हैबुङ एकीकृत बस्ती, सिन्धुपाल्चोककै मेलम्ची नगरपालिका ६ मा भनावीश्वर सिग्देल एकीकृत बस्ती र रामेछापको दोरम्बा गाउापालिका ५ मा गुम्साल एकीकृत बस्ती विकासको प्रारम्भिक योजनालाई पनि स्वीकृत गरेको छ ।"
नेपालमा भारु प्रतिबन्धबारे भारतीय संसद्मा प्रश्न,"(नयाँदिल्ली)भारतीय रुपैयाँका दुई सय, पाँच सय र दुई हजारका नोटको कारोबार प्रतिबन्ध लगाउने नेपाल सरकारको निर्णयप्रति भारतको संसद्मा प्रश्न उठाइएको छ । बिहीबार भारतको माथिल्लो सदन राज्य सभामा सांसदहरूले नेपाल सरकारको उक्त निर्णयबारे भारत सरकारसित जवाफ मागेका थिए । समाजवादी पार्टीका सांसदद्वय रविप्रकाश वर्मा र निरज शेखरले नेपाल सरकारको निर्णयको पछाडि के कस्तो कारण रहेको, यस विषयमा भारतको विदेश मन्त्रालयले नेपाली पक्षसमक्ष छलफल गरेनगरेको ? यदि गरेको भए नेपाली पक्षको प्रतिक्रिया के रहयो ? यससम्बन्धी जवाफ दिन विदेश मन्त्रालयसित माग गरेका थिए । सांसदले सोधेको प्रश्नको जवाफमा भारतका विदेश राज्यमन्त्री जनरल बीके सिंहले जवाफ दिए । उनले २५ मंसिरमा नेपालको मन्त्रिपरिषद् बैठकले ठूला दरका भारु नोटको प्रयोग, ओसारपसार र राख्न रोक लगाउनेसम्बन्धी निर्णय गरिएको कुरा भर्खरै मात्र जारी गरेको विज्ञप्तिमा उल्लेख भएको जनाए । यस विषयमा नेपाल सरकारसँग कुनै पनि छलफल नभएको उनले प्रस्ट पारेका छन् । राज्यमन्त्री सिंहले सन् २०१५ मा भारतको केन्द्रीय बैंक रिजर्भ बैंक इन्डिया (आरबीआई) ले भारतबाट नेपाल जानेहरूका लागि प्रतिव्यक्ति पाँच सय र एक हजारका नोट २५ हजार भारुसम्म लैजान पाउने सुविधासम्बन्धी निर्णय गरेको र नेपाल राष्ट्र बैंकले पनि परिपत्र जारी गरेको जानकारी दिएका थिए । सन् २०१६ को भारत सरकारको नोटबन्दीको निर्णयपछि भने राष्ट्र बैंकले पाँच सय र हजार दरका भारु नोटको प्रयोगमा प्रतिबन्ध लगाएको थियो, मन्त्री सिंहले आफ्नो जवाफमा भनेका छन् । यसैबीच नेपाल राष्ट्र बैंक र आरबीआईबीच प्रतिबन्धित नोटबारे छलफल भएको समेत मन्त्रीले बताएका छन् । उनले नेपालसँग रहेको प्रतिबन्धित भारु नोट सटहीका सम्बन्धमा कुनै धारणा राखेनन् । भारत सरकारले दुई वर्षअघि लिएको नोटबन्दीको निर्णयका कारण नेपालमा वित्तीय क्षेत्र र सर्वसाधारणसँग रहेको ठूलो परिणामको भारु प्रयोगविहीन भएको छ । नेपालीसँग रहेको प्रतिबन्धित भारु पाँच सय र हजार दरका नोटहरूको परिणाम यकिन नभए पनि नेपालको वित्तीय क्षेत्रसँग करिब पाँच करोड भारु रहेको राष्ट्र बैंकले सार्वजनिक गरिसकेको छ । अन्तर्राष्ट्रिय समाचार संस्था रोयटर्सले त नेपालमा करिब दस अर्ब भारु मूल्य बराबर प्रतिबन्धित भारु नोट रहेको दाबी गरेको छ । नोटबन्दीको दुई वर्ष बितिसक्दासमेत भारतले नेपाल सरकारको ढुकुटीमा रहेको भारुसमेत साट्न चासो देखाएको छैन । नेपाली पक्षले भारु सटहीका विषय सरकारी अधिकारीदेखि उच्च राजनीतिक तहको भेटमा उठाउँदै आए पनि त्यसले अहिलेसम्म निकास पाएको छैन । जबकि नोटबन्दीलगत्तै भारतले नेपालमा रहेको भारु साटिदिने प्रतिबद्धता जनाएको थियो । भारतले भुटानसँग भएको प्रतिबन्धित भारु भने साटिसकेको छ । नेपाल सरकारको भारुसम्बन्धी पछिल्लो निर्णयलाई लिएर भारतीय सञ्चार माध्यमहरूले विशेष चासो देखाएका छन् । केहीले नेपालको उक्त निर्णय भारतले भारु सटही नगरेको बदलामा भएको टिप्पणी गरेका थिए भने केहीले यो निर्णयले नेपालको पर्यटन क्षेत्रलाई असर पार्ने दाबी गर्दै आएका छन् । उक्त निर्णयले नेपाल जाने भारतीय पर्यटकहरूलाई समस्यामा पार्ने हुँदा यसले अन्तत: नेपालले सन् २०२० मा मनाउने भनेको भ्रमण वर्ष नै प्रभावित हुन सक्ने तर्कसमेत उनीहरूले गरेका छन् । भारत सरकारले नोटबन्दीपछि पहिलोपटक प्रचलनमा ल्याएको दुई हजार दरका नोटलाई केही समयभित्रै मुद्रा बजारबाट हटाउने भएको छ । त्यही योजनाअनुसार नोटबन्दीपछि भारु अभाव हुन नदिन प्रचलनमा ल्याइएको भारु दुई हजार नोटको छपाइ बन्द गरिएको भारतीय सञ्चार माध्यमहरूले उल्लेख गरेका छन् । विगत एक वर्षमा भारु दुई हजारको नोटको गैरकानुनी तरिकाले सञ्चित गर्न, चुनाव, कर छल्न र भ्रष्टाचारमा प्रयोग भएको देखिएकाले दुई हजारको नोटलाई बजारबाट बिस्तारै हटाउने रणनीतिअन्तर्गत त्यसको छपाइ बन्द गरिएको भारतीय अनलाइन द प्रिन्टले जनाएको छ । प्रचलनमा रहेका दुई हजार दरका भारु नोटसम्बन्धमा आरबीआईले सार्वजनिक गरेका तथ्यांकका आधारमा अनलाइनले त्यस्तो दाबी गरेको हो । नोटबन्दी पछिको पहिलो वर्ष ३२८५ करोडको संख्यामा भारु दुई हजारको नोट प्रचलनमा रहेकामा अगस्ट २०१८ मा त्यो घटेर ७८ करोडमा आइपुगेको आरबीआईको वार्षिक प्रतिवेदनलाई उद्धृत गर्दै द प्रिन्टले जनाएको छ । यस अवधिमा प्रचलनमा रहेको कुल मुद्रामा दुई हजारको हिस्सा पनि उल्लेख्य हिसाबले घटेको देखिन्छ । मार्च २००७ मा प्रचलनमा रहेको कुल मुद्रामध्ये दुई हजारको हिस्सा ५०२ प्रतिशत रहेकामा त्यसको ठीक एक वर्षपछि मार्च २०१८ मा त्यो ३७३ प्रतिशतमा सीमित हुन पुगेको अनलाइनले उल्लेख गरेको छ । प्रयोग र बजार हिस्सामा आएको यो गिरावट सरकारको दुई हजारको नोट क्रमश: बजारबाट हटाउने योजनाअनुरूप नै भएको दाबी द प्रिन्टले गरेको छ ।"
पर्यटकीय क्षेत्र बन्दै गोदावरी धाम,"धनगढी (रासस) कैलालीको गोदावरी धाम धार्मिक पर्यटनको गन्तव्य क्षेत्रका रूपमा विकसित हुँदै गएको छ । धाममा प्रत्येक १२ वर्षमा महाकुम्भ, प्रत्येक छ वर्षमा अर्धकुम्भ मेला र प्रत्येक वर्ष बाह्र राशि दर्शन मकर मेलाको सुरुआत गरिएसँगै यो क्षेत्र प्रमुख धार्मिक पर्यटनको गन्तव्यका रूपमा विकसित हुँदै गएको हो । प्रत्येक वर्ष कुनै एक राशिमा कुम्भ मेलाको योग पर्छ भन्ने शास्त्रीय मान्यताअनुसार प्रत्येक वर्ष मकर संक्रान्तिका अवसरमा खगोल शास्त्रीय विधिमा आधारित भई कुम्भ मेलाको प्रतीकका रूपमा बाह्र राशि दर्शन मेलाको आयोजना गर्ने गरिएको धामका अध्यक्ष एवं साहित्यकार पद्मराज जोशीले बताए । वैदिक संस्कृतिमा आक्रमण बढदै गएको अवस्थामा यसको पुनर्जागरणको प्रयासस्वरूप यो अभियान थालिएको हो, उनले भने, यस्तो अभियानले धार्मिक पर्यटनको प्रवद्र्धन गरेर रोजगारीका अवसर पनि सिर्जना गर्न सकिन्छ । गोदावरीलाई सुदूरपश्चिम प्रदेशमा धार्मिक पर्यटनका लागि आधार शिविर बनाउने प्रयास गरिएको जोशीले जनाए । बाह्र राशि दर्शन मकर मेलाको समयमा गोदावरी धाममा बाह्र राशिको स्थापना गरी प्रत्येक राशिका व्यक्तिलाई दर्शन एवं पूजाको व्यवस्था मिलाउने गरिएको छ । यस्तै त्यहाँ स्थापना गरिएको कुम्भवाटिकामा बाह्र राशि र नवग्रह, २७ नक्षत्र र बाह्र आदित्यको स्थापना गरी दर्शन एवं पूजाको व्यवस्थासमेत गर्न लागिएको छ । बाह्र राशि दर्शन मकर मेलामा इच्छुक व्यक्तिले आफ्नो राशि र नक्षत्रको दर्शन, पूजा गर्न पाउनेछन्, आयोजक समितिका प्रवक्ता मदनराज पाण्डेयले भने, आफ्नो ग्रह गोचरको कुप्रभावबाट स्वस्थ रहन ग्रह पूजन, जप, लक्ष्यहोम तर्पणजस्ता अनुष्ठानसहित योग ध्यान पनि गर्न सक्ने व्यवस्था मिलाउन लागिएको छ । चार वर्षअघि यो क्षेत्रमा एक महिने सहस्र कुम्भ दर्शन मेला आयोजना गरिएको थियो ।गोदावरीलाई यस क्षेत्रकै प्रमुख धार्मिक पर्यटकीय क्षेत्र बनाउने प्रयास भइरहेको छ, बाह्र राशि दर्शन मकर मेलाका प्रचारप्रसार समितिका संयोजक गोविन्द रोस्याराले भने, गोदावरीको मुख्य क्षेत्रसहित आसपासको हनुमानको मूर्ति र वनदेवी मन्दिर परिसरसमेतका क्षेत्रलाई समेटेर एउटै विकास समितिभित्र ल्याएर काम गर्न सकिए गोदावरी धार्मिक पर्यटनको प्रमुख गन्तव्य हुने देखिएको छ ।सुदूरपश्चिम प्रदेश सभाको बैठकले यही गोदावरी क्षेत्रलाई प्रदेशको स्थायी राजधानी बनाउने निर्णय गरिसकेको छ । चार वर्षअघि गरिएको कुम्भ मेलाको प्रभावस्वरूप गोदावरीलाई प्रदेशको राजधानी तोक्न मद्दत पुर्याएको हो, रोस्याराले भने, स्थायी राजधानी बनाउँदा चुरे क्षेत्रको संरक्षणको सवालमा भने गम्भीर बन्न जरुरी छ ।"
राजस्व छलीमा मुद्दा,"काठमाडौं (कास) स्काई ओभरसिज सर्भिसेसका सञ्चालक बलबहादुर तामाङविरुद्ध राजस्व छलीको मुद्दा दायर भएको छ । वैदेशिक रोजगारीमा कामदार पठाएबापत विदेशी कम्पनीबाट प्राप्त करयोग्य आय लुकाएको आरोपमा राजस्व अनुसन्धान विभागले काठमाडौं जिल्ला अदालतमा शुक्रबार मुद्दा दायर गरेको हो । राजस्व छलीको कसुरमा उनलाई बिगो र जरिवानास्वरूप साढे १९ करोड र तीन वर्ष कैद सजाय माग दाबी गरिएको छ ।तामाङको व्यक्तिगत खातामा विभिन्न विदेशी कम्पनीबाट आय रकम जम्मा भएको राजस्व अनुसन्धान विभागले जनाएको छ । राजस्व चुहावटको कसुरमा उनीमाथि अनुसन्धान गरिएको थियो । उनले विभागमा दिएको बयान, बैंक खाताको विवरण, नियन्त्रणमा लिइएका कागजात र अन्य प्रमाणले कर छली पुष्टि गरेको विभागद्वारा जारी विज्ञप्तिमा उल्लेख छ । उनले आर्थिक वर्ष २०६६६७ देखि २०७३०७४ सम्म जम्मा गराएको रकम कम्पनीको आयमा समावेश नगरिएको विभागले जनाएको छ । आयकर ऐन २०५८ को दफा ४ बमोजिम करयोग्य आयमा २५ प्रतिशत दाखिल गर्नुपर्छ । सोही ऐनको दफा १२० ख), १८८ र ११९ बमोजिम शुल्क र ब्याजसमेत गरी साढे ६ करोड राजस्व छली भएको विभागले जनाएको छ । राजस्व चुहावट (अनुसन्धान तया नियन्त्रण) ऐन २०५२ को दफा २ बमोजिम साढे ६ करोड बिगो कायम गरी तामाङलाई सोही एनको दफा २३ (१) अनुसार बिगोको दोब्बरसम्म जरिवाना र तीन वर्ष कैद सजायको माग दाबी गरिएको छ ।"
मदिराबारेको निर्णय पुनरावलोकन गर्न माग,"काठमाडौं (कास) मदिरालाई लागूऔषधजस्तै हानिकारक दर्जामा राखिएको भन्दै व्यवसायीले पुनरावलोकन गर्न सरकारसमक्ष माग गरेका छन् ।नेपाल चेम्बर अफ कमर्सको प्रतिनिधिले शुक्रबार गृहमन्त्री रामबहादुर थापासँग भेटी मदिरा उत्पादन र बिक्री वितरणको नियमन तथा हानिकारक सेवन नियन्त्रण सम्बन्धी कार्यकारी आदेश, २०७५ को मस्यौदामा सुझाव पेस गरेका हुन् । बामे सर्न लागेको नेपालको पर्यटन क्षेत्र र सरकारले घोषणा गरेको नेपाल भ्रमण वर्ष २०२० लाई नै प्रतिकूल हुने गरी सरकारले मदिरासम्बन्धी नयाँ नियमन जारी गर्न लागेको आरोप छ । तारे होटलहरूमा मिनी बारको व्यवस्था हुनुपर्ने भन्ने बाध्यात्मक व्यवस्था रहेकाले उक्त नीति प्रतिकूल भई विरोधाभाषपूर्ण रहने देखिएको छ, ज्ञापनपत्रमा भनिएको छ ।मस्यौदा पारित भए नेपालमा आउने ९० प्रतिशत विदेशी पर्यटकले होटलभित्रै लिने सुविधामा समेत बन्देज लाग्ने व्यवसायीको भनाइ छ । विदेशी पर्यटकले वर्ष दिनअघि नै बुकिङ गरी नेपाल आउने प्रचलन रहेको र बुकिङ गर्दा मदिरा सेवा उपलब्धताबारे गरिएको प्रतिबद्धता र नयाँ आदेशबीचको असामन्जस्यले व्यवसायीलाई समस्यामा पार्ने उल्लेख छ । ठूलै रकम बराबरको हर्जाना पाउनुपर्ने जिकिर गरी मुद्दा मामिला हुन सक्छ, पत्रमा भनिएको छ, अहिलेको मदिरासम्बन्धी कार्यकारी आदेशका सम्बन्धमा अन्तर्राष्ट्रिय प्रचलन समेतलाई मनन गरिनुपर्छ ।"
स्थानीय तहको प्रशासनिक वर्गीकरण तयारी,"(काठमाडौं)सरकारले भौगोलिक विकटता, उपलब्ध पूर्वाधार तथा सामाजिक विकासको अवस्थाका आधारमा ७ सय ५३ स्थानीय तहको प्रशासनिक वर्गीकरण गर्ने तयारी गरेको छ । हाल जिल्लागत रूपमा छुट्याइएको वर्गीकरणलाई अब स्थानीय तहका आधारमा पनि गर्न लागिएको हो । संघीय मामिला तथा सामान्य प्रशासन मन्त्रालयले स्थानीय तहहरूको अवस्था अध्ययन गरी अति दुर्गम (क), दुर्गम (ख), मध्यम (ग) र सुगम (घ) गरी चार समूहमा स्थानीय तहहरूको वर्गीकरण गर्दै छ । मन्त्रालयका प्रवक्ता सहसचिव सुरेश अधिकारीका अनुसार सडकहवाई यातायातको सुविधा, प्रदेश राजधानी तथा जिल्ला सदरमुकामदेखि दूरी, शिक्षास्वास्थ्य, दूरसञ्चार, विद्युत् सेवाको पहुँच, भौगोलिक अवस्थिति, मानव विकास सुचकांकजस्ता विविध पक्षको अध्ययन गरेर स्थानीय तहहरूको प्रशासनिक वर्गीकरण गर्न खोजिएको हो ।प्रारम्भिक अध्ययनबाट अति दुर्गम (क) वर्गमा १६२, दुर्गम (ख) वर्गमा २१८, मध्यम (ग) वर्गमा २७५ र सुगम (घ) वर्गमा ९८ स्थानीय तह परेका छन् । प्रवक्ता अधिकारीले मन्त्रालयको आन्तरिक कार्यदलबाट वर्गीकरणमा परेका स्थानीय तहबारे सरोकारवाला निकायको सुझाव लिएपछि अन्तिम रूप दिइने बताए । स्थानीय तहमा ठूलो संख्यामा कर्मचारी खटाउनुपर्ने भएपछि कर्मचारीलाई प्रोत्साहन दिने तथा स्थानीय तहले पाउने अनुदानको सहजताका लागि वर्गीकरण गर्न लागिएको हो । स्थानीय तहमा ५७ हजार बढी कर्मचारी खटाउने तयारी छ । कर्मचारीले पाउने दुर्गम भत्ता, टीडीए तथा बढुवाका लागि चाहिने अंकजस्ता विषयका लागि पनि स्थानीय तहको वर्गीकरण आवश्यक भएको हो, प्रवक्ता अधिकारीले भने, कर्मचारीको सेवा सुविधा र वृत्ति विकाससँगै पूर्वाधार तथा सामजिक विकासका प्राथमिकता तय गर्न स्थानीय तहको वर्गीकरण उपयोगी हुनेछ । डोल्पाका ८ वटै गाउँपालिका अति दुर्गम (क) वर्गमा प्रस्तावित छन् भने काठमाडौंका ११ वटै नगरपालिका सुगम (घ) वर्गमा परेका छन् । झापाका १५ स्थानीय तहमध्ये ७ वटा मध्यम (ग) तथा ८ वटा सुगम (घ) वर्गमा प्रस्तावित छन् । धनुषाका १८ स्थानीय तहमध्ये जनकपुरधाम उपमहानगरपालिका र क्षिरेश्वरनाथ नगरपालिका मात्रै सुगम (घ) मा प्रस्तावित छन् । अन्य स्थानीय तहहरू मध्यम (ग) वर्गमा छन् । नुवाकोटका १२ वटै स्थानीय तह मध्यम (ग) वर्गमा प्रस्तावित छन् । महोत्तरीका १५ मध्ये ९ स्थानीय तह दुर्गम (ख) वर्गमा परेका छन् । रौतहटका १८ स्थानीय तहमा १६ वटा नगरपालिका छन् । तर एउटा स्थानीय तह पनि सुगम (घ) वर्गमा छैनन् । सबै दुर्गम (ख) वा मध्यम (ग) मा छन् । मन्त्रालयले तयार पारेको विवरणमा २० स्थानीय तह रहेको सर्लाहीमा पनि एउटा पनि सुगम (घ) वर्गका स्थानीय तह छैनन् ।"
सामान्यको परिपत्रविरुद्ध रिट,काठमाडौं (कास) स्थानीय तहलाई शिक्षासम्बन्धी कानुन बनाउन रोक लगाइएको विरुद्ध अधिवक्ता सुनिलरञ्जन सिंहले सर्वोच्च अदालतमा रिट निवेदन दर्ता गराएका छन् । उनले संघीय मामिला तथा सामान्य प्रशासन मन्त्रालयले शिक्षासम्बन्धी कानुन बनाउन रोक लगाउने मनसायले गरेको पत्राचार संविधान र कानुनविपरीत रहेको जिकिर गरेका छन् । स्थानीय तह पुन:संरचना आयोगका सदस्य रहिसकेका अधिवक्ता सिंहले संविधानले स्थानीय तहलाई दिएको अधिकार परिपत्रमार्फत कटौती गर्ने प्रयासलाई रोक्नका लागि सर्वोच्चमा रिट हालेको बताए । मन्त्रालयले शिक्षासम्बन्धी कुनै पनि कानुन बनाउनुपूर्व संघीय सरकारसँग समन्वय गर्न आग्रहसहितको पत्राचार स्थानीय तहलाई गरेको छ । अधिवक्ता सिंहले संविधानको अनुसूची ८ मा उल्लेखित अधिकार कार्यान्वयनका लागि स्थानीय तहको गाउँ तथा नगरसभाले कानुन बनाउन सक्ने संवैधानिक व्यवस्था रहेकाले परिपत्रमार्फत त्यसलाई कुण्ठित गर्न खोजिएको दाबी रिटमा गरेका छन् । मन्त्रालयले पुस १२ गते स्थानीय तहहरूलाई गरेको परिपत्रलाई यथास्थितिमा राखी कार्यान्वयनमा रोक लगाउन सिंहले माग गरेका छन् ।
"बाघ आए, भारततिरै फर्के","कञ्चनपुर (कास) एक वर्षअघि वसन्ता जैविकमार्गमा भारतको दुधुवा राष्ट्रिय निकुञ्जबाट बयस्क बाघ आयो । तीनचार महिना त्यतै बस्यो । त्यहाँबाट केही दिन चुरे फेदीतर्फ देखियो । धनगढीको माथिल्लो भेगबाट अहिले त्यो बाघ कता गयो अत्तोपत्तो छैन ।अघिल्लो वर्षको बाघ गणनामा लालझाडी मोहना संरक्षित क्षेत्रमा एक बयस्क बाघ देखियो । संरक्षित क्षेत्रमा बाघ देखिएपछि संरक्षणकर्मी उत्साहित भए । तर यस वर्ष गरिएको गणनामा देखिएन ।यी दुई उदाहरणले बाघको बासस्थान खल्बलिँदै गएको प्रष्ट हुन्छ । दुधुवा निकुञ्जबाट आएको बाघ केही महिना वसन्तामा बसेर पनि अन्यत्र लाग्नुको कारण उचित बासस्थान अभाव हुनु हो । वसन्तामा राम्रो वासस्थान भएको भए त्यो बाघ बसिरहन्थ्यो होला, पश्चिम तराई भूपरिधि कार्यक्रमका गौतम पौडेलले भने, बासस्थान खोज्दै भौतारिनु पर्दैनथ्यो ।गौतमका अनुसार जैविकमार्ग तथा संरक्षित क्षेत्रमा निरन्तर अतिक्रमण र वन क्षेत्रको बिग्रँदो अवस्थाका कारण वन्यजन्तुको बासस्थान खल्बलिएको हो । संरक्षित क्षेत्रको किनारमा बाक्लो बस्ती तथा विभिन्न आयोजनाका कारण समस्या निम्त्याएको छ ।लालझाडी मोहना संरक्षित क्षेत्रमा पनि अतिक्रमण र वनभित्र जथाभावी ट्रयाक्टरहरू चल्ने गरेका कारण सुरक्षित बासस्थान हुन सकेको छैन । ३५ हजार हेक्टरको संरक्षित क्षेत्रको अढाई हजार वन अतिक्रमण चपेटामा छ । बैलकुण्डी, भेटघाट शिविर र इटाहा, पुनर्वासलगायतमा ठूलो मात्रामा वन अतिक्रमण भएको छ ।अतिक्रमण र जथाभावी मालवाहक साधन चल्दा वन क्षेत्र डिस्टर्भ छ, सवडिभिजन वन कार्यालय बाणीका सहायक वन अधिकृत विश्वराज पण्डितले भने, ठाउँठाउँमा अतिक्रमण छ, वनभित्र जताततै बाटा बने । उनका अनुसार चुरे फेदीका खोलानालाबाट ढुंगा तथा ग्राभेल र अन्य निर्माण सामग्री दक्षिणी क्षेत्रमा ढुवानी गर्न लालझाडी मोहना संरक्षित वनभित्रै बाटो बनेको छ । दैनिक सयौं ट्रयाक्टर वनभित्रबाट चल्ने गर्छन् ।वैकल्पिक बाटो नहुँदा सबैले वनकै बाटो प्रयोग गर्छन्, पण्डितले भने, यस वर्षदेखि वन पथ बनाएर अन्य बाटा नियन्त्रण गर्ने प्रयास भएको छ । उनले वनभित्र चल्ने सवारीको लगत संकलन गरी प्रवेश शुल्क लिने विषयमा पनि छलफल भइरहेको बताए । यसवर्ष चुरेफेदीमा वन संरक्षणको राम्रो प्रयास भएकाले संरक्षित क्षेत्रभित्र सबै ठाउँमा उक्त अभ्यासलाई निरन्तरता दिइने उनले बताए ।वसन्ता जैविक मार्ग र लालझाडी मोहना संरक्षित क्षेत्रमा मात्रै होइन, ब्रह्मदेव जैविक मार्गमा पनि ठाउँठाउँमा अवरोध छ । बीचमा बस्ती हुँदा परम्परागत जैविक मार्ग नै संकटमा परेको छ । भारतको दुधुवा राष्ट्रिय निकुञ्जबाट लालझाडी मोहना संरक्षित क्षेत्र हुँदै चुरे फेदीबाट ब्रह्मदेवसम्म पुग्ने हात्तीको परम्परागत मार्गको बीचबीचमा अहिले घना बस्ती बसिसकेको छ ।जैविक मार्ग मासिएकै कारण हात्तीले बर्सेनि ठूलो क्षति गर्दै आएको छ, सामुदायिक वन समन्वय समिति अध्यक्ष शिवदत्त पन्तले भने, वन्यजन्तुको बासस्थानमा केही समस्या सिर्जना भएको छ ।"
कटुवाल्नी चन्द्रमती,"(भुकदेउराली, पर्वत)ए गाउँले हो, भुकदेउराली नमुना गाउँको पहिलो वार्षिकोत्सवमा जिल्ला (सदरमुकाम कुश्मा) बाट विशिष्ट नेताहरू आउने भएकाले दिउँसो १२ बजेभित्र सबैजना पाहुनाको स्वागतका लागि उपस्थिति हुनुहोला है । वार्षिकोत्सवमा विभिन्न सांस्कृतिक कार्यक्रम पनि हुनेछन् है । घामको झुल्कोसँगै बिहीबार चन्द्रमती दमैले गाउँका अग्ला ९ स्थान पुगेर घोक हालिन् । यो एक दिनको मात्र कुरा थिएन । चन्द्रमतीले गाउँलेलाई सूचना दिने काम थालेको ८ महिना पुगिसकेको छ । आमसञ्चारका माध्यमबाट सूचना प्रसारण भइरहे पनि ग्रामीण क्षेत्रमा कटुवाल प्रथाले निरन्तरता पाइरहेको छ । सूचना संवाहकको एउटा विकल्पका रूपमा रैथाने सञ्चार प्रणाली कटुवाल प्रथालाई स्थानीयले संस्कृतिका रूपमा जोगाइरहेका छन् । अधिकांश कटुवाल पुरुष हुने भए पनि यहाँ महिलालाई जिम्मा दिइएको हो । गाउँमा हुने बैठक, सामाजिक काम, शिक्षा, स्वास्थ्यलगायत सार्वजनिक महत्त्वका विषयमा कटुवाल्नी चन्द्रमतीले स्थानीयलाई सुसूचित गराउँछिन् । बाटो सरसफाइ, निर्माणको काम, सभासम्मेलनलगायत गाउँमा हुने सबै कार्यक्रमको सूचना घरघर पुर्याउँछिन । वडाध्यक्ष, सामाजिक अगुवालगायतले भनेपछि उनी गाउँका ९ स्थान पुगेर चर्को स्वरमा कराएर सूचना प्रवाह गर्छिन् ।गाउँमा पहिला पुरुषले कटुवालको काम गर्दै आएका थिए । तर आवश्यक परेको बेला काम लिन नसकिएको भन्दै मोदी गाउँपालिका १ भुकदेउरालीवासीले चन्द्रमतीलाई कटुवाल नियुक्त गरे । नागरिकतामा चन्द्रमती भए पनि उनी गाउँमा मिठू भनेर चिनिन्छ । पेसा अँगालेपछि उनको नाम कटुवाल्नीमा परिवर्तन भएको छ । सबैले सोही नामले बोलाउन थालेका छन् । पुरुषभन्दा महिला इमानदारीसाथ काम गर्ने देखेर चन्द्रमतीलाई कटुवालको जिम्मा लगाएका हौं, स्थानीय अगुवा चिजकाजी गुरुङले भने, गाउँलेको अपेक्षाअनुसार काम गरेकी छन् । कामबाट सन्तुष्ट छौं । डेढ सयभन्दा बढी घर रहेको गाउँभरि सूचना पुर्याउनु उनको काम हो । कटुवाल पेसाबाट प्रतिघर डेढ पाथी अन्न उनले पाउँछिन् । परम्परागत चलन भन्दै उनको पारिश्रमिक पनि अन्न नै राखेको गाउँलेले बताए । नगदमा तलब दिनुपर्ने उनको भनाइ छ । गाउँलेबाट अन्नपात उठाउनभन्दा पनि उतैबाट (सरकारी तवरबाट) तलब तोकेर आइदिए हुन्थ्यो, उनले भनिन्, गाउँलेले मलाई पत्याएर जिम्मेवारी दिए । इमानदारीसाथ काम गरिरहेकी छु । तलब भत्ताको व्यवस्था गरे राम्रो हुन्थ्यो । झरी, बादल, खोलानाला, जुका नभनी काम गरिरहेको बताउँदै उनले परिश्रमअनुसारको ज्याला नपाएको गुनासो गरिन् ।सूचना प्रविधिले फडको मारिसकेको अवस्था भए पनि पुरानो संस्कृतिलाई निरन्तरता दिइरहेको स्थानीय युवा क्लबका अध्यक्ष टेकबहादुर गुरुङले बताए । गाउँमा कटुवालै सूचना प्रवाहको भरपर्दो माध्यम छ, उनले भने, नगद भने दिएका छैनौं । यसअघि पुरुषले मात्रै गर्ने काम भनिँदै आएकामा महिलालाई जिम्मेवारी दिए गर्न सक्छन् भन्ने सन्देश प्रवाह भएको उनले बताए । चन्द्रमतीको परिवारमा श्रीमान् छन् । दुई छोरा छुट्टिएर बसेका छन् । श्रीमान् बेलाबेला बिरामी परिरहन्छन् । नगद पारिश्रमिक भए उपचारमा सहयोग पुग्ने उनको भनाइ छ ।"
मध्यपश्चिम विश्वविद्यालयमा शिक्षककर्मचारीको धर्ना,"(सुर्खेत)मध्यपश्चिमाञ्चल विश्वविद्यालय (एमयू) ले १० आंगिक क्याम्पसलाई पूर्णता नदिँदा ती क्याम्पसका प्राध्यापक र कर्मचारी ५ महिनादेखि बेतलबी भएका छन् । विश्वविद्यालयले प्रक्रियामा ढिलाइ गरेको भन्दै शुक्रबारदेखि क्याम्पसका शिक्षककर्मचारी केन्द्रीय कार्यालयमा अनिश्चितकालीन धर्नामा बसेका छन् ।एमयूले साविक मध्यपश्चिमका १० क्याम्पसलाई भदौ ११ देखि लागू हुने गरी आफ्नो आङिगक क्याम्पस बनेको पत्र दिएको थियो । उक्त पत्रसँगै ती क्याम्पसले त्रिभुवन विश्वविद्यायसँगको आबद्धता तोडेका छन् । एमयूले भने क्याम्पस प्रमुखलाई काम गर्न जिम्मेवारी दिनेबाहेक अरू प्रक्रिया पूरा गर्न सकेको छैन । हामीलाई अहिलेसम्म नियुक्तिपत्र दिन सकेको छैन तैपनि नियमित रुपमा पढाइरहेका छौं, नारायण बहुमुखी क्याम्पसका उपप्राध्यापक नरबहादुर शाहीले भने, यस्तो अवस्था कहिलेसम्म रहन्छ ? हामी अवस्थाको अन्त्य गर्न आन्दोलनमा उत्रिएका हौं ।एमयूले आंगिक क्याम्पसका लागि २ सय ३ शिक्षककर्मचारीको दरबन्दी स्वीकृत गरेको छ । तर, अहिलेसम्म कसैलाई नियुक्ति दिएको छैन । नियुक्ति नपाउँदा उनीहरूले भदौदेखि तलबसमेत पाएका छैनन् । संघर्ष समिति संयोजक शेरबहादुर रायमाझीले आंगिक क्याम्पसका विद्यार्थी, शिक्षक र कर्मचारीको भविष्य अन्योलमा भएकाले आन्दोलन गर्नुपरेको बताए । समायोजनका लागि सबै प्रक्रिया पूरा गर्दासमेत कार्यान्वयनमा किन आलटाल भइरहेको छ ? उनले भने, जनताबाट स्थापित क्याम्पसमाथि यस्तो खेलबाड कहिलेसम्म हुने ?पाँच महिनासम्म बेतलबी काम गर्नुपर्दा शिक्षककर्मचारीको पीडा पनि उत्तिकै छ । तिलाकर्णाली क्याम्पसका उपप्राध्यापक ताराकेशर रावतले तलबविहीन भएर बस्नुपर्दा घर खर्च चलाउनै मुस्किल भएको बताए ।क्याम्पसका प्राध्यापककर्मचारीले मन्त्रिपरिषद्ले गरेको निर्णय, विश्वविद्यालय अनुदान आयोगको निर्देशन र एमयूको ऐनअनुसार तत्काल नियुक्ति दिनुपर्ने, क्याम्पसको सम्पत्ति हस्तान्तरण गरी समायोजन प्रक्रिया टुंग्याउनुपर्ने र प्राज्ञिक वातावरणलाई सम्मानपूर्ण बनाउनुपर्ने माग राखेका छन् । आंगिक क्याम्पसको प्रक्रिया टुंगोमा नपुग्दा क्याम्पसमा अध्ययनरत विद्यार्थीसमेत अन्योलमा छन् । १० आंगिक क्याम्पसमा करिब दुई हजार पाँच सय विद्यार्थी भर्ना भएका छन् । तर, कोर्स परिवर्तन भएकाले कसरी पढाउने भन्ने अन्योलले प्राध्यापकलाई पिरोलेको छ । हामीलाई कोर्सबारे अहिलेसम्म ओरिन्टेसन सम्म भएको छैन, कुन विषय कसरी पढाउने ? बबई बहुमुखी क्याम्पसका राजेन्द्र धितालले भने, विश्वविद्यालयको ढिलाइले गर्दा समुदायले जन्माई हुर्काएका क्याम्पसको भविष्य अन्यौलमा छ ।सुर्खेतको विद्यापुर र गुमी, बर्दियाको बबई, कालिकोटको तिलाकर्णाली, दैलेखको नारायण, मुगुको रारा बहुमुखी, रुकुमको मुसीकोट, रोल्पाको जलजला, बाँकेको बागेश्वरी र जाजरकोटको भेरी ज्ञानोदय क्याम्पसलाई एमयूले आंगिक घोषणा गरेको थियो ।"
ज्येष्ठ नागरिकलाई सिरक,"सल्यान (कास) चिसो बढ्दै गएपछि ज्येष्ठ नागरिकलाई दार्मा गाउँपालिकाले सिरक वितरण गरेको छ । गाउँपालिकाका अनुसार १० दलित र ६९ अन्य ज्येष्ठ नागरिकले फाइबर सिरक पाएका छन् । चालु आर्थिक वर्षको लक्षित विकास कार्यक्रमतर्फको विनियोजित रकमबाट प्रतिव्यक्ति २ हजार ५ सय रुपैयाँको सिरक वितरण गरिएको हो । बिहान र रातिको समयमा बढेको जाडोका कारण विभिन्न स्वास्थ्य समस्या आउन नदिन स्थानीय सरकारले सिरक वितरण गर्दा आफूहरूलाई धेरै राहत भएको ज्येष्ठ नागरिक दिलबहादुर खड्काले बताए । बिहानबेलुकी आगो नबालेर सुत्नै नसकिने समस्या थियो, आर्थिक समस्याले गतिलो सिरक किन्न सकिएको थिएन, उनले भने ।गाउँपालिकाले पहिलोपल्ट न्यानो सिरक उपलब्ध गराएपछि विपन्न नागरिकलाई धेरै राहत भएको ज्येष्ठ नागरिक आइतु रोकाले सुनाए । उनले यसअघि चिसोका कारण निद्रा नलाग्दा रातभर आगो तापेर बस्नुपर्ने बाध्यता रहेको बताए । ज्येष्ठ नागरिकमा जाडोमा हुने विभिन्न समस्यालाई हल गर्न फाइबर सिरक वितरण गरिएको गाउँपालिका अध्यक्ष नीमबहादुर केसीले बताए ।"
च्याम्पियन हुनुका पाँच कारण,"(काठमाडौं)मनाङ मस्र्याङदी क्लब २०७० सालमा पनि सहिद स्मारक ए डिभिजन लिग च्याम्पियन भएको थियो । त्यति बेला चार खेल हारेर पनि ट्रफी कब्जा गर्दै मनाङले लिगमा सबैभन्दा बढी सात उपाधि जित्ने कीर्तिमान बनाएको थियो । नेपाली फुटबलको राजनीतिमा ठूलै उथलपुथल भएसँगै लिग अनिश्चित बनेको थियो । तर ५ वर्षपछि यसैपालि मात्र फर्कियो लिग । मनाङ नै च्याम्पियन भयो । त्यो पनि दुई खेल बाँकी छँदै ।पाँच वर्षपछि पनि उपाधि रक्षा गर्नु मनाङको ठूलै उपलब्धि हो । सर्वाधिक सफलको पगरीलाई आठौं उपाधिमा लम्ब्याएको उसले यसअघि २०४३, ०४४, ०४६, ०५७, ०६०, ०६२ र ०७० सालमा उपाधि हात पारेको थियो । सुरुका दुई सिजन (२०४३ र ०४४) मा सबै खेल जितेर च्याम्पियन भएको मनाङ यसपालि पनि उस्तै उपलब्धि हात पार्ने दाउमा छ । एक करोड ९१ लाख ६० हजार रुपैयाँ र पाँच मोटरसाइकल पुरस्कारको लिगमा उपाधिसँगै ५० लाख पक्का गरेको मनाङले यसपल्ट लगातार १२ खेल जितिसकेको छ । उसले अन्तिम खेलमा फ्रेन्ड्सविरुद्ध प्रतिस्पर्धा गर्नेछ ।झगडाका कारण ठमेल ११ को विलयसँगै ३६ वर्षअघि स्थापित यस क्लबको खेलमा दशरथ रंगशालामा हजारौं दर्शक ओइरिने गथ्र्यो । तर महाभूकम्पका कारण करिब २५ सय दर्शक अटाउने एन्फा कम्प्लेक्स, सातदोबाटो र सशस्त्र प्रहरी बलको हल्चोकको प्यारापिट पनि यसपालि भरिभराउ भएन । र, मनाङले पहिलाजस्तै मन लोभ्याउने कलात्मक खेल दोहोर्याउन पनि सकेको छैन । उसलाई च्याम्पियन हुनबाट अरुले रोक्न पनि सकेन । यो खर्चिलो क्लब यसपालिकसरी च्याम्पियन भयो त ? पाँच कारण :थ्रीस्टारविरुद्धको जितनेपाली फुटबलका लोकप्रिय क्लब हुन् मनाङ र थ्रीस्टार । यी दुईमा कसको समर्थक बढी छ भनेर छुटयाउन गाह्रो हुन्छ । यी दुईबीच मैदानको प्रतिस्पर्धा पनि उत्तिकै चर्को हुने गर्छ । मनाङ र थ्रीस्टार सहभागी प्रतियोगितामा सधैं यी दुईलाई उपाधिको मुख्य दाबेदारमा लिइन्छ । ए डिभिजन लिग २०७५ पनि लिगअघि मनाङ र थ्रीस्टारलाई नै बलियो मानिएको थियो ।राउन्ड रोबिनको आधारमा भइरहेको लिगको तेस्रो चरणमै मनाङ र थ्रीस्टारबीच प्रतिस्पर्धा भयो । त्यस बेला उपाधिको बाटोमा को अगाडि भन्नेमा कुनै रेखा तयार भइसकेको थिएन । त्यस्तो अनुमान गर्नु पनि अलि हतार नै हुन्थ्यो किनभने १४ क्लब सहभागी लिगमा हरेक क्लबले १३१३ खेल खेल्नैपर्छ । त्यसैले थीस्टारमनाङको खेललाई उपाधि होडमा एक कदम अगाडि बढ्ने प्रतिस्पर्धाको रूपमा हेरिएको थियो ।मनाङका डिफेन्डर विमल बस्नेत अस्ट्रेलिया पुगिसकेका थिए । विंगर सुजल श्रेष्ठ र प्रकाश बुढाथोकी चोटग्रस्त भएकाले मैदानमा उत्रिने सम्भावनै थिएन । फरवार्ड ओलावाले आफिज र डिफेन्डर कमल श्रेष्ठ पनि निलम्बनमा परेका थिए । तैपनि एन्फा कम्प्लेक्समा थ्रीस्टारविरुद्ध मनाङले बाजीमा मार्यो । यससँगै मनाङले थ्रीस्टारविरुद्ध हारको शृंखला ७ खेलमा पूर्णविराम लगायो । त्यसपछि आत्मविश्वास बढ्यो, मनाङका मिडफिल्डर हेमन गुरुङले भने, च्याम्पियन हुनेमा विश्वस्त बन्न थाल्यौं र खेल पनि राम्रो हुँदै गयो । भयो पनि त्यस्तै । मनाङ बलियो भन्दै गयो भने थ्रीस्टार कमजोर । तिहारअघि सिक्किममा सम्पन्न गभर्नर्स गोल्डकपको उपाधिले पनि मनाङको हौसला बढाएको थियो ।फुजाको आगमननाइजेरियाली प्रशिक्षक तोपे फुजाले नै यस लिगमा मनाङको योजना कोरेका थिए । असोज १३ मा लिग सुरु भएको थियो । त्यसको एक महिनाअघि उनलाई लागोस (नाइजेरिया) बाट बोलाइएको थियो । त्यसअघि फागुनमा तीन नकआउट प्रतियोगिता (माईभ्याली, दमक र उदयपुर गोल्डकप) को फाइनल पुगेको मनाङको टिम पनि उनले सम्हालेका थिए । २०६३ सालको ए डिभिजन लिगमा मछिन्द्रको मुख्य प्रशिक्षक रहेकाले उनी यहाँको फुटबलबारे जानकार थिए । त्यसैले मलेसिया र भारतका विभिन्न क्लब पनि सम्हालेका उनलाई मनाङको टिम सम्हाल्न गाह्रो भएन ।कागजी रूपमा फुजा मनाङका सहायक प्रशिक्षक हुन् । मुख्य प्रशिक्षक सुमन श्रेष्ठ । सुमनले प्रतिद्वन्द्वीलाई खुलमखुला सेटिङ को आरोप लगाएका थिए । फुजा भने मनाङको टिमलाई ट्रेनिङ र खेलमा सम्हाल्नै व्यस्त रहे । उनले नै हरेक खेलमा टिमको रणनीति बनाए । विपक्षीको कमजोरी औंल्याएर त्यसैमा खेलाडीलाई आक्रमण गर्न लगाए । पहिलो रोजाइमा तीनचार खेलाडी उपलब्ध नहुँदा पनि उनको रणनीतिमा उत्रिएको मनाङले जित यात्रा कायमै राख्यो । उनले एउटै खेलमा टिमको संरचना बदलेर दुईतीन किसिमका रणनीति पनि प्रयोग गरे । सफल पनि भए ।विपक्षीलाई समय र खेल्ने स्थान नदिने हो, आफ्नो फुटबल दर्शनबारे फुजाले भने, हाम्रा खेलाडी प्रतिभावान छन् । त्यही प्रतिभालाई उपयोग गर्नका लागि मैले उनीहरूको बलियो पक्ष केलाएर उत्साहित मात्र गरेको हो । कमजोरी सच्याउन लगाइएको हो । त्यसको प्रतिफल मैदानमा मिहिनेत गरेर खेलाडीले देखाइदिए । हुन पनि हो, लिगको पारो चढ्दै जाँदा मनाङका हरेक खेलाडीको प्रदर्शनमा निखार आइरहेको छ । राष्ट्रिय टोलीका कप्तान विराज महर्जन, गोलकिपर विशाल श्रेष्ठ, डिफेन्डर कमल श्रेष्ठ र मिडफिल्डर हेमन गुरुङको खेलमा निकै सुधार आएको छ । हेमन त फुजाको योजनाअनुसार मनाङको प्लेमेकरका रूपमा छाइरहेका छन्् ।विदेशी खेलाडीको प्रभावमनाङको आठौंपल्ट ए डिभिजन लिगको च्याम्पियन यात्रामा विदेशी खेलाडीको भूमिका निकै महत्त्वपूर्ण रह्यो । टिममा जहाँ कमजोरी थियो, त्यही पोजिसनमा विदेशी खेलाडी ल्याएपछि टिम बलियो भएको हो ।मनाङले लिगको लागि नाइजेरियाली ओलावाले आफिज, एडेलाजा सोमिडे, जिम्बावेका भिक्टर कामुका र केरला (भारत) का मुहम्मद आसिफलाई अनुबन्ध गर्यो । आफिज नेपाली फुटबलका अनुभवी फरवार्ड हुन् । उनी आरसीटी र संकटाबाट गोल गर्ने आफ्नो कौशल सिद्ध गरेपछि मनाङमा पुगेका थिए । बीचमा चित्तगोङ अबहानी लिमिटेडबाट बंगलादेशको लिग पनि खेलेका आफिज यो लिगमा मनाङका सर्वाधिक गोलकर्ता हुन् । फुजाको ४२३१ को टिम संरचनामा एक्लो सेन्टर फरवार्ड रहेका उनले सात गोल गरेका छन् । उनी यो लिगकै सबैभन्दा प्रभावशाली फरवार्ड देखिएका छन् ।दुई वर्षअघि कोलकाताको महारथी इस्ट बंगालको अग्रपंक्तिमा रहेका सोमिडेलाई सुजल र प्रकाश घाइते भएपछि प्रशिक्षकले विंगरको रूपमा उपयोग गरे । आफिजलाई निलम्बन वा परिवर्तन गरिएको अवस्थामा उनले सेन्टर फरवार्डको भूमिका निर्वाह गरे । खासमा उनी सेन्टर फरवार्ड नै हुन् । विंगरको जिम्मेवारीलाई पनि उनले न्याय गरे । उनले ४ गोल गरेका छन् । प्रशिक्षकले ६ फिट ४ इन्च अग्ला भिक्टर कामुकालाई चार खेलयता डिफेन्सिभ मिडफिल्डमा खेलाइरहेका छन् । उनी पनि औसत नेपाली खेलाडीभन्दा राम्रै देखिएका छन् ।मनाङको टिममा लिगअघि डिफेन्समा समस्या थियो । त्यसैले उसले लिगको लागि भनेर राष्ट्रिय टिमका सेन्टरब्याक अनन्त तामाङलाई अनुबन्ध गर्यो । तर अनन्तको सम्झौता थ्रीस्टारसँग सकिएको थिएन । ललितपुरे क्लबलाई पनि डिफेन्स आवश्यक भएकाले अनन्तलाई छाड्न चाहेन । परिणाम: अनन्तले खेल्न नपाउने भयो । त्यसैले मनाङको सेन्टरब्याकमा सुरज विश्वकर्मासँगै केरालाबाट बोलाइएका आसिफलाई जिम्मेवारी दिइयो । दुवैको फुटवर्क त्यति राम्रो छैन । तर दुवै डिफेन्सले अब्बल खेल देखाइरहेका छन् । मनाङका विदेशी खेलाडीले जुन स्तरको प्रदर्शन गरिरहेका छन्, त्यसको तुलनामा अरु क्लबका बिदेशी खेलाडी कमजोर नै छन् ।भाग्यको साथप्रशिक्षक सुमन श्रेष्ठ मनाङको च्याम्पियन यात्रामा भाग्यको पनि साथ रहेको बताउँछन् । अर्का प्रशिक्षक फुजा भने भाग्यमै भर नपरेको बताउँछन् । हामीसँग टिम राम्रो थियो र त्यसैले लिगको उपाधि जित्नेमा पहिले नै ढुक्क थिएँ, फुजाले सुनाए । लिगको खेलहरू हेर्दा मनाङलाई भाग्यमानी होइन भन्ने अवस्था पनि छैन । मनाङले थ्रीस्टारविरुद्ध हात पारेको २१ को जितमा दोस्रो गोल प्रतिद्वन्द्वीको आत्मघाती थियो । आठौं चरणसम्म मनाङलाई ३ अंक अन्तरमा रहेर संकटाले पछयाइरहेको थियो । तर, नवौं चरणमा आएर संकटालाई ब्रिगेड ब्वाइजले ११ को बराबरीमा रोक्यो । मुख्य प्रतिद्वन्द्वी मानिएको थ्रीस्टारले आर्मी र च्यासलसँग अंक बाँड्यो भने पुलिस र संकटासँग त हार्यो नै । विभागीय टिम आर्मी पनि एनआरटी, फ्रेन्ड्स, थ्रीस्टार, जावलाखेलविरुद्ध बराबरीमै अडकयो र एपीएफसँग परािजत भयो । प्रतिद्वन्द्वीहरूले अंक गुमाउँदाको प्रत्यक्ष फाइदा मनाङलाई हुने नै भयो ।अर्कोतर्फ मनाङ त्यस्तो शक्तिशाली टिम पनि होइन, जसले गोलको वर्षा गर्दै खेल सजिलै जित्न सक्छ । सुरुका ६ खेलमा ५ गोल गरेका अन्जन विष्ट पछिल्ला खेलमा उत्तिकै प्रभावशाली छैनन् । तर, त्यसको प्रत्यक्ष असर नतिजामा परेको छैन । मनाङले एउटै खेलमा तीन गोलभन्दा बढी गरेको छैन । उसले आर्मी र पुलिस तथा कमजोर मानिएका जावलाखेल र मछिन्द्रविरुद्ध एक गोलमात्र गरेको थियो । आठौं चरणमा आर्मीविरुद्धको सफलताले मनाङको उपाधि होड बलियो भएको थियो भने ११ औं खेलमा संकटालाई पराजित गरेपछि त ट्रफी कब्जा नै गर्यो ।ठूलो लगानीमनाङ मस्र्याङदीका अध्यक्ष मुखिया कान्छा गुरुङका अनुसार क्लबले ए डिभिजन लिगका लागि भदौदेखि तयारी गरेको थियो । २०७५ चैतसम्म ८० लाख रुपैयाँको बजेट बनाएको थियो । त्यतिले पुगेन, गुरुङले भने, खर्च एक करोड बढी हुने भइसक्यो ।नेपाली फुटबलमा एउटा क्लबले सात महिनामा एक करोड रुपैयाँ खर्च गर्नुलाई ठूलै लगानी मान्नुपर्छ । विदेशी खेलाडीलाई लागि मासिक झन्डै डेढ लाखसम्म दिइरहेको उसले नेपाली खेलाडीलाई पनि १ लाखसम्म तलब दिइरहेको छ । पहिलो रोजाइको टिमका खेलाडीको तलब औसत ७० हजार जति छ । पाँच वर्षपछि सुचारु लिगमा मनाङको स्तरको बजेट र उसले खेलाडीलाई दिएको तलबलाई ठूलै लगानी मान्नुपर्छ ।"
कप्तान १९९८ विमोचन,"काठमाडौं (कास) नेपाली क्रिकेट टोलीका पूर्व कप्तान एलबी क्षेत्रीले कप्तान १९९८ पुस्तक ल्याएका छन् । नेपालका दोस्रा अन्तर्राष्ट्रिय कप्तान क्षेत्रीको संस्मरण पुस्तकमा समेटिएको छ । यसको पब्लिकेसन क्रिएटिभ बुक्सले नेपाली क्रिकेटरको पहिलो आत्मकथा भएको दाबी गरेको छ । नेपालले सन् १९९६ देखि अन्तर्राष्ट्रिय क्रिकेट खेल्न लागेको हो । मलेसियामा पहिलो एसीसी ट्रफीमा सहभागिता जनाउँदै नेपालले अन्तर्राष्ट्रिय क्रिकेटको ढोका खोलेको थियो । क्षेत्री त्यति बेला उपकप्तान थिए । दुई दशकअघि नेपालले हरेक दुई वर्षमा हुने एसीसी ट्रफीमात्र खेल्ने अन्तर्राष्ट्रिय प्रतियोगिता थियो । दुई वर्षपछि अर्थात १९९८ मा काठमाडौंमा भएको दोस्रो एसीसी ट्रफीमा क्षेत्रीले नेपालको कप्तानी गरेका थिए । २०६३ सालमा उनी नेपाल क्रिकेट संघ सदस्य भए । सोही समयमा नेपालको महिला क्रिकेटले अन्तर्राष्ट्रिय क्रिकेटमा खेल्न लाग्यो । उनी फादर फिगर को रूपमा महिला क्रिकेटमा देखिए । प्लान इन्टरनेसनलको सहयोगमा उनकै सक्रियतामा बाँकेमा महिला क्रिकेटको सुरुआत गरियो, त्यसैबाट नेपालको महिला क्रिकेट टोली स्थापित हुन महत्त्वपूर्ण ठूलो आड बन्यो । २००७ मा मलेसिया एसीसी वुमन्स ट्रफी खेल्न गएको टोलीमा बाँकेका ७ खेलाडी थिए । उनले नेपाली क्रिकेटमा आफूले बिताएको समयलाई लिपिबद्ध बनाउन खोजेको बताए । उनीसँगै नेपालका पहिलो अन्तर्राष्ट्रिय कप्तान उत्तम कर्माचार्य, नेपाल क्रिकेट संघका पूर्व अध्यक्ष विनयराज पाण्डे, पूर्वकप्तानद्वय पवन अग्रवाल र विनोद दास तथा पूर्व महिला कप्तान नीरा राजोपाध्यायले शुक्रबार कप्तान १९९८ को विमोचन गरे । पब्लिकेसनका अध्यक्ष टीएस ठकुरीले नेपाली खेलकुदमा अभिलेखीकरणको आवश्यकता महसुस गरेर पुस्तक ल्याइएको जनाए ।"
एसियन कप फुटबल आजदेखि,"एएफपी (अबुधाबी)सन ह्युङ मिनको गति र बेजोडको लयले दक्षिण कोरिया एसियन कप फुटबलमा ५९ वर्षे प्रतीक्षा समाप्त गरी महादेशीय बादशाहको रूपमा ताज जित उत्सुक छ । यसपल्टदेखि विस्तार गरेर २४ टोली सहभागी हुने एसियन कप शनिबार यूएईमा सुरु हुँदै छ ।साबिक विजेता अस्ट्रेलिया, चारपल्टको विजेता जापान, कार्लोस क्विरोजको प्रशिक्षणमा रहेको इरान र आयोजक यूएई प्रतियोगिताका स्वाभाविक दाबेदार हुन् । तर सबै टोली पाउलो बेन्टोको प्रशिक्षणमा रहेको कोरियालाई छल्न चाहन्छन् ।सन् २०१५ को उपविजेता दक्षिण कोरियाले हालैका दिनमा अन्तर्राष्ट्रियस्तरमा अलग पहिचान बनाएको छ । विश्वकपमा साबिक विजेता जर्मनीलाई समूह चरणबाटै घर पठाएको कोरियाले त्यसको दुई महिनापछि १८ औं एसियाली खेलकुदमा स्वर्ण जितेको थियो । २६ वर्षीय सन दक्षिण कोरियाको दुवै सफलतामा निर्णायक भूमिकामा रहे । विश्वकपमा भन्दा पनि एसियाली खेलकुदमा स्वर्ण जित्दा उनलाई व्यक्तिगत रूपमा बढी फाइदा भयो । सनले एसियाली खेलकुदमा स्वर्ण जितेपछि हरेक कोरियालीले अनिवार्य गर्नुपर्ने २१ महिने सैन्यसेवा छुट पाए ।दुवै खुट्टा समान चलाउन सक्ने प्रिमियर लिग क्लब टोटेनहमका खतरनाक स्ट्राइकर सन उच्च लयमा छन् । प्रिमियर लिगको पछिल्लो सात खेलमा उनले सातै गोल गरेका छन् । तर टोटेनहमसँगको सम्झौताअनुसार सनले एसियन कपका सुरुआती दुई खेल खेल्न पाउने छैनन् । सन प्रिमियर लिग इतिहासमा अहिलेसम्मका प्रभावशाली एसियाली खेलाडी हुन् । उनी समूह सी अन्तर्गत फिलिपिन्स र किर्गिस्तानसँगको खेलपछि जनवरी १६ मा हुने चीनविरुद्धको खेललाई टिममा उपलब्ध हुनेछन् ।सन् २०१५ को फाइनलमा अस्ट्रेलियासँग अतिरिक्त समयमा २१ ले पराजित भएको कोरियाली टोलीले १९६० यता एसियन कप जित्न सकेको छैन । २००२ को विश्वकपमा सेमिफाइनल पुगेको दक्षिण कोरियाले १० पटक सहभागिता जनाइसक्यो । यूएईमा उनीहरूका लागि मुख्य प्रतिद्वन्द्वीमा जापान हुनसक्छ । किनभने रुसमा सम्पन्न विश्वकपको नकआउट चरणमा पुग्ने जापान एक्लो टोली हो । नकआउट चरणको पहिलो खेलमा जापान बेल्जियमविरुद्ध २० को अग्रता लिएर पनि ३२ ले पराजित भएको थियो । जापान पछिल्ला सातमध्ये चार संस्करणको उपाधि विजेता हो । सन् २०१५ मा भने उसको प्रदर्शन कमजोर रह्यो । साबिक विजेता जापान क्वाटरफाइनलमा यूएईसँग पेनाल्टी सुटआउटमा पराजित भएको थियो ।हालैका परिणाम भने जापानका लागि उत्साहजनक छ । त्यसमा उरुग्वेविरुद्धको ४३ गोलको जित पनि सामेल छ । प्रशिक्षक हाजिम मोरियासुले विश्वकपका स्टार सिन्जी कागावा र सिन्जी ओकाजाकीलाई टिमबार बाहिर राखेर युवा खेलाडीलाई विश्वास गरेका छन् ।यता सन् २०१५ को उपाधि विजेता हुनुका बाबजुत कमजोर देखिएको अस्ट्रेलियाका नयाँ प्रशिक्षक ग्राहम आर्नोल्ड भने उपाधि रक्षाको भावमा डुबेका छन् । जसले अस्ट्रेलियाका लागि मात्र चार खेल खेलाएका छन् । कीर्तिमानी गोलकर्ता टिम केहिलको संन्यास लिएपछिको अवस्थामा गत महिना आर्नोल्डको भविष्यवाणी पनि असफल भयो जब मिडफिल्डर लिन्चपिन आरोन मोय घुँडाको गम्भीर चोटका कारण प्रतियोगिता गुमाउन बाध्य रहे ।तीनपल्टको विजेता इरान अर्को उपाधि खोजीमा छ । स्पेनसँग १० को साँघुरो हार र पोर्चुगलसँग ११ गोलको बराबरीपछि कार्लोस क्विरोजको प्रशिक्षणमा रहेको इरान ६ खेलमा अपराजित छ । अग्रपंक्तिमा रुबिन काजानका सरदार अज्मोन छन्, जसले ४० अन्तर्राष्ट्रिय खेलमा २४ गोल गरेका छन् । ब्राइटनका विंगर अलिरेजाभन्दा बलियो बनेको छ । जति बेला इरानी टोली चिरपरिचित प्रतिद्वन्द्वी इराकसँग क्वाटरफाइनलमा पराजित भएको थियो । प्लेमेकर ओमार अब्दुल रहमान घुँडाको चोटका कारण प्रतियोगिताबाट बाहिरिएपछि घरेलु टोली यूएईलाई ठूलो झट्का लागेको छ । यद्यपि उसको अग्रपंक्ति कमजोर भइसकेको छैन र घरेलु मैदानमा खेल्न योग्य छ । किनभने आयोजकका रूपमा सन् १९९६ मा उपविजेता बनेको थियो । यसैबीच, कतार सन् २०२२ को विश्वकपअघि प्रतिद्वन्द्वीलाई मैदानबाट जवाफ दिन आतुर छ । आधुनिक फुटबलको युगमा कतार विश्वकपको पहिलो आयोजक हुनेछ जसले अहिलेसम्म विश्वकप खेल्न पाएको छैन । यूएईमा सफलता कतारका लागि दुई गुणा सन्तोषजनक हुनेछ । जो, जुन २०१७ यता खाडीको राजनीतिक विवादको केन्द्रमा छ र आफ्ना छिमेकी देशबाट नाकाबन्दीको सामना गरिरहेको छ । अबुधाबीमा शनिबार यूएई र बहराइनले १६ बाट २४ टोलीको सहभागिता गराइएको सबैभन्दा ठूलो एसियाली कपको सुरुआत गर्नेछन् । जसमा किर्गिस्तान, युद्धग्रस्त यमन र फिलिपिन्सले डेब्यू गर्दै छन् ।एसियाली फुटबलको पावरहाउस बन्न प्रयासरत चीन एसियाको सबैभन्दा ठूलो प्रतियोगितामा आफ्नो प्रभाव जमाउन आतुर छ । उता भारत शीर्ष स्तरीय प्रतियोगितामा सबैलाई प्रभावित पार्ने लक्ष्यमा केन्द्रित छ ।सन् १९९६ तेस्रोपल्ट एसियन कपको उपाधि जितेयता साउदी अरबेया अहिलेसम्म त्यस्तै सफलताको पर्खाइमा छ । सिरिया, उज्वेकिस्तान र उत्तर कोरिया प्रतियोगिताको डार्क हर्स टोलीको पहिचान छ ।गत विश्वकपमा भिडियो असिस्टेन्ट रेफ्री (भार) को प्रयोग गरी कीर्तिमानी संख्यामा पेनाल्टी प्रदान गरिएकामा एसियन कपमा भने क्वाटरफाइनल खेलदेखि मात्र भारको प्रयोग गरिने निर्णय भएको छ ।"
इनरुवामा वानडे क्रिकेट सुरु,"(इनरुवा)मनमोहन स्मृति कप वानडे राष्ट्रिय क्रिकेट शुक्रबार सुरु भएको छ । प्रतियोगिताको राष्ट्रिय खेलकुद परिषदका सदस्यसचिव केशवकुमार विष्टले ब्याटिङ र नरुवाका मेयर राजन मेहताले बलिङ गरेर उद्घाटन गरे । औपचारिक खेल शनिबार सुरु हुनेछ । प्रदेश २ र नेपाल पुलिस क्लबबीच प्रतिस्पर्धा हुनेछ । राजधानीभन्दा बाहिर पहिलोपल्ट वान डे क्रिकेट टर्फ विकेटमा हुन लागेको आयोजकले जनाएका छन् । सात प्रदेश, तीन विभागीय टिम, आयोजक र एक भारतीय टोलीको सहभागिता रहनेछ । मोफसलकै ठूलो मानिएको राष्ट्रियस्तरको वानडे क्रिकेटको उद्घाटन सत्रमा राष्ट्रिय प्रशिक्षक जगत टमाटा, राखेप सदस्य शम्भु आचार्य, सुनसरीका प्रमुख जिल्ला अधिकारी प्रेमप्रकाश उप्रेतीलगायतले मोफसलमा पनि राजधानीकै स्तरमा क्रिकेट आयोजना हुनुले नेपाली क्रिकेटको भविष्य उज्ज्वल रहेको चर्चा गरेका थिए ।क्रिकेट प्रतियोगितालाई इनरुवा नगरपालिका र शान्तिदीप नेपालले संयुक्त रूपमा आयोजना गरेका हुन् । यसको प्रमुख प्रायोजक चौधरी ग्रुपको उत्पादन वाइवाइ चाउचाउ हो ।सदस्यसचिव विष्टले देशको मेरुदण्डका रूपमा विकसित हुँदै गएको खेलकुद आउँदो केही वर्षभित्र नेपाल र नेपालीको पहिचान र चिनारी बन्ने विश्वास व्यक्त गरे । मुलुकमा वानडे क्रिकेट कमै मात्रामा भइरहको अवस्थामा यो प्रतियोगिता स्थानीयमात्रै नभएर राष्ट्रिस्तरका खेलाडीका लागि कोसेढुंगा साबित हुने प्रशिक्षक टमाटाले बताए । नगरप्रमुख राजन मेहताले खेलकुद क्षेत्रको विकासमा इनरुवाको क्रिकेट राष्ट्रिय पहिचान दिलाउन सक्षम हुने धारणा राखे । विजेताले ४ लाख १ हजार र उपविजेताले २ लाख १ हजार रुपैयाँ पुरस्कार प्राप्त गर्नेछन । म्यान अफ द सिरिजले ५१ हजार, उत्कृष्ट बलर र ब्याट्सम्यानले समान २१ हजार पाउने छन् । सेमिफाइनल पराजित टिमले समान २५ हजार पाउने छन् ।"
आयोजक त्रिवेणी च्याम्पियन,लमजुुुङ (कास) आयोजक त्रिवेणी युवा क्लबले २७ औं त्रिवेणी कप फुटबलको उपाधि जितेको छ । बेंसीसहरस्थित सहजी मैदानमा शुक्रबार सुन्दरबजार युवा क्लबलाई १० ले पराजित गर्दै आयोजकले उपाधि रक्षा गरेको हो । त्रिवेणीबाट विदेशी खेलाडी मेन्साले खेलको २५ औं मिनेटमा गरेको गोल नै निर्णायक बनेको थियो । विजेताले ३ लाख र उपविजेताले १ लाख ५० हजार रुपैयाँ पुरस्कार पाएका छन् । सेमिफाइनल पराजित कास्की फुटबल र बुद्ध युथ क्लब भोटेओडारले समान ५० हजार पाए । सर्वाधिक गोलकर्ता त्रिवेणीका खेलेका केन्याका मेन्सा भए । उनले ५ गोल गरेका थिए । उत्कृष्ट खेलाडीमा सुन्दरबजारका भविन मल्ल घोषित भए । म्यान अफ द म्याच त्रिवेणीका कप्तान सोमराज तामाङ भए । सबैले जनही १५ हजार प्राप्त गरे । विजेता टिमलाई नेकपा संसदीय दलका प्रमुख सचेतक देवप्रसाद गुरुङले पुरस्कार हस्तान्तरण गरे । प्रतियोगितामा २० टिमको सहभागिता थियो ।
न्यु डायमन्ड कप भलिबलमा ८ टोली,"(काठमाडौं)न्यु डायमन्ड स्पोर्ट्स क्लबको आयोजनामा पुस २५ देखि २८ सम्म हुने न्यु डायमन्ड कप राष्ट्रिय महिला भलिबल प्रतियोगितामा ८ टोलीको सहभागिता रहने निश्चित भएको छ । शुक्रबार पत्रकार सम्मेलन गरी क्लबले प्रतियोगिताका खेल नैकापस्थित क्लबको आफ्नै कोर्टमा खेलाउने जानकारी पनि दिएको छ । यसअघि नयाँ बसपार्कस्थित ढोरपाटन भलिबल प्रशिक्षण केन्द्रमा प्रतियोगिता आयोजना हुने बताइएको थियो । एपीएफ, त्रिभुवन आर्मी, नेपाल पुलिस, चितवन टाइग्रेस, टप्स उमावि पोखरा, प्यारामाउन्ट स्कुल, जावलाखेल भलिबल प्रशिक्षण केन्द्र र आयोजक न्यु डायमन्ड क्लब गरी ८ टिमको सहभागिता रहने प्रतियोगिता लिगकम नकआउटका आधारमा खेलाइने छ । न्यु डायमन्ड प्रतियोगिताको साबिक विजेता हो ।सहभागीलाई ४ समूहमा विभाजन गरिएको छ । हरेक समूहमा दुई टोलीले एक अर्काविरुद्ध खेलेपछि क्वाटरफाइनल खेलाइनेछ । दोस्रो संस्करणमा पुरस्कार राशि उल्लेख्य वृद्धि गरिएको छ । विजेताले ३ लाख १ हजार, उपविजेताले २ लाख १ हजार, तेस्रो हुनेले १ लाख १ हजार र चौथो हुनेले ५१ हजार रुपैयाँ नगद पुरस्कार पाउने छन् । त्यस्तै सर्वोत्कृष्ट खेलाडीले १५ हजार र विधागततर्फ उत्कृष्ट ७ जनाले जनही ५ हजार पुरस्कार पाउनेछन् ।"
दुई पुलिस क्वाटरफाइनलमा,"सुनसरी (कास) सुनसरीको इटहरी रंगशालमा जारी दोस्रो सभामुख कप राष्ट्रिय भलिबल प्रतियोगिताको शुक्रबार एपीएफ, नेपाल पुलिस, प्रदेश ५ र प्रदेश ३ विजयी भएका छन् । विजेता सबै क्वाटरफाइनल पुगेका छन् । प्रदेश ७ र २ टिम बाहिरिएका छन् । एपीएफले प्रदेश ५ लाई कठिन प्रतिस्पर्धामा २६२४, २६२४, २५१५ को सोझो सेटले हरायो । नेपाल पुलिसले प्रदेश २ माथि सहज जित निकाल्यो । पुलिसले २५९, २५१८, २५७ को अन्तरमा सफलता पायो । प्रदेश ५ ले प्रदेश ७ विरुद्ध २५१६, २५१७, २५१९ को सहज निकालेको हो । उसले जितसँगै अन्तिम आठ सुरक्षित गर्यो । शुक्रबार प्रदेश ३ र प्रदेश २ बीचको खेल संघर्षपूर्ण रह्यो । प्रदेश ३ ले २५२१, २९२७, २७२५ को कडा प्रतिस्पर्धामा सामना गर्नुपरेको थियो ।"
फाल्गुनन्द गोल्डकप आजदेखि,पाँचथर (कास) सदरमुकाम फिदिममा शनिबार फाल्गुनन्द गोल्डकप फुटबलको १० औं संस्करण सुरु हुँदै छ । फिदिम माविको मैदानमा हुने प्रतियोगिताको तयारी सकिएको आयोजक फिदिम स्पोर्टिङ क्लबले जनाएको छ । उद्घाटन खेलमा झापा ११ र कर्णसिंह सोनाम फुटवल क्लब ताप्लेजुङबीच प्रतिस्पर्धा हुनेछ । माघ २ मा फाइनल हुने प्रतियोगिता फिदिम स्पोर्टिङ क्लब र पाँचथर जिल्ला फुटबल संघले आयोजना गरेका हुन् । नेपालका तीन विभागीय र ए डिभिजन क्लबसहित भारतका गरी १० टोलीले भाग लिने छन् । विजेताले ४ लाख र उपविजेताले २ लाख रुपैयाँ पुरस्कार प्राप्त गर्नेछन् ।
बलेफी कप हुने,सिन्धुपाल्चोक (कास) बलेफी गाउँपालिकाले बलेफी कप जिल्लास्तरीय फुटबल प्रतियोगिता गर्ने भएको छ । तीन नगर र सात गाउँपालिकाको सहभागिता रहने प्रतियोगिता लामोसाँघु बजारस्थित वसन्तपुर खेल मैदानमा हुनेछ । बलेफी कप पुस २२ देखि माघ १ सम्म हुने बलेफी गाउँपालिकाका प्रमुख केदार क्षेत्रीले जानकारी गराए । स्थानीय तहमा गाउँपालिकाबाट पहिलो पटक गरिएको फुटबल प्रतियोगितामा १० टिम सहभागी हुनेछन् । समितिका संयोजक कार्केल लामाका अनुसार विजेताले १ लाख र उपविजेताले ५० हजार रुपैयाँ पाउने छन् ।
काठमाडौं टेनिसमा मुल,"काठमाडौं (कास) काठमाडौं जिल्ला टेनिस संघको शुक्रबार सम्पन्न साधारणसभाले मनोहरदास मुललाई निरन्तरता दिँदै ८ सदस्यीय जिल्ला कार्यसमिति चयन गरेको छ । मुल टेनिस संघका केन्द्रीय महासचिवसमेत हुन् । गोपालदास मानन्धर उपाध्यक्ष, निरेशबहादुर श्रेष्ठ सचिव र सञ्जय अमात्य कोषाध्यक्ष भए । मनोजविक्रम शाह, राजु श्रेष्ठ, प्रवीण वैद्य र हेमचन्द्र गुरुङ सदस्यमा चुनिए ।"
आर्मी च्याम्पियन,"काठमाडौं (कास) प्रथम एभरेस्ट राष्ट्रिय तेक्वान्दो च्याम्पियनसिपमा त्रिभुवन आर्मी क्लब १९ स्वर्ण, १८ रजत र १० कांस्य पदक जित्दै टिम च्याम्पियन बनेको हो । सीतापाइला तेक्वान्दो डोजाङ १९ स्वर्ण, ५ रजत र ७ कांस्य जित्दै दोस्रो तथा कोटेश्वर डोजाङ ५ स्वर्ण र ४ रजत जित्दै तेस्रो भए । टिम च्याम्पियन आर्मीले एक लाख, सीतापाइलाले ५० हजार र कोटेश्वरले २५ हजार रुपैयाँ पुरस्कार पाए । बाराका सुदीप नेपाली र कोटेश्वरकी सुस्मिता तामाङ उत्कृष्ट खेलाडी घोषित भए । सुरेन्द्र खड्गी उत्कृष्ट रेफ्री चुनिए । उनीहरूले जनही १० हजार पाए ।"
मेरो कक्षाकोठाको मिटु,"हाम्रो देशका शैक्षिक संस्थाहरूको हैसियत र हविगतबारेमा धेरैले धेरै कोणबाट बुझेका छन्, लेखेका छन् । म र मेरो साथीले केही दिनअगाडि प्राध्यापकबाट भएको यौन दुव्र्यवहारबारे सार्वजनिक रूपमा लेख्यौं । त्यसबाहेक पनि म उच्च शिक्षा लिने क्रममा मैले गुरु मानेका व्यक्तित्वबाट पटकपटक यौन दुव्र्यवहारमा परेकी छु । मलाई लाग्छ ती घटनाबारे पनि खुलेर कुरा गर्न त्यत्तिकै जरुरी छ ।विद्यालय जीवनको १२ वर्षसम्म म कसैसँग खासै नबोल्ने र साथी नबनाउने, घुलमिल नहुने अर्थात् एकलकाँटे स्वभावकी थिएँ । त्यसपछि भने केही साथी बनाएकी थिएँ । तर, जब माथिल्लो तहको पढाइ सुरु भयो, ज्ञान हासिल गर्ने क्रममा हरेक तहमा सुरु भयो दुव्र्यवहार सिलसिला । ११ कक्षाको परीक्षाको पहिलो दिन मैले मोबाइल बोकेकी थिएँ (जुन नियमअनुसार बोक्न मिल्दैन भनिन्थ्यो ।) एक जना शिक्षक मछेउ आएर यसरी मोबाइल बोक्न मिल्दैन । म राखिदिन्छु, पछि कलेजमा लिन आऊ भनेर उपाय सुझाए । उत्तरमा मैले पनि हुन्छ भनें । परीक्षा सकेर जब मोबाइल लिन गएँ, ती शिक्षकले एकाएक मलाई भने, सुन त, तिमीलाई मैले आज सपनामा देखेको थिएँ । मैले ए मात्रै भनें । उनले फेरि भने, के भन न, नुहाउँदै त्यो पनि, नग्न । म चुपचाप त्यहाँबाट निस्किएँ, हतारिंदै । यो सुनेर असहज त भयो तर के गर्ने भन्ने थाहा भएन । किनभने उनी कलेजमा उच्च पदमा थिए । मैले केही केटी साथीहरूलाई यो कुरा भनें । उनीहरू छक्क परे । र, उक्त शिक्षकसँग टाढा बस्ने निर्णय गर्यौं । अहिले युवा हुँदा त केही भन्नगर्न कठिन छ । त्यो बेला त सोच्ने बुद्धि पनि थिएन भन्दा हुन्छ, अपरिपक्व सोच बढी भएको बेला थियो ।बीए पढ्दाको पहिलो वर्ष कक्षा कार्य गर्दै गर्दा कक्षामै घुम्दै गरेका शिक्षक पछाडिबाट आएर उनको शरीरको तल्लो भाग मेरो शरीरमा घोट्न थाल्छन् । मलाई थाहा हुनासाथ म उनलाई हेर्छु । अनि आँखा छलेर अगाडि जान्छन् । त्यो मेरा लागि र यो घटना सुन्नेहरूका लागि असहज पक्कै थियो । यो सरासर यौन दुव्र्यवहार थियो । कलेजमा काउन्सिलर भएकाले साथीहरू लिएर कम्प्लेन गर्न गएँ । सिकायत गर्यौं र भन्यौं केही कारबाही गर्नुभएन भने उसले भोलि अरूलाई पनि यस्तै गर्नेछ ।कुनै कारबाही त भएन तर त्यो शिक्षकलाई चेतावनी दिएका छौं भनेर हाम्रो सिकायतलाई सामसुम पारियो । कक्षामा प्राय: सबै केटीहरू थियौं, त्यसैले एकजुट भएरै हिंड्ने निधो गर्यौं । फेरि त्यस्तो केही गर्यो भने प्रतिरोधमा उत्रने सहमति पनि भयो । लामो समयसम्म बीचमा केही भएको थिएन पनि । त्यसैले लाग्यो कलेज प्रशासनले पक्कै चेतावनी दिएछ । तर, तेस्रो वर्षको अन्त्यतिर एक दिन मेरी एउटी साथीले सुनाइन्, उस्तै कहानी । त्यही शिक्षकले कक्षा चलिरहेकै बेला उसको पैतालाले साथीलाई खुट्टामा मुसार्न भ्याएको रहेछ । यो गम्भीर मामला लिएर हामी फेरि काउन्सिलरकहाँ गयौं । उनले फेरि चेतावनी दिने कुरा गरे, कारबाही गर्ने कुरै गरेनन् ।अर्को वर्ष कलेज सकिएपछि मात्रै हामीलाई थाहा भयो तिनै शिक्षकलाई यौन दुव्र्यवहारका कारण ललितपुरको कुनै एक ठूलै कलेजले निष्कासन गरिसकेको रहेछ । आश्चर्य के भने हाम्रा शैक्षिक संस्थाहरू यौन दुव्र्यवहारका कारण कुनै शिक्षक निकालिँदा किन त्यही यथार्थ रूपमा विज्ञप्ति जारी गर्न सक्दैनन् ? किन खुलेर भन्दैनन् ? नयाँ शिक्षक राख्दा उसको आचरणबारे किन खोजीनीति गरिंदैन ? अब एमए सक्दाखेरिको यौन दुव्र्यवहार । त्यो पनि अतिरिक्त ज्ञान आर्जन गर्ने शैक्षिक संस्थाको उपल्लो निकाय त्रिभुवन विश्वविद्यालयभित्रै । विश्वविद्यालयको प्राध्यापक हुनु भनेको ज्ञान हासिल गर्ने बाटो हिँड्दा र त्यसपछि आउने बाधाव्यवधान छिचोलेर कसरी जीवन बाँच्न सकिन्छ भनेर केही सिकाउन सक्ने व्यक्ति पनि हो जस्तो लाग्छ । मलाई एक ठाउँमा छात्रवृत्तिका लागि आवेदन तयारी गर्दा चाहिने सिफारिसपत्रका लागि अनुरोध गर्नैपर्ने भयो । एक जना प्राध्यापकले मलाई सहयोग गर्ने बताए । कसैले सजिलैसँग सहयोग गर्ने बताउँदैमा तत्कालै कसैको आचरणमा शंका गर्ने ठाउँ पनि रहन्न । तर, जब आवेदन बुझाएपछि उनले जसरी शुभकामना दिने नाममा अंकमाल गर्दै मेरो कानमा जिब्रो हाले, त्यो व्यवहार मलाई सह्य थिएन । उनको ओहोदाधारी व्यक्तित्व लाई जसरी असाध्यै सम्मान गरेकी थिएँ, त्यो धेरै समय टिकेन । यहाँ म एक प्रतिनिधि पात्र मात्रै हुँ । शिक्षक र प्राध्यापकका यस्ता निन्दनीय चरित्र अरू धेरै हुन सक्छन् । अझ बाटो हिँड्दा र गाडी चढ्दा आइपर्ने घटनाको बेलिविस्तार लगाएर कहिल्यै सकिंदैन । मैले यो सबै लेखिरहँदा कसले गरेको, नाम किन नभनेको भनेर उल्टै मलाई नै प्रश्न गरिनेछ । अब यो अवस्थामा म कति जना पीडकको नाम भन्दै हिँडौं ? ककसलाई भन्दै हिँडौं फलानोले यस्तो गर्यो अथवा ढिस्कानोले उस्तो गर्यो भनेर । नाम भन्न सक्ने सामाजिक वातावरण भइदिएको भए त हाम्रो मन हलुका नै हुने थियो होला । आफूलाई स्वतन्त्र महसुस गरिंदो होला । तर, भनिसकेपछिको परिणाम भोग्दै गर्दा हाम्रो सुरक्षाको प्रत्याभूति राज्यको कुन अंग वा कुन चाहिं बौद्धिक गुटले दिन्छ ? के सरकारले, कानुनले मेरो भौतिक अथवा भावनात्मक सुरक्षाको ग्यारेन्टी गर्न सक्छ ? के पीडकको नाम भन्नु मात्रै समस्याको समाधान हो ? एउटा बालिकाको बलात्कारपछि निर्मम हत्या हुँदा त आँखैअगाडि दोषी लुकाइन्छ भने के सोचेर र देखेर विश्वास गर्ने हामीले ? कसलाई विश्वास गर्ने ? कसैको व्यवहार र आनीबानी अथवा कसैको ओहोदामा पनि नेपाली समाजको पित्तृसत्तात्मक जरोले बढी प्रभाव राख्ने काम गरेको देखिन्छ । बाहिरी देशका महिलाले जेजसरी पीडकको नाम सार्वजनिक गरे, हामीले पनि त्यसरी नै घटना बाहिर ल्याउनुपर्छ भनेर दबाब दिनु आफैंमा सह्य र सान्दर्भिक कुरा होइन । महिलाका मुद्दा र सुरक्षाका निमित्त समाज, प्रशासन र सरकार गम्भीर नरहेसम्म एउटा असुरक्षापछि अर्को भय थपिरहनुको अर्थ छैन । बरु केही बोल्न सुरु गरेका महिलालाई साथ र हिम्मत दिन सकेमा यसको केही अर्थ भेटिन सक्छ । र, मात्रै धेरै महिलाले आफूमाथि भएको यौन हिंसाबारे बोल्न सक्लान् । र, नेपालमा पनि मिटु अभियानले गति लिन सक्ला । अन्यथा यो मामलाको निचोडबारे तत्कालै केही भन्न सकिने देखिन्न ।"
मिटुको सातपत्रे,"यसको सिना लोहारको धौँकनीसमान चलिरहेको छ, बहिनी तनिक सुनिलिऊँ, के गडबड छ कानमा आलाको सुन्ने घुसार्दै त्यो बूढाले मेरी आमालाई बतायो र आलाको गोलो ढ्याक च्यापेको हत्केलाले दुख्ने गरी मेरो छाती थिच्यो, अनि मेरो कानमा साउती गर्यो केत बडबड भ्यागेल छै तोहर, दैया ! त्यही महिना तुरिएको कात्तिकमा १३ वर्ष पुगेकी म, साथीहरूसँग खेलिसकेर साँझमा भर्खर घर फर्केकी थिएँ । आमा भान्सामा केही पकाउँदै हुनुहुन्थ्यो । घुर्मैलो अँध्यारोमा, सिकुवामा रहेको हातवाला काठको कुर्चीमा बसेको त्यो बूढाले, स्याँस्याँ गर्दै आएकी मेरो हात च्याप्प समाएर तान्दै छाती सुन्न थालेको थियो ।अचानक आइलागेको अप्ठ्यारोको सकसले मलाई अलमल्याइदिएको थियो, छिनभरलाई । स्थितिबोध हुनासाथ जिउ झट्कारेर उछिट्टिँदै नजिकैको भर्याङ चढेर माथ्लो तला उक्लेँ, आमाको आदेश मेरो आङमा ठोक्किएको थियो, ला मैयाँ यो फिका चिया लगेर बडालाई दे लगत्तै फर्केर आमाको आज्ञा मान्दै त्यो बडा नाउँधारी अगति बूढालाई चिया दिएर सम्मान गरिनँ मैले, त्यो बेला त्यतिचाहिँ गर्न फुक्काफाल थिएँ । माथि सुत्ने कोठामा गएर ओछ्यानमा गुडुल्किएँ । केही छिनअघि देह र आत्मामा लागेको मानमर्दनको गहिरो चोट साँच्चिकै हो कि होइन भन्नेमा पनि दोमन भइरहेको थियो । खासमा त्यो दुष्ट बूढाले के गरेको हो मलाई भन्ने यकिन भइरहेको थिएन किनकि त्यसअघिसम्म त्यस्तो खाले घटनाबारे न कतै सुनेकी थिएँ न त पढेकी नै थिएँ, यद्यपि कमिक्स, कथाकुथुङ्ग्रीका पुस्तक र उपन्यास पढ्न केही वर्षअघिदेखि नै थालिसकेकी थिएँ । तर, मैले त्यतिन्जेल पढेका किताबहरूमा पनि जबर्जस्ती करणीका महलहरू थिएनछन् । व्यावहारिक संसारको यो कालो पाटोबारे म पूरै अनभिज्ञ थिएछु । तर, मेरो बुझाइको घेरो सानो भए तापनि स्नेह र वासनाका हेराइ र छुवाइमध्ये फरक खुट्याउन सक्ने चेतनाको विकास ममा भइसकेको थियो, त्यसैकारण आफूमाथि जे घटित भयो त्यो अत्यन्तै घृणित थियो भन्ने आभास भइरहेको थियो । कसुरैबिना लघुताभासको अँध्यारोले मलाई गम्लङ्ग छोप्यो । रातको अँध्यारोमा, मेरो बिटुलिएको सानोनिम्छरो अस्तित्व कसैका सामु देखा नपरोस् भन्ने उत्कट चाह जाग्यो मनमा तीव्र चाहना गरेँ, यो रात कहिल्यै नसकियोस् र अब उसो मेरो जीवनमा बिहानी कहिल्यै नआओस् हो, किशोरवयको मनोहारी सिँढी चढेर स्वप्नमयी बादल र इन्द्रधनुषभैँ रङ्गीन जीवनका उमङ्ग र उल्लासलाई हातले छुन खोजिरहेकी मलाई, तानेर खल्र्याम्खुर्लुम् भुइँमा पछारिदिएको थियो नियतिको एक झट्काले । सतीसालको कलिलो वृक्षजस्ती हलक्क बढेर गगन चुम्न तम्तयार मलाई, लाग्ने बन्चराले घोचा बनाउन फेदैमा ठुन्क्याएर मेरो वृद्घिविकासकै इतिश्री गरिएको थियो । त्यो मुर्दारले मेरो जिउ र आत्मसम्मानमा हात हालेको मात्रै थिएन, त्यसले त काकाबाबु, दाजु र मान्यजनद्वारा छोरीचेलीलाई स्नेहपूर्वक सम्बोधन गरिने नानु, बुनु, सानी, मैयाँ, छोरी र बाबाकै प्यारो रूप नानी अर्थात् दैया शब्दकै धोती खुस्काइदिएको थियो । अझ त्यसमाथि, आफ्नो कुकृत्यको अंशियार मलाईसमेत बनाउँदै मेरो कानमा त्यो घिनलाग्दो हरफ बोलेको थियो, मानौं त्यसअघि पनि मैले आफ्नो देहमा मनपरी छुन त्यसलाई छाडा छाडिदिएकी होउँ बाँच्ने क्रममा लज्जा र आत्मग्लानिको एक अतिरिक्त भार मेरो टाउकामा थपिएको थियो ।त्यो बूढो, मेरा साथीहरूको बाबु थियो र थियो मेरो बुबाको मिल्ने साथी पनि, जसले मेरी आमालाई बहिनी भन्थ्यो । आमा यदाकदा हाँस्दै त्यसको १५१६ वर्षे कान्छो छोरोबारे घरमा सुनाउनुहुन्थ्यो, आज श्यामले फेरि चाची हम त कल्पना से सादी करबै भनेर जिद्दी गर्यो, मैले ल ल गरिदिउँला नभनी धर पाइनँप्यारी साथीका बाबुले मलाई सायद त्यसो गरेनन् होला, छोरीसरहकी मलाई पक्कै त्यस्तो दुव्र्यवहार गर्ने सोँच्दैनन् होला, अवश्यै म झुक्किएँ, मलाई त्यस्तो लागेको मात्र होला, छातीमा औंला टँसाउँदा हुन सक्छ, बडाको हातको दबाब अलि बेसी भयो होला । मन बुझाउने यस्तैयस्तै कुराहरू कल्पेँ पनि, तर त्यो पातकी बूढाले बोलेको हरफ मेरो कानमा झीरजसरी रोपिएको क्रूर सत्यलाई कस्तै मनचिन्ते बहानाले झूटो साबित गर्न सक्दैनथे आफूमाथि भयानक दुर्घटना घटित भएको पक्कापक्की हुनासाथ आपैंमा खुम्चिएर एक डल्लो परेँ । अर्कोतर्फ, तेरा त कति ठूल्ठूला भएछन् दैया ले मलाई नांगेझार पारेर सिस्नोपानीले झ्याम्झ्याम् हानेको पीडा भइरहेको थियो । भरखर विकसित हुन थालेका मेरा स्तन, स्कुल तथा हाटबजार जाँदा नदेखिऊन् भन्नाखातिर लुगाले सक्दो कसेर तिनलाई सपाट बनाउने, अनि त्यसमाथि दर्जीले सिलाइदिएको बोटिस् नाउँको बाहुला र टाँकबिनाको कसिलो चोलो लाउँथें, अनि मात्र माथिबाट कमेज वा सर्ट । दिदी र दौंतरी सबै त्यसै गथेँ, मैले उनीहरूबाटै त्यसो गर्न सिकेकी थिएँ । बोटिस सिलाइमाग्न फेरि हक्की स्वभावका दिदीहरूको साथ लागेर जान पथ्र्यो, एक्लै जाँदा त दर्जीले पनि बाँकी राख्दैनथे, ए ! मैयाँसापको पनि बोटिस् लाउने ट्याम आएछ ? भनेर । गाउँका सोझासीधा आमाहरूभैँ मेरी आमा पनि, वात्सल्य र प्रेम लुटाउन अनि ढाल बनेर छोरीको रक्षार्थ उभिन स्वस्फूर्त तयार रहनुहुन्थ्यो । तर किशोरवयमा प्रवेश गरेकी छोरीलाई टिनएज ब्रा वा स्पोर्टस् ब्रा लगाउन दिएर र प्रकृतिको स्वाभाविक नियम पछ्याउँदै विकसित हुन थालेका वक्षलाई सामान्य रूपमा लिएर हीनताबोधबाट मुक्त रहन परामर्श दिने हैसियतदेखि कोसौँ टाढा हुनुहुन्थ्यो । उसो त हटियामा सडक वारिपारि प्लास्टिक ओछ्याइएका दोकानमा हुपसियोले उनेर सुतीका सेता ब्रेसियर्स रंगीन रिबनहरूकै लस्करमा बिक्रीका लागि डोरीमा टाँगिएका हुन्थे तर त्यो किनेर लाउने हिम्मत कहाँबाट ल्याउनु ? जब कि आमाले नै कहिल्यै ब्रेसियर्स लगाउनुभएन । त्यो अधर्मी बूढाको निकृष्ट टिप्पणी, अप्रत्यक्ष रूपमा मेरी सोझी आमाको लालनपालनप्रति एउटा व्यङ्ग्य बनेर पनि दुखिरहेको थियो ।मजबुत र घनिष्ठ पारिवारिक सम्बन्धभित्रको मान्छेले ममाथि त्यस्तो नकाम गर्यो भनेर पत्याउन मनले नमाने पनि तीतो सत्य त्यही थियो, आमाको अघिपछि फर्याक्फुरुक् गर्दै बुर्कुसी मारेर उपँ्रदै खेलिहिँड्ने सानी मृगभैँ मलाई, अचानक झाडीबाट निस्केर हिंस्रक ब्वाँसाले जसरी मेरो गर्दनमा दाह्रा गाडेर ङ्याकेको थियो त्यो पाखण्डीले मभित्रको जीवनरस खूनजसरी पिएर, मेरो चञ्चलता र चपलता सिध्याइदिएको थियो । उप्रान्त, साथीहरूसँग उफ्रीपाफ्री गर्दै खेल्न र निर्धक्क हाँस्नबोल्न मलाई धक लाग्न थालेको थियो । धेरै समय लागेको थियो, आफूभित्रै त्यो पीडादायी अनुभव लुकाएर बाँच्न । उतिबेला त मन कुँडाउँदै छटपटिनुबाहेक अरू केही गर्न सकेकी थिइनँ, अहिले भए त्यो निर्लज्जलाई एक लात जमाएर हान्दै कुर्सीसहित समरसल्टको मजा चखाउँदै आँगनमा गुल्टाइदिन्थेँ र त्यसले बापजुनीमा नसुनेका गालीका पर्रा छुटाउँदै त्यसको सातो लिन्थेँ, पापी बूढा ! तेरो एउटा खुट्टाले त चिहानको दरबाजामा टेकिसकेको छ, अर्को खुट्टा नर्कको देहरीमा आज छिराइस् ! अब तेरो बूढो हड्डीभित्रको चिलाइ मेटियो ? तर खै कुन्नि ! मन बुझाउने मेलो मात्र होला यो पनि मेरो काठमाडौँमा जागिरे बनेर छिरेदेखि, दिगमिग लाग्ने त्यस्ता दुव्र्यवहार बसमा, टेम्पोमा, माइक्रो बसमा र हिँडिरहँदा बाटैमा पनि खप्नु खपेँ तर चुइँक्क बोल्न वा डाँकोले निल्नधरि कहिल्यै सकिनँ । राति ओछ्यानमा पसेपछि भने, दिउँसोको त्यो छँदाखाँदाको कुहिना चुच्याएर मलाई घोच्ने पीडक जीवलाई पछाडिबाट एक लात दिएर ठाउँको ठाँवै ठहरै पार्दिनपथ्र्यो भन्ने अक्कल आउँथ्यो तर, ऐनमौकामा पोलियोग्रस्तभैँ मेरा हातगोडा लुला हुन्थे । ज्याङ्गो नभएर सानो कदकाठीकी भएर पनि हो कि, जस्तालाई त्यस्तै फर्काउने बानीको साटो ममा अन्यायलाई चुपचाप सहने र कुना पसेर आँसु खसाल्ने अन्तर्मुखी व्यहोरा फस्टाउँदै गयो ।त्यो बेला त हैन तर अहिले सम्झन्छु, एक पटक चारपाँच वर्षकी ममाथि त्यस्तै घटना भएको थियो । राजविराजमा हाम्रो घरनजिकको पैनीपारिको ठूलो दुईतले घरको माथ्लो तलामा सायद खेल्दैखेल्दै पुगेकी मलाई, ठूलो केटाले ओछ्यानमा लडाएर केही नराम्रो गर्न खोज्दै थियो । ठ्याक्कै याद छैन तर केही नराम्रो हुनुअगावै म त्यहाँबाट निस्कन सकेकी थिएँ । त्यो ठूलो केटाका भाइबैनी अथवा भतिजाभतिजीहरू मेरा साथी थिए क्यार, त्यही बखत कोही त्यहाँ आएको हुनुपर्छ र म जोगिएँ । अहिले सम्भँदा मात्र पनि आङ जिरिङ्ग हुन्छ ।अर्को एउटा नमीठो घटना पनि याद आउँछ कहिलेकाहीं, उदयपुरको एउटा थानामा बुबा हाकिम हुँदा सानी बहिनी र म एक दिउँसो आफ्नो क्वार्टरअगाडि खेलिरहेका थियौँ, नजिकैको पुलिस ब्यारेकका केही प्रहरीले हाकिम साबकी छोरी पनि अब ठूली भइछन् जिउमा रङ्ग चढेछ भनेर आँखा झिम्काउँदै मलाई हेरेर हाँसेका थिए । उतिबेला छ कक्षामा पढ्दै गरेकी मेरो सारै नराम्रोसँग चित्त दुखेको थियो, मेरो जिउबारे बहुतै गलत र हेपाहा टिप्पणी गरिएको हो भन्ने भेउ पाएर !पछिल्ला दुई बच्चा बेलाका घटना उतिसारो याद आउँदैनन्, खालि मानसपटलमा झुलुक्क झुल्किन्छन् । सम्झन चाहेँ भने तर पहिलो घटनाको घिनलाग्दो स्पर्श भने कुनै दुस्वप्नजस्तो टड्कारो बनेर मेरो ज्यानमा अझै टाँसिएको छ, र त्यो अधर्मीको कथनले मेरो देह विरूप छ अर्थात् मेरा स्तन ठूला हुनाले सामान्य र सुन्दर छैनन् भन्ने हीनताभास आजपर्यन्त दिलाइरहेको छ ।त्यसपछि गाउँको त्रियुगा खोलामा धेरै पानी बगेर सप्तकोसीमा मिसियो । श्याम र हामी पनि छिप्पिन थाल्यौँ । दाजु भनाउँदोको कुकर्मदेखि अन्जान मेरी आमाले कल्पनासँग सादी गर्ने हैन त, श्याम ? भनेर जिस्काउँदा, श्याम लजाउन जान्ने भइसकेको थियो । मलाई भने आमाको जिस्काउनु र श्यामको लजाउनुसँग सरोकारै थिएन । मेरो उमेर पुगेपछि, माग्न आएका केहीमध्ये एकादुईलाई बुबाआमाले मन पराएर कुनै एकसँग मेरो बिहे गरिदिन चाहनुभएको थियो, तर मैले मानिनँ । अस्तित्वमा गडेको त्यो सर्पदंशजस्तो विषालु घाउ मभित्र अझै बल्झिरहेको थियो र बिहे भनेको दुलहाले मलाई जबर्जस्ती गर्ने त्यस्तै करकापको सम्बन्ध हो भन्ने डरले मन मस्तिष्क भरिएको थियो मेरो प्रेमबिनाको शारीरिक सम्बन्धको कल्पना गर्न आज पनि म सक्दिनँ, उबेला पनि पढिएका पुस्तकहरूले जगाइदिएका चेतनाको आधारमा देहमिलन प्रेममा मात्र सम्भव छ भन्ने नै लाग्थ्यो । तर, प्रेममा परिहाल्ने आँट हतपती पलाएन, त्यसको कारणमा थियो उही भयानक अनुभव । प्रेमपछि बिहे हुन्छ र बिहेपछि दुलहाले सम्भोगको नाउँमा मेरो तनमनले थेग्न नसक्ने पीडा र यातना दिनेछ भन्ने त्रासले मलाई सदैव लखेटिरह्यो । प्रेममै सही, म त्यो त्रासदी झेल्न बिल्कुलै तयार भइनँ । तर, विडम्बना कालान्तरमा मैले यस्तो खुंखार प्रेम गरेँ कि प्रेमीले मेरो शरीर र मनलाई असह्य पीडा दिँदै मनलागी गिजोलिरहँदा प्रतिवाद नगरी मुढोभैँ लडिरहेँ । प्रेमको छुवाइ पनि सुकुमार, सुकोमल र कलात्मक चाहने मैले, त्यसैका नाउँमा चरम शारीरिकमानसिक यातना दशकसम्म सहेँ । स्मृतिभण्डारको भोटे ताल्चा खोलेर त्यहाँबाट दु:खदायी अनुभवलाई खोतलीखोतली निकालेर पाठकसामु बिस्कुन लाउने रहर मलाई पक्कै थिएन, किनकि दुनियाँको चालामाला पनि फेसबुकको जस्तै छ, आफ्ना राम्रा कुराहरू मात्र देखाउने समाज झन् माप्पाको छ, अगाडि बिचरा ! भन्दै कन्नापछाडि अबुई फलानीको जीवनमा त यस्तो नराम्रो भएको रैछ, नि ? भन्ने । अनि कसलाई इच्छा होला र दयाकी पात्र बन्ने ? तर मैले यसो गर्न चाहेँ, तथापि मलाई यो लेख लेखिसक्न बडो गारो भो । अरू लेखहरूसरह खरर लेख्नै सकिनँ, पुगनपुग महिना दिन लाग्यो । पीडादायी अतीत शब्दमा पोख्न हदैसम्म कठिन हुनेरैछ । मिटु को विश्वव्यापी लहर नचलेको भए र दक्षिण लन्डनकी प्रख्यात अश्वेत ब्लगर, लेखक र ह्यासट्याग स्यागी बुब्स म्याटर्स की अभियन्ता २३ वर्षीया चाइडेरा इग्रलाई हालसालै नपढेकी र उनको अन्तर्वार्ता द मर्निङ सो मा नहेरेकी भए, मेरा अभिशप्त अनुभूति मेरो अवसानपछि मसँगै संसारबाट बिलाउँथे होलान् ।हिजोअस्तिसम्म, मेरा स्तन ठूला छन् भन्ने हीनताबोध बोकेर झन्डै अवसादग्रस्त मनस्थितिमा अरूको नजरबाट तिनलाई ढाकछोप गर्नमै लागिपरिरहेँ । उता चाइडेराका चाहिँ, ब्रा नलाएका कारण किशोरावस्थामै स्तनहरू झोल्लिएर झुन्डिए । उनी आमालाई जहिल्यै भन्थिन्, १८ वर्ष पुग्नासाथ जागिर खान्छु अनि जागिर खान थाल्नासाथ वक्षस्थलको सर्जरी गर्छु र राम्री हुन्छु । तर, १८ की हुन्जेल उनमा सचेतना जागृत भयो कि प्रकृतिको स्वरूप मान्छेमान्छेमा भिन्दाभिन्दै हुन्छ र ती सबै सुन्दर हुन्छन् । उनलाई बोध भयो कि, मेरो शरीर र अङ्गप्रत्यङ्ग जेजस्ता छन् ती मेरा हुन् । तिनलाई मैले मन पराउनुपर्छ, माया गर्नुपर्छ र अरूहरूले पनि म जेजस्ती छु मेरो सोही रूपरङ्गलाई मन पराउनु र माया गर्नुपर्छ । अरूका आँखामा राम्री देखिन र राम्री कहलिन प्रकृतिविरुद्ध गएर म किन सर्जनलाई मेरो जिउमा कैँची चलाउन दिऊँ ? कहिल्यै ब्रा नलाउने चाइडेरा ठूलो डाँकोले भन्छिन्, आफ्ना झोल्लिएका स्तनप्रति लज्जा अनुभूत गर्न म इन्कार गर्छु । र, यदि कोही पुरुषले तपाईंलाई किन तिम्रा स्तन झुन्डिएका ? भनेर सोधे भने, भनिदिनूुस् तिम्रा अण्डकोषचाहिँ किन झुन्डिएका नि ?वास्तवमा, हाम्रो अध्ययन, अनुभव र सांसारिक परिघटनाहरूले जीवनजगत्प्रतिको बुझाइ र बँचाइको व्यापकतामा विस्तार हुँदै जाँदो रहेछ । तर, त्यसो भन्दैमा अरूको देखासिकी गरेर, सफल जीवन बाँच्ने सूत्रहरू घोकेर र फलानाले जसरी नै गरेर आफ्नो जीवनलाई गजबको बनाउँछु भनेर चाहिँ कबै हुँदैन । जीवन भनेको नितान्त निजी भोगाइ हो रहेछ जसलाई आफूले बाहेक कसैले भोगिदिएरबाँचिदिएर नहुने रैछ । जीवनले नै सिकाउने र मार्गदर्शन गर्दै लैजानेरैछ मानिसलाई !कुरा बुझ्न थालेपछि मैले भोगेको त्यो प्रथम यौन दुव्र्यवहार र एक दशक खपेको प्रेमपीडापछिको लामो कालखण्डभरि जीवनले मलाई धेरै कुरा सिकायोसधायो । मैले जानेँ कि यौनिकता भन्ने विषय व्यक्तिव्यक्तिमा फरक हुन सक्ने निजात्मक शारीरिकमानसिक प्रक्रिया रहेछ, यस सन्दर्भमा सबैलाई एउटै कसीमा राखेर जाँच्नु वा व्यवहार गर्नु मुख्र्याइँ ठहरिने रैछ । पाउलो कोएल्लोको उपन्यास इलेवेन मिनट्स की प्रमुख नारी पात्र, यौनकर्मी पेसालाई अन्य व्यवसायसरह इमानदारीसाथ ससम्मान निर्वाह गर्नुपर्ने कर्तव्य ठान्छे र, सेवाग्राहीले मनखुसी उसको शरीरको उपभोग गर्दा पनि आपत्ति जनाउनु वा विरोध गर्नुको साटो राजीखुसीले आफूलाई समर्पित गर्छे । एक प्रकारले कुरो सही हो । दुनियाँभरका यौन व्यवसाय यसैगरी त चलिराखेका छन् ! यस्ता खाले व्यवहारमा, मैलेजस्तो प्रेम खोजेर साध्य पनि त छैन । अद्यापि, बाँच्नुको अन्तिम विकल्प अथवा टार्नै नसकिने भवितव्यका लागि कर नपरेसम्म, स्वयं भने प्रेमबिनाको सहवासको कल्पना गर्न अझै पनि सक्दिनँ ।"
त्यो पाकेटमार,"मार्यो, मार्यो, नमज्जाले मार्यो । सानोतिनो जंगल के ? निकुञ्ज नै थियो नि । त्यत्रो दु:खले आज्र्याको कमाइ ? दुर्घटना नै भनौं न । हजार अनि पाँच सयका कटकटिएका नोटहरू । सबै धूलिसात भए, छिनभरमैं । कहिलेकाहीँ त म आपैंले आपैंलाई पनि गाली गर्न मन लाग्छ, कस्तो सुद्धी भनेर हुन त कम्ताको चनाखो थिइनँ म प्लेनबाट ओर्लेदेखि । यस्तै घटना होला भनेर एकदमै सजग पनि थिएँ । तर, पनि भै छाड्यो । मेरो एउटा जिज्ञासा, के त्यो पाकेटमारले पनि यो दैनिकमा छापिएको यो लेख पढ्छ होला ? फेरि पढ्ने ह्याउ भए चोरेर, पकेट मारेर किन हिँड्थ्यो र ? तैपनि कति प्रतिशत सम्भावना होला, यो लेख त्यो पाकेटमारले पढ्ने ? म सोचिरहेको छु । यो लेख पढेपछि मेरो सोधखोज गरेर पछुताउ मानी फिर्ता गर्न लेराओस् न मेरो खल्ती मारेको पैसा । आलो घाउमा नुन चुक भनेभैं बेलाबखत ट्याक्सी, गाडीमा छुटेको पैसा फिर्ता गर्यो रे भनेर समाचार पढ्दा पनि रिसै उठ्छ भन्या । मेरो त छुटेको नभई थुतेको थियो, पाकेट मारेको थियो । मलाई त खल्ती मात्र होइन, मेरो हृदयमै हात हालेजस्तो भएको थियो । म आज मुटुमाथि ढुंगा राखी फ्ल्यासब्याकमा जान्छु है त । घटना त्यस्तै पोहोर मंसिरतिरको हो, नेपालको पूर्वी सहरमा एक दिने कामको कन्सल्ट्यान्ट भएर गएको थिएँ । ज्याला राम्रै थियो । गएँ, बसें, काम फत्ते पारें, नगदै बुभें ज्याला । कहाँ राखूँ, कहाँ राखूँ भयो । समस्या आउँदा लर्को लाएर आउने रहेछ भनेको, हो रहेछ । काठमाडौंबाट जाँदा सर्टमाथि बाक्लो ज्याकेट खापेको थिँए । मेरो दुर्भाग्य, त्यस्तो मंसिरको बेला पनि तराईको सहरमा गर्मी भएको कारण फर्किने बेला ज्याकेट खोलेर ब्याकप्याकमा कोचेको थिएँ । त्यो पैसा सर्टको अगाडिको खल्तीमा राख्ने कुरा भएन, त्यसैले कार्यक्रमस्थलदेखि एअरपोर्टसम्म ब्यागमै राखें । एअरपोर्टमा चेकिङका क्रममा ब्यागप्याकभित्रको पैसा झिकेर पछाडिको खल्तीमा राखें । मेरो दुर्भाग्य, प्लेन केही समय डिले भयो । अब अँध्यारो काठमाडौंमा पुगिने निश्चित भयो । विमानस्थलबाट घर पुग्न ३५ किलोमिटर दूरी छिचोल्नुपर्ने थियो । समस्या आउँदा बाजा बजाएर आउँदैन । विमानस्थल ओर्लेपछि सिनामंगलसम्म जानु थियो, त्यहाँसम्म पनि ट्याक्सी रिजर्भ गरेर जाने सोच पलायो । म गेटसम्म आइपुगें । मलाई यतिन्जेलसम्म पनि पाइन्टको अगाडिको खल्तीको पैसा सही सलामत छ भन्ने कुरामा ढुक्क थिएँ । त्यहाँबाट ठूलो खालको बस चढेर सिनामंगलसम्म जाने सोच पलायो । कुरेंकुरें ठूलो खाले बस आएन । मेरो धैर्य टुट्दै गयो । भएन हो भनेर सानो खाले लोकल मिनिबस चढ्ने मन बनाएँ । अब सानो नै भए पनि मिनिबस नचढी भएन भन्ने सोचले बस चढें ढोकैनेर । लगत्तै खलाँसीले अलि माथि सर्न भने । म अलिकति माथि सरें । अहिले दोहोर्याएर सोच्छु न त्यो खलाँसीको पनि तिनीहरूकै ग्याङ मिल्ती छ कि ? एकै छिनमा ढोकानेरकै सिटको प्यासेन्जरले मलाई धकेलेर मिनिबसको ढोकाबाहिर खोक्दै थुक्न लागे । यो उसको स्वाभाविक खोकी थिएन । बनावटी थियो भनौं न । मलाई धकेलेको कारण मैले मेरो ठीक पछाडि सिटको डन्डीमा अडिएर बस्ने मानिसलाई धकेल्नुपर्ने बाध्यता आइलाग्यो । त्यो मंगोलियन अनुहार भएको पात्रले नराम्ररी मुख छाड्यो । चिन्नु न जान्नु अलि सभ्य तवरले भनेको भए भइहाल्थ्यो भन्ने लाग्यो । मुखै छाड्नुपर्छ ? म पनि छोडूँ त्यसो भए ? भयो मैले आँखा तरें मात्र, नराम्ररी आँखा तरें, काँचै खाऊँ कि जसो गरी । मेरो दुर्भाग्य, त्यो ढोकाछेउकै पाकेटमार नम्बर एक खोक्दै फेरि मलाई धकेलेर ढोकाबाहिर थुत्यो । तिनीहरूबीचको सेटिङ हुनुपर्छ सायद । यो पनि पटकै स्वाभाविक थिएन । मैले फेरि म पछाडिको त्यही पाकेटमार नम्बर दुईलाई धकेल्नुको विकल्प थिएन । मलाई लाग्छ यही दुई टेक, टेक अनि रिटेकमा मेरो पैसा सम्भवत: दमपच भयो । मलाई कति पनि आभास भएन । यसैबीच म सिनामंगलमा ओर्लें । बाइक स्टान्डबाट भटभटे निकालें । आफ्नो गुँडतिर हुइँकिएँ । मेरो दुर्भाग्य, मलाई दायाँतिघ्रा अगाडिको खल्तीको पैसा बाँकीको आभास भइरह्यो । मैले किन छामिनँ खल्तीमा एक पटक पनि । एअरपोर्टदेखि सिनामंगलमा बाइक चढ्ने बेलासम्म । घर पुगेपछि बुढियाले मेरो ब्याकप्याक खै भनेर सोधिन् । मैले जिस्किएर हरायो भन्दिएँ । वास्तवमा मेरो ब्याकप्याक ठूलो छोरालाई यसअघि नै मैले भित्र राख्न दिइसकेको थिएँ ।जोक त गरियो ब्याकप्याकको तर वास्तविकता अर्कै उजागर हुन थालेको थियो । कोठा छिरेर खल्ती छामें, मेरो होसहवास उड्यो । छैन त नोटको बिटो । हैन होलाजस्तो लाग्यो । ओल्टाई पल्टाई दसचोटि चेक गरें । मेरो अनुहारको रङ निचोरिएको कागतीजस्तै भयो । म आएको बाटो आधाजसो रिप्ले गरें, बाइक निकालेर, पाउने सम्भावनै थिएन । अन्य बेला भए सायद कस्तो सुद्धी, कस्तो होस भनेर कराउँथी होला मेरो बुढिया । तर, मेरो हविगत देखेर मेरो बुढियाले नै उल्टै सम्झाउन थाली कहिलेकाहीँ यस्तै हुन्छ, तपाईंको ठूलो दशा तर्यो अर्थात् यत्तिकैले दशा टरोस्, त्यही लोकल मिनिबसका पाकेटमारको कर्तुत हुनपर्छ आदि, इत्यादि । कतै तपाईंले त्यो पाकेटमारलाई चिन्नुभएको छ भने भनिदिनुस् है, मलाई कति रिस उठेको छ भनेर ? आखिरमा म बेलाबखत अझै सोच्छु त्यो मृगतृष्णारूपी ज्यालालाई सम्झेर । सायद पूर्वी तराईको सहरमा गर्मी नभएको भए ज्याकेटमै पैसा राख्थें, जिपर लगाउँथे होला । एयरपोर्टका सुरक्षाकर्मीमाथि भर भएको भए ब्याकप्याकबाट पैसा निकालेर पाइन्टको खल्तीमा राख्दिनथें होला । फ्लाइट टाइममै भएको भए उज्यालोमा यो सबै हुन्थेन होला । अलि बढी सजग भएको भए काठमाडौंमा ओर्लेदेखि पैसा, पकेट छामिरहन्थें होला । एयरपोर्टदेखि सिनामंगलसम्म दुईचार सयको मुख नहेरी ट्याक्सी चढेको भए के नै बिग्रिन्थ्यो सायद । एक छिन बढी पर्खेर साझा बसमै गएको भए के नै हुन्थ्यो ? अस्ति भर्खर एक दैनिकमा पढेको थिएँ, पकेट मारेरै करोडपति भन्ने समाचार । मलाई रौंचिरा रिस उठ्यो । मैले पाए त ती पाकेटमारहरूलाई ? यो पाकेटमार समस्याको, यो सामाजिक रोगको कुनै औषधि छैन ?"
पूर्ण रोक्काको पत्र,"सरकार ! जय जनता !म जनता बाजेको फौजको उही सेना पूर्णबहादुर रोक्काजोगबुढाको रंगुना खोला किनारमागिट्टी कुट्दाकुट्दैकति बग्यो, बग्यो पसिनाजस्तो पानीपानीजस्तो पसिनापानीको छाल जसरी बढ्छ बर्खामासमात्यसैगरी यादको बाढी बढेर आउाछजनता बाजेका लागि ठाउा खाली छ यो मुटुको खल्तीमारंगुना खोला किनारमा बालुवा चाल्दाचाल्दैकतिखेर जिन्दगीको चाल्लोबाट छिरेर गएजीवनका तमाम अभिलाषाहरूअब त सम्पत्तिको नाममा, यो बेल्चा, गैंती र बेल्चा मात्र छ । यो खोलामा पानीसाग मिसिएर(अब त कोही छैन सानो ठूलोछुवाछूत किन मानव चोला)कति गाइयो गाइयो यी गीतका हरफहरूयहाा किन बुझ्दैनन् रङ्गुनाको भाव कसैले ?जसरी रङ्गुनाको छाल किनार भत्काएर बढाउाछ सीमा विस्तारत्यसैगरी किन छर्दैनन् जनता दलको नयाा पर्चाजनता दल आधा खाएर फलेको फल पनि होइनयो कुनै बेलाको दिल्ली सम्झौता पनि कदापि होइनकुटो कोदालोले संसार जित्न खोज्ने बेतकोटको हरियो रङको कसमजनताको आासुमा पौडी खेल्ने थुप्रै जयदेव भट्टबेलाबेला बोराको मुख फुकेर किन फरार हुादै छन् जेलघरबाट(अगाडि सवारी आयो पछाडि माल आयो, अैल साल ब्रमदेऊमा ठालुको काल आयो )कति दिन यी गीतका हरफहरु मात्र बन्छन् यो मुलुकमाकिन यो देशमा आइङगरको नयाा अवतार जन्मिदैन ?किन यो मुलुकमा पृथ्वी जयन्तीएकता दिवस मात्र मनाइन्छ ?किन मनाइादैन बहुसांस्कृतिक पहिचान दिवस ? सूर्य गोलभेंडा बन्ने ठाउामासिरेटो ओढेर मनाइरहेकै छन् पुस पन्ध्रमाघी मनाउने मुल्ली थारुको जाल खोसेरकिन जल जमिन र जङ्गलबाट लखेटिादै छ ?के मुल्लीले यो जुनीमा सिरानीमा देशको नक्सा च्यापेर निदाउन पाउादैन ?माटोमा कहिल्यै नटेकेको आकाश बेलीको कसरी हुन्छ, जल जमिन र जङ्गल ? यहाा प्रताप मल्लका आासुका रानीपोखरीहरुमासङ्क्रान्ति नुहाउन बानी परेका लालबहादुरहरुदसौको भोलिपल्ट मेरा घरका भित्तामाहातका पन्जा हेर्न आए भनिदिनेछुकतै लुलानका जङ्गलका रुखका पातमा शीत खसेको देखेसम्झनु, त्यै हुनेछ, तमरा पीपी पन्तको आासुकतै, भिम्बा दियालको खुकुरीमा खिया लागेको देखेसम्झनु, त्यो हाम्रै फौजको कााचो रगत हुनेछकतै, ओल्के दिन हिडेको रुपसिंह सिजापति भेटेसम्झनु, सात सालको क्रान्तिको नयाा कोसेली दिन हिाडेको रहेछसरकार ! एक दिन यस्तो पनि आउाछत्यो मञ्जुश्रीले काटेको ठाउा चोभारजस्तैफेरि काटेर थानकोटमाजति बगेको छ मेरा पुर्खाको रगत पसिनाथोपा थोपाको हिसाब लिएर उल्टा बगोस् वाग्मतीपश्चिमी फााटहरूमा पर्खिरहेका छन् धानका बालाहरूकुनै दिन यस्तो पनि आउाछ,पर्चा पम्प्लेट र जुलुसमा उठेका हातहरू दसैंको बिदामा धान गोडिरहेका हुन्र, घरका धुरीखााबाहरु मौन स्वीकृतिमा खुसीले लामो सुस्केरा फेरुन्तिनको आाखाको कााचो रङमा बाकावीरको रगत तातेरएक सय चार डिग्री सेन्टिग्रेडमा उम्लिओस् कर्णालीको पानीपारपाचुके गरी यो देशसागको नाता फेरि जोड्नका लागिसुनेको छु, जनता बाजेको नाउामा नयाा सिनेमा बनेको छ रेमेरो त खल्ती रित्तिएको पनि वर्षौं भइसक्योकसैले यो देशको बहिरो सरकारलाई भनिदिनुजनता दलको एक कार्यकर्ता जिउादै छ ।"
कार्टुन चित्रको उपहार,"अमोद, फुर्सद भएपछि एकै छिन मेरो कोठामा आऊ है । सल्लाह गर्नुछ, श्यारोन हड्सनडिनले मेरो क्युटबिकलमा आएर भनिन् । मेरी हाकिम थिइन् उनी । कूटनीतिज्ञहरूको काम अह्राउने तरिका नै फरक त्यसमाथि श्यारोन साह्रै भद्र थिइन् । अद्यापि छिन् । एकै छिन आऊ नभनेर फुर्सद भएपछि जस्ता विशेषक जोडेर वाक्यलाई शालीन बनाउन उनी माहिर थिइन् । शालीनता, भद्रपन र कूटनीतिक भाषा त उनको विशेषता नै थियो ।उनको कोठामा गएँ । ढोका लगाउने इसारा गरिन् । मैले ढोका लगाएँ । सन् २००७ मे महिना थियो त्यो ।राजदूत मोरियार्टी आफ्नो कार्यकाल सकाएर फर्कंदै छन् । हामी उनलाई एक अविस्मरणीय उपहार दिन चाहन्छौँ सबै कर्मचारीको तर्फबाट । मलाई तिम्रो सहयोग चाहियो । श्यारोनको आँखामा चमक थियो । कुनै रमाइलो कुरा भन्दै छिन् श्यारोनले भन्ने मलाई लाग्यो ।हुन्छ, श्यारोन । म के गर्न सक्छु ?एउटा गजबको चित्रकला दिन मन छ हामीलाई सबै कूटनीतिक कर्मचारीहरूको तर्फबाट । तिमी वात्सायनसँग कुरा गर्न सक्छौ ? एउटा ठूलो आकारको कार्टुन बनाउन ? राजदूत मोरियार्टीको तीनवर्षे कार्यकालको सबै सन्दर्भ आउने गरेर ? उनी मुस्कुराइन् ।म एकै छिन अलमलिएँ ।हुन्छ, म कुरा गर्छु वात्सायनसँग, मैले मुस्कुराउँदै भनेँ वात्सायन उर्फ दुर्गा बराललाई सम्झेर । दुर्गा दाइ मेरा प्रिय कलाकार । श्यारोनको पनि उनीसँग परिचय भएको थियो पोखरामा । समुन्नत नेपालको सपना शीर्षकमा प्रजातन्त्र विषयक चारपाने रंगीन चित्रकथा कमिकबुक प्रकाशित गरेका थियौँ हामीले अमेरिकी राजदूतावासको तर्फबाट । लेखन अशेष मल्लले गरेका थिए भने चित्र कोर्ने काम योगेश खपांगीले । धेरै पटकको सल्लाह, बैठक र खेस्रा बनाएपछि उक्त कमिक प्रकाशित भएको थियो नेपाल अधिराज्यभरि वितरण गर्न५० हजार प्रति । उक्त कमिकले निकै वाहवाही कमाएको म अझै सम्झन्छु । उक्त कमिकलाई पोखरेली सांस्कृतिक परिवारको आयोजनामा दुर्गा दाइले नै पोखरामा सार्वजनिक गरेका थिए, सेप्टेम्बर १९, २००६ का दिन । त्यसै कारण श्यारोनको दुर्गा बरालसँग परिचय थियो ।अमोद, मेरो अर्को पनि कुरा छ तिमीसँग, उनले अझ मुस्कुराउँदै भनिन् । यस पटक मैले केही भन्नुअगाडि नै मरीच वा खुर्सानी र नुन हाल्ने भाँडो टेबलमा राख्दै श्यारोनले भनिन्, हामीलाई राजदूत महोदय र उनकी श्रीमतीको छवि भएको यस्तो साल्ट एन्ड पेप्पर राख्ने माटाको भाँडो पनि चाहिएको छ । तिमी सहयोग गर्न सक्छौ यी बनाउन ?म दंग परेँ श्यारोनले देखाएको नमुना देखेर । माटोको साल्ट एन्ड पेप्पर मा छविचित्र थियो दिवङ्गत राजा वीरेन्द्र र रानी ऐश्वर्याको । कहाँ बनाउँदो रहेछ यो ? मैले आश्चर्य मान्दै सोधेँ ।कहाँ बनाउँछ त मलाई थाहा छैन । सायद भक्तपुरतिर । कुनै निकै सीप भएका कलाकारको सिर्जनात्मक आइडिया हो यो । तर, कहाँ कसले अर्डर लिन्छ, त्योचाहिँ मलाई थाहा छ ।श्यारोनले तत्कालीन राजदरबार नजिकैको एउटा पसल बताइन् मलाई । त्यस बेला हाम्रो कार्यालय दरबारमार्गस्थित याक एन्ड यती होटलको पूर्वोत्तर कुनामा रहेको एउटा ठूलो घरमा थियो । भोलिपल्ट गएँ म त्यस पसलमा । पसलमा हस्तकलाका सामान बेचिन्थे । एउटा कुनामा दिवंगत राजा रानीको छविचित्रयुक्त साल्ट एन्ड पेप्पर राख्ने भाँडो देखेँ । म उत्ताउलिँदै त्यो भाँडातिर गएँ । उक्त भाँडो देखाउँदै भनेँ, त्यस्तै साल्ट एन्ड पेप्पर बनाउन सक्नुहुन्छ अर्को व्यक्तिको चित्रमा ?पसलमा बसेकी महिलाले मलाई तलदेखि माथिसम्म हेरिन् र फेरि माथिदेखि तलसम्म हेरिन् दुई पटक । कसको ? उनी मुस्कुराइन् ।मैले खल्तीबाट तस्बिर निकालेँ । उनको मुखबाट एक्कादशी आवाज निस्कियो, अमेरिकी राजदूत ? र मैले थपेँ, र उनकी श्रीमतीको पनि । तर राजदूत अग्ला थिए र श्रीमती राजदूत होचो कदकी । यसैअनुरूप दुई हप्ता जतिमा राजदूत जेम्स एफ मोरियार्टी र उनकी श्रीमतीको छविचित्रयुक्त साल्ट एन्ड पेप्पर राख्ने माटाको भाँडा तयार हुने भयो ।अलिनो पनि नखाऊँ, नुनढिकी पनि नफोरूँ हुन सक्दैनथ्यो यी दुवै कार्यका लागि । पैसा अलिकति खर्चै हुन्थ्यो । त्यसका लागि श्यारोन तयार थिइन् । मैले साल्ट एन्ड पेप्पर राख्ने भाँडा तयार गर्न सम्भव भएको कुरा सुनाएँ । उनी असाध्यै खुसी भइन् ।अमोद, एउटा उपहारको त टुंगो लाग्यो । अनि अर्को कहिलेसम्म होला ?म सोध्छु कलाकार वात्सायनलाई । दुर्गा बरालको हँसिलो अनुहार अगाडि टक्कर आयो ।धन्यवाद अमोद, श्यारोन मुस्कुराइन् । अनि म पनि ।दुर्गा बराल उर्फ वात्स्यायनलाई फोन गरेँ मैले । उनी कुनै कूटनीतिज्ञभन्दा कम थिएनन् । जस्तो शालीन, सौम्य व्यक्तित्व, त्यस्तै मधुर आवाज, मीठो बोली । लामो छलफल भयो उनीसँग मेरो फोनमाकस्तो स्केच बनाउने राजदूत मोरियार्टीलाई उपहार दिन भन्नेबारेमा । राजदूत मोरियार्टीको कार्यकाल सन् २००४ को जुलाईदेखि २००७ को मेसम्म थियो नेपालमा । त्यस समयमा निकै उतारचढाव भएको थियो नेपाली राजनीतिमा, नेपाली समाजमा, नेपाली कला र साहित्यमा पनि । उनी नेपाल आउँदा भर्खरभर्खरै तत्कालीन राजा ज्ञानेन्द्रले नियुक्त गरेका प्रधानमन्त्री सूर्यबहादुर थापाले राजीनामा गरेका थिए । अनि शेरबहादुर देउवा प्रधानमन्त्री भएका थिए । त्यसपछि ज्ञानेन्द्र शाहले त्यसको सात महिनामै देउवालाई अपदस्थ गरी आफ्नो हातमा शक्ति लिएका थिए । सन् २००५ फेब्रुअरी १ तारिख थियो । संयोग कस्तो पर्यो भने त्यसै दिन दूतावासको निम्तामा नेपालमा कार्यक्रम गर्न आएका एक प्रोफेसरका साथ राजदूतको कार्यकक्षमा नेपालसम्बन्धी छलफल चल्दै थियो । राजा ज्ञानेन्द्रले सञ्चारमाध्यममा सम्बोधन गर्ने समाचार आएपछि छलफलकै बीच टेलिभिजन खोलियो । टेलिभिजनमा ज्ञानेन्द्र शाहको मन्तव्य आइरहेको थियो । के भनिरहेका छन् राजा ? सबैलाई चासो थियो । म एक जना मात्र कोठामा थिएँ प्रस्ट नेपाली बुझ्ने । अरू पाँचसात जना अमेरिकनहरू । अप्रत्याशित रूपमा राजाको मन्तव्यलाई सकेसम्म अनूदित गर्नुपर्ने भयो मैले । मैले कोसिस गरेँ । मेरो कोसिस जारी थियो । भाषणको समानान्तर अनुवाद गर्नुपर्ने । गाह्रोसाह्रै गाह्रो ! तर मैले धेरै बेर मिहिनेत गर्नुपरेन । राजदूतको सेक्रेटरीले भित्रबाट फ्याक्स ल्याइन् उक्त भाषणको प्रति । सायद यस्तो व्यवस्था गरिएको थियो तत्कालीन राजदरबारबाट कि राजाको भाषणसँगसँगै कूटनीतिक नियोगहरूमा फ्याक्सबाट भाषणका प्रति पठाइएको थियो । फ्याक्स डेलिभर पनि भयो । राजाको भाषण पनि सकियो । टेलिफोनका लाइनहरू बन्द गरियो एकै पटक अधिराज्यभर । सन्नाटा छाएको थियो काठमाडौँमा । सन्नाटा छाएको थियो देशभरि । तत्काल संकटकाल घोषणा गरिएको थियो ।राजदूत मोरियार्टी प्रखर वक्ता थिए । उनी निकै कडा मन्तव्य दिनमा प्रख्यात भएका थिए त्यसताका । तत्कालीन राजालाई होस् वा माओवादीप्रतिको कटाक्ष प्राय: पत्रिकाका मुख्य शीर्षक भएर आउँथे । उनका बेलाबखतका सार्वजनिक अभिव्यक्ति, अन्तर्वार्ता, नीतिगत मन्तव्य प्राय: विवादित हुन्थे । तत्कालीन राजा ज्ञानेन्द्रलाई यस्तै ताल हो भने हेलिकप्टरको पुच्छरमा झुन्डिएर भाग्नुपर्ला भनिएका आशयका अभिव्यक्ति वा माओवादीले थोत्रो हतियार मात्र बुझायो भन्ने अभिव्यक्ति वा नेपालीहरूले शान्तिपूर्वक हिंसारहित वातावरणमा बाँच्न पाउनुपर्छ भन्नेजस्ता अभिव्यक्ति सबै मिथकझैँ प्रसिद्ध हुन्थे छापाहरूमा, टेलिभिजनहरूमा र सञ्चारमाध्यमहरूमा । यी अभिव्यक्तिहरूलाई आन्तरिक मामलामा हस्तक्षेप, कूटनीतिक मर्यादाविपरीत जस्ता लाञ्छना पनि प्राय: लाग्थे । नेपाली समाजमा आफूलाई अनुकूल भए वाहवाह भन्ने, अनुकूल नभए गाली गर्ने प्रवृत्ति प्रशस्तै देखिन्थ्यो । तर, उनका नेपालअमेरिका सम्बन्ध शीर्षकमा हुने सार्वजनिक मन्तव्य कार्यक्रमहरूमा सयौँ व्यक्तित्वहरूको उपस्थिति हेर्नलायक हुन्थ्यो ।राजदूत मोरियार्टीले काठमाडौँ छाड्ने समयसम्म यो क्रम जारी भयो । सन् २००७ एप्रिलसम्ममा संकटकाल फिर्ता भएको थियो । पटकपटक आन्दोलनहरू हुन्थे । युद्धविराम हुन्थ्यो । युद्ध हुन्थ्यो फेरि । अमेरिकी सेन्टरमा त्यसैताका बम प्रहार भएको थियो । नेपालमा वर्षौँदेखि चल्दै आएको अमेरिकी पिसकोर कार्यक्रम बन्द भयो त्यसै बेला । हत्या, हिंसा, युद्ध, गृहयुद्धको शृंखला कायमै थियो । माओवादी र प्रतिपक्षको समन्वयमा प्रजातन्त्र बहालीको कोसिस पनि भइरहेको थियो । त्यसो हुँदाहुँदै उल्लेख्य कुराचाहिँ के भयो भने माओवादी पनि अन्तरिम सरकारमा बिस्तारै प्रवेश गरेको थियो एप्रिल सन् २००७ मा ।के यी सबै कुरालाई एउटै स्केचमा उतार्न सकिएला त, दुर्गा दाइ ? ठूलो आकारको पाँच बाई सात फिट जतिको क्यान्भासमा वा त्योभन्दा नि ठूलो आकारमा ?मेरो प्रश्नको तत्काल फोनमा जवाफ दिँदै दुर्गा दाइले भने, म तीनचारवटा ड्राफ्ट स्केच बनाउँछु पहिला, अनि सल्लाह गरौँला नि, भाइ । म दुईतीन दिनमा खबर गर्छु । अनुहार त देखिनँ मैले उनको त्यस बेला तर मलाई पक्का थियो, उनी मुस्कुराएका थिए । अनुहार पनि त कहिलेकाहीँ देखिनु पर्दैन रहेछ, बोलीबाट नै मान्छे मुस्कुराएको देखिँदो रहेछ !दाइ, कति जति पारिश्रमिक पर्ला ? त्यो पनि खबर पाऊँ, है ?हस्, हस्, भाइ । म दुईतीन दिनमा खबर गर्छु, उनले दोहोराएर भने । साँच्चै दुईतीन दिनमा केही खेस्रा चित्र मेरो इमेलमा आए । कस्तूरी भनेपछि सुँघिरहनु पर्दैन भनेझैँ कसले बनाएको ? वात्स्यायनले आहा, खेस्रा चित्र नै यस्तो छ, झन् अन्तिम चित्र कस्तो होला ! हामी सबै रमायौँ ।छवटा खेस्रा चित्र र त्यसमा लेखिएका कुराहरूलाई मिलाएर एउटा सिङ्गो अन्तिम चित्रमा केके राख्ने भनेर श्यारोनलगायत हामीहरू दुईचार जना मिलेर आइडिया एकीकृत गर्यौं । अनि वात्स्यायनले त्यसैबमोजिम एउटा वडेमानको पूर्ण कार्टुन चित्र तयार गरे जेम्स फ्रान्सिस मोरियार्टीलाई उपहारस्वरूप । अनि राजदूत महोदयले नेपाल छोड्नुभन्दा पहिले पाए, अविस्मरणीय कार्टुन चित्रको उपहार ।"
नो वन किल्ड निर्मला,दीपक विश्वकर्मा
थिङस्या,"थिङस्यालाई सबैले बोक्सी भन्थे । किनकि ऊ काली थिई । बूढी थिई । अलि चर्की पनि थिई । उसको लवाइ पनि त्यस्तै हुन्थ्यो । अलि झुत्रोझाम्रो पाराको । रिस उठ्यो कि ह्वाङ्ङ भोटे कुकुरले झैं जसलाई पनि झम्टिहाल्थी । केटाकेटी नजिक परे र केही बिराम गरे भने तिनको टिप्पा लिन्थी । बुढ्यौलीसँगै प्राय: घर वरिपरि नै हुन्थी । उसलाई आफ्नै घरबारी, खरबारी पानीको कुवा, सुप्लाको धारो, अमराको रूख, बयरको झाङ, चुवाको फूल औधी माया लाग्थ्यो । त्योभन्दा पनि उसलाई औधी प्यारो थियो घरअगाडिको रिठ्ठाको रूख ।स्वाँरा खेतको कुलो । खहरेखोलाबाट आएको कञ्चन पानीको छाँगामा लगाइएको सुप्लाको धारामा रिठ्ठाले नुहाएर झाक्रो फिँजारेर बस्ने त उसको बानी नै थियो । फेरि घर भन्नु नै के थियो र ? काली भएकीले कोहीकोही थिङ काली पनि भन्थे उसलाई । थिङ बूढाले जवान छँदै साहुको बारीमा सानो घरबार बसालेको थियो, स्वाँरा खेतको कुनामा । उसका छोराछोरी हुर्की बढिसकेका थिए । थिङ बूढा पौरखी थियो । घरमा एउटा लैनो भैँसी टुटाउँदैनथ्यो । निकै दुधालु काली भैँसी पाल्थ्यो थिङ बूढा । थिङस्या काली भैँसी भनेपछि हुरुक्कै हुन्थी । दिनको तीनचोटि कुँडो पकाएर खुवाउँथी । घरबारीको रखबारी गर्थी ।उकालोको फेदीमा स्वाँराको कुनामा उसको घर थियो । साहुको भेडा, बाख्रा, गाई, भैँसी चराउन लैजाने बाटैमा उसको घरबारी र खरबारी थियो । त्यही घरबारी र खरबारीको बीचमा बाटो थियो । यदि बाख्राले उसको तुलफूल खाइदियो अथवा खरबारीको खर खाइदियो, गोठालाले अमरा र बयर खाएको देखी भने फरिया उचालेर झम्टिन्थी । प्रतिक्रिया दिन भोटेकुकुरभन्दा बढी थिई । किनकि उसले आफ्नो सानो संसारलाई जतन गरेर सम्हालेकी थिई । आफ्नो संसार अटेको सानो झुपडीलाई सुम्सुम्याउनु र संरक्षण गर्नु उसको दैनिकी थियो । त्यसलाई कसैले बिगार गर्न पाउँदैन थिए । घरमा जानेलाई औधी माया गर्थी । गोरस र झप्री केरा उसका घरमा टुट्दैन थियो । पाहुनालाई त्यसैले सत्कार गर्थी । गर्मीमा उसिनेको गिठ्ठा । सिस्नोको तरकारी । तारेको गँगटा । थिङस्याको झुप्रोका फरक स्वाद । कहिलेकाहीं त आगन्तुकलाई फुर्लुङबाट जिउँदै माछा पनि दिएर पठाउँथी । थिङ बूढा जाल हानेर आँखुको माछा मार्न खप्पिस थिए । एक साँझ घरमा पाहुना आए । तर, पेरुङ्गामा माछा थिएन । थिङस्याले बूढालाई भनी, तरङ्गा आरे । थिङ बूढा केही नबोली फुर्लुुङ भिर्छ, लौरो टेक्छ र जाल काँधमा हालेर स्वाँराको कुनाकुनै आँखुमा जाल खेल्न जान्छ । माछा छोपेर घर फर्किन्छ । रातको ८९ बजे । चकमन्न वातावरण । थिङ बूढाको आवाज सुन्नासाथ बूढीले सोधिन्, तरङ्गा छोप्यो त ? थिङ बूढा, छोप्यो । १०८ छप्कामै फुर्लुङभरि गो त । ल, फुर्लुङ समाऊ । बूढा पालीको भित्तामा जाल झुन्ड्याउँदै, कालीको फरिको लगा हो त ? बूढी, अँ कँुडो पनि खाई । बूढाबूढीबीच घरधन्दाका कुरा हुँदाहुँदै बूढीले असला तार्न भ्याइसक्छे । पाहुनालाई ख्वाईवरि उनीहरू खान्छन् । बिचरो थिङ बूढाले उमेर छँदै सबै दाँत गुमायो । किनकि जवानी चढेदेखि नै आँखुमा जाल हान्दा दाँतले लौरो टोकेकाले समयअघि नै सबै दाँत फुक्ले । गाला खर्लप्पै गडेका थिए । भोलि हुन्छ । पर्सि हुन्छ । पोहोर साल बित्यो । यो वर्ष पनि बित्दै छ । आगुम साल पनि यसरी नै बित्नेछ । तर, थिङस्याको परिवारमा कुनै ठूलो परिवर्तन आउँदैन । उसको पूरै पुस्ता साहुको खेतबारी कमाएर बित्दै थियो । छोराछोरीको पाखुरा र पसिना पनि अर्कैको माटोमा भिज्दै थियो । निरक्षर थिए थिङस्याको परिवार । करिब साढे ३ दशकअघिको मेरो परिवेश हो यो । म हुर्के, बढेको र गोठाला गएको खेतबारी, खोला, खोल्सा, वनपाखा र गामबेंसीका यथार्थ हुन् यी ।साढे ३ दशकपछि फर्किंदा बेंसीको स्वाँरा खेत पनि खोलाले बगाएछ । कुनामा रहेको थिङस्याको पातीको गोठको पनि नामोनिसान हराएछ । घरको छेउको झिङ्रिङ्ग परेको अमराको रूख, चुवाको ठुटा, घरमाथिको जंंगल बनेको खरबारी, तलको खहरे खोला र डम्म पातीघारी मात्र । घरै अघिल्तिरको बूढो धोध्रो रिठ्ठाको रूख जसलाई थिङस्या औधी माया गर्थी । ओखतीभन्दा पनि जतन गर्थी । चकमन्न, सुनसान खाली आँखको स्वाँस्वाँ आवाज । साहुका गाई, बाख्रा लस्कर । गोठालाका सुस्केरा, सबै भँगाला सुकेझैं सुकेछन् । अतीत आँखुका कुइनेटातिरै भुमरीमा विलुप्त भएछ । थिङस्याको पातीको झुप्रो पनि पातीघारीले छोपिएछ । बिरानो त्यो ठाउँ छाडेर उसका छोरी र छोरा पनि माथि गाउँतिर बसाइँ सरेर घरजम गरेछन् ।आज सहर गाउँ पसेको पनि धेरै भइसक्यो । थिङस्या र थिङ बूढा परलोक भइसके । तर, तिनका नातिनातिनाले गाउँमै पढे । थिङस्याकी एक मात्र नातिनी पानमाया, छोरीकी छोरी । आज ऊ गाउँमै मास्टर्नी भएकी छे । स्कुल पढाउँछे पानमाया । कलधारामा नुहाउँछे । कुर्तासुरुवाल, जिन्स पाइन्ट, टिसर्ट फेरीफेरी पानमायाका पहिरन बनेका छन् । अहिले उसलाई के थाहा बज्यैले स्याहारसुसार गरेर हुर्काएको रिठ्ठाको रूख । के थाहा चुवाको रूख अनि पातीको फरिको । उसलाई के थाहा बज्यैले नुहाउने सुप्लाको धारा । गाउँको पूरै परिवेश फेरिएको छ । फुर्लुङ ंर तरङ्गा भुलिसकी पानमायाले । फन्टा र बोइलरको स्वादमा रमाउँछे ऊ अचेल । रिठ्ठालाई साबुन बनाएर नुहाएको बज्यैको विगत सुनी भने अनौठो लाग्छ उसलाई र माछा मारेरै अतिथि सत्कार गर्ने बाजेको कथा पनि ।गाउँमा आज गाडी पुगेको छ । थिङस्याको पातीको झुप्रो भएको पारि, आँखुको तीरैतीर गाडी गुड्छ आजभोलि । पानमाया त्यसैमा चढेर सदरमुकाम र राजधानी काठमाडौँसम्म आवतजावत गर्छे । तर, उसकी बजूले भने जिन्दगीभर गाडी देखिन । त्यो अन्दरोबन्दरोबाट कहिल्यै बाहिर निस्कन पाइन । तर, पानमाया अहिले मास्टर्नी भएकी छ । उसका हातमा कोरियामा निर्मित स्यामसुङको मोबाइल फोन छ । फेसबुकमा मेसेज गाउँमै बसीबसी मज्जाले हेर्छे । टेलिभिजनमा आउने विभिन्न कार्यक्रम छुटाउँदिन । गाउँसहर पानीपँधेरो बनिसक्यो । शिक्षा, सूचना र प्रविधिको पहुँचले पानमाया उजेलिएकी छे । जलुकीको पानी पिउने बजू थिङस्या जलुको तरकारी बनाउँथी । रिठ्ठाले नुहाउँथी । कुवाकी व्याङ । वरिपरिका अग्लाअग्ला पहाडपर्वत हेरेरै दिन गुजारी । निश्चल, नि:स्वार्थी थिङस्या । धेरै वर्षपछि पुग्दा म्हनी डाँडाको जीर्ण म्हनीले थिङस्याको स्मरण गरायो ।"
असफल पोषणका २५ वर्ष,"केही हप्ताअघि नेपालमा पोषणसम्बन्धी एक अन्तर्राष्ट्रिय सम्मेलन भयो । त्यसमा मैले पनि भाग लिने अवसर पाएँ । त्यहाँ नेपालमा पछिल्लो २५ वर्षमा भएको पोषणसम्बन्धी सफलताका कथाअध्ययन प्रस्तुत गरिएका थिए । भारत, अमेरिका, बेलायतबाट आएका अनुसन्धानकर्ताले नेपालको सफलताको कथा भन्दै गर्दा मेरो आँखामा बझाङमा कुपोषणबाट ज्यान गुमाएका बालिकाको खुबै सम्झना भयो । स्वास्थ्य मन्त्रालयले नेपालका विभिन्न भागमा कुपोषणबाट बच्न बालभिटा र प्लम्पिनट जस्ता वस्तु जताततै बाँडेको छ । खोप लगाउन आउने प्रत्येक बालबालिकालाई बालभिटा भिडाएर पठाइन्छ । यो बालभिटा प्राय: बालबालिकाले खाँदैनन् भन्ने कुरा स्वास्थ्यकर्मी र महिला स्वयंसेविकाले बारम्बार भने पनि स्वास्थ्य मन्त्रालयले वास्ता गरिरहेको छैन । कुनै व्यापारीकम्पनीलाई फाइदा पुर्याउन यो बालभिटा ल्याइएको हो, एक प्रसिद्ध बालरोग विषेशज्ञले मलाई एकताका भनेका थिए । यो अन्तर्राष्ट्रिय सम्मेलनमा पनि स्वास्थ्य मन्त्रालयले फेरि भन्यो, बालभिटा ख्वाएर नेपाली बालबालिकाको स्वास्थ्यको स्थिति सुध्रेको छ । मैले त्यो ठाउँमा उठेर भने, महिला स्वयंसेविका यस कार्यक्रममा छैनन्, नत्र भने उनीहरूले भन्थे होलान्, यसरी बालभिटा दिएर बच्चाहरूको स्वास्थ्य राम्रो भएको छैन । किनभने बच्चाहरूले यो खाँदैखाँदैनन् । स्वास्थ्य मन्त्रालयले यसरी नै व्यर्थको बालभिटा बाँडिरहँदा कुपोषण भएका बालबालिकाको स्थिति आँउदो २५ वर्षसम्म यही नै रहनेछ । सम्मेलनमा नेपाल सरकारको सफल पोषण पुन:स्थापना केन्द्रमा कसरी कुपोषित बालबालिकालाई घरेलु खानेकुराको माध्यमबाट नै ठीक पारिन्छ भन्नेबारेमा कतै प्रस्तुत गरिएको थिएन । स्वास्थ्य मन्त्रालयले विभिन्न जिल्लामा पोषण पुन:स्थापन केन्द्र स्थापित गरेर कुपोषण भएका बालबालिकालाई ठीक पार्ने कार्यक्रम पनि सफलतापूर्वक चलाएको छ । त्यहाँ बालभिटा दिएर होइन कि घरमा नै सजिलोसँग पाइने खानेकुरा ख्वाएर बिरामी ठीक पारिन्छ । यति मात्र होइन, अभिभावकलाई पनि कसरी सजिलो र सस्तो तरिकाले बालबालिकालाई पौष्टिक खाना ख्वाउन सकिन्छ भनेर सिकाइन्छ । पोषणलाई भिटामिन, फलाम चक्की, क्याल्सियम आदि टुक्राटुक्रामा पारेर मात्र हेरिने भएकाले सम्पूर्णतामा पोषणलाई हेर्दैनहेरेको मलाई भान भएको भयो । कार्यक्रमपछि मन्त्रालयका एक उच्च पदाधिकारीले भने, हामी रक्तअल्पता घटाउन केवल आइरन चक्की मात्रै बाँडछौं । तर, २०१६ को तथ्यांकले त नेपालमा महिलाको रक्तअल्पता त एक दशकअघिभन्दा बढेको छ भनेर देखाइएको छ । नेपालमा महिलालाई रगतको कमी हुने कारण त भिटामिन बी १२ को कमी छ भने पनि देखिएको छ । तर, हामीचाहिँ फलामको चक्की नै बाँडेर बस्छौं । अब हामी भिटामिन बी १२ बाँडेर गर्भवती परीक्षण गर्नेछौं ।नाम नभन्ने सर्तमा ती पदाधिकारीले मलाई यो रहस्य सुनाएका थिए । जब स्वास्थ्य मन्त्रालयका पदाधिकारी नै आफ्ना कामसँग सन्तुष्ट छैनन् तर पनि स्वास्थ्य चौकीमा चाहिँ पठाइरहिएको छ लौह चक्कीहरू । त्यति ठूलो नेपालको पोषणसम्बन्धी अन्तर्राष्ट्रिय सम्मेलनमा नेपालको संस्कृति, विभिन्न जातिजनजातिको खाना र त्यसले पोषणमा पर्ने प्रभावबारेमा ठूलो हलमा छलफल गर्नेे मौका नै दिइएन् । ठूलो हलमा छलफल हुँदा कुनै पनि महिला स्वयंसेविकाको कथा सफलता, चुनौती सुन्ने मौका पाइएन । ठूलाठूला विदेशी संस्थाले गरेका ठूलाठूला अनुसन्धान र ठूलाठूला डाक्टरले प्रस्तुत गरेको अनुसन्धान सुनिरहँदा मलाई लागिरहन्थ्यो किन बझाङ, बाजुराका कुपोषित बालबालिकाका बारेमा अनुसन्धान हुँदैन ? किन गर्भावस्थामा रक्तअल्पता भएका महिलाहरूको खाना के छ भनेर छलफल हुँदैन ? किन हामी सफलताको बारेमा कुरा गर्दा त्यस्ता बालबालिकाको फोटो हेर्न र छलफल गर्नै चाहँदैनौं जो कुपोषणग्रस्त भएर मरिरहेका छन् । किन हामी त्यही काम दोहोर्याइरहन्छौ जुन काम ठीक छैन भनेर स्वास्थ्यकर्मीले भनिरहेका छन् । हाम्रा सांस्कृतिक मूल्य र मान्यताले पनि बालबालिका र महिलाको पोषणमा सकारात्मक वा नकारात्मक प्रभाव पार्छन् भन्ने कुरा पनि प्राय: पोषणसम्बन्धी गोष्ठीमा बहसमा आउने गरेको हुन्न । अनुसन्धान भन्नेबित्तिकै ठूलाठूला प्रयोगशालामा गरिने अनुसन्धान मात्रै होइन, समाजमा गएर पत्ता लगाइएका रीतिस्थितिको पनि त्यतिकै महत्त्व हुन्छ भन्ने कुरा प्राय: ठूलाठूला सभागोष्ठीमा बिर्सिइन्छ ।त्यसैले पोषणको बारेमा हुने यस्तो ठूला सभागोष्ठीमा नेपालका पूर्व मेचीदेखि पश्चिम महाकालीसम्म पाइने पौष्टिकताले भरिपूर्ण वनस्पति निगालो, सिस्नो, तामा वा कर्णालीमा पाइने अन्न आदिबारेमा विस्तृत छलफल हुने गरेकै छैन । उदाहरणका लागि पोषणसम्बन्धी त्यस सम्मेलनमा व्यावहारिक रूपमा पोषण उत्तम पार्न सकिने गहत र जौसम्बन्धी एक अध्ययनलाई र पोस्टरको रूपमा मात्र देखाइयो । ती दुवै पोस्टर हेरेपछि मैले भनेंगहत, जौ आदिलाई भिजाएर टुसा निकालेर पकाउँदा यति धेरै पौष्टिक तत्त्व प्राप्त हुने रहेछ । योबारेमा त सकेसम्म बढी मानिसलाई थाहा हुनुपर्ने हो । स्वास्थ्य मन्त्रालयले त यो ज्ञानलाई व्यावहारिक रूपमा प्रयोग गरेर बालबालिका र गर्भवती महिलाको रक्तअल्पता सुधार्न कदम चाल्नुपर्ने हो ।मेरो कुरा सुनेर कृषि अनुसन्धानका दुवै अनुसन्धानकर्ता मलिन हाँसो मात्रै हाँसिरहे । श्सायद यी अनुसन्धान विदेशीहरूले गरेका भए नेपालमा बडो हाईहाई हुन्थ्यो । विदेशीहरूले भनेपछि स्वास्थ्य मन्त्रालयले पनि पत्याइहाल्थ्यो । त्यसो भएमा स्वास्थ्य मन्त्रालयले पनि बालभिटा दिनुको सट्टा उमारेको जौ र उमारेको गहत को पिठो बनाएर बालबालिकालाई ख्वाउनु बेस हुन्छ भनेर भन्ने थियो कि ? तर, नेपालको कृषि मन्त्रालय र कृषि अनुसन्धान शाखाले गरेको व्यावहारिक भोजन र षोषण र पोषणका अनुसन्धान स्वास्थ्य मन्त्रालयसम्म पुग्दैनन् । पुगिहाले पनि त्यस्ता अनुसन्धान रद्दीको टोकरीमा मिल्कन्छ मात्रै ।स्वास्थ्य मन्त्रालयको पोषण पुन:स्थापना केन्द्रहरूका बारेमा मैले विश्व स्वास्थ्य संघले स्रोत दिएर ४ वर्षअघि एक अनुसन्धान गरेकी थिएँ । त्यो अनुसन्धानमा मैले घरेलु खानेकुराले बालबालिकालाई पर्याप्त पोषण दिन सक्छ भनेर अध्ययननिचोड समेटेकी थिएँ । खानाका साथै बालबालिकालाई खेल, मसाज, स्पर्श पनि जरुरत पर्छ भन्ने अध्यन आधारलाई पनि मैंले राखेकी थिएँ । तर, त्यो अनुसन्धानलाई स्वास्थ्य मन्त्रालयका वरिष्ठजनका बीचमा प्रस्तुत गर्न नै दिइएन । मैले परामर्शदाता हिसाबले पाउनुपर्ने शुल्क त पाएँ । तर, स्वास्थ्य मन्त्रालयका ठूला अधिकारीबीच मलाई प्रस्तुत गरिएन । त्यो अध्ययनपछि मलाई झन् विश्वास भयो कि हामीसँग कुपोषणबाट बच्न पर्याप्त खाना छ, ज्ञान पनि छ । तर, किन प्रयोग गरिन्न भन्ने प्रश्न पनि छँदैछ ।"
पुरातात्त्विक आधुनिकता,"नाइमफेनवर्ग दरबारनाइमफेनवर्ग दरबारचाहिँ धेरै बेभेरियन शासकलाई मन परेको रहेछ जुन अहिले पर्यटकलाई हेर्न खुला गरिएको छ । त्यो दरबारको हातामा भएको एउटा भवनमा अत्यन्त सुन्दर महिलाको मूर्ति पनि राखिएको रहेछ । कतिपय पर्यटक सुन्दर महिला रहेको भवन कुन हो भन्दै जाँदै थिए । मचाहिँ बस छुट्ला भनेर हेर्न गइनँ । म्युनिख सहरमा मैले कतै धूलो र फोहोरसमेत देखिनँ । हरियाली उस्तै छ । पार्कले मनमोहक बनाउँछ । यहाँको सहर सुरक्षित छ । पर्यटक एक्लै हिँड्न पनि सक्दा रहेछन् । महिलाको हिँडाइ, बोलाइ, व्यवहार गराइ सबै आत्मविश्वासयुक्त देखिन्थ्यो । तर्सेर, निहुरिएर हिँड्नुपर्ने स्थिति देखिएन । म्युनिखका सडकमा मोटर गुड्ने बाटो, फुटपाथ, साइकल चलाउनेका लागि बेग्लै लेन छन् । वरिपरि नजिकको काम पर्दा धेरैजसोले दिनको एक समयमा साइकल चढ्ने चलन पनि देखें । जर्मनीको ऐतिहासिक सहर म्युनिखमा प्रभावित हुने पक्षहरू अनगिन्ती रहेछन् ।"
मनमस्तिष्कमा गम्भीरमान,"धेरै पाठकलाई सम्झना हुन सक्छ, कक्षा १० को अनिवार्य अंग्रेजी किताबमा रहेको अ लेटर टु अ पेन फ्रेन्ड शीर्षकको रचना । त्यसमा चिठी पाउने साथीको नाम छ गम्भीरमान मास्के । भोलिपल्ट लन्डन उड्ने तयारीमा रहेका मास्के त्यसको अघिल्लो रात उडानको तयारीमा हुन्छन् पेन फ्रेन्डको सल्लाहअनुसार । त्यो पाठमा दिइएको नाम मात्रै होइन, ठेगाना पनि दुरुस्तै मिल्छ एक जना अंग्रेजी शिक्षक गम्भीरमान मास्केको दैनिकीसँग । त्यो लेख मास्के स्वयम्ले लेखेका थिएनन् । तर, गम्भीरमान मास्केको लोकप्रियता यस्तो छ कि मानौं, अंग्रेजी शिक्षकको पर्यायवाची भनेकै उनी हुन् । विश्व निकेतन स्कुलसम्बद्ध शिक्षक उनै प्रिय गम्भीरमान मास्केको गत मंसिर १६ गते निधन भयो, ८७ वर्षे उमेरमा । तर, यो खबरबाट धेरै जना अझै बेखबर छन् ।यी शिक्षकसँगको मेरो उठबसलाई मैले सम्झन चाहेको छु । कक्षा ६ मा भर्नाका लागि जब म दाइसँग विश्व निकेतन स्कुल गएँ, प्रधानाध्यापकको कोठामा भित्तामा दुईवटा तस्बिर टाँगिएको देखें । पछि थाहा लाग्यो ती तस्बिरमा एउटा उनै शिक्षक गम्भीरमानको रहेछ, अर्को राजा वीरेन्द्रको थियो । ०४५ सालमा मात्रै प्रवेश परीक्षा दिएर बल्ल भर्ना पाएँ, विश्व निकेतनमा ।त्यसबेला विद्यालयको निम्नमाध्यमिक र माध्यमिक तहमा प्रत्येक शुक्रबार अतिरिक्त क्रियाकलाप हुने गथ्र्यो । वादविवाद प्रतियोगिता, हाजिरीजवाफ, कविता वा निबन्ध प्रतियोगिता भइरहन्थ्यो । सुरुमा यस्ता प्रतियोगितामा भाग लिने आँट थिएन । धेरैपछि कक्षा १० मा पुगेपछि नेपाली भाषासाहित्य पढाउने गुरुआमा मञ्जु अधिकारीको भिन्न शैलीका कारणले हुन सक्छ लेखनमा रुचि बढ्दै गयो । नेपालीबाहेक अरू विषयमा पनि मञ्जु गुरुआमाले भावविस्तर र विवेचनात्मक उतर लेख्ने तरिका सिकाइदिनुभएको थियो । यही क्रममा मेरो श्रद्धेय गम्भीरमान मास्के सरसँग चिनापर्ची भयो । अरूभन्दा पनि अंग्रेजी विषयमा अतिरिक्त कक्षा चाहिएकाले मास्के सरले २३ महिनासम्म साताको ३ घण्टा उहाँकै घरमा ट्युसन पढाइदिनुभएको थियो । केही समयसम्म म गणित विषयको तयारीका लागि त्यतिबेलाका नाम चलेका पूर्णबहादुर अमात्यकहाँ पनि जान थालेको थिएँ । यसरी सुरु भएको गम्भीरमान मास्केसँगको संगत उहाँको जीवनका अन्तिम दिनसम्मै कायम रह्यो । यही अवधिमा मैले उहाँलाई नजिकबाट पढ्न पाएँ । एउटा पात्र जसको भोगाइ कुनै एक दु:खद नाटकका पात्रसँग मेल खान्छ । सानैमा मातृ वियोग, पछि पत्नी वियोग र त्यसपछि फेरि कान्छो छोराको निधन । अनि राजनीतिक पृष्ठभूमिका बाबुको जेल चलान भएदेखि नि:सन्तान ठूलाबाबाठूलीआमासँग बस्न गएको जीवनशैली । गम्भीरमान सरले अंग्रेजी शिक्षण तथा सिकाइमा ल्याएको फेरबदल एकदमै मननीय छ । विश्व निकेतन स्कुललाई सफलताको शैक्षिक नाम दिने अग्रणी गुरु हुनुहुन्छ गम्भीरमान । आफैंमा एक सिर्जनशील लेखकसमेत रहेका गम्भीरमानले नेवारी, नेपाली र अंग्रेजी भाषामा केही कृतिसमेत लेख्नुभएको छ । विद्यार्थीलाई खुसी बनाएरै पढाउने अनि थोरै पैसा जम्मा हुनासाथ कुनै छात्रवृत्ति स्थापना गर्ने गम्भीरमान सरको परोपकारी भावना सधैं स्तुत्य छ ।"
घुमिफिरी फेरी,"यी हुन्, काठमाडौंमा फेरी (फिरी) लगाउने एक्ला कान चिरेका जोगी, अर्थात् डिल्लीनाथ योगी । कान चिरेर ठूलो बाला लगाएका, घाँटीमा हड्डी, मोती, रुद्राक्षको माला भिरेका, साइडमा झोला, रातो ज्याकेट अनि हातमा मृगको सिङको ढुम्रोजस्तो बजाउने बाजा । सत्ययुगका बाबा गोरखनाथको जस्तो भेष अहिले डिल्लीनाथको चिनारी बनेको छ । १६ वर्षअघि सुदूरपश्चिमी एक गाउँबाट काठमाडौं छिरेका उनी अहिले साँखुस्थित शालीनदीको महन्थ आश्रममा बस्छन् । तर, कात्तिक सुरु भएदेखि नै उनको त्यहाँ बास छैन । एक दिन झुलुक्क एउटा गाउँटोलमा देखिने उनी अर्को दिनभने अर्के गाउँटोलमा पुगिसकेका हुन्छन् । उनको मुख्य पेसा घरघर डुलेर फेरी लगाउने हो । उनकै शब्दमा केही वर्षअघिसम्म यो पेसा थियो, हिजोआज पुर्खादेखि चल्दै आएको संस्कृति जोगाउने धर्म बनेको छ । उनी फेरी लगाउने एक्ला जोगी भने होइनन् । तर, गोरखनाथबाट दीक्षित र कान चिरेको फेरी लगाउने जोगीमा भने आफू एक्लो भएको उनको दाबी छ । उनको दाबीमा सही थाप्दै अर्का जोगी पद्म भन्छन्, शुद्ध मन्त्र भनेर फेरी लगाउने र त्यसमा पनि कान चिरेको जोगी उहाँ मात्रै हो ।६० वर्षीय डिल्लीनाथ राति ९ बजेदेखि फेरी लगाउन सुरु गर्छन् । निर्धारित टोल र बस्ती नभ्याउँदासम्म चेला पदमका साथ डुलिरहन्छन् । यसरी डुल्दा राति २ बजेदेखि कहिलेकाहीं बिहानको ४ बजिसकेको हुन्छ । फेरी लगाएका घरमा बिहान ७ बजेदेखि नै सिदा थाप्न हाजिर हुनुपर्छ । फेरी लगाउन कात्तिक लागेदेखि नै सुरु हुन्छ र फागुनसम्म चल्छ । फेरीको आफ्नै कहानी छ । यसको सुरुआत सत्ययुगबाटै भएको मानिन्छ । इतिहास भन्छ यसको प्रचलन गोरखनाथ बाबाबाट सुरु भएको हो । सत्ययुगमा राक्षसी जगजगी थियो । देवताहरू त्राहीमाम थिए । त्यसबाट बचाउन गोरखनाथ बाबा आफैंले घरघरमा पुगेर फेरी लाउन थाले । आफूपछि कान चिरेका जोगीलाई उत्तराधिकारी रूपमा उनले सुम्पेपछि जोगीले फेरी लगाउन थालेका हुन् भन्ने किंवदन्ती छ । डिल्लीनाथ योगी आउनुअघिसम्म महन्थ आश्रममा गुरु थिए गंगानाथ योगी । आफूपछि फेरी लगाउन उनले डिल्लीनाथ योगीलाई सुम्पे । ९ वर्षअघि गंगानाथको देहान्त भयो । त्यहाँबाट डिल्लीनाथ आश्रमका मुख्य हर्ताकर्ता छन् । आश्रममा एक दर्जन जोगी छन्, सबै फेरी नै लगाउँछन् । जोगीहरूले फुक्ने विशेष प्रकारको बाजा मृगको सिङ हो । यस्तो प्रकृतिको बाजा अहिले दुर्लभ छ । कतिपय जोगीहरू यस्तो बाजा नपाएर शंख फुक्ने गर्छन् । वर्षभर नै भूतप्रेत नलागोस्, कुनै छेद नलागोस् भनेर मन्त्रसहित यो बाजा बजाउने गरिन्छ, उनी भन्छन्, यो पवित्र स्वरले घर र गाउँलाई शान्ति दिन्छ । फिरी लगाउने जोगीलाई विशेष महत्त्वका साथ धान, चामल, तरकारी, नगदसहित सिदा दिने चलन गाउँमा छ । कतिपय गाउँमा वर्षमा दुई पटक धान र गहुँ छुट्टाएर राख्ने प्रचलन हुन्छ । यसरी उठाएको सिदाको थोरै अंश गोरखनाथलाई भोग चढाउँछौ, कर बुझाउँछौं, डिल्लीनाथ भन्छन्, अनि बल्ल गोरखनाथ बाबाबाट आशीर्वाद पाइन्छ ।"
हेमचन्द्रको छन्द,"कविता लेखनमा छन्द रुचाउने कवि हेमचन्द्र नेपाल चेतनाका स्वरहरू मार्फत फेरि पाठकसमक्ष आएका छन् । ३९ वटा अनुष्टुप छन्दका कवितामा कवि नेपालले प्रकृति, जीवन र चेतनाका स्वरलाई सक्दो समेटेका छन् । समीक्षक वासुदेव घिमिरेका शब्दमा प्रवृत्तिगत दृष्टिमा कवि नेपाल स्वच्छन्दतावाद र समानकालिक ज्यादा छन् । उनले प्रकृतिप्रेम र सौन्दर्यको चित्रण भरपूर मात्रामा गरेका छन् ।ओरिएन्टल पब्लिकेसन्सले प्रकाशित गरेको कविता कृतिको मूल्य २५० रुपैयाँ छ । कवि नेपाल पेसाले त्रिवि सेवाका अवकाशप्राप्त प्राध्यापक हुन् । उनको यसअघि जुलुस : मातृविम्बको कविताकृति प्रकाशित छ ।"
नारायणका कविता,"आख्यान जगत्मा स्थापित लेखक नारायण ढकाल पहिलो पटक कवि रूपमा उदाएका छन् नरकको ढोका संग्रहमार्फत । मभित्र सानो नरक छमबाहिर ठूलो नरक छ भन्ने स्वचेतना र संवेदना बोकेर ३ दर्जन छोटा कविताको संग्रह लिएर आएका ढकालले आफूलाई सिकारु कवि भने पनि उनको सृजनामा दह्रो सम्भावना देखिन्छ । यसअघि पित संवाद प्रेतकल्प, दुर्भिक्ष, बृषभ वध, हजार माइलको बाटो लगायतका आख्यानका कारण पाठकसामु चिनिएका ढकालको कविता लेखनलाई प्रकाशकले नयाँ अवतार का रूपमा लिएका छन् । लहर संस्थाले प्रकाशन गरेको ६४ पृष्ठको कविता कृतिको मूल्य १५० रुपैयाँ छ ।"
लघु काव्यको संकथन,"पत्रकार एवं साहित्यकार नारायणप्रसाद शर्मा ८८ वर्ष पार गरिसके । उनको लेखन अहिले पनि जारी छ । उनले हालै वेदना र विद्रोहका सुसेली लघुकाव्यसंग्रह प्रकाशित गरेका छन् । यसमा उनले २००७ सालको क्रान्ति, जेल जीवन, पत्रकारिताको थालनीय, माओवादी युद्ध, शान्ति प्रक्रिया उल्लेख गरेका छन् । उनको यो कृति नेपाली इतिहासको काव्यिक आँखिझ्याल बनेको छ । नयाँ युगबोध दैनिक (दाङ) ले प्रकाशन गरेको कृतिबारे समीक्षक उत्तमकृष्ण मजगैंयाले भनेका छन् यो काव्य आकारमा केही सानो भए पनि यसको भावपक्ष र विचारपक्ष निकै खँदिलो र गहकिलो छ ।"
गुफाडाँँडा डायरी,"पुस १६ गते सोमबार । अचानक सिन्धुपाल्चोक यात्रा तय भयो । एकाएक कार्यालयबाट आएको फोनमा सोधियो आयो, गुफाडाँडा जान सक्छौ कि ? हुन्छ भन्ने जवाफ दिए । मध्याह्नको १२ बज्नै लागेको थियो । कोठामा पुगेर एक जोर लुगा र ल्यापटप झोलामा हाले । हतारिँदै चाबहिलतिर हुइँकिएँ । अर्का फोटोग्राफरक सहकर्मी अंगद ढकाल पनि साथमा जाने भएका थिए । हामी साँँँखुनरहसिंहपौवा हुँदै मेलञ्चीतिर हुइँकिंदै थियौं । जोखिमयुक्त सडकमा सहकर्मी अंगदले निरन्तर मोटरसाइकल हुइँकाइरहे । मेलञ्ची पुलमा पुग्दा दिउँसोको साढे ४ बजिसकेको थियो । बाटो फराकिलो त बनाइएको थियो तर अव्यवस्थित थियो । मेलञ्ची बजारबाट गुफाडाँडा १६ किमि टाढा थियो । कार्यक्रमस्थलमा जेनतेन साँझको साढे ५ बजे हामी पुग्यौं । सम्मेलनमा सहभागिता जनाउन विभिन्न जिल्लाबाट आएका जिल्ला समन्वय समिति प्रमुख, उपप्रमुखलाई जलवायु परिवर्तनले आआफ्नो जिल्लामा पारेको प्रभावबारे सोधखोज गर्न थालें । हतार गरेर विभिन्न जिल्लामा जलवायु परिवर्तनबाट परेको प्रभावलाई उजागर गर्दै उनीहरूकै भनाइ र फोटो राखेर समाचार काठमाडौं पठायौं । गुफाडाँडा २ हजार ५ सय मिटर उचाइमा अवस्थित छ । तर, पाहुनालाई बासको व्यवस्था मेलञ्ची बजारमा गरिएको थियो । हामी मिलेसम्म डाँडामै टेन्टभित्र बस्ने योजनामा थियौं । तर, समाचार कर्म सकिंदावर्दा कार्यक्रमस्थल वरपर नेपाल प्रहरी, सशस्त्र र क्याटरिङ चलाउने २४ जना मात्रै थिए । त्यही सुरक्षाकर्मीसँगै लाइनमा बसेर खाना खायौं । राम्रोसँग नपाकेको काँचो भए पनि भोक टार्यौं । त्यो डाँडोमा रात जति छिप्पिँदै गयो, बढ्दै गएको चिसोले प्राण जाला कि जस्तो भयो । ठिहीले गर्दा खुट्टामा आइस् पसेजस्तै भयो । पहिला यो डाँडामा बाक्लो हिमपात हुन्थ्यो रे । केही वर्षयता हिउँ पर्न छाडेको रहेछ । छिप्पिएको साँझमा चिन्ता सुरु भयो बासको । टेन्ट त पाइयो तर स्लिपिङ ब्याग पाउन सकिएन । लगलग काँप्दै कता जाने र के गर्ने भन्दै निकै बेर अलमलमा परियो । जिल्लाका सहकर्मी अनिश तिवारीले अन्तिम उपायको रूपमा मेलम्ची नगरपालिकालाई गुहारे । नगरपालिकाका मेयर डम्बर अर्याल र उनका सल्लाहकार विनोद खनाल गाउँमै रहेछन् । अनिशले आफूहरू अलपत्र परेको दु:खेसो पोखे । रातको ९ बज्नै लागेको थियो । नगरपालिकाको गाडी लिएर एक सहयोगी आए । अनि गाडी चढेर मेलञ्ची झरियो । मेलञ्ची बजार पुग्दा रातको ११ बज्नै लागेको थियो । होटलमा बास पाउने कुरै थिएन । सल्लाहकार खनालले सुझाएअनुसार उनकै क्वार्टरमा गएर बास बसियो । भोलिपल्ट ब्हिान ८ बजे गुफाडाँडा पुग्दा सबै उपस्थित भइसकेका थिएनन् । डाँडा उजाड थियो । डाँडाबाट देखिने हिमाल कालापहाड बनेका थिए । हिमालमा हिउँ थिएन । कहीं कतै मात्र थोरै हिउँ देखिन्थ्यो । जुगल हिमाल, लाक्पादोर्जेलगायत हिमाल पत्रे चट्टानझैं मात्रै देखिन्थे । हिमाल हो कि पहाड ? छुट्याउनै गारो । भोलिपल्ट घोषणापत्र जारी गर्दै कार्यक्रम सकिंदै थियो । कार्यक्रमस्थलमा ७७ जिल्लाको नाम लेखेर राष्ट्रिय झन्डा फहराइएको थियो । आडैमा थियो जलवायु प्रतिमा । भित्र सम्मेलन चलिरहँदा सम्मेलनमा सहभागी हुन आएका फोटो खिच्न व्यस्त देखिन्थे । यो दृश्य हेर्दा लाग्थ्यो उनीहरू सम्मेलनमा होइन, घुम्न आएका हुन् । सिक्न होइन, रमाउन आएका हुन् । तीन दिनको कार्यक्रम भनिए पनि २ दिन मात्र भयो । अघिल्लो दिन गाडीको ताँती देखिए पनि समापनको दिन त्यो संख्या झन्डै आधैले घट्यो । तामझामका साथ गाडी लिएर आउनेहरू अन्तिम दिनसम्म कार्यक्रमस्थलमा टिक्नै सकेनन् । कोही औपचारिक कार्यक्रम सकिएलगत्तै गन्तव्यतिर लागे । देशभर जलवायु परिवर्तनको असर नराम्रोसँग परेको छ । कतै पानीका मुहान सुकेका, कतै हिउँ पर्न छाडेको त कतै मुख्य बालीको रूपमा रहेको अन्न उत्पादन घट्दै गएर अनिकाल लाग्ने खतरा रहेको गुनासो विभिन्न जिल्लाबाट आएकाहरूले गरे । त्यति मात्र होइन । समयमा पानी पर्न छाड्यो, फलफूलका बोट धमाधम सुक्न थाले, तराईमा भूमिगत जल फेला पर्न छाड्यो, सिमसार सुकिसके । यो विषयमा गहन रूपमा छलफल हुन सकेको देखिएन । प्रश्न गम्भीर थिए । समस्या ठूलो थियो । न समस्याको समाधान खोजियो, न अब के गर्ने भनेर निष्कर्ष निकालियो । कार्यक्रममा विज्ञले राम्रोसँग बुझाएर बोल्ने समय पाएनन् भने सबै सहभागीले आफ्नो जिल्लामा देखा परेका समस्या राख्नै पाएनन् । १० बुँदे घोषणापत्र जारी गर्नु मात्र कार्यक्रमको उपलब्धि होइन । कार्यक्रम मात्र गर्ने तर जलवायु परिवर्तनको न्यूनीकरणमा ध्यान नदिने हो भने ठूलो विपत्ति निम्तने खतरा निश्चित छ ।"
सीमान्तकृत स्वर,"यसै पनि चिसो हुन्छ सिक्किममा । गत मार्च महिनाको एउटा चिसो साँझ राजधानी गान्तोकको एउटा क्याफेमा नेसनल स्कुल अफ ड्रामा (एनएसडी) सिक्किमका निर्देशक विपिनकुमार भने नेपाली रंगमञ्चको तातो गफ गर्दै थिए । तातो किन भने थिएटर ओलम्पियाको क्रममा उनले भारतको कुनै सहरमा नेपाली नाटक जिउँदो आकाश हेरेका रहेछन् । आरके मेहता रोशनको निर्देशन र चन्द्रप्रसाद पाण्डेको लेखन रहेको यो नाटकमा अनिल सुब्बाले गरेको अभिनयको विपिन कुमारले खुलेर प्रशंसा गरे । लैंगिक अल्पसंख्यकको कथाव्यथा बोकेको यो नाटक काठमाडौंको सर्वनाम थिएटरमा लामो समय मञ्चन भएपछि थिएटर ओलम्पियाका लागि भारत पुगेको थियो । कफीगफ भइरहेको बेला सिक्किमकै रंगमञ्चको पनि चर्चा चल्यो । अल्पसंख्यक समुदायको रूपमा रहेको भारतीय नेपालीहरूको मनोदशा, उनीहरूको मथिंगलमा बेलाबेला उठ्ने भिन्न पहिचानको भोक अनि त्यस्तै भोकको परिवेशले चिथोरिएको मनोविज्ञान आफ्ना सिर्जनामा उठाउँदै आएका कवि वीरु वाङदेल छेवैमा थिए । भारतीय रंगमञ्चको मूलधारको सन्दर्भमा सिक्किमे रंगमञ्च या पूर्वोत्तर भारतीय कला, संस्कृति र भाषा आफंैमा सीमान्तकृत मनोदशाबाट गुज्रिरहेको बेला विपिन कुमारले अग्र्यानिक रंगमञ्चको सम्भावनाको कुरा गरे । भारतीय अल्पसंख्यक समुदायका सांस्कृतिक मौलिकता र मिथकीय चेतना यहाँको रंगमञ्चीय मूलधारमा अझै आउन सकेको छैन, उनी भन्दै थिए, सिक्किमले यो सम्भावना बोक्छ । फेरि उनले नेपालकै कुरा जोडे । जिउँदो आकाश र अनिल सुब्बाको प्रशंसा गरे । जिउँदो आकाश मा तेस्रोलिंगी पात्र गरेका उनै अनिल यतिबेला राजधानीको अनामनगरस्थित मण्डला थिएटरमा भेटिन्छन्, नाटक साथीको कथा मा । यस पटक उनी केन्द्रीय पात्रको रूपमा छैनन् । लैंगिक अल्पसंख्यककै विषयमा बनेको यो नाटकमा उनी बरु केन्द्रीय पात्र सुमी (सुष्मा निरौला) लाई प्रेम गर्छन् । सुमीचाहिँ महिला भए पनि पुरुषको स्पर्श मन नपराउने सीमान्तकृत चरित्र (लेजवियन) मा छिन् । मित्राची गोस्ट ?भारतीय समलिंगी समुदायको समस्या र मनोविज्ञान समातेर विजय तेन्दुलकरले झन्डै चार दशकअघि नाटक लेखेका थिए, मित्राची गोस्ट । मण्डलामा चलिरहेको साथीको कथा यही नाटकको नेपाली रूपान्तरण हो । सागर चन्दले नेपाली अनुवाद गरेका छन् भने रेनुका कार्कीले निर्देशन । नाटकले नेपाली समाज कति संकुचित, साँघुरो र परम्परागत चिन्तनबाट गुज्रिरहेको छ भन्ने भिन्न पाटोलाई तेस्रोलिंगी मनोविज्ञानबाट उजागर गर्छ । प्रेम सम्बन्धमा जब भिन्न लैंगिक चेतना प्रवेश गर्छ, पुरुष स्पर्श स्त्रीलाई चिसो लाग्छ र स्त्री स्पर्शले पुरुष पग्लिँदैन, अनि व्यक्तिगत सम्बन्ध जटिलतातिर मोडिन्छ । पाँच जना पात्रले खेप्ने यस्तै जटिल सम्बन्धको विस्तृति हो साथीको कथा । सम्बन्धको वैयक्तिक अनुभूति, प्रेम र समलैंगिक मनोविज्ञानको विरुद्ध परम्परागत सामाजिक मान्यता र त्यसले निर्माण गर्ने जटिल सम्बन्धभित्र नाटकका चरित्रहरू जेलिएका छन् ।समलिंगी सम्बन्धको सवालमा यो नाटक आफैंमा एउटा बहस हो । जिउँदो आकाश ले जसरी लैंगिक अल्पसंख्यकको मुद्दाहरूलाई प्रकाशमा ल्याउने काम गर्यो, यसले पनि त्यसैमा इँटा थप्ने प्रयास गरेको छ । तर, नेपाली सन्दर्भमा कुनै पनि उत्पीडित समुदायको मुद्दा उठाउँदा वस्तुगत विश्लेषणभन्दा पनि अतिवादी कोणबाट अलिक चर्कै ढंगले प्रस्तुत हुँदै आएको देखिन्छ । यसको प्रभाव साथीको कथा मा पनि देखिन्छ । विषयवस्तुको अतिवादी प्रस्तुतिबाट यो जोगिएको छैन । जस्तो कि समलिंगी भएकै कारण घरबाट छोरी निकालिनु, कलेजबाट रेस्टिकेट हुनु अनि अति भएपछि आत्महत्या गर्नु । नेपाली समाजमा एलजिबिटी समुदायको अवस्थिति जस्तो छ, त्यसको सापेक्षताअनुकूल नाटकको चरित्र विश्लेषण हुनसकेको छैन । विजय तेन्दुलकरले लेखेको उतिबेलाको भारतीय सामाजिक परिवेश र समय अनि अहिले हामीले भोगिरहेको नेपाली समाज र समयबीच ठूलो अन्तर छ । लेजवियन, गे, बायोसेक्सुअल या ट्रान्सजेन्डरको सवाल । भारतीय कानुनी व्यवस्था र हाम्रो कानुनी व्यवस्था पनि आकाश जमिनको फरक छ । समलिंगी भएकै कारण कलेजबाट निष्कासन हुनुपर्ने अवस्था त निकै परको कुरा, उनीहरू आत्मस्वाभिमान साथ शिर उठाएर हिँड्ने पाउने अवसर मात्रै हैन, नागरिकताको कानुनी हकसमेत उपलब्ध छ नेपालमा । संसद्मा समेत एलजिबिटी समुदायको प्रतिनिधित्वको स्वर्ण उदाहरण केही वर्षअघिको मात्रै हो । मित्राची गोस्ट को नेपालीकरण र यसको चरित्र विश्लेषणका क्रममा यी कुरा ध्यान दिइनुपथ्र्यो । साहित्य, कला, फिल्म या नाटक, यिनलाई दृष्टिकोण र विवेकसहितको सिर्जनशील उत्पादनको रूपमा लिइन्छ । यस्ता उत्पादनले पार्ने असर सहज र दिर्घकालीन हुन्छ । त्यही भएर सफ्ट पावर भनिएको हो यस्ता उत्पादनलाई । सकारात्मक रूपमा मुद्दा उठाउन खोजिएको भए पनि साथीको कथा मा मूलपात्रले गर्ने आत्महत्याले सम्बन्धित समुदायमा उत्प्रेरणा हैन, निराशा बाँड्छ । यद्यपि लैंगिक हिसाबले सीमान्तकृत समुदायको विषयलाई रंगमञ्चमा ल्याएर रेनुका कार्कीले प्रशंसनीय काम गरेका छन् । अभिनयमा पनि कुनै खोट छैन ।सुनले बिगार्छ सम्बन्धपछिल्लो समय नेपाली रंगमञ्चमा स्वत:स्फूर्त रूपमा बिस्तारै सीमान्तकृत समुदायको आवाज मुखरित हुँदै छ । सरकारी प्रज्ञा प्रतिष्ठानहरू परम्परागत चिन्तनको निद्रामा मस्त सुतिरहेको बेला निजी थिएटर समूहहरूको गतिविधि लोभलाग्दो बन्दै गइरहेको छ । मण्डला थिएटरमा देखाइएको राजन मुकारुङको हेत्छाकुप्पा, प्रदीप चौधरीको कालापत्थर माथि, दयाहाङ राईको मितज्यू, शिल्पी थिएटरमा देखाइएको रमेशरञ्झन झाको सखी, घिमिरे युवराज निर्देशित म्हेन्दोमाया, किरण चाम्लिङको लाटो पहाड, सोनाम लामा मोक्तान निर्देशित सोनाम ग्याल्मो पछिल्ला केही उदाहरण हुन् । उदाहरणको पंक्तिमा अर्को सिर्जना थपिएको छ, थारू भाषाको नाटक करोट । यतिबेला सर्वनाम थिएटरमा मञ्चन भइरहेको करोट ले थारू समुदायको अग्र्यानिक स्वाद पस्किरहेको छ । प्रवण आकाशको लेखन र निर्देशन रहेको करोट को विषयवस्तु युनिभर्सल भए पनि नाटकको सांस्कृतिकता थारू समुदायमा आधारित छ । सुनले सम्बन्ध बिगार्छ भन्ने लोकोक्ति प्रचलित छ थारू समुदायमा । यसैलाई टिपेर प्रवणले नाटक लेखेका हुन् । करोट को अर्थ हुन्छ कोल्टे फेर्नु । धन सम्पत्ति र लालचले कसरी सम्बन्धलाई कोल्टे फेर्ने अवस्थामा पुर्याउँछ भन्ने सर्वकालिक कथालाई थारू सांस्कृतिक रंग दिइएको छ । खासमा यो पारिवारिक विखण्डनको कथा हो । साइज बढ्दै गइरहेको मानवीय इच्छा, आकांक्षा र आवश्यकताले आज मानिसलाई कसरी विभाजित बनाउँदै लागेको छ ? नाटकले प्रश्न गर्छ । लोककथा आधारित भए पनि नाटकले आजको जीवनको समस्या र समाजको यथार्थ पस्किने प्रयास गरेको छ । पुरानोबाट नयाँ र पक्की घरतिर लम्किरहेका छन् आजका मानिस । खाली खुट्टाबाट साइकल, साइकलबाट मोटरबाइक र मोटरबाइकबाट निजी गाडीतिर दौडिरहेका छन् । त्यस निम्ति पुराना सामाजिक सम्बन्धहरू निमोठ्न पनि तयार छन् ती । अन्तत: उपभोक्तावादी संस्कृतिले खनेको आकांक्षाको फराकिलो चौरमा नमज्जाले पछारिन विवश हुन्छन् । यस्तै एक पात्र छन् नाटकमा जसले सुन भेटिएपछि व्यक्तिगत आकांक्षाको खेती गर्छन्, सामूहिकता त्यागेर । लाहुरे भित्रिएपछि गाउँमा समस्या आइपरेको सन्दर्भ अर्थपूर्ण लाग्छ । आजका सीमान्तकृत र आदिवासी संस्कृतिमाथि बाहिरियाको प्रभावको विम्बको रूपमा अथ्र्याउन सकिन्छ यसलाई । दुई छोरा भिन्नै बस्नबाट जोगाउन आमाले गरेको प्रयास पनि उत्तिकै विम्बात्मक छ । आमालाई परम्परागत ज्ञान, सभ्यता, संस्कृतिको प्रतीक मान्ने हो भने यो नाटकलाई थारूलगायत सीमान्तकृत समुदायले अहिलेको समय भोगिरहेको सांस्कृतिक विचलनको दस्ताबेज मान्न सकिन्छ । नाटकको अर्को सौन्दर्य हो थारू भाषा । दुई वर्षअघि थारू भाषामै भुरभुरा रहर नाटक प्रस्तुत गरेका प्रवणले राजधानीले नबुझेको भाषामा नाटक मञ्चन गरेर अर्को अर्थपूर्ण काम गरेका छन् । नेपाली समाजको विविधतालाई सहज रूपमा स्विकार्ने आम मनोविज्ञान निर्माण गर्न यस्ता कलात्मक प्रयासहरू भई नै रहनुपर्छ । यस हिसाबले पनि करोट नाटकको आयाम फराकिलो छ । यद्यपि नाटकको पेसिङ भने स्लो लाग्छ । थारू समाजको दैनन्दिन प्रतिच्छाया पनि छ करोट मा । हुन त थारू समाज पनि यतिबेला अरूजस्तै सांस्कृतिकआर्थिक संक्रमणबाट गुज्रिरहेको छ । हलोजुवा र किसानलाई पुष्ठभूमिमा पारेर सेल्फी खिच्ने सेल्फिस जेनेरेसन यो समुदाय पनि हुर्किंदै छ यो समाजमा । यही संक्रमणले आज पुरानो मूल्यमान्यता र अग्र्यानिक ज्ञानमाथि प्रहार गरिरहेको छ र बजारको रेडिमेड खुसी गाउँ भित्रिरहेको छ । थारू समुदायको माछा मार्ने संस्कृति र नाचगानसँगै लोकगीतसँग थारू समुदाय कति नजिक छ भन्ने सन्दर्भ प्रस्तुत गरेर नाटकले भने सीमान्तकृत संस्कृतिको वकालत गरेको छ । स्टेज सजावटमा अन्नको प्रतीकको रूपमा धानको बाला, भित्तामा पाँच औंलाको रातोमाटो छाप र मैथिली कलाभन्दा भिन्नै पहिचान बोकेको थारू भित्तेचित्रको प्रयोगमार्फत नाटकले थारू मौलिकताको अग्र्यानिक क्यानभास प्रस्तुत गरेको छ । यसले नेपाली रंगमञ्चमा सीमान्तकृत समुदायको उपस्थितिलाई बलियो बनाउन सघाउँछ ।"
राष्ट्रियता पितृसत्ताको,"आमाको नाममा नागरिकता र नागरिकतामा महिलाको समान अधिकारको विषय जब उठ्छ, देशकै अभिवावकत्व ग्रहण गरेका प्रधानमन्त्रीलगायत राज्यका हर्ताकर्ताहरूले एक अचुक अस्त्रको प्रयोग गरीकन ती आवाजलाई नराम्रोसँग थला पारिदिन्छन् । सो अस्त्रको नाम हो राष्ट्रियता । देशैभरि एउटा त्रास व्याप्त छ या भनौं व्याप्त बनाइएको छ कि आमाको नाममा नागरिकताको अधिकार दिनु राष्ट्रिय सुरक्षाका लागि घातक हुनेछ, अनि यो माग लाखौं भान्जाभान्जी लाई नेपाली बनाउने र नेपालीलाई अल्पमतमा पारेर देश सिध्याउने षड्यन्त्र हो ।नेपाली जनताको भारत फोबियालाई मलजल हुने गरी सिर्जना गरिएको यो राष्ट्रिय सुरक्षाको त्रास कति संकीर्ण र त्रुटिपूर्ण छ भन्ने कुरा यहाँ प्रयोग भएको नेपाली को हो भन्ने परिभाषाले नै पुष्टि गर्छ । भान्जाभान्जी अर्थात् छोरीका सन्तान । जन्मजात नेपाली नागरिक हुन पहिलो योग्यता ऊ छोराको सन्तान हुन आवश्यक छ । हालको संविधानअनुसार छोराको सन्तान बिनाकुनै सर्त वंशजको नागरिकता पाउन योग्य हुन्छ । ऊ विदेशी आमाबाट जन्मिएको होस् वा विदेशमा जन्मिएको होस, यसले ऊ नेपाली हुनुमा कुनै प्रभाव पार्दैन । तर, छोरीका सन्तानलाई त्यो सुविधा छैन । छोरीका सन्तान वंशजका आधारमा नेपाली नागरिक हुनका लागि सो सन्तान नेपाली पुरुषसँगको सम्बन्धबाट जन्मिएको हुनु आवश्यक छ । विदेशी ज्वाइँसँगको सम्बन्धबाट जन्मिएको सन्तानलाई संविधानले स्वत: विदेशी मान्छ । यसरी, सन्तानमा आमा र बाबुको बराबर वंशज हस्तान्तरण हुन्छ भन्ने वैज्ञानिक तथ्यको विपरीत, नेपाली नागरिक को संवैधानिक परिभाषा नै पूर्णत: पुरुष केन्द्रित छ । महिलाको वंशजलाई नकारिएको यो परिभाषाले उसका सन्तानलाई गैरनेपाली मात्र देख्दैन, राष्ट्रिय सुरक्षाका लागि खतरा पनि देख्छ । राष्ट्रिय सुरक्षा र नेपालीलाई अल्त्पमतमा पार्ने षड्यन्त्रजस्ता विषय विशेष भारतप्रति लक्षित छन् । आमाको नाममा नागरिकताको अधिकार सुनिश्चित गरेमा नेपाली महिलासँग विवाह गरेका भारतीय पुरुषका सन्तानले नागरिकता पाउनेछन् र नेपालमा भारतीयहरू को राज हुनेछ भन्ने तर्क नेतादेखि कार्यकर्तासम्म सबैले प्रयोग गर्ने अस्त्र हो र आम समाजको बुझाइको गहिराइ पनि त्यति हो । यही स्त्रीद्वेशी तर्कलाई भारतसँगको भूराजनीतिक जटिलताको विषय हो भनी भ्रम फैलाइएको छ, जबकि वास्तवमा यो पितृसत्ताको राजनीतिबाहेक अरू केही होइन । किनकि, नेपाली नागरिकको पहिचानमा पुरुषको वीर्य, पुरुषकै वंशजलाई मात्र एकल मान्यता दिनु भनेको पितृसत्ता हो । राष्ट्रियता र राष्ट्रिय पहिचान पुरुष केन्द्रित बनाउनु भनेको पितृसत्ताको राजनीति हो जसरी पितृसत्ताले भूमिमाथि पुरुषको एकाधिकार कायम गरेको छ, राष्ट्रमाथि पनि पुरुषको एकाधिकार हुनु भनेको पितृसत्ताको निरन्तरता हो । सदियौंदेखि पुरुषले महिलाको श्रमको उपभोग गरेर सम्पत्ति आर्जन गर्यो तर महिलालाई सम्पत्तिमाथिको अधिकार भने दिएन । महिलालाई आफ्नो मात्र वंशको विस्तारका लागि प्रयोग गर्यो तर सन्तानमाथिको अधिकार दिएन । महिलालाई समान नागरिकताको अधिकारबाट बन्चित गराएर राज्यले पितृसत्ताको यो विशेष चरित्रलाई संस्थागत गरिदिएको छ । सन् २०१५ ताका हाल नेपालका प्रधानमन्त्री केपी ओलीले संविधान अत्यन्तै महिलामैत्री भएको र महिलालाई नागरिकताको सम्बन्धमा पुग्दो अधिकार दिइएको भनेर संविधानको वकालत गर्नुभएको थियो । उहाँको आशय थियो नेपाली नागरिकसँग बिहे गरेर आउनासाथ् कुनै पनि विदेशी महिलाले नेपाली नागरिकता पाइहाल्छन्, योभन्दा बढी अधिकार के नै चाहियो ? यस अभिव्यक्तिलाई प्रधानमन्त्रीज्यूको अल्पज्ञान भनौं कि पितृसत्ताले जकडेको सोच ? किनकि, नेपाली नागरिक महिलाले आफ्नो श्रीमान्लाई नागरिकता दिलाउन सक्ने संवैधानिक र कानुनी अधिकार नहुनु तर नेपाली पुरुषले विवाह गरेकै आधारमा स्वदेशी अथवा विदेशी महिलालाई नेपाली नागरिकता दिलाउनु भनेको महिला अधिकारभन्दा पनि पितृसत्ताको उपज हो, जसले विवाहपश्चात् महिलाको पहिचान स्वत: श्रीमान्मा निहित भएको ठान्छ । नेपालको सन्दर्भमा विशेषगरी मधेसी समुदायमा नेपाली पुरुषलाई बिहे गरेर पितृथलो (पट्रिलोकालिटी) को व्यवस्था अनुसार नेपालमै बसोबास गर्न आएका हजारौं महिलाहरूलाई पूर्ण अधिकारसहितको नागरिकता सुनिश्चित गर्नु अत्यावश्यक छ तर सोही अधिकारलाई मात्र आधार मानेर नेपालको संविधानले महिलालाई समान नागरिकताको अधिकार सुनिश्चित गरेको छ भनेर वकालत गर्नु भनेको सो व्यक्तिको पितृसत्तात्मक जडता उजागर हुनु हो । संविधानले नेपालको नागरिक आमाबाट नेपालमा जन्म भई नेपालमै बसेको व्यक्तिलाई वंशजको नागरिकता प्रदान गरिनेछ त भनेको छ तर बाबु पहिचान हुन नसकेको अवस्थामा मात्र । यदि बाबु विदेशी छ भने आमाले आफ्नो सन्तानलाई सजिलै वंशजको नागरिकता दिन सक्ने अवस्था छैन । बरु पहिचान नै नहुनु स्वीकार्य छ तर नेपाली महिला र राष्ट्रमाथि, विदेशी पुरुषको हस्तक्षेप हुनुभएन । ती विदेशी बाबुले पनि नेपाली नागरिकता लिएको अवस्थामा चाहिँ सन्तानलाई वंशजको नागरिकता प्रदान गरिने लेखिएको छ तर नेपाली महिलाले आफ्नो श्रीमानलाई नागरिकता दिलाएर नेपालमा बसोबास गराउन सक्ने कानुनी व्यवस्था नभएकाले सो प्रावधान देखाउने दाँत मात्र भएको छ । कम्तीमा १५ वर्ष नेपालमा बसोबास गरेका विदेशी नागरिकले अंगीकृत नागरिकताका लागि निवेदन दिन सक्छन् तर विदेशीलाई नागरिकता दिने प्रक्रिया कति मुस्किल छ भन्ने कुरा त ७५ वर्षीया पुतली बाजे भनेर चिनिने कलिन स्मिथले नेपालमा ४५ वर्ष बसोबास गरेपछि पनि नागरिकता नपाएको घटनाले प्रस्ट पार्छ । यसकारण विदेशीलाइ बिहे गरे पनि म नेपाली नागरिक नै रहन चाहन्छु र परिवारसहित नेपालमै बसोबास गर्छु भन्ने विकल्प संविधानले महिलालाई नदिएको सरह नै छ ।बाबुको नाममा नागरिकता निकाल्न आमाको पहिचान नखुलाए पनि हुने तर आमाको नाममा नागरिकता निकाल्नका लागि बाबुको पहिचान अनिवार्य खुलाउनुपर्ने विभेदकारी संवैधानिक प्रावधानको आधारमा हाल संसद्मा दर्ता भएको नागरिकता विधेयकले बाबुको पहिचान हुन नसकेको हकमा निजको बुबाको पहिचान हुन नसकेको पुष्ट्याइँसहित निज वा निजको आमाले स्वघोषणासहित तोकिएको अधिकारीसमक्ष निवेदन दिनुपर्ने भन्ने अत्यन्तै आपत्तिजनक प्रावधान ल्याएको छ । एक त बाबुको पहिचान हुन नसकेको अवस्था भन्ने वाक्यांश पनि आफैंमा त्रुटिपूर्ण छ, किनकि पहिचान हुन नसकेको भन्ने अवस्था त्यो बेलामा मात्र लागू हुन सक्छ जुन बेला सहवास गरेको पुरुषलाई महिलाले चिन्न सक्दिनन् । यो अवस्था अत्यन्तै न्यून परिस्थितिमा मात्र आउन सक्छ र हिंसा गर्ने, उनीहरूलाई परित्याग गर्ने अथवा बलात्कारी बाबु आदि भएको अवस्थालाई यसले समेट्दैन । दोस्रो यस्ता बाबुबाट होइन म मेरो सन्तानलाई आफ्नै नाममा नागरिकता दिलाउन चाहन्छु भन्ने आमाहरू र आफ्नी आमाको नाममा नागरिकता लिन चाहने छोराछोरीले म बलात्कारबाट जन्मिएको, मेरो बाउ को हो भन्ने कुरा पहिचान हुन सकेको छैन आदि भनेर पुष्ट्याइँ दिनुपर्ने प्रावधानले उनीहरूको स्वाभिमानमा परेको आघात अरू कसैले बुझ्न सक्ला । बाउबिना बच्चा कहाँबाट आयो भनेर नागरिकताका लागि दिइएको निवेदन मुखमै हुर्याइदिने सरकारी अधिकारीहरूको सामु यसरी भिख मागेझैं नागरिकता माग्नुपर्ने स्थितिले महिलाको सम्मानपूर्वक बाँच्न पाउने मौलिक हकको सरासर हनन भएको छ भने नागरिकताकै कारण उनीहरू हिंसामा परेका घटनाहरू थुप्रै छन् । हाल सालै भदौमा एक जना दिदीले अनेकौं हन्डरपछि बल्लतल्ल आफ्ना दुई छोराको नागरिकता बनाउन सफल भइन् (दोस्रो लोग्नेका नाममा) । घरेलु हिंसाबाट मुक्ति पाउने आशामा तीन छोराछोरीलाई लिएर जँड्याहा लोग्नेलाई छाडेर हिंडेकी ती दिदीले दोस्रो विवाह गरिन् । कान्छा छोराको एक्काइस वर्षको उमेरमा र जेठा छोराको चौबीस वर्षको उमेरमा नागरिकता बन्यो । दोस्रो विवाह पनि हिंसामुक्त छैन तर त्यसबारेमा धेरै बोल्न चाहन्नन् उनी, किनकि आफ्ना शरीरमा लागेका चोटभन्दा दुई छोरालाई दोस्रो लोग्नेले उसको नाममा बनाइदिएको नागरिकता कैयौं गुणा मूल्यवान छन् उनका लागि । एक आमा ज्युँदै छिन्, सन्तानलाई जन्माएर हुर्काएकी छन तर उही सन्तानको नागरिकता बनाउने बेला राज्यको अगाडि एक पुरुष उभिनुपरेको छ । वैदिक मान्यताले महिलालाई विवाहपूर्व बाबुको र विवाहपश्चात् पतिको वंशमा समाहित भएको मान्छ । नेपालको सन्दर्भमा, सोही मान्यताबाट प्रभावितहरूद्वारा निर्मित नेपालको संविधानले महिलाको राष्ट्रियता र पहिचान पनि मूलत: उनको बाबु र पतिमा निर्भर बनाएको छ, मानौं महिलाको आफ्नो कुनै राष्ट्रिय पहिचान नै छैन । एक्काइसौँ शताब्दीमा पनि यो मान्यता नेपालमा मात्र नभई, दक्षिण एसियामै कति जरा गाढेर बसेको छ भन्ने कुरा त भारतीय टेनिस खेलाडी सानिया मिर्जाको घटनाले देखाउँछ, जसले पाकिस्तानी क्रिकेट खेलाडीसँग विवाह गरिन् । विवाह गर्ने निर्णय सार्वजनिक हुनासाथ शिवसेनालगायत भारतीय जनता पार्टीका नेता, कार्यकर्ताहरू विरोधमा उत्रिए, उनका फोटोहरू जलाइए । विवाहपश्चात् सानियाले भारतको नागरिकता नत्यागीकन भारतकै लागि खेल्ने निर्णय गरिन् तर त्यसको बाबजुद उनलाई तँ अब पाकिस्तानी भइस्, तँलाई भारतका लागि खेल्ने, भारतको बारेमा बोल्ने र चिन्ता गर्ने अधिकार छैन, यदि भारतका लागि खेल्ने इच्छा भए कुनै भारतीयसँग विवाह गर्नुपर्छ भनेर धम्कीहरू आए । पितृसत्ता र विषाक्त राष्ट्रवादको मिश्रणबाट उत्पन्न हुने अवस्थाको यो एउटा सानो उदाहरण मात्र हो ।२०७२ को संविधान निर्माणको क्रममा राष्ट्रिय सुरक्षाको हौवा दिएर समान नागरिकताको अधिकारका लागि उठेका आवाज दबाउनेहरू र पार्टी राजनीतिभन्दा माथि उठेर मुद्दामा ऐक्यबद्धता जनाउन नसकेका सभासदहरूको मौनताको मूल्य अहिले आएर सारा महिलाले चुकाउनुपरेको छ । हाल, आमाको नाममा नागरिकताको सवाल र महिलाको समान नागरिकताको हक कुनै पनि प्रमुख दलको मुद्दा बन्न सकेको छैन । लैंगिक, सामाजिक विभेदका विरुद्ध छेडिएको माओवादी आन्दोलन, सुत्केरी महिलासहितले बन्दुक बोकेर ल्याएको गणतन्त्रले आखिरमा पहाडिया राष्ट्रवाद र पितृसत्तामा आएर विश्राम लिएको छ । घोषित, अघोषित पार्टी ह्विपका कारण नेपाल कम्युनिस्ट पार्टी (नेकपा) का क्रान्तिकारी नारीवादी नेता, कार्यकर्तासमेत यस विषयमा चुपचाप बसेको अवस्था छ । एकातिर पहाडिया नारीवादले आमाको नाममा नागरिकताजस्तो राष्ट्रघाती विषयमा प्रवेश नै गर्न चाहँदैन भने अर्कोतिर नागरिकताका मुद्दा उठान गर्ने मधेस केन्द्रित दलको प्राथमिकतामा आमाको नाममा नागरिकताको विषय परेको छैन र मधेसी महिला अधिकारका स्वर यिनै पुरुषप्रधान दलको छायामा हराएको जस्तो देखिन्छ । माओवादी जनयुद्धदेखि मधेस आन्दोलन र इतिहासका हरेक परिवर्तनको अन्दोलनमा लडेर, सुत्केरी महिलासहितले बन्दुक उठाएर देशमा परिवर्तन ल्याएका महिलाको कुनै पनि दल र कुनै पनि तन्त्र ले उनीहरूको समान नागरिकताको अधिकार सुनिश्चित गरेर सार्वभौम नागरिक बनाउन आवश्यक ठानेन । हालको नागरिकतासम्बन्धी संवैधानिक व्यवस्था र त्यसैलाई आधार मानेर ल्याउन लागिएको नागरिकता विधेयकले महिलाको वंशज, समानता, गोपनीयता, बसोबासको स्वतन्त्रता र सम्मानपूर्वक बाँच्न पाउने हकजस्ता संविधानमै सुनिश्चित गरिएको मौलिक अधिकारलाई सिधै नकारेको छ । महिलालाई समान नागरिकताको हकबाट बन्चित गराउनु पितृसत्ताको राजनीति हो र पहाडिया नश्लवादको मिश्रणले यसलाई अझ विभेदित र विषाक्त बनाएको छ । रगतले सिँचेर, नौ महिना कोखमा हुर्काएर, प्रसव पीडाले छट्पटाएर एक आमाले जन्म दिएका उही सन्तान आज कुर्सीमा बिराजेर आमाको नाममा पहिचान र नागरिकता दिनु भनेको राष्ट्रघाती कुरा हो भनेर कुर्लिरहेका छन् । आफ्नो सन्तानलाई नागरिकता दिलाउनका लागि एक आमालाई प्रशासनको अघि गिड्गिडाउन र अग्निपरीक्षा दिन बाध्य परिरहेका छन् । आमाको नाममा नागरिकताको मागले पुरुषको अस्तित्व कम गराउन खोजिएको बिल्कुलै होइन किनकि एक सन्तानका लागि आमा र बुबाको पहिचान भनेको उसको अधिकार हो र सो पहिचान दिलाउनु बाबुआमाको कर्तव्य हो । सामान्य परिस्थितिमा बाबुआमाले सन्तानको नागरिकतामा दुवैको पहिचान नखुलाउने भन्ने प्रश्न हुँदैन तर महिला र पुरुष सार्वभौमसम्पन्न व्यक्ति पनि हुन् र आवश्यक परेको खण्डमा उनीहरूलाई आफ्नो एकल पहिचानले पनि सहजै सन्तानलाई नागरिकता दिलाउन सक्ने अधिकार हुनुपर्छ, चाहे त्यो सन्तान वैवाहिक सम्बन्धबाट जन्मिएको होस् वा विवाहबिनाको सम्बन्धबाट । आमाको नाममा नागरिकता र महिलालाई समान नागरिकताको हकको मुद्दा अहिले कुनै पनि प्रमुख दलले नउठाएको अवस्थामा बिन्दा पाण्डेलगायत अन्य केही सांसदहरूले स्वतन्त्र हिसाबले यस मुद्दालाई अघि बढाउनका लागि गरिएको पहललाई संसद्बाहिरबाट पनि सम्पूर्ण नागरिक समाज एकीकृत भई साथ दिनु र यसलाई बृहद् अभियान बनाउनु आवश्यक छ । पितृसत्ताका महिलामाथिको नियन्त्रणलाई लोकतान्त्रिक गणतन्त्रमा पनि परास्त गर्न सकिएन भने नेपाली महिला हिंसाको दुश्चक्रबाट निस्कन सक्नेछैनन् । दुईतिहाइ बहुमत प्राप्त हालको सरकारको अगाडि संविधान र प्रस्तावित विधेयक संशोधनद्वारा यस दुश्चक्रलाई तोडेर लैंगिक समानता सुनिश्चित गर्ने अवसर छ ।"
