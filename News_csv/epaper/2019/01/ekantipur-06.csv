शीर्षक,विवरण
आन्तरिक शान्तिसुरक्षा र सुव्यवस्था विधेयक,"(काठमाडौं)सरकारले सातै प्रदेशका सम्पूर्ण प्रशासनिक संरचना तथा सुरक्षा निकायमाथिको कमान्ड कन्ट्रोल आफैंसँग राख्न खोजेको छ । नयाँ ऐन जारी गरेर केन्द्र सरकारको अधिकारसम्पन्न शक्तिशाली प्रतिनिधिका रूपमा प्रमुख जिल्ला अधिकारी (सीडीओ) लाई स्थापित गराउन खोजिएको हो । प्रदेशका प्रमुख सचिव, प्रदेशका सबै मन्त्रालयका सचिव तथा स्थानीय तहका प्रमुख प्रशासकीय अधिकृतलाई केन्द्र सरकार मातहत ल्याइसकिएको छ ।गृह मन्त्रालयले तयार पारेको आन्तरिक शान्तिसुरक्षा र सुव्यवस्था विधेयकमा जिल्लाको शान्तिसुरक्षा, सुव्यवस्था तथा प्रशासन सञ्चालनको अधिकारसहित सीडीओलाई संघीय सरकारको प्रतिनिधिका रूपमा राख्ने हालकै व्यवस्थालाई निरन्तरता दिइएको छ । संविधानले भने प्रदेशभित्रको प्रहरी प्रशासन र शान्तिसुरक्षासम्बन्धी अधिकार प्रदेश सरकारलाई तोकेको छ । संसद्मा पेस गर्न लागिएको विधेयकमा प्रदेश सरकारको भूमिकालाई गौण मात्रै गरिएको छैन, प्रदेश सरकारमातहत रहने प्रदेश प्रहरी र जिल्लास्थित कार्यालयमाथिको प्रत्यक्ष रेखदेख तथा खटनपटनको जिम्मेवारी पनि सीडीओलाई तोकिएको छ । गृहले तयार पारेको विधेयक कानुन मन्त्रालयको समेत सहमतिपछि मन्त्रिपरिषद्मा पठाइसकेको छ । गृह प्रवक्ता एवं सहसचिव रामकृष्ण सुवेदीले मन्त्रिपरिषद्मा गइसकेको विधेयकका सन्दर्भमा आफूले केही भन्न नमिल्ने बताए ।प्रदेश सरकारहरूले नागरिकता, राहदानी तथा सीमा सुरक्षासम्बन्धी कार्यमा संघीय सरकारका प्रतिनिधिका रूपमा र बाँकी अर्धन्यायिक, शान्तिसुरक्षा तथा अन्य दैनिक कामका लागि प्रदेश सरकारप्रति उत्तरदायी हुने गरी सीडीओ खटाउन माग गर्दै आएका छन् । पुस ३ गते बसेको अन्तरप्रदेश परिषद् बैठकमा पनि मुख्यमन्त्रीहरूले यही माग राखेका थिए । त्यही बैठकले अनुमोदन गरेको संघीयता कार्यान्वयन सहजीकरणको २९ बुँदे कार्ययोजनामा सीडीओको संघीय र प्रदेशस्तरीय भूमिका निर्धारणसहितको आन्तरिक सुरक्षासम्बन्धी कानुन बनाउने विषय समेटिएको छ । तयार भएको विधेयकमा भने प्रदेश सरकारको प्रत्यक्ष निर्देशनमा सीडीओले गर्ने कामबारे स्पष्ट पारिएको छैन । विधेयकमा प्रदेश सरकारको शान्तिसुरक्षा मामिलामा प्रदेश सरकारको समन्वयमा रहेर सीडीओले काम गर्ने उल्लेख छ । अदालत र रक्षासम्बन्धी कार्यालयबाहेक जिल्लाभित्र सबै कार्यालय प्रजिअको समन्वय र रेखदेख, नियन्त्रण र निर्देशनमा रहने व्यवस्था राखिएको छ । विधेयक जस्ताको तस्तै पारित भए जिल्लास्थित प्रदेश सरकारमातहत कार्यालयहरूको काममा पनि प्रजिअको हस्तक्षेप रहनेछ । प्रमुख जिल्ला अधिकारी मात्रै होइन, जिल्ला प्रशासन कार्यालयका सबै कर्मचारीलाई केन्द्रीय सरकारकै मातहत राख्न खोजिएको छ ।जिल्ला प्रशासन कार्यालयबाट हुने सार्वजनिक सेवा प्रवाहसम्बन्धी कामका लागि सरकारले आवश्यकताअनुसार इलाका प्रशासन कार्यालय स्थापना गर्नसक्ने व्यवस्थालाई निरन्तरता दिन खोजिएको छ । गाउँपालिका वा नगरपालिका स्तरमा रहने इलाका प्रशासन कार्यालयमार्फत संघीय सरकारको प्रशासनिक पकड तल्लो निकायसम्म रहनेछ । सार्वजनिक शान्तिसुरक्षा, सार्वजनिक सम्पत्तिको सुरक्षा, हूलदंगा नियन्त्रण, गोली चलाउने आदेश दिन सक्ने, कफ्र्यु लगाउन सक्ने, दंगाग्रस्त क्षेत्र घोषित गर्न सक्नेजस्ता दर्जनौं अधिकार प्रजिअसँग सुरक्षित राखिएको छ । जिल्लामा शान्तिसुरक्षा कायम गर्ने कामका लागि सुरक्षा निकायका जिल्लास्थित इकाइले प्रजिअको प्रत्यक्ष नियन्त्रण र निर्देशनमा रही काम गर्नुपर्नेछ । जिल्लास्थित सुरक्षा निकायमा प्रदेश प्रहरीको कार्यालय पनि पर्छ । प्रस्तावित विधेयकमा शान्तिसुरक्षा र प्रशासनिक कामबाहेक नागरिकता, राहदानी, राष्ट्रिय परिचयपत्र वितरण, विकास कार्यमा सहजीकरण, अन्तर्राष्ट्रिय सीमासम्बन्धी समकक्षी बैठक, सीमाको नियमित निरीक्षण तथा अनुगमन, सार्वजनिक सेवा प्रवाहको निरीक्षण तथा अनुगमन, सार्वजनिक सेवा प्रवाह, सामाजिक पीरमर्काहरू तथा सार्वजनिक असुविधाका विषयमा गुनासो तथा उजुरी सुनुवाइ गर्ने अधिकार प्रजिअलाई तोकिएको छ । प्रमुख जिल्ला अधिकारीले गर्ने कुनै कामका लागि प्रदेशको आन्तरिक मामिला तथा कानुन मन्त्रालयसँग निर्देशन लिनुपर्ने प्रावधान विधेयकमा पारिएको छैन । जिल्लामा शान्तिसुरक्षा कायम गर्ने सम्बन्धमा गरेको कामको जानकारी गृह मन्त्रालय र प्रदेश आन्तरिक मामिला तथा कानुन मन्त्रालयलाई प्रजिअले तुरुन्तै दिनुपर्ने व्यवस्था गरिएको छ । गृह मन्त्रालयबाट प्राप्त निर्देशनको पालना गर्नु प्रजिअको कर्तव्य हुने विधेयकको भाषाले प्रदेश सरकारलाई शान्तिसुरक्षा कायम गर्ने सवालमा निरीह बनाएको छ । द्वन्द्व बढ्छ : मन्त्री केसीप्रदेश ५ का आन्तरिक मामिला तथा कानुनमन्त्री कुलबहादुर केसीले केन्द्र सरकारमातहत रहने गरी प्रजिअलाई प्रशस्तै अधिकार दिएर ल्याउन खोजिएको कानुनले केन्द्र र प्रदेशबीच द्वन्द्व बढाउने बताउँछन् । प्रस्तावित मस्यौदा ऐन बनेर आए त्यसले विवादैविवाद जन्माउँछ, प्रदेश सरकार पनि जिल्लाजिल्लामा आफ्नो प्रशासनिक संरचना तयार पार्न बाध्य हुनेछन्, उनले भने, प्रत्येक जिल्लामा हुने दुईवटा प्रशासनिक संरचनाले सधैंभरिका लागि विवादको बीजारोपण हुन सक्छ ।उनले केन्द्रीय सरकारले आफ्नै कर्मचारीलाई प्रजिअ बनाएर पठाए पनि त्यसलाई प्रदेश सरकारप्रति उत्तरदायी बनाउने गरी कानुन बनाउनुपर्ने बताए । प्रदेशभित्र रहेका जिल्लाको संख्याअनुसार प्रजिअको जनशक्ति केन्द्र सरकारले मुख्यमन्त्री कार्यालयमा पठाउने तथा प्रदेशभित्र तिनको पदस्थापना, सरुवालगायत अधिकार प्रदेश सरकारसँग हुनुपर्ने गरी विधेयक बनाउनुपर्ने उनले सुझाए । प्रशासनको सानोसानो अधिकार र युनिटभित्र पकड राख्न खोज्नु र खेल्न चाहनु भनेको पुरानै शासन व्यवस्थालाई निरन्तरता दिन खोज्नु हो, उनले भने, प्रमुख जिल्ला अधिकारीलाई प्रदेश सरकारप्रति उत्तरदायी बनाइएन भने संकट आउँछ । सरकारले संघीयता तथा संविधानको मर्मअनुसार विधेयकमा आवश्यक परिमार्जन गर्नुपर्छ ।"
वाइडबडी अनियमितता,"(काठमाडौं)नेपाल वायुसेवा निगमको वाइडबडी विमान खरिद प्रक्रियामा जोडिएका सचिव प्रेम राईलाई जोगाउने खेल सुरु भएको छ । संघीय संसद्को सार्वजनिक लेखा समितिको शुक्रबारको बैठकमा प्रधानमन्त्री केपी ओलीनिकट सांसदहरूले निगमका तत्कालीन सञ्चालक समिति अध्यक्ष एवं हालका गृहसचिव राई निर्दोष रहेको भन्दै प्रतिवेदनमा उनको नाम हटाउन सुझाव दिएका छन् । सांसदको विरोधपछि प्रतिवेदन संशोधन गरी राईको नाम हटाउने तयारी भएको छ । निगम, कर्मचारी सञ्चय कोष तथा अख्तियार स्रोतबाट प्राप्त कागजात अध्ययन गर्दा विमान खरिद प्रक्रियामा राईसमेत सहभागी रहेको विवरण देखिन्छ । नागरिक उड्डयन मन्त्रालयको सचिवको हैसियतले राई २०७२ माघ १८ देखि २०७३ भदौ २७ सम्म निगमको सञ्चालक समिति अध्यक्ष थिए । २०७३ वैशाख २ गते राईको संयोजकत्वमा बसेको सञ्चालक समिति बैठकले विमान खरिदका लागि कार्य अघि बढाउने र उपसमिति गठन गर्ने निर्णय गरेको थियो । निगमका महाप्रबन्धक सुगतरत्न कंसाकारले हस्ताक्षर गरेको एक पत्राचारमा आफ्नै संयोजकत्वमा गठित उपसमितिले एक हजार घण्टासम्म चलिसकेको पुरानो विमान खरिद खरिद गर्न सकिने निर्णयसहित सिफारिस गरिएको थियो । कंसाकारले लेखा समितिलाई समेत यही विवरणसँग मेल खाने गरी जवाफ लेखेका छन्, निगमको विनियमावली २०६५ विनियम २६५ को उपविनियम २ अनुसार एक हजार घण्टासम्म चलिसकेको विमान खरिदका लागि प्रक्रिया सुरु गरेको व्यहोरा अनुरोध छ । निगमको आर्थिक विनियमावलीको विनियम २३६ मा विमान खरिदको कार्यविधि उल्लेख छ । त्यसको उपविनियम १ मा नयाँ विमान खरिद र २ मा पुरानो विमान खरिद प्रक्रियाका सर्त खुलाइएका छन् । नयाँ किन्दा सोझै उत्पादक कम्पनीसँग किन्नुपर्ने व्यवस्था छ । तर, निगमको तत्कालीन सञ्चालक समितिले उपविनियम २ अनुसार पुरानो विमान खरिद प्रक्रिया अघि बढाएको कंसाकारले लेखा समितिमा पठाएको जवाफमा उल्लेख छ । उनले जवाफकै क्रममा आफ्नो संयोजकत्वमा २०७२ माघ १० गते गठित अध्ययन उपसमितिको प्रतिवेदन र बोलपत्रको मस्यौदालाई आधार मानी विश्लेषण गरेर अध्ययन प्रक्रिया अघि बढाउनु नै २०७३ वैशाख २ गते सूर्यप्रसाद आचार्य संयोजकत्वको उपसमितिको मुख्य जिम्मेवारी रहेको बताए । कंसाकारले यसबारे कान्तिपुरलाई संक्षिप्त प्रतिक्रिया दिँदै आफ्नो संयोजकत्वको टोलीले २०७२ चैत २४ गते प्रतिवेदन तयार पारेको बताए । उनले भने, त्यही प्रतिवेदनमा हामीले १ हजार घण्टासम्म चलिसकेको पुरानो विमान खरिद गर्ने भनेर प्रस्ताव पेस गरेका छौं । त्यसमा अन्य विस्तृत योजना पनि समावेश छन् । कंसाकारको जवाफलाई आधार मान्दा उनकै नेतृत्वमा गठित टोलीले एक हजार घण्टासम्म चलिसकेको विमान खरिद प्रक्रिया अघि बढाउन सिफारिस गरेको थियो । सोही प्रतिवेदनमा आधारित भएर राईले आचार्यको संयोजकत्वमा ४ सदस्यीय वाइडबडी विमान खरिद उपसमिति गठन गरेका थिए । पुरानो विमान खरिद गर्नुपर्ने भनी दिइएको प्रतिवेदन स्वीकार गर्ने अनि त्यही प्रतिवेदनलाई आधार मानेर उपसमिति गठन गर्ने सञ्चालक समितिका संयोजक राईको कुनै भूमिकै थिएन भनेर व्याख्या गर्नु गलत हुन्छ, निगम स्रोतले भन्यो, एक हजार घण्टासम्म चलिसकेको विमान खरिद गर्ने भनी निर्णय गरिएकाले सञ्चालक समितिले नयाँ विमान खरिद गर्न चाहेको थिएन भन्ने स्पष्टै देखिन्छ ।लेखा समिति सदस्य राजन केसी संयोजकत्वको उपसमितिले सञ्चालक समितिका पूर्वअध्यक्षहरू राई, शंकर अधिकारी र हालका सचिव कृष्णप्रसाद देवकोटा तथा महाप्रबन्धक कंसाकारलाई दोषी ठहर्याई तत्काल निलम्बन गरी हदैसम्मको दण्ड सजाय गर्न कानुनी कारबाही अघि बढाउन नेपाल सरकार र अख्तियारलाई निर्देशन दिन सिफारिस गरेको थियो । हाल गृहसचिव रहेका राई प्रधानमन्त्री केपी ओलीका नजिकका विश्वासपात्र मानिन्छन् । भावी मुख्य सचिवका साथै अख्तियारको रिक्त आयुक्तमा समेत उनको नाम चर्चामा छ । लेखा समिति बैठकमा सत्तारूढ सांसदले आपत्ति जनाएपछि उपसमिति संयोजक केसीले अनियमिततामा राईलाई पनि जोड्नुको कारणबारे व्याख्या गरेका थिए । उनका अनुसार कंसाकार संयोजकत्वको समितिले एक हजार घण्टासम्म चलिसकेको विमान खरिद गर्ने भनेर प्रतिवेदन दिएपछि त्यसमै आधारित भएर अघि बढ्दा बोर्ड अध्यक्ष राईको भूमिकामा प्रश्न गरेको हो । सरकार जमानत बस्ने भनेपछि प्रक्रिया अघि बढेको छ । जमानत ऐनअनुसार पुरानो विमान खरिद गर्न पाइँदैन, संयोजक केसीले भने, सञ्चालक समिति पुरानो विमान खरिद प्रक्रियामा अघि बढेको देखिएकाले त्यसको नेतृत्व गर्ने राईलाई कारबाही सिफारिस गर्नुपरेको हो ।सचिव राईले भने आफ्नो नेतृत्वमा एकपटक मात्रै सञ्चालक समिति बैठक बसेको र कुनै विवादास्पद निर्णय नगरेको प्रतिक्रिया दिए । महाप्रवन्धक कंसाकारको टोलीले प्रतिवेदन दिएको थियो । त्यो प्रतिवेदन हेरेर थप योजना अघि बढाउनुहोस् भनेर अर्को टोली बनाउदा कसरी अनियमितता हुन्छ ? उनले भने, उपसमितीलाई यो निर्णय गर भनेर बाध्यकारी निर्देशन दिइएको छैन । विकल्पहरू देउ भनिएको छ । सुझाव पेश गर्न अध्ययन समिती गठन गर्दैमा अनियमितता देख्यो, उपसमितीको निर्णयले अचम्म लागेको छ ।शुक्रबारको बैठकमा अधिकांश सांसदले पर्यटनमन्त्री रवीन्द्र अधिकारीका साथै गृहसचिव राईको नाम मुछिएको भन्दै आपत्ति जनाएका थिए । सांसद विशाल भट्टराई, सूर्य पाठक, हृदयेश त्रिपाठीलगायतले राईको नाम प्रतिवेदनबाट हटाउनुपर्ने अडान राखेका थिए । उनीहरूले बैठक सकिएपछि समेत सचिवालयमा पुगेर राई वाइडबडी खरिद प्रकरणमा नमुछिएको भन्दै उनको नाम हटाउन दबाब दिएका थिए । सञ्चय कोषमा समेत निगम मात्रै नभएर कर्मचारी सञ्चय कोषको सञ्चालक समितिको अध्यक्षका हैसियतले समेत सचिव राईले ऋण स्वीकृतिमा हस्ताक्षर गरेका थिए । त्यति बेला कोषले विश्वसनीयताका लागि आवश्यक कागजात र प्रमाण खोजिरहँदा सञ्चालक समितिबाट एकाएक निगमलाई ऋण स्वीकृत गरेको थियो । पर्यटनबाट सरुवा भएर वाणिज्य तथा आपूर्ति मन्त्रालयको सचिव भएका बेला सरकारले राईलाई कोष सञ्चालक समिति बनाएको थियो । २०७४ वैशाख ७ गते मन्त्रिपरिषद् बैठकले निगमका दुईवटा वाइडबडी विमान खरिदका लागि सरकार जमानी बस्ने निर्णय गरेको थियो । त्यसपछि सञ्चय कोष बोर्डले कागजात हेर्दा निगमको खरिद प्रक्रियामा केही गम्भीर आशंका देखियो । निगमले वाइडबडी विमान खरिद गरिरहेको सवालमा सञ्चय कोषले केही गम्भीर आशंकासहित प्रश्न सोधेर तिनको जवाफपछि मात्रै प्रक्रिया अघि बढाउने योजना बनाएको थियो, स्रोतले भन्यो, तर एकाएक राईले नेतृत्व गरेको सञ्चालक समितिले कुनै पनि प्रश्नको चित्तबुझ्दो जवाफ नआई ऋण स्वीकृत गरिदियो । कोषले ऋण सम्झौताको सर्तका रूपमा विमानको बुकिङ सुनिश्चितता गरिएको कागजात पेस हुनुपर्ने सर्त राखेको थियो । त्यो पूरा नगरी पछि कोषले ऋण उपलब्ध गरायो । नागरिक लगानी कोषको स्रोतले भन्यो, सञ्चय कोष र नागरिक लगानी कोषबाट लगेको ऋणबाट यिनीहरूले एयरबसमा विमान खरिदका लागि बुकिङ गरेका छन् । सञ्चय कोषको २०७४ जेठ १७ को सञ्चालक समिति बैठकले चारवटा विषयमा स्पष्टता नदेखिएको भन्दै निगमलाई पत्र पठाउने निर्णय गरेको थियो । सञ्चय कोष बोर्डले सुरुमा हाईफ्लाई ट्रान्सपोर्ट एरोजका नाममा रकम पठाएपछि किन पछि एस्क्रो एजेन्ट खडा गरेर भुक्तानी गरेको भनी प्रश्न गरेको थियो । उसले हाईफ्लाई एक्ससँगको सम्झौता शंकास्पद भन्दै त्यसको वैधता पुष्टि गर्न निगमलाई आग्रह गरेको थियो । उसले एयरबस र हाईफ्लाईएक्सबीचको खरिदबिक्री सम्झौतालाई सम्बन्धित मुलुकको नोटरी प्रमाणित गरेर पठाउनसमेत भनेको थियो । जवाफमा निगमका महाप्रबन्धक कंसाकारले भोलिपल्टै पत्र लेखे पनि एयरबससँग भएको सम्झौता उपलब्ध गराएनन् । उनले प्राप्त हुनासाथ उपलब्ध गराउने भनी उत्तर दिएका थिए । फेरि एक सातापछि जेठ २५ गते सञ्चालक समितिले निर्णय गरी १३ बुँदे जवाफ लेखेको थियो । निगम व्यवस्थापनले सम्झौताको कागजात पठाए पनि मूल्य विवरण भने लुकाएको स्रोतले बतायो । निगमको खरिद प्रक्रियामा पर्याप्त प्रश्न कायमै भएको अवस्थामा हतारहतार ऋण स्वीकृति दिनु गलत हो । यसले लाखौं सञ्चयकर्ताको बचत जोखिममा पारेको छ, सञ्चय कोष स्रोतले भन्यो । सचिव राईले सञ्चय कोषबाट आफ्नै नेतृत्वमा ऋण योजना स्विकृत भई फाइल अघि बढेको स्विकारे । निगमले मागअनुसार कागजात पेस गरेपछि मात्रै ऋण स्विकृत भएको उनको दाबी छ । खरिद सम्झौताको कागजात पेस भएको थियो त भन्ने प्रश्नमा उनले भने, सरकार नै जमानी बस्ने निर्णय गरेपछि अरू थप कुरा किन चाहियो र ? तैपनि कुनै प्रक्रिया मिचेर काम भएको छैन । जे जे हो, उनीहरू नै जानून् ।"
३ कक्षा पास गरे भत्ता,"(पर्वत)कक्षा ३ सम्म पनि नपढी बालबालिकाले विद्यालय छाड्ने समस्या बढेपछि पर्वतको एक विद्यालयले दिवा खाजा, पोसाक, शैक्षिक सामग्रीबाहेक विद्यार्थीलाई भत्तासमेत वितरण गर्न थालेको छ । कुश्मा नगरपालिका१ पाङको मालढुंगामा सञ्चालित श्रमिक प्राथमिक विद्यालयले कक्षा तीन उत्तीर्ण गरी ४ मा भर्ना भएका विद्यार्थीलाई भत्ता दिन थालेको हो । प्रधानाध्यापक तेजेन्द्रप्रसाद आचार्यको पहलमा गत वर्षदेखि प्रतिविद्यार्थी वार्षिक ३६ हजार ४ सय रुपैयाँ भत्ता दिन थालिएको हो । यस वर्ष ५ विद्यार्थीले भत्ता पाइरहेका छन् । कक्षा ३ पास गरेका आक्रोश माझी, सीता माझी, निर्मा माझी, कृष्ण माझी र अञ्जना माझीले गत असोजमा पहिलो किस्ताबापत १८ हजार ६ सयका दरले भत्ता बुझेका हुन् । भत्ता पाउन थालेयता बालबालिका विद्यालयमा नियमित छन् । छोराछोरी घरमै बसेर फाइदा हुन्छ, अभिभावक पवित्रा माझीले भनिन्, पढ्न गएपछि बिहानबेलुका उनकै सुसार गर्नुपर्यो । भत्ता पाएपछि भने नियमित विद्यालय पठाएको उनले बताइन् । कोरियाको एक विद्यालयका बालबालिकाले संकलन गरेको रकम वर्षमा २ किस्तामा आउने गरेको शिक्षिका गोलकुमारी श्रेष्ठले बताइन् । विद्यार्थीलाई भत्ता दिने व्यवस्था भने काठमाडौंका सन्दीप चापागाईंले मिलाएका हुन् । ३ पास गरेपछि बस चढेर बाग्लुङ जानुपर्ने । बस भाडा नभएर धेरैले पढाइ छोडे, आचार्यले भने, भाडा तिर्ने पैसा भए छाक टार्ने परिवार छन् । उनीहरूलाई पढाइको महत्त्व छैन । धेरै बालबालिकाले पढाइ बीचैमा छाडेपछि बस भाडा र चाडबाड खर्चसमेत पुग्ने गरी भत्ता दिने व्यवस्था मिलाइएको उनले बताए । मालढुंगामा बसोबास गर्ने करिब सय परिवारका बालबालिकालाई लक्षित गरी २०६२ सालमा खुलेको विद्यालयमा कक्षा ३ भन्दा माथि पढाइ हुँदैन । ३ कक्षा पास गरेपछि माथिल्लो कक्षा पढ्न बाग्लुङ या पाङ पुग्नुपर्छ । पाङ पुग्न करिब एक घण्टाको उकालो चढ्नुपर्छ । साना बालबालिका एक घण्टाको उकालो चढेर पाङ पुग्न सक्दैनन् । बाग्लुङसम्म पुग्न पोखराबाग्लुङ राजमार्गमा सवारीसाधनको सुविधा त छ तर, बस चढ्ने खर्च अभाव भएपछि बालबालिकाका लागि यस्तो सुविधा मिलाइएको विद्यालय व्यवस्थापन समितिका अध्यक्ष मैना गुरुङले बताइन् । कालीगण्डकी किनारमा रहेको मालढुंगामा १ सय ११ सुकुम्बासी परिवारको बस्ती छ । सबै परिवारले कालीगण्डकीमा गिट्टी कुटेर तथा बालुवा निकालेर जीविकोपार्जन गर्दै आइरहेका छन् । श्रमिक परिवारका बालबालिकालाई पठनपाठन गराउन नेपाल ट्रेड युनियन महासंघ (जिफन्ट) ले २०६२ सालमा विद्यालय निर्माण गरिदिएको थियो । तर भवन भने साँघुरो छ । भवन विस्तार गर्ने जमिन विद्यालयसँग छैन । भवनमा पनि २०६५ सालयता पहिरो खस्ने समस्या थपिएपछि वर्षातका बेला विद्यार्थीले ढुक्कले पढ्न सक्दैनन् । कक्षा ३ सम्म सञ्चालित विद्यालयमा ३२ विद्यार्थी छन् ।"
"१ वर्ष पुग्न लाग्यो, भ्रष्टाचार रोकिएन","काठमाडौं (कास) उपप्रधानमन्त्री उपेन्द्र यादव अध्यक्ष रहेको संघीय समाजवादी फोरमले केपी ओलीको नेतृत्वको सरकार वर्ष दिन पुग्न लागे पनि अराजकता, कमिसनतन्त्र र भ्रष्टाचार नियन्त्रण हुन नसकेको जनाएको छ । यादवसहितका फोरम नेताले शनिबार प्रधानमन्त्रीलाई बुझाएको ध्यानाकर्षण पत्रमा भनिएको छ, मुलुकमा बढ्दो अराजकता, ढिलासुस्ती, कमिसनतन्त्र, भ्रष्टाचार र अनियमितता नियन्त्रण गरी जनतालाई सामाजिक न्याय र सुशासनको प्रत्याभूति गराउन ध्यानाकर्षण गराउँदछौं । फोरमले संसद्को चालु अधिवेशनमा नै पारित गर्ने गरी संविधान संशोधन प्रक्रिया अघि बढाउन प्रधानमन्त्रीलाई आग्रह गरेको छ । आफ्नो पार्टीसित भएको सहमतिअनुसार संविधान संशोधन प्रक्रिया अघि नबढाएकामा चिन्तासमेत व्यक्त गरेको छ ।"
आगजनी आशंकामा वडासचिव पक्राउ,"कालीकोट (कास) खाडागाउँमा पुस ८ गतेको आगलागीमा संलग्न रहेको आशंकामा प्रहरीले पलाता गाउँपालिका १ का वडासचिव विष्णुकान्त प्याकुरेललाई पक्राउ गरेको छ । वडाध्यक्षसहित ४ जनामाथि अनुसन्धान भइरहेको छ । शिक्षक नवीन न्यौपानेको घरबाट फैलिएको आगोले ३२ घर जलेको थियो । गाउँमा पानी ट्यांकी उद्घाटनपछि मदिराको सुरमा चुरोटको ठुटो फ्याँक्दा आगलागी भएको डीएसपी विनोद शर्माले बताए । वडासचिव प्याकुरेल, वडाध्यक्ष मानबहादुर भण्डारी, वडाकै एक कर्मचारी र २ शिक्षकसहित ५ जना रातिसम्म मदिरा सेवन गरेर बसेको र खरको छानोमा चुरोटको ठुटो फ्याँकेको प्रहरीको दाबी छ । आगलागीमा संलग्न भई राहत वितरणमा समेत अस्वाभाविक गतिविधि गरेकाले प्याकुरेललाई शनिबार साँझ पक्राउ गरिएको डीएसपी शर्माले बताए । प्याकुरेलले गाउँमा बाँड्न ल्याइएको सामाजिक सुरक्षा भत्ताको ४ लाख रुपैयाँ जलेको प्रचार गरेका थिए । स्थानीय जनप्रतिनिधि र कर्मचारीको दबाबमा फर्जी क्षतिको सूचना दिने थिर्पु प्रहरी चौकीका हवल्दार यज्ञबहादुर खड्कालाई पनि निलम्बन प्रक्रिया अघि बढाइएको शर्माले बताए ।"
दिल्ली दूतावासमा करोडौं खर्चेर प्रिफेब भवन,"(नयाँदिल्ली)भारतको नयाँदिल्लीस्थित नेपाली दूतावासले आफैंले चर्चेको जग्गामा कंक्रिट भवन बनाउन अनुमति नपाएपछि करोडौं रकम खर्चेर प्रिफेब भवन बनाएको छ ।बारखम्बा रोडमा रहेको दूतावास परिसरमुनिबाट चार वर्षयता दिल्ली मेट्रो सञ्चालन भइरहेको छ । यो क्षेत्र भारत सरकारको विशेष क्षेत्र (लुटेन्स बंग्लो जोन) भएकाले आवासीय कंक्रिट भवन बनाउन अनुमति मिल्न सकेन, दूतावासका एक उच्च अधिकारीले कान्तिपुरसँग भने, त्यसैले नक्सापास अनुमति नचाहिने प्रकारका चारवटा ब्लक प्रिफेब संरचनामा बनाएका हौं ।अप्रिलमा निर्माण सम्पन्न भएर हाल कूटनीतिक कर्मचारीको बसोबास सुरु भइसकेको ४ वटा ब्लक बनाउँदा झन्डै ५ करोड रुपैयाँ खर्च भएको दूताावासले जनाएको छ । चारमध्ये २ ब्लक सिंगल रूपमा र एउटा डबल रूपमा निर्माण भएको छ । प्रिफेब भवन बसोबास, सुरक्षा आदिका हिसाबमा उपयोगी नरहेको भन्दै यो निर्माणमा गरिएको अधिक खर्चबारे महालेखा परीक्षकको कार्यालय र अख्तियार दुरुपयोग अनुसन्धान आयोगले चासो राखेको एक अधिकारीले बताएका छन् । मैले नयाँदिल्ली महानगर काउन्सिल र विदेश मन्त्रालयका प्रोटोकल अधिकारीसँग हाम्रो कूटनीतिक नियोगभित्रको संरचना निर्माणबारे कुराकानी गरेको थिएँ, दिल्ली नियोगका चार्ज डे अफेयर्स भरतकुमार रेग्मीले भने, तर यी अधिकारीले पनि बारखम्बा विशेष क्षेत्रको एलबीजेड प्रावधानबारे अवगत गराएका थिए । रेग्मीका अनुसार प्रिफेब संरचना भए पनि यसमा स्टिलफ्रेम उपयोग भएको र ब्लक निर्माणकर्ताले ४० वर्षको आयु रहने बताएको जानकारी दिए । दिल्लीस्थित चोप्रा अल्मुनियमले निर्माण ठेक्का पाएको प्रिफेब निर्माणको यो निर्णयपूर्व दूतावासको स्तरोन्नति गर्ने र व्यवस्थित संरचना तयार गर्ने भनेर विशेष गुरुयोजना तय भएको थियो । तीन वर्षअघि तत्कालीन राजदूत दीपकुमार उपाध्यायका पालामा आएको गुरुयोजनासमेत दूतावास बसेको विशेष क्षेत्रको संवेदनशीलताका कारण कार्यान्वयनमा आउन सकेको थिएन ।महँगो भाडा तिरेर दूतावासबाहिर आवासीय सुविधामा बसिरहेका नेपाल प्रहरी, राष्ट्रिय अनुसन्धान र नेपाली सेनासहितका कूटनीतिक कर्मचारीलाई दूतावासभित्रको आफ्नै आवासमा ल्याउन प्रिफेब भवन बनाउने निर्णय दूतावासले गरेको थियो । अझै पनि प्रहरी, सेनाका कर्मचारी मासिक झन्डै १ लाख रुपैयाँ भाडा तिरेर बाहिरै बसिरहेका छन् । अहिले प्रहरीतर्फ एसएसपी प्रकाश अधिकारी, अनुसन्धानका एसएसपी इन्द्रसिंह लामा र सेनाका जर्नेल ईश्वरकान्त मैनाली दूतावासबाहिरको भाडा आवासमा बस्छन् । दिल्ली मेट्रो सेवामा चार वर्षअघि मात्रै विस्तार गरिएको जनपथमण्डीहाउस मार्गमा दूतावासको परिसर (एनेक्स भवन) मुनिबाट मेट्रो कुद्ने गर्छ । जमिन सतहबाट २० मिटरमुनि कुद्ने भए पनि यसले दूतावासका केही कर्मचारी, चालक र सहयोगीका निवास थर्कने स्थिति यथावत् छ । कूटनीतिक कार्यालय रहेको क्षेत्रमा मेट्रो चल्ने भएपछि परराष्ट्र मन्त्रालयले तत्कालीन सहसचिव धनञ्जय झाको नेतृत्वमा अध्ययन टोली दिल्ली पठाएको थियो । टोलीले कूटनीतिक परिसर हुँदै मेट्रो चलाउन नमिल्ने प्रतिवेदन दिए पनि दिल्ली महानगर काउन्सिलले बारखम्बामन्डीहाउस क्षेत्रमा ४ वर्षयता मेट्रो चलाइरहेकै छ ।कूटनीतिक सम्बन्धसम्बन्धी अन्तर्राष्ट्रिय प्रावधानको भिएना अभिसन्धि (१९६१) मा कूटनीतिक अग्राधिकार तोकेर सम्बद्ध नियोगमुलुकको अनुमतिबिना कुनै प्रकारको प्रभावपूर्ण गतिविधि गर्न नपाइने प्रावधान छ । चार्ज डे अफेयर्स रेग्मीले दूतावासभित्र रहेका अन्य जीर्ण भवन भत्काउँदै नयाँ प्रिफेब बनाइने अथवा भवन सबलीकरण गरेर भए पनि नियोगबाहिर बसेका कूटनीतिक कर्मचारीलाई भित्रै ल्याउने योजना रहेको सुनाए ।"
फलफूल जोगाउन प्रधानमन्त्रीको सर्कुलर,"काठमाडौं (कास) एक नेपाली एक फलफूल बिरुवा रोपण अभियान अन्तर्गत रोपिएका बिरुवा हुर्काउन प्रधानमन्त्री तथा मन्त्रिपरिषद् कार्यालयले सरकारी निकायलाई सर्कुलर गरेको छ । प्रधानमन्त्री केपी ओलीले वातावरण दिवसका दिन सुरु गरेको उक्त अभियानक्रममा मुलुकभर भदौ मसान्तसम्म फलफूल र अन्य प्रजातिका २८ लाख ९० हजार ९ सय १९ बिरुवा रोपिएका छन् । ७७ वटै जिल्ला प्रशासन कार्यालय र जिल्ला समन्वय समिति, ७ सय ५३ वटै स्थानीय तह, सुरक्षा निकाय र वित्तीय संस्था तथा सार्वजनिक संस्थानहरूलाई बजेट व्यवस्थापन गरी स्याहारसुसार गर्न प्रधानमन्त्री कार्यालयले ध्यानाकर्षण गराएको हो । तीन वर्षभित्र तीन करोड फलफूल बिरुवा रोपेर संरक्षण र संवद्र्धन गर्दै नेपाललाई फलफूलमा आत्मनिर्भर बनाउने सरकारी घोषणा छ । अभियानअन्तर्गत भदौ मसान्तसम्म रोपिएका बिरुवामध्ये सबभन्दा बढी ५ लाख ४ हजार ४ सय ९४ वटा कागतीका छन् । त्यसपछि अलैंची ४ लाख ६९ हजार १ सय ५०, आँप २ लाख ५९ हजार ३ सय ६५, सुन्तलामुन्तला ३ लाख ३९ हजार र लिची ८८ हजार ६ सय ३४ रोपिएको प्रधानमन्त्री कार्यालयले तयार पारेको प्रतिवेदनमा छ । यीबाहेक केरा, स्याउ, अम्बा, अनार, कटहर, ओखर, किबी, लप्सी, अमिलो, अंगुरसहित २८ प्रजातिका फलफूल रोपिएका छन् । सात प्रदेशमध्ये सबभन्दा बढी गण्डकीले ८ लाख ३० हजार २ सय १४ बिरुवा रोपेको छ । लमजुङमा मात्र ३ लाख ८१ हजार ८ सय ६७ फलफूलका र घाँसे रूख प्रजातिका २८ हजार ८६ गरी ४ लाख ९ हजार ९ सय ५३ वटा बिरुवा रोपिएका थिए । सबभन्दा कम प्रदेश २ ले ६५ हजार ७ सय ७३ फलफूलका बिरुवा रोपेको प्रतिवेदनमा उल्लेख छ । गण्डकीकै पर्वत र कास्कीले बढी बिरुवा रोपेका छन् । प्रदेश १ को उदयपुर र प्रदेश ५ को रोल्पा पनि बढी बिरुवा रोप्ने ५ जिल्लाभित्र पर्छन् । प्रधानमन्त्री कार्यालयले धेरै बिरुवा रोप्ने ५ जिल्लालाई प्रशंसापत्रबाट सम्मान गर्न लागेको छ । मुस्ताङ, बैतडी, सल्यान, मनाङ र तेह्रथुमले थोरै बिरुवा रोपेका छन् । नेपाली सेनाले ४१ हजार ७ सय ८१, नेपाल प्रहरीले ३४ हजार १ सय ३, सशस्त्र प्रहरीले २४ हजार ७ सय ३७ र बैंक तथा वित्तीय संस्था र सार्वजनिक संस्थानले २५ हजार ४ सय बिरुवा रोपेका छन् । प्रधानमन्त्री कार्यालयका प्रवक्ता विनोद कुँवरले सरकारी नर्सरीमा कम्तीमा ४० प्रतिशत फलफूलका बिरुवा उत्पादन गर्न वन तथा वातावरण मन्त्रालयलाई अनुरोध गरिएको बताए । प्रधानमन्त्री कार्यालयले पूर्वपश्चिम राजमार्ग, उत्तर दक्षिण कोरिडोर, मध्यपहाडी लोकमार्ग, काठमाडौं चक्रपथ र कोरिडोरमा प्रत्येक ५ मिटरमा एक फल र एक फूल रोप्ने अभियान चलाउन भौतिक पूर्वाधार मन्त्रालयलाई अनुरोध गरेको छ ।"
डाँडाकाँडा नाङ्गै,"(कालीकोटबाट तुलाराम पाण्डे, सल्यानबाट विप्लब महर्जन र मुगुबाट राजबहादुर शाही)"
घट्न थाल्यो उत्पादन,"वैकल्पिक खेतीसप्तकोसी किनारमा धानखेती वा फलफूल तरकारी खेती हुनुपर्ने हो । नदी आसपास क्षेत्रमा सिँचाइ सुविधा नहुँदा यस्तो अवस्था छैन । आकाशे पानीको भरमा खेती किसानी गर्ने बराहक्षेत्रको राजाबास, प्रकाशपुर र चक्रघट्टीका किसान अचेल तरुल खेतीमा लागेका छन् । उक्त क्षेत्र सानो भए पनि मुलुकमै सबैभन्दा बढी तरुल उत्पादन गर्ने पकेट एरिया का रूपमा चिनिन थालेको छ ।माघे संक्रान्ति आउनु तीन साताअघिदेखि काठमाडौं, पोखरा, वीरगन्ज, जनकपुर, बुटवल, धरान, इटहरीलगायत स्थानका व्यापारीले बैना गरिसकेका छन् । तरुल खेतीको सुरुआत गर्ने राजाबासका भक्त सापकोटाले भने, सिँचाइ सुविधा नभएकाले पाँच वर्षअघि रातो हात्तीपाइले तरुल रोपें । निकै उत्पादन भयो ।धरान, इटहरीका बजारमा लगेर बिक्री गरियो । हुन्छ कि क्या हो भनेर अलिअलि गर्दै सात कट्ठा जमिनमा खेती गर्न थालेको, यो वर्ष त करिब तीन लाख रुपैयाँको उत्पादन भएको छ । उनीजस्तै तरुल खेती गर्नेहरू गाउँमा दर्जनौं छन् । उनीहरूले वार्षिक २ करोड रुपैयाँको तरुल उत्पादन गरेर अन्यत्र निकासी गर्ने गरेका छन् । तरुल उत्पादन बढे पनि उपभोक्ताको मागअनुसार आपूर्ति गर्न नसकेको सापकोटाले बताए । उनका अनुसार पहिलपहिले एकदुई बोट रोप्ने किसानले अहिले व्यावसायिक खेती गरिरहेका छन् ।किसानले तरुल मात्रै होइन, तरुलको लहरा र जरामा फल्ने साना बीउसमेत बेचेर कमाइ गर्न थालेका छन् । गाउँमा प्रतिकेजी एक सय रुपैयाँले बीउ बिक्री हुने गरेको छ । करिब तीन सय घरले तरुल खेती गरिरहेका छन् । आकाशे पानीको भरमा धान, मकै, कोदो, जौ, गहुँ खेती गर्दा २५ हजार रुपैयाँको पनि उत्पादन नहुने ठाउँमा तरुल खेतीले किसानलाई उकासेको उनले बताए ।उनका अनुसार यहाँबाट अघिल्लो वर्ष पुस अन्तिम साता १० ट्रक तरुल काठमाडौं निकासी भएको थियो । यस पटक ३० ट्रक तरुल पठाउन लागिएको छ । उनले भने, अरु अन्नबालीजस्तो धेरै स्याहार गर्न नपर्ने, मनग्गे कमाइ पनि हुने । अधिकांशले तरुल खेती गरेर वार्षिक दुईअढाई लाखसम्म कमाउने गरेका छन् । राजाबासका तरुल कृषक धनप्रसाद लिम्बू, प्रकाशपुरका भीम कार्की र प्रकाशपुर मंगलबारेका रोशन कटवालका अनुसार व्यापारीले प्रतिकेजी ५० रुपैयाँका दरले बारीमै आएर लैजाने गरेका छन् ।"
महासमितिको प्रस्ताव परिमार्जन गरिने,"काठमाडौं (कास) महासमिति बैठकका सुझाव समेटेर पार्टी विधान, राजनीतिक र आर्थिक प्रस्ताव परिमार्जन गर्न कांग्रेसले माघ १० गतेलाई केन्द्रीय कार्यसमिति बैठक डाकेको छ । मंसिर २९ देखि पुस ८ सम्म राजधानीमा चलेको महासमिति बैठकमा सहभागीले दर्जनौं सुझाव राखेका थिए । शीर्ष नेताहरू पदाधिकारीे संख्या र निर्वाचन पद्धतिमा अल्झेका कारण बैठकले सहभागीका सुझाव समेटेर परिमार्जनसहित पारित गर्न सकेको थिएन । केन्द्रीय कार्यसमितिबाट परिमार्जन हुने गरी महासमितिले विधान र प्रस्तावहरू पारित गरेको थियो । विधानका सामान्य विषय, राजनीतिक र आर्थिक प्रस्तावमा केही सुझाव थप्नुपर्ने भएको छ, कांग्रेस सहमहामन्त्री प्रकाशरण महतले भने, तिनलाई अन्तिम रूप दिने र पार्टी सदस्यता वितरण अभियान थाल्नेबारे छलफल गर्न बैठक बोलाइएको हो । उनका अनुसार छिट्टै पार्टीे सदस्यता वितरण अभियान र प्रशिक्षणलाई देशव्यापी बनाउने तयारी छ । विधानमा केन्द्रीय कार्यसमिति पदाधिकारी र सदस्यहरू स्वत: महाधिवेशन प्रतिनिधि हुने प्रावधान नहटाउने संकेत सभापति शेरबहादुर देउवाले दिएका छन् । महासमितिको समापनमा भने देउवा र वरिष्ठ नेता रामचन्द्र पौडेलले यो प्रावधान हटाउने प्रतिबद्धता जनाएका थिए । त्यसअघि जिल्ला सभापतिहरूको अगुवाइमा बहुमत महासमिति सदस्यले स्वत: महाधिवेशन प्रतिनिधि र क्षेत्रीय प्रतिनिधि हुने प्रावधान हटाउन माग गरेका थिए । उनीहरूले आफ्ना माग पूरा नभएसम्म विधानसहितका प्रस्ताव पारित गर्न नदिने भन्दै अवरोध गरेपछि देउवा र पौडेलले सामूहिक रूपमा केन्द्रीय कार्यसमितिबाट परिमार्जन हुने प्रतिबद्धता जनाएका हुन् ।"
बम्जन आश्रममा उत्खनन,"(सिन्धुपाल्चोक)प्रहरीले रामबहादुर बम्जनको बाँडेगाउँस्थित आश्रम क्षेत्र उत्खनन गर्दा नुनको प्याकेटका नौवटा खोल फेला पारेको छ । केन्द्रीय अनुसन्धान ब्युरो (सीआईबी) र जिल्ला प्रहरी कार्यालयको संयुक्त टोलीले आश्रमबाट करिब ३ सय मिटर पर ती खोल बरामद गरेको हो । प्रहरीका अनुसार कोइलाको अवशेष पनि भेटिएको छ । फोरेन्सिक विज्ञ टोलीले नुन शव गलाउन प्रयोग गरिएको हुन सक्ने जनाएको छ । गलाइएको पक्का भए पनि मानवीय अवशेष फेला परेको छैन, एक अधिकारीले भने । जिल्ला प्रहरीका नायब उपरीक्षक विमलराज कर्णेलले शव अन्यत्र लगेर जलाइएको अनुमान गरिएको बताए । २०२२ पाकेट नुन हालिएजस्तो माटो फुस्रो देखिएको छ, अरू अवशेष फेला परेको छैन, उनले भने, बरामद सामग्री परीक्षणका लागि लगिएको छ, त्यसबाट केही तथ्य खुल्ने अपेक्षा छ । आश्रमको ८० रोपनी क्षेत्रभन्दा ३ सय मिटर बाहिर नुनका खोल फेला परेपछि प्रहरीले अनुसन्धान त्यसैमा केन्द्रित गरेको थियो । सञ्चलालको हत्यापछि पुराना अनुयायी भागेको र त्यही मौकामा प्रमाण नष्ट गर्ने उद्देश्यले शव जलाइएको हुन सक्ने प्रहरी स्रोतले जनाएको छ । नुनका पाकेट पनि बीच भागबाट हतारहतारमा च्यातिएजस्ता छन् । मकवानपुर, पदमपोखरीका सञ्चलाल वाइबा र अन्य तीन आनीलाई बम्जनले बेपत्ता बनाएको भन्दै आफन्तले उजुरी दिएका छन् । साता अघिदेखि नै बम्जन आश्रमलाई निगरानीमा राख्दै आएको जिल्ला प्रहरीले सञ्चलालका छोरा महेन्द्रको उजुरीका आधारमा शुक्रबारदेखि अनुसन्धान अघि बढाएको हो । बाराको हलखोरियामा बस्दै आएका बम्जन २०७१ असोजमा पहिलोपटक बाँडेगाउँ आएका थिए । आफूलाई लिटिल बुद्ध का रूपमा प्रचार गर्दै आएका उनलाई सुरुमा स्थानीयले सघाएका थिए । उक्त आश्रम बम्जनकै सक्रियतामा गठित बोधि संघका केवल लामा, मणिक लामा, कमानसिंह लामालगायतले चलाउँदै आएका छन् । बम्जन सिन्धुपाल्चोक आउँदा उनीहरूले नै सुरक्षा र खानपान व्यवस्थापन गर्ने गरेका छन् । आश्रममा ८ वटा टहरा बनाइएका छन् । १४ जना अनुयायी बस्छन् । पुराना अनुयायी पलायन भइसके, एक स्थानीयले भने ।"
फेरि साक्षरता कक्षा,"काठमाडौं (कास) सरकारले पुन: साक्षरता कक्षा सुरु गर्ने भएको छ । यसका लागि मन्त्रिपरिषद्ले साक्षर नेपाल वर्ष २०७६ को अवधारणा स्वीकृत गरेको छ । सरकारका प्रवक्ता एवं सञ्चार तथा सूचना प्रविधिमन्त्री गोकुलप्रसाद बाँस्कोटाले सबै सर्वसाधारणलाई कम्तीमा हस्ताक्षर गर्न सक्ने बनाउन प्राथमिकता दिइएको जनाए । लेखपढ गर्न नसक्नेहरूका लागि साक्षरता कक्षा र नवसाक्षरहरूका लागि निरन्तर शिक्षा कार्यक्रम सुरु गर्ने शिक्षा मन्त्रालयले पेस गरेको अवधारणापत्रमा उल्लेख छ ।स्थानीय तहहरूलाई पनि साक्षर घोषणा गर्ने सरकारी लक्ष्य छ । यसअघि २०६५ देखि राष्ट्रिय साक्षरता अभियान चलाइएको थियो । मन्त्रालयको तथ्यांकअनुसार अझै ३० जिल्लाका करिब ३ लाख बासिन्दा साधारण लेखपढसम्म जान्दैनन् । १५ देखि ६० वर्ष उमेरसमूहका सबै नागरिकलाई लेखपढ गर्न सक्ने बनाउन २०७६ लाई साक्षर नेपाल वर्षका रूपमा मनाउन लागिएको शिक्षा तथा मानव स्रोत विकास केन्द्रका निर्देशक गेहनाथ गौतमले जानकारी दिए । साक्षर घोषणा हुन बाँकी जिल्लामा पुन: कक्षा चलाउँछौं, उनले भने, नवसाक्षरहरूका लागि निरन्तर शिक्षाको कक्षा चलाउने अवधारणा बनाएका छौं । साक्षर स्थानीय तहजिल्ला घोषणा भएको ठाउँमा निरन्तर शिक्षाको कक्षा चलाउने योजना अघि सारिएको हो ।केन्द्रका अनुसार २०७४ चैतसम्म ४७ जिल्ला साक्षर घोषणा भइसकेका छन् । बाँकी १२ जिल्ला तत्कालै घोषणा गर्न सकिने अवस्थामा छन् । १८ जिल्लामा थप कार्यक्रमको आवश्यकता देखिन्छ । २०७८ सालमा हुने राष्ट्रिय जनगणनादेखि निरक्षरको गणना नहुने गरी साक्षर वर्ष मनाउन लागिएको गौतमले बताए । सरकारले २०७१ असारदेखि साक्षर जिल्ला घोषणाको थालनी गरेको थियो । यसका लागि ७ अर्बभन्दा बढी रकम खर्च भइसकेको छ । अभियान सञ्चालन गरे पनि अपेक्षित उपलब्धि हासिल हुन नसकेको जानकारहरू बताउँछन् । साक्षरता दर सरकारी तथ्यांकजस्तो नरहेको र साक्षर भएकाहरूले पनि लेखपढ भुल्दै गएको उनीहरूको दाबी छ । परीक्षण गरेर भन्दा पनि रिपोर्टका आधारमा साक्षर जिल्ला घोषणा भएकाले सरकारी तथ्यांकलाई विश्वास गर्न नसकिने शिक्षाविद् विद्यानाथ कोइरालाले बताए । केन्द्रले प्रदेश ४ का सबै जिल्ला साक्षर भइसकेको र प्रदेश २ का कुनै जिल्ला साक्षर घोषणा हुन नसकेको जनाएको छ ।अवधारणापत्रमा साक्षर घोषणा हुन बाँकी ३० जिल्लालाई ४ समूहमा विभाजन गरिएको छ । धनुषा, रौतहट, सर्लाही, सिराहा, सप्तरी, बारा, पर्सा, सोलुखुम्बु, हुम्ला र डोल्पाका सर्वसाधारणलाई साक्षर बनाउन सघन खालको कक्षा सञ्चालन गर्नुपर्ने गौतमले बताए । यी जिल्लाको साक्षरता दर कमजोर छ । मुगु, जुम्ला, कालिकोट, अछाम ,बझाङ, बाजुरा, महोत्तरी र कञ्चनपुरमा पुन: साक्षरता कक्षा चलाउन आवश्यक रहेको औंल्याइएको छ । काभ्रे, संखुवासभा, उदयपुर, मोरङ, डडेलधुरा र बैतडी साक्षर घोषणा हुन बाँकी रहेको र कैलाली, डोटी, बाँके, काठमाडौं, कपिलवस्तु, ताप्लेजुङले घोषणा गर्ने प्रतिबद्धता जनाएको केन्द्रले उल्लेख गरेको छ ।"
उत्तरगया जोगाउन हस्ताक्षर संकलन,"रसुवा (कास) क्षति हुँदै गएको ऐतिहासिक उत्तरगयाधाम बचाउनका लागि हस्ताक्षर संकलन गरिएको छ ।उत्तरगया बचाउ संघर्ष समितिले रसुवा र नुवाकोटको सीमा बेत्रावतीमा रहेको उत्तरगयाधाम बचाउनका लागि शनिबार हस्ताक्षर संकलन गरेको हो । उत्तरगया धाममा शनिबार श्राद्ध गर्न आएका भक्तजनले हस्ताक्षर गरेका छन् । संकलन गरेको हस्ताक्षर नेपाल सरकारलाई बुझाइनेछ । उत्तरगयाधामको अस्तित्व मेटिने गरी त्रिशूली गंगा जलविद्युत् आयोजना निर्माण हुन लागेकाले उत्तरगयाधाम बचाउनका लागि हस्ताक्षर संकलन गरिएको बेत्रावतीका स्थानीय ओमप्रकाश घिमिरेले बताए । सत्ययुगमा देवता र दानवले समुद्र मन्थन गर्दा निस्केको कालकुट विषले संसार भष्म पार्न लागेपछि भगवान् महादेवले कालकुट विष पिएर त्यसको डाहा मार्न यही ठाउँमा बेतको लौरोले खोस्री बेत्रगंगा (तप्त नदी) उत्पन्न गराएको जनविश्वास छ । सोही नदीको पानीले शीतलता पाई उत्तरापन्थ गोसाइँकुण्ड गएको धार्मिक किम्वदन्ती छ, घिमिरेले भने । पर्फेक्ट इनर्जी डेभलपमेन्ट प्रालिले १९४१ मेगावाटको मध्यत्रिशूली गंगा जलविद्युत् आयोजनाको निर्माण गर्न लागेको हो । विद्युत् आयोजान निर्माण क्षेत्र नुवाकोट जिल्ला विदुर नगरपालिका ७ तुप्चे र रसुवा जिल्ला उतरगया गाउँपालिका ५ बेत्रावतीको सिमानामा पर्दछ । उत्तरगया क्षेत्रमा पौषे आंैसी, एकादशी, तीज, रामनवमी, बालाचतुर्दशी लगायत विभिन्न समयमा मेला लाग्ने गर्दछ । जलविद्युत् आयोजना निर्माण गर्दा ऐतिहासिक धार्मिक तीर्थस्थल उत्तरगया धाममा पानीको वहाब घटन गई हजारौं मानिसको सामूहिक मरनघाट नै प्रभावित हुने स्थानीय मुक्तिनाथ भट्टराईले बताए । स्कन्ध पुराणको हिमवत् खण्डमा उल्लेख भएअनुसार उत्तरगया क्षेत्रमा त्रिशूली नदी र देवी गंगा नदी बगेकाले उक्त पवित्र ठाउँलाई बेत्रगंगा भनेर मानिएको छ । विकास निर्माण गर्दा ऐतिहासिक महत्त्व बोकेको उत्तरगयाधामको अस्तित्व मेटिने अवस्था आएमा उक्त कार्य अगाडि बढाउन नदिने प्रतिनिधिसभाका सदस्य मोहन आचार्यले बताए । विकास गर्दा ऐतिहासिक तथा धार्मिक महत्त्व बोकेको तीर्थस्थलको क्षति गर्न नहुने संविधानसभाका पूर्वसदस्य जनार्दन ढकालले बताए । धार्मिक हिसाबले महत्त्व राखेको उत्तरगया धामको पहिचान मेट्न हामी दिँदैनौं, उत्तरगया गाउँपालिकाका अध्यक्ष उपेन्द्र लम्सालले बताए । गाउँसभाबाट नै हामीले यो क्षेत्रमा विद्युत् निर्माण गर्न नदिने भनेर निर्णय गरिसकेका छौँ, उनले भने ।"
गोरुको ठाउँमा मिनिटिलर,"(हेटौंडा)मकवानपुरको उत्तरी क्षेत्रमा भूकम्पले घरगोठ मात्र भत्काएन खेतबारीमा जोत्ने गोरुहरू पनि विस्थापित गरायो । आजकाल खेतबारीमा मिनिटिलरले जोतिरहेका छन् । भूकम्पले घर गोठ भत्काउने क्रममा गोरुसहित कैयौं चौपायाहरू मरे । जिउँदा रहेकाहरूलाई पाल्ने ठाउँको अभावले गर्दा गोरुहरू बिक्री गरिदिए । केही भूकम्पपीडितले गाई जंगलमा लगेर छाडिदिए र केहीले बिक्री गरे । जिल्लाको उत्तरी क्षेत्रमा पर्ने थाहा नगरपालिकाका अधिकांश वडामा खेतबारी जोत्नका लागि गोरु छैन । गोरु भए पनि जोत्ने हली छैन । कृषिमा आधारित उक्त क्षेत्रका बासिन्दाहरूलाई तरकारी लगायत खाद्यबाली उत्पादन गर्नका लागि प्रधानमन्त्री कृषि आधुनिकीकरण परियोजना इकाई तरकारी जोन पालुङले २१ वटा मिनिटिलर वितरण गरेको छ । ८५ हजार रुपैयाँ पर्ने उक्त मिनिटिलरमा ५० प्रतिशत अर्थात् ४२ हजार ५ सय रुपैयाँ परियोजनाले अनुदान उपलब्ध गराएको छ । कृषिलाई यान्त्रीकरण गर्नका लागि कृषकहरूलाई अनुदानमा मिनिटिलर उपलब्ध गराएको परियोजना इकाईका प्रमुख सुजन अमगाईंले भने, यस क्षेत्रमा मिनिटिलरबिना खेती सम्भव छैन । थाहा नगरपालिकाका अधिकांश वडामा खेत जोत्ने गोरु र हलीे दुवैको अभाव छ । दिनभर एक हल गोरु जोतेको ज्याला १५ सयदेखि २ हजारसम्म तिर्नुपर्छ, परियोजना व्यवस्थापन समितिका अध्यक्ष एवं स्थानीय कृषक सुदर्शन विष्टले भने, पैसा दिएर पनि खेत जोत्न पालो कुर्नुपर्छ ।भूकम्प जानुअघि यस क्षेत्रका अधिकांश कृषकहरूको घरमा एक हल गोरु हुन्थ्यो । अहिले वडामा पनि एक हल गोरु पाउन मुस्किल छ । २०५० सालको बाढीपहिरोले यस क्षेत्रमा पानीघट्ट विस्थापित गरायो, थाहा नपाका रामप्रसाद ढकालले भने, २०७२ सालको भूकम्पले गोरु विस्थापित गरायो, गाउँबाट यति छिट्टै गोरु विस्थापित हुने थिएन होला अनुदानमा मिनिटिलर पाउन थालेपछि ठयाक्कै विस्थापित भयो ।खेतबारी जोत्न अनुदानमा टिलर पाएपछि कृषकहरू हर्षित भएका छन् । परियोजनाले कृषक समूह र संस्थागतलाई टिलर उपलब्ध गराएको छ । परियोजना अघिल्लो आवमा ३५ वटा मिनिटिलर अनुदानमा उपलब्ध गराएको थियो । मिनिटिलरले प्रतिघण्टा साढे एक रोपनी खेतबारी जोत्छ । प्रतिघण्टा एक लिटर डिजेल खपत हुन्छ । १२ वटा वडामा विभाजित थाहा नपाका अधिकांश कृषकले व्यावसायिक रूपमा तरकारी खेती गर्दै आएका छन् । परियोजनाले उक्त क्षेत्रको माटोमा अम्लीयपन देखा परेकाले त्यसलाई नियन्त्रण गर्न कृषि चुन नि:शुल्क रूपमा वितरण गरेको छ । उक्त क्षेत्रको माटोमा अम्लीयपन धेरै भएकाले तरकारी बालीमा गाँठेरोग देखा पर्दै आएको छ ।"
नियम मिचेर कलेजमा भर्ना आह्वान,"(चितवन) कृषि तथा वन विज्ञान विश्वविद्यालयले दिएको सम्बन्धन मन्त्रिपरिषद्ले खारेज गरेको विषय अदालतबाट किनारा नलाग्दै निजी कलेजले विद्यार्थी भर्नाको सूचना निकालेका छन् । विश्वविद्यालयका अधिकारीहरूले निजी कलेजको आह्वान गलत भएको बताए । सम्बन्धनको विरोध गर्दै आएका आन्दोलनकारीहरूले अदालतलाई प्रभावित गर्न निजी कलेजहरूले यो काम गरेको आरोप लगाएका छन् ।विश्वविद्यालयले दिएको सम्बन्धन खारेज गर्ने निर्णयविरुद्ध सर्वोच्च अदालतमा परेको रिट निवेदनमा सुनवाइ गर्न पुस २६ गते पेसी तय भएको छ । विश्वविद्यालयबाट सम्बन्धन पाउने निर्णय भएका कृषिका सातमध्ये ६ वटा कलेजले सूचना निकालेर भर्नाका लागि आवेदन मागेका छन् । वनको सम्बन्धन पाएको एक मात्र कलेज सिद्धान्त क्याम्पस प्रालिले पनि आइतबारभित्र आवेदन दिन भनेको छ । सम्बन्धन मन्त्रिपरिषदले खारेज गरेपछि अदालतमा परेको रिट निवेदनमा अन्तिम निर्णय आएको छैन । हामीले सुरु गरेको भर्ना प्रक्रियामा पनि निजी कलेजलाई समावेश गरेका छैनौं । यस्तो बेलामा निजी कलेजहरूले हतार गरेर भर्नाको सूचना निकाले, कृषि तथा वन विज्ञान विश्वविद्यालयका उपकुलपति ईश्वरीप्रसाद ढकालले भने । विश्वविद्यालयले प्रवेश परीक्षा लिए पनि निजी कलेजले यसैका आधारमा भर्ना गर्न नपाउने उनले बताए ।विश्व विद्यालयको कार्यकारी परिषदले गएको असार २० गते कृषिका आठ र वनका एउटा निजी कलेजलाई सम्बन्धन दिने निर्णय गरेको थियो । निर्णय सार्वजनिक भएलगत्तै विश्वविद्यालयका सबै विद्यार्थी संगठन र प्राध्यापक संगठनले आन्दोलन सुरु गरेका थिए । आन्दोलनकै बीचमा साउन १४ गते मन्त्रिपरिषद् बैठकले सम्बन्धनको निर्णय खारेज गरेको थियो, जसका विरुद्ध निजी कलेज सञ्चालकहरूले अदालतमा रिट हाले ।सर्वोच्च अदालतले अन्तरकालीन आदेश दिँदै मन्त्रिपरिषद्को निर्णय कार्यान्वयन नगर्न भनेको थियो । जसको अन्तिम निर्णय आएको छैन । विश्वविद्यालयले कात्तिक २० मा निजी कलेजहरूलाई पनि समावेश गरेर भर्ना प्रक्रिया सुरु गर्ने निर्णय गरेको थियो । यो सूचनापछि पनि आन्दोलन सुरु भयो । त्यसपछि मंसिर ११ गते विश्वविद्यालयले निजी कलेजलाई भर्ना प्रक्रियामा सामेल नगराउने भन्दै सूचना निकालेको थियो ।निजी कलेजका सञ्चालकहरूले विश्वविद्यालयको उक्त सूचना खारेज गर्न अन्तरिम आदेश हुनुपर्ने माग गर्दै रिट निवेदन दिएका थिए । अदालतले पुस ८ मा निजी कलेजका सञ्चालकहरूको मागबमोजिम नै अन्तरिम आदेश जारी गरेको थियो । विश्वविद्यालयले पुस ७ गते वन र पुस १४ गते कृषिको प्रवेश परीक्षा लिएको थियो । निजी कलेजहरूले सोही प्रवेश परीक्षा उत्तीर्ण विद्यार्थीले आवेदन दिन सक्ने भन्दै सूचना निकालेका हुन् ।"
कुमारीको मूर्ति पुन:स्थापना गर : सर्वाेच्च,"(काठमाडौं)सर्वाेच्च अदालतले वसन्तपुरमा बन्दै गरेको एक व्यावसायिक भवनलाई कुमारीको मूर्ति यथास्थानमा पुन:स्थापना गर्न आदेश दिएको छ । हनुमानढोका दरबार क्षेत्रमा भवन बनाउँदै गरेको महर्जन बिजनेस एसोसियट्सलाई साविककै ठाउँमा कुमारी मूर्ति पुन:स्थापना गर्न आदेश दिएको हो । न्यायाधीशद्वय तेजबहादुर केसी र पुरुषोत्तम भण्डारीको संयुक्त इजलासले शुक्रबार यस्तो आदेश दिएको हो । भवन निर्माण गर्दा वरिपरिको सम्पदामा क्षति पुगेको उल्लेख गर्दै सार्वजनिक सरोकारको रिट दर्ता गरिएको थियो । भवन निर्माणका क्रममा कुमारी मन्दिरमा पनि क्षति पुर्याइएकाले त्यसलाई पुन:स्थापना गर्न माग गरिएको थियो । पहिला सार्वजनिक रूपमा पूजा गरिने कुमारी र गणेशको मन्दिर किल्टल होटलमुनि पाइएको थियो । घर भत्काउने क्रममा मन्दिर पुर्न लागेपछि सर्वसाधारणले मूर्तिबारे चासो राख्दा कुमारी र गणेशको मूर्ति घरभित्र पारेको पत्ता लागेको थियो । सो स्थानमा रहेको साविक कुमारी निराकार मूर्ति एवम् प्रतिमासमेत पुरातत्त्व विभाग, काठमाडौं महानगरपालिका, र प्रत्यर्थी महर्जन बिजनेस एसोसियट्सबीच भएको त्रिपक्षीय सम्झौताबमोजिम उपयुक्त स्थानमा पुन:स्थापना गर्ने गरी परमादेशको आदेश जारी हुने ठहर्छ, आदेशमा छ ।स्थानीयवासीले पुरातत्त्व विभागमा २०७३ असार ८ मा उजुरी दिएका थिए । स्थानीयवासीको मागअनुसार विभागले हनुमानढोका दरबार हेरचाह अड्डालाई खोजी गर्न पुरातत्त्व विभागले अध्ययन गरेर रायसहित प्रतिवेदन पेस गर्न असार १५ मा निर्देशन दिएको थियो । अड्डाले खोजी गरेर प्रतिवेदन तयार पार्न संरक्षण अधिकृत नारायण कार्कीलाई खटायो । कार्कीसहितको टोलीले खोजी गर्दा कुमारी मन्दिर निजी प्रयोजनमा प्रयोग गरिएको पाइएको थियो । मन्दिरमा पहिला जस्ताको छानो थियो । बूढापाकाका अनुसार त्यहाँ पूजा गर्न सर्वसाधारणको घुइँचो लाग्थ्यो । दरबार हेरचाह अड्डाका संरक्षण अधिकृत कार्कीले तयार पारेको प्रतिवेदनअनुसार कुमारी मन्दिरवरिपरि ठूला बोरिङ बनाइएका छन् । पहिला जस्ताको छानोले मूर्ति ढाकिएको थियो । अहिले त्यसलाई हटाएर ढलान गरिएको छ । वरिपरि टायल ओछ्याइएको छ । कुमारीको दर्शन गर्न जाने बाटो बन्द गरी पसल कबल राखेको देखिन्छ । बाटोमा रितु जेम्स एन्ड ज्वेलरीको पसल राखिएको छ । दर्शन गर्न जाँदा गार्डसँग अनुमति लिएर सटर खोलेर जानुपर्ने अवस्था छ, अड्डाले पेस गरेको प्रतिवेदनमा छ । घरधनी महर्जन भने यो आफ्नो निजी देवता भएको दाबी गर्दै आएका थिए । नेवार समुदायमा कुमारीको ठूलो महत्त्व हुन्छ । ठाउँठाउँमा गणेश कुमार र कुमारीको मूर्ति राखिएका हुन्छन् । ती मूर्तिलाई खुला आकाश छाड्नुपर्छ भन्ने मान्यता छ । अहिले पनि कतिपय घरभित्र कुमारीका मूर्ति हुन्छन् । वरिष्ठ अधिवक्ता प्रकाशमणि शर्मा, सम्पदा बचाउ अभियान संघर्ष समितिका संयोजक गणपतिलाल श्रेष्ठलगायतले काठमाडौं महानगरपालिका, मन्त्रिपरिषद्, पुरातत्त्व विभाग, काठमाडौं महानगरपालिका, उपत्यका विकास प्राधिकरण, हनुमानढोका दरबार हेरचाह अड्डा, संस्कृति, पर्यटन तथा नागरिक उड्ययन मन्त्रालयलगायत निकायलाई विपक्षी बनाउँदै गत वैशाखमा सर्वाेच्च अदालतमा सार्वजनिक सरोकारको रिट दायर गरेका थिए । रञ्जना हल (अहिले रञ्जना कम्प्लेक्स) भित्रै कुमारीको प्रतिमा छ । त्यहाँ कुमारीको पूजा हुन्छ सधैं, रिट निवेदक श्रेष्ठ भन्छन्, त्यति श्रद्धा हुन्छ कुमारीको नेवारी समुदायमा ।कुन बेला जग्गा अतिक्रमणमा पर्यो भन्ने यकिन छैन । यस्ता मिचिएका संरचना थुप्रै छन् राजधानीमा । पुरातत्त्व विभागका पूर्वमहानिर्देशक विष्णु कार्कीका अनुसार यो ठाउँ पहिला दरबारको स्वामित्वमा थियो । राणाकालमा जुद्धशमसेरले दरबारको नामा भएको जग्गा टुक्राए । १९९० सालको भुइँचालोले हनुमानढोका दरबार खुम्चिएको कार्की बताउँछन् । जुद्धशमशेरले दरबारको जग्गा टुक्राएर आफ्नो सालिक राखे । जुद्ध सडक बनाए । युरोपियन शैलीका तीनवटा घर बनाए, कार्की भन्छन्, मल्लकालीन कुमारीको थान, पोखरी, बगैंचा सबै नापी गराइदिए । अनि त्यो व्यक्तिको नाममा दर्ता भयो ।कार्कीका अनुसार त्यसयता भएका नापीको बेलामा सार्वजनिक जग्गा मिचेर आफ्नो नाममा दर्ता गर्ने क्रम बढ्यो । त्यही बेलामा जग्गा आफ्नो नाममा गराए । आफ्नो नाममा जग्गा दर्ता गराउँदा सार्वजनिक ठाउँमा रहेको कुमारी पनि जग्गाधनीले आफ्नो बनाए, उनी भन्छन्, अनि कुमारी मन्दिर घरभित्र पर्ने गरी संरचना बने ।काठमाडौं महानगरपालिकाको वडा नं २४ को कित्ता नम्बर ९४२ को क्षेत्रफल ६२७९८ मा बनिरहेको क्रिस्टल भवनको नामले चिनिने उक्त भवन २०७२ सालको भुइँचालोले भत्काएको थियो । त्यसपछि उक्त घर महर्जन बिजनेस एसोसियट्स प्रालिले खरिद गरेको थियो । उक्त घर जग्गा खरिद गरेलगत्तै एसोसियट्सले घर भत्काई नयाँ भवन बनाउने प्रक्रिया सुरु गरेको थियो । उनले घर बनाउने क्रममा पुरातत्त्व विभागको स्वीकृति लिंदा मापदण्डअनुसारै बनाउँछु भनेर कागजसमेत गरेका थिए । तर, बनाउने क्रममा प्राचीन स्मारक ऐनविपरीत बनाएको जिल्ला प्रशासन कार्यालयले गठन गरेको अध्ययन समितिले समेत प्रतिवेदन दिएको थियो । तर, उक्त प्रतिवेदनमा दिइएका सुझावसमेत कार्यान्वयन नगरेको र सरकारी निकायले रोक्का गर्न पत्रचार गरेको तर रोक्न भने नसकेको भन्दै उनीहरूलाई विपक्षि बनाइएको रिट निवेदकमध्येका सञ्जय अधिकारीले बताए । यो भवन मापदण्डविपरीत हो भनेर सरकारी निकायले प्रतिवेदन दिइसकेका थिए । पुरातत्त्व विभाग, काठमाडौं महानगरपालिका, काठमाडौं उपत्यका नगर विकास प्राधिकरणलगायत निकायले अनुसन्धान गरेर प्रतिवेदन दिएका थिए । जिल्ला प्रशासन कार्यालय काठमाडौंमा ५ वटा निकायबीच बसेको संयुक्त बैठकले अध्ययन गरेर मापदण्डमा ल्याउन अध्ययनका लागि प्राविधिक टोली खटाएको थियो । तत्कालीन प्रमुख जिल्ला अधिकारी केदारनाथ शर्मा, पुरातत्त्व विभागका महानिर्देशक भेषनारयण दाहाल, उपत्यका विकास प्राधिकरणका आयुक्त भाइकाजी तिवारी, काठमाडौं महानगरपालिकाका तत्कालीन कार्यकारी प्रमुख धनीराम शर्मा पौडेल र महानगरीय प्रहरी परिसरका प्रमुख सहभागी बैठकले ५ दिनभित्र स्थलगत अध्ययन गरेर प्रतिवेदन पेस गर्ने र त्यही प्रतिवेदनका आधारमा कारबाही अघि बढाउने निर्णय गरेको थियो ।सरोकारवाला निकाय पुरातत्त्व विभाग, काठमाडौं महानगरपालिका, उपत्यका विकास प्राधिकरणका प्राविधिक अध्ययनका लागि खटिएका थिए । टोलीले प्रमुख जिल्ला अधिकारीलाई मापदण्ड मिचेको ठहर गर्दै प्रतिवेदन बुझाएको थियो । काठमाडौं महानगरपालिकाका इन्जिनियर हिक्मतसिंह कठायत, काठमाडौं उपत्यका विकास प्राधिकरणका इन्जिनियर रवि शर्मा र पुरातत्त्व विभागका इन्जिनियर शोभा महर्जनले बुझाएको प्रतिवेदनमा स्वीकृत नक्सामा उल्लेख भएको भन्दा विपरीत बेसमेन्ट तयार गरेको उल्लेख छ ।"
सडकमै पार्किङ,"सर्भिस ट्रयाकमै पार्किङ सूर्यविनायकतीनकुने सडकखण्डको सर्भिस ट्रयाक पार्किङस्थलका रूपमा परिणत भएको छ । अरनिको राजमार्गअन्तर्गत पर्ने सूर्यविनायकतीनकुने ६ लेन खण्डअन्तर्गतको ९ दशमलव १ किमि सडकको दायाँबायाँको करिब १८ किलोमिटर सर्भिस ट्रयाक मुख्यमुख्य चोकमा दुरुपयोग भइरहेको हो । सर्भिस ट्रयाकलाई स्थानीयबासी तथा व्यापारीहरूले पार्किङ र व्यापार गर्ने थलो बनाएका छन् । प्रमुख जिल्ला अधिकारीको संयोजकत्वमा जनप्रतिनिधि, स्थानीय, सुरक्षा निकायलगायतको पलहमा दुई महिनादेखि अरनिको राजमार्ग सफाइ तथा सडकसर्भिस ट्रयाक व्यवस्थित गर्ने कार्य भइरहेको छ तर सर्भिस ट्रयाकमा मौका हेरेर ठूलासाना गाडीहरू पार्किङ गर्ने, सडकमै सामान झार्ने, जथाभावी टयाक्सी पार्किङ गर्ने, तरकारी र फलफूल, चनाचटपटे, कपडाको व्यापार गर्ने क्रम घटेको छैन । व्यापारीले सडकमै व्यवसाय थालेका छन्, सूर्यविनायककी सर्मिला भनिन्, मुख्य सडकको दायाँबायाँको सर्भिस ट्रयाक पार्किङ र व्यापारिक थलो बनेको छ । सूर्यविनायक, पाण्डुबजार, चुनदेवी, सल्लाघारी, सिर्जनानगर, थिमि, गठ्ठाघर, कौशलटार, लोकन्थलीलगायत चोकहरूको खुला पसल हटे पनि पार्किङ समस्या उही छ । स्थानीय तहहरूले विकल्प दिन सकेको छैन ।"
भक्तपुर सफाइमा सांसददेखि विद्यार्थी,"भक्तपुर (रासस) बिहान ७ बजेको चिसो । हनुमन्ते नदी र अरनिको राजमार्गमा फ्याँकिएका फोहोर तुसारोले सेताम्मे देखिन्थे । हुस्सुले ढोकेको वायुमण्डल र चिसोको पर्वाह नगरी सांसद, नगरप्रमुखलगायतका जनप्रतिनिधिदेखि स्कुलका विद्यार्थीसम्म सयौंको संख्यामा फोहोर टिप्न व्यस्त देखिन्थे । प्रतिनिधिसभा सांसद एवं पूर्वउद्योगमन्त्री महेश बस्नेतको परिकल्पना र योजनाअनुरूप भक्तपुरलाई सफा र सुन्दर बनाउन सुरु भएको हनुमन्ते नदी सफाइ अभियानको ४५औं हप्तामा छ । अरनिको राजमार्ग सफाइ अभियानको तेस्रो चरणको चौथो दिन सांसददेखि विद्यार्थीसम्मले हातमा सेता पञ्जा लगाएर फोहोर टिपेको देखेपछि अचेल फोहोर गर्ने पनि हच्किन थालेका छन् ।सूर्यविनायक नगरपालिका र मध्यपुर थिमि नगरपालिका क्षेत्रमा देशकै नमुनाको रूपमा सञ्चालन भइरहेको सफाइ अभियानमा स्वत:स्फूर्त रूपमा अभियन्ताको सहभागिताले पछिल्लो समयमा हनुमन्ते नदीसँगै अरनिको राजमार्ग सफा देखिन थालेको हो ।शनिबार सूर्यविनायक नगरपालिकाअन्तर्गत राधेराधेदेखि साँगा भञ्ज्याङसम्म सातवटा चोकबाट एकैसाथ सफाइ अभियान सुरु गर्दा राजमार्ग क्षेत्रमा सफाइ अभियन्ताको जोस र ऊर्जाले चिसोलाई छिचोलेको देखिन्थ्यो । राधेराधेमा सफाइ अभियानका प्रमुख सल्लाहकारसमेत रहेका पूर्वउद्योगमन्त्री बस्नेतसँगै प्रदेश नं ३ की सांसद प्रतिमा श्रेष्ठ, नेपाल सरकारका वातावरण विभागका महाप्रबन्धक झलकराम अधिकारी, सूर्यविनायक नगरपालिकाका प्रमुख वासुदेव थापा, जिल्ला समन्वय समितिका उपप्रमुख सरिता कुँवर, सूर्यविनायक नगरपालिकाका उपप्रमुख जुना बस्नेत, मध्यपुर नगरपालिकाका उपप्रमुख अञ्जनादेवी मधिकर्मी, नेपाल प्रहरी नेपाली सेना, सशस्त्र प्रहरी, नगर प्रहरी, वडाअध्यक्षहरू, स्कुल तथा कलेजका शिक्षकशिक्षिका एवं विद्यार्थी, विभिन्न संघ संस्थाका प्रतिनिधि एवं अभियन्ता गरी सयौंको संख्यामा रहेका सहभागिताले बिहान १० बजेसम्म सफाइ अभियानमा जुटेका थिए ।अभियानमा सांसद बस्नेतले अरनिको राजमार्गलाई सफा, सुन्दर, हरियाली सुरक्षित, उज्यालो र जाममुक्त भक्तपुर बनाउने लक्ष्यका साथ सुरु भएको राजमार्ग सफाइ अभियान र हनुमन्ते सफाइ अभियान सफल हुँदै गएको बताए । उनले भक्तपुर नगरपालिका र चाँगुनारायण नगरपालिकालाई पनि नियमित सरसफाइ गर्न आग्रह गर्दै सिङ्गो भक्तपुरलाई पूर्ण सफा बनाउन चारैवटा नगरपालिका सक्रिय हुनुपर्नेमा जोड दिए । सफाइ अभियानका संयोजक एवं सूर्यविनायक नगरपालिकाका प्रमुख वासुदेव थापाले राधेराधे, सल्लाघारी, सूर्यविनायक, जगाते, भातेढिकुर, नलिन्चोक हुँदै काभ्रेको साागासम्म बिहान एकैसाथ सफाइ अभियान सञ्चालन गरेर करिब ११ टन फोहोर संकलन गरेको जानकारी दिए ।"
सर्वेसर्वा न सरकार न संसद्,"सरकार ऐतिहासिक रूपमा बलियो छ भन्ने आधार संसद्मा उसको दुई तिहाइ उपस्थिति हो । संसद्ले सरकारलाई पल्टाउन सक्ने समीकरण छैन, बढीमा सरकारी अनियमितताबारे सरकारी निर्णयका फाइल ओल्टाउनपल्टाउन र छानबिनपछि राय, सुझाव र सल्लाह दिन सक्छ । यति बलियो सरकार पनि संसदीय समितिको छानबिनबाट थुरथुर हुनुपर्ने अवस्था आश्चर्यजनक छ । प्रधानमन्त्रीले संसदीय उपसमिति सर्वेसर्वा हुँदैन भन्ने टिप्पणी गर्दा नगर्दै उनको मन्त्रिपरिषद्ले जाचबुझ आयोग गठन गरेको छ । उपसमितिको प्रतिवेदन बाटामा चुहिएकोमा असन्तुष्ट सरकारले आफ्नै सन्तुष्टिका लागि मात्र आयोगको बाटो लिएको हो वा विमान खरिद प्रक्रियामा आरोपित अनियमिततालाई विषयान्तर गर्न भन्ने प्रश्न उठेको छ । लोकतान्त्रिक प्रणालीमा कोही सर्वेसर्वा हुदैन, सबैका आफ्ना कार्यक्षेत्र र जिम्मेवारी तोकिएका हुन्छन् । सार्वजनिक सम्पत्ति अनियमिततासम्बन्धी विषय उठेपछि प्रतिनिधिसभाको लेखा समिति आफैंले जाचबुझ गर्न वा उपसमिति बनाएर गर्न सक्छ । नेपाल वायुसेवा निगमको वाइडबडी खरिद प्रक्रियाबारे समितिले उपसमिति बनायो । त्यसको प्रतिवेदन समितिमा विचाराधीन छ । उपसमितिकै प्रतिवेदन पनि पारित हुन सक्छ, सामान्य परिवर्तन पनि हुन सक्छ । प्रतिवेदनको सर्वेसर्वा समिति नै हुन्छ ।त्यसमै उतर्सिएर जाचबुझ आयोग गठन गर्न पुग्नुले संसदीय समितिप्रति सरकारको आशंका र अविश्वाससगै असम्मान रहेको देखिन्छ । अनियमितता औंल्याउने उपसमितिको प्रतिवेदन चित्त नबुझे समितिमा थप छलफलका लागि सदस्यहरूलाई प्रोत्साहित गर्न सकिन्छ । समितिको भूमिका र जिम्मेवारीप्रति अनादर जनाउनुले भने सरकारको अविश्वास जनाउने अहंकार देखिन्छ ।जाचबुझ आयोग भ्रष्टाचार जाचबुझ र कानुनी कारबाही गर्ने संयन्त्र होइन, त्यसका लागि संविधानले अख्तियार दुरुपयोग अनुसन्धान आयोगलाई अधिकार सम्पन्न बनाएको छ । ४५ दिने आयोग गठनको औचित्य सरकारले प्रस्ट्याएको छैन । यस्तो आयोग त यसअघि समाज कल्याण परिषद्मा भएको भनिएको अनियमितता छानबिन गर्न पनि गठन गरिएको थियो, जुन अहिले अलपत्र छ । उपसमिति प्रतिवेदनमाथि समितिले आफै अनुसन्धान गर्न, अर्को उपसमिति बनाउन वा यसैलाई फेरि सुझावसहित थप अध्ययन गर भन्न पनि सक्छ । सरकारले यही प्रतिवेदन अमान्य ठान्दै जाचबुझ आयोग गठन गरेपछि भने संसदीय समितिले पनि आफ्नो मर्यादा र अस्तित्वको रक्षा गर्नुपर्ने हुन्छ । उसले यसबारे प्रधानमन्त्रीलाई सोधपुछ गर्न सक्छ, समितिमा बोलाउन सक्छ । समितिको छानबिन चल्दाचल्दै जाचुबझ आयोग गठनको तात्पर्य खुलाउन सोधपुछ गर्न सक्छ । समितिले आआफ्नो कार्यक्षेत्रको सर्वेसर्वा अभ्यास गर्नुपर्ने घडी आएको छ । नभए, सरकार संसद्प्रति जवाफदेही हुनुको साटो संसद् पो सरकारप्रति जबाफदेही हुनुपर्ने वातावरण बन्ने छ । समिति सूक्ष्म संसद् हो । त्यहा सदस्यहरूबीच बहस, अध्ययन, अनुसन्धान हुन्छ । निर्णय सकभर सर्वसम्मत हुन्छ । संसदीय समितिउपसमितिको प्रतिवेदनलाई मान्नु संसद्प्रति जबाफदेही हुनु हो । नमान्नु संसद्को बेवास्ता हो । समितिको प्रतिवेदन स्वीकार नगरी जाचबुझ आयोग गठन गर्दा आरोपित अनियमिततामा सरकारकै संलग्नता थप छानबिनमा पर्न सक्छ । त्यस्तो आयोग कसैले माग गरेको थिएन । कि उसले प्रश्न उठ्नु पहिल्यै, लेखा समितिले छानबिन थाल्नुअघि नै आफ्नो चित्त शुद्धिका लागि बनाएको भए तैबिसेक तात्पर्य देखिन्थ्यो । अनियमितताबारेको अनुसन्धानमा समितिलाई सहयोग गर्नुको साटो अविश्वास जनाउदा उसको संलग्नता सगसगै विषयान्तरको आशंका बढेको छ । अर्कातिर भ्रष्टाचार छानबिनको अख्तियार प्राप्त अख्तियार दुरुपयोग अनुसन्धान आयोगको पनि परीक्षा सुरु भएको छ । संसदीय उपसमितिले दुइटा वाइडबडी विमान खरिदमा चार अर्ब रुपैयाभन्दा बढीको अनियमितता देखाएपछि उसका कान र आखा टाठा भएको हुनुपर्छ । उसले सरकारी जाचबुझ आयोगलाई पर्खिनु पर्दैन न त संसदीय प्रतिवेदन नै कुरिरहनुपर्छ । जाचबुझ आयोग गठन भएकै कारणले अख्तियारलाई आफ्नो संवैधानिक अधिकार क्षेत्रभित्रको भ्रष्टाचारको छानबिन र कामकारबाही गर्न बाधा छैन ।"
बदलिँदो भूराजनीतिक आयाम,"भर्खरै सुनन्दा के दत्तरायको स्म्यास एन्ड ग्य्राब एनेक्सेसन अफ सिक्किम (२०१३) र जीबीएस सिधुको सिक्किम डन अफ डेमोक्रेसी पढिसके । सन् १९८३ मा प्रकाशित स्म्यास एन्ड ग्य्राब पहिले पनि पढेको थिए । २०१३ मा लामो परिचयसहित निस्केको दोस्रो संस्करण पढ्न पाएको थिइन । सिधुको किताब नया हो, गत वर्ष (२०१८) प्रकाशित । मण्डला बुक पोइन्टका माधवलाल महर्जनले सिधुको पुस्तकतर्फ मेरो ध्यान ताने । दत्तराय भारतका स्थापित पत्रकार एवं लेखक हुन् । भारतमा सिक्किम विलयप्रति उनी आलोचनात्मक दृष्टिकोण राख्छन् र सिक्किमको स्वतन्त्र अस्तित्व एवं चोग्याल (राजा) प्रति सहानुभूति । प्रकाशन भएलगत्तै उनको किताबले व्यापक चर्चा पाएको थियो भने भारत सरकारका लागि एउटा झट्का । सिधु भारतको अन्तर्राष्ट्रिय गुप्तचरी संस्था रिसर्च एन्ड एनालिसिस विङ (रअ) अन्तर्गत सिक्किम विलयको योजना कार्यान्वयनको जिम्मेवारी लिएर सन् १९७३७५ मा खटिएका अधिकृत हुन् । यो पुस्तकमा उनले सिक्किम विलयबारे रअको आधिकारिक कथनसहित विश्लेषण गरेका छन् । दुई विपरीत धारमा लेखिएको यो पुस्तकमा घटना प्रस्तुति फरक भए पनि तथ्यहरूले एक अर्काको संपुष्टि गर्छन् । दत्तरायले आफ्नो पुस्तकमा रअको संलग्नतालाई अनुमान र शंकाका आधारमा विश्लेषण गरेका छन् । रअले आफ्नो संलग्नता प्रस्ट भनिसकेको थिएन । सिधुले त्यसको आधिकारिक विवरण दिएका छन् । उनी लेख्छन्, जहासम्म रअको कुरा छ, त्यसमा भ्रम राख्नु जरुरी छैन । विलय सुनियोजित थियो, जुन विभिन्न चरणमा संवैधानिक र राजनीतिक उपायबाट हासिल गर्नु आवश्यक थियो । त्यसका लागि रअले चुनावमा भारत समर्थक उम्मेदवारहरूको विजयलाई निश्चय गर्नु थियो । भयो पनि त्यस्तै । भारतले चाहेको दलले ३२ सदस्यीय सिक्किम विधानसभामा ३१ सिट जित्यो । जनमत संग्रहमा भारतसग विलय गर्नुपर्छ भन्ने प्रस्तावका पक्षमा ९७ प्रतिशतमत खस्यो । चोग्यालको कमान्डमा रहेको सिक्किम गार्डलाई निःशस्त्र गर्नुबाहेक भारतले सेना पनि प्रयोग गर्नुपरेन । विधि लोकतान्त्रिक भनेर मात्र हुदैन, यसका पात्र र खेल पनि उत्तिकै महŒवपूर्ण हुन्छन् ।तत्कालीन पूर्वी पाकिस्तानको विखण्डनबाट स्वतन्त्र र सार्वभौम देशका रूपमा बंगलादेश अस्तित्वमा आएलगत्तै रअका प्रमुख रामेश्वरनाथ काओले सिक्किम विलयको योजना अघि सारेका थिए । यो प्रधानमन्त्री इन्दिरा गान्धीको पनि चाहना थियो । १९७३ देखि १९७५ बीच दुई वर्षको खेलमा रअ सिक्किमलाई भारतमा विलय गर्न सफल भयो । बंगलादेशका हकमा नया स्वतन्त्र देश निर्माण गरियो भने सिक्किमका हकमा आंशिक र सीमित स्वतन्त्रता उपभोग गर्दै आएको एउटा सानो देशको अस्तित्व मेटियो, भारतको अंग भयो । यसको अर्थ हो, रअको भूमिका दुवैतिर लाग्ने कर्दको जस्तो रहेछ ।सिक्किमको हैसियत अलि फरक थियो । यद्यपि उसको पनि भारतसग सन्धिमा आधारित सम्बन्ध थियो । जवाहरलाल नेहरूले अरू राजारजौटा शासित राज्यहरू (प्रिन्सली स्टेट) जस्तै विलयको प्रस्ताव स्वीकार गरेका थिएनन् । नेहरूको यो दृष्टिकोण प्रधानमन्त्रीका रूपमा भन्दा पनि त्यस क्षेत्रको ऐतिहासिकता र भूराजनीतिक संवेदनशीलताले निर्धारण गरेको मान्न सकिन्छ । नेहरूले सिक्किमका शासक चोग्यलासग भावनात्मक सम्बन्धसमेत राखेका थिए । उनको यो दृष्टिकोणले पछिसम्म भारतीय नीति र व्यवहार प्रभावित थियो । चोग्याल पनि क्रमशः सिक्किमलाई भुटानको हैसियतमा पुयाउन चाहन्थे तर इन्दिरा गान्धीको बुझाइ र दृष्टिकोण भिन्न ठहरियो । बंगलादेशको स्वतन्त्रतापछि उनमा दक्षिण एसियाली दिग्विजयको सोच हावी भयो । पहिलो निसानामा सिक्किम पयो । आफैंले संरक्षकत्व र सुरक्षा दिदै आएको सिक्किमलाई दत्तरायले भनेजस्तै निमोठनामठ गरी एकै गासमा समाप्त पारियो ।यहा म यी पुस्तकको समीक्षा गर्न गइरहेको छैन, न सिक्किम विलयको वृतान्त नै । पुस्तक पढ्दै गर्दा सुनन्दा दत्तरायले उल्लेख गरेको यस क्षेत्रको सामाजिक एवं भूराजनीतिक सन्दर्भले मेरो ध्यान तानेको छ । उनी भन्छन्, चीन र भारतको बीचमा लद्दाखदेखि अरूणाचल प्रदेशसम्मको भूभाग संवेदनशील भूराजनीतिक क्षेत्र हो । भारतको देहरादूनदेखि मेघालयसम्म नेपालीको बाक्लो बसोबास छ, जसलाई उनी आर्थिक अवसरको खोजीमा आएका प्रवासी (इकोनोमिक माइग्रान्ट) भन्छन् । सिक्किम विलय हुनु एक सय वर्ष पहिलेसम्म त्यहा एक जना पनि नेपाली थिएनन् । सय वर्षमा उनीहरू कुल जनसंख्याको ७५ प्रतिशत बन्न पुगे । दत्तरायको विश्लेषण छ, परम्परागत लामाबौद्धभन्दा हिन्दु धर्मसंस्कृति अगालेका नेपालीको उपयोग सजिलो छ । यही बुझाइमा ब्रिटिस सरकारले नेपालीको बसाइसराइलाई प्रोत्साहित गरेको थियो । सिक्किम विलयमा यही समुदायको सर्वाधिक उपयोग पनि भयो । देखाउनका लागि चुनाव, जनमत संग्रहजस्तो लोकतान्त्रिक विधिको उपयोग भए पनि त्यसको प्रायोजन, तयारी र नियन्त्रण गुप्तचरी संस्था रअले गरेको थियो ।नेपाल र भुटान यसै क्षेत्रमा पर्छन् । उत्तरमा तिब्बत छ । दायाबाया एसियाका ठूला शक्तिराष्ट्र भारत र चीन छन् । खसआर्य नेपाली, बौद्धलामा समुदायको बसोबास छ । नेपाल र भुटान स्वतन्त्र एवं सार्वभौम मुलुक हुन् । यद्यपि भुटानको सुरक्षा र विदेश नीतिमा भारतको भूमिका हावी छ । सिक्किम विलय भएको चार दशक हुन लागिसक्यो । विलयको मुद्दा इतिहास बनिसकेको छ । भारतीय संघभित्रको एउटा राज्यका रूपमा उसको पहिचान र वर्तमान बनेको छ तर त्यस क्षेत्रको भूगोल, संस्कृति र मानव समाज उही छ । भूराजनीतिक संवेदनशीलता उस्तै छ । त्यसमा जोडिएका वा सरोकार राख्ने मुलुकबीच भूराजनीतिक द्वन्द्व सकिएको छैन । आयामहरू परिवर्तन भएका छन्, विस्तारित पनि भएका छन् । सन् २०१७ मा भारतचीनभुटानको त्रिदेशीय सिमाना, दोक्लममा ७३ दिन लामो भारतीय र चिनिया सेनाको आमनेसामने अझै ताजा छ ।समाज अध्ययनमा भूगोल एउटा स्थिर तत्व मानिन्छ । यद्यपि यसको आफ्नै प्राकृतिक गति हुन्छ । राजनीतिले यसको स्वाभाविक विस्तार र स्वरूपलाई आफ्नो इच्छा र स्वार्थअनुकूल सीमाबद्ध गर्न खोज्छ, अनेक अर्थ लाग्ने रेखा कोर्छ । विश्वको राजनीतिमा राज्यहरूको निर्माण, विनिर्माण, फेरबदल र तिनका बीच द्वन्द्व र युद्धको रंगमञ्च बन्छ । अन्तर्राष्ट्रिय राजनीतिमा बेलाबखत महत्वका साथ प्रयोग हुने शब्द हो, भूराजनीति । देशहरूबीच भौगोलिक क्षेत्रको द्विपक्षीय वा बहुपक्षीय सरोकार र सम्बन्धमा रणनीतिक तथा सामरिक उपयोगका हिसाबले हेरिने कुरा भूराजनीतिको विषयवस्तु हो । नेपाल प्राचीनकालदेखि नै महत्वपूर्ण भूराजनीतिक क्षेत्रमा अवस्थित मुलुक हो । २ हजार वर्षभन्दा लामो भूराजनीतिक उतारचढाव यसले देखेको छ, बेहोरेको छ ।सतहमा देखिने नेपालको स्वतन्त्र र सार्वभौम अस्तित्वमा शंका गर्नु पर्दैन तर भूराजनीतिक चलखेलमा त्यो ओझेलमा पर्न सक्छ, बेलाबखत पर्दै आएको पनि छ । सार्वभौम रहने तर सार्वभौम अधिकार प्रयोग गर्न हाम्रा हात लुला र फ्र्याक्चर हुने अवस्था बन्न सक्छ । यसबारे हाम्रो कुनै गम्भीर अध्ययन छैन । सत्ताको निकटता र दूरीले हाम्रा दृष्टिकोण प्रभावित भएका छन् । खासगरी आन्तरिक राजनीतिक अस्थिरता, द्वन्द्व र संक्रमणका बेला नेपालमा पनि भारतीय भूमिका निकै हावी हुने गरेको इतिहासले पुष्टि गरेको छ । २००७ र २०६२६३ को आन्दोलन एवं शान्ति प्रक्रियामा भारतको प्रत्यक्ष संलग्नता रह्यो । त्यसपछिको संक्रमणमा राजनीतिक एवं संविधान निर्माणको विषय एवं मुद्दामा उसको चासो र प्राथमिकता बढ्यो । कुरा नमिल्दा नाकाबन्दीको अस्त्रसमेत प्रयोग भयो । अहिले स्थिति केही सङ्लिएको छ तर सम्बन्ध सुध्रिएको छ भन्न सकिन्न । भूराजनीतिक स्वार्थले जेलिएको सम्बन्ध सधैं एकनासको रहिरहन्न ।माओवादी द्वन्द्वले सिर्जना गरेको आन्तरिक राजनीतिक संकट र संविधान निर्माणको संक्रमणमा रअको नेपालमा चलखेलबारे निकै टीकाटिप्पणी गरिन्छ । पत्रकार सुधीर शर्माले पुस्तक प्रयोगशाला मा त्यसको केही चिरफार गरेका छन् तर पनि हामीसग गम्भीर अध्ययन र अनुसन्धान प्रायः शून्य छ ।यस क्षेत्रमा भारतको चासो र रअको संलग्नता प्रस्टै देख्न, बुझ्न सकिन्छ । चीन पनि यो क्षेत्रमा उत्तिकै चासोका साथ संलग्न छैन भन्न सकिन्न । अन्तर्राष्ट्रिय गुप्तचरीको जिम्मेवारी पाएको चीनको मिनिस्ट्री अफ स्टेट सेक्युरिटी (एमएसएस) चासोका साथ नरहने कुरा हुन सक्तैन । चीनले भन्दै आएको मौन कूटनीतिमा अहिले देखिने गरी परिवर्तन आएको छ । नेपालको आन्तरिक विषयमा ऊ खुलेरै बोल्न थालेको छ । नेपाल मात्र होइन, श्रीलंका र माल्दिभ्सका हालसालैका घटनाले यस क्षेत्रमा चीनको सक्रिय कूटनीतिकराजनीतिक उपस्थितिलाई प्रस्ट गरेका छन् । सतहमा हेर्दा चीनको चासो आर्थिकव्यापारिक प्रकृतिको देखिन्छ तर अन्ततः यसको प्रत्यक्ष प्रभाव सत्ता राजनीतिमा पर्छ । नेपालमा दुवै छिमेकी जुन प्रकारले रेल कूटनीतिमा छन् र त्यसप्रति हाम्रो जुन आसक्ति छ, समयमै गम्भीर भएर विचार पुर्याउनु आवश्यक छ । पासोमा परिसकेपछि होस खुलेर विस्मात् मात्र हात लाग्छ ।हामी लोकतान्त्रिक राजनीतिक अभ्यास भएको संवैधानिक प्रणालीमा छौं । राजनीतिक दल र चुनाव यसको अभिन्न माध्यम हो । राजनीति र चुनाव दुवै खर्चिलो बन्दै गएका छन् । दलीय समीकरण फेरबदलमा पनि पैसाको खोलो बग्ने गरेको छ । यसको स्रोत नेपालभित्रै सीमित छ भनेर विश्वास गर्न सकिन्न । देखिने नदेखिने चलखेल हुने गर्छन् । विकास परियोजनाकै नाममा ठूलठूला चलखेल हुन थालेका छन् । यसलाई कमिसन, भ्रष्टाचार र निर्णयको जिम्मेवारीमा रहेकाको कमाउ धन्दा मात्र भन्न मिल्दैन । यसको राजनीतिकरणनीतिक प्रभाव अरू गम्भीर हुन सक्छ । बदलिएको भूराजनीति सन्दर्भप्रति खास गरी राजनीति गर्नेहरू र सरकारको नेतृत्व दुवै सचेत रहनु जरुरी छ ।"
लोकतन्त्रको उपहास,"टीकापुर घटनाका मुख्य अभियुक्त रेशम चौधरीलाई कारागारबाट संसद् छिराएर शपथ गराएपछि शक्तिका अगाडि सबै निरीह हुन्छन् भन्ने प्रस्ट भयो । दुई तिहाइ मतको सरकारले एक अभियुक्तलाई सम्मानित भनिएको संसद्मा शपथ गराएर अर्को एउटा राम्रो नाटक मञ्चन गयो । ७२ को टीकापुर घटनालगत्तै तत्कालीन एमाले अध्यक्ष केपी ओलीले घटनामा संलग्न अपराधीलाई कारबाही हुनुपर्छ भनेका थिए तर तिनै ओलीबाट अहिले चौधरीले सम्मान पाए । दुई तिहाइको सरकार एउटा सानो क्षेत्रीय पार्टी राजपाको चेतावनीपछि बिनाकुनै हिचकिटाहट, कानुनको मतलब नगरी उसलाई शपथ गराउन बाध्य भयो । यसबाट मापन गर्न सकिन्छ यो सरकारको जग कति बलियो छ । सत्ताबाहिर रहदा अपराधी देख्ने र सत्तामा रहदा उही व्यक्तिलाई सांसद हुन योग्य कसरी देख्न सकिन्छ प्रधानमन्त्रीज्यू ?शपथ गराइरहदा सम्मानित भनिएको संसद्ले टीकापुर घटनामा सुरक्षार्थ खटिएर ज्यान गुमाएका एसएसपीलगायत ७ प्रहरी र एउटा दुधे बालकलाई चटक्कै बिर्सियो अनि बिर्सियो ती पीडित परिवारको पीडा । अदालतमा विचाराधीन मुद्दामा उही मुद्दाका अभियुक्तलाई संसद्भित्रै शपथ गराएर फूलमाला पहिराउनु लोकतन्त्रको उपहासशिवाय केही होइन ।समय अधिकारी, सिनाम, ताप्लेजुङ प्रधानमन्त्री र सभामुखले जेलमा रहेका रेशम चौधरीलाई शपथग्रहण गराई आफ्नो इतिहासल कलंकित बनाएका छन्, कालो धब्बा लगाएका छन् । अदालतले पुर्पक्षका लागि थुनामा राखेको व्यक्तिलाई फैसला नहुदै सम्मानसाथ शपथग्रहण गराउनु नीतिविहीनता र दण्डहीनताको पराकाष्ठा हो । प्रधानमन्त्री केपी ओली र सभामुख कृष्णबहादुर महराले आफ्नो सत्ता टिकाउने बहानामा चौधरीलाई जेलबाट संसद् भवनमा ल्याई शपथ गराउदा नराम्रो सन्देश गएको छ । प्रहरीको मनोबल घटेको छ । जसले जे गरे पनि लोकलाजको कुनै छेकबार हुनेछैन भन्ने गलत सन्देश प्रवाह भएको छ । यसले सरकार, संसद् र सभामुखप्रति वितृष्णा जन्माएको छ । यो गर्र्नै नहुने काम उनीहरूले गरेका छन् । यसले गलत नजिर दिएको छ । टीकापुर घटनाका मुख्य आरोपी रेशमलाल चौधरीमाथिको अभियोग अहिले पनि कैलाली जिल्ला अदालतमा विचाराधीन छ । अदालतले उनलाई सफाइ दिएको छैन । बरु पुर्पक्षका लागि जेल पठाएको छ । ओली र महराको यो कामले अपराधमुक्त समाज बनाउने काममा कालो पोतेको छ । गोपाल देवकोटा, गोकर्णेश्वर८ जोरपाटी, काठमाडौंदण्डहीनताको अन्त्य गर्छु भन्ने सरकार आफैंले दण्डहीनतालाई प्रश्रय दिइरहेको देख्दा अचम्म लाग्छ । संसारमा कही नभएको जात्रा यही देख्न पाइन्छ । अरू देशमा हो भने कानुनले अपराधीलाई सजाय तोक्छ । समाजले बहिष्कार गर्छ । यहा सांसद बनाउन शपथ खुवाइन्छ । नैतिकता हराइसक्यो । अपराधीले गर्व गर्छ म सांसद भए भनेर । संसद्को लोगो मिडियामा देखाउछ । के सांसद अपराधी हुन् ? आफ्ना हातमा साचोताल्चा छ भन्दैमा गैरकानुनी काम गर्न कसैलाई छुट छैन । सरकारभन्दा माथि नीतिनियम, कानुन छ । आफूसग शक्ति छ भन्दैमा दुरुपयोग नगरौ । भावी पुस्ताले सराप्नेछ । टीकापुर घटनाका मुख्य आरोपी रेशम चौधरीलाई जेलबाट संसद् भवन लगी शपथ गराएर सरकारले आफ्नो चरित्र उदांगो पारेको छ । यसले विधिको शासन मारेको छ । पुरुषोत्तम घिमिरे, जोरपाटी, काठमाडौंरेशम चौधरीलाई जेलबाट संसद् भवन लगी सांसदको शपथ दिलाउनु प्रधानमन्त्री ओलीमाथि मधेसी नृेतृत्वको दबाबको प्रतिफल हो । यस प्रकरणमा ओलीको सदासयतालाई धन्यवाद दिनुपर्छ । हुन त नेपाली कांग्रेस समर्थित तरुण दल र राप्रपाले यसको विरोध गरेका छन् । माओवादी हिंसाका जिम्मेवारहरूलाई सांसद बनाउने कांग्रेस नेतृत्वको सरकार होइन र ? रेशम चौधरीको मामलामा किन विरोध गर्ने ? बालकृष्ण ढुंगेलजस्ता हत्यारा छुटेका छन् । अदालतले उनलाई सर्वस्वसहित जन्मकैदको सजाय तोकेको थियो । रेशम चौधरीलाई मात्र किन विभेद गर्ने ? रेशमलाई अब कारागारमा होइन, संसद्मा जाने अनुमति दिनुपर्छ । सांसद भएपछि उनलाई थुनामा राखिराख्नुको औचित्य छैन । डा शिवशंकर यादव, छपकैया, वीरगन्जकुरा ठूला कामका नाममा माखो नमार्ने केपी ओलीको बोलीमा सुधार आएको छैन । उनले जनता भोक र जाडाले मर्नु पर्दैन भनिरहदा राजधानीमै मानिस चिसोकै कारण मरिरहेका छन् । पानीजहाजको टिकट काट्नु भन्दै हिड्ने ओलीको पानीजहाज कति वर्षपछि आउने हो ? कतैकही छनक छैन । गणितीय हिसाब गर्ने हो भने संसद्मा उनी यसै पनि बलिया छन्, यतिबेला उनलाई काम गर्न अरू कसैको साथ लिइरहनुपर्ने जरुरत छैन । तैपनि अझै आफूलाई बलियो देखाउन अदालतमा मुद्दा विचाराधीन भएका बेला मानव हत्यामा संलग्न आरोपमा कारागारमा रहेका रेशम चौधरीलाई शपथ गराउनु उनको बाध्यता होइन, रहर हो र दुई तिहाइको दुरुपयोग हो । लौ हेर मसग बहुमत छ, म जे पनि गर्न पाउछु र सक्छु भन्ने अहं हो । चौधरीलाई शपथ नगराएको भए हुने के थियो ? धेरै भइहाले राजपाले ओली सरकारलाई दिएको समर्थन फिर्ता लिन्थ्यो होला । एउटा क्षेत्रीय दलको आन्दोलनलाई ठेगान लगाउन नसक्ने भन्ने कुरै थिएन । चौधरीलाई शपथ गराउने ओलीको कार्यले कानुनीराज्यको खिल्ली उडाएको छ । कारागारमा रहेकालाई प्रहरी भ्यानमा ल्याएर शपथ खुवाएर पुनः सोही भ्यानमा कारागार लैजानुले अन्तर्राष्ट्रियस्तरमै नेपालको शिर निहुराएको छ । सुजन देवकोटा, पालुङटार४, गोरखा"
कर्मचारी समायोजन सन्दर्भ,"प्रशासन वृत्तमा जल्दोबल्दो बनिरहेको विषय होकर्मचारी समायोजन । स्थायी सरकार, कर्मचारीतन्त्र स्वअनुशासित र स्वउत्प्रेरित हुने परिस्थितिमा मात्र संविधानले अपेक्षा गरेको दिगो शान्ति, सुशासन, विकास र समृद्धि हासिल गर्न सकिन्छ । निजामती कर्मचारीको सेवासुविधा नै न्यूनतम आधारभूत आवश्यकता पूरा गर्ने स्तरको नभएको अवस्थामा उनीहरूलाई जबरजस्ती समायोजनमा पठाउदा सही सार्वजनिक सेवा प्रवाह होला भनी कसरी अपेक्षा गर्न सकिएला ? निजामती सेवा ऐन, २०४९ र नियमावली, २०५० ले सुनिश्चित गरेको वृत्ति विकासका अवसर र सुविधाबाट वञ्चित हुने गरी गरिने समायोजनले सरकारको लक्ष्य पछ्याउन सकारात्मक भूमिका खेल्नेछैन । जुन तरिकाले कर्मचारी समायोजन गर्न गइराखिएको छ, त्यसबाट सबैभन्दा बेखुस भर्खर २४ वर्षदेखि सेवा प्रवेश गरेको क्षमतावान् र राष्ट्रलाई सही गन्तव्यमा पुयाउने युवा जमात हो । कर्मचारी समायोजन आवश्यक र बाध्यकारी दुवै हो । सरकारले खटाएको स्थानमा गएर सार्वजनिक सेवा गर्नु कर्मचारीको दायित्व हो । यस सन्दर्भमा, कर्मचारीको नियुक्ति हुदाखेरिका वृत्ति विकास र सेवासुविधा नघट्ने गरी काममा उत्प्रेरित हुने किसिमले कर्मचारी समायोजन गरियो भने घोक्र्याएर पठाइएका कर्मचारीले भन्दा राम्रो नतिजा दिलाउन सक्नेछन् ।गौरव पाण्डे, वाणगंंगा८, कपिलवस्तु"
प्रधानन्यायाधीशलाई सुझाव,"१ स्वतन्त्र र सक्षम न्यायपालिका बनोस् । २ दुई तिहाइको सरकारको दबाब र छत्रछायामा अल्झेर परम्परागत शैलीमा न्यायपालिकाको स्वतन्त्रता र निष्पक्षतालाई विचलित गराउने काम नहोस् ।३ निर्वतमान प्रधानन्यायाधीशले ल्याएको उच्चस्तरीय न्यायिक सुधार आयोग को अवधारणा सफल तुल्याउन प्रयास हुनुका साथै न्याय क्षेत्रमा बिचौलियाको चलखेल, एनजीओआईएनजीओको प्रभाव र राजनीतिक हस्तक्षेप नियन्त्रण होस् । ४ न्यायपालिकामा जनशक्तिको उचित व्यवस्थापनका साथै कानुनको तोडमोड, नजिर उल्लंघन, अनियमितता गर्ने न्यायाधीशलाई छानबिन र कारबाही होस् । आचारसंहिता कडाइपूर्वक पालन होस् ।५ न्यायाधीश नियुक्तिमा विगतझैं राजनीतिक शक्तिहरूको हालीमुहाली नहोस् । लोकमान प्रकरण, न्यायाधीशको पाच जन्ममितिजस्ता न्यायलाई खलबल पार्ने समाचार पुनः नदोहोरियोस् ।६ प्रधानन्यायाधीशले प्रस्तुत गरेका १५ पृष्ठ लामो कार्ययोजनामा उल्लिखित भ्रष्टाचार नियन्त्रण, बिचौलियाको पहिचान र कारबाहीलगायत महŒवाकांक्षी विषयवस्तु र अग्रिम योजना कागजभित्र सीमित नहोस् ।७ सरकारी निर्णय कानुनी दायराभन्दा बाहिर हुने प्रणाली जरैदेखि अन्त्य होस् । सरकारका ३ वटै अंगबीच आपसी तालमेल, सहकार्य र समझदारी स्थापित होस् ।८ वीरगन्जको, छपकैया सार्वजनिक पोखरीको मुद्दा, प्रेरणाको बहुचर्चित दाइजोसम्बन्धी मुद्दा, जुवासम्बन्धी मुद्दालगायतमा कुशल न्याय प्रतिबिम्बित होस् । ४ वर्षे कार्यकालमा न्यायक्षेत्रको बफादारिता, जवाफदेहिता र पारदर्शिता कायम होस् । ऋतिक यादव, सिम्रौनगढ१०, बारा"
सरकारको एक वर्ष,"केपी ओली नेतृत्वमा गठित सरकारले एक वर्ष पूरा गर्नै लाग्दा त्यस अवधिमा के कति काम भए भन्दा पनि के कति नहुनुपर्ने काम भए भन्ने विषयले प्रमुखता पायो । कञ्चनपुरकी १३ वर्षीया बालिका निर्मला पन्तको बलात्कारपछि हत्या भएको लामो समय बितिसक्दा पनि दोषी पत्ता लगाउन नसक्नुले सरकार नागरिकलाई शान्तिसुरक्षा दिन र अपराधी समाउन असफल भएको प्रमाणित भयो । धर्मनिरपेक्ष राज्यमा इसाईहरूको सम्मेलन गराएको मात्र होइन, मन्त्रिपरिषद्को निर्णयबेगर विदेशी धर्म प्रचारक संस्थाले दिएको पुरस्कार ग्रहण गरेकामा सरकार आलोचित बन्यो । बुद्धिजीवीलाई थला पारिदिने गलत भनाइप्रति बौद्धिक जगत्ले तिखो टिप्पणी नै गर्नुपयो । कामभन्दा पनि पोलपोलमा पोस्टर टासेर सरकारले आफ्नो प्रचार आफैंले गरेकामा नागरिक स्तरबाटै विरोध भयो । वाइडबडी विमान खरिदमा भएको भ्रष्टाचार र संग्लग्नमाथि कारबाही हुन नसक्नुले सरकारको छवि उदांग बनायो । सिन्डिकेट तोड्न नसक्नु तथा ३३ किलो सुनकाण्ड बीचमै अलपत्र पार्नुले सरकारप्रति नागरिकको अविश्वास बढ्दै गयो । प्रदेश र संघबीच सुमधुर सम्बन्ध कायम गर्न नसक्नु पनि सरकारको असफलता हो । पुरुषोत्तम घोरासैनी, बालाजु१६, काठमाडौं"
लेखमा त्रुटि,"बिहीबार प्रकाशित चुनौतीको चुलीमा राणा शीर्षक लेखमा कानुन व्यवसायीको पृष्ठभूमिबाट प्रधान न्यायाधीश हुने राणा चौथो, कान्तिपुर दैनिकको मुद्दामा ७ सदस्यीय इजलास, तत्कालीन प्रधान न्यायाधीशको नाम गोपाल पराजुली हुनुपर्नेमा अन्यथा भएकामा क्षमा चाहन्छु ।टीकाराम भट्टराई, काठमाडौं"
दिल्ली धाउनु बाध्यता,"कान्तिपुरमा छापिएको दैलोको सेवा छाडेर दिल्ली भन्ने समाचारले नेपालमै राम्रा राम्रा अस्पताल हुदा पनि किन बिरामी उपचार गराउन दिल्ली जान्छन् भन्ने प्रश्न खडा गरेको छ । नेपालका अस्पतालमा उपचारका क्रममा भइरहेका लापरबाहीबारे समाचार पटकपटक पढेका छौ । रूपन्दहीमा बाथरुममा चिप्लेर लडेपछि उपचारका लागि अस्पताल जादा ज्यानै गुमाउनुपयो । अछाममा अस्पताल सार्दासार्दै सुत्केरीको मृत्यु भयो । भरतपुरमा केही महिनाअघि तीन वर्षीय बच्चालाई सर्पले डसेपछि अस्पताल चहार्दाचहार्दै ज्यान गयो । ज्यानको माया सबैलाई हुन्छ ।नेपालका अधिकांश सरकारी अस्पतालमा उपकरण तथा दक्ष जनशक्ति अभावले राम्रो सेवा उपलब्ध छैन । निजी अस्पतालमा प्रायः एउटैमा सबै सुविधा हुदैन । धेरैतिर चहार्नुपर्छ । एकातिर समय बर्बाद र दुःख मात्र हुन्छ भने अर्कोतिर बिरामीको आर्थिक हैसियतले भ्याउदैन । त्यसमा पनि उपचार भरपर्दो हुन्छ भन्ने विश्वास हुदैन । एक जनाको नक्कली दात पानी पिउने क्रममा घाटीमा अड्क्यो । भरतपुर अस्पतालमा दात निकालियो तर खाना खाने नली फुट्यो । उनलाई त्यहाबाट काठमाडौंको टिचिङमा रिफर गरियो । टिचिङले छातीको छेउबाट प्वाल बनाई खानामा झोल पदार्थ दिन मिल्ने बनाएर दिल्लीको एम्समा रिफर गयो । छ महिना पर्खंदा बल्ल पालो आयो । उनी अस्पतालमा भर्ना भएको एक सातामा सफलतापूर्वक शल्यक्रिया भयो । बिरामी अवस्थामा सम्पूर्ण जाच गर्नु स्वाभाविक हो तर विभिन्न स्थानमा गएर अनेक थरी जाच गर्दा बिरामीको समस्या झन् बल्झिन जान्छ । उपकरण अभावले प्रायः सरकारी अस्पतालहरूको प्रयोगशालामा जाच सम्भव छैन । बिरामीलाई निजी प्रयोगशालामा रगत, दिसा, पिसाब आदि जाच गर्न लगाइन्छ । निजी प्रयोगशालामा जाच गराउदा महगो पर्छ । कतिपय जाचका लागि नमुना दिल्ली पठाउदा महगो भएको ल्याबका कर्मचारी बताउछन् । डाक्टरले पनि आफूबाट उपचार सम्भव नभएपछि दिल्ली रिफर गरिदिन्छन् । त्यसैले पनि बिरामीहरू पहिले नै दिल्ली जान बाध्य छन् ।आधारभूत सेवा विस्तारमा मात्र सरकारको ध्यान केन्द्रित भएको छ । स्वास्थ्य क्षेत्रमा अनुगमन, नियमनको कमीले गुणस्तरीय स्वास्थ्य सेवा उपलब्ध छैन । नेपालमा दक्ष डाक्टर नभएका होइनन् । अधिकांशले उपकारण अभावले गुणस्तरीय सेवा दिन सक्दैनन् । लापरबाहीका घटना पनि हुने गरेका छन् । दाहिने खुट्टाको साटो देब्रे खुट्टाको अपरेसन गरिएको, घाटीको अपरेसन गर्नुपर्नेमा पाठ्यघरको अपरेसन गरिएको, नाकको अपरेसन गर्दा ज्यानै गएको जस्ता घटना छन् । डाक्टरहरूको अनुभवको कमीले कतिपय बिरामीको रोग पत्ता नलागी मृत्यु हुन्छ । एक जना बिरामीको स्पाइनल र प्यान्क्रियाजको बीचमा ट्युमर देखा पयो । सबै जाच र ल्याब जाचपछि जीआई डाक्टरले आफ्नो केस होइन भनेर उम्किए । उनले न्युरो डाक्टरलाई रिफर गरे । न्युरो डाक्टरले सबै रिपोर्ट हेरेर र एक दुईवटा ल्याब जाच गर्न लगाएपछि जीआईकै केस हो भनेर जीआईलाई रिफर गरे । त्यस्तो अवस्थामा बिरामी दिल्ली जान बाध्य भयो । दिल्लीमा जीआई डाक्टरले नै सफलतापूर्ण अपरेसन गरिदिए । नेपाली बाध्य भएर दिल्लीस्थित मेदान्त, एपोलोजस्ता महगा अस्पतालमा जान्छन् । दिल्लीका सरकारी अस्पताल सस्तो, सुलभ र सुविधायुक्त छन् तर केही महिना पर्खेपछि मात्र पालो आउछ । नेपाली कार्यव्यस्तताले त्यहा लामो पर्खनुभन्दा केही पैसा खर्च गरेर उपचार गराउछन् । यो बाध्यता हो । दिल्लीको एपोलो अस्पतालमा उपचार गर्न काठमाडौंबाटै बुकिङ हुन्छ । काठमाडौंबाट दिल्लीका लागि उडेको जहाजमा अधिकांश यात्रु उपचारकै लागि गएका हुन्छन् । अधिकांशको भनाइ नेपालमा विश्वसनीय र भरपर्दो सेवा नभएको भन्ने हुन्छ । दिल्लीस्थित सरकारी अस्पतालमा दक्ष डाक्टर तथा सबै सुविधा हुन्छ । त्यहा गरिब वर्गका लागि उपचार सम्भव छ । नेतादेखि आम जनताले सरकारी अस्पतालमा उपचार गराउछन् । नेपालका अस्पतालमा गरिब वर्गका लागि उपचार सम्भव छैन । उपचार गर्दा घरखेत सिद्धिन्छ । डिस्चार्ज गर्ने बेला थप पैसा तिर्न नसकेर अस्पतालमै अलपत्र पर्नुपर्छ । मन्त्री, नेताहरू सामान्य रुघा, खोकी, ज्वरो आउदा उपचारका लागि दिल्ली तथा अन्य मुलुकका अस्पताल जाने गर्छन् । अधिकांशले राज्यकै ढुकुटी प्रयोग गर्छन् । यो प्रवृत्तिका कारण पनि नेपालको स्वास्थ्य क्षेत्रमा अपेक्षित सुधार हुन नसकेको हो । विदेशमा उपचार गराउन राज्यकोषबाट हुने खर्चलाई यहाकै सरकारी अस्पतालका लागि उपकरण खरिद गर्नसके स्वास्थ्य सेवामा सुधार हुन सक्छ । अन्य मुलुकमा गएर पढेका दक्ष नेपाली डाक्टरहरूलाई स्वदेशमै रोजगारीको वतावरण सिर्जना गराउन सकिन्छ । प्रविधि, उपकरण, तालिमप्राप्त योग्य, दक्ष र अनुभवी स्वास्थ्यकर्मी यहाका अस्पतालमा उपलब्ध भए उपचारका लागि दिल्ली धाउनु पर्दैन । नेपालको धन नेपालमै रहन्छ ।"
रणनीति र कूटनीतिको लक्ष्मणरेखा,"नेपालको कूटनीतिक क्षमता सत्र वर्षपछि अमेरिकातर्फ भएको उच्च राजनीतिक भ्रमण सकारात्मक अवश्य छ । नेपालभित्र र बाहिर छिमेकबाहेकका धेरै उच्च कूटनीतिक भ्रमण तयारीमा छन् । केही दिनमा जापानी विदेशमन्त्री तारो कोनो नेपाल आउदै छन् । फ्रान्सेली विदेश सचिव उच्चस्तरीय भ्रमणको निम्तो लिएर आउदै छन् । नेपालबाट प्रधानमन्त्री केपी ओली स्विटजरल्यान्डको डाभोसमा हुने विश्व आर्थिक मञ्चमा सहभागी हुने सम्भावना छ । लगत्तै नेपालमा लगानी सम्मेलनको तयारी हुदै छ । छिटोछिटो विकसित भइरहेका यी घटनाक्रम नेपालका लागि नौला हुन्, जसको तीव्रतासग लय मिलाउन इतिहासको स्मरण मात्र पर्याप्त हुन्न । परराष्ट्र मन्त्रालयमा निरन्तर अनुसन्धान, रणनीतिक विश्लेषण, बृहत्तर अभिलेखीकरण र तिनको परिणामबाट मार्गनिर्देश प्राप्त गर्दै परराष्ट्र नीति निर्माण गर्ने परिपाटी बसाल्ने अवसरका रूपमा यो समय उपयोग हुन सक्नुपर्छ । भूगोलको सामथ्र्यमा नीतिको बल थप्न सकिए मात्र विदेशनीतिले देशको राष्ट्रिय स्वार्थ रक्षा गर्न सक्छ । लेखक त्रिविबाट राजनीतिशास्त्रमा विद्यावारिधि गर्दै छन् ।"
खाइपठाउदा र खाइलिदा खिसिट्युरी,लेखक त्रिवि भाषाविज्ञान केन्द्रीय विभागका उपप्राध्यापक हुन् ।
विकासको अभ्यासमा साझेदारी,अनुभव साटासाटउनीहरूले भविष्यका योजनामात्र बनाएका छैनन् । डेढ वर्षयता एकअर्काले गरेका राम्रा अभ्यास पनि सिक्ने अवसर जुटाएका छन् । बझाङको थलारा गाउँपालिकाले रोजगारी अभिवृद्धि र कृषि प्रवर्धनका लागि सञ्चालन गरेका गतिविधि अनुकरणीय भएको सायल गाउँपालिका अध्यक्ष तेज डुम्रेलले बताए । थलारा गाउँपालिकाले ज्येष्ठ नागरिकहरूको स्वास्थ्य परीक्षणका लागि हरेक महिना गर्दै आएको घरदैलो अभियान पनि प्रेरणामूलक रहेको डुम्रेल बताउँछन् । उता सायल गाउँपालिकाले सामाजिक सुरक्षाका लागि गरेका पहल अनुकरणीय लागेको थलारा गाउँपालिकाका जनप्रतिनिधि बताउँछन् । यस्तै ग्रामीण सडकको नियमित मर्मत सम्भारका लागि कर्मचारीको व्यवस्था गरेको कुरा पनि आफूहरूलाई राम्रो लागेको जनप्रतिनिधिले बताएका छन् ।
किर्ते सरुवामा २ वर्ष कैद,"हेटौंडा (कास) कार्यालयको किर्ते कागजात बनाएर स्वास्थ्यकर्मीहरूलाई सरुवा गर्ने एक अधिकृतलाई २ वर्ष कैद सजाय तोकिएको छ । साबिक मध्यमाञ्चल क्षेत्रीय स्वास्थ्य निर्देशनालय हेटौंडाका शाखा अधिकृत वासुदेव गजुरेललाई ५० रुपैयाँ जरिवानासहित उक्त सजाय सुनाएको हो ।शाखा अधिकृत गजुरेलले निमित्त क्षेत्रीय निर्देशनालयका निर्देशकको किर्ते दस्तखत, छापसहित प्रयोग गरी १४ जना स्वास्थ्यकर्मीलाई सरुवा गर्न मुख्य भूमिका निर्वाह गरेको आरोप थियो । जिल्ला अदालत मकवानपुरका न्यायाधीश ध्रुवकुमार पियाको इजलासको फैसलापछि गजुरेल फरार छन् । अदालतले सरुवा गर्न संलग्न रहेका बिचौलियाहरू कपिलदेव राय यादव, विजयकुमार यादव, विष्णुप्रसाद साह, इसराइली राइललाई जनही एक वर्ष कैद र ५० रुपैयाँ जरिवाना गरेको छ । यादव, साह र राइल स्वास्थ्यकर्मी हुन् । गजुरेलले यादव, साह र राइलको सहयोगमा किर्ते कागज बनाएर राजकिशोर यादव, मदनप्रसाद साह, रामरतन यादव, ज्ञानेन्द महतो, अर्पना महासेठ, शुभलक्ष्मी यादव, गणेशलाल विक, मन्दिरा श्रेष्ठ, दिनेशकुमार साह, प्रदीपकुमार यादव, शान्ता विक, तुलसा थापा र अनुराधा गौतमसहित १४ जना स्वास्थ्यकर्मीलाई २०७३ असार ३१ गते विभिन्न स्वास्थ्य संस्थामा सरुवा गरेका थिए ।निर्देशनालयले उक्त कुरा जानकारी पाएपछि शाखा अधिकृत गजुरेल, यादव, साह, राइल र किर्ते गरेर सरुवा हुने स्वास्थ्यकर्मीलाई निलम्बन गरेर मुद्दा चलाएको थियो । सरुवा हुने १४ जना स्वास्थ्यकर्मीलाई भने अदालतले सफाइ दिएको स्रेस्तेदार केशवराज कौशिकले बताए ।"
झाडी फाँड्दै उपभोक्ता,"(ताप्लेजुङ)जिम्मेवारीका हिसाबले उपाध्यक्ष भए पनि जगेडा रानी सामुदायिक वनका शेरबहादुर फावेन जंगल पसेर सरसफाइ गरेका थिएनन् । न त उनलाई कटनी छटनीबारे ज्ञानै थियो ।सामुदायिक वनको सदस्य भएको ११ वर्षपछि पहिलोपटक खुकुरी बोकेर जंगल पसेका मैवाखोला गाउँपालिका ५, साँघुका फावेन सम्मिलित टोलीले ४ हेक्टर वनमा सफाइ गर्यो । छिमेकी वडा फाकुम्बाकी लाक्पा जाङमु पनि यसैगरी सफाइमा लागिन् । यसअघि घाँस र स्याउलाका लागि मात्रै जंगल पस्ने उनले विशुद्ध वन सरसफाइकै लागि पहिलोपटक आएको सुनाइन् । नेरुवा सामुदायिक वनकी सदस्य उनीसँग देउरानीहरू पेमाडोमा, मिङमाल्हामु, ल्हामु र पेम्बा दिकी शेर्पा पनि गए ।सामुदायिक वन उपभोक्ता समितिको संयोजनमा जंगल पसेका उनीहरूले पहिला सरसफाइ कसरी गर्ने भनेर सैद्धान्तिक ज्ञान हासिल गरे, प्राविधिक ज्ञान लिए, त्यसपछि झाडी फाँडे र रूखका हाँगासम्म छाँटे । रानी र नेरुवामात्रै नभएर रमिते देउराली सामुदायिक वनले पनि चार हेक्टर क्षेत्रफल सफाइ गर्यो । सामुदायिक वनका प्रत्येक सदस्य सफाइमा संलग्न भए । वन डिभिजन कार्यालय ताप्लेजुङका पूर्व वन अधिकृत विष्णुलाल घिमिरेको गुनासो थोरै भए पनि सम्बोधन गर्यौं, शेरबहादुरले भने, उहाँ जहिल्यै हामीलाई तपाईंहरूले जिम्मेवारी लिनुभयो कर्तव्य पूरा गर्नुभएन भन्नुहुन्थ्यो ।हरेक वनका पदाधिकारीलाई घिमिरेले मान्छेको जस्तै वनको पनि सफाइ अनिवार्य भएकाले गर्नुपर्ने तर नगरेको गुनासो गर्थे । डिभिजनका अरू कर्मचारीको पनि यस्तै भनाइ थियो । महासंघले एक समूहका २० जनालाई दैनिक जनही ५ सय रुपैयाँ पारिश्रमिक र खाजा खाने व्यवस्था मिलाएर सफाइ गरेको अध्यक्ष सुरज ओझाले बताए । यसमा सहयोग भने तीनजुरे मिल्के जलजले लालीगुराँस संरक्षण क्षेत्र आयोजनाले गरेको थियो । विश्व वन्यजन्तु कोष नेपालले ताप्लेजुङ, तेह्थुम र संखुवासभा जिल्लाका १३ स्थानीय तहलाई समेटेर आयोजना चलाएको छ । समन्वयको जिम्मा सामुदायिक वन जिल्ला महासंघलाई दिएको छ । यो वर्ष एउटा सामुदायिक वनमा २ हेक्टरमात्रै गर्ने योजना भए पनि जनशक्ति थपिएपछि ४ हेक्टरमा सरसफाइ भएको ओझाले बताए ।सामुदायिक वनले मैवाखोलाको साँघु, फाकुम्बा र मेरिङदेनको चाँगेमा पोखरी निर्माण तयारी गरेको छ । यसका लागि स्थानीय उपभोक्तासँग सहकार्य भएको केन्द्रीय सदस्य तथा पूर्वअध्यक्ष कृष्ण ओझा बताउँछन् ।"
चरेससहित पक्राउ,धादिङ (कास) नागढुंगा प्रहरीले १ केजी सय ग्राम चरेससहित एक जनालाई पक्राउ गरेको छ । धादिङबाट काठमाडौंतर्फ जाँदै गरेको बा४ख ४४५४ नम्बरको यात्रुवाहक बसमा सवार धादिङ गजुरी ८ का सुरेश तामाङलाई पक्राउ गरिएको थानकोटका प्रहरी प्रमुख प्रहरी नायब उपरीक्षक कुमारविक्रम थापाले जानकारी दिए । महानगरीय प्रहरी वृत्तअन्तर्गतको नागढुंगा प्रहरी प्रभागका प्रहरी निरीक्षक ज्ञानबहादुर खड्काको नेतृत्वमा खटिएको टोलीले विशेष सूचनाका आधारमा जाँच गर्दा उक्त परिमाणको चरेस फेला परेको हो । पक्राउ परेका तामाङलाई थप अनुसन्धानमा राखी आवश्यक कारबाही भइरहेको जनाइएको छ ।
जीवन काँडा कि फूल देशभर आउँदै,"(धनकुटा) साहित्यकार झमक घिमिरेको बायोपिक जीवन काँडा कि फूल मुलुकभर एकसाथ प्रदर्शनमा आउने भएको छ । साहित्यकार घिमिरेको धनकुटा ६, कचिडेस्थित निवासमा शनिबार पत्रकार सम्मेलन गर्दै फिल्मबारे जानकारी दिइएको हो । पत्रकार सम्मेलनमा सहभागी साहित्यकार घिमिरेले खुट्टाले लेख्दै प्रतिक्रिया दिइन्, आफ्नै जीवनीमा आधारित फिल्म केही समयको प्रतीक्षापछि मुलुकभर एकै समय प्रदर्शन हुन लागेकोमा खुसी लागेको छ । निर्माता तथा निर्देशक विनोद विष्टले केही ठूला लगानीको फिल्म सार्वजनिक हुने समयलाई टार्दै गर्दा औपचारिक रूपमा प्रदर्शन गर्न केही ढिलाइ भएको जनाए । चैत २२ गते मुलुकभरका फिल्म हलमा झमक घिमिरेको जीवन काँडा कि फूल प्रदर्शन गरिने विष्टले बताए । तर झमकको गृहनगर धनकुटामा भने आगामी एक साताभित्रै च्यारिटी सो गरिने उनले जनाए । फिल्मले राष्ट्रिय र अन्तर्राष्ट्रिय महत्त्व राख्ने दाबी गर्दै छुट्टै विशेषता रहेको समेत उनले बताए । सबै कलाकारले सफल अभिनय गरेका छन्, उनले भने । साहित्यकार घिमिरे सानो छँदाको पुरानो घर र पुस्तकमा वर्णन गरिएअनुसारको दृश्यका लागि कृत्रिम घर निर्माण गरी जन्मथलो कचिडेमै अधिकांश छायांकन गरिएको थियो । बाँकी धरान तथा राजधानीमा छायांकन भएको छ । साहित्यकार घिमिरेले आफूले किताबमा उल्लेख गरेअनुसार सबै कथावस्तु फिल्ममा नसमेटिएको उल्लेख गरिन् । आमाले असाध्यै माया गर्नुहुन्छ, फिल्ममा आमाको केही छुच्चो रोल भए पनि फिल्मको कथाको रूपमा लिनुहुन दर्शकसमक्ष आग्रह गर्दछु, उनले लिखित प्रतिक्रिया दिइन् । फिल्मको सुरु र अन्त्यमा झमक स्वयंसमेत देखिने छिन् । घिमिरेको बाल्यकालदेखि पछिल्लो अवस्थासम्मको संघर्षपूर्ण पक्ष समेटिएको मदन पुरस्कार प्राप्त पुस्तक जीवन काँडा कि फूल मा आधारित फिल्ममा करिब ३० जना कलाकारको भूमिका रहेको छ ।झमकको रूपमा रोजिता बुद्धाचार्य, अवस्थासहित तीनजना कलाकार अभिनय गरेका छन् । पटकथा तथा संवाद मुक्ति बरालको रहेको छ । दर्जनांै फिल्ममा पटकथा लेखेका बरालले जीवन काँडा कि फूल मा फरक काम गरेको दाबी गरे । फिल्ममा स्वीकृति शर्मा, टीका सुवेदी, सारिका घिमिरे, किशन सुनार, उमा गिरीलगायतले अभिनय गरेका छन् ।"
क्याप्टेन थापाको उडान कथा,"(काठमाडौं) उनको बाल्यकाल संघर्षपूर्ण रहयो । काभ्रेको कुशादेवीबाट काठमाडौं पसेर पनि थुप्रै दु:ख भोगे । जसै हेलिकप्टरमा उडान भर्दै मुलुकको द्वन्द्वग्रस्त क्षेत्र पुगे, उद्धारका लागि जुटे, उनको जीवनले पनि भिन्नै उडान भर्यो । क्याप्टेन एवं सञ्चार उद्योगी रामेश्वर थापाले भरेको यस्तै उडानका कथाव्यथा समेटिएको संस्मरणात्मक पुस्तक बारुदमाथि उडदा शनिबार राजधानीमा सार्वजनिक गरियो । क्याप्टेन थापाकी आमा सूर्यकुमारी थापा र मानवअधिकार आयोगका अध्यक्ष एवं पूर्व प्रधानन्यायाधीश अनुपराज शर्माले पुस्तक लोकार्पण गरेका हुन् । अध्यक्ष शर्माले द्वन्द्वकालका घटनाको वास्तविक चित्रण र क्याप्टेन थापाको जीवन भोगाइको सम्मिश्रण पुस्तकमा रहेको बताए । पुस्तकमा द्वन्द्वकालको चित्र मात्रै नभई मुलुकको संक्रमणकालीन राजनीतिमा अर्थ राख्ने १६ बुँदे सम्झौताका लागि क्याप्टेन थापाले निभाएको भूमिकाको सन्दर्भसमेत रहेको शर्माले बताए । पुस्तकका माथि टिप्पणी गर्दै नेपाल प्रहरीका पूर्वप्रहरी महानिरीक्षक अच्यूतकृष्ण खरेलले थापाको जीवन नै उडानको दस्तावेज भएको दाबी गरे । मारवाडीकोमा काम गरेको सन्दर्भदेखि अदालतमा मुखियाको जागिरे हुँदै उडान क्षेत्रमा आबद्ध हुँदाका उचार चढाव मनछुने रहेको उनले बताए । पूर्व प्रधान सेनापति रुक्माङ्गत कटवालले थापालाई मृत्यु जित्ने मानिसको संज्ञा दिए । अन्नपूर्ण मिडिया नेटवर्कका ग्रुप सम्पादक विजय कुमारले पुस्तकमा युद्धको व्याख्यासँगै जनयुद्ध को समयमा देखेको र भोगेको सन्दर्भहरू समेटिएको बताए । एउटा सफल व्यवसायीको संघर्षपूर्ण बाल्यकालबाट आफू भावुक भएको बताउँदै उनले क्याप्टेन थापाले युद्धको बेला आफूलाई जोखिममा राखेर भए पनि घाइतेलाई बचाएको बताए । यो निकै अब्बल मनुष्यत्व हो, उनले भने । आफ्नो उडान करिअरमा नौ हजार घण्टाभन्दा बढी समय आकाशमा बिताएका क्याप्टेन थापाको पुस्तकमा रामेछापको बेथानदेखि सिन्धुलीको भिमान, रुकुमको खारा आक्रमणदेखि दैलेखको नौमुले आक्रमणलगायत ४० भन्दा बढी स्थानका घटनाको तत्कालीन अवस्था र उद्धारको रोचक वर्णनसमेत समेटिएको छ । बुकहिल पब्लिकेसनले छापेको पुस्तकको सम्पादन सञ्चारकर्मी राजाराम गौतमले गरेका हुन् । कार्यक्रममा क्याप्टेन थापाले पुस्तकको रोयल्टीबापतको रकम क्यान्सर केयरलाई प्रदान गर्ने घोषणा गरे । थापाले जनयुद्ध को समयमा आफ्नो सुरक्षार्थ खटिएकै अवस्थामा मारिएका रविन साहकी श्रीमती बिना साहलाई प्रारम्भिक दुई लाख सहयोग हस्तान्तरण पनि गरे । यो रकम छोरीको शिक्षाका लागि दिएको उनले बताए । सुरक्षाकै क्रममा मारिएका अर्का सुरक्षाकर्मी मेघराज पौडेलको परिवारलाई भने अहिलेसम्म फेला नपारिएको थापाले बताए ।"
जगदीशको सम्झना,"(रामेछाप)साहित्यकार जगदीश घिमिरेको पाँचौं स्मृतिको अवसरमा शनिबार रामेछापमा कविहरूले आआफ्ना सिर्जना सुनाए । मन्थली नगरपालिका र जगदीश घिमिरे प्रतिष्ठानले गरेको बृहत साहित्यिक सभामा रोचक घिमिरे, ज्ञानु पाण्डे, नगेन्द्रराज शर्मा, सुमन कर्माचार्य, मानबहादुर खडका, पेशल आचार्य, चन्द्रा खडका, रामचन्द्र वियोगी लगायतले कविता सुनाएका हुन् । कार्यक्रममा घिमिरेले रामेछापको साहित्य, पत्रकारितासँगै समाज सेवामा खेलेको भूमिकाको चर्चा गरिएको थियो । मल्टिपल माइलोमा क्यान्सरका कारण दिवंगत घिमिरेका आत्मसंस्मरण कृति अन्तरमनको यात्रा ले मदन पुरस्कार पाएको थियो । कार्यक्रममा यस वर्षको जगदीश घिमिरे साहित्यिक पुरस्कार रोचक घिमिरेलाई प्रदान गरियो । ५१ हजार रुपैयाँ र सम्मानपत्र रहेको पुरस्कार प्रतिष्ठानकी अध्यक्ष दुर्गा घिमिरेले प्रदान गरेकी हुन् । रामेछापको सालुमा जन्मेका रोचक घिमिरे चार दशकदेखि साहित्य क्षेत्रमा क्रियाशील छन् ।"
नम्बर वान मिस्टर झोले,"(काठमाडौं)गतवर्ष पुस अन्तिम साताबाट सार्वजनिक प्रदर्शनमा आएको फिल्म मिस्टर झोले हलमा लागेको ठीक एक वर्षपछि युटयुबमा रिलिज गरियो । रामबाबु गुरुङको पटकथा लेखन तथा निर्देशन रहेको उक्त फिल्मले बक्सअफिस कलेक्सनमा भने आशातित सफलता हात पार्न सकेको थिएन । तर युटयुबमा फिल्म राखिएको एक साता नबित्दै झन्डै ३२ लाख भ्युजसहित नेपाल ट्रेन्डिङको पहिलो स्थानमा आएको छ । दयाहाङ राई, दिया पुन, प्रवीण खतिवडा, बुद्धि तामाङ, विजय बराललगायतको अभिनय रहेको उक्त फिल्मलाई युटयुबका अधिकांश दर्शकले भने रुचाएको प्रतिक्रिया दिएका छन् । फिल्मले झन्डै छ हजार कमेन्ट पाइसकेको छ । सुरज गुरुङले कमेन्टमा भनेका छन्, स्थानीय कथामा उत्कृष्ट फिल्म । उत्कृष्ट दृश्य । मज्जा आयो फिल्म हेर्न । तर गीत त्यति राम्रो लागेन र गीतमा पनि स्थानीय लोकलाई स्थान दिएको भए अझै राम्रो हुन्थ्यो कि ? मिस्टर झोले लाई हाइटेक इन्टरटेनमेन्ट च्यानलमार्फत युटयुबमा राखिएको हो । पछिल्लो समय नेपाली फिल्म हलमा कम चले पनि युटयुबमा भने गतिलै चल्न थालेका छन् । फिल्म युटयुबमा राखेको छोटै समयमा ट्रेन्डिङमा आउन थालेका छन् । बिहीबार मात्रै हाइलाइट्स नेपालको च्यानलमार्फत अर्को नेपाली फिल्म लालटिन राखियो । यति बेला फिल्म युटयुबमा नेपाल ट्रेन्डिङको दोस्रो नम्बरमा आइपुगेको छ । झन्डै दस लाख भ्युज बटुलिसकेको उक्त फिल्मलाई देवकुमार श्रेष्ठले निर्देशन गरेका हुन् । दयाहाङ राई, प्रियंका कार्की, केकी अधिकारी, अर्जुनजंग शाही, ए गुरुङ, भानु प्रताप, मेलिना मानन्धरलगायतको अभिनय रहेको यस फिल्मलाई पनि दर्शकले हलमा हेर्न खासै चासो देखाएका थिएनन् । हलमा उक्त फिल्म फ्लप भए पनि युटयुबमा भने यति बेला ट्रेन्डिङमा दोस्रो भएको हो । तर फिल्म हेरेपछिका प्रतिक्रिया भने खासै सन्तोषजनक भने आएका छैनन् । अधिकांश दयाहाङ राईका फयानले नै उनको स्तरअनुसारको फिल्म नभएको प्रतिक्रिया दिएका छन् । बिअर्ड लभर नामक हयान्डलबाट एक दर्शकले लेखेका छन्, दया दाइ, हजुरले फिल्म खेल्दा राम्रोसँग बुझेर मात्र साइन गर्नुहोला । हजुरको भूमिकाले गर्दा मात्र मुभी हेरेको हो । अरू पात्रको अभिनय राम्रो छैन । हजुरलाई यस्तो बकवास मुभी खेल्न सुहाउँदैन ।यति बेला कमेडी सिरियलमा भद्रगोल लाई खुबै रुचाइन्छ । यसका अधिकांश एपिसोड उल्लेख्य भ्युजसहित युटयुबको ट्रेन्डिङमा पर्ने गर्छन् । पछिल्लो एक सय ९१ औं भाग पनि युटयुबको नेपाल ट्रेन्डिङमा तेस्रो नम्बरमा आइपुगेको छ । मिडिया हबको युटयुब च्यानलमार्फत अपलोड हुने उक्त सिरियलले अपलोडको साता दिनमा १७ लाख बढी भ्युज बटुलेको छ । झन्डै २५ सय प्रतिक्रियामध्ये अधिकांशले भद्रगोल मन परेको उल्लेख गरेका छन् । त्यसैगरी, चौथो स्थानमा बिहीबार मात्र युटयुब रिलिज गरिएको वीरविक्रम २ को गीत आइपुगेको छ । देउता फिल्मको गीत पिरतीको मिठो तिर्सना लाई नै ताराप्रकाश लिम्बू र मेलिना राईको स्वरमा गवाएर रिमेक गरिएको उक्त गीतमा पल शाह, वर्षा शिवाकोटी र नाजिर हुसेनले नाचेका छन् । कविराज गहतराजको कोरियोग्राफीमा मुस्ताङको रमणीय दृश्यमा खिचिएको उक्त गीतलाई दुई दिनमै झन्डै दस लाख पटक युटयुबमा हेरिएको छ । ओएसआर डिजिटल च्यानलमार्फ अपलोड गरिएको उक्त गीतमा शनिबार साँझसम्म ४२ सय कमेन्ट्स आइसकेको छ । कमल तिवारी प्रतिक्रियामा लेख्छन्, विदेशमा छायांकन गरिएका कुनै पनि फिल्म अनि गीतहरू भन्दा आफ्नै देशभित्र छायांकन गरिएका सर्वोत्कृष्ट लाग्छ हामीलाई । साह्रै राम्रो छ गीत अनि भिडियो । युटयुबको नेपाल ट्रेन्डिङको पाँचौं नम्बरमा जितु नेपालको कमेडी सिरिज मुन्द्रेको कमेडी क्लब को नवौं भाग अटाएको छ । आमा अग्नि कुमारी मिडियामार्फत चार दिनअघि अपलोड गरिएको उक्त भागलाई आठ लाखभन्दा बढी पटक हेरिएको छ । झन्डै २१ हजारले लाइक गरेको भिडियोलाई एक हजारले डिसलाइक बटन थिचेका छन् । जितु नेपालले स्टयान्डअप कमेडी पस्कने उक्त कमेडी सिरिज सञ्चालनको छोटो समयमै राम्रो चर्चा बटुल्न सफल छ । नवौं भागमा जितुले हालै मिस वल्र्डमा सहभागिता जनाएर फर्केकी मिस नेपाल शृखंला खतिवडालाई अतिथि बनाएका छन् । मुन्द्रेको कमेडी क्बल मा अध्यक्षका रूपमा दीपाश्री निरौलासहित फुलन्देकी आमाले दर्शकलाई हँसाउने गर्छन् ।युटयुब ट्रेन्डिङ (शनिबार साँझसम्म) १ फिल्म मिस्टर झोले २ फिल्म लालटिन ३ टेलिसिरियल भद्रगोल९१ ४ फिल्म वीरविक्रम २ को गीत पिरतीको मिठो तिर्सना ५ मुन्द्रेको कमेडी क्लब"
फुर्सदको साथी पुस्तक,"(काठमाडौं)छोरालाई साथ लिएर साहित्यकार कञ्चन पुडासैनी शुक्रबार नेपाल प्रज्ञा प्रतिष्ठान पुगे । राष्ट्रिय एकता दिवसको अवसरमा प्रतिष्ठानले गरेको पुस्तक प्रदर्शनीका लागि उनी त्यहाँ पुगेका थिए । उनले एकपछि अर्काे गर्दै कविता, कथा, उपन्यास, विदेशीहरूको अनुवादका साना, ठूला पुस्तकहरू छोरालाई थमाउँदै गए । नयाँ पुराना १९ वटा पुस्तकको ३४ सय रुपैयाँ काउन्टरमा बुझाउँदै उनले भने, बूढो भए पनि ज्ञान त अनेक विषयमा राख्न इच्छा लाग्छ । उनी प्राय: पुस्तक प्रदर्शनी धाइरहन्छन् । उनका अनुसार एउटा पुस्तक किन्न बजारभरिका पुस्तक पसल डुल्नुभन्दा प्रदर्शनी छिरेकै आनन्द । एकै ठाउँमा भिन्न भिन्न पुस्तकहरू पाइने भएकोले यस पटक उनी छोरालाई पनि साथ लिएर प्रदर्शनी आइपुगे । यो बुढेसकालमा उनी उनको साथी नै पुस्तक बनेको छ । खाली बस्न सकिँदैन । पुस्तक पढेर समय छोप्ने गर्छु, उनले भने । पुस्तककै लागि कञ्चन तीनतीन पटक भारतको कोलकाता, पटना र दिल्ली पुगेका छन् भने एकएक पटक आगरा र लखनउ । त्यहाँ बिहान सातआठ बजेदेखि पुस्तक पसल छिरेका उनी १२ बजिसक्दा पनि ननिस्केपछि सँगै गएको साथीले गाली गरेको पनि सम्झना छ उनलाई । पहिले पहिले नेपालमा त्यति नयाँ पुस्तकहरू किन्न पाइँदैनथ्यो, उनले भने, त्यहाँ त पसलैभरि नयाँनयाँ किताब देखेपछि लोभ लाग्थ्यो । प्रज्ञाको पुस्तक प्रदर्शनीमा पुराना साथै नयाँ पुस्तकहरू पनि पाइने भएकोले उनी यहाँ आएको उनले बताए । प्रदर्शनीमै भेटिए, श्रीधर सापकोटा । उनले दुइटा नेपाली शब्दकोश र नेपालीअंग्रेजी शब्दकोशसँगै बीपी कोइरालाका पुस्तकहरू किने । सरकारी जागिरबाट निवृत्त उनी समसामयिक पुस्तक पढ्ने गर्छन् । नेपाली शब्दको अर्थ नै हामीलाई थाहा भइरहेको हुन्न, त्यसैले शब्दकोश किनेको हुँ, उनले भने । उनलाई घर नै एक पुस्तकालय हो भन्ने लाग्छ । अहिलेका युवा पिँढी पुस्तक नपढी अन्य ग्याजेटहरूमा झयाम्मिने गरेकोले उनलाई चिन्ता लाग्छ । यस्ता ग्याजेटले सोच्न सक्ने क्षमतालाई ह्रास गर्ने दाबी गर्दै उनले भने, ईबुकको जमाना आइसक्यो तर इन्टरनेटमा पुस्तकका सबै ज्ञान हुन्न । त्यसैले पुस्तक नै पढ्न प्रेरित गर्नुपर्छ । त्यसका लागि लेखाइ र कन्टेन्टको फयुजन राम्रो र रोचक बनाउनुपर्छ । राष्ट्रिय एकता दिवस एवं पृथ्वी जयन्तीको सन्दर्भमा पुस्तक प्रदर्शनी गरिएको प्रतिष्ठानले जनाएको छ । प्रदर्शनी संयोजक सुधीर ढुंगेलका अनुसार प्रदर्शनीमा चार सय शीर्षकका पुस्तक राखिएका छन् । प्रदर्शनीमा पाठकले नेवारीनेपाली शब्दकोश, नेपाल निरुपणलगायत पुस्तकहरू खोजिरहेको उनले जनाए । पुराना पुस्तकहरूको रिप्रिन्टका लागि पनि कोसिस थालेको उनले बताए । यस पटकको प्रदर्शनीमा बाल साहित्यका पुस्तकहरू समेटेका छन् । जुम्लीदेखि गुरुङ भाषासम्मका शब्दकोशहरूका साथै जातीय संस्कारहरू, दर्शनावली, भक्तिभावका पुस्तकहरूसमेत प्रदर्शनीमा छन् । यस पटकको प्रदर्शनीमा संगीत नाटय प्रज्ञा प्रतिष्ठानका पुस्तकहरूको पनि स्टल छन् । प्रदर्शनी पुस २९ गतेसम्म चल्नेछ ।"
राष्ट्रिय संकट घोषणा गर्छु,"वासिङ्टन (एजेन्सी) अमेरिकी राष्ट्रपति डोनाल्ड ट्रम्पले मेक्सिको सीमा पर्खाल निर्माण गर्न राष्ट्रिय संकट घोषणा गर्ने चेतावनी दिएका छन् । वरिष्ठ डेमोक्रयाट नेताहरूसँगको कुराकानीपछि उनले मेक्सिकोसँगको सीमामा पर्खाल बनाउन आवश्यक परे कंग्रेसलाई बाइपास गर्नेसमेत बताए । भेटका क्रममा डेमोक्रयाट नेताहरूले सीमा पर्खाल निर्माणका लागि बजेट दिन अस्वीकार गरेका थिए । डेमोक्रयाटहरूसँग विवाद बढेपछि राष्ट्रपति ट्रम्पले संघीय सरकारको खर्च बन्दी वर्षौंसम्म लम्बाउनेसमेत चेतावनी दिए । पर्खाल बनाउने पैसा कंग्रेसले उपलब्ध नगराए आफूले बजेटसम्बन्धी विधेयकमा समेत हस्ताक्षर नगर्ने ट्रम्पको भनाइ छ । डेमोक्रयाट नेताहरूले ट्रम्पसँगको कुराकानी भने जारी राख्ने बताएका छन् । बजेट विवादबीच अमेरिकी संघीय सरकारको खर्च बन्द भएको दुई साता नाघेको छ । बजेट पारित नहुँदा डिसेम्बर २३ देखि ८ लाख संघीय कर्मचारीले तलब पाएका छैनन् । संसद्ले अटेर गरिरहे आफूले राष्ट्रिय संकटको स्थितिको घोषणा गरेर एक्लै अघि बढ्ने भनी उनले चेतावनी दिएका छन् । राष्ट्रपति ट्रम्पले सुरुमा सञ्चारकर्मीलाई प्रतिक्रिया दिँदै ह्वाइटहाउसमा ९० मिनेटसम्म चलेको भेटवार्ता फलदायी भएको बताएका थिए । तर पत्रकारको प्रश्नको उत्तरमा भने ट्रम्पले आफू पर्खाल बनाउन राष्ट्रिय संकटको घोषणा गर्न पनि तयार रहेको बताए । म त्यसो पनि गर्न सक्छु । हामी राष्ट्रिय संकट घोषणा गर्न सक्छाँै । त्यो पर्खाल बनाउने अर्को तरिका हो, उनले भने, मैले जे गरिरहेको छु त्यो ठीक गरिरहेको छु । यो सरकार बन्द होइन, मैले यसलाई देशको हित र सुरक्षाका लागि गर्नैपर्ने कदम भन्छु । कंग्रेसको तल्लो सदन हाउस अफ रेप्रिजेन्टेटिभ्सका सभामुख नान्सी पेलोसीले राष्ट्रपतिसँगको बैठकमा दुवै पक्षले आआफ्ना तर्क गरेको बताइन् । माथिल्लो सदन सिनेटका डेमोक्रयाट नेता चक समुरले भने, हामीले राष्ट्रपतिसँग सरकार बन्दको अन्त्य गर्न भन्यौँ । तर उहाँले प्रतिवाद गर्नुभयो । स्थानीय सञ्चारमाध्यमका अनुसार ट्रम्पको अडानले लाखौं कर्मचारीलाई अनिश्चयमा पारिरहेको बताएका छन् । संघीय खर्च अभावका डिसेम्बर २३ देखि विभिन्न सरकारी निकायजस्तै होमल्यान्ड सेक्युरिटी, यातायात, कृषि, गृह तथा न्यायलगायत आंशिक बन्द छन् ।"
केरलामा विरोध प्रदर्शन चर्कियो,नयाँदिल्ली (एएफपी) भारत केरलास्थित सबरीमाला मन्दिरमा महिला प्रवेशपछि गरिएको विरोध प्रदर्शन जारी रह्यो । केरलाका विभिन्न स्थानमा प्रहरी तथा प्रदर्शनकारीबीच झडपहरू भएका छन् । झडपमा परी दर्जनौं घाइते छन् । प्रहरीले राज्यका विभिन्न स्थानमा शनिबार हिंसात्मक गतिविधिमा संलग्न २ हजारभन्दा बढी प्रदर्शनकारीलाई नियन्त्रणमा लिएको जनाएको छ । अधिकारीहरूले हालसम्म पक्राउ गरिएकाको संख्या ३ हजार नाघेको छ । अधिकारीहरूले शनिबार भारतीय जनता पार्टीका राज्यसभा सदस्य भी मुरलीधरनको पुख्र्यौली घरमा बम विस्फोट गराइएको छ । विस्फोटपछि घर क्षतिग्रस्त भएको भारतीय सञ्चारमाध्यमले जनाएका छन् । त्यसैगरी राष्ट्रिय स्वंयसेवक संघको कान्नुरस्थित कार्यालयमा आगजनी गरिएको छ । गत बुधबार केरालास्थित सबरीमाला मन्दिरमा दुई महिला प्रवेश गरेपछि स्थानीय हिन्दु संगठनहरूले विरोध प्रदर्शन गर्दै आएका छन् । घटनाको विरोधमा हिन्दुवादी समूहहरूको छाता संगठन सबरीमाला कर्मा समितिले प्रदर्शनको नेतृत्व गर्दै आएको छ । भारतीय जनता पार्टी (भाजपा) ले विरोध प्रदर्शनको समर्थन गर्दै आएको छ । सबरीमाला मन्दिरमा करिब ८ सय वर्ष अघिदेखि रजश्वला हुने उमेरका महिलालाई रोक लगाइँदै आएको थियो । तर सर्वोच्च अदालतको आदेशअनुसार बुधबार २ महिलालाई प्रवेश गराइएपछि विरोध सुरु भएको हो । हिन्दुवादी संगठनले मन्दिरको परम्परा बचाउन महिलालाई मन्दिर प्रवेशमा रोक लगाउनुपर्ने बताउने गरेको छ ।
थाइल्यान्डमा बाढीले ३० हजार प्रभावित,बैंकक (एएफपी) थाइल्यान्डका तटीय क्षेत्रमा आएको आँधीपछिको बाढीका कारण करिब ३० हजार प्रभावित भएका छन् । अधिकारीहरूले उक्त क्षेत्रमा विद्युत् कटौतीपछि दक्षिणी भेगका शिविरमा बसिरहेका शरणार्थीलाई अन्यत्र सारिएको जनाएका छन् । थाइल्यान्डको दक्षिणी क्षेत्रमा शुक्रबारको भीषण आँधीपछिको बाढीले जनजीवन प्रभावित भएको छ । कपितय स्थानमा विद्युत् कटौती हुनुका साथै सडक तथा भौतिक संरचनामा क्षति पुगेको अधिकारीहरूले जनाएका छन् । यद्यपि आँधीबाट पर्यटक भने सुरक्षित रहेका जनाइएको छ । प्रति घण्टा ७५ किलोमिटरको गतिको आँधीका कारण दक्षिणी पत्तानी प्रान्तमा एक ३५ वर्षीय माझीको मृत्यु भएको छ । एक बेपत्ता छन् ।
ट्रम्पकिम बैठक चाँडै,"वासिङ्टन (एजेन्सी) अमेरिकी विदेशमन्त्री माइक पोम्पियोले राष्ट्रपति डोनाल्ड ट्रम्प र उत्तर कोरियाली नेता किम जोङउनबीचको शिखर बैठक चाँडै हुने बताएका छन् । पोम्पियोले ट्रम्प र किमबीच यसअघि भएको शिखर बैठकको सहमतिअनुसार उत्तर कोरियाले आणविक हतियार बन्द गर्न भइरहेको प्रगतिबारे अमेरिकाले उच्च तहका कूटनीतिज्ञहरू पनि खटाएको बताएका छन् । दोस्रो शिखर बैठक आयोजनाका लागि केही तयारी बाँकी रहेको पोम्पियोको भनाइ छ । मलाई विश्वास छ, राष्ट्रपति ट्रम्प र नेता किमबीचको दोस्रो शिखर बैठक चाँडै हुन्छ, विदेशमन्त्री पोम्पियोले भने । दुई देशबीचको विश्वास अझ बढाउन र परमाणु हतियार नि:शस्त्रीकरण गर्न शिखर बैठक उपलब्धिमूलक हुने उनको विश्वास व्यक्त गरे ।"
छैन जनशक्ति र संरचना,"(जाजरकोट)गत वर्षको फागुनमा जिल्ला अस्पताल भर्ना भएकी कुशे गाउँपालिका ४, तम्तीकी ४० वर्षीया विपना शाही तीन दिनसम्म पनि सुत्केरी हुन सकिनन् । अवस्था जटिल हुँदै गएपछि हेलिकप्टरद्वारा नेपालगन्ज पुर्याएर ज्यान बच्यो । सोही गाउँपालिका ८, रिजापहाडाकी ३० वर्षीया चन्द्रादेवी रोकामगरको सुत्केरी भएको ९ दिनसम्म रक्तस्राव नरोकिँदा थप उपचारका लागि हेलिकप्टरबाटै नेपालगन्ज पुर्याउनुपर्यो ।विशेषज्ञ चिकित्सकसहितको अस्पतालमा पुगेर पनि ज्यान जोगाउन हेलिकप्टरको सहारा लिनुपर्ने यी केही प्रतिनिधि हुन् । अस्पतालमा दरबन्दीअनुसार जनशक्ति र संरचना नहुँदा जिल्लाका बासिन्दाले सास्ती भोगिरहेका छन् । बर्सेनि झाडापखाला, स्वाइन फ्लुलगायत महामारीको मारमा पर्ने यो जिल्लामा सरकारले अझै पनि स्वास्थ्य क्षेत्र प्रवद्र्धनमा चासो नदेखाएको स्थानीयको आरोप छ ।५० शय्याको जिल्ला अस्पतालमा सिजरियन डेलिभरी (शल्यक्रिया गरी बच्चा निकाल्ने) सेवा सञ्चालनमा छैन । स्त्रीरोग विशेषज्ञ (कन्सल्टेन्ट सर्जन) को दरबन्दी त छ तर चिकित्सक छैनन् । यसले गर्दा जटिल अवस्थाका गर्भवतीसुत्केरीले सास्ती भोग्नुपरेको हो । हुन त विशेषज्ञ चिकित्सक भएको अस्पताल हो, सर्जन नहुँदा समस्या भइरहेको छ, अस्पतालका निमित्त मेडिकल सुपरिटेन्डेन्ट डा केशरजंग कार्कीले भने, यसले गर्दा जटिल प्रकृतिका सुत्केरीलाई जिल्लाबाहिर रिफर गर्न बाध्य छौं । उल्टो बच्चा भएका, लामो समयसम्म व्यथा लागेका र सुत्केरी हुनुअघि वा पछि उच्च रक्तस्राव भएका सुत्केरीलाई रिफर गर्नुको विकल्प नरहेको उनले बताए । मंसिर ४ गते बारेकोट २, रोकायागाउँकी ४२ वर्षीया मैसरा थापा अस्पतालको यही दुरावस्थाको नियति भोग्न बाध्य भइन् । अस्पतालमा ४ दिन राख्दा पनि सुत्केरी गराउन नसकिएपछि उनको परिवारले हेलिकप्टरबाट बाहिर लग्यो । दुई साताअघि मात्र भेरी नगरपालिका ३, ठाँटीबजारकी प्रतिभा पुनलाई चौरजहारीबाट जहाज चार्टर गरी नेपालगन्ज पुर्याइयो । सुत्केरीपछि उनमा उच्च रक्तचाप देखिएको थियो । सुत्केरी गराउनसमेत नसक्ने अस्पतालबाट हामीले के आशाभरोसा गर्ने ? स्थानीय प्रकाश शाहीले भने, सेवा सुविधा हेर्ने हो भने त यसलाई अस्पताल भन्नै लाज लाग्छ ।१५ शय्याको अस्पताललाई ३ वर्षअघि ५० शय्यामा स्तरोन्नति गरिएको हो । तर, सो अनुुसार संरचना र जनशक्ति नथपिँदा सर्वसाधारणले सहज सेवा पाउन सकेका छैनन् । अस्पतालमा ११ औं तहको प्रमुख मेडिकल सुपरिटेन्डेन्ट, बालरोग, स्त्रीरोग, मानसिक रोग, जनरल फिजिसियन, रेडियोलोजिस्ट, हाडजोर्नी, जनरल सर्जन र एनेस्थेसियासमेत गरी ९ विशेषज्ञ चिकित्सकको दरबन्दी छ । तर, हालसम्म एकजना पनि विशेषज्ञ आएका छैनन् । भौतिक पूर्वाधार अवस्था पनि उत्तिकै नाजुक छ । बिरामीलाई सुताउने बेडसमेत गतिला छैनन् । ७ वर्षअघि निर्माण सुरु भएको मातृशिशु भवन अलपत्र छ । डिजिटल एक्सरे, भिडियो एक्सरे, ल्याबकोठालगायत व्यवस्था नहुँदा उपचारमा समस्या हुने गरेको निमित्त सुपरिटेन्डेन्ट कार्की बताउँछन् । यसले गर्दा जटिल अवस्थाका सुत्केरी मात्र होइनन्, अन्य स्वास्थ्य समस्या लिएर पुग्ने बिरामी पनि ढुक्कसँग उपचार पाउन सक्दैनन् ।बर्सेनि विभिन्न महामारीले सताइरहने ग्रामीण क्षेत्रका स्वास्थ्य संस्थाको अवस्था पनि उत्तिकै नाजुक छ । गर्खाकोट र लिम्सा प्राथमिक स्वास्थ्य केन्द्रमा वर्ष दिनदेखि चिकित्सक छैनन् । औषधि अभावले बिरामी निजी मेडिकल धाउन बाध्य छन् । कतिपय बिरामी त धामीझाँक्रीकोमा समेत धाउन बाध्य छन् । मेडिकल सुपरिटेन्डेन्ट डा कार्कीले जिल्लाभरका करिब ३ दर्जन स्वास्थ्य संस्थामा औषधि, उपकरण र जनशक्ति अभाव रहेको बताए ।यसैबीच, जिल्ला अस्पतालका स्वास्थ्यकर्मीले एक वर्षदेखि अतिरिक्त भत्ता पाउन सकेका छैनन् । ड्युटीको बेलाभन्दा थप काम गरेबापत दिइने भत्ताबाट वञ्चित गरिँदा चौबीसै घण्टा सेवा सञ्चालन गर्न गाह्रो भएको अस्पतालको भनाइ छ ।"
५ महिनादेखि प्रमुखविहीन,"(म्याग्दी)दस विशेषज्ञ डाक्टर दरबन्दी रहेको जिल्ला अस्पताल बेनीमा प्रमुखसहित एकजना पनि डाक्टर छैनन् ।अस्पताल प्रमुख विशेषज्ञ (कन्सल्टेन्ट) डा रोशन न्यौपाने सरुवा भई संघीय मन्त्रालय गएपछि ५ महिनादेखि जिल्ला अस्पताल प्रमुखविहीन भएको हो । अस्पताल जुनियर मेडिकल अफिसर र निक साइमन्स भन्ने आईएनजीओका डाक्टरको भरमा चलेको छ । १५ शय्या क्षमताबाट ५० मा स्तरीकरण गरिएपछि बेनी जिल्ला अस्पतालको अवस्था खस्केको छ । अस्पतालमा मेडिकल सुपरिटेन्डेन्टसमेत कन्सल्टेन्ट डाक्टर नहुँदा जुनियर मेडिकल अफिसरले काम चलाएका छौं । अख्तियारी नहुँदा रिस्क लिनुभन्दा बिरामीलाई पोखरा रिफर गर्न बाध्य छौं, डा विराट शर्माले भने, व्यवस्थापकीय ध्यान नपुग्दा ५० बेडको अस्पतालमा उपलब्ध क्षमता ह्रास भइरहेको छ ।जिल्ला अस्पतालमा वरिष्ठ कन्सल्टेन्ट (विशेषज्ञ), पेडियार्टिसियन (बालरोग) तथा गाइनो (स्त्रीरोग), सर्जन, अर्थोसर्जन (हाडजोर्नी), साइक्यार्टिक (मानसिक रोग), एनेस्थेसियालोजिस्ट, जनरल फिजिसियन, रेडियोलोजिस्ट, प्रमुख मेडिकल सुपरिटेन्डेन्ट जनरलिस्ट, सुपरिटेन्डेन्टसमेत १० डाक्टरको दरबन्दी छ । तर एकजना पनि विशेषज्ञ डाक्टर छैनन् । स्वास्थ्य मन्त्रालय प्रदेश सरकार मातहत रहेको र प्रदेश सरकारले स्वास्थ्य क्षेत्रमा कार्यविधि बढाउँदै रहेकाले तत्काल सबै कन्सल्टेन्ट जिल्लामा आउने सम्भावना क्षीण छ । फेरि जिल्ला अस्पतालको कागजमा स्तरोन्नत भए पनि भौतिक संरचना निर्माण पूरा भएपछि आउने विश्वास छ, अस्पताल विकास समिति अध्यक्ष बेलबहादुर कटुवालले भने, अस्पताल प्रमुख मेडिकल सुपरिटेन्डेन्ट ल्याउन पहल थालेका छौं । अस्पतालमा छुट्टै ४ मेडिकल अफिसरको दरबन्दी भए पनि २ जना अध्ययन बिदामा छन् । ५० बेड क्षमताको जिल्ला अस्पताल निक साइमन्स संस्थाले २ एमडीजीपी डाक्टर पठाएकाले सेवा सञ्चालनमा छ । संस्थाका डा नवराज बस्ताकोटीलाई मेडिकल अफिसरहरू डा विराट शर्मा र ल्याब टेक्नोलोजिस्ट डा संजोग तिमिल्सिना तथा छात्रवृत्तिमा आएका ७ मेडिकल अफिसरले साथ दिएका छन् ।दरबन्दी अनुसारका डाक्टर जिल्ला नआउँदा अस्पताललाई १५ बाट ५० बेडमा स्तरोन्नति गरे पनि बिरामीले भने उल्टो सास्ती पाएका छन् । १५ बेड क्षमताको अस्पताल हुँदा जुन सेवा सुविधा थियो, ५० बेड बनाएपछि झन् नि:शुल्क भनिएका ७० प्रकारका औषधि पनि बन्द गरिएको छ । बहिरंग सेवा परीक्षण गर्न भर्ना शुल्क, भिडियो एक्सरे, एक्सरे, ल्याब टेस्ट सबै क्षेत्रमा शुल्क वृद्धि गरिएको छ ।"
क्यान्टिलिभर पुलको मर्मत,"गोरखा (कास) सर्दीभीरको क्यान्टिलिभर पुल मर्मत गरिएको छ । सडक सञ्जालले नछोएको उत्तरी गोरखाको चुमुनुब्री गाउँपालिका ६, चुम्चेतमा दैदल आउजाउका लागि भीरमा टाँसेर बनाइएको उक्त स्टिल संरचनाको पुलमा पहिरोको ढुंगा खस्दा क्षति भएको थियो ।यो गाउँपालिका र उपभोक्ता समितिको सक्रियतामा मर्मत गरिएको हो । हाम्रा प्राविधिकले करिब २ लाखको स्टिमेट निकालेका थिए । सोहीअनुसार मर्मतको काम भयो, गाउँपालिकाका प्रमुख प्रशासकीय अधिकृत प्रदीप गिरीले भने, गाउँपालिका प्राविधिक र उपभोक्ता समितिको संयुक्त प्रयासमा मर्मत भएको हो । गाउँपालिकाको आकस्मिक पुँजीगत कोषको रकम पुल मर्मतमा खर्च गरिएको उनले बताए । तिहार लगत्तैदेखि हामीले स्थलगत निरीक्षण र स्टिमेट बनाउने काम गरेका थियौं, उनले भने, गाउँपालिकाकै प्राविधिक फिल्डमा खटिएपछि लागत पनि कम लाग्यो । पुल मर्मत भएसँगै जोखिम मोलेर आउजाउ गर्ने समस्या हटेको चुम्चेतका वडाध्यक्ष लोप्साङ लामाले सुनाए । पुलको डेक नै भत्काएपछि ढुंगाकाठ राखेर राखेर हिंडेका थियौं, उनले भने, अब मान्छे र खच्चड सबैलाई हिँड्न सजिलो भएको छ । चुमुनुब्री गाउँपालिकाको चुम्चेत र छेकेम्पारका बासिन्दाका लागि उक्त पुल डेढ वर्षअघि निर्माण भएको हो । ४ करोड १५ लाख लागतमा निर्मित ९० मिटर लम्बाइको पुल भीरमा खोपेर बनाइएको छ ।"
भारतलाई प्रतिबन्धित नोट साटिदिन आग्रह,"(नयाँदिल्ली)सयभन्दा बढी दरका भारु नोटमाथि प्रतिबन्ध लगाउने निर्णय गरेको महिना दिन पनि नबित्दै त्यस्ता नोट सटही र प्रयोगका लागि सहज व्यवस्था गरिदिन नेपाल सरकारले भारतसमक्ष अनुरोध गरेको छ । २५ मंसिरमा बसेको मन्त्रिपरिषद् बैठकले भारु दुई सय, पाँच सय र दुई हजारका नोटको कारोबार नगर्न र नबोक्न सर्वसाधारणका नाममा सूचना जारी गर्ने निर्णय गरेको थियो । सरकारले नेपाल राष्ट्र बैंकमार्फत नयाँ नोटहरूका लागि सटही, बोक्ने र पछि थुप्रिएको खण्डमा बुझाउन पाउने सुविधासहितको व्यवस्था गरिदिन भारतको रिर्जभ बैंक इन्डिया (आरबीआई) लाई अनुरोध गरेको हो । त्यसैगरी दुई वर्षअघि भारतले लगाएको नोटबन्दीका कारण प्रयोगविहीन बन्न पुगेका पुराना पाँच सय र एक हजार दरका भारु नोट साटिदिन पनि भारतलाई आग्रह गरिएको छ ।यस सम्बन्धमा शुक्रबार नेपाल राष्ट्र बैंकले आरबीआईलाई औपचारिक पत्र पठाएको छ । राष्ट्र बैंकका विदेशी विनिमय विभागका प्रमुख भीष्मराज ढुंगानाले त्यसको पुष्टि गर्दै भने, अर्थ मन्त्रालयको सल्लाहबमोजिम आरबीआईलाई प्रतिबन्धित पुराना भारु नोट र नयाँ नोटका सम्बन्धमा पत्राचार गरिएको छ । भारत सरकारले दुई वर्षअघि लिएको नोटबन्दीको निर्णयका कारण नेपालमा वित्तीय क्षेत्र र सर्वसाधारणसँग रहेको ठूलो परिणामको भारु प्रयोगविहीन भएको थियो । नेपालीहरूसँग रहेको प्रतिबन्धित भारु पाँच सय र हजार दरका नोटहरूको परिणाम यकिन नभए पनि नेपालको वित्तीय क्षेत्रसँग करिब पाँच करोड भारु रहेको राष्ट्र बैंकले सार्वजनिक गरिसकेको छ । अनौपचारिक रूपमा नेपालमा करिब दस अर्ब भारु मूल्य बराबर प्रतिबन्धित भारु नोट रहेको अनुमान छ । नोटबन्दीको दुई वर्ष बितिसक्दा समेत भारतले नेपाल सरकारको ढुकुटीमा रहेको भारुसमेत साट्न चासो देखाएको छैन । नेपाली पक्षले भारु सटहीका विषय सरकारी अधिकारीहरूदेखि उच्च राजनीतिक तहको भेटसम्ममा उठाउँदै आए पनि त्यसले अहिलेसम्म कुनै पनि निकास पाएको छैन । जबकि नोटबन्दीलगत्तै भारतले नेपालमा रहेको भारु साटिदिने प्रतिबद्धता जनाएको थियो । भारतले भुटानसँग भएको प्रतिबन्धित भारु भने साटिसकेको छ ।सन् २०१६ मा नोटबन्दी लागू हुनुअघिसम्म नेपालमा पाँच सय र हजार दरका भारु नोटहरू पनि प्रयोगमा थिए । नोटबन्दीपछि ती नोटहरूमाथि प्रतिबन्ध लाग्यो भने नयाँ छापिएका नोटहरूका सम्बन्धमा भारतले नयाँ व्यवस्था गरेन । जबकि नयाँ भारु नोटका सम्बन्धमाा फरेन एक्सेचेन्ज म्यानेजमेन्ट एक्ट (फिमा) अन्तर्गत नयाँ सूचना (नोटिफिकेसन) जारी गर्नुपर्ने थियो । भारतले जारी गर्ने त्यही सूचनाकै आधारमा राष्ट्र बैंकले सर्कुलर जारी गर्ने गर्छ । आरबीआईले त्यस्तो सूचना जारी नगरेका कारण सयभन्दा बढी दरका भारु नोटलाई नेपाल राष्ट्र बैंकले मान्यता दिएको थिएन । जसले गर्दा ठूला दरको प्रयोग अवैध बन्न पुगेको थियो र त्यसको जानकारी नहुँदा भारतमा रोजगारीबाट नेपाल फर्केका र नेपाल घुम्न गएका भारतीय नागरिकहरूसमेत प्रहरीको कारबाहीमा परेका थिए । भारतले फिमा नोटिफिकेसन जारी नगरे पछि राष्ट्र बैंकले पनि कुनै सर्कुलर जारी गरेन, ढुंगानाले भने ।भारु सम्बन्धमा आम सर्वसाधारणमा अन्योल देखिएपछि नेपाल सरकारले सूचना जारी गर्ने निर्णयमा पुगेको हो । सरकारको उक्त निर्णयलाई लिएर नेपालको निजी क्षेत्रले चासो राख्दै आएका थिए । भारतमा समेत यससम्बन्धमा विशेष चासो व्यक्त गरिएको छ । नेपालको निर्णयबारे भारतको संसद्मा समेत चर्चा भएको थियो । बुधबार मात्रै भारतको माथिल्लो संसद् राज्य सभामा समाजवादी दलका सांसदद्वय रवि प्रमाश बर्मा र निरश शेखरले नेपाल सरकारको भारुमाथि प्रतिबन्ध लगाउने निर्णयका सम्बन्धमा भारत सरकारको धारणा मागेका थिए । उनीहरूले नेपाल सरकारले भारु प्रतिबन्ध लगाउनुको कारण र यससम्बन्ध भारतको विदेश मन्त्रालयले गरेको पहलबारे प्रस्ट जवाफ दिन माग गरेका थिए । सांसदहरूको प्रश्नको जवाफ दिँदै भारतीय विदेश राज्यमन्त्री बीके सिंहले नोटबन्दीको निर्णयपछि भने राष्ट्र बैंकले पुराना पाँच सय र हजार दरका भारु नोटको प्रयोगमा प्रतिबन्ध लगाएको तर नेपाल सरकारको पछिल्लो निर्णयका सम्बन्धमा कुनै छलफल नभएको बताएका थिए ।"
तरकारीमा विषादी घट्दो,"बजेट नहुँदा परीक्षण केन्द्र प्रभावितबजेट अभावले तरकारी परीक्षण कार्य प्रभावित हुँदै आएको छ । हाल तरकारी परीक्षण केन्द्र कालीमाटी, बिर्तामोड, सर्लाही, पोखरा, बुटवल, नेपालगन्ज, कैलालीमा छन् । तीमध्ये कालीमाटी, बिर्तामोड र कैलाली फाटफुट रूपमा परीक्षण भइरहेको केन्द्रीय कृषि प्रयोगशालाले जनाएको छ । प्रयोगशालाका वरिष्ठ बाली संरक्षण अधिकृत राजीवदास राजभण्डारीले संघीय संरचनाअघि यो निकाय बाली संरक्षण निर्देशनालयअन्तर्गत रहेको बताए । बाली संरक्षण विभागबाट कर्मचारीहरू काजमा खटिएका थिए । अहिले यो निर्देशनालय खारेजीमा परेको छ । बजेट नपाउँदा गत आर्थिक वर्षमा खरिद भएको रसायनको सहयोगमा परीक्षण गर्दै आएको थियो । अहिले बल्ल बजेट स्वीकृत भएको छ । बजेटसँगै कर्मचारीको पनि अभाव भएको थियो । अहिले १ करोड १० लाख स्वीकृत भएको छ, राजभण्डारीले भने, बजेट स्वीकृत भएपछि कालीमाटी प्रयोगशालाका लागि आवश्यक सामग्री किट मगाएका छौं । उनले किट ताइबानबाट मगाएको बताए । किट अभावले गत वर्षको तुलनामा आधा मात्रै परीक्षण हुन सकेको जनाएको छ ।"
होमस्टेले बढायो तरकारी खेती,"(कञ्चनपुर)तुलसीराम राना घरका लागि चाहिने तरकारी आफैं उत्पादन गर्थे । उनले बजारबाट कहिल्यै तरकारी किनेनन् । दुई वर्षअघि भीमदत्त नगरपालिका वडा नम्बर १४ र १६ नयाँ कटानमा सामुदायिक होमस्टेको तयारी हुँदा उनको घर पनि छानोटमा पर्यो । बिस्तारै सबै प्रक्रिया पूरा भएपछि होमस्टे पनि सुरु भयो । उनले घर परिवारका लागि उत्पादन गर्ने तरकारी होमस्टेका लागि अपुग भयो । बजारबाट किन्नुपर्ने बाध्यता आयो । होमस्टेमा पाहुनाको चाप बढ्न थालेपछि उनले तरकारी खेती पनि विस्तार गरे । आफ्नो परिवारसँगै होमस्टेमा चाहिने सबै तरकारी आफ्नै बारीमा उत्पादन हुन थाल्यो । उनले होमस्टे सञ्चालनसँगै व्यवसायी तरकारी खेतीमा पनि राम्रै फाइदा लिइरहेका छन् । होमस्टेले हामीलाई तरकारी खेतीतर्फ आकर्षित गर्यो, तुलसीराम भन्छन्, अहिले परिवार र होमस्टेका लागि पुगेर बजारमा बिक्री पनि गर्छाैं ।नयाँ कटानकी मानमती राना पनि यतिबेला दैनिक ५६ सयको तरकारी बिक्री गर्छिन् । उनले पनि होमस्टे सञ्चालन गरेकी छन् । होमस्टेमा चाहिने सबै तरकारी आफैं उत्पादन गर्छिन् । त्यसपछि बचेको तरकारी स्थानीय बजारमा बिक्री गर्छिन् । सिजनअनुसार सबै तरकारी उत्पादन गर्छाैं, मानमतिले भनिन्, तरकारीबाट वर्षमा एकडेढ लाख बचत हुन्छ । शुक्लाफाँटा राष्ट्रिय निकुञ्ज किनारको राना थारू बस्ती यतिबेला होमस्टेसँगै तरकारी उत्पादनमा सक्रिय छ । पश्चिम तराईको कैलाली र कञ्चनपुरमा मात्रै बासोबास रहेको राना थारू समुदायक आफैंमा पर्यटक आकर्षणको केन्द्र हो । अझ होमस्टे र व्यावसायिक तरकारी खेतीमा लागेपछि यो बस्तीको रूपै फेरिएको छ । होमस्टे सञ्चालन भएपछि गैरसरकारी संस्था निड्स नेपालले अनुकूलन परियोजनाअन्तर्गत व्यावसायिक रूपमा तरकारी उत्पादनका लागि कृषकलाई प्राविधिक ज्ञानसीप उपलब्ध गराउँदै आएको छ । टनेल खेती, थोपा सिँचाइका लागि आवश्यक सहयोगसँगै उन्नत जातका बीउसमेत उपलब्ध गराएको छ । होमस्टेमा आउने पाहुनाका लागि अर्गानिक तरकारी उत्पादनमा विशेष जोड दिइएको छ । होमस्टे हुने र नहुने सबैले तरकारी खेतीमा चासो दिएका छन्, घरमा खाने तरकारी त प्राय: कसैले किन्दैनन्, भीमदत्त नगरपालिकाकी कार्यपालिका सदस्यसमेत रहेको वसन्ती रानाले भनिन्, सबैले सानोतिनो मात्रामा तरकारी उत्पादन गरेका छन् । उनी आफैंले पनि पाँच कट्ठामा तरकारी खेती गरेकी छन् । हरेक दिन बिहान तरकारी बेच्न उनी आफैं महेन्द्रनगर बजारसम्म साइकलमा पुग्छिन् । बिहान एकडेढ घण्टामा तरकारी बिक्री गरी उनी ५६ सय आन्दानी गर्छिन् । नयाँ बस्तीमा आठ घरमा होमस्टे सञ्चालनमा छ । सबै घरमा होमस्टेका लागि छुट्टै दुईकोठे घर निर्माण गरिएको छ । एक घरमा चार जनासम्म अटाउन सक्छन् । होमस्टेमा राना थारू परिकार खान पनि आन्तरिक तथा बाहय पर्यटकहरू आउने गर्छन् । घरैपिच्छे तरकारी खेतीले होमस्टेप्रतिको आकर्षण झन् बढाएको छ, राना थारू सामुदायिक होमस्टेका सचिव चेतराम थापाले भने, स्थानीयलाई व्यावसायिक बनाउनुका साथै आयस्रोत पनि बढाएको छ । उनले विगतमा आफूसमेत किनेर खाने परिवार अहिले तरकारी बेचेरै गुजारा गरिरहेका छन् । चेतरामले पनि आठ कट्ठामा तरकारी खेती गरेका छन् । सिजनअनुसार मुला, काउली, बन्दा, खुर्सानी, भान्टा, भिन्डी, लौका, फर्सी र घिरौंला घरमै उत्पादन गर्छन् । उनले पाहुनाले अर्गानिक तरकारी रुचाउने भएकाले मलखादको प्रयोग पूर्ण रूपमा बन्द गरिएको बताए । बजारमा पनि अर्गानिक तरकारीको माग उच्च रहेकाले बिक्री गर्न कुनै समस्या नरहेको उनले जानकारी दिए ।"
अनुदानको गहुँ बीउ उम्रिएन,"(सर्लाही)स्थानीय तहबाट कृषि अनुदानमा पाएको गहुँको बीउ खेतमा नउम्रेपछि किसान मारमा परेका छन् । उनीहरूले बीउ कमसल भएको भन्दै सम्बन्धित निकायबाट छतिपूर्ति मागेका छन् । जिल्लाको २० वटै स्थानीय तहले किसानलाई अनुदानमा गहुँको बीउ बाँडेको थियो । सूचना प्रकाशित गरी अनुदानको बीउ सप्लाई गर्न आह्वान गरेपछि सप्लायर्सले रौतहटको गौर नगरपालिका १३ स्थित राजदेवी बीउ उद्योगबाट गहुँको बीउ उपलब्ध गराएको थियो । त्यही बीउ नगरपालिका तथा गाउँपलिकाले किसानलाई बाँडेका थिए । स्थानीय तहबाट अनुदानमा पाएको गहुँको बीउ नउम्रेको किसानको गुनासो छ । खेतमा छरेको गहुँको बीउ नउम्रिँदा आफूहरू मारमा परेको पिपरियाका किसान बिन्दा रायले बताए । घरमा राखेको पुरानो गहुँ छरेको किसानको उम्रेको छ, अनुदानमा पाएको किसानको भने उम्रेको छैन, उनले भने, मिहिनेत र लगानी लगाएर छरेको गहुँको बीउ नउम्रिँदा यसको क्षतिपूर्ति हामीलाई चाहिन्छ ।समान्यतया नौ दिनमा उम्रिने गहुँको बीउ २० दिन बित्दासमेत उम्रेको छैन । खेतमा गहुँ नउम्रिँदा कतिपय किसानले धमाधम घरमा राखेको पुरानो गहुँ छरिरहेका छन् । २० दिन बित्दासमेत गहुँको बीउ नउम्रिँदा पुन: खेत जोतेर घरमा राखेको पुरानो गहुँ छरेको किसानहरूले बताइरहेका छन् । नौ दिनमै उम्रिने गहुँको बीउ २० दिन बित्दासमेत अनुदानको बीउ उम्रेन, स्थानीय किसान रामध्यान रायले भने, अनुदानको बीउ नउम्रिँदा पुन: घरमा रहेको पुरानो गहुँ छर्दै छु । उखु खेती हटाएर गहुँ खेती गरेका किसानको झन् बिजोग भएको छ । आधाभन्दा कम मूल्यमै सक्खर बनाउने क्रसर उद्योगलाई उखु बेचेर गहुँ खेती गरेका किसान भने दोहोरो मारमा परेका छन् । गहुँ बाली लगाउनका लागि उखु आधाभन्दा कम मूल्यमा बिक्री गरें तर गहुँको बीउ उम्रेन, सिर्सियाका किसान रामहुलास यादवले भने, उता उखुमा घाटा, यता गहुँमा पनि घाटा खानुपर्यो, हाम्रो त बिजोगै भो । कतिपय किसान स्थानीय तहले उपलब्ध गराएको गहुँको बीउ नपाएर पछुतो मान्दै आफ्नै घरमा रहेको पुरानो गहुँ छरेका थिए । उनको भने गहुँको बीउ उम्रेको छ । अनुदानको बीउ नपाएर पछुतो मानेको तर सँधियारको पीडा देखेर आफू पनि ठूलो पीडाबाट जोगिएको स्थानीय बद्री पण्डितले बताए । अनुदानमा पाउने गहुँको बीउ नपाएर पछुतो भएको थियो, उनले भने, अहिले ठूलो पीडाबाट जोगीएको छु ।यता स्थानीय तहहरूले कमसल बीउ उपलब्ध गराउने उद्योग र सप्लायर्सलाई कारबाहीको दायरामा ल्याउनुपर्ने बताएका छन् ।"
रासायनिक मलले माटोमा अम्लीयपन बढी,"(गोरखा)माटोको अवस्था कस्तो छ ? कुन मल प्रयोग गरे उपादकत्व बढ्छ ? माटोमा अम्लीय र क्षारीयपनाको अवस्था कस्तो छ ? यस्तैयस्तै विषयमा जानकारीका लागि गोरखा नगरपालिका ७ बेलडाँडाका तिलकबहादुर अच्छामी शनिबार आफ्नै वडाको डण्डीडाँडामा भएको माटो परीक्षण शिविरमा आए । गोबरमलको साथमा रासायनिक मलको पनि प्रयोग गर्छु । पहिले त माटो ठीकै थियो, एकदुइ वर्षयता डल्ला आउन थालेको छ, उनले भने, माटो बिग्रियो कि भन्ने शंका लागेर परीक्षणका लागि आएको । वर्षौंदेखि कृषि पेसा अँगालेका बेलडाँडाकै डोरबहादुर बस्नेतलाई माटो परीक्षणपछि कृषि प्राविधिकले अम्लीयपना बढी भएको बताए । अम्लियपना घटाउन कृषि चुनको प्रयोग गर्न उनलाई सुझाव दिए । परिक्षणपछि किसानले माटोको खाद्यतत्त्वको अवस्था थाहा पाउने माटो तथा मल परीक्षण प्रयोगशाला पोखराका प्राविधिक सहायक प्रयोगबहादुर शाहीले बताए । हालसम्म गोरखा नगरपालिकाको १, २, ५, ९ र ७ नम्बर वडाका किसानको माटो परीक्षण गरिएको उनले जनाए । ५ सय २४ जना किसानले माटो परीक्षण गराए, उनले भने, औसत रूपमा हेर्दा माटोमा अम्लीयपनाको अवस्था धेरै भएको पायौं । माटोको अवस्था के छ नबुझी अन्धाधुन्ध रासायनिक मलको प्रयोग गर्न नहुने शाहीले बताए । खल्तीमा जति पैसा छ रासायनिक मल किनेर हाल्ने किसानको बानी छ, त्यसले राम्रो गर्दैन, किसानहरू पोटासको त प्रयोग नै गर्दैनन, गोठे र रासायनिक मल सम्मिश्रण गरेर हाले त उत्पादन राम्रो हुन्छ, उनले भने । परीक्षण शिविरमा आएका मध्ये ८० प्रतिशत किसानको माटोमा अम्लीयपना पाइएको उनले बताए । मध्य पहाडी क्षेत्रको माटोमा अम्लीयपना हुने गरेको उनले बताए । अम्लियपना रहे कृषि चुनाको प्रयोग गरेर माटो सुधार गर्नुस्, क्षारीयपना रहे हरियो मलको प्रयोग तथा कोसेबाली लगाएर राम्रो उत्पादन गर्नुस् भनेर सुझाव दिन्छौँ, उनले भने । अम्लीय माटोमा हुने खेतीबाली पनि रहेको उनले बताए । कम अम्लीय र नुनिलो माटोमा सुहाउँदो खेती बाली पनि हुन्छन्, उनले भने, तर त्यो बारे किसानलाई जानकारी छैन, माटोमा कति खाद्य तत्त्व छ अनविज्ञको आधारमा अन्धाधुन्ध रासायनिक मलको प्रयोग गर्दा सन्तुलन मिल्दैन ।"
गोरखामा सुन्तला उत्पादन ३० प्रतिशत वृद्धि,"(गोरखा)अघिल्लो वर्षको तुलनामा गोरखामा यो वर्ष सुन्तलाको उत्पादन ३० प्रतिशतले बढेको छ । कृषि ज्ञान केन्द्रका अनुसार जिल्लामा यस वर्ष ७ हजार ६ टन सुन्तला उत्पादन भएको हो । उत्पादन बढेसँगै आम्दानी पनि बढ्ने निश्चित छ ।केन्द्रले जिल्लामा सुन्तला उत्पादन ३८ करोड ५३ लाख बराबरको हुने अनुमान गरेको छ । केन्द्रका प्रमुख दुर्गाप्रसाद पण्डितले स्थानीय तहका कृषि प्राविधिकले स्थलगत निरीक्षण आधारमा तथ्यांक निकालेको बताए । उनले भने, यो वर्ष सुन्तला राम्रो फलेको छ । उत्पादन र आम्दानी दुवै बढेको छ । जिल्लाको ८ सय ६५ हेक्टर क्षेत्रफलमा सुन्तला खेती हुँदै आएको छ । ८१ टन प्रतिहेक्टर उत्पादकत्व रहेको हाम्रो अनुमान हो, उनले भने, प्रतिकिलो ५५ रुपैयाँमा बिक्री हुँदा ३८ करोड ५३ लाखको हुन्छ । गत वर्ष प्रतिहेक्टर ६४ टन उत्पादन भएको कार्यालयको तथ्यांकमा छ । गत वर्ष ५ सय ४ टन उत्पादन भएको थियो, पण्डितले भने, किसानले सुन्तला टिपेर बजार लैजाने क्रम चलिरहेको छ । यहाँ उत्पादित ३० प्रतिशत सुन्तला जिल्लामै खपत हुने केन्द्रले जनाएको छ । ७० प्रतिशत सुन्तला बाहिरी जिल्लामा बिक्री हुन्छ, धेरैजसो किसानले काठमाडौं कालीमाटी लगेर बेच्ने गरेका छन्, प्रमुख पण्डितले भने । पकेट क्षेत्रका किसानले सुन्तला बिक्रीलाई मुख्य आयस्रोत बनाएका छन् । गत वर्षको तुलनामा उत्पादन दोब्बर बढेको सहिद लखन गाउँपालिका २ मनकामनाकी राजकुमारी आलेले बताइन् । फूल फुल्ने बेला पानी पर्यो, दाना पनि राम्रो छ, गत वर्षभन्दा बढी पनि फलेको छ, उनले भनिन्, हाम्रो मुख्य आयस्रोत नै सुन्तला खेती हो, उत्पादन नभए वर्षभरि चिन्ता हुन्छ । सुन्तला उत्पादन हुने क्षेत्रका किसानको सुन्तला टिप्ने र बिक्रीका लागि पठाउन व्यस्त छन् । जिल्लामा मनकामना, ताक्लुङ, ताङलीचोक, फुजेल, मकैसिङ, घैरुङ, फिनाम, नारेश्वर, मिरकोट र धुवाँकोट क्षेत्रलाई सुन्तला उत्पादनको पकेट क्षेत्र मानिन्छ ।"
कृषकका लागि तरकारी बजार,"भक्तपुर (कास) कृषकले उत्पादन गरेका तरकारीहरू सहजै बिक्री गर्न भक्तपुरको गठ्ठाघरमा तरकारी बजार खुल्दै छ । उनीहरूले सस्तोमा बिक्री गरेको तरकारी उपभोक्ताले महँगोमा खरिद गर्नुपर्ने बाध्यता हटाउन र बिचौलियाको अन्त्य गर्न तरकारी बजार सुरु गर्न लागिएको हो । छ करोड लागत रहेको भक्तपुर तरकारी तथा फलफूल बजार माघ १ बाट सुरु हुँदै छ । उक्त बजार सञ्चालक श्याम बस्नेतले भने भक्तपुर र भक्तपुर पूर्वका कृषकले उत्पादन गरेको तरकारी र कृषिजन्य उत्पादन काठमाडौंसम्म पुर्याउनुपर्ने बाध्यता हटाउन तरकारी बजार सुरु गर्न लागेको हो । उनका अनुसार माघे संक्रान्तिलाई लक्षित गरी उपभोक्तालाई सस्तो दरमा तरुल उपलब्ध गराउन पुस २५ गतेदेखि बिक्री सुरु गरिँदै छ । मध्यपुरठिमी ३ गठ्ठाघर साझ पेट्रोल पम्प अगाडि ८ रोपनी क्षेत्रफलमा बजार सञ्चालनमा ल्याउने अन्तिम तयारी पूरा भएको छ । भक्तपुरमा उत्पादित तरकारी स्थानीय बजारमा बिक्री गराउन, कालीमाटी र बल्खुलगायका अन्य तरकारी बजारभन्दा सस्तोमा उपभोक्तालाई सहजै ताजा तरकारी उपलब्ध गराउन, कृषकको मिहिनेतअनुसार मूल्य दिन र कृषक उपभोक्ताबीच हुने बिचौलियालाई निषेध गर्न तरकारी बजार खालिएको बस्नेतको दाबी छ । उनका अनुसार तरकारी बजारमा १ सय ३० वटा सटर र १ सय ५० स्टल रहनेछन् । बजारमा मौसमी र बेमौसमी तरकारी, फलफूल, दुर्गम गाउँमा उत्पादन हुने गुन्द्रुक, पिठो पाइने स्टलदेखि, जिउँदो माछा, मासु पसल, मसला पसलको होलसेल र खुद्रा पसल हुनेछ । यसबाहेक डेरी, बेकरी क्याफे र सहकारी संस्थासमेत सञ्चालन हुनेछ । धेरैजसो सटर र स्टल बुकिङ भइसकेको छ । अब सीमित सटर मात्रै बाँकी छन् । आवश्यक संरचना तयार नहुँदै सटर र स्टल बुकिङ हुन थाले, उनले भने । भक्तपुरका कृषकले उत्पादन गरेका तरकारी घरमा बिक्री गर्ने व्यवस्थासमेत गर्न लागेको उनले बताए । यसका लागि भक्तपुरका ४ वटा नगरपालिका (मध्यपुर, सूर्यविनायक, भक्तपुर र चाँगुनारायण) का कृषकले उत्पादन गरेको तरकारी संकलन गर्न १८ स्थानमा तरकारी संकलन केन्द्र खोल्न लागेको उनले बताए ।"
संस्थापक सेयर चरणबद्ध परिवर्तन,"(काठमाडौं) मापदण्ड पुगेका बैंक तथा वित्तीय संस्थाले एकै पटक संस्थापक सेयर सर्वसाधारण समूहमा परिवर्तन गर्न नपाउने भएका छन् । एकै पटक धेरै सेयर सर्वसाधारण समूहमा परिणत गर्दा धितोपत्र बजार प्रभावित हुने भन्दै यस्तो व्यवस्था गरिएको राष्ट्र बैंकले जनाएको छ । राष्ट्र बैंकले बिहीबार परिपत्र जारी गरी उक्त निर्देशन दिएको छ । बैंक तथा वित्तीय संस्थाले चाहेमा कुल सेयर हिस्साको ४९ प्रतिशतसम्म सर्वसाधारणमा परिणत गर्न पाउने व्यवस्था बैंक तथा वित्तीय संस्थासम्बन्धी ऐन (बाफिया) मा छ । यसको अर्थ संस्थामा संस्थापक समूहको सेयर हिस्सा कम्तीमा ५१ हुनुपर्छ भन्ने हो । नयाँ व्यवस्थाअनुसार अब बैंक तथा वित्तीय संस्थाले स्थापनाको १० वर्षपछि बढीमा ४९ प्रतिशत सेयर सर्वसाधारण समूहमा परिणत गर्न पाउँछन् । यो व्यवस्था बाफियामै छ । बाफियामा राष्ट्र बैंकको अनुमतिमा चरणबद्ध रूपमा संस्थापक सेयर सर्वसाधारणमा परिणत गर्न सकिने उल्लेख छ । सोही व्यवस्थाको सरलीकरण भन्दै जारी गरेको निर्देशनमा वित्तीय संस्थाले एकै पटक आफूले चाहेको सबै सेयर सर्वसाधारणमा परिणत गर्न नपाउने व्यवस्था गरेको हो । संस्थापक समूहको स्वामित्वमा रहेको सेयर सर्वसाधारण सेयरमा परिणत गर्ने कार्य पुँजी बजार, बैंकिङलगायत समग्र वित्तीय क्षेत्रमा पर्ने प्रभावसमेतलाई विचार गरी एक पटकमा बढीमा १० प्रतिशत विन्दुसम्म गर्न सकिनेछ, राष्ट्र बैंकको निर्देशनमा भनिएको छ, यसरी परिणत गर्ने कार्य बढीमा दुई पटक हुनुपर्नेछ । यसअघि राष्ट्र बैंकको निर्देशनमा एक पटकमा मात्र संस्थापक सेयर सर्वसाधारण समूहमा परिणत गर्न पाउने व्यवस्था थियो । यो व्यवस्था बाफियाको व्यवस्थासँग मेल नखाएकाले सरलीकरण गरिएको राष्ट्र बैंकले जनाएको हो । हाल बैंक तथा वित्तीय संस्थाले कुल सेयरको कम्तीमा ३० प्रतिशत सर्वसाधारणलाई वितरण गर्नुपर्ने कानुनी व्यवस्था छ । यसबाहेक संस्थाका सेयरधनीले चाहेमा कम्तीमा ५१ प्रतिशत संस्थापक सेयर रहने गरी त्यसभन्दा बढी (१९ प्रतिशत) सर्वसाधारणलाई बिक्री गर्न पाउँछन् । यही व्यवस्थालाई अहिले राष्ट्र बैंकले कम्तीमा दुई पटक मात्र गर्न पाउने व्यवस्था गरेको हो । यस्तै एक पटक सर्वसाधारण समूहमा परिणत भइसकेको सेयर पुन: संस्थापक समूहमा परिणत गर्न नपाइने व्यवस्था पनि राष्ट्र बैंकले गरेको छ । यसरी सेयर सर्वसाधारण समूहमा परिवर्तन गरी बिक्री गर्ने व्यक्तिसंस्था कालोसूचीमा नरहेको हुनुपर्ने राष्ट्र बैंकले प्रस्ट पारेको छ । सेयर बिक्री गर्ने व्यक्तिसंस्था कालोसूचीमा रहेको भएमा निजको सेयर बैंक तथा वित्तीय संस्थाको कर्जा चुक्ता गर्ने प्रयोजनका लागि मात्र बिक्री गर्न पाइनेछ, राष्ट्र बैंकको निर्देशनमा उल्लेख छ । बैंक तथा वित्तीय संस्था घटाउन राष्ट्र बैंकले फेरि मर्जर तथा एक्विजिसनलाई प्रोत्साहन गर्न थालेको छ । करिब आधा दशकअघि नै वित्तीय संस्थाको संख्या घटाउन मर्जर तथा एक्विजिसन नीति ल्याए पनि अपेक्षाअनुरूप नघटेपछि फेरि प्रोत्साहन गर्न थालिएको राष्ट्र बैंकले जनाएको छ । राष्ट्र बैंकले हालै जारी गरेको संस्थाको कार्यक्षेत्र विस्तारसम्बन्धी निर्देशनमार्फत यस्तो जानकारी दिएको छ । यसैगरी यसअघि क्षेत्रीय रूपमा रहेका बैंक तथा वित्तीय संस्थालाई प्रदेश संरचनामा परिवर्तन गरी सोही अनुरूपको पुँजी वृद्धि गर्न राष्ट्र बैंकले निर्देशन दिइसकेको छ । यसरी पुँजी वृद्धिका लागि निर्देशन गरिएका प्रादेशिक स्तरका बैंक तथा वित्तीय संस्थाले मर्जर तथा एक्विजिसनमार्फत पुँजी बढाउन चाहेमा विशेष सुविधा दिइने राष्ट्र बैंकले बताएको छ । यसैगरी राष्ट्र बैंकले घ वर्गका वित्तीय संस्थाबीचको मर्जरलाई प्रोत्साहित गर्न केही लचिलो बन्ने भएको छ । लघुवित्त संस्थाको संख्या घटाएर गुणस्तर बढाउने उद्देश्यले राष्ट्र बैंकले यस्तो नीति ल्याएको राष्ट्र बैंकले जनाएको छ । धेरै भयो बैंकको संख्या । यसकारण अब नघटाई भएन, राष्ट बैंकका एक उच्च अधिकारीले भने, राष्ट्र बैंकको उद्देश्य ससाना वित्तीय संस्था नराख्ने नै हो । यसकारण साना केही संस्थाले चुक्ता पुँजी पुर्याएकै भरमा माथिल्लो तहमा स्तरोन्नति हुन नदिने नीति राष्ट्र बैंकको रहेको उनले बताए । यद्यपि सोचेअनुरूप लघुवित्तको संख्या घटाउन नसकिने उनको ठहर छ । सजिलो छैन, हेर्दा संस्था सानो मात्र हो, तीनको पछि ठूलो शक्ति केन्द्र छ, ती अधिकारीले भने ।"
प्रविधि उन्मुख उद्यमी,"(काठमाडौं)ज्ञानेश्वरस्थित ग्यालेक्सी पब्लिक स्कुलमा शनिबार भीडभाड थियो । त्यहाँको बास्केटबल ग्राउन्ड र सभाहल नवउद्यमीका सेवा र सामग्रीले भरिएका थिए । आगन्तुकहरू सोधपुछ गर्दै हिँडेका देखिन्थे ।सीभी भर्ने तरिकादेखि गुगलका अनेक सुविधाबारे थाहा भयो, एभरेस्ट कलेजका छात्रद्वय निसान न्यौपाने र सुमन बानियाँले भने, यस्तो कार्यक्रम भइराख्यो भने हामीजस्ता युवाले व्यापार गर्ने तरिका सिक्छौं, हौसला मिल्छ ।जीबीजी काठमाडौं र विमेन विलले आयोजना गरेको बिजफेस्ट २०१९ मा आएका उनीहरूले राम्रो सीभी डटकम, सजिलोट्रिप, कर्जा बजार, कयो का सुविधा राम्रो लागेको प्रतिक्रिया दिए । जीबीजीका व्यवस्थापक अमीत अग्रवालका अनुसार मेलामा १२० वटा स्टल थिए । प्रविधि प्रयोग गरेर उद्यम गर्नेहरू बढिरहेका छन्, उनले भने, यहाँ सहभागी अधिकांश नवउद्यमीहरू नयाँनयाँ प्रविधिमा प्रयोग गर्दै गरेकाहरू छन् । उनले नवउद्यमीलाई एक ठाउँमा भेला गर्न बिजफेस्ट आयोजना गरेको बताए ।लत्ताकपडा, खाना, क्युरियोदेखि घुमघाम, कृषि, वित्तीयलगायत विविध क्षेत्रमा युवाहरूले गरेको व्यावसायिक प्रयत्न मेलामा देख्न पाइन्थ्यो । अफलाइन संरचना भएकाहरूले समेत अनलाइन माध्यमलाई आफ्नो व्यवसायसँग जोड्न खोजेको देखिन्थ्यो । अनलाइनबाट बिमा सुविधा प्रदान गर्ने हामी नेपालको पहिलो संस्था हौं, इबिमा डटकमकी कार्यकारी अनुपमा पौडेलले भनिन्, अनलाइनबाट सम्पूर्ण बिमा सुविधा दिन नमिल्ने भएकाले अफलाइन जानैपर्ने हुन्छ । बिमा कम्पनी र सेवाग्राहीबीच इबिमाले कर्पोरेट एजेन्टको काम गर्दै आएको छ ।बाबुबाजेको हस्तकला व्यवसायलाई आधुनिक शैलीमा प्रवद्र्धन गर्दै आएका प्रसन्न शाक्य र साजन जोशीको स्टल मल्टिमिडियायुक्त थियो । उनीहरूले आफ्ना सामग्रीबारे जानकारी दिन मोबाइल र ल्यापटप प्रयोग गरेका थिए । स्टलमा काठ, चाँदी, तामा, गोल्ड प्लेटेड एक्सेसरिज राखिएको थियो । हस्तकलाको बजार धेरै राम्रो छ, प्रसन्नले भने, युवाहरू भने यसतर्फ आकर्षित छैनन् । यो फेन्सी व्यवसाय होइन नि त । चिल्लो फर्निचरमा बसेर म्याक चलाउँदै काम गर्न खोज्छन् अचेलका मान्छेहरू ।प्रसन्न र साजनले कयो क्रिएटिभ स्टुडियो सञ्चालन गर्दै आएका छन् जसल औंठी, हार, डग लकेट, ट्रफी, फ्रेमलगायत विशेष उपहार सामग्री निर्माण गर्दै आएको छ । यी सबै हाइली कस्टमाइज्ड हुन्छन् अर्थात् उपभोक्ताको इच्छाबमोजिम विभिन्न आकारप्रकारमा बनाउने गरेको प्रसन्नले अवगत गराए । चिनियाँ उत्पादनबाट दिक्क भएकाहरू अचेल नयाँपनसहितको परम्परागत सामग्रीमा चासो दिन थालेका छन्, प्रसन्नले भने, यसले हाम्रो परम्परागत कौशल जोगाउन सहयोग गर्छ ।मेलामा सहभागी एरोरुट्स फयुचर फार्मिङ संस्थाले एरोपोनिक्स प्रविधिमा कसरी तरकारी फलाउन सकिन्छ भन्नेबारे जानकारी दियो । स्टलमा राखिएको एरोपोनिक्स मेसिन आकर्षण बनेको थियो । यसले के गर्छ ? एक अवलोकनकर्ता छक्क पर्दै स्टलमा आएपछि संस्थाकी सोनिया शाहीले प्रस्टयाइन्, यसमा तरकारी फलाउन मिल्छ । योभित्र बिरुवालाई चाहिने पानी, पोषण सबैथोक हुन्छ । बिरुवा सारिदिएपछि अरू केही गर्नु पर्दैन । सोनियाका अनुसार नासाले नै सञ्चालनमा ल्याएको एरोपोनिक्स प्रविधि फयुचर फार्मिङले १८ महिनाअघि नेपाल भित्र्याएको थियो । त्यसमा साग, टमाटर, बोडी, सिमीदेखि लौकासम्म फलाउन मिल्छ । काठमाडौंमा खाली जग्गा सकिसक्यो, उनले भनिन्, कौसीहरूमा खेती गर्न यो प्रविधि उपयुक्त छ । शनिबारको एकदिने मेलामा २० हजार आगन्तुक सहभागी भएको आयोजकको दाबी छ । कौसीमा खेती गर्न एरोपोनिक्स प्रविधि उपयुक्त छ । यसमा साग, टमाटर, बोडी, सिमीदेखि लौकासम्म फलाउन सकिन्छ ।"
टेलिकमको प्रबन्ध निर्देशकमा तीन नाम सिफारिस,"(काठमाडौं)५ महिनादेखि रिक्त नेपाल टेलिकमको रिक्त प्रबन्ध निर्देशक नियुक्तिका लागि गठित समितिले तीन नाम सिफारिस गरेको छ । समितिले प्रबन्ध निर्देशक पदका लागि टेलिकमका पूर्व प्रबन्ध निर्देशक बुद्धि आचार्य, टेलिकमका कर्मचारी डिल्ली अधिकारी र संगीता पहाडीको नाम सिफारिस गरेको हो । आचार्य २०७१ भदौ २० गते दुईवर्षे कार्यकालका लागि टेलिकम प्रबन्ध निर्देशक नियुक्त भएका थिए । आचार्य चार्टर्ड एकाउन्टेन्ट हुन् भने बाँकी दुई इन्जिनियर हुन् ।मन्त्रिपरिषद्ले नेपाल टेलिकमको रिक्त प्रबन्ध निर्देशकको नियुक्तिका लागि सञ्चार तथा सूचना प्रविधि मन्त्रालयका सचिव महेन्द्रमान गुरुङको संयोजकत्वमा तीन सदस्यीय समिति गठन गरेको थियो । समितिले सिफारिस गरेको नाम मन्त्रिपरिषद्मा लगेर प्रबन्ध निर्देशक नियुक्त गरिनेछ ।समितिले मंसिर २९ मा सार्वजनिक सूचना प्रकाशित गरी प्रबन्ध निर्देशकका लागि आवेदन माग गरेको हो । पदका लागि ११ जनाले आवेदन दिएका थिए । दोस्रो चरणमा छनोट भएका आठ जनासँग समितिले अन्तर्वार्ता लिएको थियो । अन्तर्वार्तामा सहभागीहरूलाई नेपाल टेलिकमलाई अघि बढाउने योजनाबारे प्रस्तुतीकरण दिन लगाइएको थियो ।अन्तिम आठमा पूर्व प्रबन्ध निर्देशक आचार्यसहित टेलिकममै कार्यरत सात कर्मचारी थिए । सिफारिस तीन नामसहित टेलिकममा कार्यरत सनाउल्ला खान, प्रदीप उपाध्याय, गोकर्ण सिटौला, विमल आचार्य र चन्द्रमोहन झाले समितिसमक्ष भिजन पेपर प्रस्तुत गरेका थिए । सरकारले साउन २९ गते टेलिकमकी तत्कालीन प्रबन्ध निर्देशक कामिनी राजभण्डारीलाई बर्खास्त गरेपछि यो पद खाली छ । अहिले सूर्यभक्त पोखरेल निमित्त प्रबन्ध निर्देशक छन् ।टेलिकमले फोजी विस्तारको महत्त्वपूर्ण परियोजना अघि बढाउन अन्तिम तयारी गरिरहेकाले अब नियुक्त हुने प्रबन्ध निर्देशकको कार्यकाल चुनौतीपूर्ण हुने अनुमान गरिएको छ । ग्राहकका हिसाबले नेपालको सबैभन्दा ठूलो कम्पनी रहे पनि टेलिकमले आम्दानी भने गुमाइरहेको छ ।आर्थिक वर्ष २०७४७५ को आर्थिक विवरणअनुसार टेलिकमको प्रतिस्पर्धी एनसेलले करिब ५९ अर्ब रुपैयाँ आम्दानी गरेको थियो । सो अवधिमा टेलिकमको आम्दानी करिब ३९ अर्ब मात्रै छ । डाटा उपभोक्ताका कारण टेलिकमले भ्वाइस सेवामार्फत प्राप्त हुने आम्दानी गुमिरहेको अवस्थामा डाटातर्फबाट आम्दानी बढाउनु नयाँ प्रबन्ध निर्देशकको चुनौती हुने अनुमान छ ।नेपाल टेलिकमले नेपालमा पहिलो पटक फोजी सेवाको सुरुवात गरेको भए पनि उसको सेवा अहिले काठमाडौं उपत्यका र पोखरामा सीमित छ । टेलिकमका फोजी उपभोक्ता साढे छ लाख छन् भने एसनेलका फोजी उपभोक्ता करिब साढे १४ लाख पुगेका छन् ।नेपाल टेलिकमले देशैभर फोजी विस्तार गर्न अघिल्लो वर्ष टेन्डर आहवान गरेर मूल्यांकन गरेको भए पनि अख्तियारको अनुसन्धानका कारण लामो समय काम अघि बढाउन पाएन । अख्तियारले कात्तिक ७ गते सञ्चार तथा सूचना प्रविधि मन्त्रालयलाई पत्र लेख्दै काम अघि बढाउन निर्देशन दिएको छ । मन्त्रालयले अघिल्लो साता टेलिकमलाई पत्र लेखी एक वर्षभित्र फोजी विस्तारको काम गर्ने गरी सम्झौता गर्न निर्देशन दिएको छ ।"
सुध्रिएन सेयर बजार,"काठमाडौं (कास) पुँजी बजार सुधारका लागि सरकारले लचिलो नीति अवलम्बन गरे पनि बजारमा त्यसको संकेत देखिएन । बजार सुधारका लागि सरकारले ल्याएका नीति कार्यान्वयन भइसक्दा पनि लगानीकर्ता अझै आश्वस्त हुन नसक्दा सुधार हुन नसकेको विज्ञ बताउँछन् । यो साता परिसूचकसँगै कारोबार रकम, कारोबार संख्यालगायत सबै सूचक ऋणात्मक रहेकाले बजारमा सुधार नभएका रूपमा विश्लेषण गरिएको हो । यो साता बजारमा १ अर्ब ६१ करोड रुपैयाँ बराबरको सेयर कारोबार भयो । गत साताको तुलनामा कारोबार रकम करिब ६० प्रतिशतले कम हो । गत साता पाँच दिनको कारोबारमा ३ अर्ब ९२ करोड रुपैयाँ बराबरको सेयर कारोबार भएको थियो । यो साता सबै कारोबार दिन नेप्से परिसूचक घटयो । परिसूचकसँगै दैनिक कारोबार रकम पनि घटेपछि साप्ताहिक कारोबारमा उल्लेख्य कमी आएको हो । तुलनात्मक रूपमा गत साता सेयर बजारमा परिसूचक र कारोबार रकममा सुधार देखिएको थियो । त्यतिबेला सरकारले पुँजी बजार सुधारका लागि उदारनीति अवलम्बन गरेकाले बजारमा सकारात्मक प्रभाव परेको अनुमान गरिएको थियो । बजारको सुधार धेरै दिन टिकेन । यो साता दैनिक औसत ३२ करोड रुपैयाँ बराबरको सेयर करोबार भएको छ । गत साता यस्तो कारोबार दैनिक औसत ७८ करोड रुपैयाँ थियो । गत साताको तुलनामा यो साता कारोबार संख्या, खरिद बिक्री सेयर संख्या, कारोबारमा आएका कम्पनी पनि घटे । मुद्रा बजार र पुँजी बजारका समस्या समाधानका लागि उचित सुझाव दिन गठित समितिको प्रतिवेदन कार्यान्वयन भए पनि बजारप्रति लगानीकर्ता विश्वस्त हुन नसकेकाले बजार बढ्न नसकेको ब्रोकरहरूले बताएका छन् ।"
शिखर सुजको मेला,काठमाडौं (कास) शिखर सुजले राजधानीको भृकुटीमण्डपमा एकल सेल मेला सुरु गरेको छ । कम्पनीका प्रबन्ध निर्देशक रामकृष्ण प्रसाईंका अनुसार मेलामा १७५ रुपैयाँ मूल्यदेखिका जुत्ताचप्पल उपलब्ध छन् । मेलामा हरेक जुत्ताचप्पलमा ग्राहकले कम्तीमा १५ प्रतिशतसम्म छुट पाउने उनले जनाए । नयाँदेखि स्टकमा रहेका जुत्ता स्टक क्लियरेन्स गर्ने गरी शिखरले मेलामा राखेको जारी विज्ञप्तिमा छ ।
माछापुच्छ्रेको साधारणसभा,"काठमाडौं (कास) माछापुच्छ्रे बैंकको २० औं वार्षिक साधारणसभाले चुक्ता पुंजीको १० प्रतिशत नगद लाभांश प्रदान गर्ने प्रस्ताव पारित गरेको छ । सभाले संस्थापक समूहका सेयरधनीका तर्फबाट वीरेन्द्रप्रसाद महतो, रोशन केसी र गोपीकृष्ण न्यौपानेलाई सञ्चालक समितिको सदस्य पदमा निर्विरोध निर्वाचित गरेको छ । यसैगरी सञ्चालक समितिको बैठकले महतोलाई बैंकको सञ्चालक समितिको अध्यक्ष पदमा चयन गरेको छ ।"
घरघरै डाक्टरी सेवा,"(दाङ)तारा गाहा मगरलाई रक्तश्राव भएको लामो समय भएको थियो । चार छोरी र दुई छोराकी आमा भइसकेकी गाहाले स्वास्थ्य अवस्था निकै कमजोर भइसक्दा उपचारमा जान पाएकी थिइनन् । गाउँमै डाक्टर आएपछि उनले समस्या राख्न पाइन् । घरमा छोराछोरी स्याहार्नै ठिक्क हुन्छ । कतिबेला अस्पताल जानू ? दिनभर हिंडेर जानै सकिँदैन, उनले भनिन्, अहिलेसम्म सहेरै बसेकी थिएँ । गाउँमै डाक्टर आएपछि देखाउन पाएँ, औषधि दिनुभएको छ ।२९ वर्षीया पवित्रा घर्तीकी चार महिनाकी छोरी सुनीतालाई खोकी, पखाला र ज्वरोले सताएको एक साता भइसके पनि उनले जँचाउन पाएकी थिइनन् । घरमै टुप्लुक्क डाक्टर आइपुग्दा उनी अचम्म परिन् । घरमै छोरी जँचाउन पाएँ, उनले भनिन्, यसरी सधैं डाक्टर भेटिने भए त कति सजिलो हुन्थ्यो ।ढाड दुखेर हिंड्नै नसक्ने भएका ५२ वर्षीय दुर्गाबहादुर खैकला मगरले पनि घरमै डाक्टरसँग जँचाउन पाए । उठ्नै नसक्ने भएको धेरै समय भइसक्यो । हिंडेर अस्पताल पुग्न नसकिने भयो । जे होला भनेर घरायसी औषधि गरेर बसेको थिएँ, उनले भने, डाक्टर नै घरमा आएपछि भनेजस्तो भयो । पहिलोपटक घरमा डाक्टर पुगेको देखेर अचम्म लाग्यो ।गाउँपालिकाको पहलमा घरमै डाक्टरी सेवा पाएपछि देवीकोटका बासिन्दा पनि निकै खुसी छन् । राप्ती गाउँपालिकाले घरघरै डाक्टर पुर्याउने योजनाअन्तर्गत गाउँपालिकाका विकट क्षेत्र छनोट गरी सेवा सुरु गरेको हो । गाउँपालिकाले आफ्नै स्रोतमा डाक्टर राखी तीन महिनादेखि सिसहनिया र भालुबाङ स्वास्थ्य चौकीबाट नियमित सेवा दिंदै आएको थियो । विकट बस्तीका बासिन्दा स्वास्थ्यचौकीसम्म पुग्न नसक्ने भएपछि शुक्रबारदेखि विकट गाउँका घरघरमै पुगेर अशक्तलाई जाँच गर्न सुरु गरिएको हो । विकट गाउँका सबै बासिन्दा स्वास्थ्यचौकी पुग्न समस्या भयो । त्यसपछि घरमै पुगेर सेवा दिन थालेका हौं, डा पुष्प भुसालले भने, महिला, बालबालिका र वृद्धवृद्धा स्वास्थ्यचौकी पुग्न नसकेर घरमै थलिएका रहेछन् ।पहाडमा ढाडको भरमा धेरैजसो काम गर्नुपर्ने भएकाले अधिकांशमा ढाड दुख्ने समस्या र महिलामा पाठेघर खस्ने समस्या धेरै रहेको उनले बताए । बिरामीको आर्थिक अवस्था कमजोर भएकाले सबैलाई नि:शुल्क औषधि वितरण गरिएको छ, उनले भने, विकट बस्तीमा घरदैलो उपचार सेवालाई निरन्तरता दिएर सबैलाई आधारभूत स्वास्थ्यको अधिकार प्रत्याभूत गराउने लक्ष्य छ । गुणस्तरीय सेवा दिन गाउँपालिकाले आफ्नै स्रोतमा डाक्टर राखेसँगै विकट बस्तीमा घरदैलो सेवा पनि दिन थालेपछि नागरिकलाई ठूलो राहत मिलेको वडाध्यक्ष रिमबहादुर सुनारी मगरले बताए । यहाँका बासिन्दालाई डाक्टर देख्नै गाह्रो छ । उपचारका लागि पनि फुर्सद मिलाउनुपर्छ । भनेका बेला घरबाट निस्कन पाइँदैन, उनले भने, घरमै डाक्टर पुगेपछि धेरै सजिलो भयो । घरको काम पनि भयो । उपचार पनि पाइयो । गाउँपालिकामा हालसम्म डाक्टरी सेवा थिएन । डाक्टरको सेवा पाउन लमही, घोराही, नेपालगन्ज या बुटवल पुग्नुपर्ने बाध्यता थियो । स्वास्थ्यजस्तो गम्भीर विषयमा लापरबाही गर्नुहुँदैन भनेर डाक्टरको व्यवस्था गरेका छौं, गाउँपालिका अध्यक्ष नुमानन्द सुवेदीले भने, विकट बस्तीका जनतालाई गाउँपालिका केन्द्रसम्म पुग्न पनि समस्या भएकाले घरदैलोमै डाक्टर पठाएका हौं । आधारभूत स्वास्थ्य सेवाबाट कोही पनि वञ्चित नहोस् भनेर नि:शुल्क औषधिसहित घरदैलो सेवा दिन थालिएको उनले बताए ।"
स्वास्थ्य प्रतिष्ठानले दियो खुसी,"अञ्चल अस्पताल अत्याधुनिकविगतका दिनमा रेफरल सेन्टरको उपनाम पाएको गजेन्द्रनारायण सिंह सगरमाथा अञ्चल अस्पताल पनि अत्याधुनिक बनाइने भएको छ । पछिल्ला दिनमा विशेषज्ञ चिकित्सकको उपस्थिति बढेपछि सुधार हुँदै गएको अञ्चल अस्पताललाई अत्याधुनिक शैलीको बनाउन लागिएको हो । अस्पतालमा आधुनिक उपकरणसमेत राखिनेछ, नगर प्रमुख यादवले भने ।करिब ४५ करोड रुपैयाँमा निर्माण हुने अत्याधुनिक भवनमा १ सय ८० शय्या रहनेछन् । भवनको शिलान्यास पुस २६ गते मन्त्री यादवले गर्ने अस्पतालका मेडिकल सुपरिटेन्डेन्ट डा चुमनलाल दासले जानकारी दिए । उनले शिलान्यास भएकै दिनदेखि काम पनि थालिने जनाए ।"
सुरक्षाका लागि एकीकृत बस्ती,"(रोल्पा)थबाङ घरैघर जोडिएर बनेको ठूलो गाउँ हो । जिल्लाका जेलबाङ, गाम, मिरुल, कुरेली, उवा र गुम्चाल घर आपसमा जोडिएर बनेका छन् । यहाँ एकै ठाउँमा झुरुप्प परेका बस्ती छन् । हेर्दै गाउँहरू आकर्षक देखिन्छन् । आर्किटेक्ट इन्जिनियरले डिजाइन गरे जस्ता लाग्ने यी गाउँ वर्षौंअघि निर्माण भएका हुन् ।तत्कालीन समयमा घरसँग घर जोडेर बनाएका थिए । मिलेरै बस्ने गरी गाउँको परिकल्पना गरिएको थियो । पूर्वसांसद बर्मन बुढामगर बस्ने थबाङको जोरबाङ गाउँ पनि गुजुप्पै छ । ठूलोगाउँ नजिकै उनको घर मात्र छैन । दर्जनौं एकैसाथ जोडिएका छन् । थबाङमा ३ देखि ४ सय घर छन् । अधिकांश जोडिएका छन् । दु:ख परेका बेला सानो स्वरले कराउँदा पनि सबैले सुन्छन्, आउँछन् । घरैघर भएको गाउँको महत्त्व यही छ, बुढामगरले भने, एउटै जाति भएमा झन् राम्रो हुन्छ । उनको गाउँ जोरबाङमा मगर मात्रै छन् ।त्यसमा पनि उनकै गोत्रीय धेरै छन् । बुढामगर जातिले रोका, पुन, घर्तीलगायतसँग नाता सम्बन्ध जोड्छन् । बिहे गरी बुहारी ल्याउँदा र छोरी दिंदा नयाँ नाता सम्बन्ध बढ्छ । मगर आफ्नै जातिभित्र बुहारी ल्याउँदा युवालाई आफ्नै मामाकी छोरी खोजिदिने पुरानो चलन छ । अहिले त्यो चलन कम हुँदै गएको छ । घर जोडेर बस्ती बसाल्नुको कारणबारे जेलबाङ माझीबाङका चन्द्रबहादुर बुढाले भने, सुरक्षाको खोजी, सरसहयोगको भावना र निरन्तर मेलमिलाप हुनु नै गुजुप्पै घर हुनुको मुख्य आधार हुन् । उनका अनुसार मगर समुदायले आदिमकालदेखि एउटै गाउँमा बाक्लो बस्ती बसाल्दै आएका हुन् । देख्दा अचम्मै लाग्दो भए पनि मगर समुदाय मिलेर बसेको उनको निष्कर्ष छ । उनले रोल्पारुकुमका धेरैजसो गाउँमा मगर समुदाय बस्दै आए पनि अन्य जातिको प्रभावले अहिले त्यो चलन हट्दै गएको बताए ।मगर समुदायको अर्को बाक्लो गाउँ कुरेलीका युवा योगेन्द्र रोकामगर पनि आन्तरिक सुरक्षाप्रति खतरा देखेर पुर्खाले यसरी घर बनाएर बस्ती बसाल्न सुरु गरेको अनुमान गर्छन् । यसरी बस्नु एउटै जाति, संस्कार र भाषा भएकालाई झन् सजिलो हुन्छ, उनले भने । अहिले जिल्लाका धेरै मगर बस्तीमा यस्ता गाउँ देख्न पाइन्छ । घरैघर भएको बाक्लो बस्तीको साइनो मगर समुदायसँग जोडिए जस्तै जिल्लामा घेरै गाउँका नाम पनि मगर भाषामै राखिएका छन् । थबाङ, जेलबाङ, पाङ, भाबाङ, धबाङ, धाबाङ, हाङ्जाबाङ, भित्ताबाङ, तालाबाङलगायत गाउँका नाम मगर भाषाबाटै राखिएका हुन् । मध्यरोल्पाका कोटगाउँ र भाबाङमा पनि घरैघर भएका गाउँ छन् । गाउँको नाम राख्दा पछाडि बाङ अक्षर फुर्को जोड्ने चलन छ । अध्ययनअनुसार बाइसेचौबीसे राज्यका पालामा जिल्लामा काला शेषलगायत राज्य स्थापना गरिएका थिए । त्यसैबेला धेरैजसो गाउँका नाम मगर भाषामा राखिएका थिए । सदरमुकाम लिबाङ मगर खाम भाषामै राखिएको हो । लि को अर्थ बाँसघारी वा माथिपट्टिको कुनो हो भने बाङ को अर्थ चौर हो । स्थानीयका अनुसार सदरमुकाम तोक्नुअघि उक्त स्थानलाई बाँसैबाँसले घेरिएको थियो । अध्येता खेम बुढामगर बाक्लो बस्ती र घरैघर जोडेर बस्ती बसाल्नु जनजातिको विशेषता भएको बताउँछन् । रोल्पारुकुममा मगर समुदायले आदिम अवस्थादेखि नै गुजुप्प बस्ती बसालेको उनको निष्कर्ष छ । कृषि युगसम्म आइपुगेपछि मानिसहरूले एकै स्थानमा बसोबास गरे सुरक्षा र रेखदेख हुने विश्वासमा एकीकृत बसाइ सुरु गरेका हुन सक्ने उनको धारणा छ । घरैघर जोडेर बस्ती बसाल्ने चलन मगरबाहेक अन्य जातिमा छैन । बाहुन, क्षत्री र दलितको प्रभाव परेको मगर समुदायमा थबाङ र जेलबाङ जस्ता बाक्ला बस्ती देख्न पाइँदैन, जेलबाङका चन्द्र बुढाले भने ।क्षत्रीको बाक्लो बसोबास रहेको पूर्वी रोल्पास्थित गुम्चालमा जनजातिबाहेकको बाक्लो बस्ती छ । गुम्माल तल्लो र माथिल्लो गरी बाँडिएको छ । चन्द्रका अनुसार बाक्लो बस्ती र टाँसिएर बनाइएका घरका कारण खानेपानी, विद्युत् विस्तार गर्दा थोरै खर्चले सम्भव हुन सक्छ । जेलबाङका सयौं घरमा उनकै पहलमा गोरखा वेल फेयर स्किम (जीडब्लूएस) को लगानीमा घरपिच्छे खानेपानीका धारा जडान गरिएको छ ।"
ओभरस्टेमा बेवास्ता,"पर्यटक प्रहरीमा जनशक्ति अभावपोखरामा २०६४ साउनमा पर्यटक प्रहरी स्थापना भयो । डयाम साइडमा पर्यटन बोर्डको कार्यालय नजिकै कार्यालय राखियो । कार्यालयले ०७१ देखि प्रहरी निरीक्षककै नेतृत्व पायो । पर्यटकीय नगरीमा पर्यटकको सजिलोका लागि स्थापना भएको पर्यटक प्रहरीले ओभरस्टे समेत हेर्छ । हाल ३७ जनाको दरबन्दी भएको पर्यटक प्रहरीमा २३ मात्रै छन् । तीमध्ये पनि अन्नपूर्ण गाउँपालिकाको वीरेठाँटी, घान्द्रुक र माछापुच्छ्ेर गाउँपालिकाको धम्पुसमा २२ जना खटिएका छन् । पर्यटक प्रहरीभित्रै भाषामा राम्रो ज्ञान भएको दक्ष जनशक्तिको अभाव छ । रुस, चीन, कोरिया, जापानलगायतका विदेशीसँग दोहोरो संवाद गर्न अप्ठेरो हुन्छ ।पर्यटक प्रहरी प्रमुख भगवती तिमिल्सेना स्रोतसाधन र जनशक्तिको अभावले काम कारबाही चुस्त हुन नसकेको स्विकार्छिन् । अहिले सामान्य आवश्यकता पनि सहयोग मागेर पूरा गर्नुपर्ने अवस्था छ, उनले भनिन्, आन्तरिक रूपमा सुदृढ पनि भइसकेका छैनौं । सवारीको समस्या समाधान भए पनि इन्धनको अभावले नियमित अनुगमनमा कठिनाइ भएको उनले बताइन् । ओभरस्टे को हकमा सूचनाकै कमी भएको उनी बताउँछिन् ।"
आरसीटीको लक्ष्य,काठमाडौं (कास) अन्नपूर्ण क्लबअन्तर्गतको रानीपोखरी कर्नर टिम (आरसीटी) ले ए डिभिजनमा बढुवा हुने व्यवस्था नभएको बी डिभिजन लिगको उपाधि जित्ने लक्ष्य लिएको छ । नेपालकै पुरानो क्लबमध्ये एक आरसीटीले शनिबार १३ औं वार्षिक साधारणसभामार्फत आसन्न बी डिभिजन लिगमा च्याम्पियन बन्ने योजनासहित तयारी सुरु गर्ने निर्णय गरेको छ । २०७०७१ सालको सहिद स्मारक ए डिभिजन लिगबाट रेलिगेसनमा परेको आरसीटी गत सिजन बी डिभिजन लिगमा चौथो भएको थियो । साधारणसभाले बैजु कपालीलाई प्रशिक्षकमा निरन्तरता दिएको छ भने राजु शाहीलाई टिम म्यानेजरको जिम्मेवारी दिएको छ । बी डिभिजन लिग माघ २५ देखि सुरु गर्ने एन्फाको तयारी छ । आरसीटीले लिगलाई मध्यनजर गरेर ४० खेलाडी समेटेर प्रशिक्षण सुरु गरेको क्लबका सदस्य नरेश वैद्यले जानकारी दिए । साधारणसभामा अन्नपूर्ण फ्यान क्लबका सदस्यलाई सम्मान गरिएको थियो । क्लबले नेपाल संवत्का अवसरमा उपत्यकाका तीन जिल्लामा साइकल र्यालीको गरेको थियो ।आरसीटीले संग्रहालय व्यवस्थित गर्न र वृत्तचित्र निर्माणका लागि सदस्य वैद्यको संयोजकत्वमा समिति गठन गरेको छ । आरसीटीको इतिहाससहित अन्नपूर्ण क्लबले गरेका सामाजिक कार्य समेटेर वृत्तचित्र बनाउने काममा तीव्रता दिइने वैद्यले जनाए ।
पुलिसको जित,"(इनरुवा)मनमोहन स्मृति कप एकदिवसीय राष्ट्रिय क्रिकेटमा नेपाल पुलिस क्लबले प्रदेश २ लाई १ सय १२ रनले पराजित गरेको छ । शनिबार ३ सय १२ रनको लक्ष्य पछयाएको प्रदेश २ लाई पुलिसले १ सय ९९ रनमै समेटेको थियो । पुलिसका ललितसिंह राजवंशी र योगेन्द्र कार्कीले ३३ विकेट लिए । प्रदेश २ का हरिशंकर साहले ५८ र सम्शाद शेखले २९ रन बनाए । अन्य ब्याट्सम्यान जम्न सकेनन् । कप्तान महबुब आलमले १३ रन जोडे । यसअघि टस जितेको पुलिसले निर्धारित ५० ओभरमा ९ विकेट गुमाई ३ सय ११ रन बनायो । पुलिसका तीन ब्याट्सम्यानले अर्धशतक पूरा गरे । सुनील धमलाले ७३, दिलीप नाथले ५९ र कुशल भुर्तेलले नटआउट ५६ रन जोडे । अमित श्रेष्ठले ४२ र योगेन्द्रसिंह कार्कीले २६ रनको योगदान दिए । प्रदेश २ का रशिद खान र हरिशंकर साहले २२ ले विकेट लिए । म्यान अफ द म्याच पुलिसका सुनील धमला घोषित भए । आइतबार आयोजक इनरुवा र नेपाल पुलिसबीच प्रतिस्पर्धा हुनेछ ।"
पदकधारी खेलाडी सम्मानित,"काठमाडौं (कास) नेपाल वादोरियो कराते डो संघले आईएसकेयू अन्तर्राष्ट्रिय कराँते प्रतियोगितामा पदक जितेका आफ्ना खेलाडीलाई शनिबार सम्मान गरेको छ । भारतको अहमदाबादमा डिसेम्बर ३० र ३१ तारिखमा भएको प्रतियोगितामा नेपाल १० स्वर्ण, ५ रजत र ४ कांस्यसाथ टिम उपविजेता भएको थियो ।बिकबहादुर थामी र गरिमा गिरीले दोहोरो स्वर्ण जितेका थिए । सिम्मा राईले स्वर्ण र कांस्य, विशाल खड्गीले स्वर्ण, विनय लिम्बुले स्वर्ण र रजत, सन्जोक लिम्बुले स्वर्ण, सागर राउतले स्वर्ण तथा सुनैना शाक्यले स्वर्ण जितेका थिए । निरोज गौतमले रजत, राजु बुढाथोकीले रजत, लोकमान श्रेष्ठले रजत तथा रोजिना लिम्बुले रजत र कांस्य पदक जितेका थिए । जिलेदार थारु र अजय तामाङले कांस्य पाएका थिए । सोही अवसरमा टोलीका प्रमुख प्रशिक्षक हरिशरण केसी, टिम व्यवस्थापक नेत्रबहादुर भुजेल तथा निर्णायक कुन्ती गुरुङ र पुरुषोत्तम पोखरेल पनि सम्मानित भए ।"
विभागीय वर्चस्व,"सुनसरी (कास) इटहरीमा जारी दोस्रो सभामुख कप राष्ट्रिय भलिबलको सेमिफाइनलमा तीन विभागिय टोलीसहित गण्डकी प्रदेश पुगेका छन् । शनिबार विजयी हुँदै नेपाल पुलिस, एपीएफ, आर्मी र गण्डकी प्रदेशले अन्तिम चारको स्थान सुरक्षित गरेका हुन् । पुलिसले प्रदेश १ विरुद्ध संघर्षपूर्ण जित निकाल्यो । सुरुको दुई सेट २३२५, १७२५ ले गुमाए पनि पुलिसले त्यसपछि लय समात्दै २५१७, २५२१, १५१२ ले सेट जितेर खेल आफ्नो पक्षमा पार्यो ।एपीएफले कर्णाली प्रदेशविरुद्ध २५१३, २५१६, २५१३ को सोझो सेटमा जित निकाल्यो । प्रदेश ३ विरुद्ध गण्डकी प्रदेशले २५२०, २५१६, २५२० को सेटमा सफलता पाएको थियो । अन्तिम खेलमा आर्मीले प्रदेश ५ विरुद्ध सोझो सेटले सफलता पायो । सेमिफाइनल आइतबार हुनेछ । पुलिस र एपीएफ तथा आर्मी र गण्डकी प्रदेश फाइनल पुग्नका लागि भिड्ने छन् ।"
रूपन्देही आक्रामक महेन्द्रनगर बलियो,धनगढी स्टार्स रणनीतिक खेलाडी सोमपाल कामीपवन सर्राफ २ लाख ५० हजारअमित श्रेष्ठ १ लाख ८० हजारसुनील धमला १ लाख ८० हजारसौरभ खनाल १ लाख ६० हजारविपिन खत्री ९५ हजारहरिबहादुर चौहान ९५ हजारदीपेश श्रेष्ठ ८० हजारराजु रिजाल ७५ हजाररोबिन क्षेत्री ३५ हजारसन्दीप रजाली ४० हजारधिरज शाही ३० हजारकृष्ण ऐर (स्थानीय) ३० हजारकाठमाडौं गोल्डेन्सरणनीतिक खेलाडी ज्ञानेन्द्र मल्ल ललितसिंह राजवंशी २ लाख ५० हजारअनिल साह १ लाख ७० हजाररशिद खान १ लाख ७० हजारविक्रम भुसाल १ लाख ६० हजारयोगेन्द सिंह कार्की ७० हजारसोनु तामाङ ६५ हजारमहवुव आलम ५० हजारनन्दन यादव ५० हजारसूर्य तामाङ ५० हजारअविनभ यादव ३० हजारसुधीर चौधरी ३० हजारविक्रम ठगुन्ना (स्थानीय) ३० हजारसीवाईसी अत्तरियारणनीतिक खेलाडी दीपेन्द्रसिंह ऐरीसन्दीप जोरा २ लाख ३० हजारभुवन कार्की २ लाख १० हजारकमलसिंह ऐरी ९० हजारजितेन्द्रसिंह ठकुरी ७५ हजाररामनरेश गिरी ७५ हजारसुवेन्दु पाण्डे ५० हजारप्रेम तामाङ ५० हजारदीपेन्द्र रावत ३० हजारआदिल अन्सारी ३० हजारखगेन्द्र जोशी ३० हजाररीत गौतम ३० हजारज्ञानेन्द्र कुँवर (स्थानीय) ३० हजाररुपन्देही च्यालेन्जर्स रणनीतिक खेलाडी वसन्त रेग्मीविनोद भण्डारी २ लाख ५० हजारललितसिंह भण्डारी २ लाख ५० हजारभीम सार्की २ लाख ५० हजारप्रदीप ऐरी २ लाख ४० हजारसन्दीप सुनार १ लाख १० हजारकृष्ण कार्की १ लाख सुमित महर्जन ७५ हजारविक्रम सोब ६० हजारपूरन बिक ५० हजारसुरज दराई ३० हजारअनिल खरेल ३० हजारशेर मल्ल (स्थानीय) ३० हजारविराटनगर किंग्सरणनीतिक खेलाडी करण केसीमोहम्मद आशिफ शेख १ लाख ८० हजारकुशल भुर्तेल १ लाख ६० हजारपृथु बाँस्कोटा १ लाख २० हजारकिशोर महतो १ लाखसुसन भारी १ लाख हरिशंकर साह ९० हजारसम्शाद शेख ७५ हजारराजेश पुलामी मगर ७५ हजारअमृत गुरुङ ३० हजारतृतराज दास ३० हजारअर्जुन अधिकारी ३० हजारसुवास ऐर (स्थानीय) ३० हजारमहेन्द्रनगर युनाइटेड रणनीतिक खेलाडी शरद भेषावकरआरिफ शेख २ लाख ५० हजाररोहितकुमार पौडेल २ लाख ३० हजारअविनाश बोहोरा १ लाख ७० हजारअमरसिंह राउटेला १ लाख २० हजारसागर ढकाल १ लाखदिलिप नाथ ७५ हजारसिद्धान्त लोहनी ७० हजारशाहब आलम ६० हजारकुशल मल्ल ५० हजारदीपेन्द्र चन्द ३० हजारसन्तोष भट्ट ३० हजारसुशील खड्का (स्थानीय) ३० हजार
लिगका दुवै खेल बराबर,"काठमाडौं (कास) तीन पटकको च्याम्पियन नेपाल पुलिस क्लबले सरस्वती क्लबसँग ११ को बराबरी खेल्दै जारी सिजनको सहिद स्मारक ए डिभिजन लिग अन्त्य गरेको छ । त्यस्तै जावलाखेल युथविरुद्ध १(१ कै नतिजा निकाल्दै च्यासल युथ क्लब लिगमा आठौं भएको छ । पहिलो हाफमा पुलिसले गोल गर्ने अवसर गुमायो । दोस्रो हाफको सुरुमै सरस्वतीले गोल गरेपछि पुलिस पछि परेको थियो । ५० औं मिनेटमा भिक्टर अमोबीले गोल गरेका थिए । तीन मिनेटपछि नै रवि पासवानले खेल बराबरीमा ल्याए । हल्चोक मैदानमा शनिबारको पहिलो खेलमा अरुज सिंहले १० मिनेटमै गोल गरेपछि जावलाखेलले अग्रता लिएको थियो । तर ३२ औं मिनेटमा छिरिङ गुरुङले पेनाल्टीमार्फत बराबरी गोल फर्काएका थिए । यो नतिजापछि २०६२६३, २०६६ र २०६७ सालको च्याम्पियन पुलिस १९ अंकसहित छैटौं स्थानमा छ । यदि अन्तिम खेलमा हिमालयन शेर्पाले थ्रीस्टारलाई पराजित गरेको खण्डमा पुलिस अझै तल झर्नेछ । १४ अंकसहित सरस्वती नवौं स्थानमा छ । मनाङ मस्र्याङ्दी शतप्रतिशत जितसाथ लिग च्याम्पियन बनिसकेको छ भने संकटा क्लबले पनि अन्तिम चरणको खेलअगाडि नै दोस्रो स्थान सुरक्षित गरिसकेको छ । पहिलोपल्ट शीर्ष डिभिजनको फुटबल खेलेको च्यासलले भने १६ अंकसाथ लिगको आठौं स्थान सुरक्षित गरेको छ । जावलाखेलले १४ टोली सहभागी लिगमा १३ अंकसहित दसौं स्थान हासिल गरेको छ । यसपालिको लिगमा रेलिगेसन प्रावधान छैन । पुलिसका प्रशिक्षक अनन्त थापाले स्ट्राइकरको अभावले लिगको लक्ष्य पूरा हुन नसकेको स्वीकार गरे । फिनिसरको अभाव हामीलाई लिगअघिदेखि नै थियो र प्रतियोगिताभर हामीले त्यही समस्या बेहोरिरह्यौं, थापाले थपे, यदि राम्रो फिनिसर भएको भए लिगमा चौथो स्थानसम्म आउन सक्थ्यौं ।पहिलो पटक ए डिभिजन लिग टिमलाई प्रशिक्षण दिएका थापाले भने, नकआउट प्रतियोगिताको तुलनामा लिग खेलाडीहरूलाई आफ्नो क्षमता देखाउने उत्कृष्ट मञ्च हो । फुटबलको विकासका लागि लिग जरुरी छ ।टिमलाई नवौं स्थान हासिल गराउन सकेकोमा सरस्वतीका प्रशिक्षक प्रदीप नेपाल सन्तुष्ट देखिए । हामी सबैले धेरै मिहिनेत गर्यौं । तर, हामी हाम्रो योजनाअनुसार शीर्ष ६ स्थानभित्र पर्न सकेनौं । किनभने हामी मछिन्द्र र हिमालयन शेर्पासँग पनि हार्यौं, जसलाई हामी जित्न सक्थ्यौं ।"
संगमलाई जनज्योति कप,"रूपन्देही (कास) सुनौलो संगम युवा क्लब बुटवलले तिलोत्तमा नगरपालिकामा जारी दोस्रो जनज्योति कप नकआउट फुटबलको उपाधि जितेको छ । जनज्योती क्लबको आयोजनामा शनिबार सम्पन्न फाइनलमा सुनौलोले बुटवल युनाइटेड क्लब बुटवललाई टाइब्रेकरमा ३१ ले हरायो । विजेताले १ लाख २५ हजार ५ सय ५५ र उपविजेताले ६५ हजार ५ सय ५५ रुपैयाँ पुरस्कार पाए ।उत्कृष्ट खेलाडी बुटवल युनाइटेडका सुशील लामा, उत्कृष्ट गोलकिपर सुनौलोका श्रीजन श्रेष्ठ, उदीयमान खेलाडी जनज्योतीका महेश क्याप्टाके पुरस्कृत भए । निर्धारित समयको खेल ११ को बराबरीमा पुगेको थियो । टाइब्रेकरमा सुनौलोका जनम लिगल, रन्जित थापा र मोहन थापाले गोल गरे । सुनौलोका गोलकिपर श्रीजन श्रेष्ठले बुटवलका कप्तान शिव श्रेष्ठ र सन्तोष गुरुङको प्रहार रोकिदिए । निर्मल मिदुलको प्रहार बाहिरियो । बुटवलका सुशील लामाले मात्र गोल गरे । सुनौलो संगमका उपेन्द्र सारु म्यान अफ द म्याच भए । जिल्लाका १६ टिमले प्रतिस्पर्धा गरेका थिए । विजेतालाई प्रदेश ५ का उद्योगमन्त्री लीला गिरी, वडा ४ का वडाअध्यक्ष दिवाकर ढकाल, क्लबका अध्यक्ष मित्रलाल न्यौपानेलेलगायतले पुरस्कृत गरे ।"
झापा विजयी,"ताप्लेजुङ (कास) पाँचथर सदरमुकाम फिदिममा शनिबार सुरु १० औं फाल्गुनन्द गोल्डकप फुटबलमा झापा ११ ले विजयी भएको छ । झापाले ताप्लेजुङको कर्णसिंह सोनाम मेमोरियल क्लबलाई ३१ ले पराजित गर्यो । झापाको तर्फबाट देवेन्द तामाङ, राजकुमार कन्दङवा र कर्ण लिम्बुले गोल गरे । कर्णसिंहका अनुप सेन्दाङले सातौं मिनेटमा दिलाएको अग्रतामा त्यसपछि गोल थपिएन । देवेन्द्रले २६ औं मिनेटमा गोल गरेर खेल बराबरी बनाए । राजकुमारले दोस्रो हाफको तेस्रो र कर्णले १२ औं मिनेटमा थप गोल गरे । म्यान अफ द म्याच देवेन्द्र तामाङ भए । उनले १० हजार रुपैयाँ पुरस्कार पाए ।"
समृद्धि र नर्थ पोल विजयी,काठमाडौं (कास) समृद्धि गोरिल्लाज र काठमाडौं नर्थ पोल क्लबले तेस्रो बुम महिला बास्केटबलमा शनिबार जित पाएका छन् । समृद्धिले आयोजकमध्येको एक विशाल मिलन केन्द्र (बीएमके) लाई ४५२० स्कोरले हरायो । समृद्धिकी सोनी वाइबाले १४ स्कोर गरिन् । चण्डोलस्थित बीएमकेको कोर्टमा सन्जु हुवाईको १२ स्कोरमा नर्थ पोलले अर्को आयोजक एनसीसीएसलाई २९२४ स्कोरले हराउँदा लोमससिंह श्रेष्ठले १२ स्कोर जोडिन् । ५ टोली सहभागी आठदिने प्रतियोगितामा राष्ट्रिय टोलीका १२ बाहेक सबैले प्रतिस्पर्धा गर्ने पाउने प्रावधान छ ।
हुम्ली साथी,"यी हुन् हुम्लाका साथीहरू । हुम्ला हिमाली जिल्ला हो । यहाँ पुसमाघमा असाध्यै जाडो हुन्छ । माथिल्लो भागमा हिउँ पर्छ । हिउँ पर्ने भएकाले धेरै जाडो हुन्छ । हुम्लामा मात्र हैन, कर्णालीभरका स्कुल जाडो छल्न फागुनसम्मै छुट्टी हुन्छन् । वार्षिक परीक्षा भइसक्यो । फागुनमा जाडो कम हुँदै गएपछि फेरि स्कुल खुल्छन् । यसबीचमा कति नानीबाबु जाडो छल्न सुर्खेत र नेपालगन्ज झर्छन् । धेरै नानीबाबु घरमै बस्छन् ।हुम्लाका साथीहरू बिदामा पनि टाढा घुम्न जान सक्दैनन् । बाआमालाई घरको काममा सहयोग गर्छन् । गाई, चौंरी, बाख्रा, च्यांग्राको गोठालो लाग्छन् । घरमा घोडा छ भने त्यसको पनि रखबारी गर्नुपर्छ । तर घोडा सबैको घरमा हँुदैन । घोडा र चौंरीले भारी बोक्छन् ।हुम्लाका बालबालिका आमाबाको साथ लागेर वनबाट घाँस, दाउरा ल्याउँछन् । बारीमा काम पनि गर्छन् । उनीहरूले बाआमालाई नसघाए गाह्रो हुन्छ । घरको काम नगरे बाआमालाई दु:ख हुन्छ, दुई साताअघि आमासँगै बाच्छो चराएर फर्किंदै गरेकी छुमी बोहराले भनिन्, त्यसैले हामी काम गर्छौं ।वर्षभरि काम गर्दा पनि हुम्लीलाई चार महिना मात्र खाने अन्न फल्छ । बाँकी ८ महिना खाद्य संस्थान र पसलबाट किनेर खानुपर्छ । हुम्लाका चुचुरामा जाडो मौसममा हिउँ पर्छ । कहिलेकाहीँ गाउँमा पनि हिउँ पर्छ । बाक्लो हिउँ परेको बेला घरबाहिर निस्कन सकिँदैन । भिराला ठाउँ छन् । हिउँ परेको बेला नानीबाबु हिउँ खेल्छन् । माथिल्लो भेगमा हरेक दिन घरबाट हिमाल देखिन्छ । हिमाल देखेर उनीहरूलाई अनौठो लाग्दैन ।हुम्लाका अधिकांश नानीबाबुको घरमा टेलिभिजन छैन । सदरमुकामका केहीे घरमा मात्र टेलिभिजन छ । न त सहरमा जस्तो मोबाइलमा गेम खेल्न नै पाइन्छ । खेल्ने भनेकै घर वरपर पाइने ढुँगा, माटो र काठसँग हो । माटो, काठ र ढुंगा मिलाएर घर बनाई खेल्छौं, सिमकोटकी श्रीषा रोकायाले भनिन् । उनी भीमसेन प्राथमिक विद्यालयमा एक कक्षामा पढ्छिन् ।मुलुकको राजधानी र अन्य मुख्य सहर जोडिने गरी हुम्लामा सडक पुगेको छैन । काठमाडौंबाट सडकले नजोडिएको यो एक मात्र जिल्ला हो । अरू सबै जिल्लामा सडक पुगिसकेको छ । सडक नपुगे पनि सिमकोट वरिपरि ६ वटा गाडी चल्छन् । ती गाडी हेलिकप्टरले बोकेर त्यहाँ पुर्याएका हुन् । हुम्लामा आवश्यक पर्ने चामल, दाल, तरकारी, बिस्कुट, चाउचाउ, तेल लगायतका सामान नेपालगन्ज र सुर्खेतबाट जहाजले ओसार्छ ।हुम्लाका नानीबाबु जहाजलाई चिलगाडी पनि भन्छन् । चिलजस्तै उड्ने भएकाले उनीहरूले जहाजलाई चिलगाडी भनेका हुन् । सिमकोटमा हरेक दिन जहाज आउँछ । कर्णाली प्रदेशको राजधानी सुर्खेत र नेपालगन्ज पुग्ने सजिलो साधन जहाज नै हो । हुम्ला चीनको तिब्बतसँग सीमा जोडिएको जिल्ला हो । सदरमुकाम सिमकोटबाट हिल्सासम्म सडक पुग्नै लागेको छ । तिब्बताबाट हिल्सा हुँदै आवश्यक केही सामान सिमकोट ल्याइन्छ । कुनै बेला तिब्बतबाट नुन हुम्ला हुँदै सुर्खेत, बर्दिया लगिन्थ्यो । बर्दियाबाट चामल हुम्ला लगिन्थ्यो । अहिले भने आवश्यक धेरै सामान नेपालगन्ज, सुर्खेत, मुगु र बाजुराबाट लगिन्छ ।हुम्लाका नानीबाबुले सुगम ठाउँमा जस्तो पोसिलो खानेकुरा पाउँदैनन् । त्यहाँ गाई र चौंरीगाईको दूध पाइन्छ । सबैको घरमा गाई, चौंरीगाई हुँदैन । त्यसैले उनीहरू दूध खान पाउँदैनन् । हुम्लामा स्याउ फल्छ तर सबैले स्याउका रूख लगाएका छैनन् ।हुम्लामा अधिकांश नानीबाबु सामुदायिक स्कुलमा पढ्छन् । सदरमुकाम सिमकोट वरिपरि बोर्डिङ स्कुल छन् । बोर्डिङ स्कुलमा शुल्क तिरेर आफ्ना नानीबाबुलाई पढाउने पैसा हुम्लाका धेरै अभिभावकसँग छैन । कति त सामुदायिक विद्यालयमा पनि राम्ररी पढ्न पाउँदैनन् । विद्यालयमा राम्रो सुविधा छैन । यहाँ अहिले खासै केही विकास भएको छैन । तर कुनै दिन राम्ररी विकास हुने हो भने हुम्ला कम्ती सुन्दर हुने छैन ।"
घिन्ताङ घिन्ताङ,"घिन्ताङघिन्ताङ। कुशल मादल ठोक्छन् । आवाजमा ध्यान दिन्छन् । केही बेर खरी घोट्छन् । अनि फेरि बजाउँछन् घिन्ताङघिन्ताङ ।कुशल चर्मकार कक्षा १ मा पढ्छन् । उनको स्कुलको नाम रक्तमाला आधारभूत विद्यालय हो । ओखलढुंगाको सिद्धिचरण नगरपालिका २ ठूलाछापका कुशल ८ वर्षका भए । उनका बुवाआमाको पुख्र्यौली पेसा मादल बनाउने हो । मादल बनाउने काममा कुशल पनि अभिभावकलाई सघाउँछन् । उनलाई मादलमा खरी लगाउन आउँछ । कुशलकै साथी १० वर्षका अनिश चर्मकार सोही विद्यालयमा कक्षा ४ मा पढ्छन् । उनले मादलको तुना कस्ने, काठ ताछ्ने, खरी लगाउने जस्ता काममा बुवालाई सघाउन थालिसकेका छन् । गर्दै जाँदा विस्तारै सबै सिकिने रहेछ, उनले भने, अर्को सालदेखि आफैं पूरै मादल बनाउँछु जस्तो लागेको छ ।कक्षा ५ मा पढ्ने १३ वर्षीय पवन चर्मकारले काम चलाउ मादल बनाउन थालिसके । अलि राम्रो बनेन भने उनका बुवाले थपथाप गरेर मादललाई अन्तिम रुप दिनुहुन्छ । खासगरी चाडबाडको बेला गाउँमा मादल बनाउने चटारो हुन्छ । त्यतिखेर उनीहरू मादल बनाउन बुवाआमालाई सहयोग गर्छन् । मादल बनाउने पेसा मासिँदै गएर अब गाउँको १० घरधुरीमा सीमित छ । ती १० घरधुरीमा झन्डै १५ बालबालिका छन् । उनीहरू मादल बनाउने सीप सिक्दै छन् । उनीहरूले सिक्ने सीप परम्परागत किसिमको हो । मादल बनाउनका लागि गोरु र बाख्राको छाला, लाम्पाते, पटमेरो, सिरिस वा उत्तिसको काठलगायत सामग्री चाहिन्छन् । पहिलेको तुलनामा मादल बजाउने संस्कृति घट्दै गएपछि बूढापाकाहरूमा चिन्ता बढेको छ । हामीले पनि सानैमा मादल बनाउन सिकेका हौँ, स्थानीय लगने सार्कीले भने, यी साना केटाकेटीले मादल बनाउन सिके भने पनि हाम्रो पुख्र्यौली पेसा जोगिन्थ्यो किन्ने आश छ । मादल किन्न आउनेको संख्या त बर्सेनि घट्दो छ । गाउँघरमा मादल बजाएर नाचगान गर्ने, एकराते बजारहरूमा जुहारी गाउने, देउसी भैलो, बिहे कार्जे र चाडबाडमा रमाइलो गर्ने पुरानो चलन हो । हिजोआज आधुनिक साउन्ड सिस्टमको प्रयोगले मादल बजाउन जान्नेकै संख्या पनि घट्न थालेको छ ।"
इलामको सेरोफेरो,"रिता थिङ, कक्षा८, बिलिभर्स इंग्लिस स्कुल, काठमाडौं"
"घाम लाग, घाम लाग",ललिता दोषी
कति राम्रो बगैंचा,ज्ञाननिष्ठ ज्ञवाली
कुहिरो र घाम,"कृतिका खनाल, कक्षा७भाग्योदय मावि, स्याङ्जा"
म त सानी सानी,शिव शर्मा
बहाना,"बाबु अलि छिटो खाऊ है ? आमा रिवाजलाई खाना सिध्याउन सम्झाउँदै हतारले भान्साबाट निस्कनुभयो । स्कुल बसले हर्न बजाइसकेको थियो । स्कुल त रिवाजलाई जानु थियो तर हतारचाहिँ आमालाई भइरहेको थियो । स्कुल ब्यागमा सबै सामान मिलाएर आमा हतारिँदै भान्सातिर आउनुभयो । रिवाज टेबलमा थिएनन् । प्लेटको खाना पनि त्यत्तिकै थियो । आमाले यताउता खोजिहेर्नुभयो तर उनी कतै देखिएनन् । आज पनि ब्याग छोडेरै दौडिएछ । कस्तो केटो होला, हैरान पार्छ यसले त । स्कुल बसले फेरि हर्न बजाएकाले आमा रिवाजको ब्याग बोकेर हतारिँदै निस्कनुभयो ।रिवाजचाहिँ खोई नि आन्टी ? उहाँ स्वाँस्वाँ हुँदै स्कुल बसको नजिकै पुग्नुभएको मात्र थियो, कन्डक्टर भाइले सोधिहाले । अघि आएको होइन ? आमाको मन खङ्ग्रङ भयो । अहा आएको छैन, छिटो पठाइदिनुस् न ढिलो भइसक्यो ? उनी अलि दिक्क देखिएका थिए ।आमा केही नबोली ब्याग बोकेरै घरतिर फर्किनुभयो अनि रिवाजलाई बोलाउँदै पूरै घरको तीन चक्कर लगाउनुभयो तर उनी घरमा कतै पनि भेटिएनन् । बुवा अफिस जानका लागि तयार हुँदैहुनुहुन्थ्यो । आमा आत्तिएर त्यहीँ पुग्नुभयो । सुन्नुभो ? बाबु त घरमा छैन, उहाँको स्वर अलि काँपेको जस्तै सुनिएको थियो । हतारले यताउता दौडिएकाले होला स्वाँस्वाँ पनि हुनुभएको रहेछ । स्कुल गयो होला नि, कहाँ जान्छ र ?भर्खर त म बससम्म पुगेर आएकी गएको छैन, आमा रुन थाल्नुभयो । के भन्छिन् यिनी ? कहाँ जान्छ र एक्लै ? बुवाको अनुहार पनि चिन्तित देखियो । दुवै जनाले मिलेर रिवाजलाई खोज्न थाल्नुभयो । केही दिनअघि उनी यसैगरी गायब भएका थिए । निकै बेर खोजेपछि उनी स्टोर रुममा चामलको बोरा पछाडि लुकेको भेट्टाएर बुवाले अफिस जाँदा आफ्नो बाइकमा बसाएर स्कुल पुर्याइदिनुभएको थियो । तर आज त उनी स्टोर रुममा पनि भेटिएनन् । यसले त अति गर्न थाल्यो बा, बुवा निकै चिन्तित देखिनुभयो । रिवाजलाई खोज्दै दुवै जना बाथरुम अगाडि पुग्नुभयो । ढोका बन्द थियो । बाबु१ आमाले मसिनो स्वरमा बोलाउनुभयो । भित्रबाट रिवाजले ख्वाँकख्वाँक खोकेजस्तो गरे ।ढिलो भएकाले स्कुल बस ट्याँटुँ ट्याँटुँ हर्न बजाउँदै गयो । त्यसको दस मिनेट जतिपछि बल्ल रिवाज बाहिर निस्किए । बाबा अफिस हिँड्न तयार भइसक्नुभएको थियो । रिवाज दुवै हातले पेट थिचेर कुप्रो परेर उभिएका थिए । उनका आँखाबाट आँसु पनि बगिरहेको थियो । होइन के भा छ अचेल यसलाई ? स्कुल नजाने अनेक बहाना खोज्छ । बुवाले रिसाएर रिवाजको बायाँ हातमा समातेर तान्नुभयो, हिँड् , स्कुल नगएर पनि हुन्छ कहीँ । नाइँ मेरो पेट दु:खेको छ । रिवाज दाहिने हातले आमाको कुर्ताको फेर समातेर ठुल्ठूलो स्वर गर्दै रुन थाले । आमाको मन रसाएर आयो । भैगो छोडिदिनुस्, नजाओस् न त आज ।यसको नाटक सबै, बुवा रिसाउँदै निस्कनुभयो । बुवा भर्याङ ओर्लिएको आवाज आएदेखि घट्दै गएको रिवाजको रुवाइ बुवाले बाइक स्टार्ट गरेको आवाज सुनेपछि त बन्द नै भयो । आमा भान्साको काम सिध्याएर आउँदा रिवाज टिभी हेर्दै बसेका थिए ।हजुर अफिस नजाने मामु ? रिवाजले टिभीबाट आँखा हटाएर आमातिर हेरे । अहँ, तिम्रो बदमास पेटले जानै दिएन, आमा मुसुक्क हाँस्नुभयो । आमा हाँसेको देखेर उनी पनि हाँसे । मलाई पनि तिमी जत्रो हुँदा स्कुल जानै मन लाग्दैन थियो अनि म पनि पेट दुख्यो भन्दै रोइदिन्थेँ, आमाले रिवाजको कपाल मुसार्दै भन्नुभयो ।हजुरका पनि बदमास साथीहरू थिए ? रिवाजले आमातिर आश्चर्यले हेरे ।थिए नि, होमवर्क नगर्दा सरले पनि कस्तो गाली गर्नुहुन्थ्यो ।म त सधैं होमवर्क गर्छु । मलाई पढ्न मन लाग्छ, रिवाजले भने । अनि स्कुल जानचाहिँ किन मन लाग्दैन त सानु ? आमाले नरम स्वरमा सोध्नुभयो ।रोजन र प्रनिश मिलेर मलाई जिस्काउँछन् । मेरो कापी किताब लुकाइदिन्छन् । मैले छुँदै छोएको थिइनँ, हिजो प्रनिशको पेन्सिल बक्स मेरो ब्यागमा राखिदिएछन् । उल्टै मलाई चोर दोष लगाए । सरले पनि गाली गर्नुभयो मलाई । बोल्दाबोल्दै रिवाजका आँखामा आँसु भरिएर आयो । सर कक्षामा नभएको बेलामा मलाई हात्ती बन् भन्छन् । एउटा सुँड हालिदिए पुग्छ रे । सबै कक्षाका साथीहरू मलाई हेरेर हाँसे । मेरो एउटा पनि मिल्ने साथी छैन । म स्कुल जान्नँ । रिवाजको गुनासो सकिएकै थिएन, उनी आमाको जीउमा टाँसिएर रुन थाले ।अनि तिमीले सरलाई साँचो कुरा भन्नुपर्छ नि त ? आमाले सम्झाउन खोज्नुभयो । सरलाई भन्यो भने त मलाई झन् दु:ख दिन्छन् नि ।एकछिनसम्म आमा केही बोल्नुभएन । रिवाजको कपाल मुसारिरहनुभयो । बिस्तारै रिवाजको रुवाइ पनि कम हुँदै गयो । म भोलि तिमीसँगै स्कुल जान्छु अनि सबै कुरा प्रिन्सिपललाई भन्छु है । आफ्नो गल्ती नभएपछि डराउनु हुँदैन नि । अनि मलाई पोल लगाएको भनेर उनीहरूले पिटे भने ?पिट्दैनन्, सरले सबै कुरा उनीहरूलाई सम्झाउनुहुन्छ अनि तिमीलाई कसैले दु:ख दिँदैनन् । भोलिदेखि सधैं स्कुल जाने है ? आमाले आफ्ना दुवै हत्केलाले च्यापेर रिवाजको मुख आफूतिर फर्काउनुभयो । रिवाजले एकछिनसम्म आमाको मुखमा टुलुटुलु हेरिरहे अनि सानो स्वरमा भने, हस् । आमाले उनको निधारमा माया गर्नुभयो । रिवाज टिभी बन्द गरेर उठे अनि आफ्नो ब्यागबाट किताब निकालेर पढ्न थाले । उनले मनमनै अठोट गरे, अबदेखि म साथीहरूले सताए भने सरलाई भन्छु तर स्कुल नजाने बहाना कहिल्यै बनाउदिनँ ।"
