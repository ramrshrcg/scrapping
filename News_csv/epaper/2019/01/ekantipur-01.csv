शीर्षक,विवरण
संसदीय उपसमितिको ठहर वाइडबडीमा झन्डै ४ अर्ब हिनामिना,"मूल्य समायोजनमा गडबढीनिगमले बोलपत्रमा कबुल अंकको तुलनामा मूल्यवृद्धि भन्दै बढी भुक्तानी गर्नु गलत भएको निष्कर्षसहित उपसमितिले त्यसमा बदनियत भएको निष्कर्ष निकालिएको एक सदस्यले बताए । ऋण लिने क्रममा निगमले पेस गरेको कागजात अध्ययन गरेको कर्मचारी सञ्चय कोष स्रोतका अनुसार १० करोड ४८ लाख डलरमा सम्झौता गरी पछि १० करोड ९० लाख डलरसम्म भुक्तानी गर्न मिल्ने बनाइएको थियो तर पछि २१ करोड ६३ लाख डलर भुक्तानी भयो । २० करोड ९६ लाख डलर तिर्ने भनी २१ करोड ६३ लाख डलर भुक्तानी गरेकाले ६७ लाख डलर बढी भुक्तानी भएको थियो । हाईफ्लाईका नाममा उत्पादन सुरु भएको र पछि हाईफ्लाईएक्स नामको कम्पनीबाट निगमको स्वामित्वमा हस्तान्तरण गरिएको विमानका लागि मूल्य समायोजनलगायत सबै जोखिम सुरुमै अर्डर गर्ने कम्पनीले बेहोरेको थियो । बैना, मूल्य समायोजनलगायत विषयमा सुरुमा अर्डर गर्ने कम्पनीले नै भार बेहोर्ने भएकाले उसले अरूलाई बिक्री गर्दा स्वत: नाफा राखेको हुन्छ तर अर्डर गरेको कम्पनी लगायतबाट खडा गरिएको हाईफ्लाईएक्सले मूल्य समायोजनका नाममा निगममाथि थप भार बोकाएको निष्कर्ष उपसमितिको छ । सार्वजनिक खरिद अनुगमन कार्यालयबाट खरिद प्रक्रियाको कानुनी पक्षबारे अध्ययन गराएको उपसमितिले हरेक चरणमा कानुन मिचिएको निष्कर्ष निकालेको छ । सार्वजनिक खरिद ऐनको दफा ४ विपरीत कुनै कम्पनीलाई फाइदा हुने गरी खरिदका लागि स्पेसिफिकेसन तयार पारेको भनी उल्लेख गरेको छ । सार्वजनिक खरिद अनुगमन कार्यालयले लागत अनुमानको तयारी र स्वीकृतिसमेत कानुनसम्मत नभएको ठहर गरेको थियो ।"
कर्णालीमा अब एकीकृत बस्ती,"डोल्पाको मुडेचुला गाउँपालिका ९, मसधारामा एउटा गाउँ छ जहाँ तीन घर मात्रै छन् । त्यहाँका बासिन्दालाई नजिककैको अर्को बस्ती होर्त पुग्न करिब दुई घण्टा लाग्छ । गाउँमा एक्लो हुँदाको जोखिम कति हुन्छ भन्ने त मसधारा गाउँका अगुवा चाउरो बुढालाई मात्र थाहा छ ।कर्णाली प्रदेश सरकारले छरपस्ट रहेका यस्तै बस्तीलाई एकीकृत बनाउने योजना सार्वजनिक गरेको छ । चालु आर्थिक वर्षको नीति तथा कार्यक्रममा समेटिएको एकीकृत बस्ती बसाल्ने योजनालाई कार्यान्वयन गर्न कार्यविधि बनाइएको छ । कार्यविधिमा भनिएको छ, कर्णालीका विकट क्षेत्रमा छरिएर रहेका बस्ती, बाढीपहिरोलगायत प्राकृतिक विपतको जोखिममा रहेका र घरबार नभएका व्यक्तिलाई सुरक्षित आवास व्यवस्था गरिनेछ ।मंसिर २९ गतेको मन्त्रिपरिषद् बैठकद्वारा पारित कार्यविधिअनुसार कार्यक्रम कार्यान्वयन र व्यवस्थापनका लागि मुख्यमन्त्रीको संयोजकत्वमा १० सदस्यीय आयोजना समन्वय समिति बनाइएको छ । समितिले कार्यक्रम कार्यान्वयनको नीतिगत निर्णय लिनेछ । कार्यविधिअनुसार लाभग्राही छनोटका लागि सम्बन्धित स्थानीय तहले जोखिममा रहेको प्रमाणसहित लाभग्राहीको सिफारिस गर्नेछ । त्यसपछि प्राविधिकले दिएको प्रतिवेदनका आधारमा लाभग्राही छनोट गरिनेछन् । उच्च जोखिम, बाढीपीडित, सुकुम्बासी, दलित, सीमान्तकृत र छरिएर बसोबास गरेको क्षेत्रलाई उच्च प्राथमिकतामा राखी लाभग्राही छनोट गरिनेछ, कार्यविधिको दफा ९ मा भनिएको छ, सगोलका परिवारले एउटा मात्र आवास पाउनेछन् ।प्रदेशका १० वटै जिल्लामा आवश्यकता र औचित्यका आधारमा एकीकृत बस्ती विकास कार्यक्रम सञ्चालन गर्ने कार्यविधिमा छ । एकीकृत बस्ती बस्ने स्थान सडक, खानेपानी, ढलनिकास, विद्युत्लगायत आधारभूत पूर्वाधारले पायक हुनेछ । सम्बन्धित स्थानीय तहले जग्गा उपलब्ध गराउने निश्चित भएको स्थानमा कार्यक्रम कार्यान्वयन गरिनेछ, कार्यविधिको दफा १० मा भनिएको छ, भूगर्भविद्, वातावरणविद्, समाजशास्त्री र प्राविधिक विज्ञको विस्तृत अध्ययनका आधारमा बसोबास कार्यक्रम सञ्चालन गरिनेछ । गैरकृषि वा व्यावसायिक कृषिमा रोजगारी सिर्जना हुन सक्ने अवस्था हेरी नयाँ बस्ती विकास योजना बनाइनेछ ।नयाँ बस्तीमा आवास निर्माणको जिम्मा निजी क्षेत्रलाई दिइनेछ । यसरी बनेको आवास १५ वर्षसम्म बिक्रीवितरण गर्न, धितोबन्धक राख्न वा हक हस्तान्तरण गर्न पाइनेछैन । यस्तो आवास बनाउँदा लाभग्राहीले कम्तीमा ५ प्रतिशत बराबरको श्रमदान, नगद वा सामग्री योगदान गर्नुपर्ने कार्यविधिमा छ ।आयोजना समन्वय समितिमा सदस्य रहेका प्रदेश योजना आयोगका सदस्य दीपेन्द्र रोकायाका अनुसार कर्णालीका बस्ती विशेष गरी दुई किसिमले जोखिममा छन् । पहिलो प्राकृतिक प्रकोप, दोस्रो सेवासुविधाको अनुपलब्धता । यी दुबै जोखिम घटाउन सरकारले एकीकृत बस्ती योजना ल्याएको उनले बताए । कर्णाली विकास आयोगले २०७४ मा हुम्ला, जुम्ला, मुगु र कालीकोटमा गरेको एक अध्ययनअनुसार त्यहाँका १ हजार २२ बस्तीमध्ये ३ सय १८ (३१ प्रतिशत) बस्ती जोखिममा छन् । सरकारी सेवासुविधा उपलब्धताका हिसाबले २५ प्रतिशत बस्ती मात्र सुरक्षित रहेको रोकायाले बताए । बस्ती छरपस्ट हुनु कर्णालीको विकास र सेवा प्रवाहमा सबैभन्दा ठूलो चुनौती हो । चार जिल्लाको स्थानीय तहको संरचना र बस्तीको संख्या हेर्दा पनि यही निष्कर्ष निस्कन्छ । यी जिल्लाका २८ स्थानीय तहमा २ सय ३१ वडा छन् । ती वडामा बस्ती संख्या भने १ हजार २२ छ । कुनै वडा यस्ता छन्, जहाँका सबै बस्तीमा एकै दिन पुग्नै सकिन्न, आयोगका सदस्य रोकायाले भने, यस्तो अवस्थामा स्वास्थ्य, शिक्षा, खानेपानीजस्ता आधारभूत सेवा पुर्याउन कम्ती चुनौती छैन ।प्रदेशका सामाजिक विकासमन्त्री दल रावलले यो योजनाले जनतालाई स्वास्थ्य, शिक्षाजस्ता सुविधाको पहुँचमा पुर्याउने बताए । छरिएर रहेका बस्तीलाई एकै ठाउँमा केन्द्रीकृत गर्दा राज्यको सेवासुविधा पनि प्रभावकारी रूपमा पुग्नेछ, उनले भने ।"
इजरायलका लागि राजदूतमा शाक्य,काठमाडौं (कास) इजरायलका लागि नेपाली राजदूतमा अञ्जान शाक्य नियुक्त भएकी छन् । राष्ट्रपति विद्यादेवी भण्डारीले सोमबार संविधानको धारा २८२ को उपधारा (१) बमोजिम मन्त्रिपरिषद्को सिफारिसमा शाक्यलाई नियुक्त गरेको राष्ट्रपति कार्यालयद्वारा जारी विज्ञप्तिमा जनाइएको छ । मन्त्रिपरिषद्को सिफारिसपछि संसदीय सुनुवाइबाट अनुमोदित भएकी शाक्यलाई इजरायलबाट एग्रिमो आएपछि नियुक्त गरिएको हो ।
धरती जोगाउनु सबैको दायित्व,"गुफाडाँडा (कास) राष्ट्रपति विद्यादेवी भण्डारीले पृथ्वीलाई जोगाउन सबैको साझा दायित्व भएको बताएकी छन् । मेलम्ची नगरपालिका र इन्द्रावती गाउँपालिकाको साँधमा रहेको गुफाडाँडाको जलवायु सम्मेलनमा बोल्दै प्राकृतिक सम्पदा मास्ने कामलाई तत्काल रोक्न उनले आग्रह गरिन् । जैविक सम्पदा नजोगाए हामी सुरक्षित रहन्नौं, राष्ट्रपति भण्डारीले हालै पोल्यान्डमा सम्पन्न अन्तर्राष्ट्रिय सम्मेलनमा यही विषयलाई उठाएको उल्लेख गरिन् । ७५ जिल्ला समन्वय समिति प्रमुखसहित सोमबार जलवायु परिवर्तनको प्रतिमा अनावरणपछि नेपालको राष्ट्रिय झन्डा फहराएर कार्यक्रम उद्घाटन गरेकी थिइन् । राष्ट्रपतिसँगै मोरङ र नवलपरासीबाहेक ७५ जिल्लाका समन्वय समिति प्रमुखले एकैसाथ झन्डोत्तोलन गरे । एनए जिरो ५६ नम्बरको हेलिकप्टरबाट गुफाडाँडा पुगेकी भण्डारीले जलवायु परिवर्तनको जोखिम कम गर्न पहलकदमी लिने सुनाइन् ।अन्य देशका कारण हामीले समस्या झेल्नुपरेको छ, यसबारे बहस हुन जरुरी छ, उनले भनिन् । जलवायु असरबारे विद्यालयको पाठ्यक्रममा समावेश गरी विश्वभर हरियाली अभियान चलाउनुपर्ने उनको भनाइ थियो । हिमालको हिउँ पग्लनु, आगलागी र प्राकृतिक असन्तुलनको सिकार गाउँका आमकृषक बन्नुुपरेको उनले सुनाइन् । वनमन्त्री शक्ति बस्नेतले जलवायुलाई कुनै पार्टीसम्म सीमित राखेर अगाडि नबढी साझा रूपमा लाग्नुपर्ने सुझाए । त्यसैगरी जलवायुको असरबारे संघीय सांसदद्वय अग्निप्रसाद सापकोटा र पूर्वकानुनमन्त्री शेरबहादुर तामाङले ध्यान नदिए भविष्यमा आइलाग्ने समस्याबारे औंल्याए । सगरमाथा आरोहण गरिसकेका प्रदेश ३ का सामाजिक विकासमन्त्री युवराज दुलालले हिमाल पग्लिरहेको तथ्यसमेत पेस गरे । पर्यटन तथा वनमन्त्री अरुण नेपालले यस विषयमा स्थानीयदेखि देशभर अभियान ल्याउन सुझाव दिए । के हुँदै छ जलवायु छलफल ?राष्ट्रपतिबाट उद्घाटन भएपछि गुफाडाँडास्थित जलवायु सम्मेलन समूह घोषणापत्र तयार गर्ने तर्खरमा लाग्दै छ । जिसस महासंघको आयोजना र जिससको व्यवस्थापनमा भएको सम्मेलनमा ११ जना विशेषज्ञको कार्यपत्रमाथि छलफल गरिनेछ । ७५ जिसस प्रमुख, उपप्रमुख, सम्बद्ध मन्त्रालयका अधिकारीले त्यसप्रति जिज्ञास राख्नेछन्, त्यसलाई समावेश गरिँदै छ, जिसस महासंघ अध्यक्ष सीता सुन्दासले भनिन् । सम्मेलनमा विषयविज्ञसितको बहसपछि सुझाव समावेश गरेर मात्रै घोषणापत्र तयार पारिने सुन्दासले सुनाइन् ।"
"हिमालमा हिउँ छैन, पहाडमा पानीका मुहान सुके",प्रस्तुति : विमल खतिवडा र अनिश तिवारी
छुवाछूत हटाउन होमस्टे,"होमस्टे सञ्चालन केका लागि ? अधिकांशको जवाफ हुन्छ पर्यटन प्रवद्र्धनबाट समुदायको आम्दानी बढाउन । व्यास१३ आँपस्वाँराको दलित होमस्टेको कुरा भने अलि फरक छ । यो छुवाछूत हटाउन हो, सामुदायिक दलित होमस्टे व्यवस्थापन समितिका अध्यक्ष रेशमबहादुर विकले भने, दुई वर्ष भो हामीले चलाएको । छुवाछूतको विभेद हटाउन ठूलो काम गरेको छ । आँपस्वाँराका दलित समुदायले पोखरास्थित पर्यटन कार्यालयमा दर्ता गरेर होमस्टे चलाएका हुन् । नौ घरबाट पाहुना राख्न सुरु गरेकामा अहिले १७ घरले होमस्टे चलाएका छन् । आम्दानी सबैले गर्छन्, उनले भने, मुख्य कुरा होमस्टे चलाएपछि जागरणको काम भएको छ । खेतीकिसानीको सामान्य दैनिकीमा पनि हीनताबोध गर्ने समुदायलाई होमस्टेले आत्मबल बढाएको उनले बताए ।होमस्टे सञ्चालनमा आएयता करिब तीन सय पर्यटक बास बसेको उनले सुनाए । अमेरिका, फ्रान्स, जर्मन, जापान, अस्ट्ेरलिया, इन्डोनेसिया, स्विट्जरल्यान्ड र फिनल्यान्डलगायत १८ मुलुकका पर्यटकले आँपस्वाँराको दलित होमस्टेको आतिथ्य लिइसकेका छन् । दलित समुदायको रहनसहन, जीवनशैली, पेसा र संस्कृति देखाउन पाउँदा हामी कमजोर छैनौं भन्ने आत्मबल बढेको छ, अध्यक्ष विकले भने, पुख्र्यौली पेसा आरन, छालाको जुत्ता र नारा बनाउने, कपडा सिलाउने हो भनेर धक नमानी पर्यटकलाई देखाउने गरेका छौं । दलितले परम्परादेखि गर्दै आएका पेसामा फेरबदल आए पनि पुराना कुरा देखाउनकै लागि जतन गरिएको उनले बताए । आरनमा हँसिया, कोदालो, फाली र खुकुरी बनाउँदा पर्यटकले आनन्द मानेर फोटो खिच्ने गरेका छन् । होमस्टेमा बस्दा उनीहरूले लोकल कुखुरा, गाउँकै सागपात, गुन्द्रुक र भटमासलगायत परिकार खान रुचाउने व्यवस्थापन समिति कोषाध्यक्ष मधुमाया विकले बताइन् । पाहुना आइरहन्छन् भनेपछि घरआँगन सफा राख्ने, आफू, लुगाफाटा र भान्सा सरसफाइमा ध्यान दिने बानी परेको उनले बताइन् । आनीबानीमा ठूलो परिवर्तन छ, उनले भनिन्, हामीलाई अरू समुदायले हेर्ने र गर्ने व्यवहार पनि फेरिएको छ । पर्यटकलाई खंैजडी, मादल र बाँसुरी बजाएर स्वागत गरिन्छ । बेलुकी सांस्कृतिक कार्यक्रम देखाइने सञ्चालकमध्येकी विष्णु विकले बताइन् ।सञ्चालकलाई पर्यटन तथा होटल व्यवस्थापन प्रतिष्ठानले खानाका परिकार बनाउने प्रशिक्षण दिएको छ । दमौली बजारबाट ५ किमि दूरीमा पर्ने आँपस्वाँरा प्राकृतिक दृश्यावलोकनका लागि उपयुक्त गाउँ हो । यातायात सहज छ । यहाँबाट सूर्योदय, हिमशृंखला, सेती नदी, दमौली बजार र डाँडाकाँडा देख्न सकिन्छ । नजिकै प्रसिद्ध धार्मिकस्थल छाब्दीबाराही मन्दिर पनि छ ।"
वैशाखदेखि बिजुली बस,"सरकारले नयाँ वर्ष (वैशाख) देखि उपत्यकामा ३ सयवटा बिजुली बस सञ्चालनमा ल्याउने जनाएको छ । भौतिक पूर्वाधार तथा यातायातमन्त्री रघुवीर महासेठले बिजुली बस खरिद प्रक्रियाबारे छलफल भइरहेको र वैशाखदेखि सञ्चालनमा ल्याउने जानकारी दिए ।संसद्को विकास तथा प्रविधि समितिमा सोमबार बोल्दै महासेठले तत्काल ऐन बनाएर यातायात प्राधिकरण स्थापना गरी त्यसमार्फत बिजुली बस सञ्चालन गर्ने बताए । सार्वजनिक यातायातको अवस्थालाई पूरै सुधार गर्ने तयारीअन्तर्गत प्राधिकरण गठन गर्न लागेका हौं, उनले भने, प्राधिकरणको कार्यक्षेत्र मुलुकभर रहन्छ । सार्वजनिक निजी साझेदारी (पीपीपी) मोडलअनुसार प्राधिकरण गठन गर्ने तयारी भइरहेको जानकारी उनले दिए । त्यसमा निजी क्षेत्रलाई पनि समेट्ने उनले बताए । कम्पनी ऐनअन्तर्गत प्रालि गठन गर्न सकिने भन्दै उनले त्यसमा १ सयभन्दा बढी सेयर सदस्य रहने जानकारी दिए । प्राधिकरणले यातायात क्षेत्रको व्यवस्थापन गर्छ, प्राधिकरण बोर्डमा निजी क्षेत्रका व्यवसायी पनि रहन्छन्, उनले भने । बिजुली बस उपत्यकाबाहिर चलाउनेबारे पनि छलफल भइरहेको उनले बताए । सार्वजनिक यातायात खस्कँदो प्राधिकरण गठनलगायत बिजुली बस खरिद गर्ने सरकारले निर्णय गरे पनि मुलुकभरको यातायात अवस्था खस्कँदो रहेको सांसदहरूले बैठकमा औंल्याए । सांसद यज्ञराज सुनुवारले थोत्रा गाडी गाउँमा चलाएर सडक दुर्घटना बढ्दै गएको बताए । प्रत्येक दिन सवारी दुर्घटनाबाट मृत्यु र घाइते हुनेको संख्या बढ्दै छ, उनले भने, सरकारले दुर्घटना न्यूनीकरणबारे खास ध्यान दिएको छैन ।बहुवर्षीय ठेक्का भएका सडकमा पनि खासै सुधार नआएको भन्दै उनले सम्बन्धित मन्त्रालयले ध्यान दिनुपर्ने बताए । सांसद गौरीशंकर चौधरीले सवारीसाधन सुधारबारे ध्यान नदिएको बताए । सरकारले २० वर्षे पुराना गाडीलाई उपत्यकाबाहिर पठाएर दुर्घटना बढाएको उनले आरोप लगाए । गाडीको फिटनेस सेन्टर छैन, उनले भने, रिफ्रेसमेन्ट सेन्टर पनि छैन, एउटै चालकले लामो दूरीमा गाडी चलाउने प्रवृत्ति छ । सांसद टेकबहादुर बस्नेतले २० वर्षयता दाङसल्यान सडकमा ५ ठूला दुर्घटना भएको भन्दै सडकको अवस्था सुधार हुनुपर्ने सुझाव दिए । सांसद कमला रोकाले विकास समितिका सदस्यले दिएका सुझाव कार्यान्वयन नभएको बताइन् । प्रत्येकपटक सुधारका लागि सुझाव दिने गर्छौं, उनले भनिन्, त्यसको राम्रो परिणामचाहिँ आउँदैन । सांसद गणेशप्रसाद पहाडीले २०७२७३ को बजेट कार्यक्रममा प्रत्येक क्षेत्रमा भेहिकल फिटनेस सेन्टर राख्ने निर्णय गरे पनि कार्यान्वयन नभएको बताए । विद्यालयको पाठ्यक्रममा ट्राफिक शिक्षासमेत समावेश गर्नुपर्ने उनले बताए । ट्राफिकलाई साधनस्रोत सम्पन्न बनाउनुपर्छ, उनले भने, सुधार मात्र खोजेर पुग्दैन, स्रोत व्यवस्थापन पनि गर्नुपर्छ । त्यसैगरी सवारी नियमकानुन समयसापेक्ष संशोधन गरेर कडा बनाउनुपर्ने उनले बताए । नेपाल प्रहरीका एआईजी पुष्कर कार्कीले पर्याप्त जनशक्ति नहुँदा ट्राफिक व्यवस्था गर्न गाह्रो भएको गुनासो गरे । २०६७ मा मुलुकमा सवारीसाधन व्यवस्थापनका लागि २१२२ सय ट्राफिक प्रहरी रहेको भन्दै उनले २०७५ मा २४२५ सयमात्र रहेको बताए । अहिले मुलुकभर करिब ३२३३ लाख सवारी साधन छन्, २०६७ मा १० लाख थिए, उनले भने, उपत्यकामा त ट्राफिकबाहेकका प्रहरी परिचालन गरेर पनि ट्राफिक व्यवस्थापन गरेका छौं । मन्त्री महासेठले यातायात क्षेत्रमा पर्याप्त सुधार भएको दाबी गरे । समितिको मनोमानी तोडेका छौं, उनले भने, पूर्ण रूपमा सुधार ल्याउन प्राधिकरण गठनको तयारी गर्दै छौं । समिति सभापति कल्याणी खड्काले सडक सुधार गरेर तत्काल दुर्घटना न्यूनीकरण गर्न निर्देशन दिइन् ।"
प्रदेश लोकसेवा विधेयक संसद्मा,"काठमाडौं (कास) सरकारले प्रदेश लोकसेवा आयोग गठनको आधार र मापदण्डसम्बन्धी विधेयक संसद्मा पेस गरेको छ । कानुन अभावमा प्रदेश सरकारले आयोग गठनको प्रक्रिया बढाउन पाएका छैनन् । संविधानको धारा २४४ ले प्रत्येक प्रदेशमा लोकसेवा आयोग रहने व्यवस्था गरेको छ तर प्रदेश लोकसेवा आयोग गठनको आधार र मापदण्ड संघीय कानुनले निर्धारण गरेबमोजिम हुने भनिएकाले प्रदेश सरकारले छिटो कानुन बनाइदिन केन्द्रसित आग्रह गर्दै आएका छन् । प्रधानमन्त्री तथा मन्त्रिपरिषद् कार्यालयले राष्ट्रिय सभामार्फत संसद्मा पेस गरेको विधेयक पारित भएपछि सातवटै प्रदेशमा आयोग गठनको बाटो खुल्नेछ ।प्रधानमन्त्री कार्यालयका कानुन हेर्ने सचिव रमेश ढकालले सातवटै प्रदेशका आयोगको काम, कर्तव्य र अधिकारसम्बन्धी आधार तथा गठन मापदण्डमा एकरूपता ल्याउन संविधानमा भएको व्यवस्थाअनुसार विधेयक ल्याइएको बताए । प्रदेश निजामती सेवा, प्रदेश प्रहरी सेवा, प्रदेश अन्य सरकारी सेवा, प्रदेश संगठित संस्थाको सेवा र स्थानीय सेवाको पदमा उम्मेदवार छनोटको अधिकार प्रदेश लोकसेवालाई दिन खोजिएको छ । प्रदेश लोकसेवा अध्यक्षसहित तीन सदस्य रहने, अध्यक्ष र सदस्य नियुक्तिका लागि सिफारिस गर्न प्रदेश मुख्यमन्त्रीको अध्यक्षतामा प्रदेशसभाको सभामुख र प्रदेशसभामा विपक्षी दलको नेता रहेको सिफारिस समिति रहने प्रस्ताव विधेयकमा छ । समितिको सिफारिसमा प्रदेश प्रमुखबाट अध्यक्ष र सदस्य नियुक्त हुनेछन् । अध्यक्ष र सदस्यको पदावधि ६ वर्षको हुने तथा स्नातकोत्तर गरेको, ४५ वर्ष पूरा भएको, नियुक्ति हुँदाका बखत कुनै राजनीतिक दलको सदस्य नरहेको र उच्च नैतिक चरित्र भएको व्यक्ति ती पदका लागि योग्य हुने भनिएको छ । सदस्य कम्तीमा एकजना बीस वर्ष वा सोभन्दा बढी अवधिसम्म कुनै सरकारी सेवामा रहेका व्यक्तिमध्येबाट तथा बाँकी सदस्य राष्ट्रिय जीवनका अन्य क्षेत्रमा ख्यातिप्राप्त व्यक्तिमध्येबाट नियुक्ति हुने प्रावधान विधेयकमा छ । संवैधानिक हैसियतको केन्द्रीय लोकसेवा आयोग भने अध्यक्षसहित पाँच सदस्यीय रहने व्यवस्था छ ।"
सरकार स्वेच्छाचारी,"काठमाडौंं (कास) कांग्रेस सभापति शेरबहादुर देउवाले नेकपा नेतृत्वको सरकार राज्यका सबै निकायलाई पार्टीको नियन्त्रणमा लिएर स्वेच्छाचारी रूपमा अघि बढिरहेको आरोप लगाएका छन् ।त्रिचालिसौं राष्ट्रिय एकता तथा मेलमिलाप दिवसका अवसरमा काठमाडौं कांग्रेसद्वारा सोमबार राजधानीमा आयोजित कार्यक्रममा उनले कांग्रेसले मेलमिलाप चाहे पनि सरकारले नचाहेको आरोप लगाए । सरकार राज्यका सबै निकायलाई पार्टीको नियन्त्रणमा ल्याउने र स्वेच्छाचारी रूपमा अघि बढ्ने योजनामा छ, उनले भने, कर्मचारीतन्त्रमा समायोजन अध्यादेशमार्फत हस्तक्षेप भइरहेको छ । त्यसैले कर्मचारी आन्दोलन गर्न बाध्य छन् ।उनले निजामती प्रशासनमा हस्तक्षेप सुरु गरेको सरकार क्रमश: प्रहरी र सेनामा हस्तक्षेप गरी मुलुकमा अधिनायकवाद लाद्ने सोचमा रहेको दाबी गरे । उनले सरकारको हस्तक्षेप बढ्दै गए आन्दोलनमा उत्रने चेतावनी दिए । निजामती कर्मचारीपछि क्रमश: प्रहरी, सेनालगायत राज्यका सबै निकायमा हस्तक्षेप हुनेछ, यो अधिनायकवाद सोचको सुरुआत हो, उनले भने, यसरी हस्तक्षेप बढ्दै गए आमजनता र कांग्रेस आन्दोलन गर्न बाध्य हुनेछन् । उनले आफ्नो पार्टी सदैव स्वतन्त्र न्यायपालिका, निष्पक्ष कर्मचारीतन्त्र, प्रहरी, सेनाका पक्षमा रहेको उल्लेख गर्दै कांग्रेसले अनावश्यक मुठभेड गर्न नचाहेको बताए । केन्द्रीय सदस्य नरहरि आचार्यले मुुलुकमा सबै राजनीतिक शक्ति तथा सातै प्रदेशबीच एकता र मेलमिलाप आवश्यक रहेको बताए ।"
१५ हजारले भरे समायोजन फाराम,"निजामती कर्मचारीको आधिकारिक ट्रेड युनियन र अन्य संगठनले आफ्ना सम्पूर्ण माग पूरा नभएको भन्दै कर्मचारी अध्यादेशको विरोध गरिरहे पनि सोमबारसम्म देशभरबाट १४ हजार ८ सय ४० जनाले समायोजनमा जान फाराम भरेका छन् ।संघीय मामिला तथा सामान्य प्रशासन मन्त्रालयका प्रवक्ता सहसचिव सुरेश अधिकारीले संघ, प्रदेश र स्थानीय तहका निजामती कर्मचारीले फारम भरिरहेकाले समायोजनको माहोल बन्दै गएको बताए । सरकारले गत बुधबार समायोजनमा जान २१ दिने सूचना जारी गरेको थियो । कर्मचारी समायोजनसम्बन्धी अध्यादेशमा समायोजन भएको २१ दिनभित्र खटाएको स्थानमा हाजिर नहुनेलाई स्पष्टीकरणको अवसर दिएर बर्खास्त गर्न सक्ने व्यवस्था छ । अध्यादेशले निजामती कर्मचारीको वृत्ति विकास रोकेको भन्दै ट्रेड युनियनहरूले सच्याउन दबाब दिएपछि सरकारले संघीय निजामती सेवा ऐनमार्फत् वृत्ति विकास खुला गर्ने आश्वासन दिएको छ । ट्रेड युनियनका पदाधिकारीले प्रदेश र स्थानीय तहमा खटिएका कर्मचारीको संघसम्मै सरुवा र बढुवा खुला गर्ने व्यवस्था लिखित रूपमै हुनुपर्ने माग राखेका छन् । आइतबार सामान्य प्रशासन मन्त्रालयसहितको टोली र ट्रेड युनियनका पदाधिकारीबीच वार्ता भएको थियो । मंगलबार निर्णायक वार्ता गरी कर्मचारीले उठाएका माग सम्बोधन गरिने प्रवक्ता अधिकारीले बताए । सोमबार निजामती कर्मचारीले अध्यादेशको विरोधस्वरूप सिंहदरबारभित्रै कालोपट्टी बाँधेर काम गरेका थिए । प्रदेश र स्थानीय तहमा समायोजन भएका कर्मचारी पनि संघमा सरुवा भई माथिल्लो तह (मुख्य सचिव) सम्म पुग्न खुला गर्नुपर्छ भन्ने उहाँहरूको मागलाई ऐनमा सम्बोधन गरेर गाँठो फुकाइनेछ, प्रवक्ता अधिकारीले कान्तिपुरसँग भने, सम्भवत: आज (मंगलबार) यसमा सहमति भएपछि समायोजनका लागि बाटो खुला हुनेछ । संघीय निजामती ऐनको मस्यौदा मन्त्रिपरिषदबाट सामान्य प्रशासन मन्त्रालयमा फिर्ता भएको छ । त्यही मस्यौदामा समायोजन भएर प्रदेश र स्थानीय तहमा खटिएका कर्मचारीलाई संघको माथिल्लो तहसम्म बढुवा हुन सक्ने व्यवस्था गर्न लागिएको हो । मन्त्रालयले अनलाइनमार्फत कर्मचारीले समायोजन आवेदन भर्न सक्ने व्यवस्था मिलाएको छ । त्यस अलावा ७७ वटै जिल्ला प्रशासन कार्यालय र स्थानीय तहमा समेत समायोजन फाराम भर्न सहयोग पुर्याउन सहयोगी डेस्क राखिएको छ । मन्त्रालयले १ लाख ३८ हजार १ सय ७८ कर्मचारीलाई समायोजनका लागि आवेदन खुला गरेको हो । संघ, प्रदेश र स्थानीय तहमा कर्मचारी समायोजनका लागि सरकारले मंसिर २३ मा कर्मचारी समायोजन अध्यादेश ल्याएको थियो । संघमा ४७ हजार ९ सय २०, प्रदेशमा २२ हजार ७ सय ५५ र स्थानीय तहमा ६७ हजार ५ सय ३ जना कर्मचारीको दरबन्दी कायम गरिएको छ ।अध्यादेशको विरोधनिजामती कर्मचारीहरूले सरकारद्वारा जारी समायोजन अध्यादेश विभेदकारी रहेको दाबी गर्दै सोमबार काठमाडौंको माइतीघरमा प्रदर्शन गरेका छन् । अध्यादेश खारेज गर्न उनीहरूको माग छ । विभेदपूर्ण तरिकाले सरकारले जबर्जस्ती समायोजनमा पठाउन लागेको भन्दै निजामती कर्मचारी आन्दोलित भइरहेका बेला प्रमुख प्रतिपक्षी कांग्रेसनिकट निजामती कर्मचारी युनियनको अगुवाइमा प्रदर्शन भएको हो ।अध्यादेशमा एउटै प्रक्रियाबाट भर्ना भएका कर्मचारी कोही मुख्यसचिवसम्म हुन पाउनेछन् भने कोही बढीमा प्रदेश सहससचिव भएर अवकाश हुने विभेदपूर्ण व्यवस्था गरिएको दाबी युनियनको छ । युनियनका अध्यक्ष गोपालप्रसाद पोखरेलले अध्यादेशका कतिपय व्यवस्था विभेदकारी रहेकाले त्यसलाई खारेज गर्न माग गर्दै आन्दोलनमा उत्रनुपरेको बताए ।सरकारले सरोकारवालासित छलफल नगरी लोकसेवा आयोगको सुझावसमेत बेवास्ता गर्दै एकलौटी रूपमा अध्यादेश ल्याएको अध्यादेश हो । यसले कर्मचारीको वृत्ति विकास रोक्ने हुनाले हामी मान्दैनौं, अध्यक्ष पोखरेलले भने । उनले अध्यादेशले कर्मचारीलाई संविधानले दिएको अधिकारसमेत कटौती गरेको बताए ।"
बीपीमा सेवा लिनै सास्ती,"बीपी कोइराला मेमोरियल क्यान्सर अस्पतालमा बिहान ९ नबज्दै चहलपहल सुरु भइसक्छ । बिहीबार बिहान ओपीडी भवनमा चिकित्सक कुरेर बस्नेहरू टन्नै देखिन्थे । धनुषाका सिपेन्दर गुप्ता श्रीमतीकी हजुरआमालाई उपचारका लागि लिएर आएका थिए । उनी के गर्ने, कसो गर्ने अलमलमा थिए ।आडैमा सिरहाका सन्तोष साफी फेला परे । पाठेघर क्यान्सर भएकी हजुरआमा रत्नादेवीलाई रेडियोथेरापी दिनु छ, जसलाई उनीहरूले सेक्ने भनेर बुझेका छन् । एक महिना भयो दिने भनेको, अहिलेसम्म छैन । फोन गरेर बोलाउँछु भनेका डाक्टरले बोलाएनन्, त्यसैले आफैं आएको, सन्तोषले भने ।पूर्वी तराईबाट आएका उनीहरूलाई भाषाको समेत समस्या पर्छ । भाषा मिले पनि सुर्खेत कोलडाँडाबाट आएका पूर्णबहादुर थापा डाक्टरले भनेको, लेखेको मेसो पाउँदैनन् । यसो गर भनेर कागजमा दिन्छन्, के लेखेको हो, मेसो पाउँदिनँ । सोध्न कहाँ जाऊँ, उनले भने । उनकी श्रीमती राजकुमारी थापालाई पनि किमोथेरापी दिनु थियो । हिजो ५६ हजार रुपैयाँको औषधि किनेँ । केमोथेरापी गर्न भनेर लगेको, डाक्टरको चिठीको तल सही नै गरेको छैन भनेर सुरु गरेनन् । त्यसैले डाक्टर कुरेर बसेको, प्रेस्क्रिप्सन देखाउँदै पूर्णबहादुरले भने । ६ महिनायता उनले ६ नै पटक यहाँ आउजाउ गरेका छन् । सरकारले दिने एक लाख सुविधा सकियो । दुई लाख रुपैयाँ आफैंले हालेर खर्च गरें । यहाँ खाएकोबसेको महँगो छ । सानोसानो कुरा ख्याल नराख्दा हामीलाई कति मर्का पर्छ, डाक्टरले कहिले बुझ्ने ? उनले भने । रोग खुट्याउनै चक्करतनहुँका कृष्णबहादुर पन्तलाई भने अस्पताल पहिलेभन्दा सुध्रिएको लागेको छ । उनी श्रीमती डल्लीमायाको पाठेघर क्यान्सरको उपचार गराउन आए । श्रीमती लिएर दुई वर्षअघि कात्तिकमा आएको थिएँ, त्यो बेला केही छैन भनेर पठाए तर उसको समस्या कम भएन । पोखरा लगेँ, निको भएन । फेरि चैतमा यहीं आइयो, केही छैन भनियो । च्याप्दै लगेपछि काठमाडौं लगेँ, यो त भरतपुरमै उपचार हुने रोग हो, यहाँ किन ल्याएको भने, कृष्णबहादुरले भने । अघिल्लो वर्ष पुसमा बल्ल यही अस्पतालले डल्लीमायालाई पाठेघर क्यान्सर रहेको पत्ता लगायो ।उपचार सुरु भयो । सेक्ने बेला फेरि मेसिन बिग्रियो भनेर काम भएन । यो मंसिरबाट सेक्न सुरु भएको छ । अस्पताल पहिलाभन्दा केही सुधार भएको हो कि भन्ने लागेको छ, कृष्णबहादुरले भने । १९ वर्षअघि स्थापित यो अस्पतालमा वर्षमा सवा लाख हाराहारी बिरामी आउँछन् । पहिले अस्पतालमा अझ बेथिति थियो । उपकरण पटकपटक बिग्रन्थे । समयमा मर्मत हुँदैनथ्यो । चिकित्सक र प्राविधिक कार्यालय समयमै अस्पतालभन्दा बाहिर काम गर्थेे । सेवाग्राही आउनै छाडे । अन्यत्र जाने उपाय नभएकाहरू बाध्यतावश यहीँ आएर सास्ती खेप्थे । २०७३ हिउँदमा यस्ता बेथिति बाहिर आएपछि तत्कालीन स्वास्थ्यमन्त्री गगन थापाले नै सुधारमा सक्रियता देखाए । उनैका पालामा अस्पतालमा कार्यकारी निर्देशक नियुक्त भएका डा विजयचन्द्र आचार्य पहिलेको तुलनामा धेरै परिवर्तन आएको दाबी गर्छन् । उपकरण थपिए, काम गर्ने चिकित्सक र प्राविधिक थपिए । बिरामीको चाप बढेको छ । रेडियोथेरापीमा केही पालो कुर्नुपर्छ, अरूमा खासै समस्या छैन, उनले भने । आचार्यका अनुसार एमआरआई, सिटिस्क्यान, अल्ट्रासाउन्ड, मेमोग्राफीजस्ता सेवामा पालो कुर्न पर्दैन । प्रयोगशालातर्फ पहिला मेजर बायोप्सीको रिपोर्ट आउन तीन महिनासम्म लाग्ने गरेकामा अहिले २१ दिनभित्रै आउँछ । शल्यक्रिया, रेडियोथेरापीपछिको मुख्य काम केमोथेरापी गर्नु हो । केमोका लागि पहिला ३७ शय्या रहेकामा अहिले १ सय पुर्याइएको छ । अस्पतालको तथ्यांकअनुसार ५०६० जनाले दैनिक रेडियोथेरापी सेवा लिन्थे । शरीरको भित्री अंगमा रेडियोथेरापी दिने ब्राकीथेरापी थिएन । अहिले सबै उपकरण छन् । सेवा लिनेको संख्या १६० सम्म पुगेको अस्पताल प्रशासनको दाबी छ । दिनमा तीन लाख रुपैयाँसम्म आम्दानी हुने अस्पतालमा अहिले १५ लाख रुपैयाँसम्म पुगेको कार्यकारी निर्देशक आचार्यले जानकारी दिए ।१९४ शय्या रहेको अस्पतालमा नयाँ भवन तयार भएपछि ४५० पुगेको छ । ६ महिनाभित्र आठवटा अत्याधुनिक शल्यक्रिया कक्ष सञ्चालनमा ल्याउने तयारी हुँदै छ । यहाँका सेवासुविधा र उपकरण देशका अन्य अस्पतालमा छैनन् । विदेशमा भएको यहाँ नभएको आधारभूत उपकरण भनेको पेट स्क्यान मेसिन र उपचारमा रक्तक्यान्सर भएकाहरूको बोनम्यारो प्रत्यारोपण हो, आचार्यले भने । उनका अनुसार यहाँ आउने ५ प्रतिशतभन्दा कम बिरामीले मात्र उपकरणका कारण विदेश जानुपर्ने अवस्था आउन सक्छ तर यहाँ आउनु साटो भारततिर धाउनेहरू निकै छन् । विस्तारित सेवा सुरु भएन दुई वर्षअघि अस्पताललाई विस्तारित स्वास्थ्य सेवा (ईएचएस) सुरु गर्न सुझााव आएको थियो । यहाँका रेडिएसन अंकोलोजीबाहेक अरू विभागका लगभग सबै चिकित्सक र प्राविधिक निजी अस्पतालमा पनि काम गर्छन् । ऐन र नियमावलीअनुसार यसरी बाहिर काम गर्न पाइँदैन तर ०६२ सालमा तत्कालीन सञ्चालक समितिले अस्पताल समयबेगर प्रशासनको स्वीकृतिमा अन्यत्र काम गर्ने छुट दियो । यो छुटको यसरी दुरुपयोग भयो कि चिकित्सकप्राविधिकहरू कार्यालय समयमै अन्य निजी अस्पतालमा काम गरिरहेका भेटिए । प्रशासनबाट समातिन थाले । ०७३ पुसमा सञ्चालक समितिले अस्पतालका चिकित्सकप्राविधिकलाई बाहिर काम गर्न रोक लगाउने र यसका लागि अस्पतालमै ईएचएस सुरु गर्ने भनियो । अझै सुरु भएको छैन । यो सेवा लागू भए चिकित्सक र प्राविधिकले अस्पतालभित्रै नियमित समयभन्दा थप काम गर्न पाउनेछन् । अस्पतालमा बढेका बिरामीको चापले पनि यस्तो सेवा आवश्यक देखाउँछ । कार्यकारी निर्देशक आचार्य आठवटा अत्याधुनिक शल्यक्रिया कक्ष तयार भएपछि ईएचएस सुरु गर्न सकिने बताउँछन् ।"
पुनर्निर्माणको अधिकार स्थानीय तहलाई,"राष्ट्रिय पुनर्निर्माण प्राधिकरणले पुनर्निर्माणसम्बन्धी अधिकार स्थानीय तहलाई प्रत्यायोजन गरेको छ । प्राधिकरण र स्थानीय तहका गाउँपालिका र नगरपालिकाका प्रमुखहरूले पुनर्निर्माण कार्यको समन्वय एवं सहयोग आदानप्रदानका लागि भनेर १५ वटा सर्तमा रही सोमबार समझदारी पत्रमा हस्ताक्षर गरेका छन् । समझदारी पत्रमा लाभग्राहीसँग अनुदान सम्झौता भएपछि गाउँ र नगरपालिकाले प्राविधिकबाट डिजिटाइजेसन गरी सोको आधारमा सिफारिस गर्ने, लाभग्राहीले पेस गरेको घरको नक्सा गाउँनगरपालिकाले स्कीकृत निरीक्षण कार्यविधिअनुसार गर्ने, गुनासो सम्बोधन यथाशीघ्र गर्ने प्रतिबद्धता व्यक्त गरेका छन् । थप गुनासोको सम्बोधन प्राधिकरणको स्वीकृत कार्यविधिअनुरूप गाउँनगरको प्रत्यक्ष सहयोग गर्ने समझदारी पत्रमा उल्लेख छ । पुरातात्त्विक सम्पदाको पुनर्निर्माणमा प्राधिकरण सम्बन्धित सरोकारवालाको समन्वयमा स्वीकृत कार्यविधिअनुसार गराउने व्यवस्था मिलाउने भनिएको छ । पुनर्निर्माण कार्यान्वयनको जटिलता प्राधिकरण र स्थानीय तहले आपसी समझदारीमा प्रक्रिया अगाडि बढाउने उल्लेख छ । समझदारी पत्रमा हस्ताक्षरपछि १२ बुँदे निर्णय गरेको छ । जिल्लास्तर र स्थानीय तहमा समिति गठन गरेको छ । जिल्लास्तरमा पुनर्निर्माण कार्यमा समन्वय एवं सहजीकरण गर्न पुनर्निर्माण जिल्ला सहजीकरण समिति गठन गरेको छ । समितिको अध्यक्षमा जिसस प्रमुखलाई अध्यक्ष तोकेको छ । त्यसैगरी, सदस्यहरूमा प्रजिअ, समन्वय अधिकारी, मालपोत, नापी, कोलेनिका, आयोजना प्रमुखहरू (शिक्षा, भवन र पुरातत्त्व), बैंकका प्रतिनिधिहरू, अनुदान व्यवस्थापन तथा स्थानीय पूर्वाधार सदस्यसचिव रहेका छन् । पुनर्निर्माणमा समन्वय एवं सहजीकरण गर्न प्रत्येक स्थानीय तहमा स्थानीय पुनर्निर्माण समन्वय समिति गठन गरेको छ । प्राधिकरणका कार्यकारी सदस्य डा चन्द्रबहादुर श्रेष्ठ, वैदेशिक शाखा प्रमुख दिव्यराज पोखरेल लगायतको उपस्थितिमा जिल्ला आयोजना कार्यान्वयन इकाई (अनुदान व्यवस्थापन तथा स्थानीय पूर्वाधार) का निमित्त प्रमखु बिकी लाखा र स्थानीय तहका पदाधिकारीबीच समझदारी पत्र आदानप्रदान भएको थियो ।"
मितेरी पुलको पुनर्निर्माण धमाधम,रसुवागढी नाकामा रहेको नेपाल र चीन जोड्ने मितेरी पुलको पुनर्निर्माण धमाधम भइरहेको छ । तिब्त इन्जिनियरिङ कम्पनी लिमिटेड तान सुन रोड एन्ड ब्रिजले मितेरी पुलको पुनर्निर्माणलाई तीव्रता दिएको छ । २०७२ वैशाख १२ गतेको भूकम्पले उक्त पुलमा क्षति पुगेको थियो । भूकम्पको बेला पहिरोसँगै आएको ढुंगा लागेर मितेरी पुलको बीच भागमा ठूलो प्वाल पारेको छ । क्षति पुगेको पुलमाथि अस्थायी फलामेपुल राखेर यातायात सञ्चालन गरिएको छ । भूकम्पले क्षति पुर्याएको पुल भत्काइनेछ । पुरानो पुलभन्दा ५ मिटर उत्तरपूर्वमा नयाँ पुल निर्माण हुनेछ । अहिले सञ्चालनमा रहेको पुल भत्किने भएपछि तल्लो भागबाट अस्थायी बेलिब्रिज राखेर यातायात सञ्चालन गर्नका लागि तयारी भइरहेको छ । पुलको जग खन्ने काम पनि सुरु भएको छ । चीन सरकारको पूर्ण सहयोगमा पुलको पुनर्निर्माण हुन लागेको हो । पुलको पुनर्निर्माण गर्न नेपाल सरकार र चिनियाँ सरकारबीच सन् २०१८ जुन २१ मा सहमति पत्रमा हस्ताक्षर भएको थियो । प्रधानमन्त्री केपी ओलीले चीन भ्रमण गर्दा सहमति पत्रमा हस्ताक्षर भएको हो । उक्त पुल चीन सरकारले पुनर्निर्माण गरेर नेपाल सरकारलाई हस्तान्तरण गर्नेछ । प्रतिनिधिसभाका सभामुख कृष्णबहादुर महराले गत भदौ २३ गते ल्हासाबाट मितेरी पुलको शिलान्यास गरेका थिए । सन् २०१९ मे महिनामा पुल निर्माण सम्पन्न गर्ने चिनियाँ पक्षले बताएको छ । पुलको लम्बाइ ११० मिटर र चौडाइ १२ मिटर हुनेछ । पुल निर्माणका लागि आवश्यक सहजीकरण गर्न दुवै देशका स्थानीय अधिकारीहरूबीच बैठक सम्पन्न भएको छ । मितेरी पुलको पुनर्निर्माणले चीन सरकारको वान वेल्ट वान रोड को अवधारण र व्यापार सहजीकरणमा थप सहयोग पुग्ने विश्वास गरिएको छ ।
सुक्खा पहिरोले सडक अवरुद्ध,"आइतबार राति सुक्खा पहिरो खस्दा पासाङल्हामु सडक अवरुद्ध भएको छ । गोसाइँकुण्ड गाउँपालिका ५ खोपाङ भीरमा सुक्खा पहिरो खस्दा धुन्चेस्याफ्रु सडकखण्ड सोमबार दिनभर अवरुद्ध भएको हो । सडक सञ्चालन गर्न सडक डिभिजन कार्यालय नुवाकोटबाट जेसीभी ल्याएर सोमबार दिउँसो २ बजेबाट पहिरो पन्छाउन सुरु गरिए पनि नसकिएको प्रमुख जिल्ला अधिकारी कृष्ण पौडेलले बताए । पहिरो खसेको ठाउँमा ठूलो ढुंगा रहेकाले जेसीभीले पन्छाउन सकेन, उनले भने, ढुंगा हटाउन थप स्काभेटर मगाइएको छ, मंगलबार बिहानैबाट पहिरो पन्छाउने काम सुरु हुन्छ । सडक अवरुद्ध हुँदा रसुवागढी नाकाबाट सामान बोकेर काठमाडौं जाँदै गरेका र सामान लिन केरुङ जान लागेका कन्टेनर तथा यात्रुवाहक सवारीसाधनबीच बाटोमा अलपत्र परेका छन् । पहिरोले अवरुद्ध भएको सडक अन्तर्राष्ट्रिय व्यापारिक नाका रसुवागढी जोड्ने सडक हो । मंगलबार दिउँसोसम्ममा सडक सञ्चालनमा आउने उनले बताए ।"
अव्यवस्थित बन्दै मन्थली बसपार्क,"जिल्ला सदरमुकाम मन्थलीको बसपार्क दिनानुदिन अव्यवस्थित बन्दै गएको छ । धूलो र फोहोरले बसपार्क कुरूप बनेको छ । दुई वर्षअघि निर्माण थालिएको उक्त बसपार्कको बाँकी काम अलपत्र छ । तत्कालीन सहरी विकास तथा भवन निर्माण विभाग, डिभिजन कार्यालय र मन्थली नगरपालिकाले दुई वर्षअघि बसपार्कलाई व्यवस्थित बनाउने भन्दै करिब १ करोड खर्चेका थिए । करोड खर्चेको बसपार्कमा थप कामका लागि कुनै बजेट विनियोजन भएको छैन । सहरी विकासका लागि खर्च गर्दै आएको सहरी विकास डिभिजन कार्यालय खारेज भएको छ भने नगरपालिकाले बसपार्क बनाउने योजना अलपत्र छाडेको छ । नगरपालिकाबाट यसअघि भएको लगानीलाई सदुपयोग गर्नका लागि पनि बसपार्कको थप कार्य गराउनुपर्ने स्थानीयको माग छ । स्थानीय जयप्रकाश श्रेष्ठका अनुसार बसपार्क र आसपासको क्षेत्र धुलाम्मे छ । बसपार्कभन्दा माथिल्लो भागमा घडेरी खार्दा आएको माटोले दुई वर्षअघि गरेको कामसमेत पुरेको छ । पहिले गरेको काम अहिले देखिँदैन धूलो र हिलोले छोपेको छ । उक्त क्षेत्र हुँदै बग्ने खोला नियन्त्रण नगरेसम्म बसपार्क व्यवस्थित बन्दैन । विगतमा खोलाले बनाएको बगरमा बसपार्क पर्छ । उक्त बगर हँुदै बग्ने खोलाको निकास छैन । सहरीकरण नहुँदासम्म स्थानीय किसानको खेतगडुबारीमा खोलाको भल पस्ने गरेका थियो । पछिल्लो समय गडुबारीमा समेत घरहरू निर्माण भएका छन् । खोलाकै बगरमा घर बन्ने क्रम पनि बढेको छ । खोलामा बाढी आउँदा सक्नेले आफ्नातिरबाट अर्कोतिर फर्काउने चलनले खोलाको निकास कता हो ? भन्ने अन्योल छ । सहरी विकास तथा भवन निर्माण विभागले बनाएको गुरुयोजनामा बसपार्क क्षेत्रमा व्यवस्थित पार्किङ, टिकट काउन्टर, सार्वजनिक शौचालय, पसलसहितको व्यवस्था छ । उक्त गुरुयोजनाअनुसारको काम गर्न अझै करोडौं खर्च लाग्छ । उक्त खर्च कुन निकायले गर्ने भन्ने टुंगो छैन । मन्थली नगरपालिकाका प्रमुख प्रशासकीय अधिकृत मानबहादुर खड्काले यो वर्ष मन्थली बसपार्कका लागि बजेट विनियोजन नभएको बताए । बसपार्कसँगै जोडिएका बस्तीका बासिन्दा हिउँदमा धूलो र वर्षायाममा हिलोका कारण प्रताडित छन् । बसपार्कलाई चाँडो व्यवस्थापन गर्नका लागि सम्बन्धित निकायले ध्यान दिनुपर्यो, स्थानीय सविता श्रेष्ठले बताइन् । उनले खोलाको वहावलाई मन लागि फर्काउँदा आसपासको बस्ती जोखिममा परेको बताइन् ।"
बीपी मुलुकको राजनेता,हेटौंडा (कास) नेपाली कांग्रेसका केन्द्रीय सदस्य गुरुराज घिमिरेले कांग्रेसका संस्थापक नेता बीपी कोइराला मुलुकको एक मात्र राजनेता भएको बताएका छन् । ४३ औं मेलमिलाप दिवसका अवसरमा हेटौंडामा सोमबार बोल्दै नेता घिमिरेले नेपालको राजनीतिक इतिहासमा बीपी कोइरालाको उच्च स्थान रहेको बताए । कांग्रेस पार्टी कार्यालय मकवानपुरबाट र्यालीसहित हेटौंडाको बुद्धचोकमा भएको कोणसभामा सम्बोधन गर्दै घिमिरेले प्रधानमन्त्री केपी ओलीप्रति कटाक्ष गरेका थिए । नेपालको राजनीति परिवर्तनमा खेत जोतेर धान बनाई भातसम्म कांग्रेसले पकाएको तर भात खाने काम चाहिँ ओली सरकारले गरेको उनले आरोप लगाएका थिए । ओलीले कांग्रेसलाई जिस्काउने काम गरेको भन्दै यसको परिणाम खतरा हुनेसमेत चेतावनी दिए । निर्मला पन्त लगायत देशमा भइरहेको हत्या हिंसामा सरकारको भूमिका कमजोर भएको आरोप लगाएका थिए । निर्मला पन्तको हत्यारा पत्ता लगाउन नेपाल प्रहरी सक्षम भए तापनि सरकारकै दबाबका कारण पत्ता लगाउन नसकेको बताउँदै वाइडबडी प्रकरणमा सरकार चुकेको आरोप लगाएका थिए ।
बकैया गाउँपालिकालाई उपाधि,हेटौंडा (कास) हेटौंडामा सञ्चालन भएको प्रथम बीपी कप फुटबल प्रतियोगिताको उपाधि बकैया गाउँपालिकाले जितेको छ । कांग्रेसनिकट नेपाल लोकतान्त्रिक खेलकुद संघको आयोजनामा भएको प्रतियोगिताको उपाधि भिडन्तमा हेटौंडा४ नम्बर वडालाई २० गोल अन्तरले हराउँदै बकैया विजयी भएको हो । बकैयालाई जिताउने क्रममा पहिलो हाफको १८ औं मिनेटमा भगत माझीले र दोस्रो हाफको १८ औं मिनेटमा सुरेश थिङ देउवाले गोल गरे । सुरेशको प्रहार ४ नम्बर वडाका खेलाडीलाई लाग्दै पोस्टको दिशा लिएको थियो ।
अदालतको भवन निर्माण अन्योल,"भक्तपुर जिल्ला अदालतको भवन निर्माण कार्य अन्योलमा परेको छ । भवन निर्माणका लागि दुई वर्षदेखि प्रक्रिया थालिए पनि बजेट अभावले निर्माण कार्य अन्योलमा परेको अदालतले जनाएको छ । प्राविधिकले नयाँ भवन निर्माणका लागि करिब १ अर्ब रुपैयाँ लागत इस्टमेट निकालेको छ तर, बजेट पारित भएको छैन, अदालतका स्रेस्तेदार कृतबहादुर बोहोराले भने, भवनको नक्सापास प्रक्रिया सुरु भइसकेको छ ।मुद्दाको चापलाई मध्यनजर गर्दै नयाँ भवनको योजना बने पनि समयमा बजेट पारित नहुँदा अन्योल थपिएको अदालत जनाएको छ । भक्तपुर जिल्ला अदालतमा वार्षिक करिब २ हजार मुद्दाको फैसला हुन्छ । ५ वटा इजलास भएको अदालतमा अभिलेख राख्ने दराज राख्ने ठाउँको समेत अभाव छ । अदालतमा वैतनी वकिलको दरबन्दी छ तर, बस्ने कोठा छैन, स्रेस्तेदार बोहोराले भने, मेलमिलाप कक्ष छैन । पर्याप्त इजलास चेम्बरको समेत व्यवस्था नभएको अदालतमा फाँट अपुग रहेको उनी बताउँछन् । मिसिल राख्ने ठाउँको समेत अभाव भएपछि सर्वोच्च अदालतले जिल्ला अदालतलाई भक्तपुर नगरपालिकाले आयोजना गरेको कमलविनायकस्थित तुमुचो दुगुरे चोखा जग्गा एकीकरण आयोजना क्षेत्रमा जग्गा खरिद गरी भवन निर्माणको प्रक्रिया थालेको थियो । अदालतले आयोजना क्षेत्रको दुई स्थानमा ११ रोपनी जग्गा खरिद गरेको छ । जसमध्ये ४ रोपनी क्षेत्रफलमा क्वाटर र ७ रोपनी क्षेत्रफलमा अत्याधुनिक कार्यालय भवनको तयारी गरेको छ । भवन निर्माण प्रक्रिया ढिलाइ हुनुमा बजेट मात्र नभई नगरपालिकाको मापदण्डसमेत रहेको अदालतले जनाएको छ । भक्तपुर नगरको मापदण्डमा भवन निर्माण गर्दा निर्माण क्षेत्रबाट ११ मिटर सेटब्याक छोड्नुपर्ने उल्लेख छ, स्रेस्तेदार बोहोराले भने, पहिल्यै मापदण्ड छोडेरै जग्गा पास गरेको स्थानमा ११ मिटर सेटब्याक छोड्नुपर्दा जग्गाको क्षेत्रफल घट्छ । उक्त मापदण्डअनुसार संरचना निर्माणमा सर्वोच्च अदालतले नमान्ने र मापदण्ड नछोड्दा नगरपालिकाले नक्सापास नगर्ने समस्या थपिएको समेत अदालतले जनाएको छ । विश्व सम्पदामा सूचीकृत भक्तपुर दरबार स्क्वायर परिसरको ९९ चोक क्षेत्रभित्र रहेको कार्यालयमा थप संरचना निर्माण गर्न सम्भव छैन । ठाउँ अभावले अधिकृतहरू इजलास मै बस्नुपर्ने बाध्यता छ । मुद्दाको चापलाई मध्यनजर गर्दै आगामी २५ वर्षपछिको मुद्दाको चापलाई समेत ध्यानमा राखी भवनको डिजाइन गरेको जनाएको छ ।"
पोखरी हडपेर मिनी ठमेल,"भीमदास मानन्धरले देख्दा यो भव्य भवन बनेको ठाउँमा ठूलो पोखरी थियो । पोखरीमा पानी टिलपिल टिलपिल गरेको देखिन्थ्यो । माछा दौडिरहेका हुन्थे । पोखरीको बीचमा कमल फुल्थ्यो । ती फूल विक्रमशील महाविहारका सिंह सार्थबाहु भगवान्लाई चढाइन्थ्यो । पोखरीको पानीबाट भगवान्लाई दैनिक स्नान गराइन्थ्यो । त्यही पानीले पञ्चामृतसहितको स्नान गराइन्थ्यो । फूल चढाउने चलन हरायो । पञ्चामृतसहितको स्नान गर्ने चलन पनि हरायो, ७५ वर्षीय मानन्धर भन्छन्, त्यो ठाउँ विस्तारै मासिँदै गयो । हुँदाहुँदा अहिले भव्य भवन बन्यो । पोखरीको निकास कर्मचारी सञ्चयकोषको भवन बनाइएको ठाउँतिर थियो । त्यो अहिले छैन ।स्थानीयवासीले हेर्दाहेर्दै यो ठाउँमा १५ तले छायादेवी कम्प्लेक्स ठडिएको छ । भवनमा १ सय ६८ कोठा छन् । ५ अर्ब लगानीमा बनेको भवन एकै ठाउँमा सबै सुविधा भएको मिनी ठमेल बनाउने लक्ष्यसहित बनाइएको हो । यहाँ ५ तारे होटल, सिनेमा हल लगायतका संरचना बनाउने लागेको छाया सेन्टरका निर्देशक सुमन पाण्डेले जानकारी दिए । २०७१ सालबाट कम्पलेक्स बनाउन सुरु गरिएको थियो । सार्वजनिक पोखरीमा कम्पलेक्स नबनाउन स्थानीयवासीले आन्दोलन गर्दै आएका छन् । विरोध हुँदाहुँदै निर्माण अन्तिम चरणमा पुगेको छ । संस्कृति, पर्यटन तथा नागरिक उड्ययन मन्त्री रवीन्द्र अधिकारबाट उद्घाटन गराउने कार्यक्रम मंगलबार राखिएको थियो । चौतर्फी विरोध भएपछि अधिकारी उद्घाटन गर्न आएनन् । पोखरीमा कसरी भवन बन्यो, त्यसबारे छानबिन गर्ने आश्वासन दिएको मानन्धरले जानकारी दिए ।१५ रोपनी जमिनमा फैलिएको छ भवन । त्यसमध्ये १२ रोपनी जग्गा कुनै बेला सिंह सार्थबाहु गुठीको नामको पोखरी रहेको गुठियार तथा अनुसन्धानकर्ता भागवतनरसिंह प्रधान बताउँछन् । पोखरी मासिएपछि विहारका केही परम्परासमेत लोप भए । नेवार समुदायको प्रसिद्ध गुँला पर्व को बेलामा पनि यो पोखरीको कमलको विशेष महत्त्व हुने गथ्र्याे । प्रधानका अनुसार गुँला दिनमा प्राज्ञपारमिता पाठ गरिन्छ । प्राज्ञपारमिता पाठ गर्दा यही पोखरीको कमलको पातमा ८४ व्यञ्जन चढाउने चलन थियो । गुँलाका दिनमा काठमाडौंका चार विहारका बज्राचार्य यस विहारमा आइ प्राज्ञपारमिता पाठ गर्ने चलन अहिले पनि छ, प्रधान भन्छन्, पोखरीमा फुलेको कमलको पातमा चौरासी व्यञ्जन चढाउने चलन भने हरायो ।कित्ता नम्बर १६७ मा पर्छ ठमेलको भगवान् बहालस्थित छायादेवी कप्लेक्स । मालपोत कार्यालयको रेकर्ड हेर्ने हो भने जग्गा अहिले पनि सार्वजनिक पोखरी कायम छ । २०४४ सालमा सरकारले निर्णय गरेर यो पोखरीलाई सार्वजनिक गरेको थियो । त्योभन्दा अगाडि यसको स्वामित्व राणा परिवारको नाममा थियो । जग्गाको मोही भएको भन्दै केशरशमशेरका छोरा केयूर शमशेरले जग्गा हडपेका थिए । सार्वजनिक जग्गामा कहाँ मोही लाग्छ ?, प्रधान भन्छन्, पहिला केशरशमशेरले गुठीसँग मिलेर पोखरी हडपेका रहेछन् । हडपेपछि बाहिर कम्पाउन्ड लगाइदिए । अनि राणाहरूको कम्पाउडभित्र पर्यो पोखरी । २०३३ सालमा सहरी क्षेत्रको नापी भएको थियो । नापी हुँदा उक्त पोखरी कित्ता नम्बर १ सय ६७ मा परेको हो । उक्त कित्ताको क्षेत्रफल १२ रोपनी १३ आना २ पैसा २ दाम रहेको मालपोत कार्यालयको रेकर्डमा छ । विसं २०३९ जेठ २४ को भूमिसुधार मन्त्रालयको जग्गाधनी पुर्जामा पनि उक्त कित्ता पोखरी नै जनिएको छ । त्यति बेलाको पुर्जामा जग्गाधनी सिंह सार्थबाहु गुठी लेखिएको छ । गुठी संस्थानमा रहेको २०४२ सालको फिल्डबुकमा पनि पोखरी नै उल्लेख छ । २०४४ मंसिर २३ गते सरकारले निर्णय गरेर उक्त पोखरी सरकारको नाममा दर्ता गर्यो । त्यसयता बनेको जग्गाधनी स्रेस्तामा पनि पोखरी नै उल्लेख छ । जग्गाधनीको नाम श्री ५ को सरकार उल्लेख छ । प्रधानका अनुसार विसं १९७७ मा केशरशमशेरले आफ्नो कम्पाउन्डभित्र पोखरी पारेका थिए । पोखरी कम्पाउन्डमा पारेपछि विहारले बनाएको पर्खाल भत्काउन लगाएका थिए । पर्खाल भत्काउँदा विहारका देवीमान प्रधान साक्षी बसेका थिए । पोखरी प्रयोग गरेबापत् गुठीलाई वर्षको १ सय २५ रुपैयाँ दिने सहमति गरेका थिए । पोखरी प्रयोग गरेबापत् वर्षमा पैसा दिने भनेर गुठीका बहिदार डिल्लीसिंह प्रधानलाई चिठी लेखेका रहेछन् केशरले, प्रधान भन्छन्, केशरशमशेर आफू जीवित रहुन्जेल गुठीलाई पैसा बुझाउने गरेका रहेछन् ।केशर शमशेरको मृत्युपछि विहारलाई रकम दिन बन्द भयो । जग्गामा २०२७ सालमा अर्काे विवाद देखियो । त्यही वर्ष पोखरीको केही भाग केशरका छोरा केयूरले सुकाए । अनि त्यहाँ धान रोप्न थाले । आफ्नो धार्मिक क्रियाकलाप गर्ने ठाउँमा धान रोप्न थालेपछि त्यसो नगर्न गुठियारले आग्रह गरे, प्रधान भन्छन्, केयूरले मानेनन् । मेरो कम्पाउन्डभित्रको सम्पत्ति म आफ्नो गराउन सक्छु । आफ्नो गराउन सकिनँ भने मोहियानी हक कायम गराउन सक्छु भनिदिए । मैले कब्जा गरेको हुँ । अब छोडदिनँ । तिमिहरूले सकेको गर भनिदिए ।आफ्नो धर्मकीर्तिमा प्रयोग हुने पोखरी, त्यसको डिल केयूरशमशेरको कब्जाबाट फिर्ता ल्याउन गुठियारले अदालतको ढोका ढकढक्याए । २०२७ असोजमा गुठियार जिल्ला अदालत गए । तह तहमा फैसला भयो । मुद्दा सर्वाेच्च अदालतमा पुग्यो । २०३३ माघ ८ मा गुठियार, केयूर र गुठी संस्थानबीच सर्वाेच्च अदालतमा मिलापत्र भयो । मिलापत्रअनुसार केयूरले पोखरी प्रयोग गरेबापत बहाल तिर्ने सहमति भयो । यो सहमति केयूरले कार्यान्वयन गरेनन् । उनले २०३९ सालमा सिंह सार्थवाह गुठीको मोही दर्ता गराए । आफूलाई मोही कायम गराएपछि कित्ता नम्बर १६७ को केही भाग बेचे । पोखरीको केही भाग बिना पौड्याल र सुधा पौड्याललाई राजीनामा गरिदिएका थिए । काठमाडौं मालपोत कार्यालयमा रहेको लिखतअनुसार १ सय ६७ बाट कित्ताकात गरेर बिना पौडेललाई कित्ता नम्बर १६१८ र सुधा पौडेललाई १६१६ कित्ता कायम गरिएको थियो । बाँकी रहेको १६१८ कित्ता केयूरशमशेर आफैंले राखेका थिए । केयूरशमशेरको मृत्युपछि उक्त कित्ता अम्बिका राणाले २०४४ सालमा आफ्नो नाममा दर्ता गरिन् । केयूरले बेचेको कित्ता नम्बर १६१६ र १६१८ भने अम्बिकाको नातेदार शंकरप्रसाद शाहले २०४४ सालमा लिएको मालपोत कार्यालयको तथ्यांकमा छ । त्यही जग्गा २०४४ सालमा सरकारले आफ्नो नाममा लिएको हो । गुठीजन्य सार्वजनिक जग्गामा मोही लाग्न नसक्ने, व्यक्तिगत नाममा दर्ता नगर्न नसक्ने व्यवस्था छ, प्रधान भन्छन्, व्यक्तिको नाममा दर्ता भए पनि बदर हुन सक्ने व्यवस्था गुठी संस्थान ऐन २०३३ को तफा २ (ग), २५ (४) र २७ (ख) मा उल्लेख छ ।२०४७ सालमा फेरि त्यही गुठी जग्गालाई गुठी लगत तथा तहसिल कार्यालयले रैतानी गरियो । तहसिल कार्यालयले गरेको रैतानीलाई गुठी संस्थानको केन्द्रीय कार्यालयले रद्द गरिदियो । रैतानी गर्न नमिल्ने भएकाले रैतानी रकम फिर्ता लिन आउन केन्द्रीय कार्यालयले पत्राचार गरेको थियो । पोखरी रैतानी गर्ने कर्मचारीलाई गुठी संस्थान केन्द्रीय कार्यालयले विभागीय कारबाहीसमेत गरेको थियो । रैतानी रद्द गरेपछि पोखरी फेरि सार्थबाहु गुठीकै नाममा आएको थियो, प्रधान भन्छन् । गुठीको उक्त निर्णयविरुद्ध अम्बिका राणा अदालत गइन् । अदालतले रैतानी सदर गरिदियो । गुठी संस्थान ऐन २०३३ अनुसार देवस्थल रहेका वा देवीदेवताका स्थल, पर्व, पूजाजात्रासँग सम्बन्धित धार्मिक एवं सार्वजनिक पर्ति जग्गा कुनै पनि व्यक्तिको नाममा दर्ता गरिने छैन भनिएको छ, अधिवक्ता दीपकविक्रम मिश्र भन्छन्, त्यस्तो दर्ता गरिएको रहेछ भने पनि संस्थानले त्यस्तो जग्गाको दर्ता बदर गर्न सक्नेछ भन्ने व्यवस्था छ । त्यही व्यवस्थाअनुसार दर्ता खारेज भएको पनि हो । खै किन हो जिल्ला अदालतले रैतानी कायम गरिदियो । अब हामी सार्वजनिक सरोकारको रिट लिएर सर्वाेच्चको ढोका ढकढक्याउन लागेका छौं ।२०६२ सालमा गुठियार र अम्बिका राणाबीच अर्काे सम्झौता भयो । सम्झौताअनुसार राणाले गुठीका सबै पर्व परम्परा सञ्चालन गर्न १ करोड ५० लाख रुपैयाँ दिने र गुठियारले हकदाबी छाड्ने सहमति भएको थियो । केही गुठियारले खुसुक्क सहमति गरे, प्रधान भन्छन्, सहमतिबारे धेरै गुठियार प्रधानलाई थाहै छैन । हामीले पछि मिलापत्र हेरेपछि मात्रै थाहा पायौं ।मिलापत्र भएको एक वर्षपछि राणाले सुरेशाय हाउजिङलाई उक्त जग्गा बेचिन् । पोखरीको साविक कित्ता १६७ बाट कित्ताकाट भएर १६१६, १६१७, १६१८ भएको छ । २०६४ सालमा सुरेशाय हाउजिङले कित्ता नम्बर २४१२ र शंकर शाहले कित्ता नम्बर १६१६ र १६१७ को पोखरी प्रतिमा पाण्डेलाई बेचेको मालपोत कार्यालयको रेकर्डमा छ । प्रतिमा पाण्डेले २०६५ सालमा छायादेवी कम्प्लेक्सलाई बेचेको मालपोत कार्यालयको रेकर्डमा देखिन्छ ।"
"उजुरी बढ्यो, कर्मचारी छैनन्","बूढानीलकण्ठ नगरपालिकामा भाडामा बस्नेले बहाल नतिरेका विवाद धेरैजसो आउँछन् । अधिकांश विवादमा घरधनीसँगको भएका करार सम्झौता जोडिएका हुन्छन् । सम्झौताको म्याद सकिसकेको हुन्छ । भाडा दिएन भनेर घरधनीले उजुरी हाल्ने गरेका छन्, उपमेयर तथा न्यायिक समिति संयोजक रमादेवी राईले भनिन्, हामी दुवै पक्षलाई झिकाएर, छलफल गराई कहिलेसम्ममा तिर्ने भनेर सम्झौता गराउँछौं । स्थानीय सरकार सञ्चालन ऐनको दफा ४७ ले समितिलाई मुद्दा हेर्ने अधिकार दिएको छ । गत वर्ष माघदेखि उक्त नगरको इजलास बस्न थालेकोमा यस वर्षको कात्तिक मसान्तसम्म १२ वटा मुद्दा फैसला भई टुंगेका छन् । १० वटामा मिलापत्र र १३ वटा विचाराधीन रहेको नगरको तथ्यांक छ । समिति संयोजक राईका अनुसार समितिका अधिकारक्षेत्र भन्दा बाहिरका उजुरी पनि पर्ने गरेका छन् । जसमा मेयर, प्रमुख प्रशासकीय अधिकृत र उपमेयरले संयुक्त रूपमा बसेर, छलफल गराउने तथा निर्णय गर्ने गर्छन् । अर्काको जग्गा वा सार्वजनिक जग्गा मिचेर बनाइएको पर्खाल भत्काइपाउँ, शौचालय भत्काइपाउँजस्ता उजुरी पनि आउँछन् । हामी सँगै बसेर छलफल र निर्णय गर्छौं, राईले भनिन् । मिलाउन नसके त्यस्ता मुद्दा अदालतमा पठाउने गरेको उनले बताइन् । बूढानीलकण्ठ नगरमा ठाडो उजुरी शीर्षकमा १५ वटा यस्ता मुद्दा आएका छन् ।यही वर्ष भदौ मध्यमा दीपक भुसाल र अकलबहादुर मिजारको अंशबण्डा र जग्गा विवादसम्बन्धी उजुरी चन्द्रागिरि नगरपालिकाको न्यायिक समितिमा पर्यो । जम्मा १ आना दुई पैसा जग्गा थियो र लालपुर्जा दुवैको नाममा थियो । दुवै भाइको संयुक्त लालपुर्जा भएकाले अहिले दुवैले उक्त जग्गा उपभोग गर्न पाउनुपर्ने दाबी थियो । एउटाले अर्कोलाई बेच्ने कुरामा दुवै पक्ष राजी त भए, ५ लाख रूपैयाँ मूल्य पनि तोके । तर दुवै पक्ष खरिद गर्न मात्र तयार थिए, बेच्न कोही चाहन्नथे । २ आना २ पैसाभन्दा कम जग्गा भए त्यो अदालतै जानुपर्ने रहेछ । त्यति कम जग्गा न किनबेच गर्न सकिन्छ, न त घर बनाउन नै सकिन्छ, न्यायिक समिति संयोजक लिसा नकर्मीले भनिन्, मेलमिलापबाटै टुंगिन्छ कि भन्ने सक्दो प्रयास गर्यौं । तर नसकेपछि अन्त्यमा अदालत पठाउनुको विकल्प रहेन । अंशबण्डाको मुद्दा समितिले हेर्न नमिल्ने भए पनि मुद्दा मिलाउन सकिन्छ कि भन्ने आसले आएकाहरूलाई छलफल गराइदिने गरेको उनी बताउँछिन् । यी घटनाबाहेक पनि थुप्रै मुद्दा यस्ता पर्छन् जुन ठयाक्कै न्यायिक समितिको अधिकारक्षेत्रभित्र पर्दैनन् । तर नगरले त्यसको उजुरी लिई सक्दो मेलमिलापको प्रयास गराउने गरेको छ । सफल भए मिलापत्र नभए अदालत पठाइदिने गरेको उनीहरू बताउँछन् । दक्षिणकाली नगरपालिकामा यस्तै मुआब्जाको विषयलाई लिएर उजुरी पर्यो । गत पुस २० मा सडक बन्दा एउटै लाइनमा रहेका केहीले मुआब्जा पाए, केहीले पाएनन् । यो हामीले हेर्न सक्ने विषय होइन । मुआब्जा दिन पनि सक्दैनौं । त्यसैले माथि पठायौं, उक्त नगरकी उपमेयर तथा न्यायिक समिति संयोजक वसन्ती डंगोल तामाङले भनिन् । समितिले गरेको काम अन्य भौतिक संरचना वा प्रगतिझैं देखिने हुँदैन । तर नगरका समस्या नगरभित्रै सुल्झाउन पाउँदा खुसी लाग्ने गरेको दक्षिणकाली नगरपालिका उपप्रमुख तामाङ बताउँछिन् । नगरअन्तर्गतको न्यायिक समितिमा विभिन्न किसिमका उजुरी तथा मुद्दा पर्ने भए पनि त्यसअनुसारका कर्मचारी र भौतिक संरचना नरहेको समिति संयोजकहरूको गुनासो छ । हामी मिटिङ हलमा इजलास बस्छौं । समितिमा धेरै किसिमका उजुरी परेका हुन्छन् । त्यहाँ व्यक्तिगत गोपनीयताको कुरा पनि आउँछ, जसको लागि छुट्टै बन्द कोठा हुनु आवश्यक छ, दक्षिणकाली नगरकी न्यायिक समिति संयोजक तामाङले भनिन् । उक्त नगरमा कानुन शाखामा जम्मा एक जना कर्मचारी छन् । कानुन पृष्ठभूमिका एक कर्मचारीलाई न्यायिक समिति र कानुन शाखा हेर्ने गरी जिम्मेवारी दिइएको छ । नागार्जुन नगरपालिकाकी समिति संयोजक सुशीला अधिकारीका अनुसार उक्त नगरमा सामाजिक विकास शाखा र कानुन शाखा एकै अधिकृतले हेर्छन् । कानुन शाखामा ती कर्मचारीबाहेक कोही छैनन् । कानुनी अधिकृत एक जना हुनुपर्ने हो शाखा प्रमुखका रूपमा । तर नभएकाले तत्काल अर्को शाखा प्रमुखले हेर्नुहुन्छ, अधिकारीले भनिन्, हामीले आफंै करारमा राख्न पनि सक्दैनौं । कानुनी सल्लाहकार पनि बिहीबार इजलास बस्ने दिन मात्र आउनुहुन्छ । सुझाव लिनुपर्ने, मुद्दा दर्ता गर्न मिल्नेनमिल्नेजस्ता कुरा थाहा हुन्न । कर्मचारी अभावले कठिनाइ छ ।"
सरकारले विकासमा सिन्को भाँचेन,"काठमाडौं (रासस) राष्ट्रिय प्रजातन्त्र पार्टी (प्रजातान्त्रिक) का अध्यक्ष पशुपतिशमशेर जबराले देश विकासका लागि वर्तमान सरकारले सिन्कोसम्म भाँच्न नसकेको आरोप लगाएका छन् । राजधानीमा सोमबार आयोजित एक अन्तरक्रियामा बोल्दै भने, विसं २०४७ पछि केपी ओली नेतृत्वमा बनेको शक्तिशाली सरकारले देशको विकास र समृद्धिका लागि ठोस काम गर्न सकेको छैन । उनले नेताहरू विलासितातर्फ धकेलिँदै गएकोमा चिन्ता समेत गरे ।"
जेलको जमानत,"आपराधिक कार्यमा संलग्न ठहरिएका व्यक्तिका लागि सुधारगृह हो कारागार । आफ्नो अपराध कर्ममा पश्चात्ताप गरून्, चरित्र तथा आनीबानी सुधारून् र समाजमा पुन:स्थापनाका लागि योग्य बनून् भनेर उनीहरूलाई जेलखाना राखिन्छ । तर हाम्रा जेलहरूको अवस्था ठीक उल्टो छ । कारागार कैदीका लागि सुधारिने होइन, थप अपराध सिक्ने थलो सरह भइरहेका छन् । मुलुकका ७२ जिल्लाका कारागारमा २० हजारजति कैदी विभिन्न अपराधमा सजाय भुक्तान गरिरहेका छन् । दिनहुँ कति थपिन्छन््, कति कैद भुक्तान गरेर बाहिरिन्छन् । बाहिरिनेमध्ये कति आचरण सुधारेर सामान्य जीवनमा फर्केका छन्, कति फेरि अपराधमै लागेका छन् । केही कारागारभित्रै भएको चिनजानपछि अरू अपराधका तानाबाना बुन्छन् । यिनीहरूका लागि अपराध सिक्ने पाठशाला र सम्बन्ध विस्तार गर्ने थलो बन्दै छ कारागार । नख्खु जेलभित्र अभिषेकराज सिंहले भक्तबहादुर सुनुवारलाई विषादी खुवाएर गरेको हत्या हाम्रो जेल बुझाउने एउटा उदाहरण हो ।फौजदारी कानुन उल्लंघन गर्ने व्यक्तिलाई कारागारमा राखेर समाजमा पुन:स्थापनाका लागि योग्य बनाउनु राज्यको दायित्व हो । यस्तो सुधारका लागि त्यहाँ उनीहरूमाथि उचित व्यवहार र निगरानी आवश्यक हुन्छ । तर हाम्रा कैदखाना त्यसअनुकूल छैनन् ।जेल सुधारका लागि विभिन्न अध्ययन समिति बने । राणाकालमा २००५ सालमै पनि जेल सुधार आयोग बनेको थियो । त्यसपछि २००८ सालमा जेल सुधार आयोग र १६ मा जेल सुधार समिति बने । अघिल्लोका अध्यक्ष सुवर्णशमशेर थिए, पछिल्लोका गणेशमान सिंह । पञ्चायतकालमा पनि कारागार सुधारका लागि केही कार्यदल बने ।पञ्चायतकालमा अहिलेका धेरै नेता जेल बसेका थिए । बहुदलीय व्यवस्था पुन:स्थापनापछि जेल सुधार एउटा आम एजेन्डाजस्तै बन्यो । २०४७ सालमा बद्रीराम भण्डारीको अध्यक्षतामा कारागार सुधार समिति बन्यो । २०५३ मा उनकै अध्यक्षतामा फेरि कारागार भौतिक व्यवस्थापन अध्ययन कार्यदल गठन भयो । त्यसले देशभरका कारागार अध्ययन गरेर आवश्यक सुधारका लागि प्रतिवेदन दियो । त्यसयता २०६३ मा कारागार सुधार समिति, २०६४ मा कारागार सुधार उच्चस्तरीय सुझाव समिति र २०६८ मा कारागारको भौतिक र व्यवस्थापकीय सुझाव कार्यदल बने । यी समितिहरूले आफ्ना प्रतिवेदन नेपाल सरकारलाई बुझाएका छन् । गत वर्ष मात्रै महान्यायाधिवक्ताको कार्यालयले ३१ वटा कारागार अध्ययन गरी हिरासत तथा कारागार अनुगमन प्रतिवेदन तयार पारेको छ । समयसमयका यी प्रतिवेदन त्यसै थन्किएका छन् । कारागारको भौतिक पक्ष होस् या कैदीको आचरण सुधार, अधिकांश समस्या वर्षांैदेखि उस्तै छन् ।कारागार बस्दा कैदीहरूमा समाजमा पुन:स्थापनाका लागि आवश्यक योग्यता, सीप, नैतिकता र आत्मविश्वास विकास हुन जरुरी हुन्छ । अहिलेको प्रबन्धको भरमा कैद भुक्तान गरी निस्कँदा कैदीहरू समाजमा पुन:स्थापित हुन नसक्ने अध्ययन प्रतिवेदनहरूको निचोड छ ।कारागारहरू जीर्ण छन् । भौतिक अवस्था राम्रो छैन । क्षमताभन्दा अधिक कैदीबन्दी छन् । धेरैजसोमा सुत्नका लागि खाटसमेत छैन । कतिपयमा निर्धारित कर्मचारी दरबन्दी छैन । कैदी र थुनुवा एकै ठाउँमा राखिएका छन् । कम उमेरका पनि त्यहीँ छन् । कतिपय कारागारमा सीप विकास एवं रोजगारमूलक कार्यको अवसर छैन । महान्यायाधिवक्ता कार्यालयको प्रतिवेदनअनुसार थुनामा रहेका ऊर्जाशील जनशक्तिको उपयोग गर्न राज्यले न्यूनतम पारिश्रमिक तोकी विकासमूलक वा रोजगारमूलक कार्यमा परिचालन गर्नुपर्छ । थुनामा रहेकालाई श्रममा लगाउनसके त्यसको चौतर्फी फाइदा पुग्छ । काम नगरी बस्दा उत्पन्न हुने कुण्ठा र नैराश्य अन्त्य हुन्छ । तसर्थ कैदीको सीप, क्षमता र रुचिअनुसार योजना निर्माण गरेर अघि बढ्न सकिन्छ, आवश्यक तालिम व्यवस्था गरेर । कच्चा पदार्थ आपूर्तिदेखि उत्पादित सामग्री बिक्रीवितरणका लागि बजारको व्यवस्था मिलाउनुपर्छ । कैदीबन्दीलाई अनुशासन, आचरण र चरित्र सुधारसम्बन्धी नियमित प्रशिक्षण अपरिहार्य छ । जेल वास्तवमै सुधारगृह बने मात्रै न्यायिक समाज स्थापना हुन्छ । त्यसका लागि कारागार व्यवस्थापन कैदीको चरित्र सुधारिदिने असल साथी बन्न जरुरी छ ।"
धर्मनिरपेक्षताको राजनीति,"किन विवादित धर्म निरपेक्षता ?धर्म निरपेक्षता विवादित हुनुका धेरै कारणमध्ये यसको शास्त्रीय बहस नहुनु हो । पछिल्ला वर्षहरूमा बौद्धिक छलफल गर्ने परम्परामा क्षयीकरण भएको छ । हाम्रा लागि अरूले ज्ञान उत्पादन गरिदिन्छन् । यसमा आन्तरिक राजनीति र बाह्य कारण पनि छन्, जहाँ धर्मलाई सूक्ष्म तरिकाले रणनीतिक रूपमा प्रयोग गरेको देखिन्छ । आन्तरिक रूपमा हामीले केही हदसम्म यसको क्षणिक संवैधानिक समाधान गर्न सफल भए पनि बाहिरबाट सामाजिक इन्जिनियरिङ र भूराजनीतिक स्वार्थका लागि धर्मको रणनीतिक प्रयोग गर्ने परम्परा दिनप्रतिदिन बढ्दैछ । यसले यो क्षेत्रमा अनिष्ट निम्त्याउने सम्भावना छ । संसारमा धेरैजसो क्षेत्रमा धर्मका नाममा ठूलठूला गृहयुद्ध भएको र त्यहाँको स्वरूप परिवर्तन भएको पाइन्छ । यो क्षेत्रमा त्यति ठूला द्वन्द्व भएको देखिँदैनन् र ५ हजार वर्षभन्दा पुरानो परम्परा कायम छ ।अर्को कारण, पछिल्ला वर्षहरूमा विश्वभरि राष्ट्र, राष्ट्रियता, धर्म र संस्कृतिमाथि आधार बनाएर मौलाएको पहिचानको राजनीति हो । यसले अल्पसंख्यक र बहुसंख्यक (भाषा, धर्म, क्षेत्र, लिङ्ग) को बीचमा ठूलो खाडल सिर्जना गर्दैछ । नेपालमा बिस्तारै यो रोग सर्दै छ । अर्को महत्त्वपूर्ण तत्त्व १०१५ वर्षमा देखिएको धर्मान्तरणको वेग हो । यो वेग मुलुक धर्म निरपेक्ष भएपछि बढ्दै गएको छ । यसको असर जसले पहिचानको सुनिश्चितता खोज्दैछन्, तिनीहरूकै पहिचान नष्ट हुने पक्का छ ।अन्त्यमा, पछिल्ला वर्षहरूमा बहसमा ल्याइएका राजनीतिक अवधारणा कुनै एउटा भूगोल (क्षेत्र) को विषम राजनीतिक र सामाजिक परिस्थितिका उपज हुन्, जुन हाम्रो समाजसँंग मेल खाँदैनन् । अधिकांश राष्ट्रले यी अवधारणामार्फत निम्त्याइएका राजनीतिक र सामाजिक असरको मूल्य चुकाउनुपरेको छ । यसको उदाहरण पश्चिमी राष्ट्रहरू हुन्, जहाँ दोस्रो विश्वयुद्धपछि राष्ट्रवादलाई संवैधानिक राष्ट्रवादले विस्थापित गरे । सन् १९४५ लाई विगतको पीडा बिर्सन शून्य वर्षको संज्ञा दिए । आज पश्चिमा राष्ट्रका नागरिक रिलिजनबाट धर्मतिर लाग्दैछन् । हामी भने रिलिजनतिर फर्कदैछौं । धर्म निरपेक्षता राजनीतिक र रणनीतिक स्वार्थका लागि प्रयोग हुनु हुँदैन । आजको आवश्यकता धर्मको राजनीति होइन, राजनीतिको धर्म स्थापना गर्ने हो । यसले हाम्रा आन्तरिक समस्या सम्बोधन गर्न सहयोग पुर्याउनेछ ।"
वाइडबडीमा घोटाला,"नेपाल वायुसेवा निगमले वाइड बडी खरिदमा साढे ३ अर्व रुपैयाँ बढी खर्च गरेको समाचार प्रकाशित भएको छ । निगमलाई २ वर्षअघि एयरबसले पठाएको मूल्य सूचीका आधारमा हिसाब गर्दा ३ अर्ब ४० करोड रुपैयाँ बढी खर्च भएको घटनाले वाइड बडी खरिद प्रक्रियामा घोटला भएको सहजै अनुमान गर्न सकिन्छ । आधार मूल्य ९८६ अर्ब, हालको मूल्य १०४० अर्ब र तिरेको मूल्य १२१० अर्ब यो हिसाबबाट ठोकुवा गर्न सकिन्छ, घोटाला भएको छ । वाइड बडी प्रकरणले धमिजा र लाउडा प्रकरणको सम्झना गराएको छ । २०५० सालमा गिरिजाप्रसाद कोइरला नेतृत्वको सरकारले बेलायती मूलका व्यापारी दिनेश धमिजालाई युरोपको लागि निगमको जनरल सेल्स एजेन्ट नियुक्त गरी सार्वजनिक खरिद नियम विपरीत टेन्डर गरिएको सम्झौताबाट निगमले झन्डै ४० करोड घाटा बेहोरेको थियो । २०५७ सालमा निगम र अस्ट्रियाको लाउडा एयरबीच सम्झौता गरियो । लाउडाको जहाज निगमलाई भाडामा दिने सम्झौता थियो । जुन काण्डबाट निगमले झन्डै २ अर्ब नोक्सान बेहोर्नुपर्यो । २ दशकपछि ती घटनालाई माथ गर्दै ठूलो घोटाला सार्वजनिक भएको छ । जुन निन्दनीय छ ।पर्यटनमन्त्रीले महालेखा परीक्षकलाई सोधेर रकम भुक्तानी दिएको कारण दोषी उनी भएको बताउँदै आएका छन् । जुन पदीय दायित्वलाई ख्याल गर्न नसक्दाको परिणति हो । दोष अरूको थाप्लामा थुपारेर आफू उम्कने कोसिस मन्त्री रविन्द्र अधिकारीले गर्दैछन् । अख्तियार दुरुपयोग अनुसन्धान आयोगले यस विषयमा छानबिन गरिरहेको छ । सत्य बाहिर आउनेछ । दोषीमाथि कारबाही हुनेछ । एक मात्र ध्वजावाहक नेपाल एयरलाइन्सलाई अन्तर्राष्ट्रिय स्तरमा पुर्याउनुपर्ने बेलामा भइरहेका यस्ता घोटलाले निगमको विश्वसनीयतामा प्रश्न उठेको छ । कृष्ण न्यौपाने, काठमाडौं"
हिन्दुत्वको मुद्दा,"सोमबार प्रकाशित समृद्धिको सपना, धर्मको राजनीति अच्युत वाग्लेको लेखप्रति सहमत हुँदाहुँदै पनि केही कुरा लेख्न मन लाग्यो । लेखका धेरै कुरा सकारात्मक नै लागे, तर जोकोहीले किन नहोस्, हिन्दुत्वको मुद्दा उठाउँदा आपत्ति किन ? के हिन्दुत्वको मुद्दा उठाउनु अपराध हो ? ८१ प्रशितशतभन्दा बढी हिन्दु र ९५ प्रतिशत ॐकार परिवार रहेको देशमा हिन्दुत्वको सवाल कसरी असान्दर्भिक हुन्छ ? व्यक्ति विशेषले संस्कार नगरेर क्रान्ति गरेको ठान्नु औचित्यपूर्ण हुँदैन । फेरि पिताको आग्रह मुताविक कोइराला परिवारले मृत्यु संस्कार नगरेका हुन् भने यहाँ चर्चाको आवश्यकता नै थिएन । कांग्रेसले हिन्दुत्वको मुद्दा उठाउन हुन्थ्योहुँदैनथ्यो वा राजनीतिमा धर्म घुसाउन मिल्छमिल्दैन, त्यो उसको राजनीतिक उद्देश्य र भविष्यसँग जोडिएला । तर सरकारकै संलग्नतामा जबर्जस्त विभिन्न लोभलालच, धाकधम्की देखाएर धर्म परिवर्तन गराइरहनु न्यायसङ्गत छ त ? अनि त्यसको प्रतीकात्मक विरोध स्वरूपमै किन नहोस्, हिन्दुत्वको सवाल उठ्नुलाई किन अनर्थ मान्ने ? लेखककै विचार अनुसार संविधानमा धर्म निरपेक्षता घुसाउनु आवश्यक थिएन भने त्यस विरुद्ध आवाज उठ्नु जायजै होला । हिन्दु राज्यको माग गर्नेहरू हिन्दुत्वबारे प्रस्ट छैनन् भन्नु लेखकको दम्भ हो । राजनीतिक दलबाट मात्रै हिन्दुत्वको मुद्दा उठेको ठान्नु गलत छ । राजनीतिक दलले त केवल आफ्नो स्वार्थसिद्धिका लागि र क्षणिक रूपमा जनमत आकर्षित गर्न यो विषय उठाएका होलान् । तर बहुसंख्यक जनता जो सनातन वैदिक धर्मावलम्बीहरू छन्, उनीहरू यसको पक्षमा लागिरहेका छन् । शिवप्रसाद घिमिरे, गौशाला, काठमाडौं"
जाडामा काम्दै सुरक्षा,"नेपाल भौगोलिक विविधतायुक्त देश हो । दक्षिणदेखि उत्तरतर्फ छिचोल्दा तराई, चुरे पहाड, मध्यपहाड र हिमाल फरक ठाउँमा फरकफरक हावापानी र मौसम पाइन्छ । यसै प्रसंंगमा कान्तिपुरमा प्रकाशित लुगलुग कांँप्दै ड्युटी समाचारले ध्यानाकर्षण गरायो । नेपाल प्रहरीले हिउँदमा लगाउने सामान्य स्वीटर, ज्याकेट र पोसाकको भरमा इलामका उच्च पहाडी भेगमा ड्युटी गर्दा भोग्ने गरेको कष्टको, त्यसै हाराहारीको सीमापारि भारतका सुरक्षा प्रहरीले न्यानो हिमाली ज्याकेट, सोही अनुसारका बुट, पञ्जा र कपडा लगाई ड्युटी गरेको तुलनाले मन छोयो । मौसम र भौगोलिक क्षेत्र अनुसार अनुकूल पोसाकले कार्यक्षमतामा वृद्धि हुने हुँदा सुरक्षामा खटिने प्रहरीलाई सोही अनुसारको व्यवस्था गर्न सम्बन्धित निकायको ध्यान पुग्नु जरुरी छ । महेन्द्रसिंह बम, टीकापुर१, कैलाली"
आत्मनिर्भरतासँगै निर्यात,"हामी खाद्यान्न लगायत अधिकांश उपभोग्य वस्तु आयात गरेर जीविका चलाउन बाध्य छौं । आइतबारको ३० अर्बको उद्योग खबर पढेपछि भने नेपालका जुत्ताचप्पल कारखानाले छोटो समयमा उद्योगको रूप लिएको र आयात प्रतिस्थापनतर्फ बढेको महसुस भयो । २०२१ सालमा बाँसबारी छालाजुत्ता कारखाना स्थापना भएपछि त्यसले जुत्ताचप्पल उत्पादनमा व्यावसायिकताको अवधारणा थपिदिएको थियो । त्यसबाट उत्पादित जुत्ताले प्रसिद्धि पाए पनि तत्काल सो व्यवसाय फस्टाउनसकेको थिएन । २०४६ सालको आन्दोलनपछि बनेको कांग्रेस सरकारले निजीकरणको नाममा बाँसबारी छालाजुत्ता कारखानाको नामोनिसान मेटिदिएपछि झन्डै डेढ दशकसम्म जुत्ताचप्पल व्यवसाय सुषुप्त अवस्थामा थियो । एक दशकअघि छालाजुत्ताको प्रदर्शनी हुँदासम्म मुलुकभर करिब आधा दर्जन उद्योगमात्र थिए । अहिले जुत्ता कारखानाको संख्या बढेर १५०० भन्दा बढी पुगेको साथै वार्षिक ३० अर्ब रुपैयाँको कारोबार गर्न सफल भएको समाचारले यो व्यवसाय तीव्र गतिमा बढेको मान्नुपर्छ । वार्षिक १० करोड जोर जुत्ताचप्पलको माग भएकामा झन्डै ६५ प्रतिशत स्वदेशी उत्पादनले धानेको यथार्थले व्यावसायिक तीव्रता भएको देखाउँछ । सस्ता र बलिया स्वदेशी जुत्ताचप्पलले प्रसिद्धि कमाइसकेको हुँदा अधिकांशले विदेशी रुचाएको पाइँदैन । भुवनेश्वर शर्मा, चन्द्रागिरि२, काठमाडौं"
प्राधिकरणको लापरबाही,"टेलिकम प्रदायक कम्पनीहरूले नेपाल दूरसञ्चार प्राधिकरणलाइ तिर्नुपर्ने ३ सय १३ करोड नतिरेको समाचार पढ्दा आश्चर्य लागेको छ । नेकपाकी सांसद एवं मन्त्री रघुवीर महासेठकी पत्नी जुली महतोले करिब ७८ करोड रुपैयाँ नतिरेको कुरा सुन्दा अचम्मै लाग्यो । यस घटनाले ओली सरकार र प्राधिकरणभन्दा मन्त्री पत्नी बलियो रहिछन् भन्ने सन्देश गएको छ । जुली महतो मन्त्री पत्नीमात्र होइनन्, नेकपाकी सांसद पनि हुन् । उनी उपेन्द्र महतोजस्ता ठूला व्यापारी र समाजसेवीका बहिनी हुन् । सरकार र दूरसञ्चार प्राधिकरणलाई सघाउनु, बाँकी बक्यौता तिर्नु उनीहरूको कर्तव्य हो । तथापि प्राधिकरणको बक्यौता नतिर्नु भनेको सरकार र प्राधिकरणलाई हेप्नु हो । सानालाई ऐन ठूलालाई चैन भन्ने भनाइ चल्नुको पछाडि यही कारण हुनसक्छ । सरकारले जुली लगायत अन्य कम्पनीलाई कारबाही गरेर देखाओस् । ३ सय करोड बक्यौता हुँदासमेत प्राधिकरण किन चुप लागेको हो ? प्राधिकरणले स्पष्ट गर्नुपर्छ । गोपाल देवकोटा, गोकर्णेश्वर८, काठमाडौं"
माओवादीकरण कि एमालेकरण ?,"गएको जेठ ३ गते एकीकृत भएको नेपाल कम्युनिस्ट पार्टी (नेकपा) स्थायी कमिटीको तेस्रो बैठकसम्म आइपुग्दा भावनात्मक पक्ष समाप्त भएर वस्तुगत यथार्थ र दाउपेच बढी मुखरित भएको छ । नेपाली कम्युनिस्ट आन्दोलनको विभाजनमा देशीविदेशी, सैद्धान्तिकव्यावहारिक, व्यक्तिगतसमूहगत अनेकन प्रवृत्ति र कारण जिम्मेवार छन् । विभाजनले आन्दोलनको कहिल्यै हित गरेन । १० महिनाको सरकार सञ्चालनले पार्टी पंक्ति, मतदाता र समर्थक उत्साहित हुनसकेको अवस्था छैन । यस सन्दर्भमा ७० वर्ष लामो विभाजन र एकताको कारक पक्षका केही प्रवृत्तिगत बान्की छन् ।बाह्य प्रभाव, देशभक्ति र राष्ट्रियता : भारतमा स्थापना भएको, भारतकै विभिन्न स्थानमा निर्वासन, सम्मेलनमहाधिवेशन सम्पन्न गरेका कारणले दुई देशका पार्टीस्तरमा सुमधुर सम्बन्ध कायम हुनु स्वाभाविकै थियो । भारतीय कम्युनिस्ट आन्दोलनसमेत विभाजित भएकाले दुवैतर्फका विचार मिल्ने समूहबीच अनुभव आदानप्रदान र परस्परमा प्रभाव पर्नु अन्यथा होइन । भारत होस् वा चीन, रूस होस् वा पेरु, जुनसुकै देशको आन्दोलनबाट प्रभावित हुँदा पनि नेपालीहरू आफ्नो राष्ट्रियताको पहरेदारीमा केन्द्रित हुँदै आएका छन् । राष्ट्रिय हित र पहरेदारी नेपाली कम्युनिस्ट आन्दोलनको मूलपक्ष रहिआएको छ ।राजतन्त्रको पराजय : नेपाली कम्युनिस्टहरूलाई विभाजित गर्न लामो समय राजतन्त्रको चलखेल चलिरह्यो । रायमाझी पन्थको सिर्जना र सञ्चालन, धेरैलाई मन्त्रीराजदूत र अनेक पदको प्रलोभन र नियुक्ति, अनेकन प्रकारका विवाद सिर्जना गरेर मात्र नपुगी दमन, धरपकड र हत्यासम्म गर्दासमेत कम्युनिस्ट आन्दोलन समाप्त भएन । राजतन्त्र चिरस्थायी हुनसकेन । राजापरस्त प्रवृत्तिका संवाहकहरूको राजतन्त्रसँगै सर्वनाश हुनपुग्यो । यो महत्त्वपूर्ण शिक्षा हो ।गणतन्त्रका लागि सङ्घर्ष : स्थापनाकालदेखि नै नेपाली कम्युनिस्टहरू जनतन्त्र र जनजीविकाका हिमायती रहिआए । नेपाली काङ्ग्रेस वा अरू कसैले लोकतन्त्र ल्याइदिएको र कम्युनिस्टहरू स्थापित लोकतन्त्रका उपभोक्ता हुनुपरेको होइन । २००७ सालमा सहयोगी, २०४६ सालमा सहयात्रीहाराहारी र २०६२६३ मा निर्णायक हैसियतमा विभाजनका बाबजुद कम्युनिस्टहरूले लोकतान्त्रिक आन्दोलनको अग्रिम मोर्चामा उभिएर लडे । संविधानसभाबाट संविधान जारी गर्न होस् अथवा सङ्घीय गणतन्त्र स्थापना र संस्थागत गर्न नै किन नहोस्, कम्युनिस्ट आन्दोलनको अहम् र नेतृत्वदायी भूमिका छ । सङ्घर्षको रूप हिंसा र प्रतिस्पर्धा : झापा विद्रोह र माओवादी जनयुद्धको शान्तिपूर्ण रूपान्तरण वा अवतरण तथा प्रतिस्पर्धात्मक अभ्याससँगै सफलता हासिल हुनपुगे । यसै क्रममा कैयौँ भड्काव र विचलनसमेत नभएका होइनन् । सेना नभएको पार्टी कम्युनिस्ट पार्टी हुन सक्दैन, सत्ता बन्दुकको नालबाट जन्मन्छ जस्ता उक्तिको प्रयोगले हिंसाप्रेरित हुन, सार्वजनिक स्थलमा एम्बुस थाप्न, हजारौँ निर्दोष नागरिकको ज्यान लिन र बर्बरता अपनाउनसमेत नसुर्याएको होइन । अन्तत: जनयुद्धको शान्ति प्रक्रियामार्फत अवतरण मौलिक परिघटनाका रूपमा सम्भव भयो ।योग्यता, क्षमता, न्याय र स्वाभिमान : माक्र्सवादी दर्शनको प्रथम प्रयोगभूमि सोभियत संघमा कम्युनिस्ट आन्दोलन आफ्नै कारणले समाप्त भएको दृष्टान्त विशेष रूपमा स्मरण गर्नुपर्छ । जहांँ कम्युनिस्ट पार्टीको केन्द्रीय समितिको बैठक बसेर त्यसैले आन्दोलन विघटन गर्न बाध्य भएको थियो । सामाजिक न्यायको प्रत्याभूति यसको जीवन्तताको पूर्वसर्त हो । पार्टीभित्र अवसरको वितरण र जिम्मेवारी प्रदान गर्दासमेत इतिहास, योग्यता र स्वाभिमानको सबभन्दा बढी हेक्का राख्नुपर्छ । विभेद, अन्याय, शोषण र अत्याचार विरुद्ध संघर्ष गर्न कम्युनिस्ट पार्टीमा संलग्न तप्काले पार्टीभित्र अत्याचार, पक्षपात, विभेदपूर्ण व्यवहार र कमरेडली हार्दिकता विपरीत रवैया भोग्नुपर्यो भने विडम्बना हुने निश्चित छ । सही नीति, विधि, विश्वास र अभ्यासको जगमा सञ्चालन गर्न नसक्ने हो भने नेपाली कम्युनिस्ट आन्दोलनले सोभियत संघ वा पश्चिम बंगालको हविगत भोग्न धेरै समय लाग्ने छैन ।विभाजनको स्वरूप : नेकपा (एमाले) र नेकपा (माओवादी केन्द्र) बीचको एकतापश्चात् कम्युनिस्ट आन्दोलन एकताबद्ध भएको छ । यसले राष्ट्रिय राजनीतिको पहिलो शक्ति, दुई तिहाइ मतदाताको हिस्सालाई प्रतिनिधित्व गर्न सम्भव भएको छ । तैपनि नेमकिपा, नेकपा (मसाल), नेकपा (माले), नेकपा (कट्टेल समूह), नेकपा (क्रान्तिकारी माओवादी) र नेकपा (विप्लव) गरी आधा दर्जन समूह अलगअलग अस्तित्वमै छन् । नेकपा (मसाल) सम्बद्ध राष्ट्रिय जनमोर्चाको ६० हजार हाराहारी तथा नेकपा (क्रान्तिकारी माओवादी) सम्मिलित मोर्चाले प्राप्त गरेको १३ हजार मतले उल्लिखित समूहहरूको जनाधार स्पष्टै गर्छ । नेकपा (विप्लव) ले चुनाव बहिष्कारको आह्वान गरेर आमरूपमा गैरवामपन्थी उम्मेदवारहरूलाई सहयोग पुर्याएको तथ्य २०७४ सालका तीनवटै निर्वाचनमा देखापरेको थियो । यस्ता शक्तिले कम्युनिस्ट पार्टी र आन्दोलनका नाममा पार्नसक्ने भ्रम, उपयोगदुरुपयोग हुनसक्ने अवस्था र निम्त्याउने परिणाम आँकलन गरी आम जनतालाई स्पष्ट पार्नुपर्छ ।निष्कर्ष : वैचारिक स्पष्टता र सांगठनिक चुस्ततामा उचित संयोजन र गम्भीरता प्रदर्शन नगर्ने हो भने कम्युनिस्ट पार्टीको केन्द्रीय नेतृत्व भड्कावको दलदलमा पँस्दै ४ हजार १ सय सदस्यीय हुनपुगेको त हाम्रो आफ्नै विगत छ । अहिले त्यसको १० प्रतिशत हाराहारी गरी ४४१ सदस्यीय केन्द्रीय कमिटी बनेको छ । यो राष्ट्रिय परिषदका लागि उचित संख्या हो । मूल नेतृत्व दुई मुखे रुद्राक्ष वा गाई कि त्रिशूल ? जस्तो बनाउनुपर्ने बाध्यता जनवादी केन्द्रीयताको मर्म अनुरूप नभई एकता प्रक्रियामा देखापरेको अपवाद अभ्यासमात्रै हो । भविष्यमा आठौंदसौं महाधिवेशन गरेर नेतृत्व, केन्द्रीय कमिटी र मातहत कमिटीहरूलाई अन्तर्राष्ट्रिय अभ्यास अनुरूप बनाउनुपर्छ । छापामार शैलीका निर्णय गरेर अथवा कमजोर धागोले बाँधेर वा भावनात्मक आदर्शको बलमा मात्रै पार्टी एकता जीवन्त, दिगो र पूर्ण बन्न सक्दैन । पूर्ववर्ती माओवादी र एमालेका अलगअलग धारहरूलाई कालीगण्डकी र सेतीगण्डकी मिलेर नारायणी नदी बनेजस्तै प्रवाहमय बनाउने चुनौती सबभन्दा टड्कारो छ । यो एकता अर्को विभाजन वा मोहनविक्रम सिंह र नारायणकाजी श्रेष्ठका विगत समूहहरूबीच एकता गरेर नेकपा (एकताकेन्द्र मसाल) बनाई सञ्चालन गरेर पछि आआफ्नो बाटो लागेजस्तो हुनु हुँदैन । कम्तीमा नेकपा (माले) र (माक्र्सवादी) बीचको एकीकरणबाट नेकपा (एमाले) बनेजस्तो हुनुपर्छ । उन्नत र व्यवस्थित हुनुपर्छ । एमाले धाराको माओवादीकरण र माओवादीधाराको एमालेकरण दुवै नभएर साँचो अर्थमा एकीकरण हुनुपर्छ । अहिले त पूर्ववर्ती एमालेको माओवादीकरण भएर एकीकृत पार्टी नै कहांँ छ जस्तो भइरहेछ । माथिदेखि तलसम्म आआफ्नै विघटित समूह चलाएर, अझ आआफ्नै विशेष गुटको खेती गरेर, विघटित नेताकार्यकर्ता र गुटगत स्वार्थ समूह परिचालन गरेर वा लाजमर्दो भागबन्डाको सिलसिला जारी राखेर एकीकृत पार्टी बन्न सक्दैन ।"
राजतन्त्रलाई पुँजीवादी जलप,:
ग्यास सिलिन्डरको सुरक्षा,"एक साँझ काठमाडौंको एउटा किराना स्टोरमा एलपीजी सिलिन्डरका सम्बन्धमा खरिदकर्ता र व्यापारीबीच भनाभन चल्दै थियो । कुरा के रहेछ भने घरायसी प्रयोजनका लागि उपभोक्ताको घरमा पुगेको उक्त सिलिन्डरमा बी१८ लेखिएको थियो । उपभोक्ताले इन्टरनेटमार्फत जानकारी पाए अनुसार उक्त सिलिन्डर प्रयोगको म्याद समाप्त भएको भन्दै फिर्ताका लागि ल्याएका रहेछन् । व्यापारीले भने १८ लेखिएकाले २०१८ सालभरि प्रयोग गर्न सकिने बताउँदै थिए । उपभोक्ता मान्न तयार भएनन् । यसबाट काठमाडांैकै ग्यास व्यापारीसमेत सिलिन्डरमा अंकित मितिबारे अनभिज्ञ रहेको देखियो । बी१८ ले भने २०१८ को जून महिनापछि त्यस सिलिन्डरलाई त्यही अवस्थामा प्रयोग गर्न नमिल्ने, चुहावट र तागत परीक्षण (हाइड्रोस्टाटिक टेस्ट) मा लैजानुपर्ने जनाउँछ । प्रत्येक सिलिन्डरमा अंग्रेजी वर्ष संँगसंँगै चारवटा अंग्रेजी अक्षर ए, बी, सी र डी प्रयोग गरिएको हुन्छ । ए ले पहिलो ३ महिना अर्थात् मार्च जनाउँछ । अरू तीन अक्षरले पनि ३३ महिना गरी जुन, सेप्टेम्बर र डिसेम्बर जनाउँछन् । प्रत्येक नयाँ सिलिन्डरको सुरुको १० वर्षपछि परीक्षण गरिनुपर्छ । परीक्षण गर्दा प्रयोगका लागि ठिक देखिए मात्र पुन: प्रयोग गर्न मिल्छ । त्यसपछि ५५ वर्षमा परीक्षण गराइनुपर्छ । २० वर्षपछि भने ३३ वर्षमा तर त्यसबखत नेपाल गुणस्तर तथा नापतौल विभाग वा अन्य अख्तियार प्राप्त तेस्रो पक्षको रोहवरमा परीक्षण गर्नुपर्ने हुन्छ । हामीले घरायसी इन्धनका रूपमा प्रयोग गर्ने ग्यास सिलिन्डरभित्र अति प्रज्वलनशील ग्यास (बुटेनप्रोपेन) को मिश्रण हुन्छ, जसलाई चापको प्रयोगद्वारा तरलीकृत पारिएको हुन्छ । सिलिन्डर, भल्भ, रेगुलेटर, पाइप र तिनको प्रयोगमा सावधानी पुर्याइएन भने कुनै पनि बखत दुर्घटना हुनसक्छ ।विश्वव्यापी र तत्काल उपलब्धता, वातावरणीय लाभ, ओसारपसारमा सहजता तथा विविध प्रयोगका कारण एलपी ग्यासको लोकप्रियता बढ्दो छ । एलपी ग्यास आफैंमा हानिकारक होइन । आपूर्तिकर्ता र प्रयोगकर्ताको होशियारी नपुग्दा यो आगलागी, विस्फोटन र दुर्घटनाको कारण बन्न पुग्छ । यसमा दुइटा कारण प्रधान देखिन्छन् खराब सिलिन्डर प्रयोगस्थलसम्म पुग्नु र सही सिलिन्डर भए पनि प्रयोगकर्ताले सही तरिकाले प्रयोगमा नल्याउनु । यसमा ग्यास आयात गर्नेदेखि ग्यास भर्ने उद्योगी, बिक्री गर्ने डिलर तथा उपभोक्ता सबैले सावधानी पुर्याउनुपर्छ । उपभोक्ताले सिलिन्डरमा उल्लेखित मिति र सुरक्षा बिर्को सम्बन्धमा विशेष ध्यान दिनुपर्छ । सिलिन्डरभन्दा माथि ग्यास चुल्हो राखेर खाना पकाउनुपर्छ । सिलिन्डर सकेसम्म कोठा बाहिर खुला र प्रशस्त हावा खेल्ने ठाउँमा राख्नुपर्छ । आगो, हिटर, घामजस्ता तापक्रम बढ्ने स्रोतको नजिक सिलिन्डर राख्नु हुँदैन । सिलिन्डरमा वेल्डिङ वा दरार भएको ठाउँमा अथवा भल्भ जोडिएको ठाउँमा ग्यास चुहिएको शंका लागे साबुन वा डिटर्जेन्टको घोललाई राख्न सकिन्छ । साबुनको फोका निस्केमा चुहिएको थाहा हुन्छ, तर त्यसको नजिक ज्वलनशील चिज भने लैजानु हँुदैन । हरेक पटक ग्यास प्रयोग सकिएपछि रेगुलेटर बन्द गर्न जरुरी छ । तौल सिलिन्डरमा लेखिएको हुन्छ । खाली सिलिन्डरको तौल सिलिन्डरमा उल्लेख भएभन्दा बढी भए भित्र फोहोर जम्मा भएको हुनसक्छ । हरेकपल्ट ग्यास भर्नु अगाडि सिलिन्डरको तौल जाँच गरिनुपर्छ । तौलमा उपभोक्ता ठगिन सक्ने हुँदा नियामक निकायले ध्यान दिनुपर्छ । चुहावटको परीक्षण पनि ग्यास भर्ने बेला हरेकपटक गरिनु जरुरी छ । सिलिन्डरमा अंकित मितिलाई ख्याल गरिकन ग्यास भर्नुपर्छ । मिति नाघ्न लागे हाइड्रोस्टाटिक टेस्टका लागि लगिनुपर्छ । सुरक्षा बिर्कोका सम्बन्धमा उद्योगी सचेत हुनुपर्छ । ग्यास बिक्रेताले सुरक्षित स्थानमा भण्डारण गरी सुरक्षित ढंगबाट बिक्रीवितरण गराउनुपर्छ । एलपीजी सिलिन्डरलाई सधैं सिधा र ठाडो राख्नुपर्छ । प्रयोग स्थलसम्म पुर्याउँदा तेर्सो पार्ने वा गुडाउने गर्नु हुँदैन । सिलिन्डरको खराबीले मात्र नभई एलपीजी भल्भ, रेगुलेटर र पाइपको खराबीले पनि दुर्घटना निम्तिन सक्छ । नेपाल गुणस्तर तथा नापतौल विभागले एलपी ग्यास उद्योग, सिलिन्डिर, रेगुलेटर, फिटिङका लागि मापदन्ड जारी गरेको छ । यी सबै समानमा नेपाल गुणस्तर प्रमाण चिन्ह नभए बजारमा बिक्रीवितरण गर्न पाइँदैन । विभागले एलपीजी पाइपको पनि गुणस्तर निर्धारण गरिसकेको छ । उपभोक्ताले गुणस्तर चिन्ह भएनभएको ख्याल गर्नु जरुरी छ ।नेपाल आयल निगम लिमिटेडले एलपी ग्यास विनियमावली २०६५ (संशोधनसहित) अनुरूप एलपी ग्यास बोटलिङ प्लान्ट सञ्चालनका लागि सैद्धान्तिक सहमति तथा प्लान्ट सञ्चालनका लागि स्वीकृति दिने गर्छ । अधिकतम सेवा, सुविधा र सुरक्षाको प्रत्याभूति दिने तथा गाउँबस्ती भन्दा ५ किमि दूरीमा स्थापना गर्न चाहने उद्योगलाई प्राथमिकता दिने प्रावधान छ । नेपालमा २०२६ सालदेखि एलपी ग्यास प्रयोग हुनथालेको हो । हाल ५० भन्दा बढी बोटलिङ प्लान्ट सञ्चालनमा छन् । ती मध्ये २८ वटा जतिले मात्र बोटलिङ प्रक्रियामा नेपाल गुणस्तर मापदण्ड पूरा गरेका छन् र केही प्रक्रियामा छन् । सुरुमा १२८ केजी, २०३८ सालमा १५ केजी हुँदै २०४५४६ पछि भने १४२ केजी तौलका सिलिन्डरहरू घरायसी इन्धनका रूपमा प्रयोगमा छन् । आयल निगमले नयाँ प्रविधिको प्लास्टिक र फाइबरबाट बनेको कम्पोजिट सिलिन्डरलाई बजारमा ल्याउन अख्तियारी दिइसकेको छ, तर यसको प्रयोग भने स्वेच्छिक छ । परम्परागत फलामे सिलिन्डरको तुलनामा यो सिलिन्डर ३ गुणासम्म महँगो पर्ने भए पनि हलुका (ग्याससहित लगभग २२ केजी), खिया नलाग्ने, पारदर्शी र आगो लाग्दा नपड्किने हुन्छ । नेपालमा एलपी ग्यास उत्खनन गर्न सकिएको छैन । अर्काको देशबाट पैठारी गरी वितरण गर्नुपर्छ । एलपी ग्यासबाट विद्युत प्रयोगतर्फ मोड्न सकियो भने घरायसी ऊर्जाका लागि परनिर्भरता घट्छ र यसले राष्ट्रिय अर्थतन्त्रमा टेवा दिन्छ । यसका लागि सरकारले अल्पकालीन र दीर्घकालीन योजना बनाउनुपर्छ । लेखकहरू नेपाल गुणस्तर तथा नापतौल विभागमा कार्यरत छन् ।"
नेपाली चित्रलाई १७ लाख,"परम्पराआधुनिकता फयुजनको प्रशंसाशाहले यो सेरिजलाई पहिलो पटक भारतको ह्याबिटयाट सेन्टरमा रोटी बेटी शीर्षकमा प्रदर्शन गरे । उनका अनुसार, यो सेरिजमार्फत भारतसित नेपालको तराई क्षेत्रको रोटीबेटी सम्बन्धलाई देखाउन खोजिएको छ । भारतमा उनको पेन्टिङ उत्कृष्ट भयो । तर त्यहाँ सिटी स्केप मात्रै बिक्री भयो, रेलको सेरिज बिकेन । एकथरी काम गरिरहेकाले अर्काे गर्दा नबिक्ने डर हुन्छ, तर त्यसो भयो भन्दैमा नयाँ प्रयोग गर्न छोड्न हुन्न, उनले भने, कलाको कन्सेप्ट परिवर्तन गर्दै एक्स्पेरिमेन्ट गर्दै लाँदा राम्रो हुन्छ ।चीनमा रेलवे स्टेसन अफ जनकपुर, मिथिलानी, जयनुल बैण्ड, अङ्गीकृत नागरिक लगायत पाँच शीर्षकका पेन्टिङ पठाइएका हुन् । सबै पेन्टिङ ३० इन्च बाई ८० इन्चका छन् । मिथिला कलाको परम्परा र संस्कृतिको जराका साथै आधुनिकतालाई समेत समेटेकाले नै चीनमा पनि मेरो पेन्टिङ पुरस्कृत भएको हो, उनले भने ।चीनको जुरीमा रहेका बेल्जियमको राजकीय ललितकला एकेडेमीका डिन डयानियल स्लुथले शाहको पेन्टिङको प्रशंसामा भनेका छन्, परम्परा र आधुनिकताको सम्मिश्रण गर्ने उनको कौशल राम्रो छ । अर्का सदस्य जर्मनीको ट्रायर विश्वविद्यालयकी प्राध्यापक अन्ना बुलान्डापान्टालाक्सीले नेपाली कलाको प्रशंसा गर्दै शाहले पेन्टिङमा प्रिन्ट मेकिङको प्रविधि प्रयोग गर्दै आफ्नो मौलिक कलालाई उतार्नु अभूतपूर्व रहेको दाबी गरेकी छन् ।अहिले उत्तरआधुनिकताको समय भन्दै चित्रहरूले अमूर्त कला बनाइरहेको उल्लेख गर्दै शाहले भने, उत्तरआधुनिकतावादले पनि स्थानीय पहिचान हेर्छ । त्यसैले कलाकारले आफ्नो स्थानीयता र मौलिकतालाई सम्मान गर्नु जरुरी छ । उत्तरआधुनिकतावादले पनि समाजको पुरानो जराको रूपमा रहेको परम्परा, संस्कृति र रहनसहनलाई छोडेको छैन । प्राय पेन्टिङ आधुनिक मात्रै भइदिन्छन्, या त विदेशीको कपी । त्यो वास्तवमा नाङ्गोजस्तै हुन्छ । ठाउँठाउँको कुरा आएपछि कलामा विविधता आउँछ । शाहले २०१३ पछि मात्रै भारतीय कला कलेक्टरको दबाबमा फाट्टफुट्ट प्रतियोगिताहरूमा पेन्टिङहरू पठाउन थालेका हुन् । त्यसयता थुप्रै विदेशी प्रतियोगिताहरूमा उनका पेन्टिङ उत्कृष्ट भइसकेका छन् । त्यसपछि चीनमा अवार्ड पाएको घोषणासँगै चीनका दुई म्युजियमले उनका कृति किनिसकेका छन् ।म एउटा झोला बोकेर काठमाडौं छिरेको मान्छे, आएको दुईचार सालमै मैले घर बनाएकै हो, गाडी किनेकै हो, उनले भने, मैले ७ सयदेखि २ हजार रुपैयाँसम्म पेन्टिङ बेचेँ । अहिले २ लाखभन्दा कममा मेरा पेन्टिङ बिक्दैनन् । मेहनत गरेर बनाएका पेन्टिङ बिक्री हुँदा रैछन् त !अहिले विश्वव्यापीकरणको कन्सेप्ट बाहिर आइरहेका बेला चित्रकारहरूले पेन्टिङको बजारका लागि नेपालमै सीमित रहनुपर्छ भन्ने शाहलाई लाग्दैन । राम्रो काम गर्यो भने घर बसीबसी आफ्ना कला संसारभर पुर्याउन सकिन्छ, उनले भने, कलाकारले निराश नभई कडा मिहिनेत गरिराख्नुपर्छ ।"
नउफ्रिने भ्यागुतो,"काठमाडौं (कास) मुकुण्डोधारी भ्यागुतो । उफ्रिन जान्दैन । भ्यागुतो भएर पनि उफ्रिन नजानेकोले ऊ भ्यागुताको समाजमा हेलाको पात्र बन्छ । भ्यागुतो किन उफ्रिन जान्दैन ? नेपाल प्रज्ञा प्रतिष्ठानको सभाहलमा देखाइएको नाटक जम्पिङ फ्रग रिलोडेड ले नउफ्रिने भ्यागुतोको संघर्ष कथा प्रस्तुत गर्यो । शनिबार र आइतबार मञ्चन गरिएको नाटकमा मुकुण्डोधारी भ्यागुतो यताउता गरिरहन्छ । पछि बल्ल रहस्य खुल्छ, भ्यागुतोले उफ्रिन सिक्नुभन्दा पहिले नै आमाबाबु गुमाउँछ । र, उसले सिक्न पाउँदैन । बिनासंवाद मञ्चन भएको नाटक सन्तानको हुर्काइमा अभिभावकको भूमिकाप्रति केन्द्रित थियो । शारीरिक हाउभाउले नै कलाकारले कथानक बुझाउने प्रयास गरेका थिए । पाठशाला फाउन्डेसन थियटर क्लबले प्रस्तुत गरेको नाटकको निर्देशन र कथा पशुपति राईले लेखेकी हुन् भने परिकल्पना पदम थापा मगरले गरेका हुन् । यो नाटक तीन वर्षअघि पनि मण्डलामा देखाइएको थियो । यस पटक बालबालिकालाई राखेर पशुपतिले नयाँपन दिएकी थिइन् । सिकाइको प्रक्रियालाई सिर्जनात्मक बनाउन रंगमञ्चीय प्रयोगले सघाउने पशुपतिले बताइन् ।"
काव्यांकुरमा नौ सिर्जना,"काठमाडौं (कास) कवि रमी श्रेष्ठका कविताको वाचनसहित मञ्चन गरिएको छ । राजधानीमा सोमबार नाचघर र एमआर्ट थिएटरका कलाकारहरूले उनका कविता मञ्चन गरेका हुन् । लुनकरणदास गंगादेवी चौधरी साहित्यकला मन्दिरसँगको सहकार्यमा सांस्कृतिक संस्थान (नाचघर) र एमआर्ट थिएटरले गर्दै आएको कविता मञ्चन शृंखला काव्यांकुर मा यस पटक गोर्खाकी कवि रमी प्रस्तुत भएकी हुन् । एक घण्टाको प्रस्तुतिमा राजनीतिक बेथिति समेटिएको हामी मग्न हुने गर्छौं शीर्षक कविताबाट सुरु गरिन् । उनले वाचन गर्दैगर्दा कलाकारहरूले स्टेजमा कविताको नाटकीकरण गरेका थिए । यसपछि उनले पुनर्मिलन शीर्षक प्रेम कविता पस्किन् । कथा छोटा लुगाको कवितामा नारी हिंसा र यौनजन्य दुव्र्यवहारको कथा सुनाइन् भने फर्काइदेऊ कोही मा वैदेशिक रोजगारीको समस्या । खाडी मुलुकमा अलपत्र नेपालीको क्रन्दनलाई कलाकारले प्रस्तुत गरिरहेको बेला दर्शक भावुक बनेका थिए । अर्को कविता ओ कवि ले सम्मान र पुरस्कारका लागि कविहरूले गर्ने चाकडीलाई व्यंग्य गरिएको थियो । आकार शीर्षकको कविता भने तेस्रोलिंगीको पीडा प्रस्तुत गरिएको थियो ।यी सबै कविता प्रस्तुतिको मुख्य निर्देशक वीरेन्द्र हमालले गरेका थिए भने ललिता घिमिरे, दीपक पन्त, विक्रम विकलगायतले निर्देशनमा सघाएका थिए । मञ्चित कविताहरूमाथि अभिनेता सरोज खनाल, सांस्कृतिक संस्थानका महाप्रबन्धक राजेश थापा, कवि विश्वविमोहन श्रेष्ठलगायतले बोलेका थिए ।"
२०१८ लाई फर्केर हेर्दा,(एजेन्सीको सहयोगमा)
हसिनालाई बहुमत,"ढाका (बीबीसी) बंगलादेशको निर्वाचन आयोगले प्रधानमन्त्री शेख हसिनाको आवामी लिग पार्टी भारी बहुमतले विजयी भएको घोषणा गरेको छ । जितसँगै उनी लगातार तेस्रो कार्यकालका लागि प्रधानमन्त्री बन्ने निश्चित भएको छ । निर्वाचन आयोगका अनुसार सत्तारुढ दल अवामी लिगले प्रतिस्पर्धा गरेको संसदका ३ सय सिटमध्ये २८८ मा विजयी भएको हो । बंगलादेशको संसद्मा ३ सय ५० सिट छन् । तीमध्ये ५० सिट महिला तथा समानुपातिक प्रतिनिधित्वका लागि छुटयाइएको छ । विपक्षीहरूले चुनावमा व्यापक धाँधली भएको आरोप लगाएका छन् । उनीहरूले आइतबार भएको चुनाव नाटकजस्तो भन्दै स्वतन्त्र निकायको पर्यवेक्षणमा ताजा चुनाव गरिनुपर्ने माग गरेका छन् । यद्यपि, प्रमुख निर्वाचन आयुक्त केएम नुरुल हुडाले चुनाव निष्पक्ष भएको बताउँदै पुन: निर्वाचन नुहने बताएका छन् । मुख्य विपक्षी गठबन्धन दल नेसनल युनिटी फ्रन्टले ६ सिट मात्र जितेको छ । विपक्षी गठबन्धनका नेता कमल होसेनले भने हामी निर्वाचन आयोगलाई यो निर्वाचन रद्द गर्न आग्रह गर्छांै । उनले झन्डै करिब सय उम्मेदवारले चुनाव बहिस्कार गरका बताए । त्यसैले हामी निर्वाचन आयोगलाई निर्वाचन परिणाम रद्द गर्न आग्रह गर्दछांै । तर सरकारले ती आरोप अस्वीकार गरेको छ । सञ्चारमाध्यमहरूले निर्वाचन आयोगले देशभरिबाट धाँधली भएका आरोप संकलन गरिएको र त्यसबारे अनुसन्धान गर्ने जनाएको उल्लेख गरेका छन् । मतदानका क्रममा सत्तारुढ र विपक्षी दलका समर्थकबीच भएका झडपमा कम्तीमा १७ को ज्यान गएको थियो । शेख हसिनाको सत्तारुढ दल आवामी लिग सन् २००९ देखि बांग्लादेशको सरकारमा छ । विपक्षी दलमध्येको एउटाले उसले भरिएको मतपेटिका प्रयोग गरेको आरोप लगाएको छ । बंगलादेश नेसनल पार्टीका प्रवक्ताले मतपरिणाममा अनियमितता भएको आक्षेप लगाएका छन् । प्रधानमन्त्री हसिनाले भने विपक्षी दलहरूले आफूमाथि निराधार आरोप लगाएको तर आफ्नै दलका नेता, कार्यकर्तामाथि आक्रमण गरिरहेको दाबी गरेकी थिइन् । हसिना सन् २००९ देखि लगातार प्रधानमन्त्री छन् । यसअघि २०१४ को निर्वाचन विपक्षी दलले बहिस्कार गरेपछि उनी पुन: प्रधानमन्त्री बनेकी हुन् । बंगलादेशको राजनीतिमा हसिनाको एक मात्र प्रतिस्पर्धीका रूपमा रहेकी विपक्षी नेता खालिदा जियाले जेल सजाय काटिरहेकी छन् । उनी गत नोभेम्बरमा भ्रष्टाचार मुद्दामा अदालतबाट दोषी ठहर भएकी थिइन् । उनको दल बीएनपीले जियाविरुद्धको मुद्दा राजनीति प्रेरित रहेको बताउने गरेको छ ।"
कक्षाकोठामा मुख्यमन्त्री,"सधंैझंै सोमबार पनि १० बजे विद्यालयको घन्टी बज्यो । प्रार्थनापछि सबै कक्षाकोठामा पसे । अरू कक्षामा नियमितजस्तै शिक्षकशिक्षिकाको प्रवेश भयो । तर, १० कक्षाको सेक्सन ए मा प्रदेश ५ का मुख्यमन्त्री शंकर पोखरेल भित्रिए । शिक्षकहरूले जस्तै मार्कर र डस्टर बोकेर उनले पढाउन थाले । विद्यार्थी दंग परे ।कक्षामा उनले कसरी पढाइमा सफलता हासिल गर्ने, अप्ठ्यारो लागेको विषयमा कसरी नजिक हुने, शिक्षकसँग कसरी अन्तक्र्रिया गर्ने र जीवनमा कसरी सफल हुनेजस्ता विषयवस्तु सुनाए । हाम्रा मौलिक संस्कृति, परम्परागत जीवनशैली र बदलिँदो समाजबारे पनि उनले जानकारी दिए । एक घण्टाभन्दा बढी पढाएर पोखरेलले तुलसीपुर उपमहानगरपालिका ७ स्थित कालाखोला माविबाट विद्यालयमा एक दिन, कक्षाकोठामा एक दिन शैक्षिक अभियानको सुरुवात गरेका हुन् । सामुदायिक विद्यालयमै गुणस्तर सम्भव छ भन्ने नारासाथ सामुदायिक विद्यालयमा अभिभावक पुग्ने र विद्यार्थीमाझ अनुभव बाँड्ने कार्यक्रम तय गरिएको हो । यसको सुरुवात मुख्यमन्त्रीले गरिदिएका हुन् ।अब हरेक अभिभावक वर्षमा एक दिन विद्यालय पुगेर आफ्ना अनुभव बाँड्नुपर्ने उनको भनाइ छ । सामुदायिक विद्यालयमा अभिभावकको चासो र चिन्ता घट्दै गइरहेको छ । यसले शैक्षिक गुणस्तर झन् खस्कन्छ, उनले भने, आज मैले कक्षाको सुरुवात गरेँ । अब हरेक अभिभावक विद्यालयमा नियमित पुगेर आफ्ना बालबालिकाको पढाइबारे जानकारी लिनुपर्छ, आफ्नो क्षमता विद्यार्थीमाझ देखाउनुपर्छ । अभिभावकका अनुभव बालबालिकालाई काम लाग्छन् । तुलसीपुर उपमहानगरपालिकाबाट सुरु भएको यो अभियान प्रदेशका सबै सामुदायिक विद्यालयमा पुर्याउने उनले बताए ।विभिन्न टेलिभिजन च्यानल र पत्रिकामा देखेका मुख्यमन्त्री कक्षामा आउँदा विद्यार्थी दंग थिए । मुख्यमन्त्री पोखरेलले विद्यार्थीलाई तालिका बनाएर पढेमा मात्रै सफल बन्न सकिने सल्लाह दिए । उनले पढ्दै जाँदा गरिने गल्तीबाट धेरै कुरा सिकिने बताउँदै गल्ती भयो भनेर कुनै काम पनि छाड्न नहुने सुझाए । विद्यार्थीलाई परीक्षामा कसरी तयारी गर्नेदेखि अनुशासन र माक्र्सवादसम्मका कुरा पढाउन उनले भ्याए । यो अभियानले शैक्षिक गुणस्तर सुधार्न सहयोग गर्ने उनको भनाइ छ । स्थानीय तहसँग समन्वय गरेर सामुदायिक विद्यालयको गुणस्तर सुधार अभियान थालेका छौं, पोखरेलले भने, यसले शैक्षिक गुणस्तर वृद्धि गर्न मद्दत पुर्याउनेछ । सामुदायिक विद्यालयमा अभिभावकको चासो बढे गुणस्तर बढाउन सकिन्छ । विद्यार्थीमात्रै होइन, शिक्षक र अभिभावकसँग पनि शिक्षाको गुणस्तरबारे छलफल गरिएको थियो ।तुलसीपुर उपमहानगरपालिका प्रमुख घनश्याम पाण्डेले सामुदायिक विद्यालयमै गुणस्तरीय शिक्षा प्रदान गर्न सकिने विश्वाससाथ अभियान थालिएको जानकारी दिए । उनले पनि कक्षा १० को सेक्सन बी मा कक्षा लिए । प्रदेशसभा सदस्य उत्तरकुमार ओलीले कक्षा ८ मा पढाएर आफ्ना अनुभव सुनाए ।"
गरिबीको मार विद्यार्थीमा,"सानीभेरी गाउँपालिका ३, ज्यामिरेस्थित आधारभूत विद्यालयका वीरेन्द्र बुढा कक्षा १ का सबैभन्दा उत्कृष्ट विद्यार्थी हुन् । अरू विद्यार्थीभन्दा अब्बल वीरेन्द्र झन्डै दुई महिनायता विद्यालय आएका छैनन् । सोही विद्यालयको कक्षा २ की मनीषा बुढा पनि अब्बल छात्रा हुन् । आफूभन्दा माथिल्लो कक्षाका विद्यार्थीसँग समेत प्रतिस्पर्धा गर्न सक्ने मनीषाले पनि लामो समयदेखि विद्यालयमा पाइला टेकेकी छैनन् । वीरेन्द्र र मनीषामात्रै होइन, उक्त विद्यालयका झन्डै ३० छात्रछात्रा विद्यालय आउँदैनन् । घरायसी कामकाज, बिरामी वा अन्य कारणले भने यी विद्यार्थीले विद्यालय छाडेका होइनन् । अभिभावकले घर छाडेपछि उनीहरूले पनि विद्यालय छाडेका हुन् ।विद्यार्थीले यो वर्षमात्रै यसरी विद्यालय छाडेका पनि होइनन् । हरेक वर्ष यसरी नै विद्यालय छाड्नुपर्ने बाध्यता उक्त क्षेत्रका बालबालिकासँग छ । गरिबीका कारण विद्यार्थीले विद्यालय छाड्ने गरेको जनाएको छ । शिक्षक इन्द्रलाल शर्माका अनुसार ज्यामिरेवासी हिउँदको समयमा कमाउन जान्छन् । आमाबाबु नै कमाउन जाने भएकाले उनीहरूले छोराछोरी पनि आफूसँगै लैजान्छन् । अभिभावक देशभित्रैका विभिन्न जिल्ला तथा भारतमा कमाउन जाने हुँदा छोराछोरीलाई पनि सँगै लैजाने गरेको शिक्षक शर्माले बताए । ज्यामिरेमा हिउँद कुनै पनि बाली लाग्दैन । वर्षामा मकै लगाइएका जग्गा तथा बारी बाँझै छन् । जसरी हिउँदमा बारी रित्ता छन्, त्यसरी नै ज्यामिरेका घर पनि खाली छन् । वर्षामा मात्रै उत्पादन भएको अनाजले वर्षभरि खान नपुग्ने भएपछि ज्यामिरेवासी हिउँदमा कमाउन जानुपर्ने बाध्यतामा छन् । आफूहरू कमाउन जाँदा छोराछोरीलाई पनि सँगै लैजाने गरेको प्रधानाध्यापक पुष्कर गौतमले सुनाए । छोराछोरी सानै हुन्छन्, घरमै छाडेर जान पनि सक्दैनन्, उनले भने, हामी पनि विद्यार्थी यतै छोड भन्न सक्ने अवस्थामा हुँदैनौं । उनका अनुसार हरेक वर्ष ससाना बालबालिकाको पढाइमा यसरी नै असर पर्ने गरेको छ । उनी शैक्षिक सत्रको अन्तिममा वार्षिक परीक्षा दिन आउँछन् ।छोराछोरीको पढाइ, वर्षे बाली लगाउने काम गर्न गाउँले फागुन अन्तिमदेखि चैत पहिलो सातामा फर्कने गर्छन् । लामो समय विद्यालय नगएका बालबालिका परीक्षामा मात्रै सहभागी हुँदा राम्रो अंक ल्याउन सक्दैनन् । कतिपय त पास नै हुन मुस्किल हुने गरेको विद्यालयले जनाएको छ । सानीभेरी गाउँपालिका ३, का वडासदस्यसमेत रहेका विद्यालय व्यवस्थापन समिति अध्यक्ष लोकबहादुर पुनले सिँचाइ अभावमा हिउँदे बाली नलाग्ने हुँदा ज्यामिरेका अधिकांश परिवारसहित कमाउन जाने गरेको बताए । ज्यामिरेका झन्डै ६० परिवार धादिङ, गोरखा, रामेछाप तथा भारतका विभिन्न ठाउँमा परिवारसहित कमाउन जाने गरेको पुनले जनाए ।"
गरा सुधारका नाममा जथाभावी,"चुरे क्षेत्रमा गरा सम्याउने नाममा जथाभावी दोहन बढेपछि राष्ट्रपति चुरे तराई मधेस संरक्षण विकास समिति कार्यालयले तिनाउ गाउँपालिका २, दोभान क्षेत्रको अनुगमन गरेको छ । गाउँपालिकाका विभिन्न स्थान पुगेर अनुमति दिइसकेका र तयारी भइरहेका ढुंगा खानी क्षेत्रको अनुगमन गरेको समितिको बुटवल कार्यालयले जनाएको छ । उक्त क्षेत्रमा मनपरी उत्खनन भइरहेको समाचार आएपछि समिति केन्द्रीय कार्यालयले अनुगमन गर्न पत्र पठाएको थियो । चुरे समितिका भूगर्भविद् प्रेम पौडेलले निजी जग्गाको ढुंगा निकाल्न सीधै केन्द्रबाट स्वीकृति लिएर आएको पाइएको बताए । खुर्सानेलगायत क्षेत्रका निजी जग्गाको हकमा अनुगमन गर्न पत्र आएको उनले बताए । त्यसपछि दोभानका विभिन्न स्थान पुगेर अनुगमन गरिएको बताए । गरा सुधार नभई ढुंगागिट्टी निकाल्ने प्रयोजनमात्र भएको देखिएको छ, उनले भने, दोभान खोलाको हकमा जिससको प्रारम्भिक वातावरणीय परीक्षण (आईईई) प्रतिवेदनका आधारमा स्वीकृत दिएको पाइयो । अनुगमन गरेर जानकारी केन्द्रमा पठाइसकेको उनले बताए । अहिले दोभान खोलाको छेउमा निजी जग्गाबाट निकाल्न लागेको ढुंगाले खुर्साने र बगाहालाई प्रत्यक्ष प्रभाव पार्ने स्थानीय रामु विकले बताए । भर्खरै यसको असर नदेखिएला तर पछि हुन्छ, उनले भने, केही टाठाबाठालाई हात लिएर सबैको सहमति भएको छ भनिएछ । राजनीतिक नेतृत्व, पहुँचवाला, ढुंगागिट्टीको काम गर्ने ठेकेदारले लाइन मिलाएर चुरे क्षेत्रबाट ढुंगा निकाल्ने अनुमति लिने गरेका छन् । चुरे क्षेत्रमा पर्ने स्थानमा स्वीकृति दिन जिल्ला अनुगमन समिति पनि सक्रिय छ । जिल्ला समन्वय अधिकारी रामप्रसाद पाण्डेयले गाउँपालिका, राष्ट्रपति चुरे तराई मधेस संरक्षण समिति सिफारिसबिना यहाँबाट सहमति नदिएको बताए । सहमति लिएर आएकालाई हामीले रोकेका छैनौं, उनले भने, तर, सबै प्राविधिक जाँच उतैबाट हुने भएकाले यहाँ केही थाहा हुँदैन । दोभान क्षेत्रका दर्जनभन्दा बढी स्थानमा ढुंगा निकाल्न गत वर्ष पनि अनुमति लिएका थिए । यसको अनुगमनसमेत हुँदैन । अनुगमनमा गए पनि त्यसको परिमाणमा सोधीखोजी हुँदैन । अनुमति लिँदा घाटगद्दी गरेर प्राविधिकले जाँच गरेरमात्र लैजाने भनिन्छ, एक स्थानीयले भने, तर, त्यसरी लैजान्नन् । आफूखुसी जति मन लाग्यो, उति लैजाने गरिन्छ । यसमा भएको बदमासीमा कोही नबोल्ने उनले बताए ।राष्ट्रपति चुरे तराई मधेस संरक्षण विकास समिति, केन्द्रीय कार्यालयमा गएर अनुगमनबिना अनुमति लिएर आउनेको समेत स्वीकृत हुने गरेको छ । दोभान, कचल, गोठादीलगायत क्षेत्रमा यसरी अनुमति ल्याउने क्रम जारी छ । चुरे क्षेत्रको दोहनमा स्थानीयको समेत मिलेमतो हुने गर्छ । उनीहरूको जग्गा अर्कैको नाममा पास गर्ने र जग्गावालालाई थाहै नदिईकन निकासी हुने गरेको छ । तिनाउ४ (साबिकको कोलडाँडा१) मा समेत गरा सम्याउन अघिल्लो वर्ष अनुमति दिएको छ । झुम्सा खोलाकै किनार र चुरे क्षेत्र पर्छ । खोला नजिक दिएका अनुमतिमा अहिलेसम्म कहीं पनि गरा सम्याउने काम भएको छैन । ढुंगा निकाल्ने काममात्र भएको भनी सिफारिस पठाएको समितिका भूगर्भविद् पौडेलले बताए ।"
पहुँच र प्रभावमा मनलाग्दी,"गत वर्ष सुकवेल नदीले शिवराज नगरपालिका३ स्थित सनवागढ मन्दिर क्षेत्र कटान गर्यो । त्यसलाई रोक्न भन्दै लुम्बिनी विकास कोषले तटबन्ध निर्माण गर्यो । तटबन्ध निर्माणमा उपभोक्ता समितिमार्फत २० लाखभन्दा बढी खर्च गरियो । अहिले त्यहाँ दुईवटा ट्रेन्च (खाडल) बनाएर कोषले उत्खनन गरिरहेको छ । दुई पुरातत्त्व अधिकृत खटिएका छन् । गत पुस ९ देखि भइरहेको उत्खनन २० गते सकिंँदैछ । त्यसका लागि ४ लाख रुपैयाँभन्दा बढी छुट्याइएको छ । उत्खनन क्रममा सनवागढमा पुरानो शिव मन्दिर फेला परेको छ । मन्दिरको पूर्व प्रवेशद्वार र पश्चिम शिवको वाहन ढुंगाको नन्दी फेला परेको पुरातत्त्व अधिकृत कृष्णबहादुर केसीले बताए । संरचना हेर्दा ७ देखि ९ औं शताब्दीको हुन सक्ने अनुमान गरिएको उनले बताए । यहाँ फेला परेका वस्तुको गौतम बुद्धसँग कुनै सरोकार छैन । कोषले प्रदेश सांसद अर्जुन केसीको दबाबमा बजेट विनियोजन गरेर काम गरेको हो । राम्रो कामका लागि आग्रह गरेँ, केसीले भने, मन्दिरको महत्त्व सबैले थाहा पाउने गरी उजागर गर्यौं । यसलाई सकारात्मक रूपमा लिनुपर्ने उनले बताए ।यसरी ऐनविपरीत गरेको कामको विरोध गरेँ, कोषका एक बोर्ड सदस्यले भने, सुनुवाइ भने कतै भएन । उनका अनुसार तिलौराकोट आसपास महत्त्वपूर्ण बुद्धस्थल अहिले पनि बेवारिसे छन् । तिनको संरक्षण र उत्खनन जरुरी छ । त्यतातर्फ ध्यान नदिएर सरोकार नभएको स्थानमा उत्खननजस्तो महत्त्वपूर्ण काम गर्नुले नियत राम्रो नदेखिएको उनले बताए । कोषका योजना प्रबन्धक सरोज भट्टराईले भने काम गर्नै नहुने भन्ने नभएको दाबी गरे । शिवराज नगरपालिका प्रमुख र प्रदेश सांसदबाट पटकपटक अनुरोध आयो, उनले भने, त्यसैले सहकार्य गरेका हौं । अहिलेको उत्खनन बुद्धसँग सम्बन्धित नभएमा थप काम नगर्ने उनले बताए ।पुरातात्त्विक स्थलको संरक्षण र प्रवद्र्धनको जिम्मेवारी पाएको कोषले पहुँच र प्रभावका आधारमा मनलाग्दी काम गरिरहेको छ । कोषको ऐनविपरीत गतिविधिले संस्थाको औचित्यमा प्रश्न खडा गर्यो । बुद्धस्थलको संरक्षण र विकासका लागि सरकारले ०४२ सालमा ऐन बनाएर कोष गठन गरेको थियो । दलीय प्रभाव र नेताकार्यकर्तालाई खुसी पार्न कोषले कार्यादेशबाहिर गएर काम गरिरहेको छ । आफ्नोभन्दा पनि दलका नेताकार्यकर्ताको उद्देश्य पूर्ति गरिरहेको छ । कोष दलका कार्यकर्ता भर्ती केन्द्र बन्यो । राजनीतिक अखडा भयो । ऐनको दफा २ को (क) मा लुम्बिनी, कपिलवस्तुका तिलौराकोट, गोटिहवा, निग्लिहवा, सिसहनिया, सगरहवा अरौराकोट र कुदान, रूपन्देहीको देवदह तथा नवलपरासीको रामग्राम क्षेत्रमा काम गर्ने कोषलाई अधिकार छ । मुद्दा हार्नेसित सम्झौतासर्वोच्च अदालतबाट मुद्दा हारेको संस्थासित कोषले पुन: काम गर्न सम्झौता नवीकरण गरेको पाइएको छ । जापानस्थित संस्था सोक्योका अध्यक्ष सोजेन उनीहाराले लुम्बिनीमा मन्दिर बनाउन कोषसित सन् १९९३ मा सम्झौता गरेका थिए । लुम्बिनीभित्रको डब्लूए २ प्लट नम्बरको १६० बाई १६० मिटर जग्गा प्राप्त गरे । उनले ५७ वर्ष मन्दिर बनाएनन् । त्यसपछि काम गर्न थाले । समयमा काम नगरेको जनाउँदै कोषले ०७२ मा सम्झौता रद्द गर्यो । त्यसबेलासम्म ५० प्रतिशत काम भएको थियो । कोषको नियमअनुसार सम्झौता गरेको ३ वर्षभित्र मन्दिर बनाई सक्नुपर्छ । जबरजस्ती मन्दिर निर्माण गरेपछि कोषले ताला लगायो । त्यसविरुद्ध संस्था उच्च अदालत ललितपुर हुँदै सर्वोच्चसम्म पुग्यो । जापानी संस्थाले मुद्दा हार्यो । मन्दिर बनाउन नपाएपछि बिचौलियाले चलखेल सुरु गरे । यस अवधिमा कोषमा नयाँ उपाध्यक्ष आए । कोषले पुन: उक्त संस्थालाई काम गर्न दिने गरी कागजी प्रक्रिया सुरु गर्यो । तत्कालीन मन्त्री जितेन्द्र देवको अध्यक्षतामा बसेको कोषको पूर्ण बैठकले अदालतले अयोग्य ठहर्याएको संस्थालाई मन्दिर बनाउन अनुमति दियो । कोषको निर्णयलाई पर्यटन मन्त्रालयले सहमति दिएपछि काम थालिएको छ । मन्दिर बनाउन प्रतिबद्धतासहित आएको पत्र संस्थालाई फिर्ता पठाउँदा राम्रो सन्देश नजाने हुँदा फेरि बनाउन सम्झौता गरेको कोषका योजना प्रबन्धक भट्टराईले बताए । केही सर्त राखेर दिएका छौं, उनले भने । मन्दिर निर्माण भइरहेको स्थाननजिक भारतीय ठेगाना लेखेको साइनबोर्ड भुन्ड्याइएको छ । सोक्यो कोअपरेसन ट्रस्ट लेखिएको बोर्डमा जापान र भारतको झन्डा छ । ६ महिनादेखि त्यहाँ रहेको बोर्डमा ककरहवा, सिद्धार्थनगर यूपी लेखिएको छ । लुम्बिनीमा अहिले नेपाल, सशस्त्र र दंगा प्रहरी तथा कोषका गरी २ सयभन्दा बढी सुरक्षाकर्मी छन् । तर, बोर्डमा कसैको ध्यान गएको छैन । अध्ययनबिनै भवनअहिलेसम्म रूपन्देहीको देवदहलाई बुद्धको मावली मानिएको छ । त्यहाँ कन्यामाई, बैरीमाई, भवानीपुर, खयरडाँडा र देवदहजस्ता पुरातात्त्विक स्थल छन् । त्यहाँ धेरै स्थानको उत्खनन हुन बाँकी छ । यहाँ पनि पुरातात्त्विक स्थलको मूल्यमान्यतालाई बेवास्ता गरेको पाइएको छ । देवदह नगरपालिका४, भवानीपुरमा अहिले भव्य बहुउद्देश्यीय भवन बनिरहेको छ । साढे ३ करोड लगानीमा गुम्बा शैलीमा आधुनिक भवन बनिरहेको हो । भवन निर्माणका लागि कोषले कुनै योजना बनाएको छैन । १० देखि १२ औं शताब्दीमा देवदह विकास भएको अहिलेसम्मको अध्ययनले देखाएको छ । इतिहासमा यो सबैभन्दा पछिल्लो कालक्रम हो ।"
भुटान फर्कने फाराम भर्दै शरणार्थी,"दमक (कास) शरणार्थीसम्बन्धी राष्ट्रसंघीय उच्चायोग (यूएनएचसीआर) ले भुटान फर्किन इच्छुक शरणार्थीको तथ्यांक संकलन सुरु गरेको छ । १९ डिसेम्बरदेखि फर्किन इच्छुक शरणार्थीले आफ्नो विवरण बुझाइरहेका छन् । उनीहरूले उच्चायोगले वितरण गरेको फारामअनुसार विवरण भरिरहेका छन् ।शरणार्थीले आफ्नो नाम, थर, शिविरको छाप्रो नम्बर, परिवार संख्या, पुरुषमहिलाको संख्या, १८ वर्षमाथि र मुनिको संख्या, सम्पर्क नम्बर, भुटानको स्थायी ठेगाना र अब फर्किन चाहेको स्थानको विवरण भरेको डीबी सुब्बाले जनाए । सोमबार मध्याह्नसम्म ५ सय ५० परिवारले फाराम भरेको सुब्बाले जनाए । यूएनएचसीआरले भुटानी शरणार्थीको दीर्घकालीन समाधानअन्तर्गत तीन विकल्प अघि सारेको थियो । जसमा तेस्रो देश पुनर्वास कार्यक्रम सफल भइसकेको छ । भुटानी शरणार्थीका लागि सन् २००८ देखि पुनर्वास थालिएको थियो ।उक्त कार्यक्रमबाट अमेरिका, क्यानडा, अस्ट्रेलिया, न्युजिल्यान्ड, डेनमार्क, नर्वे, बेलायत र नेदरल्यान्ड्समा १ लाख १३ हजारभन्दा बढी भुटानी पुगेका छन् । झापाको बेलडाँगी र मोरङको पथरीशनिश्चरे शिविरमा गरी अब ६ हजार ६ सय भुटानी रहेको यूएनएचसीआरले जनाएको छ ।लामो समयदेखि स्वदेश फिर्ती अभियानको नेतृत्व गर्दै आएका सुब्बाले यसपटकको तथ्यांक संकलनले भुटान फर्किन पाउने आस पलाएको बताए । उनले भने, हामीले पटकपटक आन्दोलन गर्यौं, विज्ञप्ति निकाल्यौं, हारगुहार गर्यौं तर, कसैले सुनेको थिएन । अहिले भने यूएनएचसीआर आफैंले विवरण संकलन गराएकाले आशा पलाएको छ । बेलडाँगी र पथरीशनिश्चरेका ३ हजार भुटानी स्वदेश फर्किन इच्छुक रहेको उनले बताए । संकलित तथ्यांक नेपालमा बाँकी शरणार्थीबारे छलफलका लागि जेनेभा पठाइने नेपाल सरकारका तर्फबाट शिविरमा खटिएका सुरेन्द्रराज दाहालले बताए । अहिले संकलित तथ्यांककै आधारमा नेपालभुटानबीच रोकिएको वार्ता सुचारु हुने उनले बताए ।"
फरार आरोपी पक्राउ,दमौली (कास) जबर्जस्ती करणी गरेको आरोप लागेपछि २० वर्षअघि फरार एक जनालाई प्रहरीले सोमबार पक्राउ गरेको छ । तनहुँको भानु११ का बमबहादुर भुजेल ०५५ वैशाखमा साबिक रूपाकोट गाविस ७ की एक महिलालाई जबर्जस्ती गरेको आरोप लागेपछि भागेका थिए । उनी अहिलेसम्म फरार रहेको रेकर्ड पाएपछि खोजीका क्रममा नियन्त्रणमा लिइएको प्रहरीले जनाएको छ ।
वर्ष २०१८ पोखरालाई सुखद,"भूकम्प गएको वर्ष पर्यटन क्षेत्र सिथिलै भयो । सन् २०१६ मा ब्युँझियो । त्यसपछिको वर्ष अलि तंग्रियो । सन् २०१८ मा आइपुग्दा सन्तोषजनक रह्यो । लेकसाइडस्थित अतिथि रिसोर्ट एन्ड स्पाका अपरेसन म्यानेजर तोयानाथ पौडेलले अबका वर्ष पोखराको पर्यटन अझै उकालो लाग्ने बताए । अघिल्ला वर्षभन्दा सन् २०१८ मा पर्यटकीय चहलपहल राम्रैसँग बढ्यो, उनले भने, आन्तरिक, भारतीय पर्यटक, गैरआवासीय नेपाली र अन्य देशका पर्यटकको संख्या उल्लेखनीय रह्यो । उनले अघिल्लो वर्षभन्दा ३० प्रतिशतले पर्यटकको वृद्धि भएको बताए । सन् २०२२ सम्मका लागि आफ्नो होटलमा बुकिङ भइरहेको उनको भनाइ छ । नेपालीमा बिदाको समय घुमेर बिताउने संस्कारको विकास भएको छ । पछिल्लो समय सामाजिक संजालदेखि अन्य डिजिटल प्रणालीको विकासले पर्यटन प्रबद्र्धनमा सहयोग पुर्याएको व्यवसायी बताउँछन् । आन्तरिकको मात्र नभई बाह्य पर्यटकको रोजाइमा पोखरा पर्छ । अन्तर्राष्ट्रिय विमानस्थल बनेपछि पर्यटकीय चहलपहल अझै बढ्ने विश्वासमा व्यवसायी छन् । विमानस्थललाई लक्षित गरी होटल रेस्टुरेन्ट संचालनको तयारीमा कतिपय लगानीकर्ता छन् । सन् २०१८ मा पर्यटनमा सुधारले निकै आशा जगाएको होटल क्राउन हिमालयजका कार्यकारी निर्देशक आग्रह अर्याल बताउँछन् । यो वर्ष होटलको अक्युपेन्सीले पिकअप लियो उनी भन्छन्, सन् २०१९ का लागि पनि धेरै गु्रपको बुकिङ छ । यसले सन् २०२० मा अझ सम्भावना देखिन्छ । अघिल्लो वर्षको तुलनामा पर्यटकको चहलपहल बढेको उनले बताए । भारतीय प्रधानमन्त्री नरेन्द्र मोदीको केही समयअघिको मुक्तिनाथ भ्रमणपछि भारतीय पर्यटकको संख्या बढिरहेको छ । विमानस्थल निर्माणले गति लिएको, ट्रेकिङ गर्ने मुख्य क्षेत्र भएको, सफा र शान्त सहर, प्याराग्लाइडिङलगायत साहसिक पर्यटकीय गतिविधिका कारणले पनि चहलपहल बढ्दै गएको अनुभव अर्यालको छ । विमानस्थल बनेपछि पर्यटक बढ्ने विश्वासमा उनले होटलमा सभाहल, स्विमिङपुललगायत पूर्वाधार थपेर तीनतारेबाट चारतारेमा स्तरोन्नति गर्ने योजना सुनाए । पश्चिमाञ्चल होटल संघले पनि सन् २०१८ उत्साहप्रद रहेको जनाएको छ । उक्त वर्ष झन्डै दुई दर्जन होटल र ५ सय बेड थपिएको संघ अध्यक्ष विकल तुलाचन बताउँछन् । सन् २०१९ मा पनि त्यति नै बढ्ने देखिएको उनले बताए । यो वर्ष उथलपुथलै नभए पनि औसतमा रह्यो, उनले भने, समग्रमा ६० प्रतिशत अकुपेन्सी रह्यो । जुन राम्रै मान्नुपर्छ । आन्तरिक र भारतीय पर्यटकको चाप बढ्दै गएको उनले बताए । पोखरा आसपासका डाँडाकाँडामा पनि होटल र लज खुल्नेक्रम बढेको छ । उनका अनुसार ८ सय बढी पर्यटकीयस्तरका होटलमा २२ हजारभन्दा बढी बेड छन ।भूकम्पपछि यो वर्ष पर्यटनमा राम्रो भएको मुनडान्स रेस्टुरेन्टका संचालक दोर्जे लामाले बताए । राम्रोलाई राम्रो भन्नुपर्छ उनले भने, छोटो दूरीका पदमार्ग र हाइकिङलाई प्रबद्र्धन गर्नसके अझै राम्रो हुने थियो । गुणस्तरीय सेवा सुविधा दिनसके पर्यटकले जति पनि पैसा खर्च गर्न सक्ने भएकाले सोही अनुसार लाग्नुपर्नेमा जोड दिए । उनले पर्यटनमा भविष्य देखेर रेस्टुरेन्टबाट होटल खोल्न लागेको बताए । ब्रान्डिङ गरेर बजारमा बुझाउन सके पर्यटनमा नेपाली उत्पादनको पनि राम्रो सम्भावना आफूले देखेको उनको भनाइ छ । पोखरामा एउटा क्यासिनो भए भारतीय र चिनियाँ पर्यटकका लागि थप गन्तव्य हुने व्यवसायीले बताए । सडक महोत्सव पर्यटकीय ब्रान्डझन्डै डेढ दशकअघिको कुरा । घुम्न आएका विदेशी पर्यटकले पोखरा छाडेपछि मुख्य पर्यटकीय केन्द्र लेकसाइड सुनसान हुन्थ्यो । मंसिर, पुस र माघ महिना अफसिजन भएकाले अधिकांश होटल तथा रेस्टुरेन्टहरू बन्द हुन्थे । स्वयं यहाँका पर्यटन व्यवसायी नै आफ्नो व्यवसाय बन्द गरेर अंग्रेजी नयाँ वर्ष मनाउन भारतको गोवा पुग्थे । त्यहाँ हुने गोवा फुड एन्ड म्युजिक फेस्टिबलमा रमाएर फर्किन्थे । तर अहिले अवस्था फेरिएको छ । यतिबेला पर्यटकीय सहर अंग्रेजी नयाँ वर्षको गन्तव्यस्थलको ब्रान्ड बनिसकेको छ । त्यसैले पोखरा आसपासमात्र नभई पूरै नेपाल र विदेशबाट समेत नयाँ वर्ष मनाउन ठूलो संख्यामा पर्यटक आउने गरेका छन् । यसको श्रेय जान्छ यहाँ बर्सेनि एउटै तिथि मितिमा हुँदै आएको सडक महोत्सवलाई । सडक महोत्सव पोखराको मात्र होइन, नेपालकै ब्रान्ड बनिसकेको छ, चार पटकसम्म नयाँ वर्ष मनाउन गोवा पुगेका महोत्सव गर्दै आएको रेस्टुरेन्ट एन्ड बार एसोसिएसन पोखराका संस्थापक उपाध्याक्ष गणेश भट्टराई भन्छन्, अब अझै बढी विदेशी खाना, संस्कृति, वेशभुषा, लाइभ ब्यान्ड तथा अन्य हस्तकलाका सामानहरू भित्र्याएर अन्तर्राष्ट्रियस्तरको बनाउनेतर्फ लाग्नुपर्छ । हिमाल र तालैतालको सुन्दर पार्क नै मान्छन् पोखरालाई पर्यटक । पोखराको सुन्दरता देखेर दर्जनौंपटक आएका पर्यटकले पोखरालाई संसारकै सुन्दर सहर भनेर चित्रण गर्ने पर्यटन व्यवसायी विप्लव पौडेल बताउँछन् । त्यही माथि यो सडक महोत्सव एउटा ब्रान्डको रूपमा थपिएकाले पर्यटनको अफ सिजनमा पनि पहिलेको अफसिजनमा जस्तै अहिले चहलपहल हुने उनको भनाइ छ ।सन् १९९८ मा पहिलोपटक एकदिन मात्रै आयोजना गरिएको सडक महोत्सव अहिले सडकमै मात्र सीमित नरहेर राष्ट्रियरूप लिइसकेको रेवान अध्यक्ष बुधराज भुजेल बताउँछन् । महोत्सवले अफ सिजनलाई सिजन मात्रै बनाएको छैन । विशेष गरी आन्तरिक पर्यटकलाई सडक महोत्सवमा सहभागिता जनाउनै पर्छ भन्ने भावनाको विकास गराएको छ, उनी भन्छन्, सरकारीलगायत सबै क्षेत्रबाट आवश्यक साथ सहयोगले सडक महोत्सव अहिले ब्रान्ड बनिसकेको छ । गत शुक्रबारदेखि सुरु महोत्सवको २० औं संस्करण सोमबार सकिंदैछ । सन् १९९७ मा तत्कालीन राजा वीरेन्द्र पोखरामा आएका थिए । त्यतिबेला उनले केही पर्यटन व्यवसायीसँग पोखराको पर्यटन प्रबद्र्धनका लागि चासो देखाउँदै बैंकको लगानी, दक्ष जनशक्तिबारे सोधेका थिए । महोत्सवमार्फत पर्यटकलाई आकर्षित गर्ने कुरा राजा वीरेन्द्रले समेत गरेपछि रेवानले सडक महोत्सवको आयोजना गरेको हो । लेकसाइडको फिस्टेल गेटदेखि खहरेसम्मको करिब ४ किलोमिटर क्षेत्रमा सडकमै खाऔं, सडकमै नाचांै र सडकमै रमाऔं भन्ने नारासाथ महोत्सव हुन्छ । यस अवसरमा विभिन्न होटल रेस्टुरेन्टले विभिन्न ब्यान्ड, डिजे तथा अन्य सांस्कृतिक कार्यक्रमको आयोजना पनि गर्छन् ।"
तुलनात्मक लाभका वस्तु ९ मध्ये ५ वस्तुको निर्यातमा सुधार,"सरकारले घोषणा गरेका तुलनात्मक लाभका वस्तुको निर्यात ७ प्रतिशतले बढेको छ । व्यापार तथा निकासी प्रबद्र्धन केन्द्रको तथ्यांकअनुसार चालु आर्थिक वर्षको पहिलो ५ महिनामा १५ अर्ब ७६ करोड रुपैयाँको निर्यात भएको छ । यो अघिल्लो वर्षको सोही अवधिमा १ अर्ब ३ करोड रुपैयाँले बढी हो । तथ्यांकअनुसार आर्थिक वर्ष २०७४७५ को पहिलो ५ महिनामा १४ अर्ब ७३ करोड रुपैयाँको निर्यात भएको थियो । तुलनात्मक लाभका वस्तुको निर्यातमा धेरै सुधार भएको छ । केही वस्तुमा डबल डिजिटमा निर्यात भएको छ, केन्द्रका कार्यकारी निर्देशक शरदविक्रम राणाले भने, उनी गलैचा, पश्मिना, धागो लगायत प्रबद्र्धन गर्न विभिन्न कार्यक्रम संचालन गरेका थियौं, निर्यात वृद्धिले सफल भएको देखाउँछ । अन्तरप्रदेशीय व्यापारलाई बढाउन सके आयात प्रतिस्थापन गर्न सहज हुने उनले बताए । सबै क्षेत्रमा लगानी गर्न नसक्ने हुँदा सरकारले लाभका वस्तु पहिचान गर्छ । व्यापार एकीकृत रणनीति (एनटीआईएस) २०१६ अन्तर्गत अलैंची,अदुवा, चिया, औषधी तथा सुगन्धित वनस्पति, कपडाधागो, लेदर, फुटवेयर, च्याङ्ग्रा पश्मिना, गलैंचा परेका छन् । तथ्यांकअनुसार यी ९ वस्तुमध्ये ५ वस्तुको निर्यात बढेको हो । तथ्यांकअनुसार सबैभन्दा बढी कपडा तथा धागोको निर्यात बढेको छ । पहिलो ५ महिनामा ६ अर्ब ३९ करोडको निर्यात भएको छ । आर्थिक वर्ष २०७४७५ को पहिलो ५ महिनामा ५ अर्ब ६९ करोडको निर्यात भएको थियो । गलैंचाको निर्यात पनि उल्लेख्य रूपमा वृद्धि भएको छ । २ अर्ब ८८ करोड निर्यात भएको गलैंचा ३ अर्ब ३५ करोड पुगेको छ । चियाको निर्यात १ अर्ब ९३ करोड रुपैयाँ पुगेको छ । च्याङ्ग्रा पश्मिनाको निर्यात ४३ प्रतिशतले बढेर १ अर्ब २७ करोड रुपैयाँ पुगेको छ । जानकारका अनुसार स्वदेशी वस्तुको माग भए पनि कम उत्पादन र गुणस्तरकै कारण अन्तर्राष्ट्रिय बजारमा पुर्याउन सकिएको छैन । गुणस्तरीय उत्पादन भए आयात प्रतिस्थापनमा केही सहज हुने उनीहरूको दाबी छ । केन्द्रको तथ्यांकअनुसार अदुवाको निर्यात ६४ प्रतिशतले बढेर २७ करोड ६८ लाख, औषधी तथा सुगन्धित वनस्पतिको १०६९ प्रतिशत बढेर ६४ करोड ३७ लाख रुपैयाँ पुगेको उल्लेख छ । तथ्यांक अनुसार अलैंची, लेदर र फुटवेयरको निर्यात भने घटेको छ । अलैंचीको निर्यात २३ प्रतिशतले घटेर १ अर्ब २३ करोड रुपैयाँमा खुम्चिएको छ । फुटवयेरको निर्यात २४१ प्रतिशतले घटेर ४८ करोड ९ लाख रुपैयाँमा झरेको छ । २०७४७५ को पहिलो ५ महिनामा ६३ करोड ३८ लाख रुपैयाँको निर्यात भएको थियो । नेपालबाट गोल्ड स्टार जुत्ता मात्रै निर्यात हुन्छ । उक्त जुत्ता भारतमा निर्यात हुन्छ । लेदरको निर्यात पनि ५४४ प्रतिशतले घटेर १६ करोड ४७ लाख रुपैयाँ पुगेको छ । कार्यकारी निर्देशक राणाले चालु आर्थिक वर्षमा निर्यात अनुदानमा वृद्धि गरेकाले निकासीमा प्रोत्साहन मिल्ने बताए । स्वदेशी उत्पादनहरू अन्तर्राष्ट्रिय बजारमा प्रतिस्पर्धा गर्न सकेनन् । दुई प्रतिशत दिंदै आएको अनुदान सरकारले दोब्बर बनाएको छ, राणाले भने, अनुदान वृद्धिले आगामी दिनमा निकासी व्यापारलाई अगाडि बढाउँछ । आयात घटाउँछ । सरकारले अनुदान वृद्धि गरे पनि छिमेकी मुलुकको तुलनामा भने कम नै छ । सरकारले २०७५७६ को बजेट भाषणमा औद्योगिक उत्पादनको निर्यातमा ५ प्रतिशतसम्म निर्यात अनुदान दिइने घोषणा गरिएको थियो । साताअघि मन्त्रिपरिषदबाट स्वीकृत भएपछि ५ प्रतिशतसम्म अनुदानको बाटो पनि खुलेको हो । सरकारले २६ वस्तुमा निर्यात अनुदान ३ देखि ५ प्रतिशत दिनेछ । ५ प्रतिशत अनुदान पाउने वस्तुहरू प्रशोधित चिया, प्रशोधित कफी, हस्तकला र काष्ठकलाका वस्तु, प्रशोधित छाला (क्रस्ट) र छालाजन्य उत्पादनहरू, हाते कागज तथा सोबाट उत्पादित सामान, प्रशोधित पत्थर तथा पत्थरजडित गरगहना हुन् । अल्लोबाट उत्पादित सामानहरू, मिनरल वाटर, बेसार, तरकारी, पुष्प, प्रशोधित मह, प्रशोधित अलैंची, प्रशोधित अदुवा (सुठो, स्लाइडिङ, तेल र पाउडरलगायत) र प्रशोधित जडीबुटी तथा सारयुक्त तेल छन् । ३ प्रतिशत अनुदान पाउने वस्तुमा स्वदेशमा उत्पादित कपडा, तयारी पोसाक, गलैंचा र ऊनीका सामान, च्यांग्रा पस्मिना तथा सोबाट उत्पादित सामान, स्वदेशी प्रशोधित जुट तथा जुटका उत्पादनहरू छन् । यस्तै सुनचाँदीका गरगहना, स्वदेशी अर्धप्रशोधित छाला, औषधी, फेल्ट (ऊनीजन्य) का वस्तुहरू, पोलिस्टर यार्नफाइबर भिस्कोर्स यार्नकटन यार्न र तामाका सामान (हस्तकलाका सामान, पूजाआजाका सामान, सजावटका सामान तथा अन्य भाँडाकुँडा) रहेको जनाएको छ ।५ महिनामा व्यापार घाटा ५ खर्ब ६९ अर्बकेन्द्रको तथ्यांकअनुसार चालु आर्थिक वर्षको पहिलो ५ महिनामा व्यापार घाटा ५ खर्ब ६९ अर्ब रुपैयाँ पुगेको छ । अघिल्लो वर्षको तुलनामा निर्यात १२३ प्रतिशतले बढे पनि व्यापार घाटा बढेको हो । ५ महिनाको अवधिमा कुल व्यापार ३२३ प्रतिशतले बढेको छ । निर्यात पनि बढेको छ, केन्द्रका नायब कार्यकारी निर्देशक सुयस खनालले भने, निर्यातसँगै आयात पनि बढेकाले घाटा ५ खर्ब नाघेको देखिन्छ । तथ्यांकअनुसार ५ महिनामा ३७ अर्ब ५० करोड रुपैयाँको निर्यात भएको छ । आयात भने ६ खर्ब ७ अर्ब रुपैयाँ पुगेको जनाएको छ । तथ्यांकअनुसार सबैभन्दा बढी पेट्रोलियम प्रदार्थ आयात भएको छ । ५ महिनाको अवधिमा ५८४ प्रतिशतले बढेर ८७ अर्ब ९९ करोड रुपैयाँको आयात भएको छ । कुल आयातमा पेट्रोलियमको हिंसा १४५ प्रतिशत रहेको जनाइएको छ । कार्यकारी निर्देशक राणाले आयातित इन्धन पुँजी निर्माणमा खपत भए, भविष्यमा व्यापार घाटा कम हुने दाबी गरे । यसले उत्पादन बढाउँछ, घाटा घटाउँछ, उनले भने । दोस्रोमा आइरन तथा स्टिल प्रोडक्टहरू आयात भएको छ । ५ महिनामा ७३ अर्ब २३ करोड रुपैयाँको आइरन तथा स्टिलका उत्पादन आयात भएको उल्लेख छ ।"
अमेरिकाचीन व्यापार युद्धको वर्ष,"अमेरिका र चीनको व्यापार युद्धले २०१८ भरि चर्चा पायो । एकले अर्कोबाट आयात गर्ने सामानमा भन्सार शुल्क बढाए । तर, वर्षको अन्त्यतिर अर्जेन्टिनामा आयोजित जी ट्वान्टी शिखर सम्मेलनपछि दुई देश सहमतिमा आएको संकेत देखियो । अमेरिकी राष्ट्रपति डोनाल्ड ट्रम्पले चिनियाँ समकक्षीसँगको भेट र संवाद अर्थपूर्ण रहेको भन्दै ट्वीट गरे । सन् २००१ मा चीन विश्व व्यापार संगठनमा प्रवेश गरेदेखि नै अमेरिकासँग उसको वित्तीय खिचातानी सुरु भएको थियो । राष्ट्रपति निर्वाचनका बेला ट्रम्पले आफ्नो अभियानमा चीनको समस्या सल्टाउने वाचा गरेका थिए । चीनले अन्तर्राष्ट्रिय व्यापार नीति उल्लंघन गरेको अमेरिकाको आरोप थियो । बौद्धिक सम्पत्ति लगायत विषयमा उनीहरूको झगडा हुँदै आएको थियो । डिसेम्बर अन्तिम साता दुई देशका राष्ट्रपतिबीचको भेटवार्तामा उनीहरूले एकअर्काको देशको आयातित सामानमा कर वृद्धि नगर्ने सहमति गरे । यसले विश्व अर्थ व्यवस्थामा फाइदा पुग्ने विज्ञले बताएका छन् । मलेसियाली सरकारको वान मलेसिया डिभलपमेन्ट लिमिटेड (वानडीभी) भ्रष्टाचार कान्ड पनि सन् २०१८ मा चासोको विषय बन्यो । पूर्वप्रधानमन्त्री नजिब रजकले सरकारको वानडीभी कम्पनीबाट करिब ७० करोड अमेरिकी डलर आफ्नो व्यक्तिगत खातामा सारेपछि उनीविरुद्ध आवाज उठेको थियो । स्थानीयले उनको बर्खास्तीको माग गरेका थिए । महाथिर मोहम्मद प्रधानमन्त्री बनेपछि वानडीभीको मुद्दा ब्युँताइयो । यसमा नजिरसँगै अन्य ठूलो जालो बाहिर निस्किने क्रममा छ । मलेसियाको उक्त विकास कोषले विदेशी लगानीकर्ता आकर्षित गर्ने अनुमान गरिए पनि अब यो बृहत् आर्थिक अरापराधको नमुना बन्न पुगेको छ । सन् २०१८ को अर्थ बजारमा केकस्तो ट्ेरन्ड देखापर्ला भन्नेबारे फोब्र्स अनलाइनले अघिल्लो वर्ष नै विविध अनुमान लगाएको थियो । उसले सोसल सपिङको चलन बढ्ने, आर्टिफिसियल इन्टेलिजेन्ससहितका एपको माग बढ्ने, लाइभ भिडियो यथावत रहने, अफिस फर्निचरमा स्ट्यान्डिङ डेस्क रुचाइने लगायत भविष्यवाणी गरेको थियो । आफ्ना अनुमान धेरै हदसम्म मिलेको फोब्र्सको दाबी छ । मोबाइल निर्भरता र कोवर्किङ कल्चर मौलाउने छ, उसले लेखेको थियो, कर्मचारी नियुक्तिभन्दा फ्रिल्यान्स वर्कफोर्सले काम गर्ने चलन बढ्नेछ । बीबीसीले बिजनेस रिर्पोट रिभ्यु अफ द इयर २०१८ मा कोरियाली संगीतको विश्वव्यापीकरणलाई पनि उल्लेख गरेको छ । दक्षिण कोरियाको बीटीएस समूह वर्ष २०१८ मा निकै चर्चित रह्यो । योसँगै केपपले नयाँ उचाइ हासिल गरेको बीबीसीको विश्लेषण छ । युएस एल्बम चार्टमा पहिलो पटक कोरियाली ब्यान्ड पहिलो नम्बरमा आयो, रिर्पोटमा भनिएको छ, केपपका कारण कोरियन भाषा सिक्न मान्छेहरू लालायित भए । बीटीएसले झन्डै साँढे चार लाख अमेरिकी डलर युनिसेफलाई चन्दा दिएको थियो । पत्रकार जमाल खसोगीको हत्याले आर्थिक क्षेत्रमा पनि प्रभाव पार्ने देखिएको छ । साउदी अरेबियामा हुन लागेको लगानीकर्ता सम्मेलनमा ठूला व्यापारिक प्रतिष्ठानले सहभागिता नजनाउने बताएका छन् । विश्व बैंकका प्रमुख, उबरका प्रमुख कार्यकारी र रिचार्ड ब्रान्सनजस्ता हाइप्रोफाइल व्यक्तिले रियाद भ्रमण रद्द गरिसकेका छन् । साउदी र रसियाले प्रतिदिन १८ लाख कन्टेनर तेल विश्व बजारमा पठाउने निर्णय गरेका थिए । योसँगै मूल्यमा पनि थपघट गरे तेलको माग र आपूर्तिको सन्तुलन बिग्रिने अलजजिराले लेखेको छ । अन्तर्राष्ट्रिय मापदपण्ड अनुसार तेलको मूल्यमा ५६ सेन्ट (११ प्रतिशत) वृद्धि भएको छ । सामाजिक संजाल वा प्रविधि क्षेत्रमा फेसबुकका विवादहरू वर्ष २०१८ मा बढी सुन्नमा आए । फेसबुकले आफूसँग रहेकोमध्ये ८ करोड ७० लाख जनाको डाटा अवैधानिक रूपमा क्याम्ब्रिज एनालिटिकासम्म पुगेको बताएको थियो । फेसबुक संस्थापक मार्क जुकरबर्गले प्रयोगकर्ता सचेत हुनुपर्ने बताएपछि विवाद चुलिएको थियो । यसपालि नेटफ्लिक्सको बजार बढ्यो । अलजजिराका अनुसार सन् २०१८ को पहिलो तीन महिनामै नेटफ्लिक्सले ७४ लाख उपभोक्ता थपेको थियो । विज्ञापन नलिने र अरिजिनल कन्टेन्टमा नै ठूलो रकम खर्च गर्ने भएकाले नेटफ्लिक्सलाई प्रयोगकर्ताले राम्रो मानेनन् । वर्षको अन्तिम महिना अर्थात् डिसेम्बरमा सुनको मूल्यमा ५ प्रतिशतले वृद्धि भयो । वर्षभरिमा धातुको मूल्यमा २ प्रतिशत गिरावट आएको अन्तर्राष्ट्रिय समाचार माध्यमले जनाएका छन् । डलरको इन्डेक्स ४६ प्रतिशत पुग्यो । एजेन्सीको सहयोगमा"
अफ्रिकी मुलुकसँग श्रम सम्झौता गर : एनआरएनए,"अफ्रिका हुँदै युरोप र अमेरिका छिर्नेको संख्या बढेपछि वैधानिक रूपमै अफ्रिकी देश पुग्ने नेपालीलाई समस्या हुने गरेको छ । नेपाल र भारतका विमानस्थलमा अनावश्यक केरकार हुने गरेको गैरआवासीय नेपाली संघ अफ्रिकाले जनाएको छ । अवैधानिक बाटोबाट अफ्रिका पुगेकाहरूले अनेक दु:ख खेपिरहेको भन्दै संघले त्यो क्रम रोक्न र सहज आवतजावतका लागि पहल गर्न नेपाल सरकारसँग आग्रह गरेको छ ।युगान्डाको राजधानी कम्पालामा आयोजित अफ्रिकी संघको तेस्रो क्षेत्रीय बैठकमा नेपाली युवा र व्यवसायीमाझ अफ्रिका लोकप्रिय बन्दै आएको अवगत गराइएको छ । एनआरएनएको पहलमा नेपालमा हुने एकीकृत लगानीका क्षेत्रमा अफ्रिकामा कार्यरत नेपालीहरू सहभागी हुनेमा बैठकमा सहभागीले प्रतिबद्धता जनाएका छन् ।अफ्रिकाका कतिपय मुलुक नेपालीका लागि रोजगारीको आकर्षक गन्तव्य भएका छन्, घोषणापत्रमा लेखिएको छ, ती मुलुकमा सरकारी स्तरबाटै सहमति गरी रोजगारीमा पठाउन र रोजगारीमा जानेहरूको अधिकार सुनिश्चितताका लागि नेपाल सरकारलाई आग्रह गरिन्छ । गैरआवासीय नेपाली संघले जोड दिँदै आएको वैदेशिक रोजगारीमा आएकाको सामाजिक सुरक्षा सुनिश्चित गर्न अफ्रिकी संघले पनि अनुरोध गरेको छ । बैठकमा अफ्रिका क्षेत्रका एक दर्जनभन्दा बढी मुलुकमा कार्यरत १५० भन्दा बढी नेपालीको सहभागिता थियो । इजिप्टस्थित नेपाली राजदूत झवीन्द्र अर्याल तथा युगान्डा रेसिडेन्ट कमिस्नर हाइट हावा नामुजेनीमा त्यहाँ उपस्थित थिए । एनआरएनए तेस्रो अफ्रिकी सम्मेलन सफल बनाउन सहयोग गरेको भन्दै युगान्डा सरकार र त्यहाँको जनताप्रति आयोजकले आभार व्यक्त गरेको थियो । रोजगारीका लागि मात्र नभएर लगानीकर्ता र विज्ञका रूपमा समेत नेपालीहरू अफ्रिका आइरहेको संघको विज्ञप्तिमा छ । इजिप्ट र दक्षिण अफ्रिकामा मात्र नेपाली दूतावास हुँदा अन्य मुलुकमा कार्यरत नेपालीले अप्ठ्यारो झेल्दै आएको त्यसमा उल्लेख छ । पुस १४ र १५ मा आयोजित बैठकमा संघले १२ बुँदे घोषणापत्र जारी गरेको थियो ।घोषणापत्रमा नेपाल र अफ्रिकामा आपसी लगानीको पर्याप्त सम्भावना रहेको र त्यसका लागि समन्वय तथा सहजीकरण आवश्यक रहेको उल्लेख गरिएको छ । नेपालको पर्यटन, पूर्वाधार लगायत क्षेत्रको विकासमा अफ्रिकी मुलुकको अनुभवबाट सिक्न सकिने भएकाले दुई देशको सहकार्यका लागि अग्रसर हुन संघले नेपाल सरकार र एनआरएनए अन्तर्राष्ट्रिय समन्वय परिषद्लाई अनुरोध गरेको छ ।"
सिटी एक्सप्रेस र भ्यालुबीच सम्झौता,।
नेपाल लुब्रिकेन्ट्सको लाभांश,काठमाडौं (कास) गल्फ लुब्रिकेन्ट्सको आधिकारिक बिक्रेता र उत्पादक नेपाल आयल लिमिटेडले कम्पनीको ४० प्रतिशत लाभांश शेयरधनीलाई वितरण गर्ने घोषणा गरेको छ । त्यसमा ३० रुपैयाँ (प्रस्तावित लाभांशप्रति शेयर) र १० रुपैयाँ (प्रस्तावित बोनसप्रति शेयर) रहेको विज्ञप्तिमा छ
मह उत्पादनले ल्यायो खुसी,"(जाजरकोट) नलगाड नगरपालिकाका २ सय ५० जना व्यावसायिक मौरीपालक अचेल हर्षित मुद्रामा भेटिने गरेका छन् । वन विनाश, बढ्दो अतिक्रमण, जलवायु परिवर्तन, चरण क्षेत्रको अभाव र समयमा चिउरी नफुल्नुलगायतका समस्या भए पनि मह उत्पादनमा वृद्धिले उनीहरू खुसी भएका हुन् । कम मौरी घार भए पनि मह उत्पादन बढेपछि उनीहरूमा उत्साह पनि थपिएको छ । अघिल्लो वर्षको तुलनामा यस वर्ष २५ प्रतिशतले मह उत्पादनमा वृद्धि भएको छ । नलगाड नगरपालिकाको कल्पत, पाली, चिउरी, डाँडागाउँ, लहँ, खगेनकोट र भेरी नगरपालिकाको पिपे, मैदे, डुँग्रीकाँडा, पुराना रिसाङलगायत क्षेत्रमा मह उत्पादन बढेको हो । यी क्षेत्रलाई मह उत्पादनको पकेट क्षेत्र मानिन्छ । यो वर्ष जिल्लामा मह उत्पादन बढेको नलगाड कृषि शाखा प्रमुख महेशकुमार विष्टले बताए । विभिन्न रोगका कारण मौरी घार घटेका छन् तर घार कम भए पनि मह उत्पादन बढयो, उनले भने, यस वर्ष १० टन मह उत्पादन भएको अनुमान छ । एक टन महको मूल्य उत्पादन क्षेत्रमै १६ लाख पर्न जाने उनले बताए । उनका अनुसार यस वर्ष डेढ करोड रुपैयाँको मह उत्पादन भएको छ । नलगाड नगरपालिकामा मात्रै करिब ६५ लाखको मह उत्पादनमा भएको उनले जनाए । गत वर्षको भन्दा २५ देखि ४० प्रतिशतले मह उत्पादन बढेको उनी बताउँछन् । आफ्नो घारमा यो वर्ष मह उत्पादन दोब्बरले बढेको नलगाड ४ सिलाजाका धर्मराज रावलले बताए । गत वर्ष ३५ घार मौरीबाट दुई सय किलो उत्पादन भएकामा यस वर्ष १ सय ५० किलो उत्पादन भएको उनले जनाए । रावलका अनुसार उत्पादन बढेपछि नलगाडका मौरीपालक किसान महबाट मनग्य आम्दानी लिन सफल भएका छन् । नलगाड नगरपालिकामा २ सय ५० जना व्यावसायिक मौरीपालक किसान छन् । उनले भने, वन विनाश, अतिक्रमण बढ्नु, जलवायु परिवर्तन, चरन क्षेत्रको अभाव, समयमा चिउरी नफुल्नुलगायत कारण मौरीपालनमा समस्या छ तर उत्पादन बढ्दा कृषक उत्साहित भएका छन् । अर्गानिक महका लागि मौरीको सबैभन्दा उत्तम आहारा चिउरी मानिन्छ । पानी कम पर्दा मह उत्पादन बढ्ने गरेको किसानको भनाइ छ । किसानका अनुसार मैनपुतलीले मौरीको लार्भा र चाका खाइदिने कारणले मौरी भाग्ने गरेका छन् । गत वर्ष प्रतिकिलो पाँच सयमा बिक्री भएको महको मूल्य यस वर्ष सात सय रुपैयाँ पुगेको छ । अर्गानिक कात्तिके महको माग बढेपछि मूल्य त्यही अनुरूप बढ्दै गएको हो । मह उत्पादन बढेपछि ग्रामीण क्षेत्रका किसानलाई घर व्यवहार चलाउन सजिलो भएको छ । मौरीमा मेहनत र लगानी कम लाग्ने तथा आम्दानी धेरै हुने गरेको किसानको भनाइ छ । जिल्लाको अर्गानिक महले मानव स्वास्थ्यलाई चाहिने पोषणको आपूर्तिमा टेवा पुग्ने शाखा प्रमुख विष्टले बताए । मह खरिदका लागि व्यापारी मौरीपालक किसानको घरदैलोमै आउने गरेका छन् ।"
नागरिक उड्डयन प्राधिकरण २० वर्षमा,"प्राधिकरणको आम्दानी ६ अर्बनागरिक उड्डयन प्राधिकरणले आर्थिक वर्ष २०७४७५ मा ६ अर्ब २३ करोड ५९ लाख आम्दानी गरेको छ । महानिर्देशक संजीव गौतमका अनुसार यो विमानस्थल शुल्क बाहेकको रकम हो । ०७४७५ का लागि ५ अर्ब ४९ करोड प्रक्षेपण गरिएको थियो । आम्दानी लक्ष्यभन्दा ७४ करोड १६ लाख बढी हो । प्राधिकरणले गत वर्ष आम्दानीसहित ऋण तथा अनुदानबाट १९ अर्ब २६ करोड खर्च गरेको छ । राष्ट्रिय गौरवका आयोजनाहरू गौतम बुद्ध अन्तर्राष्ट्रिय विमानस्थल, पोखरा लगायतका ठूला परियोजना संचालन गर्दै आएको प्राधिकरणले गत वर्ष पँुजीगत खर्चतर्फ ३२ अर्ब ६५ करोड विनियोजन गरेको थियो । तर यसले १७ अर्ब ३ करोड ९४ लाख रुपैयाँ मात्रै खर्च गर्न सकेको छ । ३२ अर्ब पुँजीगत र ३ अर्ब कार्य संचालन गरी ३६ अर्ब व्यय अनुमान गरिएकोमा पुँजीगततर्फ १७ अर्ब र कार्य संचालनतर्फ २ अर्ब गरी १९ अर्ब हाराहारी मात्रै खर्च भएको छ, प्रज्ञा भवनमा आयोजित समारोहमा गौतमले भने । प्राधिकरणले कर्मचारीका लागि बोनस बापत ८९ करोड ९२ लाख विनियोजन गरेको छ । प्राधिकरणको संचालक समितिले स्वीकृत गरे पनि पर्यटन र अर्थ मन्त्रालयले प्राधिकरणलाई बोनस वितरणमा रोक लगाउँदै आएको छ । ०६८६९ यता खुद संचित नाफा आर्जन गरेको जनाउँदै प्राधिकरणले बोनस तथा सरकारलाई लाभांस लगायतका शीर्षकमा रकम छुट्याउँदै आएको छ । प्राधिकरणका अनुसार यस वर्ष नेपाल सरकारलाई साँवाब्याज बापत बुझाउनुपर्ने १ अर्ब २३ करोड ४२ लाख, आयकरका लागि २१ करोड ७१ लाख, नेपाल सरकारको लगानीको लाभांस बापत ८९ करोड ५५ लाख र खुद मूल्य अभिवृद्धि कर बापत २ अर्ब ४७ करोड ३६ लाख विनियोजन गरेको छ । त्यस्तै कर्मचारीको बोनस बापत ८९ करोड र स्थिर सम्पत्ति प्रतिस्थापनका लागि ७६ करोड ७६ लाख विनियोजन गरिएको छ । बोनसमा सरकारले रोक लगाउँदै आएपछि प्राधिकरणका कर्मचारी यसविरुद्ध सर्वोच्च अदालत पुगेका छन् । यसबारे माघ २० गते पेसी राखिएको छ ।"
२९ टन कपास बिक्री,"बाँके (रासस) चार वर्षदेखि गोदाममा थन्किएको २ सय १३ टन कपासमध्ये २९ टन बिक्री भएको छ । प्रतिटन दुई लाख १८ हजारका दरले पछिल्लो चार महिनामा ६० लाख बराबरको २९ टन बिक्री भएको कपास विकास समिति खजुुराले जनाएको छ । समितिका निमित्त प्रमुख विजयकुमार जोशीका अनुसार अहिले खजुरास्थित गोदाममा १ सय ८४ टन मौज्दात रहेको छ । अहिले चिसो बढेसँगै कपासको बिक्री पनि बढिरहेको उनले जनाए । उनका अनुसार पुसको पहिलो सातामा चार टन कपास बिक्री भइसकेको छ । कपास उत्पादन भइरहे पनि यसको उचित मूल्य पाउन नसकेको किसानले गुनासो गर्दै आएको उनले बताए । किसानको मागअनुसार मूल्य समायोजन गर्न पहल भइरहेको, थोक र फुटकर गरी दुईवटा मूल्य निर्धारण गर्ने तयारी गरेको प्रमुख जोशीले बताए । सरकारले कपास खेतीलाई प्रोत्साहन गर्न समितिमार्फत किसानलाई कपासको बीउ, विषादी तथा रासायनिक मलमा ५० प्रतिशत अनुदान दिइंदै आएको छ । यस वर्ष ८० टन उत्पादन गर्ने लक्ष्य रहेकोमा अहिलेको उत्पादनलाई हेर्दा उक्त अवधिमा लक्ष्यभन्दा बढी नै कपास उत्पादन हुनसक्ने अनुमान गरिएको उनले बताए ।"
मौसमबारे थाहा पाउँदैनन् लेकाली,"(ताप्लेजुङ) फक्तालुङ गाउँपालिका ७ ओलाङचुङगोलामा हमेसा चिसो हुन्छ । उचाइ ३१ सय मिटरमात्रै भए पनि हिमाली क्षेत्र भएकाले निकै चिसो हुन्छ । चिसोबाट बच्नकै लागि स्थानीयले पूर्वतयारी राम्रै गर्छन् । कम्तीमा मंसिरदेखि फागुनसम्मका लागि खाद्यान्न जोहो हुन्छ । पशुचौपायाका लागि घाँसको बन्दोबस्ती पनि मिलाइन्छ । चिसोमा न्यानो बनाउने भूस, पिठो, नुनको तयारी हुन्छ । घरभित्रै आगो तापेर बस्न दाउरा खुबै जोरजाम गरिन्छ ।बालबालिकादेखि ठूलासम्मले न्यानो कपडा किन्छन् । तर उनीहरूलाई थाहा हुँदैन आफूहरू कति चिसो ठाउँमा बसेका छौं भन्ने । त्यहाँ पुग्ने अन्यत्रकाले पनि त्यस क्षेत्रको तापक्रमबारे थाहा पाउँदैनन् ।तापक्रम जाँच्ने उपकरण नभएकाले जानकारी नभएको वडाध्यक्ष छेतेन भोटे बताउँछन् । हामीले पनि अहिलेसम्म यसमा ध्यान दिएनौं, उनले भने, विश्व वन्यजन्तु कोष नेपालजस्ता ठूला प्रोजेक्ट पनि आए तर उनीहरूले यसमा चासो देखाएनन् ।हिउँले छोपिएर बसेका गाउँलेले सञ्चारमाध्यमबाट सदरमुकाम फुङलिङको तापक्रम सुन्नुपरेको उनले सुनाए । सदरमुकाममा ८१० डिग्री हुँदा हाम्रोमा त पक्कै माइनस हुन्छ, तर प्रमाण नभएपछि कति हुन्छ भन्नै सकिएन, फक्तालुङ कार्यपालिका सदस्य छेतेन वालुङले थपे, यहाँ हिउँ र तुषारो पर्दा मुहानको पानी जम्छ, सदरमुकाममा पानी जमेको सुनेको छैन ।पूर्वाञ्चल हावापानी फिल्ड कार्यालय ताप्लेजुङको तथ्यांकअनुसार सदरमुकामको तथ्यांक एक, दुई डिग्रीसम्म हुने गरेको छ । वर्षमा एकदुई दिन भने सदरमुकामको तापक्रम पनि माइनसमा झर्छ । तापक्रम नाप्ने मेसिन प्रत्येक घरले राख्न सक्छन् । तर यसको महत्त्व र मूल्यबारे जानकारी नहुँदा ओलाङचुङगोलामात्रै नभएर याङमा, वडा ६ लेलेपको खम्बाछेन, घुन्सा, फले, ग्याब्लाको तापक्रमबारे बेखबर छ । याङमा ४३ सय मिटर उचाइमा छ ।यहाँका बासिन्दा पुस र माघको चिसो छल्न अलि तल चेने झर्छन् । चेने पनि ओलाङचुङगोलाकै उचाइको क्षेत्र हो ।"
गण्डकीका सभामुख कानुनी परामर्शमै,"पोखरा (कास) पहिल्यै मैले शपथ लिएको भए मेरो पद जान्थ्यो, किनकि गण्डकी प्रदेशसभा नियमावलीअनुसार लगातार १० बैठकमा बिनाजानकारी उपस्थित नहुनेको पद खारेज हुने व्यवस्था छ, गत बिहीबार गण्डकी प्रदेशसभा सभामुख नेत्रनाथ अधिकारीसमक्ष दीपक मनाङे (राजीव गुरुङ) ले भने, अब मलाई प्रदेशसभा सदस्यको शपथ ग्रहण गराउनुस् । मेरो पद गएको छैन । गुरुङको उक्त आग्रहपछि अधिकारीले भने, सचिवालयमा निवेदन दर्ता गराइराख्नुस् । सबै कुरा कानुनसम्मत् हुन्छ । हतारमा हुँदैन ।स्पष्ट कानुन अभावमा गुरुङलाई शपथ खुवाउने नखुवाउने अन्योल भएपछि सभामुख संविधान र कानुनविद्सँग परामर्शमा छन् । सर्वोच्चको आदेशबाट गुरुङ अघिल्लो साता मात्रै जेलमुक्त भएका थिए । शपथकै विषयलाई लिएर सभामुख अधिकारीले दुईपटकसम्म अनौपचारिक रूपमा कार्य व्यवस्थापन परामर्श समितिको बैठक बोलाएर छलफल गरे पनि कुनै निचोड निस्केन । अहिले महान्यायाधिवक्ता, प्रदेशका मुख्य न्यायाधिवक्ता, पूर्वसभामुख सुवास नेम्वाङलगायत संविधानविद् र कानुनविद्सँग रायसुझाव लिइरहेका छन् । ठोस सुझाव कतैबाट नआएपछि शपथबारे अन्योल भएको उले बताए । अदालतले यसबारे प्रस्ट व्याख्या गरिदिए राम्रो हुन्थ्यो, उनले भने, सुझाव दिनेले पनि यही कुरामा बढी जोड दिएका छन् ।संसदीय इतिहासमा यस्तो घटना पहिलो रहेको र शपथ खुवाएनखुवाए एउटा नजिर बस्ने भएकाले हतारमा निर्णय नगर्ने अधिकारीले बताए । गुरुङ दोषीनिर्दोष ठहर भएको छैन । ज्यान मार्ने उद्योगमा उनलाई जिल्ला अदालतले दुई वर्ष, पुनरावेदन (हाल उच्च) अदालतले ५ वर्ष जेल सजाय फैसला गरेका थिए । अरू मुद्दा नभए जेलबाहिरबाटै लड्न पाउने सर्वोच्चको आदेशपछि उनी जेलबाट छुटेका हुन् । सर्वोच्चको फैसला नभई आदेशमात्र हो, मुद्दा टुंगिएको अवस्था रहेनछ, सभामुख अधिकारीले भने, आफू कानुन बनाउने र कार्यान्वयन गर्ने ठाउँमा भएकाले राजनीतिक दलदेखि सबै पक्षसँग रायसुझाव लिएरमात्र निर्णय गर्नेछु । राजनीतिक गन्ध आउने काम गर्दिनँ । फौजदारी अभियोगमा जेल परेकाले ६ वर्षसम्म निर्वाचनमा भाग लिन नपाइने प्रदेशसभा निर्वाचन ऐन, २०७४ मा छ । गुरुङले भने चुनाव जितिसकेकाले जटिलता देखिएको हो ।"
१० गोलको खेल बराबर,आजका खेलसरस्वतीविरुद्ध च्यासल (१४:३० बजे)एन्फा कम्प्लेक्सएपीएफविरुद्ध पुलिस (१४:३० बजे)हल्चोक मैदान
चार जिल्ला अध्यक्षको १४ बुँदे असन्तुष्टि,"काठमाडौं (कास) अखिल नेपाल फुटबल संघ (एन्फा) का असन्तुष्ट चार जिल्ला अध्यक्षले कर्माछिरिङ शेर्पा नेतृत्वको कार्यसमितिले ९ महिनाको अवधिमा आर्थिक अनियमितता, अपारदर्शिता र गलत क्रियाकलाप भएको आरोप लगाएका छन् । सोमबार पत्रकार सम्मेलन गर्दै चार अध्यक्षले १४ बुँदे आरोप लगाएका छन् । अघिल्लो साता एन्फा निर्वाचनमा भएको आर्थिक अनियमितताबारे प्रमाण दाबी गर्दै अडियो टेप सार्वजनिक गरेका उनीहरूले यसपल्ट निर्वाचित कार्यसमितिले गलत क्रियाकलाप गरी भ्रष्टाचार गरेको आरोप लगाए । उनीहरूले मुख्यगरी एन्फा भवन र होस्टेल भवन पुनर्निर्माण गर्न ३ करोड रुपैयाँ बिनासूचना र निर्णय विनियोजन गर्न लागिएकोप्रति असन्तुष्टि जनाए ।एसियाली फुटबल महासंघ (एएफसी) ले आयोजना गरेको प्रतियोगितामा खेलाडीलाई राख्न होटलसँग मिलेमतो गरी बढी पैसा लिएर एएफसीलाई ढाँटेको र आएको पैसा निर्वाचनमा भएको खर्च भुक्तानीमा प्रयोग गरेको आरोप उनीहरूले लगाएका छन् । काठमाडौं, भक्तपुर, ललितपुर र धादिङ जिल्ला फुटबल संघका अध्यक्षले पत्रकार सम्मेलन गरी आफ्नो असन्तुष्टि राखेका हुन् । कार्यक्रममा धादिङका अध्यक्ष दीपक खतिवडा, काठमाडौंका अध्यक्ष विराटजंग शाही र भक्तपुरका अध्यक्ष गौतम सुजखु उपस्थित थिए । ललितपुरका अध्यक्ष पुरुषोत्तम थापा उपस्थित थिएनन् ।जिल्लामा सञ्चालित प्रतियोगितामा खर्च संघलाई नपठाई व्यक्तिलाई दिने गरेको, रौतहटमा बनाउन लागिएको एकेडेमीमा पारदर्शी नभएको, मनोमानी ढंगले भत्ता वितरण गरेको आरोप पनि असन्तुष्ट पक्षको छ ।"
गण्डकीको छनोट,"काठमाडौं (कास) वीर गणेशमान सिंह राष्ट्रिय खुला बक्सिङका लागि गण्डकी प्रदेश खेलाडी छनोट प्रतियोगिता सम्पन्न भएको छ । गण्डकीबाट ८ पुरुष र ३ महिला खेलाडी छनोट भएका छन् । पोखरामा सम्पन्न छनोटबाट पुरुषमा नवलपुरका सुरज गुरुङ, बागलुङका अनिल थापा, कास्कीका सुसन पुन, बागलुङका केशरबहादुर नेपाली, बागलुङका दुदबहादुर परियार, कास्कीका जेनिश गुरुङ, नवलपुरका सविन गुरुङ र कास्कीका पवन गुरुङ छनोट भए । महिलातर्फ कास्कीका आकृति गुरुङ, मीना घले र सिसम थापामगर छानिए । उनीहरूले माघ २२ देखि काठमाडौंमा हुने राष्ट्रिय प्रतियोगितामा भाग लिन पाउने छन् ।"
तेक्वान्दोलाई सात स्वर्ण,"काठमाडौं (कास) भारतमा भएको टीआईए ओपन तेस्रो अन्तर्राष्ट्रिय तेक्वान्दो च्याम्पियनसिपमा नेपालले ७ स्वर्ण पदक जितेको छ । कोलकातामा भएको स्पर्धामा नेपालले पुम्सेमा तीन र ग्यारोगीमा ४ स्वर्ण जितेको हो । फाइटतर्फ जुनियरमा विजय गुरुङ, क्याडेटमा रक्षा बुढाथोकी, विपिशा केसी र अलिशा दनुवारले स्वर्ण जिते । पुम्सेतर्फ रोशन खान, हिमलाल बेलबासे र निशा श्रेष्ठले स्वर्ण जितेका थिए ।"
तिमाल क्लब विजयी,लमजुङ (कास) बेंसीसहरमा जारी २७ औं त्रिवेणी कपमा सोमबार तिमाल फुटबल क्लब काभ्रेले रामपुर फुटबल क्लब चितवनलाई १० ले हराएको छ । लमजुङ मस्र्याङदीले आयोजक त्रिवेणी हरियोलाई ३० ले हराउँदा कास्की ११ ले क्व्होलासोंथर गापामाथि टाइब्रेकरमा ३२ को नजिता निकाल्यो । निर्धारित समय गोलरहित बनेको हो । बुद्ध युथले बेंसीसहर युथलाई १० ले हरायो ।
"सिटीको जित, लिभरपुललाई चुनौती","साउथह्याम्पटन (एएफपी) साउथ ह्याम्पटनलाई ३१ गोलले पराजित गरी साबिक विजेता म्यानचेस्टर सिटीले आइतबार प्रिमियर लिगको उपाधि यात्रामा लिभरपुलविरुद्ध चुनौती कायमै राखेको छ । क्रिस्टल प्यालेस र लेस्टरसँगको अप्रत्यासित हारपछि उपाधि रक्षाको अभियानमा धक्का बेहोरेको सिटीले यो जितसँगै बिहीबार इतिहाद रंगशालामा शीर्ष टोली लिभरपुलसँग हुने खेलअघिको अग्रता ७ अंकमा झारेको छ ।कमजोर टोली साउथह्याम्पटनविरुद्ध सिटीले राम्रो सुरुआत गरे पनि प्रभावशाली खेल प्रदर्शन गर्न सकेन । यसबाट के देखिन्छ भने लिभरपुलले आसन्न खेलमा सिटीको यही कमजोरीमा लाभ उठाउन सक्छ । डेविड सिल्भाले दसौं मिनेटमै सिटीलाई अग्रता दिलाए । त्यसयता थुप्रै अवसर पाए पनि सिटीले थप गोल गर्न सकेन । ३७ औं मिनेटमा पिएरे एमिल होबजर्गले बराबरी गोल फर्काए । त्यतिबेला पेप ग्वार्डिओलाको टोली नाजुक अवस्थामा थियो । धन्न पहिलो हाफको अन्त्यतिर जेम्स वार्ड प्रोजले आत्मघाती गोल र लगत्तै सर्जियो अगुइरोको हेडर गोलले सिटीको आत्मविश्वास बढ्यो ।खेलको अन्त्यतिर साउथह्याम्पटनका गोलकर्ता होबजर्ग खराब व्यवहारका कारण रातो कार्ड बेहोर्दै मैदान बाहिरिएपछि १० खेलाडीमा झरेको थियो । साउथह्याम्पटनका प्रशिक्षक राल्फ हसेनहुटले आफ्नो टिममा चेल्सीका पूर्व जुनियर स्टार १८ वर्षीय केन राम्सेलाई लेफ्ट ब्याकमा अवसर दिएर सबैलाई आश्चर्यचकित पारे । सिटीले खेलको पाँचौं मिनेटमा नै अग्रता लिनुपथ्र्यो । जब साउथह्याम्पटनका ज्याक स्टेफन्सले रहिम स्टर्लिङलाई रोकेर डेविड सिल्भालाई खुला छाडेका थिए । तर, उनले अवसर सदुपयोग गर्न सकेनन् र गोलरक्षक एलेक्स म्याककार्थीको हातमा बल पुग्यो ।दोस्रो हाफमा दुवै टोली गोल गर्न असफल रहे । आवश्यक ३ अंक निश्चित भएपछि सिटी ढुक्क भयो भने साउथह्याम्पटन आफ्नो आत्मविश्वास र गोलको अन्तर कम गर्न सफल भएकोमा खुसी देखियो । त्यति हुँदाहुँदै पनि सिटीले दोस्रो हाफमा ३४ गोल थप्न सक्थ्यो । स्टर्लिङ र रियाद मेहेरेजले प्रहार गरेको बल सिधै गोलरक्षकको हातमा पुग्यो । एग्युरोको प्रहार एकपटक पोलमा र अर्को पटक क्रसबारमा लाग्यो । हारको निराशामा देखिएका होबजर्गले फर्नान्डिन्होलाई दुव्र्यवहार गरे, जसको नतिजा रातो कार्ड रह्यो ।चेल्सीले भने क्रिस्टल प्यालेसविरुद्ध १० को जित हासिल गरी चौथो स्थान बलियो बनाएको छ । एनगोलो कान्टेले संकेत गरेका छन् कि उनी आफ्नो स्वाभाविक मिडफिल्डको पोजिसनबाट अघि बढिरहेका छन् । जसको गोलले आइतबार सेलहस्र्ट पार्कमा क्रिस्टल प्यालेस पराजित भयो । कान्टेलाई उनको अधिक परिचित पोजिसनबाट बाहिर लगेर उनको स्थानमा जोर्जिन्होलाई स्थापित गराउने रणनीतिमा चेल्सीका मुख्य प्रशिक्षक माउरिजियो सार्रीको आलोचना हुने गर्छ । त्यसैले कान्टेको प्रभावशालिताबारे यस सिजन प्रश्न उठ्ने गरेको थियो । तर, लेस्टर सिटीका पूर्व स्टारले ५१ औं मिनेटमा निर्णायक गोल गरी सबैलाई प्रभावित पारे । यो जितले चेल्सी चौथो स्थानमा ५ अंकको अग्रता बनाउन सफल भयो ।"
चार नयाँ अनुहार,"(काठमाडौं)चार नयाँ अनुहार समावेश गरी यूएईविरुद्ध हुने तीन वानडे र तीन ट्वान्टी२० शृंखलाका लागि नेपाली राष्ट्रिय क्रिकेट टोलीको प्रारम्भिक छनोट गरिएको छ । अन्तर्राष्ट्रिय क्रिकेट परिषद् (आईसीसी) का प्रतिनिधि अमिनुल इस्लाम, मुख्य प्रशिक्षक जगत टमाटा र कप्तान पारस खड्कासम्मिलित छनोट कमिटीको सिफारिसमा सोमबार सार्वजनिक २० सदस्यीय प्रारम्भिक टोलीमा अविनाश बोहोरा, सन्दीप जोरा, पवन सर्राफ र भीम सार्की छन् ।राष्ट्रिय टोलीका मुख्य प्रशिक्षक टमाटाले यू१९ स्तरमा राम्रो प्रदर्शन गरिरहेका चार खेलाडीलाई सिनियर बन्द प्रशिक्षण सिविरमा बोलाइएको बताए । हामीले नेपाली क्रिकेटको भविष्य पनि हेर्नुपर्छ । उनीहरूले उमेर समूहमा राम्रो गरिराखेका छन् । पोखरा प्रिमियर लिग (पीपीएल), एभरेस्ट प्रिमियर लिग (ईपीएल) मा पनि राम्रो खेले, प्रशिक्षक टमाटाले भने, बलिङ र ब्याटिङमात्र होइन यी खेलाडीहरूमा फिल्डिङमा पनि उच्च प्रदर्शन गर्ने क्षमता छ । उनीहरूको क्षमताको सम्मान गरिएको हो ।नेपालले माघ ११ देखि २० सम्म यूएईविरुद्ध उसकै मैदानमा अन्तर्राष्ट्रिय वानडे र ट्वान्टी२० शृंखला खेल्दैछ । नेपाली टोलीको बन्द प्रशिक्षण पुस २४ देखि सुरु हुनेछ । दुई साताको प्रशिक्षण सिविर हुने प्रशिक्षक टमाटाले बताए । पीपीएल, ईपीएल र केही स्थानीय प्रतियोगिताका कारण खेलाडी व्यस्त छन् । यद्यपि उनीहरू फिट छन् । खेलाडीको आरामका लागि बन्द प्रशिक्षण सिविर छोटो गरिएको हो, उनले प्रस्ट पारे । क्यान निलम्बनमा रहेको अवस्थामा आईसीसीले शृंखला आयोजनाको प्रबन्ध मिलाएको हो । बन्द प्रशिक्षणपछि शृंखलाका लागि १४ सदस्यीय अन्तिम टोली घोषणा गरिनेछ । प्रारम्भिक टोलीका सदस्यमा पारस खड्का (कप्तान), अविनाश बोहोरा, वसन्त रेग्मी, भीम सार्की, विक्रम सोब, विनोद भण्डारी, दीपेन्द्रसिंह ऐरी, ज्ञानेन्द्र मल्ल, करण केसी, ललितसिंह भण्डारी, ललितनारायण राजवंशी, आरिफ शेख, पवन सर्राफ, प्रदीप ऐरी, रोहितकुमार पौडेल, सन्दीप लामिछाने, शरद भेषावकर, सोमपाल कामी, सन्दीप जोरा र सुसन भारी छन् ।नेपाल र यूएईबीच माघ ११, १२ र १४ गते तीन वानडे हुनेछ । त्यसपछि तीन ट्वान्टी२० खेल माघ १७ , १८ र २० मा हुनेछ । सबै खेल दुबई अन्तर्राष्ट्रिय क्रिकेट रंगशालामा हुनेछ ।जिम्बावेमा गत वर्ष चैतमा भएको वानडे विश्वकप छनोटमार्फत ऐतिहासिक अन्तर्राष्ट्रिय वानडे मान्यता पाएको नेपालले अहिलेसम्म तीन अन्तर्राष्ट्रिय वानडे खेल खेलेको छ । नेपालले पहिलो वानडे शृंखलामा नेदरल्यान्ड्ससँग बराबरी खेलको थियो । साउन १६ र १८ मा नेदरल्यान्ड्सको आम्स्टलभिनमा आयोजित शृंखलामा नेपालले पहिलो जित निकालेको थियो । तेस्रो वानडे नेपालले भदौ १६ मा मलेसियाको किन्रारा ओभलमा एसिया कप छनोटअन्तर्गत यूएईसँग खेलेको थियो ।"
स्वर्णधारी महेश्वरलाई नगदसहित सम्मान,"काठमाडौं (कास) विश्व शारीरिक सुगठन च्याम्पियनसिपमा स्वर्ण जितेका नेपाली बडीबिल्डर महेश्वर महर्जन सोमबार सात लाखभन्दा बढी नगदसहित सम्मानित भएका छन् । नेपाल शारीरिक सुगठन तथा फिट्नेस संघका अध्यक्ष राजेशबाबु श्रेष्ठले महेश्वरलाई पूर्वघोषित नगद पुरस्कार ३ लाख रुपैयाँ प्रदान गरे । अध्यक्ष श्रेष्ठले पुस १० मा त्रिभुवन विमानस्थलमा महेश्वरलाई स्वागत गर्ने क्रममा व्यक्तिगत रूपमा प्रोत्साहनस्वरुप महेश्वरलाई ३ लाख रुपैयाँ प्रदान गर्ने प्रतिबद्धता जनाएका थिए । उनलाई विभिन्न व्यक्ति र संस्थाबाट गरी ४ लाख २१ हजार थप प्रदान गरियो । फिटनेस च्वाइसका प्रबन्ध निर्देशक उत्तम सिलवालले १ लाख २० हजार, शारीरिक सुगठन संघका सदस्य मोहनकृष्ण श्रेष्ठले ५१ हजार, प्रथम उपाध्यक्ष विजयलाल कायस्थ, उपाध्यक्ष राजेश उपाध्याय र डिभाइन फिजिकलले समान ५० हजार, आरभ मल्टीनेसनकी रज्जु रन्जितकार र संघका कोषाध्यक्ष सागर बगालेले समान २५ हजार रुपैयाँ उपलब्ध गराए । गोपी बर्तौलाले पनि फेसबुकबाट थाहा पाएको जानकारीकै भरमा कार्यक्रमस्थलमै महेश्वरलाई ५० हजार उपलब्ध गराए ।विश्व शारीरिक सुगठनका रजत विजेताद्वय ननिता महर्जन र रुजेश शाहीलाई सम्मान गरिएको थियो । महेश्वरका टिम व्यवस्थापक श्याम श्रेष्ठ पनि सम्मानित भए । थाइल्यान्डमा डिसेम्बर ११ देखि १७ तारिखसम्म भएको १० औं विश्व शारीरिक सुगठन तथा स्पोर्ट्स फिजिक च्याम्पियनसिपअन्तर्गत पुरुष ७५ केजीमा महेश्वरले स्वर्ण जितेका थिए । महेश्वरले जितेको स्वर्ण नेपाली शारीरिक सुगठनको इतिहासमा पहिलो हो । विश्व शारीरिक सुगठनको फरक संस्करणमा ननिता महर्जन र रुजेश शाहीले रजतसम्म जितेका थिए । सम्मानपछि महेश्वरले यस सम्मानले भविष्यमा आफूलाई अझ ठूलो सफलता प्राप्त गर्न प्रेरणा मिलेको बताए ।"
बुटवल युनाइटेड विजयी,रूपन्देही (कास) दोस्रो जनज्योति कप नकआउट फुटबल प्रतियोगितामा बुटवल युनाइटेड क्लब विजयी भएको छ । सोमबार बुटवल युनाइटेडले सिद्धार्थ फुटबल क्लब चपरहटीलाई ५२ गोलले पराजित गरेको हो । तिलोत्तमा नगरपालिकाको जनज्योति खेल मैदानमा सोमबार बुटवलको जितमा विदेशी खेलाडी काछी नायक बने । उनले ह्याट्रिक गरेका थिए । खेलको २६ आंै मिनेटमा सिद्धार्थका रविन थापाले गोल गर्दै टिमलाई अग्रता दिलाए । तर त्यो धेरैबेर टिक्न सकेन । ए डिभिजनका खेलाडीसहित मैदानमा उत्रिएको बुटवलको टिमबाट विदेशी खेलाडी काछीले ३५ औं मिनेटमा गोल गर्दै खेल बराबरीमा ल्याए । पहिलो हाफ बराबरीमा टुंगिएकामा दोस्रो हाफमा बुटवल ४ गोल गर्न सफल भयो । काछीले ६० र ६७ आंै मिनेटमा गोल गर्दै ह्याट्रिक पूरा गरेका थिए । बुटवलका कप्तान शिव श्रेष्ठले ४८ औं र स्टेभेनले ७४ आंै मिनेटमा गोल थपे । सिद्धार्थका रविन श्रेष्ठले ४५ औं मिनेटमा दोस्रो गोल गरेका थिए ।बुटवलका काछी म्यान अफ द म्याच भए । मंगलबार लिस्नु युवा क्लब कोटिहवा र जनज्योति क्लब डिंगरनगरबीच प्रतिस्पर्धा हुनेछ ।
