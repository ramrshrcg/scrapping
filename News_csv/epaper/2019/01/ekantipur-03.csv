शीर्षक,विवरण
४ अर्ब ३५ करोड अनियमितता,"(काठमाडौं)नेपाल वायुसेवा निगमको दुईवटा वाइडबडी विमान खरिदबारे अध्ययन गर्न गठित संसदीय छानबिन उपसमितिले ४ अर्ब ३५ करोड ५६ लाख रुपैयाँ अनियमितता भएको ठहर गरेको छ ।सार्वजनिक लेखा समितिद्वारा गठित उपसमितिले संस्कृति, पर्यटन तथा नागरिक उड्डयनमन्त्री रवीन्द्र अधिकारी र दुई पूर्वपर्यटनमन्त्रीलाई दोषी ठहर गरी कारबाही सिफारिस गरेको छ । हालसम्म देखिएको कागजातबाट अनियमितताको अंक यकिन गरिएको भन्दै उपसमितिले एयरबस र बिचौलिया कम्पनी हाईफ्लाईएक्सबीचको कारोबार रकम खुलेमा अंक बढ्न सक्ने बताएको छ ।प्रतिवेदन सार्वजनिक गर्दै उपसमिति संयोजक सांसद राजन केसीले संस्कृति, पर्यटन तथा नागरिक उड्डयनमन्त्री रवीन्द्र अधिकारीले वाइडबडी खरिद प्रकरणमा बदनियतपूर्वक मिलेमतो गरेको देखिएको बताए । प्रतिवेदनको सारांश वाचन गर्दै केसीले लेखा समितिको बैठकमा भने, उपसमितिमा छलफलक्रममा महालेखा परीक्षक टंकमणि शर्मासँग अनौपचारिक परामर्श लिई अन्तिम किस्ता रकम भुक्तानी दिएको भनी मन्त्री अधिकारीले बताउनुभयो । पछि स्वयं महालेखा परीक्षकले उपस्थित भई मन्त्रीले गलत विवरण दिएको भनी रेकर्ड गराई पत्रसमेत दर्ता गरेको अवस्थामा रकम भुक्तानी गर्न मन्त्री अधिकारीले बदनियतपूर्वक मिलेमतो गरेको देखिँदा जिम्मेवारीबाट पन्छिन नमिल्ने देखिएकाले प्रचलित कानुनबमोजिम कारबाही गर्न सिफारिस गर्दछ । उपसमितिले महालेखा परीक्षकबाट तयार भएको वार्षिक प्रतिवेदनमा विमान खरिद प्रक्रिया कानुनसम्मत नदेखिएको भनी स्पष्ट रूपमा उल्लेख हुँदाहुँदै त्यसको छानबिन नगरी अन्तिम किस्ता भुक्तानी गरेकोमा आपत्ति जनाएको छ । साथै मन्त्री अधिकारीले पटकपटक आफ्नो कार्यकालमा कुनै भुक्तानी नदिएको भनी झूटो बोलेको ठहर गरेको छ । समितिको बैठकमा मन्त्री अधिकारीले सूक्ष्म अध्ययन गरी प्रतिवेदन पेस गर्ने प्रतिबद्धता जनाए पनि केवल औपचारिकताका लागि निगमकै कार्यदल बनाई सत्यतथ्य बाहिर नल्याएकोमा प्रश्न उठाएको छ । विमान खरिद प्रकरणमा अधिकारीभन्दा अघिका दुई मन्त्रीसमेत तानिएका छन् । पूर्वमन्त्री जीवनबहादुर शाही र जितेन्द्रनारायण देवमाथि नैतिक जिम्मेवारीको प्रश्न उपसमितिले उठाएको छ । शाहीमाथि सार्वजनिक खरिद कानुनविपरीत विमान खरिद प्रक्रिया अघि बढाउँदा निगमको बोर्ड अध्यक्ष रहने पर्यटन सचिवलाई निर्देशन दिन नसकेको आरोप लगाइएको छ । उनीमाथि बैना रकम सटहीको सुविधा दिने क्रममा यथेष्ट सतर्कता अपनाउन नसकेको आरोप छ । शाहीपछि मन्त्री भएका कांग्रेसका जितेन्द्र देवमाथि पनि जहाज खरिदका लागि हाईफ्लाईएक्ससँग कानुनविपरीत सम्झौता हुँदासमेत नजरअन्दाज गरी पहिलो किस्ताबापतको रकम भुक्तानी गरेको भन्दै नैतिक जिम्मेवारीकै प्रश्न उठाइएको छ । शाही र देवको हकमा प्रतिवेदनमा भनिएको छ, कानुनसम्मत कारबाहीका लागि निर्देशन गर्न समितिलाई सिफारिस ।उपसमितिले जहाज खरिद प्रकरणमा नेपाल वायुसेवा निगमको सञ्चालक समितिका तीन पूर्वअध्यक्षलाई पनि कारबाही सिफारिस गरेको छ । सिफारिसमा पर्नेमा प्रेमकुमार राई, शंकर अधिकारी र कृष्णप्रसाद देवकोटा छन् । राई हाल गृहसचिव छन् भने अधिकारीले केही महिनाअघि अवकाश लिइसकेका छन् । देवकोटा अहिले पनि पर्यटन मन्त्रालयमै छन् । उपसमितिले निगमका महाप्रबन्धक सुगतरत्न कंसाकारले विमान खरिद अनियमिततामा प्रमुख भूमिका खेलेको ठहर गरेको छ । प्रतिवेदनले कंसाकार र तीन पूर्वअध्यक्षबारे भनेको छ, उनीहरूलाई कानुनबमोजिम तत्काल निलम्बन गरी हदैसम्म दण्डसजाय गर्न कानुनी कारबाही अघि बढाउन नेपाल सरकार र अख्तियार दुरुपयोग अनुसन्धान आयोगलाई निर्देशन दिन समितिलाई सिफारिस गर्ने । उपसमितिले खरिद प्रकरणमा यीबाहेक अन्य सञ्चालक सदस्यहरू, विभिन्न उपसमितिमा रहेका व्यक्ति र अन्यसमेत संलग्न हुनसक्ने भन्दै त्यसो भएमा उनीहरूमाथि समेत कारबाही गर्न सिफारिस गरेको छ । प्रतिवेदनमा ती व्यक्तिको नाम अनुसूचीमा राखिएको उल्लेख छ । हामीले प्राप्त प्रमाणको आधारमा हेर्दा यी व्यक्ति संलग्न देखिएकाले कारबाही सिफारिस गरिएको हो, समितिका सचिव रोजनाथ पाण्डेले कान्तिपुरसँग भने, खरिद प्रक्रियामा जोडिएका र निगमको व्यवस्थापनमा रहेका अरूको हकमा नामावली पठाएका छौं, उनीहरूमाथि छानबिन गरी दोषी भेटिए कारबाही गर्न सिफारिस छ । के शीर्षकमा कति अनियमितता ? प्रतिवेदनअनुसार उडान भर्दाको अधिकतम तौल २ सय ४२ टन उल्लेख गरी पछि २ सय ३० टन क्षमताको विमान ल्याइएको थियो । उपसमितिले ११ वटा प्रस्तावक कम्पनीमध्ये एकको आधार हेरी प्रतिमेट्रिकटन ३ लाख ५० हजार डलरका दरले क्षतिको हिसाब निकालेको हो । यसबाट प्रतिविमान ४२ लाख (४२ मिलियन) डलर क्षति पुगेको उल्लेख छ । उपसमितिले ११२ रुपैयाँका दरले हिसाब निकाल्दै दुईवटा विमानमा ९२ करोड रुपैयाँ क्षति भएको उल्लेख गरेको छ ।न्यारोबडी खरिदपछि निगम र एयर बसबीचको सम्झौतामा सन् २०१६ मा ८ करोड ८० लाख ९९ हजार ३१७ (८८०९ मिलियन) डलरमा वाइडबडी विमान उपलब्ध गराउन सकिने प्रस्ताव थियो । पछि निगमका पदाधिकारीले त्यही रकमलाई सन् २००८ को आधारमूल्य भनी वार्षिक मूल्यवृद्धिका दरले हिसाब निकाले । त्यसरी लागत निकाल्दा ११ करोड ८१ लाख ६३ हजार ७७३ (११८१६ मिलियन) डलर लागत बन्यो । यथार्थपरक रूपमा मूल्य समायोजनको हिसाब निकालेको भए ९३ करोड ४ लाख (९३०४ मिलियन) डलर पर्ने थियो । यसले गर्दा ११८ मिलियनका दरले दुई जहाज खरिदमा २३८ मिलियन डलर नोक्सानी भएको प्रतिवेदनमा उल्लेख छ ।सम्झौतापछि गरिएको मूल्यवृद्धिको व्यवस्थाले निगम थप नोक्सानीमा परेको देखिन्छ । यसबाट मात्रै ६८ मिलियन नोक्सानी भएको प्रतिवेदनमा उल्लेख छ । प्रतिवेदनमा भनिएको छ, पूर्वनिरीक्षणका नाममा विभिन्न संस्थाका ३८ कर्मचारीमध्ये केही प्राविधिकबाहेक धेरैजसो असम्बन्धित थिए । जम्बो टोली फ्रान्स भ्रमण गर्दा एक करोड रुपैयाँभन्दा बढी नोक्सानी भएको देखिन्छ । के कस्तो अनियमितता ? उपसमितिको प्रतिवेदनअनुसार वाइडबडी खरिदमा सोझै निर्माता कम्पनीसँग खरिद गर्नुपर्नेमा बिचौलिया छानिएको भन्दै आशयपत्र आहान गर्दा दुराशयपूर्ण सर्तहरू राखेको ठहर गरेको छ । उडान भर्दाको अधिकतम तौल क्षमता घटाएका कारण निगमलाई दीर्घकालीन नोक्सानी परेको ठहरसहित उपसमितिले एक डलरको लागतमा खडा गरिएको हाईफ्लाईएक्स सँगको कारोबारलाई शंकास्पद भनेको छ । प्रतिवेदनमा भनिएको छ, हाईफ्लाईएक्स र एयर बसबीचको सम्झौतामा जहाजको मूल्यबारे भएका कागजात गायब पारिएकाले ठूलो रकमको अपचलन भएको देखिन्छ । उत्पादन गर्दाको क्रमसंख्या (एमएसएन) पटकपटक परिवर्तन गरिएको भन्दै प्रतिवेदनमा त्यसैका कारणले विमानको तौल क्षमतासमेत घटाइएको उल्लेख छ । रकम भुक्तानीका लागि एस्क्रो एजेन्टसँगको सम्झौता नाटकीय प्रकृतिको रहेको उपसमितिको ठहर छ । प्रतिवेदनमा सार्वजनिक खरिद ऐनको अवज्ञा गरी भ्रष्टाचार गरेको निष्कर्ष निकालिएको छ । उपसमितिले कबोल गरेको मूल्यमा वृद्धि गरेर निगमलाई झनै नोक्सानी पुर्याएको जनाएको छ । यी अनियमितताका साथै विमानको पूर्वनिरीक्षणको नाममा थप एक करोड रुपैयाँ नोक्सानी गरेको प्रतिवेदनमा उल्लेख छ ।के के अनियमितता ? सोझै उत्पादकसँग खरिद नगरिएको  आशयपत्रका सर्तहरू दुराशययुक्त रहेको विमानको तौल क्षमता घटाइएको  फर्जी कम्पनी खडा गरी शंकास्पद कारोबार  उत्पादन नम्बर बारम्बार फेरबदल  नाटकीय सम्झौताबाट भुक्तानी रकम नखुलाइएको  सार्वजनिक खरिद कानुनको अवज्ञा  लागत अनुमान र खरिद मूल्यमा अनियमितता  कबोल गरिएको मूल्यमा वृद्धि  पूर्व निरीक्षणका नाममा जथाभावी खर्चकेमा कति अनियमितता ?तौलको क्षमता घटाएकोमा ८४ मिलियन गलत लागत निकालेकोमा २३६ मिलियनमूल्य समायोजनमा ६८ मिलियन अनावश्यक भ्रमणबाट (एक करोड नोक्सानीजम्मा ४ अर्ब ३५ करोड ५६ लाख(११२ रुपैयाँ विनिमय दरले रुपैयाँमा हिसाब निकालेर जोड्दा)"
आन्तरिक सुरक्षा विधेयकले संघप्रदेश द्वन्द्व,"(जनकपुर)संघीय सरकारले ल्याउन लागेको आन्तरिक शान्ति तथा व्यवस्थासम्बन्धी विधेयकले संघ र प्रदेशबीच द्वन्द्व निम्त्याउने प्रदेश २ का मुख्यमन्त्री लालबाबु राउतले चिन्ता जनाएका छन् । उनले पाएको जानकारीअनुसार विधेयक मस्यौदामा प्रमुख जिल्ला अधिकारी संघीय र प्रदेश सरकारको नीति, निर्देशन र समन्वयमा रहने व्यवस्था गरिएको छ । अन्तिम आदेश भने गृह मन्त्रालयकै पालना गर्नुपर्ने प्रावधान राखिएकामा राउतले आपत्ति जनाए । संघीय सरकारको यही रवैयाले संघीयता कार्यान्वयन हुन सक्दैन, उनले बुधबार साँझ कान्तिपुरसँग भने, प्रदेशका लागि यो स्वीकार्य हुँदैन ।नागरिकता, राहदानी र सीमा स्तम्भ हेर्ने भूमिकामा प्रजिअलाई राख्नुपर्नेमा त्यसभन्दा बढी अधिकार सुम्पिन खोजिएको औंल्याउँदै उनले भने, यसबाट प्रदेश सरकार निष्प्रभावी बन्छ । शान्ति सुरक्षाको जिम्मेवारी प्रजिअलाई दिने भनेकै प्रदेश सरकारका आन्तरिक मामिला मन्त्रीलाई कमजोर बनाउने हो भन्दै उनले प्रतिप्रश्न गरे, हाम्रा मन्त्रीभन्दा केन्द्रका प्रजिअ शक्तिशाली हुन्छन् भने कसरी संघीयता हुन्छ ? केही दिनअघि काठमाडौंमा आयोजित अन्तरप्रदेश परिषद् बैठकमा यसबारे कुनै जानकारी नदिइएको पनि उनले गुनासो गरे । बैठकमा सातै मुख्यमन्त्रीले सीडीओलाई प्रदेश सरकारको मातहतमा राख्न माग गरेका थिए । परिषद् बैठकमा केही नभन्ने, लुसुक्क लुकाएर हामीलाई नै पंगु बनाउन कानुन तयार गर्ने ? उनले भने । संघीयताविरोधी कानुन संविधानविपरीत हुने टिप्पणी गर्दै उनले उक्त विधेयक संसद्मा अघि बढाए प्रदेश प्रशासन गठनसम्बन्धी विधेयक ल्याएर आफ्नो शासनप्रशासन आफैं चलाउने चेतावनी दिए । मुख्यमन्त्री राउतले प्रदेश प्रहरी विधेयक पास भइसकेको र प्रदेश प्रशासन विधेयक पनि ल्याएर संघीय सरकारको संघीयताविरोधी गतिविधि रोक्ने दाबी पनि गरे ।"
प्रस्तावित राजदूतबारे उजुरी आह्वान,"काठमाडौं (कास) संसद्को सार्वजनिक सुनुवाइ समितिले प्रस्तावित ५ राजदूतको सुनुवाइ प्रक्रिया सुरु गरेको छ । समितिको बुधबार बसेको बैठकले प्रस्तावित पाँचै जनाबारे १० दिनभित्र उजुरी दिन सार्वजनिक आह्वान गरेको छ । मन्त्रिपरिषद्ले पुस ६ मा परराष्ट्र मन्त्रालयका सहसचिवहरू दीपक अधिकारीलाई फ्रान्स, दुर्गाप्रसाद भण्डारीलाई कुवेत, भृगु ढुंगानालाई क्यानाडा, गणेशप्रसाद ढकाललाई थाइल्यान्ड र मणिप्रसाद भट्टराईलाई जेनेभास्थित राष्ट्रसंघको स्थायी नियोगका लागि राजदूत सिफारिस गरेको छ ।"
प्रभुको प्रभाव,"(रौतहट)हत्या आरोपमा सर्वोच्चबाट सफाइ पाएर जेलबाट छुटेको उपलक्ष्यमा आइतबार नगरमा बिदा दिएपछि रौतहट कटहरिया नगरपालिकाका मेयर सियाराम कुशवाह देशभर चर्चामा आए । उनले बिदा मात्रै दिएनन्, हेलिकप्टर चढेरै नगरमा पुगे । यसलाई उनले आफ्नो प्रभाव र प्रभुत्व देखाउन गरेको प्रयासका रूपमा चर्चा गरिएको छ । मेयर कुशवाहको यो हर्कत सँगै चर्चामा तानिएका छन्, रौतहटका प्रभावशाली नेता प्रभु साह । नेकपाका प्रदेश २ अध्यक्ष एवं सांसद प्रभु साह जति चर्चित छन् त्यति विवादमा पनि आइरहन्छन् । मेयर कुशवाह कुनै बेला साहका स्वकीय सचिव थिए । यसैले उनको प्रभाव प्रदर्शनलाई साहसँग जोडेर हेरिएको हो । साहलाई सबभन्दा बढी विवादमा ल्याउने घटना थियो २०६७ असार १२ मा वीरगन्जमा गोली प्रहारबाट भएको काशी तिवारीको हत्या । मेयर कुशवाह त्यही घटनाका लागि जेल परेका थिए ।वीरगन्जको अशोक बाटिकास्थित शिवपार्वती मन्दिर परिसरमा विश्व हिन्दु युवासंघ पर्साका अध्यक्ष तिवारीलाई मोटरसाइकलमा आएका व्यक्तिले गोली हानी हत्या गरेका थिए । मोटरसाइकल चालक बाराको हरैयाका अमन कुशवाह पक्राउ परेपछि उनकै बयान आधारमा मेयर कुशवाह र तत्कालीन मन्त्री साह विवादमा तानिए । कुशवाह त्यतिबेला साहका स्वकीय सचिव थिए । साहले नैतिकताका आधारमा भन्दै मन्त्री पदबाट राजीनामा दिए । पछि महान्यायधिवक्ताको कार्यालयबाट सफाइ पाए । चार महिनाअघि पनि जंगलसैयाधन्सार सडक विस्तारक्रममा दायाँबायाँका झन्डै ५ सय काँचो सालका रूख काटिएपछि साह विवादमा परेका थिए । उनकै अगुवाइमा सडक चौडा पारिएको थियो । वन कार्यालयको सहमतिबिना सालका रूख काट्न साहका कार्यकर्ता सहभागी थिए । सडक उद्घाटनमा तत्कालीन माओवादी अध्यक्ष पुष्पकमल दाहाललाई नेता साहले बोलाए । उनकै हातबाट वन र सडकका प्रमुखलाई सम्मान गर्न लगाए । त्यसपछि सडक विस्तारमा सरोकारवालाले मुख खोल्न सकेनन् । सडक फराकिलो पार्ने नाममा काटिएका ठूला सालका रूख रातारात गायब गरिए । तत्कालीन वन अधिकृत दीर्घनारायण कोइरालाले त्यतिबेला केही गर्न नसकेको बताएका थिए । कुशवाह सशस्त्र द्वन्द्वकालदेखि साहका विश्वासिला थिए । माओवादीले २०६७ वैशाख १८ गतेबाट आमहडताल सुरु गरेको थियो । त्यही क्रममा विश्व हिन्दु युवासंघका कार्यकर्ताले वैशाख २३ गते बिहान माओवादीको प्रदर्शनस्थल घण्टाघर घेरेर आक्रमण गर्न थालेपछि प्रहरीले बल प्रयोग गर्यो । त्यस क्रममा नेता साहसहित झन्डै ५ दर्जन कार्यकर्ता घाइते भए । त्यसबेला संघका अध्यक्ष तिवारी चर्चामा आए । प्रतिकार घटनाले तिवारी माओवादी निसानामा परेको धेरैले अनुमान गरे । तर, तिवारी हत्यामा आफ्नो कुनै संलग्नता नभएको उनको दाबी थियो । द्वन्द्वकालमा उनी मातृकाप्रसाद यादवसँगै मधेसमा माओवादी विस्तार गर्न खटिएका थिए । साह तत्कालीन प्रधानमन्त्री बाबुराम भट्टराईको विश्वासपात्र मानिन्थे । भट्टराई माओवादीबाट अलग भएपछि साह तटस्थ बसे । पछि उनी नेकपा अध्यक्ष दाहालनिकट भए । र, मन्त्री पनि बने । रौतहटमा प्रभाव बलियो बनाउने अभियानमा लागे । यतिबेला उनी नेकपाको प्रदेश २ अध्यक्ष बनेर झन् प्रभावशाली देखिएका छन् ।साबिक मौलापुर गाविस घर भएका साहकी श्रीमती कविता साह मौलापुर नगरपालिकाकी मेयर हुन् । युद्धकालमा समेत उनी माओवादीको महिला संगठनमा कार्यरत थिइन् । प्रभु साहले श्रीमतीलाई मेयरको टिकट दिएको भन्दै नगरपालिकाका विद्यार्थी नेता धीरज पटेलले पार्टी त्यागेका थिए । पटेलले आफूमाथि राजनीतिक पूर्वाग्रह गरेकाले उम्मेदवार हुनबाट साहले वञ्चित गराएको आरोप लगाए । साहले नातावाद र कृपावाद गरेर पाखा लगाउने काम गरे, उनले भने, राजनीतिक वृत्तमा उनी हाबी हुन थालेपछि पार्टी परित्याग गरें । त्यतिबेला माओवादीका पुराना नेता विन्देश्वर यादवले समेत पार्टी परित्याग गरेका थिए । माओवादीले विस्तार गरेको मधेसी राष्ट्रिय मुक्ति मोर्चाको तत्कालीन महासचिव भएपछि साहले माओवादी नेतृत्वसँग सम्बन्ध बलियो बनाए । उनलाई राजनीतिक बदला लिन सक्ने नेता का रूपमा माओवादीमा हेरिन्थ्यो । मधेसमा अन्य दलको प्रतिरोध गर्न उनलाई अघि सारिन्थ्यो । साह पछिल्लो अवस्थाबारे बोल्न भने तयार छैनन् । राजनीतिबारे कुरा नगरौं, उनले भने, भेटेर केही भनुँला, अहिले केही भन्नु छैन । युद्धका बेला सहकर्मी अशोक जैसवाल, सत्यनारायण भगत, विन्देश्वर यादवसँग सम्बन्ध बिग्रिएपछि केही समय जिल्ला राजनीति गर्न उनलाई कठिन परेको थियो । पहिला जे भयो भयो, अहिले सम्बन्ध राम्रो छ, जैसवाल भन्छन्, एउटै पार्टीमा बसेपछि सम्बन्ध नराम्रो हुने कुरा भएन । हामी दुईको सम्बन्धका बारेमा तपाईंलाई नै बढी थाहा होला । माओवादी शान्ति वार्तामा आएपछि २०६७ चैत ७ गते अपराह्न गौरस्थित राइस मिलमा भएको सभामा मधेसी जनअधिकार फोरमका कार्यकर्तासित भएको झडपमा २७ माओवादी कार्यकर्ताको मृत्यु भएको थियो । त्यस बेला साह र भगत दुवैले एकअर्काविरुद्ध आरोपप्रत्यारोप गरे । दुवैबीच लामो समयसम्म वाकयुद्ध चल्यो । भगतले साह र साहले भगतका कारण घटना भएको बताए । एउटै पार्टीमा बसेर दुवैले एकअर्काप्रति शत्रुको व्यवहार गर्न थाले । अहिले भने उनीहरूबीच पहिलेजस्तो द्वन्द्व छैन । २०६४ को संविधानसभा निर्वाचनमा क्षेत्र नम्बर ३ बाट निर्वाचित साह ०७० को दोस्रो सविधानसभा र २०७४ को संसदीय निर्वाचनमा यही क्षेत्रबाट विजयी भए । उनी आफ्नो निर्वाचन क्षेत्रमा विकास गरेको भनेर पनि चर्चामा छन् । उनलाई बाटो बचाउ अभियन्ताका रूपमा क्षेत्रमा हेरिने गरिएको छ । अस्पताल, बाटो, पुल निर्माणका लागि उनले आफ्नो क्षेत्रमा ठूला योजना ल्याएका छन् । यसले उनको प्रभाव झन् बढेको नेकपाका केन्द्रीय सदस्य युवराज भट्टराई बताउँछन् ।"
जोशीजीले अदालतलाई निकास दिनुपर्छ,"(काठमाडौं)शपथ र पदभार ग्रहणलगत्तै प्रधानन्यायाधीश चोलेन्द्रशम्शेर जबराले विवादास्पद वरिष्ठतम न्यायाधीश दीपकराज जोशीलाई इजलासको सुविधाबाट वञ्चित गराएका छन् । संघीय संसदको संसदीय सुनुवाइ समितिबाट कार्यक्षमताको अभाव भनी प्रधानन्यायाधीशमा अस्वीकृत जोशीले बुधबार इजलास पाएनन् । जबराले उनलाई पत्रकार सम्मेलनमा समेत सामेल गरेनन् । उहाँ (जोशी)ले अदालतलाई बन्धक बनाउनु हुँदैन र विवादमा पार्न पनि हुँदैन, जबराले पत्रकार सम्मेलनमा भने, मैले उहाँलाई हार्दिक आग्रह गरेको छु, अदालतलाई निकास दिएर विवादबाट टाढा राख्नुहुन्छ भन्ने आशा छ । उनले आज (बुधबार) उहाँलाई पेसी नतोकिएको भन्दै भविष्यमा पनि नतोकिने स्पष्ट पारे । न्यायालयको स्वतन्त्रता, निष्पक्षता र सक्षमताका सवालमा सम्झौता नगर्ने जबराले बताए । संसदीय सुनुवाइ समितिमा समेत सार्वभौम संसदको निर्णय मान्ने प्रतिबद्धता जनाएको उल्लेख गर्दै उनले जोशीलाई निकास दिन आग्रह गरे । जबराले संसदीय सुनुवाइमा भनेका थिए, गरिमामय समितिको निर्णयलाई सबैले स्वीकार गर्नुपर्छ । अनुमोदन भएमा मैले समितिको निर्णयको सम्मानमा आँच आउन दिने काम गर्दिनँ । उनले पत्रकार सम्मेलनमा जोशीविरुद्ध कठोर हुनुपर्दा दु:ख लागेको प्रतिक्रियासमेत दिए । मैले कठोर निर्णय गरेको छु । साथीभाइको नाताले मात्रै हुँदैन रहेछ । त्यसैले गम्भीर निर्णय लिएँ, उनले भने । न्यायालय र न्यायकर्मीहरू संवेदनशील रहेको भन्दै जबराले बिनाआधार आरोप नलगाउन सुझावसमेत दिए । न्यायपालिकाको आस्था जोगाउनु सञ्चारकर्मीको समेत दायित्व हुने जनाउँदै उनले त्यसो नभए संविधानले परिकल्पना गरेको स्वतन्त्र, निष्पक्ष र सक्षम न्यायापालिका कायम रहन नसक्ने औंल्याए । न्यायालयले संविधान, कानुन र न्यायको मान्य सिद्धान्तका आधारमा न्याय निरूपण गर्ने भन्दै मिसिलमा रहेको सबुदको अधिकतम मूल्यांकन गरी न्याय सम्पादन हुने भएकाले कुनै आधार र कारणबिना आक्षेप नलगाउन उनले सुझाए । राष्ट्रपतिबाट शपथ ग्रहण गरी सर्वोच्च अदालत पुगेर कार्यभार सम्हालेलगत्तै पेसी तोकेका जबराले त्यसपछि सबै न्यायाधीशलाई सामेल गराई पत्रकार सम्मेलन गरेका थिए । उनले संसदीय सुनुवाइ समितिमा प्रस्तुत गरेको कार्ययोजना सुनाउँदै पत्रकारहरूको प्रश्नमा सवालजवाफ गरेका थिए । अदालतमा गुटबन्दी नरहेको भन्दै उनले आगामी दिनमा त्यसको कल्पनै गर्ने अवस्था नरहने बताए । हुन त हिजोका दिनमा पनि विवाद थिएन । तपाईंहरूलाई विवाद थियो भन्ने भ्रम रहेको देखेँ, जबराले भने, संगठित हुने आधार र कारण फरक देखिएकाले हिजो हामी विभाजित थियौं कि भन्ने लाग्न सक्छ । तपाईंहरूको मनबाट हटाइदिनुस् । भोलि त तपाईंहरूको मनमा आउने गरी देखाउने छैनौं । उनले न्याय सम्पादनका क्रममा समस्या आए चेम्बरमा न्यायाधीशबीच सामूहिक छलफल गरेर निष्कर्षमा पुग्ने बताए । अब तपाईंहरूले विभिन्न अर्थ लगाउन नपर्ने गरी अघि बढ्नेछौं, उनले दोहोर्याए । यसअघि प्रधानन्यायाधीश मात्रै पत्रकार सम्मेलनमा उपस्थित हुने गरेकोमा यसपटक सबै न्यायाधीशका साथै कानुनमन्त्रीबाहेकका न्यायपरिषद् सदस्यलाई उपस्थित गराइएको जबराले बताए । उनले आफ्नो छेवैमा जोशीपछिका वरिष्ठतम न्यायाधीश दीपक कार्कीलाई राखेका थिए ।"
प्रदूषण घटाउने मेसिन प्रभावकारी,"(काठमाडौं) वायुमण्डलको प्रदूषण फिल्टर गर्न जडान गरिएका एयर पोलुसन कन्ट्रोलर उपकरण प्रभावकारी पाइएका छन् । ती उपकरण प्रदूषण फिल्टर गरी स्वच्छ हावा फ्याँक्न सफल भएको नेपाल पर्यावरणीय तथा वैज्ञानिक सेवा प्रालि (एनईएसएस) ले दाबी गरेको छ । एनईएसएसका ल्याब्रोटरी प्रमुख सुनीलबाबु खत्रीका अनुसार उक्त मेसिनले वायुमण्डलमा रहेको लिड (पारो), जिङ, फलाम, कपर, कार्डिममलगायत हानिकारक वस्तु सोसिदिन्छ । भी फोर स्टार नामक कम्पनीले ललितपुर महानगरपालिका३ को सहकार्यमा महानगरका विभिन्न स्थानमा उपकरण राखेको थियो । पुल्चोक र त्रिभुवन अन्तर्राष्ट्रिय विमानस्थलमा जडित मेसिनको प्रभावकारिता अध्ययन गर्न केही दिनअघि भारतबाट समेत प्राविधिक टोली आएको थियो । पुणेको ग्रिन वल्र्ड टेक्नोलोजी सोलुसन्सका ल्याब टेक्निसियन सजीव सिंहले एक महिना (नोभेम्बर ८ देखि डिसेम्बर ८) सम्मको तथ्यांक र मेसिनको कार्यप्रगति सूक्ष्म तरिकाले विश्लेषण गरेका थिए । अहिले काठमाडौं र ललितपुरमा गरी त्यस्ता ५ वटा मेसिन छन् । सिंहका अनुसार मेसिनमा जडित फिल्टर ब्यागमा एक महिनामा ९४ ग्राम प्रदूषित पदार्थ जम्मा भएको थियो । मेसिन जडानअघि आँखाले देख्न नसकिने पीएम २५ को मात्रा १ सय ४१ रहेकोमा एक महिनापछि १ सय १८ मा झरेको पाइएको छ । पीएम १० पनि मेसिन जडान गर्नुअघि १ सय ५७ र जडानपछि १ सय ३९ मा झरेको छ । सरकार मातहत रहेका वायु प्रदूषण मापन केन्द्रले पीएम २५ र पीएम १० को अवस्थासम्बन्धी तथ्यांक मात्र दिने गरेकामा निजी क्षेत्रको उक्त प्रालिले वायु नै स्वच्छ बनाउने मेसिन जडान गरेको हो । काठमाडौं उपत्यकामा पीएम २५ को मात्रा सरकार आफैं र विश्व स्वास्थ्य संगठन (डब्लूएचओ) ले तोकेको मापदण्डभन्दा झन्डै ६ गुणा बढीसम्म रेकर्ड हुने पाइएको छ । सरकारले पनि २५ माइक्रो मिटर वा त्यसभन्दा कम व्यास भएका धूवाँ र धुलोको कण (पीएम २५) को मात्रा प्रतिघनमिटर हावामा ४० माइक्रो ग्रामभन्दा कम हुनुपर्ने मापदण्ड तोकेको छ । डब्लूएचओले पीएम २५ को मात्रा प्रतिघनमिटर हावामा २५ माइक्रोग्राम (२४ घण्टाको औसत) मापदण्ड तोकेको छ । आँखाले देख्न नसकिने यी कण सिधै फोक्सोमा जाने भएकाले मानव स्वास्थ्यका लागि अत्यधिक हानिकारक मानिन्छन् । क्यान्सरसमेत निम्त्याउन सक्ने केमिकल मिसिएका यी कणले रक्त सञ्चार प्रणाली र मुटुलाई आघात पुर्याउने चिकित्सकहरू बताउँछन् ।"
सुल्झिएन केन्द्र विवाद,"(डोल्पा)ठूलीभेरी नगरपालिकाको केन्द्र कहाँ राख्ने भन्ने विवाद अझै समाधान भएको छैन । यसले राजस्व संकलनसमेत हुन सकिरहेको छैन । नगर प्रमुख गणेशबहादुर शाही पक्षधर जुफाल र उपप्रमुख योगेन्द्र शाही पक्षधर दुनैमा केन्द्र राख्नुपर्ने पक्षमा छन् ।विवादकै कारण ढुंगा, बालुवा र गिट्टीको उत्खनन तथा ओसारपोसार ठप्प छ । यसले गर्दा नगरभित्र हुने विकासका योजना प्रभावित भएको ३ का वडाध्यक्ष अर्णबहादुर न्यौपानेले बताए । २०७४ असार ३१ गते बसेको पहिलो नगरसभाले ढुंगा, गिट्टी, बालुवासहित विभिन्न वस्तुको कर तोकेको थियो । तर, गत असार २७ गते उपप्रमुख शाहीको अध्यक्षतामा बसेको नगरसभाले कर निर्धारणको उक्त निर्णय नमान्ने घोषणा गरेपछि विवाद चुलिएको छ ।स्थानीय शासन सञ्चालन ऐन २०७४ मा उपप्रमुखको संयोजकत्वमा बजेट तथा कार्यक्रम तर्जुमा समिति र स्थानीय राजस्व परामर्श समिति गठन हुने प्रावधान छ । नगर प्रमुख शाहीले भने उपप्रमुखलाई बेवास्ता गरी कर निर्धारणको निर्णय गरेको उपप्रमुख पक्षधरको आरोप छ । ऐनले व्यवस्था गरेको प्रावधान मिचेर मेरो अनुपस्थितिमा कसरी कर तोकियो ? उपप्रमुख शाहीले भने, त्यसैले हामीले गैरकानुनी रूपमा तोकिएको कर नमान्ने घोषणा गरेका हौं । केन्द्र विवादकै कारण प्रमुख र उपप्रमुख एकले अर्कोलाई नमान्ने अवस्थामा पुगेका छन् । नगर कार्यपालिकामा प्रमुख शाही अल्पमतमा छन् । यही संख्याको आधारमा उपप्रमुखले प्रमुखलाई टेर्दैनन् । केन्द्र विवाद चर्किएपछि उपप्रमुख शाही पक्षधर गत फागुनदेखि प्रमुखले बोलाएको कार्यपालिका बैठकमा गएका छैनन् । यस्तो अवस्थामा प्रमुखको अध्यक्षतामा गणपूरक संख्या नपुगेरै बैठक बस्ने गरेको उपप्रमुख पक्षधरको भनाइ छ । नगर प्रमुख शाही भने पहिलो नगरसभाले पास गरेको कार्यसम्पादन नियमावलीमा पहिलो र दोस्रोपटक बोलाइएको बैठकमा गणपूरक संख्या नपुगेमा तेस्रोपटक जति सदस्य उपस्थित हुन्छन्, त्यसैलाई बहुमत मानी बैठक बस्ने प्रावधान रहेकाले नियमावलीबमोजिम बैठक बसिरहेको बताउँछन् । २१ सदस्यीय नगर कार्यपालिकामा प्रमुखको प्रस्तावको पक्षमा ८ जना र दुनैको पक्षमा १३ जना छन् । ५१ सदस्यीय नगरसभामा भने प्रमुखको साथमा २७ जना र उपप्रमुखको साथमा २४ सदस्य छन् । यद्यपि, केन्द्र तोक्नका लागि दुईतिहाइ संख्या आवश्यक पर्ने भएकाले केन्द्रको विषयमा नगरसभा अनिर्णयको बन्दी भएको छ ।विवाद अहिले सर्वोच्च अदालत पुगेको छ । नगर प्रमुख शाहीले भने जुफालबाट कामकाज गर्दै आएका छन् । डोल्पामा ठूलीभेरीका साथै अन्य तीन स्थानीय तह मुडेचुला गाउँपालिका, शेफोक्सुन्डो गाउँपालिका र छार्काताङ्सोङ् गाउँपालिकामा समेत केन्द्र विवाद छ ।"
कांग्रेस संसदीय दल कार्यसमितिमा ४ मनोनीत,"काठमाडौं (कास) कांग्रेस सभापति एवं संसदीय दलका नेता शेरबहादुर देउवाले दलको कार्यसमितिमा ४ सांसदलाई मनोनयन गरेका छन् । दलको विधान (संशोधन तथा परिमार्जनसहित २०७४) को धारा १० को उपधारा २ (ग) को अधिकार प्रयोग गरी देउवाले उमेश श्रेष्ठ, डिला संग्रौला पन्त, देवप्रसाद तिमिल्सिना र पार्वती डीसी चौधरीलाई मनोनीत गरेका हुन् । तिमिल्सिनाबाहेक सबै देउवानिकट हुन् । मनोनयनमा परेका श्रेष्ठ देउवाका आर्थिक सल्लाहकारका रूपमा रहँदै आएका छन् ।"
प्रदेश कमिटीमा विवाद,दैलेख (कास) नेपाल कम्युनिस्ट पार्टीमा विवाद देखिएको छ । पार्टी प्रदेश कमिटीले एकलौटी कार्यदल निर्माण गरेको भन्दै केही नेताले असन्तुष्टि जनाएपछि नेकपामा विवाद बढेको हो ।पार्टी सुधार तथा सुदृढीकरण अभियानअन्तर्गत कार्यदल संयोजक लक्ष्मीप्रसाद पोखरेल संयोजकत्वमा बसेको बैठकले जिल्लाका ११ वटै स्थानीय तहमा अभियान चलाउने निर्णय गरेको थियो । उक्त निर्णयअनुसार नारायण नगरपालिकाको कार्यक्रमका लागि प्रदेश संगठन कमिटी सदस्य गोपाल नेपालीलाई संयोजक तोकिएको थियो ।
विवेकशील साझामा खटपट,"काठमाडौं (कास) वैकल्पिक राजनीति गर्ने भन्दै १६ महिनाअघि एकीकरण भएको विवकशील साझा पार्टीभित्र खटपट देखिएको छ । पार्टी संयोजक उज्ज्वल थापाले पार्टीभित्र व्यापक सुधार गर्नुपर्ने भन्दै १६ बुँदे समीक्षात्मक प्रतिवेदन सबै सदस्य र नेतालाई पठाएसँगै असन्तुष्टि सतहमा आएको हो । १८ पृष्ठ लामो प्रतिवेदनमा साझा पार्टी गलत बाटोतर्फ गइरहेको निष्कर्ष छ । थापाले पार्टीभित्र शक्तिको चरम केन्द्रीकरण भएको, निषेधको राजनीति भित्रिने माहोल रहेको र सदस्यलाई जिम्मेवारी दिन अनुदारताले दल हराएजस्तो देखिएको टिप्पणी गरेका छन् । एक सदस्यले एकीकरणपछि विवेकशीलको नेतृत्वमा आउँदै गरेका युवालाई पुरानो साझा पार्टीका नेताहरूले उचित स्थान नदिएको आरोप लगाए । पार्टीभित्रको अनुदारताका कारण केही सदस्य निष्क्रिय बनेको र केहीले पार्टी छाडेको जनाउँदै उनले भने, निर्णय प्रक्रियामा सामूहिक सहभागिता कमजोर बन्दै गएको छ । संयोजक थापाले पनि प्रतिवेदनमा संघीय निर्वाचनपछिको एक वर्षमा ४ केन्द्रीय सदस्यले राजीनामा दिएको र एक जनालाई बर्खास्त गरिएको उल्लेख गरेका छन् । सरोज धिताल, दिनेश प्रसाईं, रेशु अर्याल र ओम अर्यालले पार्टी छाडेका हुन् । थापाले पार्टीका काम समानान्तर रूपमा नभई सीमित नेतृत्वको गतिमा चल्नुपर्ने परिस्थिति बनेको जनाएका छन् । उनका अनुसार पार्टीका केन्द्रीय विभागहरू निष्क्रिय छन् । एकीकरणका बेला बनाइएको ३२ बुँदे सम्झौतापत्रमा भनिएका काम गरिएका छैनन् । नेतृत्वमा म प्रवृत्ति बढी र हामी प्रवृत्ति कम देखिएको जनाउँदै उनले पार्टीभित्र नियमसंगत तरिकाले काम हुन नसकेको उल्लेख गरेका छन् । १६ महिनामा पनि सातै प्रदेशको संयोजक तोक्न नसकेको, दलको प्रादेशिक संरचना अधुरो देखिएको उनले जनाएका छन् । पार्टी विधानमा प्रत्येक महिनाको खर्च तथा आय विवरण दलको वेबसाइटमा राख्ने भनिए पनि पालना नभएकोमा पार्टीभित्र असन्तुष्टि देखिन्छ । मंगलबारसम्म पार्टीको वेबसाइटमा असारदेखि साउनसम्मको विवरण मात्रै राखिएको छ । एक सदस्यले भने, अरू दलमाथि आर्थिक पारदर्शिताको कुरा गर्ने दलभित्रै यस्तो अवस्था भएपछि टिप्पणी हुनु स्वाभाविकै हो । अर्का संयोजक रवीन्द्र मिश्रले केन्द्रीय सदस्य सूर्यराज आचार्य र मुमाराम खनाललाई बढी च्यापेको र उनीहरू नै नीति निर्णयमा बढी हाबी भएको असन्तुष्ट पक्षको आरोप छ । यसबारे मिश्रसँग टिप्पणी लिन खोज्दा अस्वीकार गरे । पार्टीभित्रको कुरा हो भने प्रवक्ता सूर्यराज आचार्यसँग बुझ्नुहोला, उनले भने । आचार्यले थापाको प्रतिवेदनलाई पार्टीको विधि, नियम र कार्यविधिभन्दा बाहिर गएर गरिएको अवाञ्छित गतिविधि बताए । संयोजक भनेको प्रश्न सोध्ने पद होइन । उत्तर दिने पदमा बसेको व्यक्तिले सार्वजनिक गरेको प्रतिवेदनले अन्योल सिर्जना गरेको छ, उनले भने । आचार्यले प्रतिवेदनमा समेटिएका कतिपय विषय पार्टीभित्रै बहसमा रहेको र कतिपय सान्दर्भिक पनि रहेको बताए । प्रतिवेदनमा कतिपय अपुरो र भ्रमपूर्ण व्याख्या पनि छन्, उनले भने । संयोजक थापाले भने पार्टीभित्र सहभागितामूलक लोकतन्त्र विकास गर्न सदस्यहरूलाई समीक्षात्मक टिप्पणी पठाएको बताए । पार्टीलाई प्राइभेट लिमिटेडजस्तो बनाउनु हुँदैन, उनले भने । पार्टीभित्रका कमजोरीलाई घरभित्रको कुरा भन्न नहुने र पार्टी आमनागरिकको चासोको केन्द्रमा रहने हुँदा खुला छलफल गर्नुपर्ने थापाले प्रस्ट्याए । भित्रका समस्या सुधार गर्ने पक्षमा दल गएन भने त हामी कसरी वैकल्पिक पार्टी हुन्छौं र ? उनले भने ।"
मेडिकल कलेज १० वर्षभित्र गैरनाफामूलक,"विवादित बुँदासरकार र डा केसीबीच सम्झौताका ३ बुँदा र सांसदले संशोधन दर्ता गराएको एक बुँदामा सांसदबीच विवाद छ । विधेयकको प्रस्तावनामा २०७२ सालमा बनेको केदारभक्त माथेमा संयोजकत्वको कार्यदलको प्रतिवदेनको सिफारिस उल्लेख गर्ने कि नगर्ने भन्नेमा मतभेद छ ।कांग्रेस सांसदहरू विधेयकमा चिकित्सा शिक्षासम्बन्धी राष्ट्रिय नीति तर्जुमा उच्चस्तरीय कार्यदलको प्रतिवेदन २०७२ को मर्म र भावना तथा अन्य कार्यदलको प्रतिवेदनलाई समेत दृष्टिगत गरी भन्ने भाषा राख्न चाहन्छन् । नेकपा सांसदहरूले भने यसरी कुनै पनि कार्यदल, आयोग र प्रतिवेदनलाई प्रस्तावनामै उल्लेख गरेर जान नहुने तर्क गरेका छन् । काठमाडौं उपत्यकाबाहिर नयाँ मेडिकल कलेज खोल्ने विषयमा पनि सत्तापक्ष र विपक्षी सांसदबीच फरकमत छ । सत्तापक्ष सांसदले काठमाडौंबाहिर मेडिकल कलेज खोल्ने, उपत्यकाबाहिर मनसायपत्र पाएर पूर्वाधार पूरा गरेका कलेजलाई सञ्चालन गर्ने र मनसायपत्र पाएका उपत्यकाका मेडिकल कलेजलाई अन्यत्र स्थानान्तरण गर्ने विषयमा लचिलो हुनुपर्ने तर्क गरेका छन् । जानकारहरूका अनुसार मनसाय पत्र पाएको झापाको बीएन्डसी मेडिकल कलेज र काठमाडौंको मनमोहन मेडिकल कलेजलाई स्थानान्तरण गरेर सम्बन्धन दिलाउन नेकपाका सांसदले यस्तो तर्क गर्ने गरेका हुन् ।कांग्रेस सांसदले भने सरकारले प्रादेशिक विश्वविद्यालय खोल्ने कामलाई तीव्रतासाथ अघि बढाउँदै सरकारी अस्पताललाई आंगिक बनाएर सम्बन्धन दिन थाल्नुपर्ने तर्क गरेका छन् । कांग्रेसका गगन थापाले सरकार तयार भए नयाँ मेडिकल कलेज खोल्ने थुप्रै बाटो खुला रहेको बताए । सरकारी अस्पताललाई आंगिक बनाएर नयाँ मेडिकल कलेज खोल्न सकिने उनको भनाइ छ । सांसद चित्रलेखा यादवले सरकार र केसीबीचको सम्झौताबाट पछि हट्न नहुने बताइन् ।सम्झौताअनुरूप १० वर्षसम्म काठमाडौं उपत्यकाभित्र मेडिकल कलेज नखोल्ने विषयमा सांसद एकमत छन् । सम्झौतामा एउटा विश्वविद्यालयले ५ वटाभन्दा बढी मेडिकल कलेजलाई सम्बन्धन दिन नपाउने उल्लेख छ । नेकपाका सांसद सम्झौताका यी २ बुँदाका कारण काठमाडौंबाहिर पनि मेडिकल कलेज खोल्न वर्षौं लाग्ने तर्क गर्छन् । सम्झौता राजनीतिक दस्ताबेज हो, कानुनी भाषामा यसलाई हुबहु राख्न सकिँदैन, नेकपा सांसद भट्टराईले भने, केसीसँगको ९० प्रतिशत सम्झौता विधेयकमा आउँछ, बाहिर खोल्न, पूर्वाधार पुगेकालाई सञ्चालन गर्न र काठमाडौंबाट बाहिर जान चाहनेलाई प्रोत्साहन गर्नुपर्छ । सीटीईभीटीका सन्दर्भमा सम्झौताअनुसार ५ वर्षभित्र फेज आउट गर्नुपर्ने कांग्रेस सांसदले बताएका छन् । नेकपा सांसद र शिक्षामन्त्री पोखरेल विधेयकमै समय किटान गरेर फेज आउटको नीति लिन नहुने तर्क गर्छन् । यद्यपि यस विषयमा सांसदहरू करिब सहमतिनजिक पुगेका छन् । ५ वर्षभित्र फेजआउट गर्दै क्रमश: स्तरवृद्धि गर्दै लैजाने भाषा विधेयकमा राख्न उनीहरू लगभग सहमत देखिन्छन् ।छात्रवृत्तिमा पढेका विद्यार्थीले अनिवार्य सेवा गर्नुपर्ने समय सम्झौतामा १ वर्ष दुर्गम र १ वर्ष सुगममा गरी अनिवार्य दुई वर्ष भनिएको छ । स्वास्थ्य मन्त्रालयले सम्झौताअनुसारै हुनुपर्ने जनाएको छ । सांसदहरूले २ वर्ष दुर्गमसहित १ वर्ष सुगममा गरी अनिवार्य ३ वर्ष सेवा गर्ने प्रावधान राख्नुपर्ने बताएका छन् । यसमा पनि सहमति हुन बाँकी छ ।"
केसीले दिए ७ दिन,"इलाम (कास) डा गोविन्द केसीले सात दिनभित्र माग पूरा नभए अनशन बस्ने चेतावनी दिएका छन् । बुधबार साँझ इलाम सदरमुकाममा पत्रकार सम्मेलन गर्दै केसीले १५ औं अनशनमा सम्झौता भएका विषय कार्यान्वयन नभएकाले सत्याग्रहकै लागि इलाम आएको भए पनि संसद्को शिक्षा तथा स्वास्थ्य समितिकी सभापति जयपुरी घर्तीले २ दिन थप समय माग गरेकाले २५ गतेसम्मलाई स्थगित गरेको जानकारी दिए । यो अवधिमा चलखेल प्रयास भए जुनसुकै समय अनशन बस्ने उनले चेतावनी दिएका छन् । १५ औं सत्याग्रहका बेला संसद्मा विचाराधीन चिकित्सा शिक्षा विधेयकमा निश्चित संशोधनसहित पारित गर्ने, उपत्यकाबाहिर विभिन्न ठाउँमा सरकारी मेडिकल कलेज खोल्नेलगायत बुँदामा सम्झौता भएको थियो, केसीले भने, तर चिकित्साशास्त्र विधेयक अघि बढाउने क्रममा संसदीय समितिमा चलखेल भइरहेको छ ।सरकार र राजनीतिक दलहरूले नागरिकलाई गुणस्तरीय शिक्षा प्रदान गर्ने वातावरण बनाउनुको साटो मेडिकल कलेज खोल्नकै लागि होडबाजी गरिरहेको उनको आरोप थियो । तोकिएको समय सीमाभित्र सरकारले माग पूरा नगरेपछि केसी १६ औं अनशन बस्न मंगलबार इलाम आएका थिए ।"
छाउगोठ भत्काएपछि ओडार,"(बझाङ)बझाङ चारैतिर हिउँले ढाकेको छ । चिसो हावाले ठिहिर्याउन थालेको छ । सामान्य लुगामा उनले ५ रात ओडार काट्नुपर्ने छ । डेढ वर्षको शिशुको साथ छ । साइपाल गाउँपालिका४, धुलीकी उजली रोकाया भन्छिन्, हामी त जसोतसो रात कटाइहाल्छौं, बच्चालाई चिसोले असर गर्ला भन्ने डर लाग्छ । गत वर्ष जेठमा यहाँका सबै छाउपडी गोठ जनप्रतिनिधि र कर्मचारीले भत्काइदिए । साइपालका महिनावारी हुने उमेरका अधिकांश महिलाको यस्तै नियति छ । महिनावारीका बेला वर्षाैंदेखि बस्दै आएको गोठ भत्काइएसँगै कतिपय ओडारमा बस्दैछन् भने कतिपयले भत्केकै गोठलाई बारबेर गरेका छन् । घरमा कोही थिएनौं, सबै काममा गएका थियौं, कतिबेला आएर छाउखुल्लो (छाउगोठ) भत्काइदिएछन्, धुलीकी विरती रोकायाले भनिन्, हामी त लाँगो (लाँगा देवता) मान्ने मान्छे, कसरी घरभित्र बस्नु ?उनी त्यही बेलादेखि ओडारमा बस्ने गर्छिन् । उनले यसअघि आफू बस्दै आएको छाउगोठ दुईतले घरजस्तै थियो । छाउगोठजस्तो थिएन, माथिल्लो तलामा पलङसहित सुत्ने व्यवस्था मिलाइएको थियो, उनले भनिन्, झ्यालढोकामा चुकुल लगाउने व्यवस्था थियो । गाउँपालिकाले गोठ भत्काइँदै छ भनेर जानकारीसम्म दिएन । छाउ (महिनावारी) भएको दोस्रो दिन म नुहाएर आउँदा गोठ भत्काएर गइसकेका रहेछन्, हामीलाई एकपटक पनि सोधेनन्, वडा ३, काँडाकी जंगमती बोहराले भनिन्, त्यही दिनदेखि पाल टाँगेर बस्न थालेकी छु ।गाउँपालिकाले कारबाही गर्ने डर छ । भत्काएको छाउगोठ फेरि बनाए कारबाही गर्छाैं भनेका छन्, उनले भनिन्, त्यसैले जाडो सहेरै पनि बाहिर बसिरहेका छौं । गाउँपालिकाले छाउगोठमुक्त गाउँपालिका घोषणा गर्नका लागि ३ लाख रुपैयाँ विनियोजन गरेको र सोही रकम सिध्याउन जबर्जस्ती गोठ भत्काएको महिलाको आरोप छ । लासीकी शंकधारा बोहराले भनिन्, उनीहरूले ३ लाख खान गोठ भत्काए । अहिले हामीले जाडोमा कठ्यांग्रिनुपरेको छ ।गाउँपालिका अध्यक्ष राजेन्द्र धामीले भने गाउँपालिकाले नभई स्थानीय महिलाले स्वस्फूर्त गोठ भत्काएको बताए । उनले भने, हामी त स्थानीय महिलाको पछाडिमात्र गएका हौं । उनले महिलालाई २ दिनको तालिम दिएपछि गोठ भत्काएको बताए । तीन लाख रुपैयाँ तालिम र जनचेतनामूलक सडक नाटकमा खर्च गरिएको उनको दाबी छ ।महिलाहरू ओडारमा बस्न बाध्य भएको बारेमा आफूले सुनेको बताउँदै उनले छाउपडी गोठ पुनर्निर्माण गर्न गाउँपालिकाले रोकेको जानकारी दिए । बस्ने भए घरभित्रै बस्नुहोस्, छाउपडी गोठ बनाउन पाइँदैन भनेका छौं, उनले भने, गाउँपालिकाको नीति सबैले मान्नुपर्छ ।"
कर्मचारी खटाउन परामर्श लिनुपर्ने,"काठमाडौं (कास) संघ र प्रदेशमा कर्मचारी खटनपटन गर्दा सरकारले लोकसेवा आयोगको परामर्श लिनुपर्ने व्यवस्थासहितको विधेयक मस्यौदा तयार भएको छ । संघीय संसद्बाट मंगलबार स्वीकृत कर्मचारी समायोजनसम्बन्धी अध्यादेशमा सहसचिवसम्मको सरुवा संघीय सरकारले गर्ने व्यवस्था छ । प्रधानमन्त्री तथा मन्त्रिपरिषद् कार्यालयले तयार गरेको लोकसेवा आयोगसम्बन्धी कानुनलाई संशोधन र एकीकरण गर्न बनेको विधेयक को दफा ३४ (३) मा अन्य सरकारी सेवाबाट संघीय निजामती सेवामा सरुवा वा बढुवा गर्दा आयोगले परामर्श दिने प्रस्ताव गरिएको छ । अहिले सरकारले आयोगको परामर्शबिनै सरुवा र बढुवा गर्ने गरेको छ । सरकारबाट निवृत्तिभरण पाउने पदमा आयोगको परामर्शबिना स्थायी नियुक्ति गर्न नपाइने संवैधानिक व्यवस्था छ । संविधानको धारा २४३ को उपधारा ९ मा लोकसेवा आयोगको काम, कर्तव्य र अधिकार संघीय कानुनबमोजिम हुने उल्लेख छ । आयोगको परामर्शबिना गरिएको नियुक्ति जुनसुकै बखत रद्द हुने मस्यौदामा प्रस्ताव गरिएको छ । कुनै प्रदेशको निजामती सेवाको पदबाट संघीय निजामती सेवाको पद वा संघीय निजामती सेवाको पदबाट प्रदेश निजामती सेवाको पदमा सेवा परिवर्तन वा स्थानान्तरण गर्दा आयोगले परामर्श दिनेछ, मस्यौदामा उल्लेख छ । यस्तै निर्धारित कार्यविधि र सर्त पूरा नगरी कुनै कर्मचारीलाई नियुक्ति, बढुवा वा विभागीय कारबाही गरेको पाइए त्यसलाई सच्याउन वा बदर गर्न आयोगले आदेश दिने प्रस्ताव गरिएको छ । मस्यौदामा निजामती कर्मचारीलाई विभागीय सजाय गर्नुअघि पनि आयोगको परामर्श लिनुपर्ने उल्लेख छ । कर्मचारी समायोजनसम्बन्धी अध्यादेशको दफा १३ को उपदफा ५ मा पनि कर्मचारीलाई सेवाबाट हटाउनुअघि लोकसेवा आयोगको परामर्श लिनुपर्ने व्यवस्था छ । समायोजन भएको २१ दिनभित्र खटिएको ठाउँमा हाजिर नहुने कर्मचारीलाई बर्खास्त गर्न सकिने उल्लेख छ । संघीय निजामती सेवामा ६ महिनाभन्दा बढी अवधिका लागि नियुक्ति गर्दा पनि परामर्श लिनुपर्ने प्रस्ताव गरिएको छ । मस्यौदामा आयोगले दिएको परामर्श कार्यान्वयन गर्न सकिने अवस्था नभएमा त्यसको मनासिव कारण खोली परामर्श माग गर्ने अधिकारीले पुनर्विचारका लागि आयोगसमक्ष लेखिपठाउनुपर्ने र फेरि पनि आयोगले आधार र औचित्य हेरेर परामर्श दिने उल्लेख छ । प्रस्तावअनुसार विभागीय कारबाहीका सम्बन्धमा आयोगले दिएको परामर्श कार्यान्वयन भएनभएकोबारे तोकिएको अवधिभित्र सम्बन्धित अधिकारीले आयोगलाई जानकारी गराउनुपर्नेछ । सचिवालय सुरक्षा निकाय, अन्य संघीय सरकारी सेवा र संगठित संस्थाको रिक्त पदपूर्तिका लागि विज्ञापन प्रकाशन गर्नुअघि सम्बन्धित निकायले आयोगको सहमति लिनुपर्नेछ । मस्यौदामा आयोग र प्रदेश लोकसेवा आयोगबीच समन्वयात्मक सम्बन्ध रहने र काम प्रभावकारी बनाउन दुवैतर्फका अध्यक्ष र सदस्यबीच छलफल गराउन सक्ने नयाँ व्यवस्था प्रस्ताव गरिएको छ । प्रदेश लोकसेवा आयोग गठन नभएसम्म उसको काम, कर्तव्य र अधिकार आयोगले नै प्रयोग र पालना गर्ने उल्लेख छ ।"
घूससहित पक्राउ,काठमाडौं (कास) अख्तियार दुरुपयोग अनुसन्धान आयोगले घूससहित घरेलु तथा साना उद्योग कार्यालय काठमाडौंका प्रमुख प्रशिक्षक सरिफा पन्त र बिचौलियाको काम गर्ने खगेन्द्र बोहोरालाई पक्राउ गरेको छ । घरेलु उद्योग दर्ताका लागि घरधनीको नागरिकता प्रमाणपत्र नभए पनि मिलाइदिने भन्दै सेवाग्राहीसँग लिएको ५ हजार रुपैयाँसहित उनीहरूलाई पक्राउ गरिएको हो । अख्तियारले इलाका प्रशासन कार्यालय सिमराका कम्प्युटर अपरेटर राज्यनारायण साहलाई समेत पक्राउ गरेको छ । नागरिकता प्रमाणपत्र बनाइदिने भन्दै सेवाग्राहीसँग लिएको १५ सय रुपैयाँसहित उनी पक्राउ परेको अख्तियारले जनाएको छ ।
खोला र बगर ठेक्का दिने होड,"मापदण्डमा छैनन् कुनै क्रसर जिल्लामा सञ्चालनमा भएका कुनै पनि क्रसर मापदण्डमा छैनन् । पुनर्निर्माणलाई असर पर्ने कारण देखाउँदै मापदण्डविपरीत चलेका क्रसरबारे प्रशासन मौन छ । संघीय सरकारको २०७० साल असार २७ र भदौ १७ गतेको निर्णयलाई प्रमुख आधार मानेर वातावरण मन्त्रालयले जारी गरेको रोडा ढुंगा संकलन तथा क्रसर उद्योगको दूरीसम्बन्धी मापदण्ड कुनै पनि उद्योगले पालना गरेका छैनन् । मापदण्डमा नदी, खोलाको वर्षातको प्रवाह सीमा किनारबाट ३ सय मिटर, हाइटेन्सन लाइनबाट सय मिटर, राजमार्गको राइट अफ वेबाट ३ सय मिटर, शिक्षण संस्था, स्वास्थ्य संस्था, धार्मिक, सांस्कृतिक, पुरातात्त्विक महत्त्वका स्थान तथा सुरक्षा निकायबाट १ किलोमिटर, निकुञ्ज, आरक्ष र संरक्षण क्षेत्रबाट २ किलोमिटर, वनक्षेत्रबाट १ किलोमिटर, पक्की पुलबाट १ किलोमिटर र अन्तर्राष्ट्रिय सीमाबाट १ किलोमिटर हुनुपर्ने उल्लेख छ । जिल्लास्थित घरेलु तथा साना उद्योग कार्यलयमा दर्ता भएर ३३ वटा क्रसर उद्योग जिल्लामा सञ्चालनमा छन् । यो मापदण्डका पूरा गरेका कुनै पनि छैनन्, अनुगमन तथा नियमनको जिम्मेवारी रहेको जिल्ला समन्वय समितिका समन्वय अधिकारी धमलाले भने ।"
संरक्षण क्षेत्रमा घरटहरा,"(रामेछाप)गौरीशंकर संरक्षण क्षेत्र आयोजनाभित्र रातारात घर टहरा निर्माण हुने क्रम बढेको छ । रामेछापको चुचुरे र दोलखाको श्यामामा संरक्षण क्षेत्रको जग्गामा स्थानीयले घर निर्माण गरिरहेका छन् । गोकुलगंगा गाउँपालिका १ चुचरेको गर्जाङ्ग क्षेत्रमा सार्वजनिक जग्गा अतिक्रमण गरी ६५ वटा घर बनेका छन् । निर्माण भएका कतिपय घर पक्की नै छन् । संरक्षण क्षेत्रभित्र रहेको सार्वजनिक जग्गामा व्यक्तिले अतिक्रमण गरी घर टहरा बनाउन पाइँदैन । जर्गाङ्ग क्षेत्रमा संरक्षण क्षेत्रको नियमलाई उल्लंघन गर्दै संरचना निर्माण गरेका छन् । सीमावर्ती दोलखाको श्यामामा पनि सार्वजनिक जग्गामा निर्बाध रूपमा संरचना निर्माण भएका छन् । गौरीशंकर संरक्षण क्षेत्रमा परेपछि त्यस क्षेत्रका बासिन्दाले संरक्षण क्षेत्रलाई अस्वीकार गर्न आन्दोलनै गरेका थिए । विस्तारै संरक्षण क्षेत्रले आफ्नो अस्तित्व देखाउन थालेको छ । बल्लबल्ल संरक्षण क्षेत्रलाई त्यस भेगमा मान्यता दिएकाले तत्कालै अतिक्रमित जग्गाबाट घरटहरा भत्काउन जान नसकिने एक अधिकारीले बताए । पहिले त संरक्षण क्षेत्रको कर्मचारी हुँ भन्दा कुटाइ खाइएला भन्ने चिन्ता थियो, ती कर्मचारी भन्छन्, बल्ल मान्यता पाइएको छ, अहिले नै निषेधको काम गर्न जाँदा त्यसको असर उल्टो हुन सक्छ । रामेछापको साबिकका चुचुरे र गुम्देललाई गौरीशंकर संरक्षण क्षेत्रमा समावेश गरिएको छ । चुचुरे सगरमाथा आधार शिविरतर्फको पर्यटकहरूको ओहोरदोहोर गर्ने गौंडोमा परेकाले विदेशी पर्यटकको लगत राख्ने र शुल्क उठाउने काम संरक्षण क्षेत्रले गर्दै आएको छ । संरक्षण क्षेत्र प्रवेश गर्दा विदेशी नागरिकले कर तिर्नुपर्छ । यसबाहेक ससाना विकास निर्माणको काम पनि व्यवस्थापन समितिमार्फत गर्दै आएको छ । आयोजना प्रमुख सत्यनारायण साह संरक्षण क्षेत्रभित्रको जस्तोसुकै जग्गा भए पनि स्वीकृति नलिई घरटहरा बनाउन नपाउने बताउँछन् । पर्यटन प्रवद्र्धनका लागि केही वर्ष किटान गरेर भाडामा जग्गा उपयोग गर्ने व्यवस्था भए पनि आफूखुसी संरचना निर्माण गर्न पाइँदैन, साहले भने । साहका अनुसार जर्गाङ्ग क्षेत्रमा साविकमा पशु विकास फर्मले सार्वजनिक जग्गा चर्चेको थियो । फर्मले उक्त जग्गा आफ्नो भएको दाबी गरे पनि प्रमाण पेस गर्न सकेको छैन । साविकमा फर्मले चर्चेको जग्गामा हाल विद्यालय, जलविद्युत् आयोजना र अतिक्रमित घरटहरा बनेका छन् । फर्मको नाममा नभएकै कारण नेपाल सरकारले जलविद्युत् आयोजनालाई केही जग्गा हकभोगका लागि उपलब्ध गराएको छ । जिरी पशु विकास फर्मले बांँकी जग्गा आफ्नो नियन्त्रणमा राखी घाँस संरक्षण र चरिचरन गर्दै आएको छ । दोलखातर्फको श्यामामा पनि उत्तिकै सार्वजनिक जग्गा फर्मले चर्चेको थियो । २०५७ सालमा माओवादीले गाई फर्ममा आगो लगाएपछि फेरि श्यामाको खर्कमा गाई पुगेका छैनन् । गर्जाङ्गमा बल्ल गत वर्षदेखि जिरीबाट ल्याएर केही गाईगोरु राखिएका छन् । गाउँपालिकाका अध्यक्ष खड्गबहादुर सुनुवारले संरक्षण क्षेत्रभित्र पर्ने सार्वजनिक जग्गामा मनोमानी घर बनाउने कुरालाई व्यवस्थापन गर्नुपर्ने बताउँछन् । सार्वजनिक जग्गा अतिक्रमण गर्ने कोही पनि सुकुम्बासी छैनन् । सबैको जर्गाङ्ग क्षेत्रमा घरजग्गा छ । आयोजना प्रमुख साहले भने, चाँडै नै यसबारे एउटा टुंगोमा पुग्नुपर्छ । उनले रेडपाण्डा, जलविद्युत् उत्पादन क्षेत्र र जटापोखरी जाने मार्गमा पर्ने उक्त क्षेत्रमा पर्यटन प्रवद्र्धन गर्ने उद्देश्य राखी काम गर्न सकिने बताए ।"
गर्भवतीलाई मोबाइल एप,"हेटौंडा (कास) मकवानपुरको विकट कैलाश गाउँपालिकाभित्रका गर्भवती र सुत्केरी महिलालाई मोबाइल एप प्रयोग गरी प्रसूति सेवा दिन सुरु भएको छ । गाउँपालिकाका ५ स्वास्थ्य चौकीमार्फत यस्तो व्यवस्था मिलाइएको हो । गाउँपालिकाले ५ वटै स्वास्थ्य चौकीमा एप्ससहितको मोबाइलसमेत वितरण गरेको छ । ती मोबाइलमा रहेको एपमा आफ्नो सेवा क्षेत्रका गर्भवती र सुत्केरीबारेको जानकारी विवरण स्वास्थ्य चौकीमा कार्यरत प्रसूति सेवा हेर्ने कर्मचारीले अद्यावधिक गर्नेछन् ।त्यस्ता विवरणबमोजिम एपले समय अवधिका आधारमा नोटिफिकेसन पठाउने र त्यस्तो नोटिफिकेसनबमोजिम स्वास्थ्यकर्मीले गर्भवती र सुत्केरीलाई आवश्यक परामर्श र स्याहार गर्ने व्यवस्था मिलाइएको गाउँपालिका अध्यक्ष टंकबहादुर मोक्तानले बताए । स्वास्थ्य संस्थाबाट उपलब्ध हुने सेवा सुविधालाई प्रविधिसँग जोडेर सहज पार्न खोजेका छौं, उनले भने, हामी विकट र दुर्गममा पनि प्रविधिमार्फत जनतालाई सजिलो पर्ने गरी सेवा दिन क्रियाशील छौं । एपको प्रयोगबाट सुत्केरी र गर्भवतीको विवरण अद्यावधिक हुने, उनीहरूको अवस्थाबारे जानकारी हुने र त्यही आधारमा सेवा उपलब्ध गराउने सकिने गाउँपालिकाले जनाएको छ । गाउँपालिकाले चालू आर्थिक वर्षदेखि एउटा स्वास्थ्य केन्द्रमा बालबालिका जन्म गराउने संख्या ३० भन्दा बढी भएमा प्रति बालबालिका ५ सय रुपैयाँका दरले कर्मचारीलाई प्रोत्साहन भत्ता दिने जनाएको छ । स्वास्थ्य संस्थामा बच्चा जन्माउनेका संख्या वृद्धिका लागि कर्मचारीलाई सक्रिय पार्न यस्तो निर्णय गरेका हौं, गाउँपालिका उपाध्यक्ष सुकमाया थिङले भनिन् । उनले भार्ता, कालिकाटार, नामटार, गोगने र डाँडाखर्क गरी ५ स्वास्थ्य चौकीमा बच्चा जन्माउने संख्यामा वृद्धि हुने आशा व्यक्त गरिन् । ५ वटै स्वास्थ्य चौकीमा प्रसूति सेवाका लागि गाउँपालिकाले गर्ने व्यवस्थामा कमी नआउने जनाइएको छ । गाउँपालिकामा बर्सेनि सरदर ४ सय २५ जना गर्भवती हुने गरेका छन् । तर स्वास्थ्य चौकीमा सुत्केरी हुन आउनेको संख्या सयको हाराहारी मात्र छ । करिब २५ प्रतिशत मात्र स्वास्थ्य चौकीका सुत्केरी हुन आउने गरेका छन्, गाउँपालिकाको स्वास्थ्य शाखा प्रमुख श्यामसुन्दर महतोले बताए । मोबाइल एपले स्वास्थ्य संस्थामा गर्भ परीक्षण र सुत्केरी हुने संख्यामा हात्तै वृद्धि हुने उनको दाबी छ । गाउँपालिकाक ५ स्वास्थ्य चौकीका वर्थिङ सेन्टरमा चालू आर्थिक वर्षको ५ महिनामा ९१ जना सुत्केरी भएका छन् । तीमध्ये ३१ किशोरीे सुत्केरी भएको तथ्यांक छ । यसैबीच, गाउँपालिकाले ५ स्वास्थ्य स्वयंसेविकालाई नगदसहित सम्मान गरेको छ । भार्ता स्वास्थ्य चौकीकी कृष्णमाया थिङ, कटुञ्जे स्वास्थ्य चौकीकी शुभद्रा प्रजा, नामटार स्वास्थ्य चौकीकी लक्ष्मी रिजाल, गोगने स्वास्थ्य चौकीकी गंगा आलेमगर र डाँडाखर्क स्वास्थ्य चौकीकी सुनमाया नेगीलाई सम्मान गरिएको हो । स्वास्थ्यकर्मी भोला चौलागार्इंले सहजीकरण गरेको अभिमुखीकरणमा महिला स्वयंसेविकाहरू, स्वास्थ्य चौकीका प्रमुखहरू तथा स्वास्थ्यकर्मीहरू सहभागी थिए । कार्यक्रममा गाउँपालिका अध्यक्ष टंकबहादुर मोक्तान र प्रमुख प्रशासकीय अधिकृत टंकबहादुर नेगीले सहभागीहरूलाई कुपोषण समस्याबाट हटाउनका लागि कर्मचारी स्वयंसेविकाहरूले खटिएर काम गर्न सबैलाई आग्रह गरेका थिए ।"
ट्रकको ठक्करले मृत्युु,काठमाडौं (कास) कन्टेनर ट्रकको ठक्करबाट एक मोटरसाइकल चालकको ज्यान गएको छ । मृत्यु हुनेमा २४ वर्षीय गिभसन अधिकारी छन् । प्रहरीका अनुसार ढुंगेअड्डामा मंगलबार साँझ ना३ख २४१ नम्बरको ट्रकले बा७६प ४५३६ नम्बरको मोटरसाइकललाई ठक्कर दिएको थियो । दुर्घटनामा गम्भीर घाइते भएका अधिकारीको उपचार क्रममा शिक्षण अस्पतालमा मृत्यु भएको हो । चालक र सहचालक प्रहरी नियन्त्रणमा छन् ।
लागूऔषध बरामद,काठमाडौं (कास) प्रहरीले छुट्टाछुट्टै स्थानबाट लागूऔषध खैरो हेरोइन र ३ सय लिटर अवैध घरेलु मदिरा बरामद गरेको छ । दक्षिणकाली नगरपालिका६ बस्ने ३३ वर्षीय नरेन नेपाली मंगलबार साँझ ४ ग्राम खैरो हेरोइनसहित पक्राउ परेका हुन् । लागूऔषध नियन्त्रण ब्युरोको टोलीले उनलाई पक्राउ गरेको हो ।
चारपांग्रे सवारी निषेध,"भक्तपुर (कास) भक्तपुर नगरपालिकाले विश्व सम्पदामा सूचीकृत टौमढी (ङातापोल) परिसर क्षेत्रमा चारपांग्रे सवारी साधन निषेध गरिने जनाएको छ । नगरपालिकाले भक्तपुर ५ स्थित पाँचतले मन्दिर (ङातापोल) क्षेत्र सुरक्षाको दृष्टिकोणले संवेदनशील भएकाले स्थानीय, बुद्धिजीवी र सरोकारवालाको सुझावअनुसार आगामी माघ १ गतेबाट चारपांग्रे सवारीसाधन निषेध गरेको नगरप्रमुख सुनील प्रजापतीले बताए । ङातापोल क्षेत्रको पूर्वमा क्वाछें, पश्चिममा स्वपुंग भैरव, उत्तरमा चतुर्ब्रम्ह महाविहारको पूर्वी बाटो र दक्षिणमा तिलमाधव नारायण मन्दिरको पूर्वी ढोका चलाखु क्षेत्रमा बिहान ७ देखि बेलुका ७ बजेसम्म चारपांग्रे सवारी निषेध गर्ने निर्णय भएको उनले बताए ।"
अनुमतिबिना ड्रोन उडाउने पक्राउ,भक्तपुर (कास) महानगरीय प्रहरी वृत्त जगातीले बिनाअनुमति ड्रोन क्यामेरा उडाउने एक जनालाई पक्राउ गरेको छ । मंगलबार सूर्यविनायक ७ घ्याम्पेडाँडास्थित बिनाअनुमति ड्रोन क्यामेरा उडाउने सिरहा धनगढी नगरपालिका २ घर भई कोटेश्वर बस्ने २४ वर्षीय सन्देश लुइँटेललाई पक्राउ गरेको हो । उडाइरहेको ड्रोन क्यामेरासहित लुइँटेललाई नियन्त्रणमा लिई कारबाही थालिएको प्रहरीले जनाएको छ ।
सर्भिस ट्रयाक निर्माण सुरु,भक्तपुर (कास) मध्यपुरथिमि नगरपालिकाले अरनिको राजमार्ग सडकखण्डअन्तर्गत क्षयरोग अस्पताल (शंखधर चोकसम्म सर्भिस ट्रयाक निर्माण सुरु भएको छ । सर्भिस ट्रयाक निर्माणसँगै सडकको मापदण्डभित्र परेका संरचना हटाउन लागेको मध्यपुरथिमि नगरप्रमुख मदनसुन्दर श्रेष्ठले बताए । जापान सरकारको सहयोगमा बनेको सूर्यविनायकतीनकुने ६ लेन सडकको दायाँबायाँको सर्भिस ट्रयाक निर्माणको जिम्मा नेपालले पाए पनि विवादका कारण वर्षौंसम्म खोल्न नसकेको सर्भिस ट्रयाक जनप्रतिनिधिको नेतृत्वमा निर्माण सुरु भएको उनी बताउँछन् ।
दलितका घरमा बास,"पछिल्ला दुई दिन दलित समुदायबारे छापिएका दुई फरक स्थानका समाचारको विषय एउटै थियो परम्परागत पेसा छोडेर अरू व्यवसाय अँगालेको । तनहुँको व्यास१३ स्थित आँपस्वाँरामा दलितहरूले घरबास चलाएका छन् भने सल्यान, डौरेडाँडाका महिलाले तरकारी खेती गरेका छन् । पर्यटन कार्यालयमा दर्ता गरीवरी नौ घरबाट पाहुना राख्न सुरु गरेकामा अहिले १७ परिवारले घरबास चलाएका छन् । करिब तीन सय पर्यटक बास बसिसके । यसले सरसफाइ र आनीबानीमा पनि परिवर्तन ल्याएको छ । सल्यानको शारदा नगरपालिका६, डौरेडाँडाका १० विपन्न दलित महिला पहिले पहिले बालुवा संकलन गर्थे, गिट्टी कुट्थे । आजभोलि तरकारी खेती गर्छन् । त्यो पनि अर्काकै जग्गामा । उनीहरू मिलेर १३ रोपनी जग्गा भाडामा लिएका छन् । पहिलो वर्षमै २ लाख ५० हजार रुपैयाँ आम्दानी भएको छ । नेपाल सोसल इन्क्लुजन सर्वेका अनुसार ३७ प्रतिशत पहाडी दलित र ४२ प्रतिशत तराई दलित भूमिहीन छन् । यसले उनीहरूलाई जमिन्दारमाथि आश्रित बनाएको छ । हरूवा, चरुवा, बालिघरे प्रथा जीवित छ । दलितको वार्षिक आय र गरिबी दर पनि अरू जातिको तुलनामा निकै कम छ ।अधिकांश दलित अझै परम्परागत कामबाटै जीविका निर्वाह गर्छन् । यसबाट उनीहरू मुस्किलले जीवन निर्वाह गर्छन् । हरेक १२ मध्ये एक पुरुष र २५ मध्ये एक महिला मात्र व्यावसायिक र प्राविधिक रोजगारीमा छन् ।जातीय विभेद ठूलो तगारो हो । दलितलाई होटल र डेरी पसल खोल्न अझै चुनौती छ । उनीहरूको आफ्नो काममा बौद्धिक सम्पत्ति अधिकार छैन । यसले उनीहरूको परम्परागत ज्ञान पनि जोखिममा छ । बौद्धिक सम्पत्ति अधिकार कायम गरेर बजारमा प्रतिस्पर्धी बन्न सके उनीहरू आत्मसम्मानपूर्वक जीवनको बाटोमा हिँड्न सजिलै सक्थे ।कमजोर शिक्षाले राजनीतिक मात्र होइन सामाजिक र आर्थिक क्षेत्रमा निकै प्रभाव पारेको छ । यसले उनीहरूको मानव विकासमा बाधा पुर्याएको छ । पछिल्लो जनगणनाअनुसार दलितहरूको साक्षरता दर ५२४ प्रतिशत मात्र छ । जबकि राष्ट्रिय औसत ६५९ प्रतिशत छ । तराई क्षेत्रको समस्या अझ टिठलाग्दो छ, त्यहाँ ३४५ प्रतिशत दलित मात्रै साक्षर छन् । एक चौथाइ पहाडी दलितले मात्र कक्षा आठ पढेका छन् । तराईका ११ प्रतिशतले मात्र । यसको राष्ट्रिय औसत ४२ प्रतिशत छ । एसएलसी उत्तीर्ण दलित डेढ प्रतिशतभन्दा थोरै छन् भने स्नातक उत्तीर्ण ०८ प्रतिशत मात्र ।दलित महिलाको साक्षरता दर ४५ प्रतिशत मात्र छ । त्यो पनि तराईका मुसहर र डोमको १७ प्रतिशत मात्र । कमजोर शिक्षा, उच्च गरिबी दरले दलितहरू पेसा व्यवसाय क्षेत्रमा पछि छन् । रोजगारीमा पहुँच न्यून छ ।यस्तो पृष्ठभूमिमा आफ्नो घरलाई पर्यटक बास बनाउने वा जग्गा भाडामा लिएर सामूहिक खेती गर्ने जस्ता परिवर्तनलाई पेसा, व्यापार, श्रम र सीपमा जारी विभेदको मौन र मुखर प्रतिरोध मान्न सकिन्छ । श्रम, सीप र कलालाई हेला गरिने जमानामा पेसाबाट सम्मान प्राप्तिको आग्रह पनि हो यो । महिलाको सत्प्रयासले श्रम र सीपको बजारमा यो हस्तक्षेप पनि हो । गैरदलितबाट मात्रै होइन दलित पुरुषबाट पनि विभेदमा परेका महिलाको आत्मसम्मान र जीविकाको प्रयास सराहनीय छ ।सबैभन्दा सीप भएका मानिसले सीपलाई पहिचानसँग जोडेर व्यापार गर्न सके झन् प्रगति हुनेछ । व्यापार मात्रै होइन, जीविका र जीविका मात्रै होइन सांस्कृतिक पहिचानसमेत स्थापित हुनेछ । यसले छुवाछूतलाई पनि हटाउन मद्दत गर्छ । आफ्नो पुख्र्यौली पेसाप्रति गौरवले कला, सीप र श्रमप्रति आत्मसम्मानको भाव पैदा गर्छ । रोजगार र व्यवसायले सम्मानको जीवनका लागि सघाउँछ भन्ने बुझेर राज्य, राजनीतिक दल र समाजले दलित प्रयासलाई आत्मसात गर्न जरुरी छ । न्याय र समतामुखी समाज लोकतन्त्रको आधारभूत सर्त हुन सक्नुपर्छ ।"
निजी विद्यालय मास्ने हो ?,"निजी विद्यालयमा विचलननिजी विद्यालयहरूमा विचलन नआएको हैन । सबैभन्दा पहिलो अभिभावकको गुनासो भनेको निजी विद्यालयले लिने महँगो शुल्क हो । नाफामुखी भए, सेवामुखी भएनन् भन्ने पहिलो आरोप निजी विद्यालयलाई लाग्ने गरेको छ । निजी विद्यालयमा हिसाब पारदर्शी राखिएनन् भन्ने गुनासो पनि छ । शिक्षक, कर्मचारीको आर्थिक शोषण भएको चर्चा छ । शिक्षण थलो विद्यालय भन्नलायक छैनन् भन्ने पनि छ । महँगो शिक्षाका कारण मुलुकमा भ्रष्टाचार मौलाएको आरोप छ । सबैभन्दा ठूलो तर्क निजी विद्यालयकै कारण दुई खाले नागरिक मुलुकमा हुने भए भन्ने रहेको छ ।नियामकको कमजोरी र लगानी राज्यसंँग शिक्षा, विद्यालय नियमन गर्ने अधिकार छ । माथि भनिएका शुल्क लगायत सबै पक्षमा कानुन बनाउने र लागु गर्ने अधिकार राज्यसँंग छँदैछ । त्यो अधिकार प्रयोग गर्दै पनि आएको छ । राज्य संयन्त्रभित्रको कमजोरीले नियामक निकायमा रहेको बेथितिको जिम्मा निजी विद्यालयमाथि थोपर्नु उचित हैन ।राज्यले यति आत्मबोध गरोस् कि सार्वजनिक विद्यालयको यो बेहाल भइरहेका बेला कम्तीमा निजी विद्यालयको प्रवेशले अध्ययनको स्तर र विश्वसनीयतालाई थोरै भए पनि भरथेग गरेको छ । बजेटको प्रतिशतमा हिसाब गर्दा प्रतिवर्ष शिक्षामा राज्यको लगानी घट्दै गएको छ । शिक्षामा लगानी आवश्यक पर्छ । विवाद यति हो कि विद्यालय शिक्षामा लगानी कसले कति गर्ने ? शुल्क तिर्न सक्नेले शुल्क तिरेर पढाउँछु भन्न पाउनेनपाउने के हो ? शिक्षामा जनसहभागिता नखोज्ने हो ? राज्यले शुल्क तिर्न नसक्नेका लागि हेर्ने व्यवस्था अवश्य हुनुपर्छ । नत्र संविधानले गरेको ग्यारेन्टी कागजमा सीमित हुन पुग्छ ।एउटा कुरामा स्पष्ट होऔं । कि त साम्यवादी मुलुकमा झंै राजनीतिक, आर्थिक, सामाजिक, सांस्कृतिक क्षेत्रमा राज्यको एकाधिकार हुनुपर्यो । ती देशमा पनि राजनीति बाहेक अन्य क्षेत्र खुला हँुदै गएको पृष्ठभूमिको ख्याल गरियोस् । हैन भने संविधानको बहुलवादी धारणालाई आत्मसात गरियोस् । निजीसार्वजनिकसहकारीको सहकार्यलाई बिथोल्ने काम नहोस् । संविधानको मूल्य र मर्ममा आघात पार्ने काम राज्यले नगरोस् ।संविधान के भन्छ ?आधारभूत र माध्यमिक शिक्षा संविधानको अनुसूची८ मा स्थानीय तहको अधिकारको सूचीमा छ । त्यस सम्बन्धी कानुन बनाउने एकलौटी अधिकार स्थानीय तहलाई देखिन्छ । संघ र प्रदेशले शिक्षामा साझा अधिकारको सूचीमा परेका विषयमा स्थानीय तहलाई सहजीकरण गर्ने भूमिकामा सीमित राख्नुपर्ने हो । स्थानीय तहले निजी विद्यालय खोल्न पाउने कानुन बनाउँदा संघप्रदेशले आपत्ति गर्न पाउँछ ? सिद्धान्तत: र संविधानत: पाउँदैन भन्ने आयोगबाट अन्योल सिर्जना गर्न हुँदैन । सरकारले पनि कानुन विपरीत आएका आयोगका सुझावलाई मान्नु हुँदैन ।शिक्षाको क्षेत्रमा संघको अधिकारमा केन्द्रीय विश्वविद्यालय, केन्द्रीय स्तरका प्रज्ञाप्रतिष्ठान, विश्वविद्यालय मापदण्ड र नियमन, केन्द्रीय पुस्तकालय रहेका छन् । संघीयतामा गएको मुलकको स्थानीय आवश्यकता (विद्यालय सिकाइ) पनि संघले तय गर्ने हो ? त्यसो भए संघीयता, स्वशासन र सुशासन तीनैवटा कुरा नगरौं । अर्को कानुनी प्रश्न पनि सँंगै आउँछ । चालु रहेको निजी विद्यालयलाई प्रतिकूल प्रभाव पर्नेगरी निर्णय लिन मिल्छमिल्दैन ? सबै निजी विद्यालयलाई क्षतिपूर्ति दिएर राज्यले आफ्नो बनाउने हो ? हैन भने संविधान प्रदत्त सम्पत्ति सम्बन्धी हक, समानताको हक, रोजगारीको हक निजी विद्यालयका हकमा आकर्षित हुन्छन्हुन्नन् । आफ्ना सन्तानको शिक्षाको रोजाइ गर्न नागरिकले पाउनेनपाउने ? एकातिर शिक्षा, स्वास्थ्यलाई सामुदायिक बनाउने र सबैको पहुँचमा पुर्याउने प्रयत्नका लागि डा गोविन्द केसीले पटकपटक अनशन बस्नुपर्ने र अर्कातिर निजी विद्यालयलाई मास्ने प्रपञ्चबीच कहाँनेर राजनीतिक इमान झल्किएला ? सरकार र शिक्षामन्त्रीले जवाफ दिनुपरेन ?अन्त्यमा,आयोगको पूर्ण प्रतिवेदन आउन बाँकी छ । माथि उठाइएका विषयलाई सम्बोधन गर्न जरुरी छ । आयोगले हिसाब निकालोस् प्रतिविद्यार्थी (प्रवेशिका परीक्षा उत्तीर्ण हुँदा) खर्च सामुदायिक कति र निजी विद्यालयमा कति हुने गरेको छ ? आयोगको प्रतिवेदनको असर र प्रभाव दीर्घकालीन रूपमा पर्ने निश्चित छ । यो झुपडीदेखि महलसम्मलाई असर पार्ने कुरा हो । विद्यार्थी, शिक्षक, अभिभावक सबैमा पर्ने असरको मूल्याङ्कन हुन जरुरी छ । आयोगले होश पुर्याएर प्रतिवेदन दिओस् । हतारमा गर्ने र पछि पछुताउने काम नहोस् ।लेखक राष्ट्रिय सभाका सदस्य हुन् ।"
प्रधानन्यायाधीशको पहिलो काम,"नियुक्तिपछि वरिष्ठ न्यायाधीशको स्वागत खाएनछन् । राम्रो सुरुवात हो । गोपाल पराजुलीका पालादेखिका घूस खाने, खुवाउने सेटिङमा रहेका न्यायाधीशहरूलाई दिइएको केही मुद्दा अझै हेर्दाहेर्दैमा छन् । उनीहरूले मात्र हेर्नेगरी सेटिङ मिलाइएको छ । अब ती सेटिङ मिलाइएका मुद्दा हेर्दाहेर्दै भए पनि बेन्च तोक्दा ती न्यायाधीशबाट हटाउनुपर्छ । संसदीय सुनुवाइमा अयोग्य घोषित न्यायाधीशलाई लाजै पचाएर अझै खाने, खुवाउने बाटो दिनु हुँदैन ।अन्तिम भइसकेका मुद्दा रिटको नामबाट दर्ता गरी सेटिङ मिलाएर केही संवैधानिक इजलासमा र कुनै सुनुवाइको प्रक्रियामा राखिएका छन् । ती मुद्दाको सम्बन्धमा पनि संविधान र कानुनी व्यवस्था अनुसार दर्ता हुने होहोइन भन्ने प्रश्नमा निर्णय गराउनुपर्छ । प्रेरणा राणाकै मुद्दा उनको चाखको भनी आरोप लगाइएको छ ।साँच्चै अदालत र न्यायपालिका सुधार गर्ने हो भने न्यायाधीश र निजका घरपरिवार, काम गर्ने, चालक, पीएसओ लगायतका नाममा र उनीहरूले बोक्ने, चलाउने मोबाइल र फोन नम्बर प्रधानन्यायाधीशले लिनुपर्छ । उनको सचिवालयले कल डिटेल लिएर कोकोसँंग सम्पर्क भएको हो भन्ने जानकारी लिनुपर्छ । बिचौलियाहरूसंँगको सम्पर्क आफूले पनि पुरै छाड्नुपर्छ । अन्य न्यायाधीशहरूलाई पनि कल डिटेलको आधारमा सुधारको कारबाही बढाउनुपर्छ । ती विवादित अन्तरिम आदेशवाला र भ्रष्टाचारीका न्यायदाता बाहेक मुद्दा हेर्न काबिल र सक्षम अरू पनि न्यायाधीश छन् भन्ने हेक्का राख्न नवनियुक्त प्रधानन्यायाधीश राणाले भुल्नु हुँदैन । गौरीबहादुर कार्की,  म्यारिज जुवा नभएर मनोरञ्जनका निम्ति मात्रै हो भन्ने फैसला गरेर चर्चा कमाएका राणा प्रधानन्यायाधीशजस्तो गरिमामय पदमा पुग्न सफल भए । संसदीय समितिका सदस्यहरूबाट उनीमाथि वर्षाइएका रामवाणरूपी प्रश्नहरूले कुनै आरोपीमाथि गरिएका केरकारका शैलीगत भाषा भन्न पनि सकिने शब्द, शब्दावलीहरू सुन्दा लाग्थ्यो, त्यहाँ यसअघि पनि निकै गडबडी हुँदै आएको त थिएन ? प्रश्नमाथि प्रश्न थोपर्दै फलामलाई पगाल्न आगोको भुङ्ग्रोमा हालेर खलाँती तान्दै निखार ल्याउन खोजिएझैं शब्दहरू उनले निर्धक्क रूपमा मजैले जवाफ दिए । तर उनले दिएका शब्दशब्दका उत्तर मिडियाले हुबहु अल्पविराम र पूर्णविराम समेत नछुटाई दुनियाँलाई बुझ्न सहज बनाइदिएका रहेछन् भन्ने त झन् कान्तिपुर पढेपछि स्पष्टैसँग छर्लंगियो । प्रधानन्यायाधीशका दाबेदार जबराले भ्रष्टाचारलाई कसैगरी पनि निर्मूल र नियन्त्रण गर्ने प्रतिबद्धता व्यक्त गरेका छन् । तर आम पाठकले जान्नबुझ्न खोजेको सवाल यो हो कि सोधिएका दर्जनौं प्रश्नका साथ उस्तै र एकैखाले सवाल प्रधानन्यायाधीशजस्तो सिधा नजरले हेर्न डर मान्नुपर्ने पदमा आसीन हुन तम्तयार चोलेन्द्र शमशेरमाथि पोखिनुको कारण के होला ? श्यामसुन्दर कुइँकेल, हााडीगाउँ, काठमाडौं"
न्यायाधीश हुनेको चित्त,"बिदाइको दिनमा पनि रुचिका मुद्दालाई इजलास तोक्ने क्रियाकलापमा लागिपर्नुले निवर्तमान प्रधानन्यायाधीश ओमप्रकाश मिश्रलाई स्वच्छ चारित्रिक उचाइ भएको भन्न मिल्दैन । कुनै पनि पदका नेतृत्व तहमा बस्नेले उमेर हदका कारण अवकाश लिनुभन्दा केही दिन अघिदेखि विदामा बस्न आजकाल कोही पनि चाहन्नन् । आनापाइको हिसाबले हुने फाइदाबेफाइदा र सेवारत अन्तिम समयसम्म पनि चलखेल गरेर लाभान्वित हुन सकिन्छ कि भन्ने लालसा यस कुराको प्रमाण हो । जुन पदमा बस्ने मानिसको नैतिक चरित्र, तिनले देखाएका मूल्य र मान्यतालाई लिएर अरुले अनुशरण गर्नुपर्ने हो, उनीहरूले नै यस किसिमको व्यवहार देखाउनु दु:खद हो । गोपाल पराजुली जसरी गए, न्यायाधीश दीपकराज जोशी जसरी बसिरहेछन् र अवकाश लिनै लाग्दाको दिनमा पनि प्रधानन्यायाधीश मिश्रले जे क्रियाकलाप देखाए, यसले न्यायमूर्तिको आवरणले मात्र हुँदैन, न्यायाधीश हुनेको चित्त न्यायमूर्तिको जस्तो हुनुपर्छ भन्ने देखाउँछ । महेशप्रसाद ढुंगाना, नयाँबानेश्वर, काठमाडौं"
कसरी बन्ला समृद्ध नेपाल ?,"संसदीय कारबाही र कानुन निर्माण कार्यलाई सजिलो पार्न गठित समितिका सभापति लगायत सांसदहरूले स्वकीय सचिव नियुक्त नगरेर पारिश्रमिक बुझिराख्नुभएको खबरले निरन्तरता पाइरहेको छ । कानुन निर्माण गर्ने संवैधानिक निकायमा लेखा र आर्थिक प्रशासन नियमनको आवश्यकता नरहेको कुराको उपरोक्त समाचारले पुष्टि गर्छ । अन्यथा स्वकीय सचिव, कम्प्युटर अधिकृत, सहयोगी र चालकको पारिश्रमिक उनीहरूकै बैंक खातामा निकासा हुनुपर्ने होइन र ? आन्तरिक आर्थिक व्यवस्थापन कमजोर रहेको, व्यवस्थापिकाका माननीयहरूबाट समृद्ध नेपाल कसरी बन्ला ? महेन्द्रसिंह बम, टीकापुर१, कैलाली"
समृद्धिको अनुपम अध्याय,"प्रदेश सरकार गतिहीन भई धेरैजसो ठाउँका पदाधिकारी सुविधाभोगी देखिएको आरोप लागिरहेको बेला मंगलबारको कर्णालीमा एकीकृत बस्ती खबर पढेपछि ६ नम्बर प्रदेशमा विकासको लागि नवीन योजना सञ्चालन गर्न खोजिएको महसुस भयो । कर्णाली प्रदेशका दसवटै जिल्लामा छरपस्ट रहेका दुर्गम बस्तीलाई समेटेर एकीकृत बनाउने योजना प्रदेश सरकारले सार्वजनिक गरेपछि सर्वत्र चासो बढेको छ । यातायातको असहज अवस्था, वर्षेनि बाढीपहिरोको जोखिम, जति रकम खन्याए पनि गतिशून्य विकास, वातावरणीय विनाश, दुर्गम गाउँका जनतामा भरपेट खाने धोको कहिल्यै पुरा नहुनु, नुनको अभावले हाहाकार मच्चिनु कर्णालीका दुर्दान्त कथाव्यथा हुन् । उच्च जोखिमयुक्त, बाढीपीडित, सुकुम्वासी, दलित, सीमान्तकृत र छरिएका बस्तीलाई प्राथमिकता दिनेगरी चालु अर्थिक वर्षको नीति तथा कार्यक्रममा समेटिएको एकीकृत बस्ती विकास योजनालाई मूर्तरूप दिन कार्यविधि समेत प्रदेश सरकारले बनाइसकेको विषय प्रशंसनीय छ । भूगर्वविद्, वातावरणविद्, समाजशास्त्री एवं अन्य आवश्यक विज्ञहरूको विस्तृत अध्ययनका आधारमा कार्यक्रम सञ्चालन गरिने हुँदा योजना असफल हुने सम्भावना कमै देखिन्छ । नेपालको गहना वनजंगल, पाखापखेरा, तालतलैया, नदीनाला, बृहत्तर पर्वतीय सौन्दर्य, जडिबुटी, लोककला, लोकसाहित्य, लोकभाषा, लोकगाथा, लोकसंस्कृतिको संरक्षण, सम्बद्र्धन र प्रबद्र्धन गर्नु उत्तिकै जरुरी छ । भुवनेश्वर शर्मा, चन्द्रागिरि२, काठमाडौं"
खटाएका ठाउँमा जाऔँ,"कर्मचारी समायोजन अध्यादेश संसद्बाट पारित भइसकेको छ । सरकारले समायोजनको लागि सम्पूर्ण राष्ट्रसेवक कर्मचारीलाई समायोजन फारम भर्न सूचना प्रकाशन गरिसकेको छ । यद्यपि समायोजन फारम नभरेका कर्मचारीलाई पनि समायोजन गर्न बाधा पर्ने छैन । कर्मचारीहरू अहिलेको अवस्थामा पारित भएको अध्यादेश अनुरुप समायोजनमा जान चाहेको देखिँदैन । राष्ट्रसेवक कर्मचारीले राष्ट्रको सेवाका लागि खटाएको ठाउँमा जानुपर्छ । अहिले हामी संघीयता कार्यान्वयनका क्रममा छौं । यस्तो अवस्थामा सबैले आआफ्नो ठाउँबाट सहयोग गर्नुपर्छ । तर समायोजनमा जाँदा कर्मचारीको वृत्ति विकासमा असर पर्नु हुँदैन । कर्मचारीको वृत्ति विकास नै प्रभावित हुनेगरी समायोजनमा पठाउँदा सेवा प्रवाहमा कति प्रभावकारिता होला ? सेवा प्रवाह कति चुस्तदुरुस्त होला ? के गाउँगाउँमा सिंहदरबार पुग्ला ? के स्थानीय स्तरमा आम नागरिकले संघीयताको अनुभव गर्न पाउँछन् होला ? मदनराज जैशी, अस्कल, काठमाडौं"
सडकमा साइकलयात्री,"हतारको बेला स्कुटी नत्र साइकल । सवारी मनपराउने मजस्ता धेरै साइकल यात्रीलाई विराटनगर महानगरपालिकाको विकास निर्माणको कामले निराश पारेको छ । जताततै सडक र ढल निर्माणको काम भइरहे पनि स्थानीय सरकार र निर्माण व्यवसायी कम्पनीहरूले साइकल लेन बनाउनुपर्ने आवश्यकता महसुस गरेको पाइएन । सडक विस्तार र ढल निर्माणको कामले विराटनगरवासीले पाइरहेको सास्ती कहिनसक्नु छ । त्यसमाथि धुलो नियन्त्रण गर्ने भनी पानीको ट्याङ्की बोक्ने गाडीले कतिपय सडक हिलाम्मे पार्दा पैदलयात्री र दुईपाङ्ग्रे सवारी दुर्घटनामा पर्नु सामान्य बन्दै गएको छ । केही वर्षअघि रिक्सालाई विस्थापित गर्ने र वातावरण संरक्षण गर्ने उद्देश्यले भित्रिएको विद्युतीय सिटी सवारीलाई महानगरले व्यवस्थित गर्नसकेको छैन । सिटी सवारीलाई विस्थापित गर्न विक्रम टेम्पोले थप सडक आतंक मच्चाएको छ । बेतोडले हुइँकिने विक्रम टेम्पोले कतिबेला कुन दिशाबाट पैदलयात्री र साइकल यात्रीहरूलाई ठक्कर दिने हो, कसैलाई थाहा हुँदैन । केही वर्षअघि अभिनेता कृष्ण मल्ललगायत केही वातावरणप्रेमीको प्रयासले काठमाडौंलाई विक्रम टेम्पोमुक्त बनाएको सर्वविदितै छ भने विराटनगर महानगर लगायत पूर्वी नेपालका सडकहरूमा यस्ता टेम्पोहरू निर्वाध गुडिरहेका छन् । साइकल यात्रीहरू भनेका हुँदाखाने वर्गका हुन्, यिनीहरूलाई किन छुट्टै साइकल लेन चाहियो भनी सडक र ढल निर्माण गर्ने निकायको अदूरदर्शिताका कारण साइकलयात्रीको मनोबल घट्दो छ । निर्माणाधीन भित्री सडकहरू उबडखाबड भए पनि बढीमा पाँचदेखि दस मिनेट साइकल हाँक्न पाइन्छ, तर मूल सडक र धरान रोडमा डोर्याउनुपर्ने अवस्था आउँछ । यी सडकमा अन्य सवारीको बीचमा सबैभन्दा निरीह बनिरहेका हुन्छन्, साइकलयात्री । सडक पार गर्न पर्खिरहेका पैदलयात्री र साइकल यात्रीले उभिने र अडिने ठाउँसमेत पाउँदैनन् । पछिल्लो अध्ययन अनुसार दैनिक सरदर ६ जना नेपालीले सडक दुर्घटनाका कारण मृत्युवरण गर्नुपरेको छ भने निर्माणाधीन सडक र ढलका कारण घाइते हुनेबारे अध्ययन, अनुसन्धान हुन बाँकी छ । अध्ययन, अनुसन्धानले हाम्रा सडक कति ज्यानमारा बन्दैछन् भन्ने विषयमा हाम्रा जनप्रतिनिधिहरूको ध्यान जानसकेको छैन । हिजोका दिनमा कतिपय तिनै पैदलयात्री र साइकल यात्री आज जनप्रतिनिधि बनेका छन् र पनि यो समस्यालाई बुझ पचाउँछन्, बेवास्ता गर्छन् । आज मोटरसाइकल र गाडीमा हुइँकिने हाम्रा तिनै जनप्रतिनिधिले हिजो आफूले भोगेका सडक सास्ती बिर्सेको देखिन्छ ।पछिल्लो समय राजनीतिक वृत्तमा साइकल मन्त्री भनेर चिनिएका लालबाबु पण्डितमा चारपाङ्ग्रे सवारीमोह ह्वात्तै बढेपछि साइकलयात्रीको उत्साह झनै सेलाउँदै गएको छ । केही समयअघि मन्त्री पण्डितले साइकल चढेको तस्बिरले साइकल यात्रीहरूको मनोबल बढाएको थियो । गएको जेठ २२ गते वन तथा वातावरण विभागले विश्व वातावरण दिवसको अवसर पारेर महानगरका प्रमुख लगायत स्थानीय तहका प्रमुखहरूलाई वातावरण संरक्षण गर्न भनी वितरण गरेको २० थान साइकल ती पदाधिकारीले ५१० मिनेट पनि नचलाई सहयोगीलाई थमाएको दृश्य मेरो मानसपटलमा ताजै छ ।कुनै रणनीतिक योजना नबनाई सरकारी बजेट दुरुपयोग रोक्न हाम्रा जनप्रतिनिधिहरू असफल बनेका छन् । वातवरण दिवसका दिन प्रमुखहरूलाई २० थान साइकल वितरण गर्दैमा वातावरण संरक्षण हुन्छ भन्ने सोच नराम्रो नभए पनि सुविधायुक्त चारपाङ्ग्रे सवारीभन्दा साइकल सवारी कुनै पनि हालतमा श्रेयस्कर लाग्दैन, हाम्रा प्रमुख र जनप्रतिनिधिहरूलाई । र यो मानवीय स्वाभाव पनि हो । हाम्रा जनप्रतिनिधिहरूले विश्व वातावरण दिवस लगायत वातावरण सम्बन्धी कार्यक्रममा वातावरण संरक्षण गर्नुपर्छ भन्दै आए पनि व्यवहारमा शून्य देखिन्छ । काठमाडौं लगायत धरानमा साइकलप्रेमी बढ्दैछन् भन्ने समाचार बेलाबेला सञ्चार माध्यमले जनसमक्ष ल्याउने गरेका छन् । यस्ता साइकलप्रेमीले बेलाबेला साइकल लेन बनाउन सरकारलाई दबाब दिने गरे पनि सुनुवाइ भएको पाइँदैन । विराटनगर महानगरपालिकामा साइकलप्रेमीहरू भए पनि संगठित नहुँदा साइकल लेन चाहिन्छ भनी सम्बन्धित निकायलाई झकझक्याउन सकेका छैनन् । अमेरिकाले साइकल यात्रीका लागिमात्र हैन, पैदल यात्रीका लागिसमेत सडक व्यवस्थापन गर्न रणनीतिक योजना अघि सारेको यसै दैनिकले केही दिनअघि जनसमक्ष ल्याएको छ । अमेरिकी लेखक रिचर्ड कन्निफले आफ्नो लेख पैदल यात्रीको प्रतिरक्षामा अमेरिकी सहर डेनेभरले पैदल यात्रीका लागि भनी १ अर्ब डलर खर्च गरेर सडकपेटी निर्माण गर्ने योजना अघि सारेको र अन्य सवारी साधनका लागि स्थान कटौती गर्न थालेको उल्लेख गरेका छन् । पेरिसले सेन नदीको किनारमा गाडी गुडाउन प्रतिबन्ध लगाउँदै पैदल र साइकल यात्रीका लागि पुनर्निर्माणको काम अघि बढाएको छ । स्वीडेनले भिजन जिरो अवधारणा अघि सारेको छ । यस अन्तर्गत स्वीडेनले सन् २०३० सम्म सडक दुर्घटना शून्यमा पुर्याउन विभिन्न रणनीतिक योजना बनाई कार्यक्रम सुरु गरेको छ ।सडक निर्माण गर्दा हाम्रा नीति निर्माताले बेवास्ता गर्ने गरेको परिणाम आज सर्वसाधारणले भोग्नुपरेको छ । सडक फराकिलो बनाउने भन्दै घरबास उठाएका छन् । निर्मित सडक पनि सबै खाले सवारीमैत्री छैनन् । पैदलयात्री र साइकल यात्रीका लागि नभई नहुने सडकपेटी बनाउन दबाब दिने समूह नहुँदा मनपरितन्त्रले पराकाष्ठा नाघेको छ । हाम्रोजस्तो गरिब मुलुकमा सबैले मोटरसाइकल र निजी गाडी नै चलाउँछन् भनी नीति निर्माताले सोच्नु र त्यसै अनुरुप सडक निर्माण गर्नु भनेको सर्वसाधारणप्रति अन्याय गर्नु हो । जीवनको कुनै कालखण्डमा आजका नीति निर्माताले पक्कै पनि साइकल यात्रा गरेको हुनुपर्छ । आफूले विगतमा पैदल हिँड्दा र साइकल यात्रा गर्दा पाएको सास्तीलाई आज चटक्क बिर्सनु पैदलयात्री र साइकल यात्रीको निर्वाध रूपमा हिँड्न पाउने र सवारी चलाउन पाउने अधिकार हनन गर्नु हो ।"
चुनौतीको चुलीमा राणा,"चुनौतीकेही वर्षयता न्यायपालिकाको विश्वसनीयता अभूतपूर्व रूपमा खस्किएको छ । जनआस्थाको भरमा बाँच्नुपर्ने न्यायपालिका जनआक्रोशको सिकार भइरहेको छ । यसो हुनुमा कर्मचारी, वकिल, मातहतका न्यायाधीश अवश्य जिम्मेवार होलान् । तर प्रधानन्यायाधीशको निरीहता र द्रव्यलालसा अनि कार्यक्षमता अभाव प्रमुख कारण हुन् । स्वच्छता, कर्तव्य परायणता, साहस र योजना अनि सहयोगीसँंग सहकार्य गर्ने क्षमताको प्रदर्शन राणाको सबैभन्दा ठूलो चुनौती हो । कतिपय प्रधानन्यायाधीशलाई मुद्दाको पेसी सूची बेचेको आरोप लागेको छ । निश्चित मुद्दा आफ्नो गुटका निश्चित न्यायाधीशलाई मात्र तोक्नु र त्यसबापत आर्थिक लाभ प्राप्त गर्नु मुद्दाको सूची बेच्ने कार्य हो । यो कार्यबाट बच्न उहाँले के उपाय, संरचना र कानुन बनाउनुहुन्छ, त्यही नै उहाँको कार्यकाल मूल्यांकनको पचास प्रतिशत आधार हुनेछ । संसदीय समितिमा उहाँले वाचा गरेको भ्रष्टाचारमा शून्य सहनशीलताको नीति मुद्दा तोक्ने उहाँको तरिकाबाटै परीक्षण हुनेछ ।कैयौं प्रधानन्यायाधीश बिचौलियाको प्रभावमा परेर बदनाम भएका देखिन्छन् । कुन प्रधानन्यायाधीश हँुदा कोको बिचौलिया हुन्छन् भन्ने करिब घोषणा गर्न सकिन्छ । कतिपय बिचौलिया स्थायी छन् र तिनको नाम गोप्य छैन । बिचौलियाको प्रभावबाट मुक्त हुन तिनलाई आफ्नो निवास, कार्यालय र आफन्तजनसंँगको भेटघाटबाट वञ्चित गर्नसक्ने हिम्मत उहाँमा रहनुपर्छ । बिचौलियाको प्रभाव, दबाब र प्रलोभनबाट मुक्त हुनसके न्यायपालिकाले काँचुली फेर्नेछ ।गरिब, दु:खी, पीडित र सर्वसाधारणको मुद्दाको पालो नआउने, सुनुवाइ नहुने, फैसला समयमा तयार नहुने, भए पनि कार्यान्वयन नहुने र पहँुचवाला र पैसावालाको मुद्दामा मात्र न्यायइन्साफ चाँडो हुने गरेको आरोपबाट न्यायपालिकालाई मुक्त राख्नुपर्छ । यसका लागि मुद्दा व्यवस्थापनमा आमूल परिवर्तन आवश्यक छ । मुद्दाको विषयवस्तुभित्र प्रवेश गरेर औचित्य र न्यायको मर्म अनुरुप निरुपण गर्नेभन्दा पनि जति धेरै संख्यामा मुद्दा छिन्न सक्यो, त्यही न्यायाधीश पुरस्कृत हुने लगतमुुखी न्यायसम्पादनलाई तुरुन्तै परिवर्तन गर्न जरुरी छ । त्यसो त उहाँको सेवा प्रवेश र न्यायसम्पादनका क्रममा उहाँसंँग जोडिएका कतिपय विवाद वा बहस स्वयम् पनि चुनौती हुन् । त्यस्ता बहस र विवादको जवाफ उहाँले आफ्नो कार्यसम्पादनबाटै दिनु पर्नेछ । यी सबै कार्यमा उहाँलाई सफलता मिलोस् । उहाँको कार्यकालमा न्यायपालिकाले आस, त्रास र भयमा बस्नु नपरोस् ।"
ज्ञानमाथि राजनीति,"कुनै पनि समाजमाथि शासन गर्न त्यो समाजलाई भित्रैदेखि बुझ्न जरुरी हुन्छ । सम्बन्धित समाजका संघटकलाई जान्नु, तिनका एकता र कमजोरीलाई पहिचान गर्नु, तिनी माझका भिन्नताको वर्गीकरण गर्नु र त्यस अनुरुप नीति निर्धारण गर्नु शासन क्रियाको अभिन्न अङ्ग रहँदै आएको छ । हो, कुन जानकारीको कति महत्त्व छ, त्यसलाई कुन संकथनसाथ प्रस्तुत गर्ने, कुन कथ्य कतिखेर सम्प्रेषित गर्ने र कसरी गर्ने, लक्षित समूहको पहिचान गरी तिनलाई दिग्भ्रमित पार्ने कथ्यहरू कसरी राख्ने यी सब शासकको चरित्रमाथि निर्भर गर्छ । वर्चस्व राख्न पुग्ने पक्षको मनसुवामाथि निर्भर गर्छ । तिनले यस्ता उपक्रम गर्दै जान्छन् र लक्षित समूहलाई अल्झाइराख्छ । आखिर ज्ञान र वर्चस्वको एकअर्कामा रूपान्तरित भइरहने प्रक्रिया नेपाली समाजको चरित्र जो रहिरह्यो । आफ्नो प्रतिरोधलाई कसरी नयाँ कथ्य दिने ? शोषक पक्षद्वारा निर्माण गरिएका संकथनहरूलाई कसरी चिर्ने ? ज्ञान उत्पादनमा रहेको एकाधिकारलाई कसरी समाप्त पार्ने ? ज्ञान उत्पादनमा समता र समावेशी कसरी प्रतिध्वनित गर्ने ? अहिले वञ्चितिमा रहेका समूहहरू मन्द गतिमै सही विमर्श सुरु गर्दैछन् । यसरी वैचारिक संघर्षका कारण ज्ञान उत्पादन एकातिर फराकिलो बन्दैछ भने अर्कोतिर वञ्चितिमा परेका समूहहरूले नयाँ कथ्यमार्फत अनेकांै मिथ भत्काउँदैछन् । यस अर्थमा यो ज्ञान उत्पादनको खोज र वितरणको काल भएको छ ।ज्ञान र सत्ताज्ञान पनि सत्ताशक्ति नै हो । विगतमा विचार, शिक्षा, ज्ञान, सूचना, मिडिया र अन्य सांस्कृतिक उत्पादन समेतमाथि वर्चस्वशाली समुदायको नियन्त्रण रहँदै आयो । अरुमाथि वर्ग, वर्ण, मर्दको नियन्त्रणसँगै अन्य खाले उत्पीडनको सम्बन्ध कायम गर्न ज्ञान उत्पादनको राजनीति गर्ने क्रम रहिरह्यो । जसको हातमा ज्ञान उपार्जन रहन्छ, जसले ज्ञान उत्पादनमा स्वामित्व राख्छ, त्यसैले आफ्नो स्वार्थ र हितको सेवामा प्रयोग गर्छन् । जसको ज्ञान उत्पादन प्रयोगमा वञ्चितिको अवस्था रहन्छ, तिनीहरू शोषित हुन पुग्छन् । यसैले शक्ति स्रोतमा पहुँच नै नभएका दलित, मधेसी, थारु, मुस्लिम, जनजाति लगायतकामा यस सम्बन्धी पर्याप्त गुनासा रहे । तर हिजो जुन वर्गले संघर्ष गरे वा जुन समुदायनिम्ति संघर्ष गरे, तिनीहरू सत्ताको समिप पुग्दा तिनको मानस पनि साविककै वर्चस्वशाली पक्षको नक्कल पो देखियो । जो हिजो कतिपय अर्थमा प्रभु वर्गसँंग संघर्ष गर्दै थिए, आज छोटो सफलता पाएर तिनी आफै प्रभु बनिसकेका छन् । तिनले आफ्नो सत्ताको निरन्तरताका लागि फेरि यस्ता कथ्य प्रक्षेपण गर्न थालेका छन् कि तिनीभन्दा पछाडि रहेकाहरू उँभो लाग्न नसकुन् । यसले गर्दा स्वयं पछाडि पारिएका समूहमाझ नै ज्ञान उत्पादनलाई बन्धकी कि खुला राख्ने घर्षण सुरु भएको छ । मधेसी दलित समुदाय राजनीतिक, आर्थिक, सामाजिक सबै दृष्टिकोणले सीमान्तकृत र उत्पीडित समुदाय हो । नयाँ सत्ताले राज्य प्रणालीमा पछाडि पारेको वर्ग, क्षेत्र, लिङ्ग, भाषा, संस्कृति, धर्म, जातिको सहभागिताको सवाललाई मत्थर बनाउन चाहन्छ । चाहे त्यो संघीय राज्य होस् वा प्रादेशिक । केन्द्रीकृत र सामन्तवादमा आधारित आर्थिक, राजनीतिक र सांस्कृतिक चरित्रलाई फेर्ने मुद्दालाई कतै गौण बनाउँदैछन् कि ? यसले संस्थागत वा नियोजित असमावेशीकरणको प्रवाहलाई विराम दिँदैन कि भन्ने आशंका जन्मेको छ । त्यस उसले भुइँ सतहमा ज्ञान खोजीको गरम हावाले विस्तारै ठाउँ लिँदैछ । मधेसमा ज्ञान उत्पादनमधेसले राज्यसँंगको सम्बन्ध निर्धारणको कुरा गर्दा त्यो एउटा भूगोलमात्र होइन, वञ्चितिमा परेको क्षेत्र पनि हो । तर स्वय मधेसभित्र टर्च बाल्दा मधेसलाई बुझ्न धेरै कोणबाट केलाउनुपर्छ । मधेसभित्र पनि विविधता छ । त्यो विविधता भाषा, धर्म र परम्पराका आधारमा छ । साधनस्रोतको वितरण र त्यसमाथिको वर्चस्वको आधारमा भिन्नता छ । वर्ग, जात र लिङ्गका आधारमा थिचोमिचो छ । बढी संख्यामा रहेका जाति विशेषमा मौजुद श्रेष्ठताको मनोविज्ञान र त्यसले उत्पन्न गर्ने घर्षणका घाउहरू छन् । रैथाने र नवनागरिकबीच पहुँचको प्रतिस्पर्धा छ । सहर र गाउँ, पूर्वपश्चिम राजमार्ग वरिपरि र हुलाकी क्षेत्रबीच जीवनस्तरको अन्तर, सीमाञ्चलमा वारि र पारि राज्यकै सेवासुविधाको भिन्नताले पारेको प्रभावको अवस्था छ ।मधेसका सरोकार गर्दाखेरी राज्यसँंगको सम्बन्ध र स्वयं मधेसभित्र विद्यमान यी भिन्नता, दूरी, प्रतिस्पर्धा, प्रकोपप्रहारबारे राजनीतिक, सामाजिक, आर्थिक, सांस्कृतिक पक्षबाट कुरा उठ्न थालेको छ । मानव विकास सूचकांकको आधारमा जिल्लागत विश्लेषणमा मधेसका जिल्लाहरू तलै देखिन्छन् । राज्यका संरचनामा मात्रै होइन, सरकारी र गैरसरकारी क्षेत्रमा पाइने रोजगारी र ती संस्थाहरूले प्राथमिकता दिने कार्ययोजनामा मधेस भित्रको विविधताले कतिको ध्यानाकर्षण गरेको छ ? यी विषय विमर्शमा आउन थालेका छन् । पहिलो र दोस्रो मधेस आन्दोलनताका मधेसभित्र मधेसी र थारु, राना थारुदङ्गौरा थारु, मधेसी दलित, महिला, मुस्लिम, सन्थाल, कोच, माडवारी, पिछडा वर्ग, पूर्वैैयापश्चिमाबीच एकआपसमा पृथक सरोकार र पहिचान रहेकोले राज्यसंँग संघर्ष गर्दा आआफ्नो लडाइँ आफै लड्नुपर्छ भन्ने रह्यो । यसलाई स्थायी सत्ताले खुब मलजल गर्यो । वर्चस्वशाली समुदायले यी वञ्चित समूहहरूलाई आपसमै विभाजित गर्ने अनेकौं औजार प्रयोग गरे । मिडियाले नेपालमा तराई छ, मधेस छैन भनी स्थापित गर्ने यत्न गर्यो । थारुहरूको तराई र मधेसीहरूको मधेस हो भन्ने बुझाइ स्थापित गर्ने जोड चल्यो । समूहहरू एकआपसमा आआफैमाथि खनिए । यसले गर्दा मधेसको कोणबाट उठाइएको पहिचान, पहुँच, प्रतिनिधित्व, प्रान्तीयता र प्राकृतिक स्रोतमाथिको स्वामित्व जस्ता विषयमा आफैमा अलमल र आत्मविश्वास हराउने स्थिति आयो । तर संविधान निर्माणको अन्तिमतिर टीकापुर घटना भएपछि थारु र मधेसीबीच साझापनको समनानुभूति भएको छ । एकले अर्कालाई हात नसमाउँदा शासकका अगाडि हात बाँधेर शिर निहुराउनुपर्ने अवस्था आउँछ भन्ने बुझाइको सामाजिकीकरण फैलिँदो छ । थारु र मधेसीको बृहत ऐक्यबद्धतामाझ आफूलाई मुखर रूपमा स्थापित गर्न नसक्दा कोच र सन्थालहरू चेपुवामा परेको अनुभूति गर्दैछन् । मधेसभित्रै पनि जातीय, लैङ्गिक, वर्गीय, धार्मिक एव सामुदायिक विभेदको प्रकोप व्यापक छ । नयाँ संविधानले समावेशीकरणको मुद्दालाई किनारा पार्दै वर्चस्वशाली समूहका लागि उल्टो आरक्षणमार्फत सुरक्षा प्रत्याभूति गरिदिंँदा पहिला राज्यसँंगको सम्बन्ध निर्धारणमा वञ्चितिमा रहेकाहरू एकजुट हुनुको विकल्प छैन भन्ने सोच विकसित हँुदैछ । वञ्चित समूहका लागि विद्रोह वा पलायन बाहेक अर्को विकल्प छैन भन्ने निष्कर्षकै रूपमा आउन थालेको छ । तर त्यसनिम्ति केही आवश्यक कार्यभार गर्नु पर्नेछ । त्यो हो, पहाडका जनजाति, दलित, लैङ्गिक लोकतन्त्र र समावेशीकरणका मुद्दालाई तर्कसंगत ढंगले उठाउनेहरूबीच परस्पर सघन संवाद र संघर्षको प्रारूप तय गर्न थाल्दैछ । भुइँ सतहमा घर्षणजेजस्तो प्रकारको प्रादेशिक अभ्यास अस्तित्वमा आएको छ, त्यसमा प्रदेश र केन्द्रबीच सम्बन्ध कस्तो हुने ? स्थानीय तह र प्रदेशमाझ सामञ्जस्य कसरी हुने ? विमर्श सुरु भएको छ । निर्वाचन प्रणालीमा समावेशी आधार राखिए पनि त्यसलाई वञ्चित समूहको कोणबाट हेर्ने हो भने कतिपय अवस्थामा वञ्चित भित्रकै शक्तिशाली समूहले आफ्नो हातमा डाडुपुन्यु समाउँदा त्यहाँ असमानता गरेका छन् । महिला नेतृत्वहरू आएका छन्, बहुतहमा । तर यसलाई पृथक रूपमा हेर्ने हो भने स्थानीय तहमा प्राय: महिला उपप्रमुख छन् र त्यहाँ प्रमुख र उपप्रमुखबीच द्व्रन्द्व छ । प्रदेशसभामा जुन ओजसाथ महिलालाई अवसर दिनुपर्ने थियो, त्यो दिइएको छैन । यसले मधेसी समाज भित्रको समीकरण फेर्नलागेको छ र त्यसका प्रमुख कारण बनेका छन्, ज्ञान उत्पादनप्रतिको आतुरता । मधेसी दलितहरूमा विस्तारै नयाँ संकथनले आकर्षित गर्दैछ, मधेसी महिलाहरू लैङ्गिक लोकतन्त्रका लागि जुर्मुराउँदैछन् । गिरहत र कृषि मजदुर बीचको सम्बन्धले नयाँ स्थान खोज्दैछ । मधेस भित्रका अल्पसंख्यक समुदाय अस्तित्वको खोजीमा छन् । स्थानीय र प्रादेशिक तहको ऐनामा आआफ्नो अनुहार हेर्ने सजगता बढ्दैछ । विकास निर्माणको नाममा थोपरिएको संघीय योजनाप्रति मोहभंग हँुदैछ । स्थानीय सरोकारले प्राथमिकता पाउनुपर्छ भन्ने बुझाइ फैलिँदैछ । ज्ञान उत्पादनको नयाँ जागरणले वञ्चितिमा परेका एकअर्का समूहबीच सामञ्जस्यभन्दा सन्देह उत्पन्न गर्दै जानेछन् । हुनुपर्ने के हो भने प्रश्न र चिन्तनमननको आधारमा प्रतिरोधी ज्ञान उत्पादनलाई एकअर्का वञ्चित समूहले स्वीकार्ने र सम्मान गर्ने हो । यसो नभएमा आन्तरिक द्वन्द्व बढ्नेछ । मधेसभित्र पनि राजनीतिक सम्भ्रान्त वर्गले आफ्नो हालिमुहाली राख्न मिडिया र नागरिक समाजमार्फत अनुकूलका संकथन खडा गर्दैछन् । यसले समग्र मधेसको रूपान्तरणलाई टाढा धकेल्छ । मधेसभित्र ज्ञान उपार्जनको बहुपक्षीय आयामलाई हेर्ने दृष्टिकोणमा थप निखार ल्याउनुपर्ने र त्यसप्रतिको विमर्शलाई प्रतिरोधी ऐक्यबद्धताको रूपमा विकसित गर्नुपर्ने पक्षलाई सबैले स्वीकार गर्दा वेश ।"
पहिले रोधीमा मादल अहिले मोबाइलमा गीत,"(लमजुङ)वर्ष फेरिएसँगै यति बेला गुरुङ समुदायमा भिन्न रौनक छ । कुकुर वर्ष बिदा गरेर मृग वर्ष स्वागत गरिरहँदा आफन्त भेटघाट, खानपिन र लामाबाट रुपा (मन्त्रिएको धागो) बाँध्ने क्रम जारी छ । ल्होसारकै रमरमबीच बेसींसहरमा भेटिए, भारतीय सेनाका भूपू, मस्र्याङदी गाउँपालिका २ घनपोखराका खड्गबहादुर गुरुङ । ल्होसारको तामझाम बढ्दै गए पनि मौलिकता हराउँदै गएकोप्रति उनले गुनासो गरे ।पहिलेको र अहिलेको मान्ने तौरतरिका धेरै फेरियो, उनले भने, हाम्रो चाडबाडलाई पनि सहरिया हावाले छोयो ।उनका अनुसार, पहिले पहिलेको ल्होसारमा युवतीहरूले घरघरै चामल, दूध, नुन, घिउ, बेसार उठाएर रोधीमा जम्मा भई खीर र रोटी पकाउँथे । युवकहरूले कुखुराको भाले खोजेर ल्याउँथे । कालिज, वनकुखुरा र तित्रा लगायत खान्कीमा व्यवस्थापन हुन्थ्यो । नाचगानसँगै मिठोमसिनो खाएर रमाइलो गरी ल्होसार मनाइन्थ्यो ।मादल बजाएर झयाउरे नाच्दा, दोहोरी चल्दा खुब रमाइलो हुन्थ्यो, खड्गबहादुरले भने, त्यति बेलाको समय अहिले कहाँ फर्किन्छ र ? वर्ग फेरिएको अवसरमा मध्यरातमा गीत गाउँदै नाचेर रमाइलो गर्ने तरिकामा अहिले निकै परिवर्तन आएको छ । दोर्दी गाउँपालिका ९, लाँकुरीबोटका मोहनप्रसाद गुरुङका अनुसार, ल्होसारको दिन रोधीमा सँगै भएका युवायुवती दु:खसुखका गफ गर्थे, मायाप्रेमका कुरा सुनाउँथे । लाहुरबाट छुट्टीमा आएकाहरू लडाइँ र राइफलका कुरा छाँट्थे । भर्ती हुँदाका कुरा गर्थे । हामी लाहुरबाट आएका र भेडीगोठबाट झरेका दाइहरूसँगै ल्होसार मनाउँथ्यौं । स्योकैं (सामूहिक भोज) खान्थ्यौं, उनले भने, अहिले त्यस्तो ल्होसार कहाँ गयो, गयो !पहिले गाउँबाट सहर झरेकाले सामूहिक रूपमा सहरमा ल्होसार मनाउन थाल्यो । गाउँको सिको गरे । गाउँको चलन हराउँदै गयो । अहिले सहरमा गरिने ल्होसारको चालामाला गाउँमा फर्केको उनले बताए । ल्होसारका बेला मौलिक पोसाक लगाउने चलन भने पहिलेकै हो । तमु प्ये ल्हु संघका जिल्ला अध्यक्ष क्याप्टेन मिलबहादुर गुरुङका अनुसार पहिले पहिले लगाउने र अहिलेको मौलिक भनिने पोसाक भिन्न छ । पहिले ज्यान ढाकिने गरी चोलो लगाउँथे । अहिले त शरीर नै देखिने गरी खालीखाली ह्वाङ्गै लुगा लगाउन थालेका छन्, उनले भने । पहिले मादल बजाएर गीत गाएर नाचगान गर्ने गरिएकोमा पछिल्लो समय क्यासेट, ड्राइभ हुँदै मोबाइलमा गीत बजाएर नाच्ने गरिएको छ । मादल नै हराए जस्तो भएको अचेल गाउँमा, उनले भने, ल्होसारसम्बन्धी गीत पनि सांस्कृतिक र मौलिकभन्दा बढी बजारिया भएका छन् । यति हुँदा हुँदै पनि सामूहिक भोज खाने, डोरी तान्ने, छेलो हान्ने परम्परा पनि आफूहरूले जोगाएको उनले बताए । तर, यसको पनि शैली पहिलेको भन्दा केही फरक हुन थालेको छ, उनले भने, संस्कृति जोगाउनतिर भन्दा देखासिकी बढी हुन थालेको छ । ल्होसारमा मौलिक स्वाद पनि हराउँदै गएको गुरुङ समुदायका अगुवाहरूको गुनासो छ । पहिले भिजाएको चामल ढिकीमा कुटेर पिठो बनाई सेलरोटी बनाइन्थ्यो । त्यसको स्वाद नै बेग्लै । अहिले मिल वा मेसिनमा कुटिएको चामलको पिठोबाट सेलरोटी बनाइन्छ । पहिले घिउमा पकाइने सेलरोटी अहिले तेलमा पकाइन्छ ।क्व्होलासोंथर गाउँपालिका ४, भुजुङ घर भइ बेंसीसहर बस्दै आएकी कृष्णकुमारी गुरुङका अनुसार, पहिले घरघरबाट अन्न उठाएर भोज खाइन्थ्यो । ल्होसार मनाइन्थ्यो । अहिले पैसा उठाएर वा जम्मा गरेर राखेको पैसा खर्च गरी कुनै पसलबाट रेडिमेड सामान किनेर भोज खाइन्छ । अहिले त ब्रोइलर कुखुराको मासु, म:म र चाउमिन पो हुन्छ त हाम्रो ल्होसार खाना उहिले त सबै घरघरकै मौलिक खान्की हुन्थ्यो, उनले भनिन् । जेजस्तो भए पनि चाडपर्वको मौलिकता जोगाउनुपर्ने तर्क गर्छन्, तमु हयुला छोंज धीं गुरुङ राष्ट्रिय परिषद् लमजुङका अध्यक्ष ठाकुरप्रसाद गुरुङ । पूर्व सांसद जमिन्द्रमान घलेले पनि गुरुङ समुदाय सांस्कृतिक संक्रमणको अवस्थामा रहेको बताए । उनले भने, हाम्रो चाडपर्व, रहनसहन, चालचलनमा मौलिकता गुम्दै छ । विदेशी प्रभाव बढेको छ । हामी भाषा, संस्कार र संस्कृतिप्रति एक हुन आवश्यक छ ।"
रचना वाचनमा पत्रकार,"इटहरी (कास)नलाएको मायाले झन् रुवायो बरीनघोचेको काँडाले झन् दुखायो बरीआज यहाँ भोलि कहाँ पर्सि झन् कहाँनसोधेको प्रश्नले झन् सतायो बरीइटहरीका पत्रकार सुविद गुरागाईंले उपर्युक्त सिर्जना वाचन गरिरहँदा श्रोतामा थिए, प्रदेश १ का प्रमुख गोविन्दबहादुर तुम्बाहाङ पनि । सुविदले अर्को गजल थपे : गजब भो मैले पनि मायाको अनुभव गरेँपरेलीमा अल्झिएर आँसुको दहमा झरेँपत्रकार महासंघ सुनसरीले साधारणसभा अवसरमा आयोजना गरेको समारोहमा पत्रकारहरू हर्ष सुब्बा, कृष्णविनोद लम्साल, कृष्ण अधिकारी, जनकऋषि राई, वेदराज पौडेल, रामप्रसाद खरेल, यात्री शेखर, सुधीर केसी लगायतले समेत कविता, गीत, गजल सुनाए । कवि मनु मञ्जिलले पनि रचना वाचन गरे ।पत्रकारहरू समाचारका मेसिन मात्र हैनन्, साहित्य र कलाका सर्जक पनि रहेछन् भन्ने बुझ्न पाएको प्रदेश प्रमुख तुम्बाहाङले बताए । समारोहमा सुनसरीका पत्रकारले खिचेका तस्बिरहरूको प्रदर्शनी पनि गरिएको थियो । सञ्चार क्षेत्रमा उपयोग गरिएका पुराना संयन्त्र, प्रकाशित पुस्तकहरूसमेत राखिएका थिए ।"
जिग्मेको नयाँ गीत,"काठमाडौं (कास) तिमीले बाटो फेर्यौ अरे गीतको बाल भर्सनबाट चर्चा कमाएकी थिइन् जिग्मे छोकी घिसिङले । सात वर्षकै उमेर गाएको यो कभर सङले युटयुबमा पनि राम्रै भ्युअर्स पायो । बीचमा न आमाको माया पाएँ, यो नाता देखि म्हेन्दोमाया भाका टक्क थुसी (टपक्क टिपेर) जस्ता गीत ल्याएकी उनले हालै नयाँ गीत सार्वजनिक गरेकी छन्, भिडियोसहित । उनले हालै युटयुबमार्फत हाम्रा यी साना आँखा गीत सार्वजनिक गरेकी हुन् । पुरुषोत्तम ढुंगेलको रचना र हेम थामीको संगीत रहेको गीतमा बालमैत्री वातावरणको वकालत गरिएको छ । भिडियो निर्देशन गरेका हुन् राजेन्द्र महर्जनले । स्कुल, घरदेखि सार्वजनिक थलोसम्म बालमैत्री वातारण हुनुपर्ने गीतको भावलाई म्युजिक भिडियोले प्रस्टयाउने कोसिस गरेको छ । गायिका जिग्मे आफैले पनि अभिनय गरेकी छन् । हाम्रो समाजमा बालबालिकाले कसरी सोच्छन् भनेर ख्याल गरिँदैन, ९ वर्षीया जिग्मेले भनिन्, त्यही भएर बालबालिकाको भावनाको कदर हुँदैन । बालबालिकालाई प्रोत्साहित गर्ने आशावादी सन्देश गीतमा रहेको उनले बताइन् । जिग्मे संगीतकार चण्डिप्रसाद ढकालसित संगीत सिकिरहेकी पनि छन् । उनले भूकम्पको पीडामाथि बनेको फिल्म नीरफूल मा पनि दयाहाङ राईकी छोरीको रूपमा अभिनय गरेकी छन् ।"
ताइवानबारे चिनियाँ राष्ट्रपति पुन: एकीकरण अपरिहार्य,"बेइजिङ (एजेन्सी) चिनियाँ राष्ट्रपति सी चिनफिङले चीनसँग ताइवानको पुन: एकीकरण अपरिहार्य रहेको बताएका छन् । उनले ताइवानलाई स्वतन्त्र मुलुक बनाउने कुनै पनि प्रयत्न आफूलाई स्वीकार्य नहुने बताउँदै विषम परिस्थितिमा सैनिक शक्ति पनि प्रयोग गर्न चीन पछि नपर्ने चेतावनी दिए । पुन: एकीकरण भए पनि चीनले लोकतान्त्रिक ताइवान होस् भन्ने चाहेको राष्ट्रपति सीले स्पष्ट पारे । सन् १९४९ मा चीनको मुख्य भूभागमा गृहयुद्ध समाप्त भएदेखि नै चीन र ताइवानमा अलगअलग शासन व्यवस्था छ । चीनसँग ताइवान एकीकरण हुनै पर्दछ र त्यो अवश्य हुनेछ । नयाँ युगमा चीन र ताइवानमा बाँडिएर रहेका चिनियाँ जनतामा पुनर्जीवन दिनु आवश्यक छ, उनले भने । राष्ट्रपति सीले सन् १९७९ मा ताइवान एकीकरण र सैनिक विवाद अन्त्य गर्ने गरी सन्देश पठाएको ४०औं वर्षगाँठका अवसरमा उक्त विचार व्यक्त गरेका हुन् । बेइजिङमा आयोजित समारोहमा राष्ट्रपति सीले एकीकरण गर्दा एक देश, दुई प्रणाली अन्तर्गतकै विधिमा हुने बताउँदै यसले ताइवानी जनताको सरोकार र भलाइको सुरक्षा हुने स्पष्ट गरे । उनले ताइवानी स्वतन्त्रतालाई प्रवद्र्धन गर्ने खालका कुनै पनि खालका गतिविधि बेइजिङलाई सह्य नहुने बताए । चिनियाँ जनताको पुनर्जीवनका लागि पनि पुन: एकीकरण अपरिहार्य हो, उनले भने । राष्ट्रपति सीले ताइवानसँगको सम्बन्ध चिनियाँ आन्तरिक राजनीतिको अंग भएको उल्लेख गर्दै विदेशी हस्तक्षेप सह्य नहुने बताए । ताइवानले आफूलाई स्वतन्त्र र सार्वभौम राष्ट्र मान्छ । ताइवानको आफ्नै मुद्रा, राजनीतिक र न्यायिक प्रणाली छ । तर अहिलेसम्म चीनबाट अलग भएर औपचारिक रूपमा स्वतन्त्र र सार्वभौम राष्ट्र भएको घोषणा गरेको छैन ।ताइवानमा दुई वर्षअघि नयाँ राष्ट्रपति चाई इङवेन निर्वाचित भएदेखि चीन र ताइवानबीचको सम्बन्ध चिसिएको छ । राष्ट्रपति चाईले एक चीन नीतिसम्बन्धी चिनियाँ अवधारणाको विरोध गरेकी छन् । ताइवानको राजनीतिक प्रणाली र नागरिक समाजमा विद्यमान मतभिन्नतालाई सामान्यीकरण गर्न चीनले एक मुलुक, दुई प्रणाली नीति अघि सारेको छ । यही नीति सन् १९९७ मा बेलायतबाट फिर्ता भएको हङकङमा कार्यान्वयनमा आएको छ । गत अक्टोबरमा लाखौं ताइवानीले स्वतन्त्र राष्ट्रको नारा लगाउँदै प्रदर्शन गरेका थिए । ताइवानमा २० वर्षअघि मात्र लोकतन्त्र बहाली भएको थियो । कहिल्यै स्विकारिन्नताइवानी राष्ट्रपति चाईले आफ्नो मुलुकले बेइजिङको सर्तअनुसार पुन: एकीकरणलाई कहिल्यै स्वीकार नगर्ने बताएकी छन् । म पुन: दोहोर्याउन चाहन्छु, ताइवानले कहिल्यै एक मुलुक दुई प्रणालीलाई स्वीकार गर्ने छैन । बहुसंख्यक ताइवानी यसविरुद्ध छन्, बुधबार उनले भनिन् । नयाँ वर्षको सन्देशमा चाईले ताइवानसँगको असहमतिलाई समाधान गर्न चीनले शान्तिपूर्ण तरिका अपनाउनुपर्नेमा जोड दिँदै प्रजातान्त्रिक मूल्यलाई सम्मान गर्न आग्रह गरिन् । मंगलबार पनि उनले ताइवानका जनताले चिनियाँ अधिनायकवाद भोग्नु नपरेको बरु निर्बाध स्वतन्त्रता अनुभव गरिरहेको बताएकी थिइन् ।"
सबरीमाला मन्दिरमा पसे महिला,नयाँदिल्ली (एजेन्सी) भारत केरलाको सबरीमाला मन्दिरमा रजश्वला हुने उमेरका महिला प्रवेशमा ८ सय वर्षदेखि लाग्दै आएको प्रतिबन्ध बुधबार तोडिएको छ । व्यापक विरोधका बीच बुधबार राति २ महिला प्रवेश गरेका हुन् । ४० वर्षीया बिन्टु अम्मिनी र ३९ वर्षकी कनकदुर्गा नामका महिला प्रहरी सुरक्षाबीच राति साढे ३ बजे मन्दिर प्रवेश गरेका हुन् । सर्वोच्च अदालतले महिला प्रवेशमा लागेको प्रतिबन्ध हटाउने आदेश दिएपछि उनीहरू मन्दिर प्रवेश गरेका थिए । यसअघि २४ डिसेम्बरमा प्रयास गरे पनि सफल हुन सकेका थिएनन् । महिला प्रवेशको भिडियो सार्वजनिक भएपछि पुजारीले शुद्धीकरणका लागि दुई घण्टासम्म मन्दिर बन्द गरेका थिए । यसअघि गतवर्ष अक्टोबरमा रेहाना फातिमा र पत्रकार कविता जक्कालाले मन्दिर प्रवेश गर्ने प्रयास गरेका थिए । तर मुख्य पुजारीले मन्दिर बन्द गर्ने आदेश दिएपछि उनीहरूको प्रयास असफल भएको थियो । गत २८ सेप्टेम्बरमा अदालतले १० देखि ५० वर्ष उमेरका महिलालाई स्वामी अयप्पाको मन्दिरमा जाने अनुमति दिएको थियो । अदालतको आदेश भए पनि महिलाले प्रवेश पाएका थिएनन् । केरलका मुख्यमन्त्री पिनराई विजयनले महिलाले प्रहरी सुरक्षाका साथ मन्दिर प्रवेश गरेका बताएका छन् । उक्त मन्दिर स्वामी अयप्पाको हो । उनी ब्रह्मचारी भएकाले रजश्वला भएका महिला प्रवेश गर्न नहुने विश्वास छ । भारतीय जनता पार्टी र अन्य संगठनहरूले महिलालाई मन्दिर प्रवेश गर्नबाट रोकेर मन्दिरको परम्परा बचाइएको जिकिर गरेका थिए । यसअघि मंगलबार केरलमा लाखौं महिलाहरूले लैंगिक समानताको समर्थनमा राष्ट्रिय राजमार्गमा ६२० किलोमिटर लामो मानव साङ्लो बनाएका थिए ।
विद्रोही झडपमा १९ को मृत्यु,बेरुत (एएफपी) उत्तरी सिरियामा दुई विद्रोही समूहबीच भएको झडपमा १९ जनाको मृत्यु भएको छ । अलेप्पोको पश्चिमी भागमा अल कायदा आवद्ध हयात ताहरिर अलशाम (एचटीएस) र सिरियाली विद्रोही समूह नुरेद्दिन अलजिन्कीबीच झडप भएको सिरियन अब्जरभेटरी फर हयुमन राइटस्ले जानकारी दिएको छ । त्यस क्रममा आफ्ना ५ लडाकु मारिएको एचटीएसले पुष्टि गरेको छ । त्यसैगरी सिरियाको उत्तरपश्चिम प्रान्त इदलिबमा विद्रोहीको अखडा लक्षित भीषण आक्रमण सुरु गरिसकेको पनि एचटीएसले बताएको छ । बेलायतसँग आवद्ध अब्जरभेटरीका प्रमुख रमी अब्देल रहमानका अनुसार १२ जना एचटीएस र ५ जिन्की समूहका सदस्य मारिएका हुन् । झडपमा दुई सर्वसाधारणसमेत मारिएको जनाइएको छ ।
रूसमा विस्फोट,मस्को (एएफपी) मध्यरूसमा बुधबार भएको विस्फोटमा १४ जनाको मृत्यु भएको छ । पूर्वी मस्कोबाट करिब १ हजार ७ सय किलोमिटर टाढा रहेको उक्त इलाकामा भएको विस्फोटमा परेका मध्ये १४ जनाको शव निकालिएको र अन्य २७ अझै बेपत्ता रहेका स्थानीय सरकारी कार्यालयले जनाएको छ । आवासीय क्षेत्रमा भएको विस्फोटबाट करिब ४५ वटा अपार्टमेन्ट क्षतिग्रस्त भएको बताइएको छ ।
सोमालियाको राष्ट्रसंघ कार्यालयमा मोर्टार आक्रमण,मोगादिसु (एएफपी) सोमालियाको राजधानी मोगादिसुस्थित राष्ट्रसंघीय कार्यालयमा बन्दुकधारीले गरेको मोर्टार आक्रमणमा तीन जना घाइते भएका छन् । सातवटा मोर्टार कार्यालय परिसरमा खसेका थिए । आक्रमणबाट राष्ट्रसंघका २ कर्मचारी र एक ठेकेदार घाइते भएका छन् । इस्लामिक समूह अलसबाबले आक्रमणको जिम्मेवारी लिएको छ ।
९ वर्षमा बनेन सय मिटरको पुल,"काठमाडौं (कास) नौ वर्षअघि साबिकको धाइजन ४ (मेचीनगर १२) मा निर्माण सुरु भएको पुल अहिलेसम्म अधुरो छ । पुल अधकल्चो छाडेर ठेकेदार सम्पर्कविहीन भएको स्थानीयले बताए । सुरुमा पुलको ठेक्का लामामैनाचुलीले लिएको थियो । पुलको कुल लागत इस्टिमेट ५ करोड ८७ लाख ५३ हजार रुपैयाँ हो । निर्माणाधीन पुल आर्थिक वर्ष ०६५६६ मा राष्ट्रिय योजना आयोगको रातो किताबमा परेको योजना हो । स्थानीय खगेन्द्र विष्टका अनुसार ठेकेदार मदन अधिकारीले बीचमा दुवै पुल निर्माणका लागि खगेन्द्र पौडेललाई पेटी ठेक्का मा जिम्मा दिएर सम्पर्क बाहिर बसेका थिए । उनले ठेकेदार सम्पर्कमै आउन नचाहेको बताए । ठेकेदार अधिकारीले सय मिटर लामो पुलका चारमध्ये दुई पिलर, स्ल्याब र रेलिङको काम सकिइसकेका कारण यो वर्षभित्र काम सम्पन्न गर्ने दाबी गरेको पनि वर्ष दिन बितिसक्यो । केही समयअघि एउटा थोत्रो मेसिन निर्माणस्थलमा पुर्याइएको छ । तर, काम अघि बढेको छैन । एउटा पिलर भासिएको छ । मेसिनको सहयोगबाट भासिएको पिलरलाई व्यवस्थित गर्ने काम पनि भएको छैन । स्थानीय जितलाल मेचेले पुल बन्ने आशा विस्तारै हराउँदै गएको बताए । उनले गुनासो गरे, पुल बन्ला र वर्षायाममा तर्न पाइएला भनेको पनि युग बित्न लागिसक्यो । तर, बनेको छैन । मेचेले ९ वर्षमा पनि एउटा सानो पुल बन्न नसक्नु दु:खद रहेको सुनाए ।पुल नहँुदा वर्षायाममा यहाँका सर्वसाधारण जोखिम मोलेर खोला तर्न बाध्य हुन्छन् । कामको सिलसिलामा वारिपारि गर्नुपर्ने बाध्यता स्थानीयको छ ।डिभिजन सडक कार्यालय दमकका इन्जिनियर श्यामकुमार यादवले ठेकेदार सम्पर्कमा आइसकेको बताए । एक वर्षअघि अघिल्ला इन्जिनियर राजेश यादवले पनि त्यसै भनेका थिए । ठेकेदार सडकको सम्पर्कमा चाहिँ आइरहने, छलफलमा पनि भाग लिने । काम थालिहाल्छु भन्ने तर काम नगर्ने परिपाटी ठेकेदारको छ । यादवले भने, ठेकेदारसँग छलफल भएको छ, चाँडै काम सुरु गर्ने भनेका छन् । उनले गत वर्ष पनि कात्तिकभित्र पुल सम्पन्न गर्ने आश्वासन दिएका थिए ।"
कोषको रकम नखोस्न माग,"(काठमाडौं) श्रमिकलाई बोनस बाँडेर प्रतिष्ठान स्तरको कल्याणकारी कोषमा राखिने रकम सामाजिक सुरक्षा कोषमा लैजाने तयारीप्रति ट्ेरड युनियन र रोजगारदाताले विरोध जनाएका छन् ।केही नेपाल ऐनलाई संशोधन गर्न बनेको विधयेकमार्फत बोनस ऐन २०३० मा भएको व्यवस्था परिवर्तन गरी प्रतिष्ठानमा श्रमिकको कल्याणका लागि राखिएको ७० प्रतिशत रकम सामाजिक सुरक्षा कोषमा लैजाने तयारी थालेको छ । यो रकम पनि कोषमा गएमा कम्पनी, उद्योग तथा प्रतिष्ठानमा श्रमिकले हाल पाइरहेको सुविधामा कटौती हुने भन्दै ट्रेड युनियन र रोजगारदाताले संयुक्त रूपमा विरोध गरेका हुन् ।श्रमिकहरूको छाता संगठन संयुक्त ट्ेरड युनियन समन्वय समिति (जेटीयूसी), नेपाल उद्योग वाणिज्य महासंघ, नेपाल उद्योग परिसंघले बुधबार सांसदहरूसँग छलफल गर्दै कोषको रकम नखोसिने गरी विधेयक पास गर्न अनुरोध गरे । ७० प्रतिशत रकम तान्ने प्रस्तावित व्यवस्थालाई संशोधन गरेर मात्रै विधेयक पास गर्न सांसदहरू लाई उनीहरूले अनुरोध गरे । निजी क्षेत्र र ट्ेरड युनियनका अधिकारीहरूले प्रस्ताविध व्यवस्थामाथि संशोधन गर्नुपर्ने लिखित विवरण सांसहरूलाई पेस गरेका छन् । श्रमिक र रोजगारदाताको हितविरुद्ध विधेयक आएको छ, जेटीयूसीका अध्यक्ष विनोद श्रेष्टले भने, यसले श्रम वातावरण बिगार्छ ।विद्यमान कानुनी व्यवस्थाअनुसार कुनै प्रतिष्ठानले नाफा गरेको १० प्रतिशत रकम बोनस बाँड्नुपर्छ । मासिक न्यूनतम तलबको आधारमा ३ देखि ६ महिनसम्मको बोनस रकम श्रमिकले पाउनेछन् । प्रतिष्ठानका श्रमिकलाई यसरी बोनस बाँडेर बाँकी रहेको रकममध्ये ३० प्रतिशत सरकारले स्थापना गरेको कल्याणकारी कोषमा जम्मा हुने गरेको छ । जुन रकमलाई सरकारले हालै सामाजिक सुरक्षा कोषमा राखिसकेको छ । यो कोषमा जम्मा गरेको र बोनस बाँडेर बाँकी ७० प्रतिशत प्रतिष्ठानमै श्रमिक कल्याणकारी कोष स्थापना गरी राख्ने हालको कानुनी व्यवस्था छ । यही रकमले प्रतिष्ठानमा काम गर्ने श्रमिकले शैक्षिक खर्च, बाबुआमाको औषधि उपचार खर्च, घरभाडालगायत सुविधा पाउँदै आएका छन् । अत्यधिक नाफा कमाउने ठूला तथा बहुराष्ट्रिय कम्पनी, दूरसञ्चार क्षेत्र र बैंक तथा वित्तीय संस्थामा कार्यरत श्रमिकले एकै वर्षमा तीन वर्षसम्मको तलब बराबरको सुविधा पाउँदै आएका छन् । सरकारले प्रतिष्ठानस्तरको कल्याणकारी कोष खारेज गरी बोनस ऐन संशोधन गर्न लागेको छ । प्रस्तावित व्यवस्थाअनुसार नै विधेयक पास भए उद्योगप्रतिष्ठानले बोनसबापत श्रमिकको कल्याणकारी कार्य गर्न छुटाउनुपर्ने शतप्रतिशत रकम सामाजिक सुरक्षा कोषमा जम्मा हुनेछ । प्रतिष्ठानस्तरको कल्याणकारी कोषबाट पनि श्रमिकले प्रतिफल पाउने भएकाले उत्पादकत्व बढ्ने गरेको छ । जति धेरै काम, त्यति धेरै सुविधा पाउने स्थिति छ, नेपाल उद्योग वाणिज्य महासंघका उपाध्यक्ष चन्द्र ढकालले भने, त्यस्तो रकम पनि सरकारी कोषमा जाने बित्तिकै श्रमिकले पाउँदै आएको सुविधा कटौती हुनेछ । यसले श्रमिक र रोजगारदाताबीच द्वन्द्व बढाउँछ । यसको सट्टा सरकारले हाल बोनसका लागि तोकिदिएको तीनदेखि पाँच महिनाको सीमालाई बढाएर आठ महिनासम्म पुर्याउनुपर्ने ट्रेड युनियनको माग छ । हाल बोनस ऐन२०३० अनुसार मासिक पाँच हजार रुपैयाँसम्म तलब हुने कर्मचारीले छ महिनाको बराबरको बोनस रकम पाउँछन् । मासिक ५ हजार १ रुपैयाँदेखि १५ हजार रुपैयाँसम्म तलब हुने कर्मचारीले चार महिना बराबरको बोनस रकम पाउँछन् । मासिक १५ हजार रुपैयाँभन्दा बढी तलब हुने कर्मचारीले तीन महिना बराबरको बोनस रकम पाउने व्यवस्था गरेको छ । सामाजिक सुरक्षा कोषमा रकम लैजानको सट्टा यो व्यवस्था परिवर्तन गरी ८ महिना बराबर बोनस रकम पाउने व्यवस्था गरिदिन माग गरेका हुन् ।सांसदहरूसँगको छलफलमा ट्ेरड युनियनका नेता, परिसंघका अध्यक्ष हरिभक्त शर्मा, महासंघका वरिष्ठ उपाध्यक्ष शेखर गोल्छा, महासंघकै उपाध्यक्ष चन्द्र ढकाल उपस्थिति थियो । बैठकमा सांसदहरूले ट्ेरड युनियन र रोजगारदाताको मागबमोजिम संशोधन हाल्न तयार भएको बताएका थिए । कानुन, न्याय तथा मानव अधिकार समितिका सभापति कृष्णभक्त पोखरेलले रोजगारदाता र ट्ेरड युनियन मिलेर आएमा सुनुवाइ हुने बताए । मेरो समितिमा यस विषयमा छलफल हुने हो । दुवै पक्षको एउटै धारणा आएमा हामी सुन्नेछौं, उनले भने ।छलफलमा उपस्थित संसदीय सुनुवाइ विशेष समितिका सभापति लक्ष्मण कर्णले पनि श्रम सम्बन्ध बिगार्न दिन नहुने धारणा राखे । दुवै पक्षको एउटै धारणा आयो । जुन दफाले औद्योगिक सम्बन्ध बिगार्छ, त्यसमा संशोधन हाल्नुपर्छ, उनले भने । दुई समितिका सभापतिसहित १२ सांसदहरूको उपस्थिति रहेको थियो । बाझिएका बुँदालाई संशोधन हाल्नुपर्छ । यसका लागि हामी हस्ताक्षर अभियान चलाउनेछौं, सांसद बिना श्रेष्ठले भनिन् । संशोधनका लागि ट्ेरड युनियन र रोजगारदाताले एउटा फर्म बनाएर विवरण सांसदहरूलाई वितरण गरेका छन् । सरोकारवालासँग समन्वय नगरी ल्याएकाले कार्यान्वयन नहुने उनीहरूको धारणा छ । बोनस ऐनको प्रस्तावित व्यवस्था सरकारले निर्धारण गरेको न्यूनतम पारिश्रमिक विपरीतसमेत रहेको आरोप ट्रेड युनियन र रोजगारदाताको छ । सरकारले १३ हजार ४ सय ५० रुपैयाँ न्यूनतम पारिश्रमिक तोकेको छ । विधेयकमा बोनस पाउने सीमा भने चार हजारमा सीमित गरिदिएको उनीहरूले बताएका छन् । श्रमिकले बोनस पाउने हिस्सालाई बढाउनुपर्ने ट्ेरड युनियन र रोजगारदाताको साझा धारणा देखिन्छ । सरकारले तोकेको न्यूनतम पारिश्रमिकको दोब्बरसम्म मासिक पारिश्रमिक पाउने कर्मचारीले आठ महिना र न्यूनतम तलब दोब्बरभन्दा बढी पाउनेलाई छ महिनासम्मको पारिश्रमिक दिनुपर्ने छ, ट्ेरड युनियनका अध्यक्ष श्रेष्ठले भने ।"
चिनीमा सरकारी उपाय काम लागेन,"(काठमाडौं)उखु किसान र स्वदेशी उद्योग प्रवद्र्धनको नाममा चिनीको आयातमा बन्देज लगाउने, सहुलियत दिनेलगायतका उपाय सरकारले लगाए पनि त्यसले काम गरेको छैन । बुधबार संसदको उद्योग तथा वाणिज्य र श्रम तथा उपभोक्ता हित समितिमा यसै विषयमा छलफल भयो तर कुनै निष्कर्ष निस्केन । आयातित चिनीका कारण उद्योग र किसानलाई मर्का परेको दाबी गर्दै सरकारले वैशाखको पहिलो सातामा भन्सार बढाएको थियो । त्यतिबेला मन्त्रिपरिषद्ले भन्सार शुल्क १५ प्रतिशतबाट वृद्धि गरेर ३० प्रतिशत पुर्याएको थियो भने पछि आयातमा रोक लगाएको हो । चाडबाडकै मुखमा वार्षिक एक लाख टन मात्रै चिनी आयात गर्न पाइने निर्णय भएपछि बजार भाउ अकासिएको थियो । अहिले आयात पूर्ण रूपमा रोकिएको छ । प्रवद्र्धनको नाममा भन्सार वृद्धि र आयातमा बन्देज भए पनि अहिले फेरि मूल्यमै विवाद देखिएको छ । विवादकै कारण उद्योगीहरूले उखु क्रसिङ सुरु गरेका छैनन् । क्रसिङको सिजन भए पनि किसानको उखु खेतमै थन्किएको छ । उद्योग सचिव यमकुमारी खतिवडाका अनुसार सरकारले एक दर्जन आत्मनिर्भर उद्योगको सूचीमा चिनी उद्योगलाई राखेको छ । उद्योग बचाउन पटकपटक भन्सार वृद्धि र आयात बन्देज लगाउनुपर्दा आत्मनिर्भरमा प्रश्न उठ्ने उनले बताइन् । डब्लूटीओको प्रावधानअनुसार स्वदेशी उद्योगलाई प्रोत्साहन गर्न ६० प्रतिशतसम्म भन्सार शुल्क लगाउन सकिन्छ । आयात पूर्ण रोक्का गरिएको छ । चाडबार्डको बेला रोक्दा अनेक आक्षेप पनि आयो, बैठकमा सचिव खतिवडाले भनिन्, स्वदेशी उद्योगलाई बचाउन पटकपटक भन्सार वृद्धि आयातमा कडाइ गर्दा पनि थप २० रुपैयाँको ग्याप छ । के हिसाबले आत्मनिर्भर भनिरहेका छौं भन्ने जस्तो भएको छ । यो गर्दा पनि भएन उसो गर्दा पनि भएन । जे गर्दा पनि सम्भाव्य छैन भने निर्यातमूलक भन्ने कि नभन्ने असजिलो हुने भयो ।चिनी उद्योग संघका अध्यक्ष शशि अग्रवालले किसानलाई प्रतिकिलो ५६ रुपैयाँ तिरेको, १२ रुपैयाँ उत्पादन लागत, ९ प्रतिशतको हिसाबले ६ रुपैयाँ नाफा र भ्याटसहित ८४ रुपैयाँ । तराईबाट काठमाडौंमा ढुवानी गर्दा कम्तीमा ९० रुपैयाँ उपभोक्ता मूल्य कायम हुनुपर्ने बताएका थिए । सरकारले कच्चा पदार्थको मूल्य बढाउने तर तयारी वस्तुको मूल्य घटाऊ भन्ने ? अहिले पनि प्रतिकिलो १२ देखि १५ रुपैयाँ घाटामा छौं, उनले समितिको बैठकमा भने, सरकारले आयात गर्दैनांै । ९० रुपैयाँमा चिनी बिक्री गर । तस्करी रोक्छौं भने हामी बिक्री गर्न तयार छौं ।अग्रवालले ९० रुपैयाँ तोक्नुपर्ने बताएपछि सचिव खतिवडाले आत्मनिर्भरको प्रश्न उठाएकी हुन् । उनले मूल्य बढ्ने बित्तिकै चिनीमा आधारित उद्योगवस्तुको मूल्य हवातै बढ्ने बताइन् । बजार मूल्य नियन्त्रण गर्न उद्योगीहरू पनि मध्यमार्गी भएर आउनुपर्ने उनले बताइन् । प्रतिक्विन्टल ४ सय ७१ मा उखु किनेर अन्य १०१२ आइटम जोडदा उपभोक्ता मूल्य ६१ रुपैयाँ निस्केकको थियो, उनले भनिन्, उखु किनेपछि ढुवानी, श्रमिक, मुनाफासमेत जोडेर गत वर्ष ७० रुपैयाँ नबढ्ने अध्ययनको निष्कर्ष छ । उखुको समर्थन मूल्य मंसिर महिनाभित्र तोकिसक्नुपर्छ । पुसबाट क्रसिङ सुरु हुन्छ । मूल्य विवादले क्रसिङमा ढिलाइ भएको छ । सरकारले पनि मूल्य तोकेको छैन । उखुको समर्थन मूल्य (उखु खेती लागत खर्च) मूल्य निर्धारण गर्ने दायित्व कृषि, अर्थ र उद्योग मन्त्रालयको हो । यी मन्त्रालयबाट मूल्य तोक्न ढिलाइ भएको हो । सरकारले मूल्य नतोक्दा किसानहरू सस्तो मूल्यमा बिक्री गर्न बाध्य भएका छन् । केही उद्योगीले प्रतिक्विन्टल ३ सय ८५ रुपैयाँमा क्रसिङ सुरु गरिसकेका छन् । केही क्षेत्रमा किसान र उद्योगीबीच विवाद भएपछि खरिद सुरु हुन सकेको छैन । कृषि सचिव युवकध्वज जीसीले चिनी सस्तो हुनका लागि उत्पादन लागत कम गर्नुको विकल्प नभएको बताए । उत्पादक, मिल मालिक र उपभोक्ताको ध्यान दिएर उत्पादन लागत नै घटाउनुपर्छ । अर्थ, उद्योग वाणिज्य तथा आपूर्ति र कृषिको संयुक्त प्राविधिक समितिले उखुको न्यूनतम खरिद मूल्य प्रतिक्विन्टल ४७१ रुपैयाँ २८ पैसा (अनुदानबाहेक) सिफारिस गरेको छ । अनुदानसहित ५३६ रुपैयाँ ५६ पैसा सिफारिस गरेको छ, उनले भने, सम्बन्धित मन्त्रालयमार्फत पेस गरेका छौं । मिल मालिकबाट पैसा नपाउने कुरा पनि छ । उत्पादन भएपछि उत्पादनस्थलदेखि मिलसम्म पुग्दा तत्काल भुक्तानी हुनुपर्छ ।उद्योग वाणिज्य तथा आपूर्तिमन्त्री मातृका यादवले मूल्य तोक्नमा ढिलाइ भएको स्विकारे । उनले मूल्य एकदुई दिनभित्रै तोक्ने बताए । उखुको विषय गम्भीर छ । किसानसँग जोडिएको छ । मुख्य समस्या मिल चल्ने हो । उखुको समर्थन मूल्य समयमै तोक्नुपथ्र्यो । त्यो भएन । हिजोसम्म भ्रममा थिएँ । तोकेर आएको जस्तो लागेको थियो । तोकिएको रहेनछ, उनले समितिमा भने, यस विषयमा प्रधानमन्त्रीसँग छलफल गर्छु । एकदुई दिनमा ४ सय ७१ रुपैयाँ (अनुदानबाहेक) मूल्य निर्धारण हुन्छ । त्यो मन्त्रिपरिषदबाट पास हुन्छ । पश्चिमतर्फ किनबेच भइरहेकाले मूल्य निर्धारणमा ढिलाइ भए पनि क्षमताअनुसार सञ्चालन गर्नुपर्ने उनले बताए । अध्यक्ष शशी अग्रवालले हाल किसानसँगै उद्योगी पनि मर्कामा परेको दाबी गरे । उद्योगीसँग गत वर्षकै ४० हजार टन मौज्दात छ । गत वर्षको तुलनामा चालु आर्थिक वर्षमा ३३ प्रतिशत उत्पादन वृद्धि हुने अनुमान छ, उनले भने, उद्योगीले उक्त मूल्य पाएका छैनन् । उद्योगहरू घाटामा गए । मुलुकभरि एउटै मूल्य कायम हुनुपर्छ । उनले मूल्य तोक्ने काम सरकारको नभएको बताए । खुला अर्थतन्त्रमा किसान र उद्योगीको सहमतिबाट हुनुपर्छ । किसानले सहमति गरेनन् । त्यसैले उद्योग सञ्चालन हुन सकेन, उनले भने, सरकारले मूल्य निर्धारण गर्दा कुनै आपत्ति छैन । वास्तविक अध्ययन गरेर उखुको मूल्य निर्धारण गर्नुपर्छ । लागत जोडेर सरकारले नाफा पनि तोकिदियोस् । बैठकमा समिति सभापति विमलप्रसाद श्रीवास्तवले तत्काल उद्योग चलाउन र मूल्य निर्धारण गर्न निर्देशन दिए ।"
इन्धन सस्तियो,"(काठमाडौं)नेपाल आयल निगमले इन्धनको मूल्य दुई रुपैयाँ घटाएको छ । अन्तर्राष्ट्रिय बजारमा मूल्य घट्न थालपछि बुधबार राति १२ बजेदेखि लागू हुने गरी मूल्य घटाएको हो । भारतीय आयल निगम (आईओसी) ले पठाएको नयाँ मूल्यसूचीअनुसार पेट्रोल, डिजेल र मटितेलको साविकको खुद्रा मूल्य दुई रुपैयाँका दरले घटाएका छौ, निगमका प्रवक्ता वीरेन्द्र गोइतले भने, नयाँ मूल्य बुधबार राति १२ बजेदेखि लागू हुनेछ । उनले स्वचालित मूल्य प्रणालीअनुसार पेट्रोलडिजेल र मटितेलमा दुईदुई रुपैयाँ घटाएको बताए । नयाँ मूल्यसूचीअनुसार प्रतिलिटर पेट्रोलको मूल्य १ सय ८ रुपैयाँ, डिजेल र मटितेल प्रतिलिटर ९५९५ रुपैयाँ पुगेको छ । निगमले हवाई इन्धन र खाना पकाउने एलपी ग्यासको मूल्य भने यथावत् राखेको छ । नयाँ मूल्यअनुसार पेट्रोल, डिजेल र मटितेल र हवाई इन्धनमा निगमलाई नाफा छ । एलपी ग्यासमा भने घाटा रहेको निगमको दाबी छ । स्वचालित मूल्य २०७१ असोजबाट लागू भएको थियो । आयल निगम अत्यधिक घाटामा गएपछि सरकारले स्वचालित मूल्य लागू गरेको थियो । स्वचालित मूल्यअनुसार भारतीय आयल निगम (आईओसी) ले १ र १५ तारिखमा नयाँ मूल्य पठाउँछ । सोहीअनुसार मूल्य समायोजन गर्दै आएको निगमको दाबी छ ।"
माडीमा संस्कृतिसहित घरबास,"(चितवन)माडी शिवद्वारामा सोरठी, मारुनी, सालेजो पस्किएर स्थानीयले पर्यटक रमाउने व्यवस्था मिलाएका छन् । भर्खर थाल नाच पनि देखाउन थालेका छौं । पञ्चे बाजाको तालमा हत्केलामा थाल राखेर फनफनी नचाउने यो नाच पनि म्याग्दीको हो, पर्यटक लक्षित होमस्टे सञ्चालका ठिलबहादुर पुन मगरले भने । आफ्नो समुदायका गीत र नाचहरू उनीहरूले लगभग बिर्सेका थिए । १० दिन तालिम लिएर बजाउन नाच्न सिकेको उनले बताए । पर्यटनको राम्रो विकास भइनसकेको माडीमा चितवन निकुञ्जको अयोध्यापुरी मध्यवर्ती उपभोक्ता समितिको सक्रियतामा शिवद्वारामा होमस्टे खुलेको हो । २०७२ सालमा सुरु भएको होमस्टेमा त्यसयता १० हजार १ सय पर्यटक आएका छन् । माडी विकट ठाउँ हो । होमस्टे बनाउन सुरु गर्दा नै भूकम्प आयो । के होला कसो होला भन्ने चिन्ता थियो तर अहिले त बास बस्न आउने पाहुनाको चापले हामी निकै खुसी छौं, होमस्टे सञ्चालक समितिका अध्यक्ष मनबहादुर पुन मगरले भने । शिवद्वारामा म्याग्दीबाट आएर बसेका पुन मगर समुदायका घरहरू छन् । त्यहाँ ११ होमस्टेमा सात वटा पुन मगरका, दुईवटा नेवार र एउटा राई समुदायको होमस्टे छ ।होमस्टेमा बस्दा स्थानीय समुदायले आफ्नै भान्सामा पकाएको खाने कुरा खान दिन्छन् । बस्ने बासहरू राम्रै तयार गरेका छौं । खाना पनि हामीले मिठो बनाउने प्रयास गरेका हुन्छौं । होटलको खाने बानी परेकाहरूलाई केही नमिले जस्तो लाग्ला पनि तर हाम्रो खान्की र सत्कारमा माया मिसिएको हुन्छ, जुन होटलमा हुँदैन, अध्यक्ष मनबहादुरले भने । खाना खाएपछि सांस्कृतिक कार्यक्रम हेर्न पाइन्छ ।चितवन निकुञ्ज र सोमेश्वर पहाडले घेरिए पनि माडीमा पर्यटन विस्तार हुन सकेको छैन । सदरमुकाम भरतपुरबाट ५० किलोमिटर दक्षिणमा रहेको माडी पुग्न चितवन निकुञ्जको १० किलोमिटर जंगल छिचोल्नुपर्छ । दर्जनौं खहरे खोलाहरू तर्नुपर्छ । त्यसैले यहाँ सडक, बिजुली, टेलिफोनजस्ता पूर्वाधारहरू पर्याप्त छैनन् । वन्यजन्तुले निकै सताउने माडीमा पर्यटनबाट हुने लाभ भने पुग्न सकेको छैन ।यो अयोध्यापुरी वन्यजन्तुबाट धेरै पीडित क्षेत्र हो । मान्छे मरेका छन्, अंगभंग भएको छ, बालीनाली नोक्सान भएको छ । होमस्टे भएको गाउँ पनि हात्ती, गैंडा, बाघ बँदेलले दु:ख दिने ठाउँ हो, अयोध्यापुरी मध्यवर्ती उपभोक्ता समितिका अध्यक्ष मथुरा भण्डारीले भने । निकुञ्ज भएको ठाउँमा दु:ख मात्रै हुँदैन, पर्यटक डुलाएर आम्दानी लिन सकिन्छ भन्ने सन्देश दिन होमस्टे सञ्चालन गरेको उनले बताए । गएको असोजयता ट्राभल एजेन्सीमार्फत बुक नै गरेर माडी होमस्टेमा विदेशी पर्यटकका १० समूह आए । समूहमा चारदेखि १२ जनासम्म थिए । तीन वर्षमा हजारको हाराहारीमा विदेशी पर्यटक घुम्न आएर यहाँ बसेको अध्यक्ष मनबहादुर पुन मगरले जानकारी दिए । निकुञ्ज आडैको जंगलले उनीहरूलाई लोभ्याएको छ । शुल्क तिरेरै पर्यटकहरू निकुञ्ज घुम्न जाने गरेका छन् । माडीमा माछा पालन फस्टाएको छ । माछा पालन हेर्न आउने समूहहरू यहीँ बास बस्न आउँछन् । लामो समयका तालिमहरू पनि चल्ने गरेका छन् । यहाँ बैकुण्ठे ताल छ, सोमेश्वरगढी जस्तो ऐतिहासिक ठाउँ छ । घुम्ने ठाउँहरू धेरै नै छन्, अध्यक्ष पुन मगरले भने । ११ वटा घरमा दुईदुई कोठाका होमस्टे छन् । एउटा कोठामा दुई वा तीन जना सुत्न बस्न सक्छन् । ४४ देखि ६६ जना अटाउने भए पनि कहिलेकाहीँ ठाउँ नभएर फर्काउनुपरेको छ ।असार, साउन र भदौबाहेक कुनै दिन कोठा खाली छैनन्, अध्यक्ष पुन गगरले भने । एउटा घरले औसतमा वर्षको चार लाख रुपैयाँको हाराहारीमा आम्दानी गरेको उनले जानकारी दिए । बिजुलीको भरपर्दो व्यवस्था नभएको माडीमा सोलारबाट बत्ती बाल्नुका साथै पंखा चलाउने र पानी तान्ने, तताउनेसम्मको सुविधा दिएर होमस्टे सञ्चालन गरेको उनले बताए ।"
इलाममा लगानी सम्मेलन शुक्रबार,"(इलाम)लगानीकर्तालाई आकर्षण गर्ने उद्देश्यले आउँदो शुक्रबार सदरमुकाममा हुने लगानी सम्मेलनको तयारी अन्तिम चरणमा पुगेको आयोजकले जनाएको छ । देशभरका लगानीकर्तालाई आकर्षित गर्न इलाम नगरपालिकाले सम्मेलनको आयोजना गरेको हो ।सम्मेलनकै अवसर पारेर नगरपालिकाले प्रधानमन्त्री ओलीलाई नागरिक अभिनन्दन गर्ने कार्यक्रम राखेको छ । प्रमुख प्रतिपक्षी दललगायतले कार्यक्रमको विरोध गरिरहे पनि नगरपालिकाले सम्मेलनलाई सफल पार्ने तयारी गरेको छ । सम्मेलन गौतम बुद्ध सभागृहमा हुनेछ । नगरपालिकाले गत वैशाखदेखि निरन्तर मनाउँदै आएको सदरमुकाम स्थापनाको दुई सय वर्षगाँठको सन्दर्भ पारेर लगानी सम्मेलन गर्न लागेको हो ।इलाम उद्योग वाणिज्य संघ, उद्योग वाणिज्य महासंघ केन्द्र र प्रदेशले सघाउने यस कार्यक्रममा मुलुकका प्रतिष्ठित उद्येगी सहभागी हुने नगरपालिकाको अपेक्षा छ । लगानीका लागि आवश्यक सुरक्षाको प्रत्याभूति हुनेछ, नगर प्रमुख महेश बस्नेतले भने, लगानीका लागि आवश्यक नीतिसमेत तय भइसकेको छ । सम्मेलनलाई सफल पार्न विभिन्न समिति र उपसमिति क्रियाशील छन् । कृषि, जडीबुटी, पर्यटन, शिक्षा र स्वास्थ्यको अथाह सम्भावना भएको भन्दै नगरपालिकाले लगानीकर्तालाई आश्वस्त पार्ने कोसिस गरेको छ । समग्र जिल्लाकै हितमा भनिएको सम्मेलनमा प्रधानमन्त्री ओलीलाई नागरिक सम्मान गर्न सान्दर्भिक देखिएको नगर प्रमुख बस्नेतको दाबी छ ।राजनीतिक परिवर्तनमा उनले खेलेको भूमिकासँगै संविधान निर्माण र समृद्धिको अभियान नेतृत्व गरेकाले नगरबासीले सम्मान गर्न चाहेका हुन्, प्रमुख बस्नेतले भने । यसअघि गएको कात्तिक २५ गते गर्ने भनिए पनि प्रधानमन्त्री अनुपस्थित हुने भएकाले स्थगित गरेको थियो ।नेपाली कांग्रेस जिल्ला कार्य समितिले विज्ञप्ति निकाल्दै समन्वय नगरी एक लौटी रूपमा नगरपालिकाले औचित्यहीन ढंगले सम्मेलन र नागरिक सम्मान गर्न लागेको आरोप लगाएको छ । मुलुकमा बलात्कार, हत्या, भ्रष्टचार मौलाएको अवस्थामा कार्यकारी प्रधानमन्त्रीलाई नागरिक सम्मान दिनु समग्र इलामेको आस्था र प्रतिष्ठामा आँच आउने विषय भएको विज्ञप्तिमा उल्लेख छ । कृषिमा अब्बल मानिएको यो जिल्लामा उत्पादित कच्चा पदार्थको प्रयोग बढाएर स्थानीय स्थानमा रोजगारी सिर्जना गर्दै आर्थिक वृद्धिमा लाग्नुपर्ने आवाज उठिरहेको अवस्थामा यो सम्मेलनको आयोजना गर्नु आवश्यक रहेको नगरपालिकाको भनाइ छ । नगर सभाबाट सर्वसम्मत पारित विषय भएकाले विरोध आउँदा सम्मेलन प्रभावित नहुने प्रमुख बस्नेतको तर्क छ । धेरै जाडो र गर्मी नहुने उपयुक्त हावापानी र भूगोल भएकाले स्वास्थ्य र शिक्षा क्षेत्रमा लगानी गरेर पर्यटनसमेत प्रवद्र्धन गर्न सकिने नगरपालिकाको बुझाइ छ । त्यस्तै मुलुककै पुरानो चिया बगानसहित विभिन्न पर्यटकीय सम्भावनाका क्षेत्र भएकाले पर्यटनमा लगानी बढाउन पनि सम्मेलन फलदायी हुने नगरपालिकाको बुझाइ छ । सम्मेलनलाई केन्द्रित गर्दै राजधानी काठमाडौं र प्रदेश राजधानी विराटनगरमा पनि उद्योगीहरूसँग भेला र छलफल गरेको थियो ।"
रैथाने बाली जोगाउन बीउ बैंक,"(लमजुङ)जता हेरे पनि हाइब्रिड कै प्रयोग । रैथाने बाली पाउनै मुस्किल । यही पाराले त मौलिक स्वाद हराएरै जाने भो । किसान चिन्तामा परे । त्यही चिन्ताले उपाय निकाल्यो सबै मिलेर बीउ जोगाउने । मस्र्याङ्दी गाउँपालिका२, घनपोखरा रोप्लेफाँटमा बुधबारदेखि सामुदायिक बीउ बैंक सञ्चालनमा आएको छ । यहाँ रैथाने बालीका ७४ प्रजातिका बीउ संकलन गरिएका छन् । यो बैंक स्थानीयको पाँच वर्षदेखिको मेहनतको उपलब्धि हो । धानका २३, कोदोका १०, जौको १, कागुनो ४, मकै २, उवा १, सिमी ६, बोडी ४, गहत १, भटमास ४, घिरौँला २, पिँडालु ३, खुर्सानी ४, काँक्रो ३ र फर्सीका ३ प्रजातिका बीउ राखिएका छन् । रैथाने जातका बाली लोप हुन थालेपछि जोगाउने अभियान थालिएको बैंक अध्यक्ष खेगेश्वरजंग गुरुङले बताए । उनी घनपोखरा बीउ उत्पादन तथा संरक्षण कृषक समूहका पनि अध्यक्ष हुन् । मस्र्याङ्दी१ र २ वडामा जैविक विविधता, अनुसन्धान तथा विकासका लागि स्थानीय पहल (लीबर्ड) पोखराले स्थानीय बाली परियोजना सञ्चालन गर्दै आएको छ । संस्थाका कार्यक्रम अधिकृत रीता गुरुङले कृषि विभाग, नेपाल कृषि अनुसन्धान परिषद् (नार्क), जिन बैंक र बायोभार्सिटी इन्टरनेसनलको संयुक्त पहलमा बीउ बैंक स्थापना गरिएको बताइन् । गाउँपालिका अध्यक्ष अर्जुन गुरुङले बाली संरक्षणका लागि प्रचारात्मक अभियान चलाइने बताए । हामीसँग थुप्रै होमस्टे छ । त्यहाँ आउने पर्यटकलाई रैथाने बालीका परिकार खुवाउन चाहन्छौं, उनले भने । बैंक शुभारम्भ कार्यक्रममा बायोभर्सिटीका राष्ट्रिय परियोजना प्रबन्धक देवेन्द्र गौचनले ग्रामीण भेगलाई खाद्य असुरक्षाबाट जोगाउन रैथाने बीउ बैंक आवश्यक रहेको बताए । रैथाने बालीबिना खाद्य सुरक्षा रहँदैन । आयातीत बालीले क्षणिक फाइदा दिए पनि रैथानेजस्तो दिँदैन, उनले भने । रैथाने बालीले स्थानीय प्रकृति र हावापानीसँग सन्तुलन मिलाउन सक्ने गौचनले जानकारी दिए ।नार्क, जिन बैंकका निमित्त प्रमुख बालकृष्ण जोशीले रैथाने बाली संरक्षण गर्ने अभियान चलाइएको बताए । हराइसकेका वा हराउन लागेका बाली जोगाउने योजनामा छौं, उनले भने । जोशीका अनुसार स्थानीयले सामुदायिक कृषिको अवधारणाअनुरूप आफैं संरक्षण र संवद्र्धन गरेर यसबाट फाइदा लिन सक्छन् । लीबर्डका कार्यक्रम सञ्चालन निर्देशक भरत भण्डारीले बीउ बैंक संरक्षण र संवद्र्धनमा स्थानीयको अग्रसरता रहनुपर्ने बताए । कार्यक्रम सकिएपछि लथालिंग भए यसबाट रैथाने बीउ हराउँछ । कालान्तरमा स्थानीयलाई समेत समस्या पर्न जान्छ, उनले भने । कृषि ज्ञान केन्द्र लमजुङका वरिष्ठ कृषि विकास अधिकृत ओमबहादुर अधिकारीले जिल्लामा रैथाने बाली प्रवद्र्धनका कार्यक्रम सुरु गरिने बताए । मन्त्रालयबाट कार्यक्रम आएको छ । हामी पनि जिल्लामा सुरु गर्छौं, उनले भने । घनपोखरामा आर्थिक वर्ष २०७१७२ बाट रैथाने बाली संरक्षण गर्न अनुसन्धान थालिएको हो ।"
जुत्ता मेला ८० हजार दर्शक,"(काठमाडौं)शुक्रबारबाट सुरु भएको जुत्ताचप्पल तथा छालाजन्य वस्तुको औद्योगिक प्रदर्शनीमा बुधबारसम्म ८० हजारभन्दा बढीले अवलोकन गरेको आयोजकले जनाएको छ । भृकुटीमण्डपमा चलिरहेको प्रदर्शनीमा उपभोक्तालाई १५ प्रतिशतसम्म छुट छ । मेलामा १४० वटा स्टल छन् । जुत्ताचप्पल उद्योग, छालाजन्य वस्तु उत्पादक र यस उद्योगका लागि आवश्यक कच्चा पदार्थ उत्पादक तथा वितरकको सहभागिता छ । छालाका जुत्ता, स्पोर्टस जुत्ता, क्याजुअल जुत्ता, युनिफर्मजुत्ता, जेन्ट्स तथा लेडिज चप्पल र यस उद्योगसँग सम्बन्धित कच्चा पदार्थ प्रदर्शनीमा छन् । राष्ट्र समृद्धिको आधार, स्वदेशी उत्पादनको प्रयोग भन्ने नारासाथ १५ औं प्रदर्शनी जारी छ । आयोजक समितिका संयोजक नवराज गौतमका अनुसार प्रदर्शनीमा सेलेब्रिटी, सांसद, नेता, व्यवसायीहरू प्रशस्त आउने गरेका छन् । बुधबार सांसद पम्फा भुसाल, विरोध खतिवडा, कोमल ओली र टोखा नगरपालिकाका मेयर मेलामा पुगेका थिए । यसअघि रक्षामन्त्री ईश्वर पोख्रेल, अभिनेत्री सञ्चिता लुइँटेल, प्रियंका कार्की, काठमाडौं महानगरपालिकाकी उपमेयर हरिप्रभा खड्गी, मिस नेपाल शृंखला खतिवडाले प्रदर्शनी अवलोकन गरेका थिए । नेपाल चेम्बर अफ कमर्सका अध्यक्ष राजेशकाजी श्रेष्ठ, नेपाल बैंकर्स एसोसिएसनका अध्यक्ष ज्ञानेन्द्रप्रसाद ढुंगाना प्रदर्शनीमा सहभागी भएको विज्ञप्तिमा छ । विदेशी जुत्ताचप्पल र छालाजन्य वस्तुको आयात प्रतिस्थापन गर्ने उद्देश्यले प्रदर्शनी आयोजना गरेको संयोजक गौतमले बताएका छन् । स्वदेशी उत्पादनको बजार र निर्यात प्रवद्र्धनका लागि प्रदर्शनी महत्त्वपूर्ण हुने उनको अपेक्षा छ ।"
सुबिसु केबलनेटको अफर,"काठमाडौं (कास) सुबिसु केबलनेटले सुबिसु भयंकर अफर सार्वजिक गरेको छ । क्लियर टीभी सेवाअन्तर्गत ९ सय ९९ रुपैयाँमा एक महिनाको प्रिमियम सेवा, सेट अप बक्स र जडान सेवा प्राप्त गर्नेछन् । इन्टरनेट सेवाअन्तर्गत १५ सयमा एक महिनाका लागि १५ एमबीपीएस अनलिमिटेड, मोडेम र जडान सेवा पाउनेछन् । इन्टरनेट र क्लियर टीभीमा पनि छुट दिइएको विज्ञप्तिमा छ । हरेक हप्ता १० जनाले तीन महिनाका लागि नि:शुल्क सबस्क्रिप्सन प्राप्त गर्ने सुबिसुले जनाएको छ ।"
माछापुच्छ्ेरको शाखा,"काठमाडौं (कास) माछापुच्छ्रे बैंकले कोटेश्वरमा शाखा सञ्चालन गरेको छ । नयाँ शाखामार्फत बैंकले ग्राहकलाई कर्जा, निक्षेपलगायत सुविधा उपलब्ध गराउने भएको छ । उपत्यकाभित्र बैंकको शाखा संख्या १८ पुगेको छ । सातै प्रदेशमा ८८ वटा शाखा र ५१ शाखारहित बैंकिङ एकाइ र १० वटा एटीएम छन् ।"
वरिष्ठलाई मन्त्रालय तानेर कनिष्टलाई जिम्मेवारी,"(काठमाडौं)सञ्चार तथा सूचना प्रविधि मन्त्रालयले नेपाल दूरसञ्चार प्राधिकरणका वरिष्ठ निर्देशक आनन्दराज खनाललाई मन्त्रालय तानेर प्रशासन तथा अनुमतिपत्र शाखा प्रमुख पुरुषोत्तम खनाललाई निमित्तको जिम्मेवारी दिएको छ ।प्राधिकरणका कर्मचारीहरूको विनियमावलीले अध्यक्षको अनुपस्थितिमा तत्काल कार्यालयमा हाजिर रहेको वरिष्ठ कर्मचारीले निमित्त प्रमुख भई प्राधिकरणको दैनिक कार्यसञ्चालन गर्ने व्यवस्था छ । प्राधिकरण अध्यक्ष दिगम्बर झाले पुस ११ गते राजीनामा दिएपछि आनन्दराज खनाल स्वत: प्राधिकरणका निमित्त भएका थिए ।मन्त्री र सचिव आफ्नो काम गर्ने तरिकासँग असहज भएकाले आफूलाई मन्त्रालय तानिएको आनन्दराज खनालले बताए । राजस्व लक्ष्य पूरा गर्न अर्थ मन्त्रालय र सञ्चार मन्त्रालयले असार अन्तिममा प्राधिकरणको ३ अर्ब रुपैयाँ सरकारी खातामा जम्मा गर्न दिएको निर्देशन आफूले नमानेको उनले बताए । म निमित्त हुँदा असार अन्तिममा प्राधिकरणको खातामा रहेको तीन अर्ब रकम सरकारी कोषमा जम्मा गर्न मन्त्रालयबाट लिखित निर्देशन आएको थियो, उनले भने, बोर्ड बैठकबाट निर्णय नभएको विषयमा आफ्नो अधिकार नभएको भन्दै मैले जम्मा गर्न मानिनँ । उनले बजेटमार्फत सरकारले इन्टरनेटमा १३ प्रतिशत सेवा शुल्क लिने विषयमा पनि आफूले असहमति राखेको बताए । मन्त्री र सचिवसहित इन्टरनेट सेवा प्रदायकहरूसँगको छलफलमा मैले ब्रोडब्यान्ड नीति विपरीत हुने गरी सरकारले इन्टरनेटमा कर लगाएको भन्दै असहमति राखेको थिएँ, उनले भने, त्यसैले उहाँहरूलाई मसँग सहज भएन होला । ब्रोडब्यान्ड नीतिले २०१८ सम्ममा प्रारम्भिक ब्रोडब्यान्डको दस्तुर ५ प्रतिशतमा झार्ने लक्ष्य लिएको छ । इन्टरनेट सस्तो पार्ने लक्ष्य पूरा गर्नुपर्ने वर्षमा सरकारले इन्टरनेटमा कर बढाएर महँगो बनाएको छ । म कानुनभन्दा बाहिर गएर मन्त्री र सचिवको आदेश मान्ने व्यक्ति होइन । मेरो लागि कानुन र प्रक्रिया महत्त्वपूर्ण कुरा हो, उनले भने, कसैलाई फाइदा हुने र नहुने काम म गर्दिनँ ।मन्त्रालयका सचिव महेन्द्रमान गुरुङले आइतबार आनन्दराज खनाललाई सञ्चार विज्ञका रूपमा मन्त्रालयमा हाजिर हुन पत्र पठाएका थिए । मन्त्रालयले बुधबार पुरुषोत्तम खनाललाई अध्यक्षले गर्दै आएको आर्थिक र प्रशासनिक कार्य सञ्चालन गर्ने जिम्मेवारी तोकेर निमित्तको रूपमा काम गर्न पत्र पठाएको छ ।२० वर्षदेखि प्राधिकरणमा कार्यरत रहेकाले आफू निमित्तका लागि अयोग्य नभएको पुरुषोत्तम खनालले बताएका छन् । म र आनन्द सर एकै दिन वरिष्ठ निर्देशकमा बढुवा भएका हौं, उनले भने, उहाँलाई मन्त्रालयमा विज्ञको जिम्मेवारी दिइएको छ र मलाई निमित्त तोकिएको छ । आफूलाई दिइएको निमित्तको जिम्मेवारी अध्यक्ष नियुक्त नहुञ्जेलका लागि भएकाले यो ठूलो विषय नभएको उनले बताए । मन्त्रालय तानिएका आनन्दराज खनालले आफूले नियमित रूपमा मन्त्रालय गएर हाजिर गरेको भए पनि कुनै जिम्मेवारी नतोकिएको बताए । मन्त्रालयमा सञ्चार विज्ञको रूपमा बोलाइए पनि कुनै जिम्मेवारी दिइएको छैन, उनले भने ।यसअघि प्राधिकरणमा अध्यक्षको पद रिक्त हुँदा आनन्दराज खनालले नै निमित्तको जिम्मेवारी निर्वाह गर्दै आएका थिए । उनले २०६३ सालमा ३ महिना, २०६५ सालमा एक महिना, २०६९ मा दुई वर्ष र यो वर्ष असारदेखि भदौसम्म निमित्त प्रमुखको जिम्मेवारी सम्हालेका थिए । सरकारले तत्कालीन अध्यक्ष दिगम्बर झालाई बर्खास्त गर्ने निर्णय गरेपछि उनैलाई दैनिक कार्यसञ्चालन गर्ने जिम्मेवारी दिइएको थियो । सरकारले आफैंले बर्खास्त गरेको झालाई पुन: भदौ २१ मा प्राधिकरण अध्यक्ष नियुक्त गरेको थियो ।"
युरोपको कालोसूचीबाट हट्ने काम गर,"काठमाडौं (कास) संघीय संसद् मातहतको सार्वजनिक लेखा समितिले युरोपियन युनियनको सेफ्टी लिस्ट (कालोसूची) बाट नेपाललाई तत्काल हटाउनका लागि पहल गर्न सरकारसहित सरोकार राख्ने निकायलाई निर्देशन दिएको छ । वाइड बडी विमान खरिद प्रक्रियाबारे अध्ययन गर्न गठन गरेको उपसमितिले नेपाली वायुयान कम्पनीहरूलाई युरोपेली मुलुकमा लगाइएको उडान प्रतिबन्धलाई यथाशीघ्र हटाउनका लागि निर्देशन दिएको हो । संस्कृति, पर्यटन तथा नागरिक उड्डयन मन्त्रालयमार्फत युरोपियन युनियनको कालोसूचीबाट हटाउन तत्काल आवश्यक पहल गर्न नागरिक उड्डयन प्राधिकरणलाई आवश्यक नीति नियम तथा कानुनी प्रक्रिया यथाशीघ्र पूरा गर्नू, उपसमितिले मूल समितिमा बुझाएको प्रतिवेदनमा भनिएको छ ।समितिले युरोपियन युनियनको सूचीबाट नेपाली विमान सेवा कम्पनीहरूलाई निकाल्नका लागि आवश्यक पर्ने कानुन संशोधन एवं निर्माणमा सघाउन पनि मन्त्रालयलाई भनेको छ । युरोपियन युनियनले ०७० मंसिर २० गतेदेखि नेपाली वायुयान सेवा कम्पनीहरूलाई सेफ्टी लिस्टमा राखेको छ । यसैबीच नेपाल सरकारलाई वाइड बडी विमान सञ्चालनका लागि नयाँ गन्तव्यहरू निर्धारण गर्न भनेको छ । नेपालले अस्ट्रेलियालगायतका मुलुकबीच गर्नुपर्ने हवाई सम्झौता प्रक्रिया अघि बढाउनका लागि कूटनितिक पहल गर्न निर्देशन दिइएको छ । संसाद राजेन्द्रकुमार केसीको संयोजकत्वमा गठन गरिएको समितिले हवाई भाडामा हुने उतारचढावका सम्बन्धमा पनि निर्देशन दिएको छ । टिकटमा हुने कालोबजारी र उडान रद्दजस्ता समस्याबारे विस्तृत अध्ययन गर्न भनिएको छ । यस समस्यामा आवश्यक नीति अपनाउन प्राधिकरणलाई भनिएको छ । त्यसैगरी रातमा उडान हुने सहर र दुर्गममा उडान वृद्धि गराउन मन्त्रालयमार्फत प्राधिकरणलाई निर्देशन दिइएको छ । यसैबीच नेपाल वायुसेवा निगमलाई अन्तर्राष्ट्रिय बजार विस्तार गर्न रणनीतिक साझेदारको खोजी गर्न भनिएको छ । यसमा समितिले मन्त्रालयलाई पनि निगमको दुरवस्थालाई मध्यनजर गर्दै अन्तर्राष्ट्रिय उडान सेवा विस्तारमा रणनीतिक साझेदारको व्यवस्था गर्न भनेको छ । निगमले बेलाबेला विदेशी प्रशिक्षक पाइलट तथा क्याप्टेनलाई करार सेवामा भर्ना गर्छ । यस्तो अवस्थामा विदेशीलाई दिइने र नेपाली पाइलटले प्राप्त गर्ने पारिश्रमिकमा विभेद हुन्छ । यसलाई अन्त्य गर्न पनि समितिले निर्देशन दिएको छ ।"
विद्युत्को सेयर किनबेच नियन्त्रण गर्न सुझाव,"(काठमाडौं)ऊर्जा विज्ञहरूले जलविद्युत् आयोजनाको स्वामित्व परिवर्तन (सेयर किनबेच) मा अंकुश लगाउन सुझाव दिएका छन् । संसदको कृषि, सहकारी तथा प्राकृतिक समितिले बुधबार आयोजना गरेको छलफलमा बोल्दै पूर्व ऊर्जा सचिव विश्वप्रकाश पण्डितले सर्वेक्षण र उत्पादन अनुमतिपत्र पाएपछि नाफाका लागि सेयर बिक्री गरेको भन्दै यस्तो प्रावधान परिवर्तन गर्न सुझाव दिए । सेयर बिक्री गर्नेलाई सरकारले प्रोत्साहित गर्नु हुन्न, उनले भने, अनुमतिपत्र पाएका कम्पनीलाई शतप्रतिशत सेयर बिक्री गर्न दिनु हुन्न । निश्चित प्रतिशत सेयर मात्रै बिक्री गर्न पाउने प्रावधान हुनुपर्छ ।कृषि, सहकारी तथा प्राकृतिक समितिको ऊर्जा उपसमितिले सरकारका पूर्वसचिवद्वय पण्डित र श्रीरञ्जन लाकौललाई बुधबार ऊर्जा विषयको छलफलमा बोलाएको थिए । छलफलमा सहभागी सांसदहरूले पूर्वसचिवद्वयलाई विद्युत् आयोजनाका लागि अनुमतिपत्र लिएर सेयर स्वामित्व बिक्री गर्ने प्रचलन बढेको भन्दै जिज्ञासा राखेका थिए ।सांसदहरूको जिज्ञासाको जवाफ दिँदै पूर्वसचिव तथा ऊर्जाविज्ञ लाकौलले अहिले भइरहेको सेयर संरचनाको परिवर्तन कानुनी प्रावधान पूरा गरेर भएको जानकारी गराउँदै कानुन परिवर्तन गरी यसलाई रोक्न सक्ने बताए ।अहिलेको कानुनी प्रावधानमा विद्युत् आयोजना निर्माणका लागि अनुमतिपत्र पाएकाहरूले सर्तअनुसार काम नगरे सरकारले अनुमतिपत्र खोस्न सक्ने व्यवस्था भए पनि काम नगर्ने कम्पनीबाट अनुमतिपत्र खोसिएको धेरै कम उदाहरण भएको टिप्पणी गरे । कानुन संशोधन गरी अनुमतिपत्रको स्वामित्व परिवर्तन हुने गरी सेयर बिक्री गर्न नपाइने व्यवस्था हुनुपर्छ, उनले भने, सरकारले सम्भाव्यता अध्ययन गरी निर्माणका लागि निजी क्षेत्रलाई जिम्मा दिनुपर्छ ।उनले जलविद्युत्बाट प्रतिफल धेरै प्राप्त हुने भएकाले निजी क्षेत्र यसैमा केन्द्रित भए पनि सरकारले समग्र जलस्रोत विकास गर्नुपर्ने धारणा राखे ।पूर्व ऊर्जा सचिव पण्डितले कृषिमा आत्मनिर्भर हुनका लागि पनि सरकारले जलाशययुक्त आयोजना निर्माण गर्नुपर्ने बताए । जलाशययुक्त आयोजनाले कृषिका लागि बाह्रै महिना पानी उपलब्ध गराउँछ र ऊर्जाको माग पनि सन्तुलित गर्छ, उनले भने, नेपालमा उत्पादित ऊर्जा बिक्रीका लागि भारतीय बजार तयार पार्नुपर्छ ।उनले अहिलेको प्रावधानमा अनुमतिपत्र दिने अधिकार सचिवमा बढी भएको भन्दै यसलाई परिवर्तन गर्न सुझाव दिए । विद्युत् आयोजनाका लागि स्वीकृति दिँदा सचिवले कसैको स्वीकृति लिनु पर्दैन, उनले भने, सचिवमा निहित अधिकार कटौती गरी प्राविधिक समूहले अनुमतिपत्र जारी गर्ने व्यवस्था हुनुपर्छ ।उनले सर्तअनुसार काम नगर्नेको अनुमतिपत्र खोस्ने र निश्चित प्रतिशतभन्दा बढी सेयर बिक्री गर्न नपाइने व्यवस्था गर्न माग गरे । छलफलमा बोल्दै सांसद ओनसरी घर्तीले विद्युत् आयोजनाको अनुमति प्राप्त कम्पनीले सेयर बिक्री गर्न नपाउने प्रावधान हुनुपर्ने माग राखिन् । पहिला विद्युत् आयोजनाको अनुमतिपत्र झोलाबाट अर्को झोलामा सरिरहेको छ, उनले भनिन् ।"
बन्दीपुरमा डेढ लाख पर्यटक,"(दमौली)तनहुँको पर्यटकीय नगरी बन्दीपुरमा सन् २०१८ मा डेढ लाख पर्यटक पुगेका छन् । बन्दीपुर पर्यटन विकास समितिका अनुसार घुमघामका लागि आउनेमा उल्लेख्य संख्या आन्तरिक पर्यटकको छ । भूकम्पको वर्ष पर्यटक घटेका थिए, समिति अध्यक्ष बैंस गुरुङले भने, बितेको १ वर्षमा आएका डेढ लाखमध्ये ७५ प्रतिशत आन्तरिक पर्यटक थिए । स्वदेशी पर्यटकको आगमन उत्साहजनक देखिएको उनले बताए । बिस्तारै हाम्रो पर्यटन व्यवसाय तंग्रिएको छ, उनले भने, बढेको आगमन दरले व्यवसायमा लगानी बढाउनेको हौसला थपेको छ । पर्यटक व्यवसायीले बन्दीपुरमा होटलरेस्टुरेन्ट थपेका छन् । पुराना होटलमा सेवा सुविधा विस्तार गरेका छन् । पर्यटकलाई लक्षित गरी होमस्टेको व्यवस्था पनि गरिएको छ । यहाँ सानाठूला गरी ५५ वटा सुविधा सम्पन्न होटल तथा रेस्टुरेन्ट सञ्चालनमा छन् । होटल र होमस्टे गरी दैनिक एक हजार जना पर्यटक राख्न सकिने अवस्था रहेको व्यवसायीले बताएका छन् । बन्दीपुरमा पर्यटक सफा बस्ती र पुराना मौलिक शैलीका घरसँगै प्राकृतिक दृश्यालेकनका लागि आउने गरेका छन् ।"
दशगजामा बस्ती,"(नेपालगन्ज)नेपालभारत सीमा छुट्याउने दशगजा वारि नेपालगन्जको जमुनाहा गाउँ र पारि रुपैडिहा छ । दुई मुलुक छुट्याउने यही दशगजामा बस्ती पनि बसेको छ । सीमावर्ती नागरिकले टहरा बनाएर बस्ती बसालेका हुन् । यही बस्तीका कारण त्यस क्षेत्रमा सीमा छुट्याउन मुस्किल परेको सरोकारवालाले बताए । उता बस्तीनजिकै भारतीय सीमा सुरक्षा बल (एसएसबी) को क्याम्प छ । यता सशस्त्र प्रहरी बल र इलाका प्रहरी कार्यालय जमुनाहा छ । अन्तर्राष्ट्रिय कानुनअनुसार दशगजामा बस्ती बसाउन पाइँदैन । तर, नेपालगन्ज सीमामा भने दुईतर्फ नै बस्ती छ । अन्तर्राष्ट्रिय सीमा संवेदनशीलताबारे जानकारी अभावमा उनीहरूले टहरा बनाएर बसेका हुन् । वर्षौंदेखि हामी यहीं बसेका छौं । कसैले हट्न भनेको छैन, जमुनाहाका नासिद शेखले भने, हाम्रा पुर्खा यसैगरी बसे । हामी पनि यस्तै हो ।जमुनाहा सीमामा स्थानीयले पशु चौपाया राख्छन् । फोहोर पनि सीमामै फालिन्छ । त्यसो त दुई मुलुकको सीमा छुट्याउने दशगजामा अन्तर्राष्ट्रिय कानुनले मानवीय गतिविधि गर्न प्रतिबन्ध लगाएको छ । बाँकेका सीमावर्तीवासीले भने दशगजामै पशु चौपाया राख्नेदेखि टहरा बनाएर बस्दै आएका छन् । सशस्त्र प्रहरी गण नेपालगन्जका प्रमुख सशस्त्र प्रहरी उपरीक्षक भेषबहादुर शाहले सीमामा बस्दै आएका सर्वसाधारणको घरधुरीको तथ्यांक संकलन गरिनुपर्ने बताए । घरपरिवारको लगत लिइसकेपछि दुई मुलुकको सुरक्षा अधिकारी बैठकमा त्यसबारे छफफल गर्छौं, उनले भने, दशगजामा मानवीय गतिविधि गर्न पाइँदैन । तर, जानकारी अभावमा स्थानीय भने दशगजामा बस्ने गरेका छन् । भारतीय पक्षले दशगजासँग जोडेर निर्माण गरिरहेको तटबन्धजस्तो सीमा सडक आसपासका बस्ती खाली गराएको छ । त्यस्तै बाँकेको पूर्वीदक्षिण नरैनापुर गाउँपालिका घोडादौडिहाका सीमामा पनि यसैगरी टहरा बनाइएको छ । उनीहरू मिलेर बस्दै आएका छन् । दशगजालाई दुवै पक्षले प्रयोग गरेका छन् । स्थानीयका अनुसार नेपालभारत सीमा छुट्टिनुअघि दुवै गाउँ एउटै थियो । भारतले नेपाललाई नयाँ मुलुक उपहारस्वरूप दिएपछि आधा गाउँ भारततिर पर्यो भने आधाचाहिँ नेपालतर्फ । भारतले १० र नेपालले १० गज भूमि छाडेर सीमास्तम्भ गाडेका छन् । दुई दाजुभाइको घर वारिपारि भएका नाताले पनि दशगजामा आउजाउ बढी हुने उनले बताए ।दशगजा पहिचान गर्न समस्या भएको भन्दै दुई देशका प्रहरी अधिकारीले बस्ती उठाएका थिए । तर, खाली गराएको भोलिपल्टै स्थानीयले दशगजालाई आँगनका रूपमा प्रयोग गर्न थाले । यहाँको परम्परा यस्तै हो । यसले सीमा सुरक्षा पनि भएको छ, भारतीय घोडादौडिहा गाउँका चुन्ना नाउले भने, दशगजा खाली हुन्छ । त्यसैले पशु राख्न र गोबर फाल्न सहज छ । आगलागी हुँदा वा अन्य विपदका समयमा सीमावासीले सहयोग आदानप्रदान गर्छन् । नेपालतर्फको उक्त गाउँमा गर्मी सिजनमा बर्सेनि आगलागी हुने गरेको छ । विपदका बेला सहयोग आदानप्रदानले पनि उनीहरूबीचको सम्बन्ध कसिलो छ । त्यसैले दशगजा प्रयोग गर्दा दुवै पक्षले आपत्ति जनाउँदैनन् ।"
न अडियो पानी न जवानी,"(दाङ)भारतीय प्रधानमन्त्री नरेन्द्र मोदीले ४ वर्षअघि नेपालको संविधानसभालाई सम्बोधन गर्दै पानी र जवानी नेपालको पहाडमा अडिन नसक्ने अभिव्यक्ति दिएपछि त्यसले खुबै चर्चा पायो । मोदीको उक्त भाषणबारे कोइलाबासवासीलाई थाहा छैन तर नेपालमा पानी र जवानी नअडिएकोबारे भने उनीहरू भुक्तभोगी छन् । मोदीले भनेझैं कोइलाबास नाकाबाट दिनहुँ मानिस रोजगारको खोजीमा भारत पस्छन् । मोदीले भनेजस्तै नेपालमा पानी नअडिएको पनि कोइलाबासले प्रत्यक्ष भोगेको छ । यहाँका बासिन्दाले ५० वर्षदेखि ५ किलोमिटर दक्षिण भारतको बालापुर र जरवागाउँ पुगेर खानेपानी जोहो गरिरहेका छन् ।गढवा गाउँपालिका ८, कोइलाबास नेपालभारत सीमा क्षेत्रको मुख्य नाका हो । वर्षौंदेखि यहाँबाट भारतमा मजदुरी गर्न जानेआउनेको लर्को लाग्थ्यो । ०४५ सालअघि नाकामा भीडभाड हुन्थ्यो । धेरै नेपालीको जवानी भारतमै मजदुरी गरेर बित्थ्यो । कतिपय वर्षभरि मजदुरी गरेर चाडपर्वमा घर फर्कन्थे भने कति त जवानी नै उतै सकेर बुढेसकालमा फर्कन्थे । राप्तीका पहाडी जिल्लाका साथै दाङका विभिन्न गाउँबाट मानिसहरू रोजगारको खोजीमा भारत पस्छन् । जवानी भारतमै खर्चिन नाकामा लर्को लागेको देख्ने कोइलाबासवासी नै हुन् । ०४५ सालपछि भारतले नाका बन्द गरिदिएपछि स्थानीय बजारको रौनक हरायो । सामान निकासीपैठारीमा कमी आयो तर मजदुरीका लागि भारत जानेआउने क्रम भने अहिले पनि जारी नै छ । स्थानीय रोजगारका लागि भारत नै धाउँछन् । व्यवसायका सिलसिलामा पनि कोइलाबासका अधिकांश भारत पसेका छन् ।कोइलाबासमा जति प्रयास गर्दा पनि पानी निस्किएन । लाखौं लगानी गर्दा पनि स्थानीयस्तरमा पानीको व्यवस्था हुन सकेन । एउटा पुरानो सार्वजनिक कुवाका भरमा पानीको जोहो भइरहेको थियो । त्यसले पनि सधैं साथ दिन सकेन, गर्मी समय आयो कि सुकिहाल्ने । त्यसपछि कोइलाबासवासीलाई भारत नपुगी पानीको जोहो नहुने भयो । अहिले सीमा क्षेत्र विकास कार्यक्रमअन्तर्गत वडा कार्यालयमा २६ लाख बजेट आएपछि बोरिङ खनेर पानी निकालिएको छ । पहिलोपटक बोरिङमा पानी आएपछि स्थानीय हर्षित छन् । यसले तत्काल राहत दिएको छ तर पनि सधंै भरपर्दो हुनेमा आशंका छ । अहिले पानी आए पनि चैतवैशाखमा के हुने भन्ने चिन्ता छ । नेपालको पानी अड्याउन धेरै प्रयास गर्दा पनि असफल भएको कोइलाबासका खानेपानी प्राविधिक कृष्णप्रसाद घिमिरेले बताए । नेपालभन्दा भारत ओरालोमा पर्छ । सीमा क्षेत्रमा पहाडी भेगजति नेपालमा छ, तराई सुरु भयो कि भारत सुरु हुन्छ, उनले भने, यहाँको पानी बगेर उतै जान्छ । यहाँ पानी निकाल्नै गाह्रो भयो । स्रोत नै भेटिएन । अहिले अचम्म लाग्ने गरी पानी आएको छ ।कोइलाबास आजसम्म पानीका लागि भारतमै निर्भर रहेको वडाध्यक्ष सद्दाम सिद्दिकीले बताए । लामो प्रयासपछि बोरिङको पानी आउँदा सबै अचम्मित परेको उनले बताए । यहाँ पानीको स्रोत भेट्टाउनै समस्या भयो । धेरै लगानी गर्दा पनि पानी आएन, उनले भने, मैले थाहा पाएदेखि नै भारतको पानी खाँदै आएका छौं । अहिले पहिलोपटक यहींको पानी भर्न पाइएको छ । यसअघि ६७ ठाउँमा बोरिङ खन्दा पानी निस्किएन । अहिले पहिलोपटक खनिएको बोरिङमै पानी आएकामा खुसी लागेको उनले बताए । प्रयास त पहिले पनि भएकै हो । लगानी पनि धेरै भयो तर पानी आएको थिएन, उनले भने, अहिले पानी आएपछि ६ महिनादेखि नेपालकै पानी खान पाइएको छ । स्थानीय एक सयभन्दा बढी परिवारले बोरिङको पानी उपभोग गर्न पाएको सिद्दिकीले सुनाए । रिजर्भ ट्यांकी र पाइपको अभावमा पानी वितरण गर्न भने नसकिएको उनी बताउँछन् ।लामो समयदेखि भारत पुगेर पानी बोक्दै आएका नेपाली अहिले यहीको पानी पिउन पाउँदा दंग भएको स्थानीय गीतादेवी पाण्डेले बताइन् । पानी लिन भारत पुग्दा पैदल डेढ घण्टा लाग्छ । कोही साइकलमा जान्छन् । कोही गाडीमै पानी ओसार्छन् । पानीका लागि दिनहुँ गाडीभाडा जुटाउनुपर्ने समस्या झेलेको उनले बताइन् । जर्किनमा पानी बोकेर बिहानबेलुका नेपालभारत गर्दैमा ठिक्क हुन्थ्यो । साइकल किन्न नसक्ने र गाडी भाडा जुटाउन नसक्नेलाई पानी खानसमेत मुस्किल थियो, उनले भनिन् ।"
दुर्घटनामा एकको मृत्यु,धादिङ (कास) नीलकण्ठ ९ काफलपानीबाट ज्वालामुखीको सुनखानी जाँदै गरेको बा४ख ८६५८ नं को आइचर मिनिट्रक अनियन्त्रित भई सडकबाट खस्दा एकको मृत्यु भएको छ । त्यसमा सवार ४ यात्रु घाइते छन् । मृत्यु हुनेमा ५५ वर्षीय रिम्के परियार हुन् । अस्पतालमा उपचारकै क्रममा उनको मृत्यु भएको हो । चालक ३० वर्षीय भरत विक र ६० वर्षीय टीकाबहादुर श्रेष्ठको अवस्था गम्भीर रहेको प्रहरीले जनाएको छ ।
सुक्खा पहिरोमा १ को मृत्यु,नुवाकोट (कास) विदुर नगरपालिका १० गेर्खुको ढाँडखोलामा सुक्खा पहिरो खस्दा पैदलयात्रीको मंगलबार मृत्यु भएको छ । अर्का एक जना घाइते भएका छन् । हिंड्दै गर्दा गेर्खुटारकी ७३ वर्षीया प्रेमकुमारी तामाङको पहिरोले च्यापेर मृत्यु भएको प्रहरीले जनाएको छ । पहिरोले पुरिएकी तामाङलाई उद्धारपछि जिल्ला अस्पताल त्रिशूली पुर्याइएको थियो । तर उनको केही समयमै मृत्यु भयो । सोही ठाउँकी ५६ वर्षीया रामकुमारी तामाङ भने गम्भीर घाइते छिन् । उनको उपचार काठमाडौंस्थित ग्रान्डी अस्पतालमा भइरहेको विदुरनगरपालिका १० का अध्यक्ष गणेश नेपालले बताए ।
सहिद स्मारक लिगमा संकटा दोस्रो,"(काठमाडौं)संकटा क्लबले सातदोबाटोस्थित एन्फा कम्प्लेक्समा बुधबार पछाडि परेको स्थिति उल्टाएर थ्रीस्टारमाथि २१ को जित रच्दै सहिद स्मारक ए डिभिजन लिगमा दोस्रो स्थान पक्का गरेको छ । संकटा ब्वाइजको नामबाट तीनपल्ट (२०३७, ०४० र ०४२ साल) मा च्याम्पियन भएको उसले उपत्यकाको लिगमा ३३ वर्षयताकै सबैभन्दा ठूलो उपलब्धि हात पारेको हो । अघिल्लो खेलबाटै उपाधि पक्का गरिसकेको मनाङ मस्र्याङदीले हल्चोक मैदानमा हिमालयन शेर्पालाई २१ ले पन्छाउँदै शतप्रतिशत जित कायमै राख्यो ।पछिल्लोपल्ट च्याम्पियन भएपछि चौथो स्थानभन्दा माथि उक्लन नसकेको संकटाले डिफेन्डर अमित तामाङको दुई पेनाल्टी गोलमा ललितपुरे क्लबलाई पन्छाउँदै एक खेल बाँकी छँदै यसपालि उपविजेताको २५ लाख रुपैयाँ पुरस्कार पक्का गरेको हो । त्यस खेलमा बराबरी वा थ्रीस्टारको जित भएको अवस्थामा भने अन्तिम चरणको खेलबाट उपविजेताको टुंगो लाग्ने थियो । तर, राम्रो लयमा रहेको संकटाले थ्रीस्टारलाई अर्को खेल प्रतीक्षा गर्ने अवसर दिएन ।लिगपूर्व उपाधिको दाबेदार मानिएको थ्रीस्टार र प्रतिस्पर्धा सुरु भएपछि लय समातेको संकटाबीचको खेल तेस्रो स्थानका लागि भिडन्त जस्तै मानिएको थियो । यसमा बाजी मार्दै संकटाले २८ अंक बनायो । तेस्रो स्थानमा रहेको थ्रीस्टार भने तेस्रो हारसँगै २३ अंकमै सीमित भयो । थ्रीस्टारले अन्तिम खेलमा हिमालयन शेर्पालाई पराजित गरेर पनि संकटालाई उछिन्ने छैन । त्यसैले अन्तिम चरणमा एपीएफविरुद्ध खेल्नुअघि नै संकटाको दोस्रो स्थान सुरक्षित भयो । कीर्तिमान आठौंपल्ट च्याम्पियन भएको मनाङले लगातार १२ खेल जितेर अधिकतम ३६ अंक बनाएको छ ।अघिल्लो खेलमा मनाङविरुद्ध हारेपछि उपाधि होडबाट बाहिरिएको संकटाको लागि दोस्रो स्थान पनि नसोचिएको उपलब्धि हो । लिगको शीर्ष ६ मा रहने हामीले लक्ष्य बनाएका थियौं तर दोस्रो भयौं । यसमा गर्व लाग्छ, संकटाका प्रशिक्षक सल्यान खड्गीले भने, हामी उपविजेता हुन्छौं भन्ने कसैले सोचेका थिएनन् । हामीलाई अन्डरडग ठाने । दर्जनमध्ये नौ खेल जितेपछि हात पारेको उपलब्धिबारे उनले भने, अनुशासन र कडा मिहिनेतले यहाँ (दोस्रो) आइपुगेका हौं, संयोग होइन ।चौथो खेलमा आर्मीसँग ५१ ले हारेको संकटाले अरु खेलमा पूर्ण अंक जोडै नवौं चरणसम्म ३ अंक अन्तरमा रहेर मनाङलाई पछयाइरहेको थियो । प्रशिक्षक खड्गीले भने, सुरुका नौमध्ये ८ खेल जितेपछि उपाधिकै लागि पनि चुनौती दिन्छौं भन्ने विश्वास लाग्यो । मनाङविरुद्ध दुर्भाग्य भयो । तर, दोस्रो हुनु पनि खुसीको कुरा हो । यसमा गर्व गर्छौं । यो लिगको लागि एक महिना तयारी गरेको उनले टिमले आर्मी र मनाङविरुद्ध पराजय बेहोर्नुबाहेक ब्रिगेड ब्वाइजविरुद्ध बराबरी खेल्दामात्र अंक गुमाएको थियो । अरु ९ खेल जितेर संकटा उपविजेता भएको हो ।संकटा मन्दिर (सुन्धारा) सँगैको यो क्लब संकटाको अहिलेको टिम औसत खेलाडीले भरिएको छ । उसका कुनै पनि खेलाडी स्टार होइनन् न त राष्ट्रिय टिमका अनुभवी नै । लिगका लागि तीन अफ्रिकी खेलाडी भित्र्याएको छ तर उनीहरू त्यस्ता उत्कृष्ट फुटबलर होइनन् । दुई पहेँलो कार्डको कारण टाम्पी अर्नेस्ट र सेड्रिक अबा थ्रीस्टारविरुद्धको खेलमा निलम्बित थिए । तैपनि संकटाले एकपछि अर्को खेलमा पाइरहेको नसोचिएको सफलतालाई निरन्तरता दियो ।दुई विदेशी नहुँदा खेलाडी नभएको मान्दिनँ, संकटाका पूर्व कप्तानसमेत रहेका प्रशिक्षक सल्यान खड्गीले भने, मसँग २२२३ खेलाडी छन् । सौजन राईलाई थ्रीस्टारविरुद्ध नै पहिलो रोजाइमा डेब्यू गराएँ । क्लब व्यवस्थापनको विश्वास र खेलाडीको साथले ए डिभिजन लिगमा पहिलोपल्ट टिम सम्हाल्दै सुखद अनुभव गरेको उनले बताए ।फरवार्ड रन्जन विष्टले दुई डिफेन्सलाई छक्याउँदै ३० औं मिनेटमा गोल गरेपछि थ्रीस्टारले १० को अग्रता लिएको थियो । तर, अमित तामाङले ४२ औं मिनेटमा पेनाल्टीमा गोल गरेर संकटालाई बराबरीमा पुर्याए । उनलाई नै सुनील बलले पेनाल्टी क्षेत्रमा लडाएपछि संकटाले त्यो मौका पाएको थियो । त्यसमा अनावश्यक टयाकल गरेको उल्लेख गर्दै थ्रीस्टार प्रशिक्षक मेघराज केसीले भने, त्यसमा खतरा थिएन । त्यही पेनाल्टीले गाह्रो बनायो ।थ्रीस्टारका डिफेन्डर पिटर सेगुनले सौजनलाई पेनाल्टी क्षेत्रमा फाउल गरेपछि रेफ्री नवीन्द्र महर्जनले संकटालाई फेरि पेनाल्टी दिए । त्यसमा पनि अमितको प्रहार सटिक रह्यो र संकटा २१ ले अघि बढयो । त्यही दुई पेनाल्टीमा नै स्टारहरूले भरिएको टिमविरुद्ध संकटाको जित सम्भव भयो । ठूला टिमविरुद्ध खेल्दा दबाब हुन्छ । थ्रीस्टारविरुद्ध मजाले सम्हाल्यौं, संकटाका प्रशिक्षक खड्गीले भने, थ्रीस्टार राम्रो टिम हो तर हामीले समयमै गोल निकाल्यौं र रक्षा गर्यौं ।"
मनाङको जित कायम,काठमाडौं (कास) कीर्तिमान आठौंपल्टको ए डिभिजन लिग च्याम्पियन मनाङ मस्र्याङदीले शतप्रतिशत जित अभियान कायमै राख्ने क्रममा बुधबार हिमालयन शेर्पालाई २१ ले हराएको छ । हल्चोकमा भएको १२ औं चरणको खेलमा ओलावाले आफिजले मनाङलाई ३६ औं मिनेटमै अग्रता दिलाएका थिए । तर विश्वास श्रेष्ठले पहिलो हाफको अन्त्यतिर गोल गर्दै शेर्पालाई ११ को अवस्थामा पुर्याए । मिडफिल्डर विशाल राईले ६३ औं मिनेटमा गोल गर्दै फेरि मनाङलाई अघि बढाएका थिए । त्यही गोलले मनाङलाई लगातार १२ औं जित दिलायो ।एकआपसमा झगडा गरेपछि विश्वास र मनाङका डिफेन्डर महमद आसिफलाई रेफ्री कविन व्यन्जनकारले रातो कार्ड देखाउँदै मैदानबाहिर पठाएपछि दुवै टिम १० खेलाडीमा समेटिएको थियो । दुई खेलअगावै लिगको उपाधि पक्का गरिसकेको मनाङले अन्तिम चरणमा फ्रेन्ड्सविरुद्ध प्रतिस्पर्धा गर्नेछ ।
डर छ ग्वार्डिओलालाइ,"म्यानचेस्टर सिटीको जितपछि बनेको डकुमेन्ट्री अल अर नथिङ मा च्याम्पियन्स लिगको क्वाटरफाइनल पहिलो लेगमा एनफिल्ड जानुअघि आफ्ना कोचिङ स्टाफहरूसँग स्वीकार गरिरहेका देखिन्छन् कि उनीहरू मलाई डर देखाउँछन् । उनीहरू खतरनाक छन् ।एक प्रशिक्षकलाई डर देखाउनका लागि धेरै कुरा आवश्यक हुन्छ । जसले तीन अलग देशमा २४ ट्रफी जितेका छन् । तर, ग्वार्डिओलालाई डर लागेपछि सिटीले त्यस खेल पनि लिभरपुललाई ३० ले सुम्पियो । ६ दिनपछि लिभरपुलले इतिहाद रंगशालामै सिटीलाई हरायो । पहिलो हाफसम्म रोकिएका ग्वार्डिओलाले दोस्रो हाफमा आफ्नो संयमता गुमाए । उनलाई टचलाइनबाट बाहिर पठाइएको थियो । अब लिभरपुलले उपाधि यात्राको लामो दौडमा आफ्नो क्षमता अझै विस्तार गरिसकेको छ । यो सिजन ब्राजिलका गोलरक्षक एलिसन बेकर र विश्वकै महँगा डिफेन्डर भिर्जिल भान जिकको पहिलो पूर्ण सिजनमा क्लोपको टोलीले प्रिमियर लिगमा यसअघिका २० खेलमा ८ गोलमात्र खाएको छ । गत सिजन सिटीले रक्षापंक्तिमा धावा बोलेका मोहम्मद सलाह, रोबर्टो फिर्मिनो र साडियो माने जारी सिजन कमजोर सुरुआतका बाबजुत पूर्ण लयमा आइसकेका छन् । यसै सिजन शनिबार पहिलोपल्ट यी तीनैले गोल गरेपछि एनफिल्डमा आर्सनल ५१ गोलअन्तरले पराजित भएको थियो । दुर्भाग्यवश हामीले दुई खेल गुमायो र हाम्रो प्रतिस्पर्धी यस्तो छ कि युरोपमात्र होइन विश्वकै सर्वश्रेष्ठ, ग्वार्डिओलाले थपे, त्यसकारण बिहीबारको खेल हाम्रा लागि किन चुनौतीपूर्ण छ भने सिजनको अन्तिमसम्म उपाधि रक्षाका लागि प्रयास जारी राख्न पनि लिभरपुलविरुद्धको जित अनिवार्य छ ।यद्यपि हालै बेहोरेका केही अप्रत्यासित परिणामका बाबजुत ग्वार्डिओलाले आफ्नो टिमको राम्रो पक्ष भुलेका छैनन् । डिसेम्बर मध्यसम्म सिटी १०० अंकको कीर्तिमान यो सिजनमा पनि दोहोर्याउन योग्य थियो । साथै दशक अन्तरमा पहिलोपल्ट लगातार प्रिमियर लिगको उपाधि जितेर इंग्लिस फुटबलमा महान् टिम बन्ने अवसर पनि सिटीलाई थियो ।"
टोटेनहमको पुनरागमन,"कार्डिफ (एएफपी) कार्डिफ सिटीका प्रशिक्षक निल वारनकले भनेका छन् कि मुख्य प्रतिस्पर्धीको अनुचित लाभबाट जोगिनका लागि टोटेनहमले प्रिमियर लिगका बाँकी खेल वेम्बली रंगशालामै खेल्नुपर्छ । टोटेनहमले मंगलबार कार्डिफलाई ३० ले पराजित गरेको थियो । आफ्नो रंगशाला ८ सय ५० मिलियन पाउन्ड खर्चेर पुनर्निर्माण गरिरहेको टोटेनहमले लिगका होम खेल वेम्बली रंगशालामा खेलिरहेको छ । टोटेनहम हट्स्पर रंगशालाको जनवरी ७ सम्ममा पुनर्निर्माण सम्पन्न हुने बताइएको थियो तर पूरा भएको छैन । जनवरी १३ मा म्यानचेस्टर युनाइटेडविरुद्ध घरेलु मैदानमा हुने टोटेनहमको खेल वेम्बलीमै हुने भएको छ । टोटेनहमले अब खेल्ने पाँचमध्ये चार खेल घरेलु मैदानमा छ । तीमध्ये कार्डिफसँगै रेलिगेसनबाट बच्न संघर्षरत न्युकासलविरुद्ध पनि छ । लिगको अन्तिम स्थानमा रहेको हडर्सफिल्ड टाउनसँग पनि खेल्न बाँकी छ । टोटेनहमले यसअघि नै लिगको पुछारबाट दोस्रो र तेस्रो स्थानमा रहेका क्रमश: फुलहम र बर्नलीलाई उनीहरूको मैदानमा हराइसकेको छ । रेलिगेसन क्षेत्रबाट ३ अंक माथि रहेको कार्डिफ १६ औं स्थानमा छ । कार्डिफ अक्टोबर ६ मा वेम्बलीमा भएको अवे खेलमा १० ले पराजित भएको थियो । उनीहरूले समयक्रमसँगै धेरै कुरामा सुधार गरेका छन् । मेरो विचारमा यो जिनको अन्त्यसम्ममा टोटेनहमले वेम्बलीलाई घरेलु मैदानका रूपमा प्रयोग गर्नुपर्छ, वारनकले थपे, मलाई लाग्दैन कि हाम्रा प्रतिस्पर्धीमध्ये सबैलाई कुनै पनि लाभको मौका दिनु हुन्छ ।टोटेनहमका प्रशिक्षक माउरिसियो पोचेटिनोले वोल्भरह्याम्पटनसँग ३१ को अप्रत्यासित हारपछि सफल पुनरागमन गरी शीर्षस्थानको लिभरपुलसँग अंक दूरी छोटयाउनुलाई महत्त्वपूर्ण मानेका छन् । म्यानचेस्टर सिटीलाई १ अंकले पछि पार्दै टोटेनहम दोस्रो स्थानमा पनि उक्लिएको छ । सुरुआती २६ मिनेटभित्र ह्यारी केन, क्रिस्टियन इरिक्सन र सन ह्युङमिनको गोलले टोटेनहमलाई जितको लयमा फर्कन सहज बनायो । सकारात्मक नतिजा यात्रालाई कायम राख्न र उत्कृष्ट पुनरागमनका लागि यो जित महत्त्वपूर्ण थियो, टोटेनहमका प्रशिक्षक पोचेटिनोले भने ।यो जित टोटेनहमको आत्मविश्वास बढाउन निकै महत्त्वपूर्ण रह्यो । तीन दिनपछि उसले एफए कप, त्यसपछि च्याम्पियन्स लिग सेमिफाइनल र लिग कपमा चेल्सीविरुद्ध खेल्न तयार गर्नु छ ।हामीमा विश्वास बढाउनका लागि यो ठूलो जित हो । साथै अंकतालिकामा निकै राम्रो स्थितिमा हुने हाम्रो सम्भावना पनि धेरै छ, पोचेटिनोले भने । ह्यारी केनले अर्को कीर्तिमान राखे । तेस्रो मिनेटमै सुरुआती गोल गरेका उनी प्रिमियर लिगमा नयाँ वर्षको पहिलो दिन गरेको गोलसंख्या ५ पुर्याएका छन् । उनले एन्ड्रयु कोल र स्टेफन जेरार्डको कीर्तिमानसँग बराबरी गरेका हुन् ।केरिन ट्रिपरको क्रसमा कार्डिफका कप्तान सिन मोरिसनले बल क्लियर गर्न ढिला गर्दा केनले त्यसको फाइदा उठाएका थिए । १२ औं मिनेटमा इरिक्सनले अग्रता दोब्बर बनाए । २६ औं मिनेटमा सनले अर्को सानदार गोल गरे । यो दक्षिण कोरियाली सनको सिजनको ११ औं गोल हो । कार्डिफका लागि दोस्रो हाफमा मैदान छिरेका जुनियर होइलेटले गरेको दुई प्रहार हुगो लोरिसले विफल पारिदिएका थिए ।"
टर्च सबै प्रदेशमा पुर्याइने,"काठमाडौं (कास) आठौं राष्ट्रिय खेलकुद कार्यकारी समितिको तेस्रो बैठकले आठौं राष्ट्रिय खेलकुदका लागि जिल्ला छनोट तथा खेल सामग्रीका लागि निकासा गरेको रकम र जिल्ला कोटा अनुमोदन गरेको छ ।राष्ट्रिय खेलकुद परिषद् (राखेप) का सदस्यसचिव एवं कार्यकारी समितिका अध्यक्ष केशवकुमार विष्टको अध्यक्षतामा बुधबार लैनचौरस्थित राष्ट्रिय टेबलटेनिस प्रशिक्षण केन्द्रमा बसेको बैठकले प्रदेशबाट राष्ट्रिय खेलकुदमा सहभागी हुने खेलाडी, प्रशिक्षक, व्यवस्थापक, संघ प्रतिनिधिको कोटा अनुमोदन गर्ने निर्णय गर्नुका साथै प्रदेश छनोट मिति र राष्ट्रिय खेलकुदको मिति बोर्डमा प्रस्ताव गर्ने निर्णय गरेको राखेप प्रेस सल्लाहकार रोहित दाहालले जनाएका छन् । राष्ट्रिय खेलकुदलाई गठित विभिन्न उपसमितिलाई एक साताभित्र पूर्णता दिने तथा ओलम्पिक टर्चलाई विराटनगरबाट सबै प्रदेशमा पुर्याउने गरी लुम्बिनी हुँदै नेपालगन्जसम्म लैजाने निर्णय गरिएको छ । प्रदेश छनोट र राष्ट्रिय खेलकुदका साथै दक्षिण एसियाली खेलकुद (साग) सम्म खेलाडीको दुर्घटना बिमा गर्ने भएको छ । मुख्य मिडिया सेन्टर नेपालगन्जमा स्थापना गर्ने, पदक र पोसाक छनोट उपसमितिबाट छनोट भएका नमुनालाई छलफल गरी अनुमोदन गर्ने तथा एनआरएन खेलाडी सहभागिताका सम्बन्धमा युवा तथा खेलकुद मन्त्रलयसँग समन्वय गरेर टुंगो लगाउने लगायतको निर्णय दाहालले जनाए ।"
बुटवल युनाइटेड फाइनलमा,(रूपन्देही)बुटवल युनाइटेड क्लब बुधबार दोस्रो जनज्योति कप नकआउट फुटबल प्रतियोगिताको फाइनल पुगेको छ । तिलोत्तमा नगरपालिकाको जनज्योति मैदानमा बुधबार पहिलो सेमिफाइनलमा युनाइटेडले फूलबारी गाइजलाई १० ले पराजित गर्दै उपाधि दाबेदार बनेको हो । खेलको नवांै मिनेटमा सुशील लामाले पेनाल्टीमार्फत गरेको गोल नै निर्णायक बन्यो । ए डिभिजनका खेलाडीसहित मैदान उत्रिएको बुटवल युनाइटेडलाई जित निकाल्न निकै कठिन परेको थियो । फूलबारीका सवि गुरुङ म्यान अफ द म्याचबाट पुरस्कृत भए । बिहीबार दोस्रो सेमिफाइनलमा आयोजक जनज्योति र सुनौलो संगम युवाबीच प्रतिस्पर्धा हुनेछ ।
