शीर्षक,विवरण
बेपर्बाह खर्च,"स्थानीय तहमा सवा एक अर्बका सवारीप्रतिवेदनअनुसार स्थानीय तहले १ हजार ८ सय ७८ सवारीसाधन तथा मोटरसाइकल खरिदमा १ अर्ब १८ करोड ५५ लाख ६९ हजार खर्च देखाइएको छ । स्थानीय तह प्रमुख र उपप्रमुखका लागि चारपांग्रे सवारीसाधन र वडा अध्यक्ष र कर्मचारीका लागि मोटरसाइकल खरिद भएको देखिन्छ, प्रतिवेदनले भनेको छ, सवारीसाधन खरिद नगरेका स्थानीय तहले भाडामा लिएको अवस्था छ । अधिकांश सवारीसाधनको खरिद वित्तीय समानीकरण अनुदानबाट भएकाले अनुदानमा थप व्ययभार पर्न गएको स्थिति छ ।"
सहरमा अरुन्धती,"पुस्तककै कारण उनलाई सामाजिक सद्भाव भडकाउ को अभियोगमा अदालतमा उभ्याइएको थियो । त्यो बुब्सको बयान छ नि त्यहाँ भन्दै वकिलहरूले आफूलाई अञ्जुली आकार देखाएरै प्रश्न गर्ने गरेको उनले संवादमाझ स्मरण गरिन् । फिल्ममेकर तथा मिडिया प्राध्यापक सोहिनी घोषसँगको संवादमा मञ्चमा आएकी अरुन्धती शुक्रबार भने रातो सारीमा सजिएर आएकी थिइन् । यहाँ पनि फेरि कुनै भड्काउको आरोप लाग्ला कि भनेर, ठट्टाको स्वरमा उनले कुरा अघि बढाइन् । आख्यान र गैरआख्यानबीच विभेद के छ ?, प्रश्न खस्न नपाउँदै अरुन्धती जवाफी बनिन्, जब म आख्यान लेख्न थाल्छु, यसले अब कति समय लिन सक्ला अथवा यो कत्रो होला भनेर सोच्दिनँ । गैरआख्यानमा भने ग्रेट सेन्स अफ अरजेन्सी हुन्छ । आख्यानमा कल्पनास्वरैकल्पना होला, गैरआख्यानमा तथ्य बढी हुन्छ । यत्ति हो, आख्यान लेख्न भने म एक्लै हुनुपर्छ, एकान्तमा हुनुपर्छ ।अरुन्धतीका राजनीतिक टिप्पणी र वैचारिक सामग्रीमा पुँजीवाद, विस्तारवाद, सामाजिक र वातावरणीय न्याय, जात प्रथा र मुख्यतया प्रतिरोधका विषय केन्द्रित हुने गरेका छन् । उनी भारतको वातावरणीय आन्दोलनको मानक नमर्दा बचाउ अभियानकी अभियन्तासमेत हुन् । भारतले आणविक परीक्षण गरेपछि उनले लेखेको निबन्ध द एन्ड अफ इम्यानिजेसन पनि भारतीय शासन सत्ताका लागि टाउको दुखाइको सामग्री बनेको थियो । यो राजनीतिक निबन्धमा उनले लेखेकी छिन्, यदि आणविक युद्ध भइहालेमा हाम्रो शत्रु चीन वा अमेरिका हुने छैनन् । अथवा हामीबीच पनि शत्रुता हुने छैन । बरु आकाश, हावा, जमिन र पानीजस्ता तत्त्वहरू हाम्राविरुद्ध खनिने छन् । उनीहरूको आक्रोश डरलाग्दो हुनेछ । हाम्रा सहर र जंगलहरू, हाम्रा जमिन र गाउँहरू जल्नेछन् । नदीहरू विषले भरिने छन् । हावा स्वयं आगोको ज्वाला बन्नेछ । भारतमा तत्काल देखिनका लागि र विशेषतः साहित्यका फेस्टिभलमा मात्रै उदाउने गरी लेखकहरू देखा पर्न थालेको धारणा राख्दै अलिक गहिरिएर विषयमा सोधअनुसन्धान गर्ने अभ्यास कम हुँदै गएको बताइन् । नेपाल, भारत, पाकिस्तानको दक्षिण एसियाली समाजमा जातपात र सीमान्तकृत वर्गको कुरा आफैंमा तीतो यथार्थ रहेको धारणा राख्दै उनले थपिन्, हामी जात, वर्ग र पहिचानको नचाहिँदो पर्खालभित्र बाँचिरहेका छौं ।उनले भारतीय राजनीतिक गान्धी को स्थान भगवान्सरह भए पनि यथार्थ अलग रहेको प्रतिवाद स्वरसमेत सुनाइन् । सबैले भारतमा महात्मा गान्धीको कुरा गर्छन् तर गान्धीले आफ्नो अहिंसात्मक अभियान र सम्पूर्ण राजनीतिक परिवर्तनका कुरामा सधैं साथमा रहेका डा बीआर अम्बेडकरलाई कहिल्यै सम्झेनन् । भारतका सबै पछौटे र सीमान्तकृत जातजातिको प्रतिनिधि मैं हुँ भनेर बाहिरी संसारमा पुगे । आज भारतका कुनै पनि गरिब दुःखीका घरमा तपाईं पुग्नुस्, त्यहाँ गान्धीको होइन, तपाईंले अम्बेडकरको फोटो झुन्डिएको देख्नुहुनेछ, अधिकांश मञ्चहरूमा मन्तव्य राख्दा वा राजनीतिक निबन्धमा उल्लेख गर्नुपर्दा अम्बेडकरगान्धी विवाद गर्न रुचाउने अरुन्धतीले भनिन् । अरुन्धतीका राजनीतिक र वैचारिक निबन्धका संग्रहहरू द अल्जेब्रा अफ इन्फिनिट जस्टिस (२०११), एन अर्डिनरी पर्सन्स गाइड टु इम्पायर (२००५), लिसनिङ टु ग्रासहोपर्स (२००९) र ब्रोकन रिपब्लिक (२०११) प्रकाशित छन् । सोहिनीसँगको अन्तरसंवादबीचमा अरुन्धतीले बनाएको कश्मीरको गाथासम्बन्धी छोटो डकुमेन्ट्री द मिनिस्ट्री अफ अटमोस्ट ह्यापिनेस पनि देखाइएको थियो । यिनै प्रखर भारतीय लेखक ५७ वर्षीया अरुन्धती रोयकाबारे लेखिएको रिप्रिन्ट जर्नल मा उनको संक्षिप्त परिचय दिँदै भनिएको रहेछ, अरुन्धती दिल्लीमा बस्छिन्, उनका दुइ कुकुरका साथ । शुक्रबारसम्म चलेको तीनदिने ग्लोबल कन्फरेन्स महिलावादी मानव अधिकारवादी संस्था क्रिया ले आयोजना गरेको हो । दिल्लीमा मुख्यालय रहेको यो संस्था सन् २०१० मा स्थापना भएको हो ।"
अझै जोगिएको छ इमान,"(काठमाडौं)  तीन वर्षदेखि काठमाडौंमा ट्याक्सी चलाइरहेका सिमल राई गत फागुन पहिलो साता अचानक चर्चामा आए । सामाजिक सञ्जाल फेसबुकमा उनको तारिफ गर्नेको लर्को लाग्यो । ट्याक्सी चलाउने साथीभाइ पनि उनलाई बोलाउँदै फोटो खिच्थे । जीवनमै यस्तो कहिल्यै भएको थिएन, उनले सुनाए, हल्का सेलिब्रेटीजस्तो पो भइयो । महानगरीय ट्राफिक प्रहरी महाशाखाका अनुसार फागुन महिनामा मात्रै १०९७ ट्याक्सी कारबाहीमा परेका थिए । भनेको गन्तव्यमा जान नमानेर ८ सय ४८ र बढी भाडा माग गरेर २ सय ४० कारबाहीमा परेका थिए । यस्तो बेला सिमल हल्काफुल्का सेलिब्रेटी कसरी भए ? फागुन ८ सिमलका निम्ति एउटा सामान्य काम अनायासै असामान्य भइदियो । राति ट्याक्सी चलाउने सिमल बिहानै ५ बजे अनामनगरबाट केही यात्रुलाई लिएर नैकाप पुगे । त्यसपछि लगातार ५ टिप गरे अनि घर पुगेर ट्याक्सी सफा गर्न थाले । त्यही बेला उनले ट्याक्सीको डिक्कीमा एउटा झोला भेटे । कसको झोला होला भन्ने कौतुहलताले झोला खोलेका मात्रै के थिए, उनी चकित भए । झोलाभित्र आठदस तोला जति सुन र खुद्रा पैसाको बिटो थियो । तर यात्रुको परिचय खुल्ने कुनै कागजात थिएन । महानगरीय ट्राफिक प्रहरी महाशाखाका अनुसार उक्त झोलामा मंगलसुत्र दुई थान, चन्द्रमुखी, तिलहरी, हार, टप एकएक थान, बेरुवा रिङ तीन थान र नगद १५ हजार ३ सय ८० रुपैयाँ थियो । सामानको मूल्य झन्डै चार लाख थियो । त्यतिबेला मलाई लोभभन्दा पनि को मान्छेले कति दुःखले जोडेको सम्पत्ति होला भन्ने भयो, सिमलले भने, झट्ट मनमा कुरा खेल्यो, अर्काको दुःखको कमाइ खायो भने त जिन्दगीभर सराप लाग्छ ।रातभर ट्याक्सी चलाएकाले सुत्ने बेला भए पनि अनायासै फेला परेको झोला धनी खोज्ने दायित्व उनमा थियो । उनले ट्राफिक प्रहरीको निःशुल्क १०३ मा फोन गरे । अनि निद्राको माया मारेर सरासर महानगरीय ट्राफिक प्रहरी महाशाखा रामशाखा पुगे । ट्राफिक प्रहरीको हातमा झोलाभित्रको सामानको मुचुल्का बनाए । अनि झोला बुझाए । त्यही बेला टुप्लुक्कै आइपुगे झोला धनीका आफन्त ।सिमलका अनुसार झोला छुटेको पक्का भएपछि उनीहरू सेतो रंगको ट्याक्सी र झयापुल्ले कपाल पालेको चालक खोज्दै हिँडेका रहेछन् । उनले आफ्नो लामो कपाल सर्लक्क मिलाउँदै भने, ११ हजार ३ सय ८५ ट्याक्सी गुड्ने काठमाडौंमा तिनीहरूले कहाँ भेट्नु । झोला नभेटिएपछि उनीहरू भक्कानिँदै ट्राफिक प्रहरीमा पुगेका रहेछन् । त्यही बेला सिमल भेटिए । छुटेको झोला हात परेपछि उनीहरूले देउतै फेला पारेजस्तो गरे । सम्मानस्वरूप ३ हजार रुपैयाँ पनि दिए । सिमलले भने, झोला बुझ्नेहरू त छक्क परे नै, ट्राफिकहरू पनि अचम्म मान्दै सबैले मेरो फोटो खिचिहाले । त्यसपछि त के चाहियो र, सिमल हिटजस्तै भइहाले । झोला धनीका आफन्त, ट्राफिक प्रहरी र अरूले पनि उनको इमानदारितालाई धन्यवाद दिँदै फेसबुकमा फोटो र तारिफले भरिएको स्टाटस राखे । कतिले फोनै गरेर धन्यवाद दिए । सिमलले भने, अहो, त्यसपछि त कत्ति मान्छेले चिने नि ।सबै ट्याक्सी चालकहरू सिमलजस्तो इमानदार भने छैनन् । साउनयताको ८ महिनामा ट्याक्सीमा सामान छुटेका २ सय ९३ केसहरू ट्राफिक प्रहरीको खोजतलास शाखामा दर्ता भए । जसमध्ये १ सय ७७ जनाले मात्र आफ्नो सामान फेला पारे । बाँकी १ सय १६ जनाले फिर्ता पाएनन् । ट्राफिक प्रहरीका अनुसार यो अवधिमा झन्डै एक करोड बराबरको सामान फेला पारेर सम्बन्धित धनीलाई फिर्ता गरिएको छ । झन्डै यति नै मूल्य बराबरको सामान ट्याक्सी चालकहरूले इमान सम्झेर फिर्ता नगरेको देखिन्छ । ट्राफिक प्रहरी महाशाखाका प्रवक्ता एसपी जयराम सापकोटाका अनुसार महाशाखाका हरेक हप्ता ट्याक्सीमा सामान छुटेका तीनचार वटा उजुरी आइपुग्छन् । उनले महाशाखा आएपछिका करिब आठ महिनायताको अनुभव सुनाउँदै भने, ५ जनामात्रै चालकले भेटिएको सामान आफैंले आएर फिर्ता गरे । अर्काको सामान पाएसम्म फिर्ता नगर्ने प्रवृत्ति व्याप्त भएको अवस्थामा सिमलभित्र कसरी इमानका बीउ जोगियो ? उनले इमानको मूल्य सुनाएजसरी भने, हेर्नुस्, सित्तैमा अर्काको सामान आएपछि त गुलियो चिनी पनि तीतो हुन्छ । कसले के भन्ला भन्ने डर भइजान्छ । ट्याक्सी चलाएको तीन वर्षका दौरान आफूले विभिन्न यात्रुले छाडेका आठ वटा मोबाइल फिर्ता गरेको उनले बताए । छुटेको सामान फिर्ता पाएका धेरैले आफूलाई सधैं सम्झिने गरेको बताए । एकजना यात्रुलाई आइफोन फिर्ता गरेपछि उनले खुसी मनले ८ हजार दिए, उनले भने, आफ्नै सामान भेटिँदा पनि मान्छे छक्कै परेजस्तो गर्छन् । औधी खुसी हुन्छन् अनि सम्झना है भन्दै केही पैसा दिन्छन् । म त्यसैमा खुसी हुन्छु । सुन र नगद फिर्ता गरेपछिका दिनमा कुनै यात्रुले ट्याक्सी चढेपछि आफ्नो अनुहारतिर पुलुक्क हेरेको अनुभव पछि सिमललाई छ । यात्रुहरू उनलाई अहो, तपाईं त इमानदार चालक पो है भन्छन् । त्यस्तो बेला उनलाई खुसी मिल्छ । दुःख त्यतिबेला हुन्छ, जब कसैले भेटेको सामान पनि फिर्ता गर्ने हो ? लुटेको, चोरेको भए पो पाप लाग्छ । भाग्यले हात परेको पनि फिर्ता गर्छन् भन्दै बिब्ल्याटो कुरा गर्छन् ।आखिर भेटेको सामान फिर्ता गर्नुपर्छ भन्ने इमान उनमा कसरी आयो ? २ छोरा १ छोरीका ४४ वर्षीय बाबु सिमलले सुनाए, छोराछोरीलाई पनि परोस् न, मेरो बाउले त्यत्रो पैसा भेट्टाउँदा पनि लोभ गरेन भन्ने ।सिमलजस्तो इमान भएको चालक नपरेको भए बानेश्वरकी वसन्ता भुसालसँग जिन्दगीभर थकथकी हुने थियो । दुई महिनाको काखे शिशु च्यापेर आमासँग बुटवल जाँदै गर्दाको बिहानको कुरा हो । अनामनगरबाट नैकाप पुगेपछि उनी हतारहतार अर्को गाडी चढदा झोला भुलिन् । थानकोट पुगेपछि पो उनलाई थाहा भयो, गरगहना र पैसा भएको ब्याग त ट्याक्सीमा छुटेछ । वसन्ताले बहिनी सोनियालाई आत्तिँदै खबर गरिन् । सोनिया हत्तपत्त अनामनगरस्थित महानगरीय प्रहरी वृत्त सिंहदरबार पुगिन् । ट्याक्सी छुटेको क्षेत्रमा रहेका घरको सीसीटीभीमा कैद भएको फुटेज हेर्न सकिन्छ कि भनेर प्रयत्न गरिन् । त्यही बेला थाहा भयो, सामान छुटेको बा१ज २२७९ का चालक सिमल राईले महानगरीय ट्राफिक प्रहरी महाशाखामा फोन गरेर आफूले सामान भेटेको खबर गरिसकेका रहेछन् । सामान हात परेको खुसीको कुरा थाहा पाउँदा वसन्ता धादिङको धार्केमात्र पुगेकी थिइन् । सामान हात परेपछिको क्षण सम्झिँदै सोनियाले सुनाइन्, ट्याक्सीमा सामान छुटेपछि पाइएला भन्ने त सोचेकै थिइनँ । तर भाग्यको कुरा पाइयो । कान्तिपुरसँगको कुराकानीमा वसन्ताले सामान हराएपछिको छटपटी सुनाइन् । भनिन्, सामान हराएको पक्का भएपछि छटपटी भयो । के गरौं भन्ने भयो । आत्तिँदै फोन गरें । भेटिन्छ कि भेटिन्न भन्ने धुकचुक थियो । आत्तिएजस्तो पनि भयो । सामान भेटिएपछि मात्रै उनले शान्तिको सास फेरिन् । कुरा यतिमै मात्र रोकिएन । त्यही घटनापछि बानेश्वर बस्ने वसन्ताको परिवारले सधैं सिमलकै ट्याक्सी चढ्ने गरेका छन् । वसन्ताले भनिन्, इमानदार भएकाले पनि हामी सधैं उनलाई नै बोलाउँछौं । त्यतिमात्र कहाँ हो र वसन्ताको थापागाउँस्थित चिया फ्याक्ट्रीको काम पनि सधैं सिमलले नै पाउने गरेका छन् । उनले भनिन्, हराएको सामान इमानदार भएर फिर्ता गरेकैले ट्याक्सी चालकप्रति त्यति धेरै विश्वास भयो । उनको फुर्सद भएसम्मै मेरो परिवारका सदस्य अरू ट्याक्सी चढ्दैनन् ।महानगरीय ट्राफिक प्रहरी महाशाखाका अनुसार चैत महिनाको २७ गतेसम्म मात्रै ७ सय २५ ट्याक्सी कारबाहीमा परे । जसमध्ये १ सय ४८ जना मिटरमा जान नमानेकाले र ५ सय ४९ गन्तव्यमा जान इन्कार गरेकाले । कारबाहीमा परेका यतिका धेरै ट्याक्सीको सूचीमा बा१ज ४५०७ नम्बरको ट्याक्सी पनि परेन । किनकि काठमाडौंमा ८ वर्षदेखि ट्याक्सी गुडाइरहेका भीमबहादुर गुरुङसँग पनि सिमलकै जस्तो इमानले भरिएको मन थियो । चैत १४ गते दुई अधबैंसे यात्रुलाई लिएर भीम पुल्चोकबाट भीमसेनगोला पुगे । यात्रुलाई छाडेर न्युरोडको रञ्जना गल्ली पुगे । त्यही बेला बल्ल उनले थाहा पाए, भीमसेनगोला उत्रिएका यात्रुले त आफ्नो पर्स त्यहीं छाडेर गएछन् । उनलाई एकछिन त के गरौं, कसो गरौं भयो । साँझ ढल्किन लागिसकेको थियो । उनी केही यात्रु ओसारेर स्वयम्भूस्थित आफ्नो डेरा पुगे । छटपटी भइरह्यो । उनले पर्स खोलेर हेरे । त्यहाँ २० हजार नगद र एक लाख रुपैयाँको चेक थियो । भीमले भने, अर्काको पैसा देखेर लट्ठ पर्ने मान्छे हैन म । उनको मनमा एउटै कुरा खिल गढेर बसेको थियो, यत्रो दुःख गरेर त खान, लाउन धौधौ छ । सित्तैमा पाएको अर्काको पैसाले के नै हुन्छ र ? भीमले पर्सभित्र एउटा कार्ड फेला पारे । त्यो निर्माण व्यवसायी महासंघको सदस्यताको कार्ड रहेछ । उनले कार्डमा भएको नम्बरमा फोन गरे । उठेन । उनलाई किनकिन पर्स हराउने मान्छे चिन्तित होला, छटपटिरहेको होला भनेजस्तो भयो । अर्काको पैसासहितको पर्स लिएर डेराभित्र छिर्न मनले मानेन । झन्डै ८ बजिसकेको थियो । उनी सरक्क ट्याक्सी घुमाएर भीमसेनगोला पुगे । जुन गल्लीभित्र यात्रु छिरेका थिए, त्यहीं छिरे । यताउति सोधे पनि पर्स धनी फेला परेनन् । भोलिपल्ट उनले अरू ट्याक्सी चालकलाई पनि पर्स भेटेको कुरा सुनाए । साथीभाइकै सल्लाहपछि उनी अनामनगरमा रहेको निर्माण व्यवसायी महासंघको केन्द्रीय कार्यालयमै पुगे । रिसेप्सनमा पर्स धनीको नाम बताउँदै उनको नम्बर मागे । फोन गरे । बारम्बारको प्रयासपछि बल्ल फोन उठ्यो । उनले भने, मैले तपाईंको पर्स भेटेको छु । महानगरीय ट्राफिक प्रहरी कार्यालय आउनुस् म त्यहीं हुन्छु । एकैछिनमा पर्स धनी लेखबहादुर बस्नेत आइपुगे । भीमले ट्राफिककै रोहवरमा पर्स फिर्ता गरे । हराएको भोलिपल्टै पर्स हात परेपछि छक्कै परेका लेखबहादुरले भीमलाई इमानस्वरूप ५ हजार पुरस्कार दिए । भीमले त्यो दिन सम्झँदै भने, पुरस्कारको लोभमा मैले पर्स फिर्ता दिएको थिइनँ । तर पनि उहाँको मन राख्न लिइदिएँ । उमेरले १७ नटेक्दैदेखि आफ्नै परिश्रममा बाँचेका भीमलाई २० हजारको लोभले किन तानेन ? चार वर्ष भारतमा काम गरेर काठमाडौं फर्केपछि ५ वर्ष माइक्रो हाँकेर बल्ल ट्याक्सी चलाउन सुरु गरेका भीमलाई लाग्यो, यतिका वर्ष हाड घोटेर दुःख गर्दा त केही भएन । भेट्टाएको पैसाले के नै होला र ? पर्स धनीको हातमा पैसा सुम्पेपछि भीमलाई साँच्चै सन्तोष मिलेजस्तो भयो । उनले सुनाए, भेट्टाएको पर्स राखेकै भए पनि हुन्थ्यो । तर सित्तैमा भेटेको चीज पच्दैन । त्यसो त भीमले यसअघि पनि यात्रुले ट्याक्सीमा छाडेका दुई मोबाइल फिर्ता गरिसकेका छन् । एक यात्रुले उनलाई मोबाइल फिर्ता गरेपछि ५ सय दिए । अर्काले साढे दुई सय । भीमले भने, धेरैलाई लाग्छ, हराएको सामान सित्तिमित्ती भेटिँदैन । त्यही भएर पनि भेटिएपछि इमानको मूल्य भन्दै खुसी भएर पुरस्कार दिन्छन् । भीमले आफूले परिवार र समाजबाटै इमानको संस्कार सिकेको बताए । दुई वर्ष पहिले आफूले जम्मा गरेको पुँजी ५ लाख र ऋण ५ लाख गरी ट्याक्सी किनेका उनले सुनाए, तीन महिनाअघि ऋण तिरेर ट्याक्सी आफ्नै बनाएँ । कुवेतमा भएकी श्रीमतीले पठाएको पैसा र आफ्नो कमाइले ट्याक्सीको ऋण निखनेको र कमाइले एक छोरी हुर्काउन सकेको बताउँदै भीमले सुनाए, बाबुआमाले सधैं आफ्नै कमाइले खान सिकाए । त्यही भएर पनि अर्काको सित्तैमा खान मनले मान्दैन । अरूको खानभन्दा संघर्ष गरेरै खाँदा मन शान्त हुन्छ ।एसपी सापकोटाले काठमाडौं उपत्यकामा भएका कैयन् क्लोज सर्किट क्यामेरा (सीसीटीभी) को दृश्यका आधारमा ट्याक्सी पत्ता लगाएर सामान फिर्ता गराइने गरेको अनुभव सुनाए । केही औंलामा गन्न सकिने चालक इमानदार पनि छन्, उनले भने, धेरैलाई हामीले सीसीटीभी फुटेजका आधारमा नम्बर पत्ता लगाएर खोज्नुपर्छ । ट्राफिक प्रहरी महाशाखाको लस्ट एन्ड फाउन्ड शाखामा कार्यरत सइ दीपेन्द्र रानालाई ट्याक्सीमा छुटेका सामान खोज्न आउने यात्रुको मलिन अनुहार झलझली सम्झना छ । विदेश जाँदै गरेकाहरूले सामान छुटाएकै कारण कतिले यात्रा नै रद्द गरेका छन् । कतिले हराएको सामान खोज्न अनेकन सास्ती बेहोरेका छन् । कतिले विदेशबाट आफ्न्त र परिवारलाई भनेर ल्याएको कोसेली नै गुमाएका छन् । सबै चालक भीम जस्तो नभएपछि छुटेको सामान फेला पर्ने कुरा पनि भएन । सइ रानाले चैत १० गतेको एउटा घटना सुनाए । जावलाखेलबाट त्रिभुवन विमानस्थल गएका प्यूठान गेरुवाका प्रवीन कक्षपतीले २ लाख रुपैयाँ, राहदानी र नागरिकतासहितको झोला बा१ज ५४२२ नम्बरको ट्याक्सीमा छुटाए । हराएको उनको सामान खोज्न ट्राफिक प्रहरी पनि लागिपर्यो । सीसीटीभी फुटेजबाट ट्याक्सी नम्बर त पत्ता लाग्यो तर ट्याक्सीका चालक ललितबहादुर खत्री भने सम्पर्कमा आएनन् । प्रहरीले ट्याक्सी चालकको काठमाडौंमा रहेका परिवारलाई सम्पर्क गरेपछि पो पत्तो लाग्यो, भेट्टाएकै पैसाबाट केही दिनको घर खर्च छोडेर ट्याक्सी चालक त सिन्धुलीतिर पो लागेछन् । प्रहरीले खत्रीलाई निगरानी राखेपछि बल्ल भोलिपल्ट राति ११ बजे छुटेको झोला आइपुग्यो । सइ रानाले सुनाए, इमानपूर्वक सामान फिर्ता गरेको भए पुरस्कार पाउँथे कि । लोभ गर्दा अहिले उनी प्रहरीकहाँ तारिखमा धाइरहेछन् ।ट्याक्सीमा छुटेको सामान खोज्न ट्राफिकलाई पनि त्यति सजिलो छैन । एसपी सापकोटाको अनुभवमा रातिको समयमा ट्याक्सीमा सामान छुटेमा यस्तो सकस झनै दोब्बर हुन्छ । ट्याक्सी चालक इमानदार भए त बेग्लै कुरा, भएनन् भने ट्याक्सी नम्बर पत्ता लगाउन सकस हुन्छ । कमजोर सीसीटीभीहरूले रातको दृश्य कैद गर्न नसक्ने र रिंगरोड बाहिर धेरै ठाउँमा सीसीटीभीको कभरेज नभएकाले छुटेको सामान फेला पार्न मुस्किल हुने उनको अनुभव छ । सइ रानाले माघ २१ गते रातिको एउटा घटना सुनाए । जापानबाट फर्केकी पोखराकी बबीमाया गुरुङ बा१ज ५०११ नम्बरको ट्याक्सीमा बानियाँटार गएकी थिइन् । राति घर छिरेपछि पो उनको होस खुल्यो, उनले बहुमूल्य सामान भएको झोला त ट्याक्सीमै भुलिछन् । उनी राति नै एयरपोर्ट फर्किन्, सीसीटीभी फुटेज हेरिन्, प्रहरीको सहयोग मागिन् र फेरि घर फर्किन् । घर आएपछि पो थाहा भयो, ट्याक्सी चालकले झोलाभित्र रहेको गरगहना र पैसा राखेर कागजपत्रसहितको झोला कम्पाउन्डभित्र मिल्काइदिएको रहेछ । प्रहरीले सामान छुटेको ६ दिनपछि ट्याक्सीसहित कोटेश्वर बस्ने चालक गोपी कटुवाललाई नियन्त्रणमा लियो । अनि चालकबाट ५४ हजार नगद, एक थान सुनको जन्तर, सुनकै एउटा चन्द्रमा, तीन औंठी, एक सिक्री र फुली अनि आइप्याड सामान धनीलाई फिर्ता दिए । महाशाखाका प्रवक्ता एसपी जयराम सापकोटाले सुनाए, इमान सम्झेर सामान फिर्ता गर्नेहरूको संख्या साँच्चै थोरै छ । अरूको छुटेको सामान इमान सम्झेर फिर्ता नगर्नेहरूको सूचीमा सिमल र भीम अपवाद हुन् । सिमलको बा२ज २२७८ नम्बरको ट्याक्सीको पछाडि लेखिएको थियो, बाल टेन्सन लाहुरेको ज्वाइँलाई । सिमललाई सोधियो, तपाईंको ससुराली लाहुरे हुन् ? आडैमा बसेकी सिमलकी श्रीमती मुस्कुराइन् । सिमलले कुराकानीको सार खिचेझैं गरेर भने, लाहुरे त हैन, टेन्सनचाहिँ पटक्कै नलिने मान्छे हुँ । आफ्नो कमाइमा जिन्दगी चलाउने, अरूको धनमा लोभ नगर्ने भएपछि टेन्सन हुन्न क्या ।"
वैशाख ९ सम्म एकता टुंग्याउने समझदारी,सरकार पनि छलफलको एजेन्डा मुख्य रूपमा एकताको काम टुंग्याउनेमा केन्द्रित भए पनि चन्द्रागिरि बैठकमा सरकारको एकवर्षे कामको समेत समीक्षा भएको स्रोतले जनाएको छ । सरकारले राम्रै काम गर्दा पनि पार्टी नेताहरूले स्वामित्व नलिएको बुझाइ अध्यक्षद्वयको छ । त्यसैले सबैले स्वामित्व लिने गरी पर्यटन मन्क्रालयमा मन्त्री नियुत्तिदेखि मन्त्रिपरिषद् सदस्यहरूको कामको आधारमा हेरफेरलगायत विषयमा पनि दुई अध्यक्षबीच छलफल भएको छ । अहिले नै मन्त्रिपरिषद् हेरफेर गर्ने कि एकताको काम सकिएपछि झन्नेमा निष्कर्ष ननिस्किएको स्रोतले बताएको छ ।
सरकारविरुद्ध १० दलको मोर्चा,"काठमाडौं (कास) नेपाली कांग्रेसलगायत अन्य १० वटा दलले सरकारविरुद्ध मोर्चाबन्दी गर्ने चेतावनी दिएका छन् । ती दलका विद्यार्थी संगठनले शुक्रबार राजधानीमा आयोजना गरेको समसामयिक राजनीति र विद्यार्थी आन्दोलन विषयक विचार गोष्ठी मा नेताहरूले सरकार जनताको चाहनाविपरीत चलेको भन्दै आन्दोलन गर्ने चेतावनी दिएका हुन् । कांग्रेस सभापति शेरबहादुर देउवाले ओली नेतृत्वको सरकारले जताततै हस्तक्षेप गरिरहेको आरोप लगाए । अधिनायकवादी सरकारविरुद्ध सत्ताबाहिरका दलले मोर्चार्बन्दी गर्नुपर्ने उनले बताए । सरकारले वार्ताको साटो धरपकडको बाटो लिएको छ, देश टुक्र्याउनेसँग वार्ता गरेर जनमतसंग्रह भन्छ, उनले भने, कहाँ छ यिनको राष्ट्रवाद र देशभक्ति ? नेपाल कम्युनिस्ट पार्टी (क्रान्तिकारी माओवादी) का महासचिव मोहन वैद्यले ओली सरकार फाँसीवादी भएको आरोप लगाए । सीके राउत र सरकारबीच भएको सम्झौता रहस्यमय भएको उनले बताए । नेक्रवित्रम चन्द समूहलाई प्रतिबन्ध लगाउने निर्णय पुनर्विचार गर्नुपर्ने उनको धारणा थियो । चन्द नेतृत्वको नेकपालाई राजनीतिक व्यवहार गर्न उनले सरकारको ध्यानाकर्षण गराए । राजपा नेपालका नेता राजेन्द्र महतोले ओलीको उखान टुक्काले मुलुकमा समृद्धि नआउने बताए ।सरकारले सीके राउतलाई मधेसको दूत बनाएर पठाएको उनले आरोप लगाए । जनताको समस्या समाधान गर्न आन्दोलनको विकल्प नरहेको उनले बताए । नेपाल कम्युनिस्ट पार्टी नेकपाका अध्यक्ष ऋषि कट्टेलले चन्द समूहमाथिको प्रतिबन्ध हटाउन सरकारसँग माग गरे । प्रतिबन्ध लगाउने सरकारको कदमलाई उनले फाँसीवादीको संज्ञा दिए । नेकपा मालेका महासचिव सीपी मैनालीले सरकारका जनविरोधी कदमविरुद्ध उत्रनुपर्ने बताए । सरकार उभयलिंगीजस्तो भएको उनले आरोप लगाए । यो सरकार न कम्युनिस्ट हो न लोकतान्त्रिक, उनले भने, सत्ता जोगाउन नागरिकता वितरणको खेलमा लागेको छ । नेकपा माओवादी केन्द्रका अध्यक्ष गोपाल किराँतीले सरकारविरुद्ध आन्दोलनको विकल्प नरहेको बताए । सबै राजनीति दल मिलेर ओली सरकारविरुद्ध लागौं, उनले भने, देउवा र वैद्यज्यूले अगुवाइ गर्नुपर्छ ।"
राजधानी तोक्न सकस,"मन्त्री र सभापतिको आश्वासनराजधानी टुंग्याउने प्रक्रिया अघि बढदा सत्तारूढ नेकपामा चलखेल सुरु भएका छन् । अन्य जिल्लाका लागि आवश्यक दुई तिहाइ पुग्न नदिन समितिका सभापतिलाई मन्त्री र सांसदलाई समितिको सभापति बनाउने आश्वासन बाँड्न थालिएको नेकपाकै सांसदहरू बताउँछन् । साथीहरू मन्त्री र सभापतिको प्रस्ताव आएको सुनाउन थाल्नुभएको छ, नेकपाका ती सांसदले भने, हेटौंडा भौगोलिक रूपमा प्रदेशका जनतालाई अपायक भयो भन्ने कुरा गरेका हौं, पदसँग जनताका समस्या साट्नुहुन्छ भने त हाम्रो भन्नु केही छैन । १ सय १० सांसद भएकाले संविधानअनुसार पनि प्रदेश सरकारले २२ जना मन्त्री बनाउन सक्छ । प्रदेश ३ मन्त्रिपरिषद् हाल ६ सदस्यीय छ । केशव स्थापितको बर्खास्तीसँगै भौतिक पूर्वाधार विकास मन्त्रालय पनि खाली छ ।"
४ वर्षपछि तेस्रो किस्ता,"सिन्धुली (कास) भूकम्प गएको झन्डै चार वर्षको अवधिमा सिन्धुलीमा पुनर्निर्माणका लागि तेस्रो किस्ता रकम लानेमा १६ हजार ५८८ पुगेका छन् । पुनर्निर्माण प्राधिकरणबाट १५ हजार ७८९ र नेपाल रेडक्रस सोसाइटीबाट ७९९ ले तेस्रो किस्ताबापत्को रकम पाएका हुन् । सुनकोसी गाउँपालिकाको ६ मा रेडक्रस सोसाइटीबाट पुनर्निर्माणको काम हुँदै आएको छ । चैत तेस्रो सातासम्ममा दोस्रो किस्ता रकम लैजाने २७ हजार ३७९ लाभग्रागीमध्ये तेस्रो किस्ताको रकम ११ हजार कमले लगेका छन् । दोस्रो किस्ता रेडक्रसबाट ८७१ ले बुझेका थिए ।राष्ट्रिय पुनर्निर्माण प्राधिकरण जिल्ला आयोजना कार्यान्वयन इकाईका अनुसार गुनासो फर्छौटसहित जिल्लाको ९ वटा स्थानीय तहका ३७ हजार ९११ लाभग्राहीको सूचीमा रहेका छन् । ४५ प्रतिशतको हाराहारीमा भूकम्पप्रतिरोधी भवन निर्माणका लागि लाभग्राहीले तेस्रो किस्ताको रकमसमेत लगिसकेको आयोजना कार्यान्वयन इकाईका प्रमुख देवण्नारायण यादवले जानकारी दिए । लाभग्राहीको सूचीमा परेर ३४ हजार ७७६ भूकम्प पीडित लाभग्राहीले भूकम्पप्रतिरोधी भवन निर्माणका लागि सम्झौता गरेर पहिलो किस्ताबापत्को रकम ५० हजार बुझेर लगेका थिए । तीमध्ये नेपाल रेडक्रस सोसाइटीबाट ८९५ लाभग्राहीले सम्झौता गरेका थिए । लाभग्राही सूचीमा नाम समावेश नभएको भन्दै २८ हजार ६२८ जनाले गुनासो गरेकोमा प्राधिकरणबाट छुट नामावली भन्दै ७१९ को र आव ०७४, ०७५ मा पुनः सर्भे हुँदा २ हजार ९२३ जनाको गुनासो फर्छौट भएको छ । ३ हजार १३५ लाभग्राहीको सूचीमा रहेकाले भने पहिलो किस्ताबापत्को रकमसमेत लगेका छैनन् ।"
चन्द समूहका जिल्ला इन्चार्ज पक्राउ,हेटौंडा (कास) नेक्रवित्रम चन्द समूहका मकवानपुर इन्चार्ज वीरबहादुर घलानसहित २ जनालाई प्रहरीले बिहीबार पक्राउ गरेको छ । हेटौंडा उपमहानगरपालिका ८ फायरलाइनबाट प्रहरीले उनीहरूलाई नियन्त्रणमा लिएको हो ।प्रहरीले सवारी जाँचका क्रममा मोटरसाइकलमा रहेका घलानसहितलाई पक्राउ गरेको जिल्ला प्रहरी हेटौंडाका प्रहरी उपरीक्षक मुकेशकुमार सिंहले बताए । हातहतियार र विस्फोटक पदार्थ मुद्दाका उनी फरार अभियुक्त भएको सिंहले जनाए । केही महिनाअघि मनहरी गाउँपालिका ३ बाट प्रहरीले विस्फोटक पदार्थ र हातहतियार बरामद गरेको थियो ।उक्त घटनाका घलानको संलग्न रहेको प्रहरीको दाबी छ । उक्त मुद्दाको बयानका लागि प्रहरीले घलानलाई शुक्रबार जिल्ला अदालत पेस गरेको छ । समय अभावले अदालतले सोमबार बयान लिने गरी उनीहरूलाई प्रहरी हिरासतमा राख्ने गरी फिर्ता पठाएको हो । यसअघि मकवानपुर प्रहरीले चन्द समूहका कार्यकर्ता भएको आरोपमा चार जनालाई नियन्त्रणमा लिएर हिरासतमा राखेको छ ।
मुआब्जा माग्दै सदरमुकाममा विरोध,"(धादिङ)  बूढीगण्डकी जलविद्युत् आयोजना क्षेत्रको मुख्य बजारमा पर्ने घरजग्गाको मुआब्जा तोक्न ढिलाइ गरेको भन्दै प्रभावित स्थानीयले सदरमुकाम धादिङबेंसीमा विरोध प्रदर्शन गरेका छन् । चार वर्षदेखि जग्गा रोक्का राखेर अझैसम्म मुआब्जा तोक्न आलटाल गरेको भन्दै स्थानीय आरुघाट र खहरे बजारबासीले शुक्रबार सदरमुकाममा २ घण्टा चक्काजामसमेत गराएका हुन् ।बजार परिक्रमापछि जिल्ला प्रशासन घेराउ गरेका डुबान पीडितले प्रमुख जिल्ला अधिकारी भगीरथ पाण्डेयलाई ज्ञापनपत्र बुझाएका छन् । आयोजनाको डुबान क्षेत्रमा पर्ने अन्य जग्गाको मुआब्जा २ वर्षअघि निर्धारण भई अधिकांश प्रभावितले २० अर्बभन्दा बुझिसके पनि बजार क्षेत्रको मुआब्जा निर्धारण नगरेर अलमल गरायो, आयोजना सरोकार समिति अध्यक्ष दिनेश ढकाल भने । बूढीगण्डकी डुबान क्षेत्रमा पर्ने गोरखाको आरुघाट र आर्खेत बजार तथा धादिङको विशालनगर र खहरेको मुआब्जा निर्धारण हुन बाँकी छ ।बजारवासीले माग गरेअनुसार मुआब्जा दिन नसके विरोधका कार्यक्रम चर्किने र धेरै मुआब्जा निर्धारण गर्दा प्रशासनिक एवं कानुनी झमेला हुने डरले प्रशासनले काममा ढिलासुस्ती गरिरहेको छ । आरुघाट बजारवासीले भने छिटो मुआब्जा निर्धारण गर्न माग गर्दै स्थानीय बजार बन्दका कार्यक्रमसमेत राखिसकेका छन् । बूढीगण्डकी आयोजना प्रभावित क्षेत्रको जग्गाको मुआब्जा गोरखामा ०७३ मंसिर र धादिङमा त्यसको झन्डै एक वर्षपछि निर्धारण गरिएको थियो । त्यति बेला बजार क्षेत्रलाई छुटाएर अन्य ठाउँको मुआब्जा तोकिएको थियो । त्यसयता गोरखा र धादिङका ३३ जना सीडीओ सरुवा भइसके । तर बजार क्षेत्रको मुआब्जा निर्धारण गर्न सकेका छैनन् ।आयोजनाका लागि जग्गा प्राप्ति गर्नुअघि मुआब्जा निर्धारण गर्ने अधिकार प्रमुख जिल्ला अधिकारी संयोजकत्वको समितिमा हुन्छ । बजार क्षेत्रको मुआब्जा तोक्न ढिला नभएको प्रजिअ पाण्डेयको जिकिर छ । अरू आयोजनामा दसौं वर्ष लागेको छ, यहाँ त ३ वर्ष मात्रै भयो, उनले भने, अन्य क्षेत्रमा मुआब्जा वितरण भइरहेको छ, काम रोकिएको छैन ।प्रजिअ र आयोजना प्रमुखसहितको टोलीले गत फागुनमै आरुघाट र खहरेबजार क्षेत्रको बस्तीको निर्धारण गरिसकेको छ । मुआब्जा तोक्न दबाब दिन आएकालाई प्रजिअले डुबानपीडितका लागि पुनर्वास र पुनर्स्थापना प्याकेजसँगै बजार क्षेत्रको पनि न्यायोचित मुआब्जा निर्धारण गर्ने बताए । तर बजारको मुआब्जा निर्धारण गर्न धेरै कुराको मापदण्डसँग मेल खानेगरी वैशाख पहिलो सातामै तोक्ने सोच रहेको जानकारी गराएका छन् । यसका लागि २ जिल्लाका प्रजिअको बैठक पटकपटक बस्दै आएको बताए ।"
"त्यो पिंन पोखरी, यो ढलान","(ललितपुर)  आर्किटेक्ट इन्जिनियर पद्मसुन्दर महर्जनले पाँच महिनाअघि सातदोबाटो हुँदै चापागाउँ सडक दायाँबायाँ पोखरीको तस्बिर खिच्दै हिंडेका थिए । सडक दायाँबायाँ मात्र १८ वटा पोखरी छन् । महर्जनका अनुसार सुनाकोठीमा ८, ठेचोमा ६, चापागाउँमा ३ वटा, प्याङगाउँमा १ पोखरी सडक विस्तार चपेटामा परेका छन् । यी पोखरीलाई कसरी जोगाउन सकिन्छ भन्दै उनले अध्ययन गरेका थिए । तीमध्येको एक हो पिन पोखरी । यो त्यही पोखरी हो, जुन गोदावरी नगरपालिकाको अगुवाइमा डोजर लगाइयो । यहाँको पानी फालियो । अहिले धमाधम ढलान गरिँदै छ । हामीले पोखरी मास्नु हुँदैन भनिरहेका छौं, स्थानीय राकेश महर्जन भन्छन्, तर हाम्रो कुरा सुनिएन । धमाधम ढलान भइरहेको छ । सम्पदा जोगाउनुपर्ने निकाय नगरपालिका नै सम्पदा मास्न लागेको छ ।पुरातत्त्व विभागले गोदावरी नगरपालिकाकै बजेटमा पोखरी संरक्षण गर्न निर्देशन दिएको छ । ठेचोस्थित पिंन पोखरीको ऐतिहासिक, पुरातात्त्विक र सांस्कृतिक महत्त्वमा आच नआउनेगरी रीपोखलाई यस्थास्थानमा संरक्षण गर्ने प्रक्रिया अघि बढाउन गोदावरी नगरपालिकालाई पत्राचार गर्ने विभागीय निर्णय भएकाले सोहीअनुसार गर्नु हुन अनुरोध गर्दछु, संग्रहालय अधिकृत पुरुषोत्तम आचार्यले लेखेको पत्रमा उल्लेख छ ।गोदावरी नगरपालिका र प्रदेश सरकारको बजेटमा यहाँ वृद्धाश्रम बनाइएको हो । यससम्बन्धी समाचार सार्वजनिक भएपछि विभागले स्थलगत अध्ययन गर्न संग्रहालय अधिकृत काजी प्याकुरेललाई खटाएको थियो । काजीले भवन र पोखरी पनि बनाउन भन्दै प्रतिवेदन दिए । उनको प्रतिवेदन प्राचीन स्मारक संरक्षण ऐनविपरीत दिएको भन्दै अभियन्ताले विरोध गरेका थिए । यही प्रतिवेदनलाई आधार बनाएर पुरातत्त्वले रोक्नु भनेको छैन भन्दै धमाधम ढलान गरिएको थियो । काम नगरोकिएपछि पुरातत्त्वले पोखरी संरक्षण गर्न पत्राचार गरेको हो । विभागका कामु महानिर्देशक दामोदर गौतमले विवादास्पद प्रतिवेदन दिने प्याकुरेललाई केन्द्रमा बोलाएर स्पष्टीकरण लिने जानकारी दिए । अध्ययन गर्न अर्का कर्मचारी खटाउँछु, गौतमले भने, मैले थाहा पाएको ठाउँमा सम्पदा कही पनि मासिन दिन्नँ ।पोखरी मास्ने काम गोदावरी नगरपालिकाले सार्वजनिक गरेको आफ्नै नीति तथा कार्यक्रमविपरीत छ । नगरपालिकाको यो वर्षको वार्षिक नीति तथा कार्यक्रममा पोखरी संरक्षण कार्यक्रमलाई मुख्य प्राथमिकता दिने जनाएको छ । नीति तथा कार्यक्रमको ७ नम्बर बुँदामा सार्वजनिक जग्गा, वन, जंगल, खोला, खोल्सी, मठमन्दिर पोखरीको संरक्षण प्रारम्भ भएको जनाएको छ । यही हो त संरक्षण भनेको ? पोखरी मासेर संरक्षण हुन्छ ? स्थानीय धर्मेन्द्र महर्जन भन्छन्, नगरपालिकाले उल्टो काम गरेको छ । मुखले सम्पदा संरक्षणको कुरा गर्ने । व्यवहारमा मास्ने ?गोदावरी नगरपालिकाले सम्पदा बस्ती बनाउने योजना पनि अघि बढाएको छ । यसका लागि बजेटसमेत छुट्याएको छ । नीति तथा कार्यक्रमको ७८ बुँदामा प्राचीन बस्ती व्यवस्थित गर्ने योजना सार्वजनिक गरिएको छ । उक्त बुँदामा नगरभित्रको सांस्कृतिक सम्पदालाई संरक्षण र सम्वर्द्धनका लागि विशेष योजना लागू गरिने उल्लेख छ । यसका लागि अध्ययन गर्न कार्यदल समेत गठन गरिने उल्लेख छ । नगरपालिकाको प्राचीन बस्तीमा चापागाउँ, थेंचो, छम्पी, डुकुछाप, बडिखेल, लेले पर्छन् । प्राचीन बस्तीको वास्तुकला भनेकै पोखरी हो, आर्किटेक्ट महर्जन भन्छन्, बस्तीमा मठमन्दिर, फाल्चा, ढुंगेधारा, पोखरी जस्ता संरचना पर्छन् । पोखरी मासेपछि बस्तीका सम्पदा के बाँकी रहन्छन् ? सम्पदा सहर बनाउने भनेको के हो ? जापानमा प्राचीन पोखरी जोगाउने अभियान चलेको छ ।नगरपालिकाको नीति कार्यक्रममा पोखरी, मन्दिरलगायत सम्पदा संरक्षण गर्न गोदावरी क्षेत्रभित्र रहेका सहकारी संस्था तथा वित्तीय संस्थालाई आहृवान गर्ने उल्लेख छ । तर आहृवान गर्नु त परै जावस् भएका सम्पदासमेत मास्न नगरपालिका अघि सरेको स्थानीय बासिन्दा गुनासो गर्छन् । हामीलाई यो विषयमा वैठक र छलफलमा एक पटक पनि बोलाइएको छैन, थेंचो सहकारी समन्वय समितीका उपाध्यक्ष चन्द्र गोविन्द महर्जन भन्छन् ।महर्जनका अनुसार पोखरीका रणनैतिक महत्त्व छन् । थेंचोका ९ मध्ये पिनः पोखरी एक हो । यहाँका सबै पोखरीका प्रयोजन भने अलगअलग छन् । जसमध्ये कोही खानेपानी, कपडा धुन, नुहाउन, कोही भने भाँडा माझ्ने प्रयोजनमा थिए । कोही चौपायालाई खुवाउन र नुहाउने प्रयोजनका लागि खनिएका हुन् । कुनै जलभण्डार, कुनै बर्खामा आउने बाढी रोकेर बस्ती जोगाउन । त्यसमध्ये डोजर चलाइएको यो बस्ती जोगाउन, लुगा धुन, नुहाउने, सिँचाइ, भूमिगत जल भण्डारण प्रयोजनका लागि थियो । पिंन भनेको बस्ती बाहिरको पोखरी हो, महर्जन भन्छन्, यो पोखरीको धेरै काममध्ये एउटा खेतबारीमा काम गरेर आउँदा हातगोडा धुने ठाउँ हो । यही सफा गरेर बस्तीमा छिर्ने चलन थियो ।सम्पदा मासेर नयाँ संरचना बनाउन लागेका भन्दै यहाँ गुठीयारले पनि आपत्ति जनाएका छन् । यो पुरातात्त्विक पोखरी हो, पूर्णी गुठीका नाइके ज्ञानबहादुर महर्जन भन्छन्, यसलाई मास्नु हुँदैन । तर धमाधम कंक्रिटका पिल्लर ठड्याइएको छ । बस्तीका ऐतिहासिक पोखरीको रेखदेख गुठीले गर्छ । थेंचोमा मूल गुठी ७ वटा छन् । त्यसमध्ये बालुमारी र ब्रहृमायणी गुठी मुख्य हुन् । बालकुमारीअन्तर्गत चतुर्दशी गुठी, पूर्णी, पारु र भैरव गुठी छन् । ब्रहृमायणीअन्तर्गत कोना, मु गुठी, न्हेस गुठी छन् । यीमध्ये धेरै सदस्य भएको गुठी ब्रहृमायणी हो । यहाँ करिब ३ सय सदस्य छन् । बालकुमारीमा २ सय ११ गुठीयार छन् । यीमध्ये पिनः पोखरीको संरक्षण ब्रहृमायणी गुठीअन्तर्गतको न्हेस गुठीले हेर्थ्यो । पछिल्लो समय यसले पोखरी संरक्षण गरेन ।नगरप्रमुख गजेन्द्र महर्जन सामाजिक काम गर्न लागेकाले पोखरीमा भवन बनाउनु जायज ठान्छन् । यहाँ व्यापारिक भवन बनाउन लागेको होइन, उनी भन्छन्, वृद्धाश्रम बनाउन लागेको हो । यो सामाजिक काम हो । सामाजिक सेवा गर्ने नाममा सम्पदा मासेको भन्दै अभियन्ताहरूले आपत्ति जनाएका छन् । वृद्धाश्रम त अरू ठाउँमा पनि बनाउन सकिन्छ, आर्किटेक महर्जन भन्छन्, सम्पदा त अरू ठाउँमा सार्न मिल्दैन नि । पोखरी सहरको वास्तुकलाअनुसार बनाइएका हुन्छन् । एउटा पोखरी मासिँदा त्यो बस्तीको वास्तु नै मासिन्छ । प्राचीन वास्तुशास्त्रअनुसार बस्तीमा ३ तहमा पोखरी खनिएका हुन्छन् । एउटा बस्तीको सिरानमा हुन्छ । एक किसिमका बस्तीबीच र अर्को पुछारमा हुन्छन् । पानीविज्ञ पद्मसुन्दर जोशीका अनुसार पोखरी निर्माण मानव सभ्यताको विकाससँगै भएका हुन् । सिरानका पोखरी रणनीतिक हिसाबले खनिएका हुन्, उनी भन्छन्, बर्खाको भेल बस्तीमा नपोस् भनेर खनिएका हुन्छन् । यस्ता पोखरी ठूला हुन्छन् । माथिबाट आएका पानी नथुन्ने हो भने बस्ती घेरिन्छ । त्यही भएर पोखरी खनिएका हुन् ।बस्तीबीचको पोखरीचाहिँ साना हुन्छन् । वर्षाको पानी र कुलोबाट आएको पानी यहीं जम्मा हुन्छन् । भिरालो ठाउँमा बनेका पोखरीले बस्तीलाई बिगार्ला भनेर खनिएका हुन् । यस्ता पोखरी बर्खामा पानी जम्ने, हिउँदमा सुक्ने हुन्छन् । उपभोक्ता समिति अध्यक्ष मिलन महर्जन सडकले पनि पोखरी साँघुर्याउने भएकाले यसलाई मास्दा पनि खासै असर नपर्ने बताउँछन् । कान्ति राजपथ विस्तार हुँदा यसै पनि यो पोखरी साँघुरो हुन्छ, उनी भन्छन्, सबै गुठीयारकै सहमतिमा गरिएको हो । भवनले पोखरी थोरै मात्र मिच्छ ।डोजर लगाइएको पोखरी छेउमै हृयामु न्याः पुखुः (रातो माछा भएको पोखरी) जोडिएको छ । यहाँ पहिला राता माछा प्रशस्त हुन्थे । अहिले देखिँदैनन् यहाँ । पानीको सतह पनि घट्दै गएको छ । पोखरी दुर्गन्धित हुँदै गएको छ । केही वर्ष वर्षअघिसम्म हेर्नेको भीड हुन्थ्यो, राकेश सम्झन्छन्, अहिले यो एकादेशको कथा भएको छ । अहिले यहाँ झ्याल ढोका खुला राखेर बस्नसमेत नमिल्ने उनी बताउँछन् । सडकको चपेटामा पनि पोखरी परेका छन् । कान्ति राजपथ विस्तार गर्ने काम धमाधम भइरहेको छ । यसको असर सडक छेउमै रहेको तध पोखरीमा पर्छ । यो पोखरी ठेचोको मध्यमखालको पोखरी हो । यसअघि पनि सडकले पोखरी सानो बनाएको थियो । अब बाटो बढाउने हो भने पोखरी छन् साँघुरो हुन्छ, महर्जन भन्छन्, यसले यो क्षेत्रको इकोसिस्टमै बिग्रन्छ । पानी विज्ञ जोशीका अनुसार ५० रोपनीमा फैलिएको पोखरीले दैनिक ६ लाख २५ हजार लिटर पानी बाष्फीकरण गर्छ । त्यसले पानी आकाशबाट पानी पर्न सहयोग गर्छ । यस्ता पोखरी जोगाउनुपर्ने हो । तर सम्पदाको महत्त्व बुझिएन, उनी भन्छन्, अब जोगाउन अभियान थाल्नुपर्छ । कतै पोखरी सुक्दै गएका छन् । कहीं सुकेर खेल मैदान बनेका छन् । ठेचोकै सरस्वती मावि छेउको पोखरी जबरजस्ती सुकाइयो । भैंसी नुहाउने पोखरीका रूपमा प्रयोग हुँदै आएको फुंगा पुखु १५ वर्षयता खेल मैदान बनेको छ । पानी थियो, महर्जन भन्छन्, स्थानीय युवाले खेल्ने ठाउँ चाहियो भनेर पोखरीपछाडिको डिल भत्काएर सुकाइदिए । सुकाउँदा विवाद पनि भएको थियो । युवाहरूलाई खेल मैदान चाहिने, उनी भन्छन्, हामीलाई सम्पदा चाहिने । पानी पनि चाहिने । त्यही भएर विवाद भएको थियो ।"
चारै दाजुभाइ चोरी र ठगीमा,"(काठमाडौं)  डलर तथा विदेशी मुद्रा साटिदिने भन्दै ठगेको आरोपमा प्रहरीले बुधबार सिन्धुली, दुधौलीका उमेश घिसिङ र उनका भाइ प्रेमबहादुरसहित दानबहादुर तामाङलाई पक्राउ गर्यो । पक्राउपछि थाहा भयो, उमेश र प्रेमका चारै दाजुभाइ शृंखलाबद्ध चोरी र ठगी धन्दामा संलग्न रहेछन् । उनीहरूले केही आफन्तसमेत मिलेर गिरोह नै बनाएका रहेछन् । उमेश परिवारका साइँलो र प्रेम कान्छा भाइ हुन् । उनीहरूले नयाँ बसपार्क, बालाजु, माछापोखरी, सामाखुसी र गौशाला क्षेत्रलाई आधार बनाएर ठगी धन्दा चलाउँदै आएको प्रहरी भनाइ छ । प्रहरी परिसर काठमाडौंका प्रवक्ता डीएसपी होविन्द्र बोगटीका अनुसार उनीहरू सुरुमा विदेशबाट फर्केका र डलर सटही गर्न खोज्ने मान्छे पहिचान गर्थे । अनि तिनलाई बैंकले भन्दा बढी मूल्यमा पैसा साटिदिने आश्वासन दिन्थे । एकान्त ठाउँमा बोलाएर लुटपाट गर्थे । कसैलाई तलमाथि सक्कली पैसा राखी बीचमा सादा कागजको बन्डल थमाएर झुक्याउँथे । यो गिरोहले केही महिना पहिले गौशालामा एक जनासँग ४० हजार रुपैयाँ र दुईवटा मोबाइल लुटेको थियो । डीएसपी बोगटीका अनुसार अवैधानिक प्रक्रियाबाट डलर साट्न खोजेकाले पीडितहरू प्रहरी सम्पर्कमै आउँदैनन् । घटना गुपचुप नै रहन्छ ।घिसिङ दाजुभाइ पक्राउ परेफछि यही गिरोहले गोरखाका एक व्यक्तिको ४६ हजार र बागलुङका एक व्यत्तिको ५ तोला सुन लुटेको खुल्यो । बागलुङका व्यक्ति सम्पर्कमा आइसकेको र अन्य पीडितको खोजी भइरहेको बोगटीले बताए । प्रहरीका अनुसार घिसिङका चार दाजुभाइ नै सातआठ वर्षयता ठगीधन्दामा संलग्न रहेको पाइएका छन् । जेठा रमेश २०७४ भदौ २१ देखि केन्द्रीय कारागार जैसीदेवलमा लागूऔषध तथा ठगी मुद्दामा सजाय काटिरहेका छन् । माहिला लालबहादुर पनि केही महिना पहिला ठगी मुद्दामा पक्राउ परी छुटेका थिए । कान्छा प्रेम दुई वर्ष पहिले बालाजुस्थित भ्याली कोल्ड स्टोरबाट २५ केजी कुखुराको मासु चोरेको आरोपमा केही समय थुनामा बसेका थिए । यी चार दाजुभाइ वर्षौंदेखि मिलेर शृंखलाबद्ध चोरीमा संलग्न भइरहेको देखिन्छ, डीएसपी बोगटीले भने । कुनै भाइ पक्राउ परे अन्यले चोरी र डकैतीबाट धरौटी रकम जुटाउने गरेको पाइएको अनुसन्धानमा संलग्न एक प्रहरीले बताए । चोरीकै पैसाले ब्रान्डेड कपडा लगाउने, सुविधा भोग्ने र डिस्कोडान्सबारमा गएर पैसा खर्चने गरेको देखियो, उनले भने । डीएसपी बोगटीका अनुसार साइँलो उमेश मात्रै यसअघि ६ पटक चोरीमा पक्राउ परेको रेकर्ड छ । पारिवारिक चोरी ग्याङ ले प्रहरीलाई बयानमा असहयोग गरिरहेको उनको भनाइ छ । पक्राउ परेलगत्तै प्रहरीले उनीहरूको फुटुङस्थित कोठामा छापा मारेको थियो । उक्त कोठा खाली पाइएको थियो । प्रहरीका अनुसार उनीहरूले झुक्याउनकै लागि भाडामा लिएको खाली कोठा देखाएका हुन सक्छन् । चारै दाजुभाइ संगठित चोरीमा संलग्न भएको यो विरलै घटना हो, डीएसपी बोगटीले भने ।"
ए लेभलका उत्कृष्टलाई अवार्ड,"काठमाडौं (कास) क्याम्ब्रिज विश्वविद्यालयको ए लेभलमा तीन विद्यार्थीले विश्वमै सर्वोत्कृष्ट अवार्ड जितेका छन् । गत वर्ष २०१८ को जुन र नोभेम्बर महिनामा सञ्चालित क्याम्ब्रिज इन्टरनेसनल परीक्षामा उनीहरू सर्वोत्कृष्ट भएका हुन् । कम्प्युटर साइन्सतर्फ सर्वोत्कृष्ट हुनेमा सकृत कर्माचार्य र ऋतिक यादव तथा जनरल पेपरमा प्रजिता बुढाथोकी छन् । उनीहरूलाई टप अफ वर्ल्ड अवार्ड प्रदान गरिएको छ । त्यसैगरी विषयगत रूपमा नेपालका सर्वोत्कृष्ट ५३ विद्यार्थीलाई उत्कृष्ट क्याम्ब्रिज लर्नर अवार्ड प्रदान गरिएको छ । ब्रिटिस काउन्सिलले शुक्रबार काठमाडौंमा आयोजना गरेको समारोहमा नेपालका निम्ति बेलायती राजदूत रिचार्ड मोरिस, क्याम्ब्रिज इन्टरनेसनल दक्षिण एसिया क्षेत्रीय निर्देशक रुचिरा घोष र परीक्षा म्यानेजर जिम ओनेलले अवार्ड वितरण गरेका थिए ।"
महानगरले तोक्यो निजी स्कुलको शुल्क,"(काठमाडौं)  काठमाडौं महानगरपालिकाले निजी विद्यालयको शुल्क करिब २७ प्रतिशतले बढाएको छ । दुई वर्षअघि तोकेको शुल्कलाई समायोजन गरेको दाबी गर्दै महानगरले अधिकतम शुल्क तोकेको हो । महानगरको विद्यालय अनुगमन तथा शुल्क वर्गीकरण समितिले शुल्क बढाउने निर्णय गरेको विद्यालय व्यवस्थापन शाखा प्रमुख बुद्धि भट्टले बताए । महानगरले अघिल्लो व्यवस्थाअनुसार वर्गीकरण गरिएका क देखि घ वर्गका निजी विद्यालयको शुल्क तोकेको हो । यो शुल्क शैक्षिक सत्र २०७६ बाट लागू हुनेछ । उसले तोकिएको भन्दा बढी लिए कारबाही गर्ने भनेको छ । नयाँ शुल्कअनुसार क वर्गका विद्यालयले कक्षा १ देखि ५ सम्म प्रतिविद्यार्थी मासिक अधिकतम २ हजार ८ सय १२ रुपैयाँ लिन पाउने छन् । ख वर्गका लागि २ हजार ४ सय १८ रुपैयाँ, ग वर्गकाले २ हजार २४ र घ वर्गकाले १ हजार ६ सय ३० रुपैयाँ लिन सक्नेछन् । कक्षा ६ देखि ८ सम्म क वर्गका विद्यालयले ३ हजार २ सय १५ र ख वर्गकाले २ हजार ८ सय १ रुपैयाँ लिन सक्ने उल्लेख छ । ग वर्गकाले २ हजार ३ सय ५१ र घ वर्गका विद्यालयले मासिक १ हजार ९ सय १ रुपैयाँभन्दा बढी लिन नपाइने महानगरले जनाएको छ । कक्षा ९ र १० मा क वर्गका विद्यालयले ४ हजार ३ सय ७३ रुपैयाँसम्म लिन पाउने छन् । ख वर्गका विद्यालयले ३ हजार ७ सय ६२, ग ले ३ हजार ४९ र घ को २ हजार ५ सय ३७ रुपैयाँ शुल्क तोकिएको छ ।आवास, परिवहन, विशेष प्रशिक्षणजस्ता शुल्क भने महानगरले अतिरिक्त मानेको छ । विशेष शुल्क भन्दै दुई तिहाइ अभिभावकले स्वीकृत गरे मात्र यी शीर्षकमा शुल्क लिन पाइने शाखा प्रमुख भट्टले जानकारी दिए । यसैगरी शैक्षिक सामग्रीबापत् विद्यालयले मासिक शुल्कको १० प्रतिशतमा नबढ्ने गरी वर्षमा एकपल्ट लिन पाउने छन् । महानगरपालिका शिक्षा विभागका अनुसार महानगरभित्र ९१ सामुदायिक र ६ सय ४५ संस्थागत विद्यालय छन् । भौतिक पूर्वाधार, शैक्षिक उपलब्धि, विद्यार्थीलाई सुविधाजस्ता विभिन्न सूचकका आधारमा वर्ग विभाजन गरिएको हो । अहिले विद्यालयहरूले आफ्ना सेवासुविधाबारे जानकारी गराउने क्रम चलिरहेकाले कुन वर्गमा कति छन्, तत्कालै भन्न सकिन्न, शिक्षा विभागका शाखा अधिकृत भट्टले भने ।उनले विद्यालय शिक्षा नियमावली २०५९, महानगरपालिकाको विद्यालय शिक्षा व्यवस्थापन नियमावली, शुल्क निर्धारण निर्देशिकालगायत कानुनमा टेकेर शुल्क समायोजन गरिएको बताएका छन् । सबैभन्दा बढी विद्यालय ख वर्गका रहेको र अन्यको संख्या न्यून भएको महानगरले जनाएको छ ।"
शल्यक्रियाका बिरामी अलपत्र,"टेन्ट टाँगेर ओपीडी आदोलनरत चिकित्सकले वीर अस्पतालबाहिर खुला ठाउँमा बिहीबार र शुक्रबार टेन्ट टाँगेर ओपीडी सेवा चलाए । चिकित्सककै दबाबमा ओपीडीको टिकट भने काटिएन । उनीहरूले टिकटबिनै जाँचेर बिरामीलाई सादा पानामा औषधि लेखेर पठाए । टेन्टभित्र चलिरहेको सेवाबारे नबुझदा बिरामी टिकट खुल्ने आशामा दिनैभर काउन्टर वरिपरि घुमिरहेका थिए । उनीहरूलाई सघाउने कोही थिएन । वीरमा आदोलनरत चिकित्सकले सेवा बहिष्कार गरे पनि चिकित्सा विज्ञान राष्ट्रिय प्रतिष्ठान (न्याम्स) अन्तर्गत चिकित्सक काम गर्न तयार थिए । न्याम्सका एक चिकित्सकले भने, टिकटमात्रै काट्न दिएको भए हामी बिरामी जाँच्थ्यौं, आन्दोलित डाक्टरले दिएनन् । बिरामी अलपत्र पर्न थालेपछि कर्मचारीले अस्पताल छापबिनैको टिकट बाँडेर न्याम्सका चिकित्सकलाई बिरामी हेर्न आग्रह गरेका थिए । अस्पतालका निर्देशक डा केदार सेञ्चुरीले भने, टिकट काउन्टर खुल्न नपाउँदा बिरामीले दुःख त पाए, अस्पताललाई पनि दैनिक १० लाख घाटा लागेको छ । सरकारले चिकित्सकलाई मर्का नपर्ने गरि कर्मचारी ऐन संशोधन गर्नुपर्ने उनले बताए । ट्रमा सेन्टरमा पनि चिकित्सकले सादा पानामा औषधि लेखेर बिरामी हेरे । आाएजतिले प्राथमिक तहको उपचार पाए । केही बिरामीलाई इमर्जेन्सी कक्षबाट उपचार गराइयो । ३५ बेडको इमर्जेन्सीमा १ सय ५० बिरामी छन् । बेड पुग्नेलाई बेडमा र नपुग्नेलाई कुर्सीमा राखेर उपचार गरेको चिकित्सकले बताए ।कर्मचारी ऐन विभेदकारी भएको भन्दै सरकारी चिकित्सकले एक सातादेखि आन्दोलन गरिरहेका कारण शुक्रबार पनि राजधानीका वीर, ट्रमा, कान्ती बाल रअस्पताल र प्रसूति गृहको सेवा प्रभावित बनेको छ । माग पूरा नभएसम्म आन्दोलन नछाड्ने चिकित्सकको अडान छ । सरकारी चिकित्सक संघ (गोदान) का अध्यक्ष डा दीपेन्द्र पाण्डेले भने, माग पूरा नभए हामी सामूहिक राजिनामा दिन्छौं, संघ नराखे हाम्रो अध्ययनलगायत वृत्ति विकास रोकिन्छ र यसरी हामी डाक्टरभन्दा बढी बधुवा हुन्छौं ।"
डाक्टरको बाबु,"अन्त्यमा,यतातिर के सुन्नमा आएको छ भने साहित्यकार खगेन्द्र संग्रौला बिरामी भएर उपचारार्थ अस्पताल भर्ना भएका छन् । र अर्का साहित्यकार नारायण ढकाल सपरिवार छिमेकी मुलुक हिन्दुस्तानको धार्मिक नगरी काशीतर्फ प्रस्थान गरेका छन् । अतः दुवै सम्मानित साहित्यकारलाई पूर्ण स्वास्थ्यलाभ र पवित्र पुण्य लाभको कामना गर्दै बिदा माग्छु ।"
जतासुकै जहाँसुकै रामैराम,"रामनवमीमा मर्यादा पुरुषोत्तम रामको सम्झना गर्ने चलन छ । महर्षि वाल्मीकिका अनुसार भगवान् विष्णुले रामावतारको रूपमा अवतरण गरेकाले यस दिनलाई रामनवमी भनिएको हो । त्रेतायुगमा चैत्रशुक्ल नवमीको मध्याह्नमा रामको अवतरण भएको थियो । तुलसीदासले रामचरित मानसमा भगवान्को मानव अवतार हुन् भनेका छन्, उनलाई । वेदले पनि उनलाई यसै रूपमा स्वीकारेको छ । भगवान् भनेको षडैश्वर्य सम्पन्न शक्ति हो । यिनमा ऐश्वर्य, धर्म, यश, श्री, ज्ञान र वैराज्ञ पर्छन् । यिनलाई संयुक्त रूपमा भग भनिन्छ । तिनका स्वामी भएकाले उनलाई भगवान् भनिएको हो । राम तिनै भगवान्का मानव रूप हुन्, जो उनका १२ अंशले युक्त छन् । व्यासजीका अनुसार भगवान्का २४ अवतार मुख्य छन् । तिनमा राम १८ औंंमा पर्छन् । कसैले दसावतारलाई मुख्य मानेका छन् । यस अनुसार भने उनी सातौंमा पर्छन् । अथर्ववेदीय रामपूर्वतापिनीयोपनिषद्ले राम शब्दलाई अनेकार्थ वाचक मानेको छ । यस शब्दको व्युत्पत्ति गर्दा राति राजते वा महीस्थितः सन् इति रामः भन्ने हुन्छ । राति वा राजते शब्दको पहिलो अक्षर रा र महीस्थितः शब्दको पहिलो अक्षर म बाट राम शब्द बनेको हो । यसको अर्थ हुन्छ जसले महीतल अर्थात् पृथिवीमा रहेर भक्तजनको इच्छा पूरा गर्छन्, जो राजाको रूपमा सुशोभित भएका छन्, जसबाट राक्षसहरू मारिएका छन्, जहाँ योगीहरूदेखि भोगीहरूसम्मका प्राणी जगतको मन रमाउने गर्छ, त्यही नै राम हो । (कल्याण उपनिषद् अङ्क पृष्ठ ५३१) भोकाएका शिशुले आमाको काखमा बसेर स्तनपान गर्दा पाउने आनन्द पनि राम । आफ्ना शिशुले स्तनपान गरेका बेला आमाहरूलाई प्राप्त हुने आनन्द पनि राम । कामुक व्यक्तिले काम समाधिको अवस्थामा पाउने आनन्द पनि राम । पशुपन्क्षीले आमाको काखमा पाउने आनन्द पनि राम । समग्रमा प्राणीले आफ्नो चाहना पूरा हुदा जुन आनन्द प्राप्त गर्छन्, ती सबै राम नै राम । रामका तीन स्वरूप छन्आध्यात्मिक, आधिदैविक र आधिभौतिक । आधिभौतिक रूपमा उनी तत्कालीन अयोध्या नरेश दसरथका पुक्र हुन्, जो बाबुको आज्ञाले १४ वर्ष वनवास गएका थिए । जसले समाजलाई दुष्ट शासकको अत्याचारबाट मुत्त गरेका थिए । आधिदैविक रूपमा उनी जगदीश्वर विष्णु हुन्, जसलाई देवर्षि नारदको श्रापका कारण मानव चोला लिनुपरेको मात्र थिएन, आफ्नै अर्धाङ्गिनी सीता हरण भई उनको मुक्तिका लागि बाँदरहरूको सहयोग लिनुपरेको थियो । आध्यात्मिक रूपमा उनी परमानन्द स्वरूप हुन्, जसले चराचर जगतलाई उनीहरूको स्वरूप, अवस्था, रुचि, क्षमता र विशेषता अनुसार आनन्द प्रदान गर्छन् । उपनिषद् दर्शनका अनुसार आब्रह्म स्तम्भपर्यन्त सबै रामकै विविधरूप हुन् । उनी कसैको सहयोगविना नै प्रकट हुन सक्छन्, त्यसैले स्वभू हुन् । आफै प्रकाशित हुन्छन्, त्यसैले स्वाराट् वा ज्योतिर्मय छन् । ईशोपनिषद्मा एउटा पंक्ति छ पूर्णस्य पूर्णमादाय पूर्णमेवावशिष्यते । अर्थात् पूर्णबाट पूर्ण निकाल्दा पनि पूर्ण नै बाँकी रहने कुरा कहीं पनि सम्भव हुँदैन, तर उनमा त्यो पनि सम्भव हुन्छ । उनी पूर्ण हुन् । पूर्ण नै रहन्छन् । अवस्था अनुसार पूर्णबाट पूर्ण नै निकाल्छन् । फेरि पनि आफू भने पूर्ण अवस्थामै रहन्छन् । उनको जन्म महिना, जन्म पक्ष, जन्म तिथि र समयले पनि उनलाई पूर्णताकै सङ्केत गरेका छन् । उनको जन्म चैत महिनामा भएको हो । चैत महिना भनेको पूर्ण महिना हो । वर्षदिनका १२ महिनामा चैत स्थान १२ औंमै पर्छ । उनको जन्म शुक्लपक्षमा भएको छ । शुक्लपक्ष भनेको पूर्णिमातर्फ उन्मुख पक्ष हो । यो पनि पूर्णताकै प्रतीक हो । पूर्णचन्द्रको दर्शन पूर्णिमाकै दिन सम्भव हुन्छ । रामको जन्म नवमी तिथिमा भएको हो । नवमी भनेको नौ अङ्कको प्रतिनिधि तिथि हो, जुन आफैमा पूर्ण अङ्क हो । गणितमा नौभन्दा बढी अङ्क छैन । यसपछि जति अङ्क आउँछन् सबै एकदेखि नौ अङ्क नै दोहोरिने हुन् । हो, यसमा दस अङ्क अपवादमा देखिन्छ, तर त्यो पनि रूपमा मात्र हो, सारमा होइन । एकमा शून्य जोडिएर दस अङ्क बन्ने हो, तर शून्य एक्लैमा भने केही होइन । उसले अर्कोको साथ पाएपछि मात्र चमत्कार देखाउने हो । अतः पूर्ण अङ्क भनेको नौ नै हो । आठसम्म अर्को अङ्कको अपेक्षा रहन्छ । नौ पुगेपछि कुनै अपेक्षा रहन्न । रामको जन्म मध्याह्न भएको हो । यो पनि पूर्णताकै प्रतीक हो । मध्याह्नसम्म समय उँभो लाग्छ । त्यसपछि ओरालो । उँभो लाग्दै गरेको समय पूर्ण होइन, उँधो लाग्दै गरेको समय पनि पूर्ण हुन सक्दैन । उँभो लाग्दै गरेको समयले अर्को समयको अपेक्षा गरिरहेको हुन्छ । उँधो लाग्दै गरेको समयले पनि अर्को अपेक्षा गरेकै हुन्छ । अन्ततः पूर्णतामा रहने समय मध्याह्न नै बाँकी रहन्छ । रामायणका अनुसार रामले ११ हजार वर्ष राज्य गरेका छन् । (कतै १३ हजार वर्ष भन्ने पनि पाइन्छ) उनको शासनकालमा भूमण्डलमा कतै पनि अन्याय र अत्याचार हुन पाएन । जो जसले त्यस्तो धृष्टता गरे, अन्त्यमा कित उनकै अनुयायी हुनपुगेका छन्, कि समाप्त भएर गएका छन् । उनले आफ्नो जीवनमा जे गरे, समाजकै लागि गरे । शान्तिकै लागि गरे, सुशासनकै लागि गरे । हो, उत्तरार्द्धमा उनकै अर्धाङ्गिनी सीतामाथि अन्याय भयो, तर त्यो पनि रूपमा मात्र हो । सारमा उनले आफ्नै कर्मफल भोगेकी हुन् । पद्मपुराणमा उल्लेख भए अनुसार बाल्यकालमा उनकै कारण एउटी गर्भिणी शुगीले पति वियोगको पीडा भोग्नुपरेको थियो । त्यतिबेला उसले सीतालाई मैलेजस्तै तिमीले पनि गर्भिणी अवस्थामा पति वियोगको पीडा भोग्नुपरोस् भन्ने श्राप दिएकी थिइ रे । फलतः यतिबेला उनले सोही श्रापको फल भोग्नुपरेको थियो । (कल्याण पुराण कथाङ्क पृष्ठ १५८) अहिले उनी त छैनन्, तर उनको कीर्तिपताका भने फहराइरहेको छ ।"
अर्थतन्त्रका १५ दृश्य,"फेरि सपना यो सरकार बनेलत्तगै विदेशी लगानी घटेको भनी आलोचना भयो । यही आलोचनाबीच सरकारले गत फागुन १५ र १६ मा अन्तर्राष्ट्रिय लगानी सम्मेलन आयोजना गर्यो । सम्मेलनमा स्वदेशी तथा विदेशी लगानीकर्ताले करिब १७ खर्ब ३० अर्ब रुपैयाँ बराबरको लगानी प्रस्ताव गरे । यस लगत्तै सरकारले अर्को आकर्षक सपना बाँडेको छ । यसै वर्षको अन्तिम महिनामा छलफल भएको १५ औं योजनाको मस्यौदा अनुसार हाल ५९ प्रतिशत रहेको आर्थिक वृद्धिलाई आउँदो पाँच वर्षमा १०३ पुर्याइनेछ । २८६ प्रतिशत रहेको बहुआयामिक गरिबीको दरलाई १४ प्रतिशत, ११४ प्रतिशत रहेको बेरोजगार दरलाई ४ प्रतिशतमा ल्याउने महत्त्वाकांक्षी लक्ष्य छ । यति मात्रै होइन, हाल १ हजार १२ अमेरिकी डलर प्रतिव्यक्ति आयलाई १६ सय डलर पुर्याउने सपना पनि छ । अपेक्षित आयुलाई ७७ वर्ष पुर्याउने, सक्षरता दरलाई ९० प्रतिशत पुर्याउने योजना छ ।ट्वीटर:"
अनि जनबल र धनबल विदेशियो,"पृथ्वीनारायण शाहको यो वाक्य मार्मिक छ, त्यस जमानामा घुसको रकम कति हुँदो हो र ! बढीमा भए एकदुई रुपैयाँ । तर अन्याय भयो, न्याय नपाउने मान्छेको पीडा त अति हुन्थ्यो ।सोझा भाइभारदार सिपाहीले ज्यान जाने कुनै अपराध गरे भने राजाले आफ्ना आज्ञाले नमार्नु बरु लडाइँतिर झोसिदिनु भन्ने मान्छे अन्यायमा रैतीलाई मर्का पार्ने, घात दिने, घुस लिनेप्रति सक्त सजाय दिन, ज्यान मार्न पनि अघि सर्छन् । घुस खानेखुवाउने मुलुककै राजा, प्रजाका पनि महा शत्रु हुन् भन्छन् । घुस खाने मान्छे कति चतुर्याइँले खानेखुवाउने बाटो बनाउँछ भन्ने चर्चा गर्दा मुगल सम्राट् अकबर र उनका मन्त्री वीरबलको कथा स्मरण हुन्छ । अकबरको एक कर्मचारी अत्यन्त घुस्याहा रहेछ, रैतीलाई बहुतै सताउँदो रहेछ । सम्राट्मा त्यसको नाउँमा उजुर परेछ । सम्राट्ले त्यसलाई आर्थिक कारोबारमा काम दिनु भएन भनेर जा समुद्रका छाल गन्ने काम गरेर बस्, कति छाल हुँदारहेछन्, लेखो लाएर दैनिक जाहेर गरिपठा भनेर खटाएछन् । ऊ गएर बन्दरगाहमा बसेर छाल गन्न लाग्यो । समुद्रमा बराबर जहाज ओहोरदोहोर गरिरहेछन्, बन्दरगाहमा आउनुजानु गर्छन् । अब उसले सब जहाजहरूलाई खबरदार यहाँबाट आउनुजानु गर्न पाउँदैनौ, म राजाको आज्ञाले छाल गन्दैछु भनेर रोक्यो । जहाज रोकिँदा माल पनि रोकिने भयो । हल्लाखल्ला भएपछि सबै भेला भएर त्यसलाई समाते । उसले कस्सिएर भन्यो, मलाई के भन्छौ, जाओ सम्राट् अकबरलाई जाहेर गर । म त समुद्रको छाल गन्न बसेको विघ्न किन पार्छौ, तिमीहरूलाई उजुर गर्छु, राजाज्ञा उल्लङ्घन गर्नेहरू भनेर । उसले लौ हेर सम्राट्को आदेश भनेर देखाइदियो । जहाजका मालिक त्यससँग खुसामत गर्दै उसकै आदेश लिँदै घुस खुवाउँदै जहाज ल्याउनेलाने गर्न थाले । उसका कामको निगरानी गर्दै गुप्तचरले त्यस्तो करामत देखेर सम्राट्कहाँ जाहेर गर्यो, सरकार, त्यसले त घुस खाने बाटो झन् ठूलो बनाएछ । अनि सम्राट्ले त्यस बदमासलाई ल्याएर घोडाका तबेलामा लिदी दैनिक सोहोर्ने काम दिएछन् । त्यहाँ पनि त्यसले घुस खाने जुक्ति ख्याएछ । तबेलामा घोडा सयौं बाँधेका छन् । तिनमा कसैकसैले छेर्छ पनि । छेर्यो भने लौ घोडालाई सडेकोबिग्रेको दाना ख्वाइस् भनेर हप्काउने, साह्रो बड्कुल्यायो भने पनि आज घोडालाई राम्रो दानापानी भएन भनेर हप्काउन थाल्यो उसले । उजुर पर्यो भने जागिरै जान्छ भनेर दानापानीको प्रबन्ध गर्ने सयसहरू डरले थर्कमान हुँदै उसलाई घुस ख्वाउँदै मुख बुजो लाउन थाले । यस्तो कुरा सुनेपछि सम्राट्चाहिँ आजित भए रे, कर्मचारीले नखाई छाड्दो रहेनछन् भनेर । यो त एउटा कथा हो, जे भए पनि घुस खाने सयौं उपाय हुन्छन्, आर्थिक कारोबार गर्ने कर्मचारीले घुस नखाई छोड्दैन । घुस खाने बत्तीसवटा उपाय हुन्छन् भन्ने प्राचीन आचार्य कौटल्यले द्वात्रिशत् हरणोपाया भनेर लेखेका छन्् जस्तो जलमा बस्ने माछाले पानी नखाई छोड्दैन, कतिखेर कति खान्छ भन्नेचाहिँ थाहा पाइँदैन । त्यस्तै आर्थिक कारोबार गर्ने कर्मचारीले घुस नखाई छोड्दैन, कहिले कति कसरी खान्छ भन्नेचाहिँ चालै पाइँदैन ।यस्तो व्यक्तिलाई रङ्गेहात पक्रन पनि सकिँदैन, घुस खाएको प्रमाण पनि पुग्दैन, त्यसलाई कसरी समात्नु भन्ने सवालमा आचार्यले सजिलो उपाए सुझाएका छन् पहिले उसको स्थिति कस्तो थियो, उसको घरपरिवारको अवस्था कस्तो थियो, सो बुझ्नू, अहिले ऊ धनधान्य सम्पन्न श्री सम्पक्तियुत्त औलाधौला भएको छ भने बुझ्नू, सो भ्रष्टाचारी कमिसनखोर हो भनेर । त्यसलाई पक्रेर केरकार गर्दा सम्पत्तिको स्रोत खोल्न नसक्नेसाथ ऊ घुस्याहा कमिसनखोर मानिन्छ र सजायभागी पनि बन्छ ।मुलुकको भलो गर्ने असल शासकले देशलाई झ्रष्टाचार मुक्त, कमिसन मुत्त दण्डविहीन बनाउने हो भने अर्थशास्त्रकार आचार्यका उक्तिको सुशासन चलाउने पृथ्वीनारायण जस्तो शासकको अनुशरण गर्नुपर्छ । नेपाल निर्माता पृथ्वीनारायण शाह देश सम्पन्न होस्, जनता सुखी हुन् भन्ने चाहन्थे र हृदयदेखि नै त्यस्तै गर्थे पनि । प्रजा मोटा भया दरबार बलियो हुन्छ भन्थे । जनता सुखी र सम्पन्न भए, राज्य बलियो हुन्छ भन्ने भाव उनको थियो । विदेशी बेपारी देशभित्र पसे भने तिनले प्रजालाई कङ्गाल पार्छन् भन्थे । आफूलाई चाहिने लुगा आफ्नै देशमा बुन्न लगाउनुपर्ने उनको सोच थियो । पानी लाग्ने ठाउँमा खेत बिराउने, कुलो खन्ने, खानी खन्ने, व्यापार बढाउने आदि देशमा सम्पन्न पार्ने काम गर्नुपर्छ, आफूमात्र यस्तो नीति अपनाउने होइन, छिमेकी देशलाई पनि उनी यस्तै उपदेश दिन्थे । नेपाल पस्न नपाएका फिरङ्गी (बोगले) व्यापारी पूर्वको बाटो भोट पुगेछन् । त्यो थाहा पाएर पृथ्वीनारायणले हतारिँदै ल्हासाका लामाहरूलाई चेताउँदै पत्र पठाएका थिए मैले नेपाल पस्न नदिएको फिरङ्गी पूर्वको बाटो दिगर्चा पुगेछ, यिनसँग सम्बन्ध नराख्नू, यी बेपारी भनेका बडा चलाख छन् । यिनीहरू भनेका कस्मेटिक अर्थात् काँचका झलझलाउँदा माल सामान दिएर सुनचाँदी कसनतमनको वस्तु लाने बेपारी हुन् भनेर चेताएका थिए । बेपार सन्धिमा भोटलाई फँसाइहाल्छन् कि भनेर सुरुमै चेताएका थिए । अर्को उनले धन विदेश जाने सबै बाटा रोकेका थिए । चाडपर्वका बेला नेपालदूनमा पसेर विदेशी नचङ्गे गवैया नौटङ्की नाना पातर्नीका गर्राहरू पसेर धन लान नपाउन् भनी तिनलाई प्रतिबन्ध लाएर आफ्नै देशका नेवारका नाचगान हेर्दा पनि हुन्छ भनेका थिए । सैनिकहरूलाई पनि पुरुषार्थ हेरेर शिरोपाउ पुरस्कार दिने प्रोत्साहन गर्ने र विजित देशका विशिष्ट व्यक्तिहरूलाई पनि आफ्ना बनाएर काम दिएर राख्ने गर्थे । पढेका पण्डित ज्योतिषी, वैद्यहरूलाई पनि सम्मानसाथ राख्ने र अरू धर्मशास्त्र जान्ने पण्डितहरूलाई पनि अड्डैपिछे राख्ने गरेका थिए । सो परम्परा पछिसम्म थियो । जे भए पनि पृथ्वीनारायणले आफूले जोडेको नेपाल देशलाई धनबल, जनबलले परिपूर्ण पारेर समृद्ध सुखी बनाउने प्रयत्न गरेका थिए । उनका छोरा नायव बहादुर शाहले बाबु पृथ्वीनारायणकै पद पछ्याउँदै नेपालको गङ्गा साँध लाउने संकल्प पूरा पारी अझ अघि बढेर यमुना साँध लाए । नेपाललाई विशाल बनाउँदै सुखी र समृद्धशाली सम्पन्न बनाउने बहादुरको अभियान अधुरै रह्यो । अनाचारी अविवेकी राजाबाट बीच बैँसमै उनी मारिए । देशको भलो गर्ने मानिसको गति यस्तै हुन्छ भन्ने सतीको सत्योक्ति यहाँ सार्थक भयो । त्यसपछि भीमसेन थापाले सारा छ थरी भारदारलाई मारी एकाधिकार लिई शक्तिशाली अंग्रेजसँग जुध्दा हात्तीसँग लाप्पा खेल्नुजस्तै भो । उनले देशको धेरै भूभाग पनि गुमाए, हीनसन्धि पनि गराए । त्यसपछि बिसौं शताब्दीको सुरुमा कोतपर्वपछि जङ्गबहादुरको उदय भयो । उनले चाहिँ आफ्नोमात्र भलो गरेनन्, देशको उन्नति, जनताको भलो हुने काम पनि गरे । उनले आफैले भनेका छन्, मेरा मावली बा भीमसेन थापाले भेडारूपी जनतामा बाघरूपी शोषक, प्रशासक छाडिदिए । बाघले भेडाको बथानमा पसेर रगत चुसेजस्तै ती प्रशासकले जनशोषण नगरिरहेनन् । मेरा मामा माथबर सिंहले त्यसै गरे, गगन सिंहले पनि त्यसै गरे । तिनलाई ईश्वरले पनि सहेनन्, जनताले आशिष पनि दिएनन्, मैले पनि सयजना मान्छे मारेँ, जनतामा बाघ छोडिन । बाघलाई खोरमा थुनेर मासु खुवाएर राखेँ (यो चाहिँ राजालाई भनेको हो) मैले जनतामाथि बाघ शोषक छाडिन, त्यसैले मलाई ईश्वरले पनि सहे, जनताले पनि आशिर्वाद दिए । यसैले मेरो यो औलाधौला भएको हो ।जङ्गबहादुरले नेपालको धन विदेशमा लान वा विदेशी बैंकमा राख्न सक्त मनाही गरेका थिए । त्यस्तै आफ्ना गोरखाली जवानलाई ब्रिटिसको गोरखा रेजिमेन्टमा भर्ना हुन जानदिएका थिएनन् । देश समृद्धिशाली, शक्तिशाली बनाइराख्न जनबल र धनबल बढ्नु अत्यावश्यक हुने उनको विचार थियो । जनबल भएन भने देशको आन्तरिक शक्ति कमजोर हुन्छ । धनबल भएन भने देशको सर्वाङ्गीण शक्ति क्षीण हुन्छ । देशलाई जनतालाई समृद्ध सम्पन्न बलशाली बनाउन चाहने शासकले यी दुई शक्तिलाई सम्हाली राख्नुपर्छ । जहिले पनि धनबल, जनबल विदेशिनबाट रोकिराख्नु पर्छ । नेपालबाट भागीचुहीछिरी गएका गोरखाली जवानलाई बटुली ब्रिटिसले गोरखा रेजिमेन्ट स्थापना गरेको थियो, गोरखाली जवानहरू बहादुर वीर लडका हुन्छन् भनेर ब्रिटिस सरकार यसलाई विशाल बनाउन चाहन्थ्यो । नेपाल सरकारसँग सम्झौता गरेरै गोरखाली युवकलाई चाहेजति रिक्रुट गर्न चाहन्थ्यो । जङ्गबहादुरसँग भेट भयो कि अंग्रेज रेजिडेन्ट यो प्रस्ताव राखिरहन्थ्यो । तपाईहरूले नेपालबाट गएका जवानहरूबाट रेजिमेन्ट खडा गरेकै हुनुहुन्छ, सम्झौता किन गरिरहनुपर्यो भनेर टार्थे जंगबहादुर । यता सीमा चौकीमा बसेका सुब्बालाई चाहिँ यताबाट जाने नेपालीलाई सिमानामा सोधपुछ गरी तीर्थ जाने रहेछन् भने छोडिदिनू, होइन जवानहरू अंग्रेजी पल्टनमा जाने रहेछन् भने सम्झाइबुझाइ फर्काउनू, नमानी जबर्जस्ती जानखोजे पक्री तम्बी हाली हाम्रा हजुरमा दाखिला गराउनू भन्ने कडा आदेश दिएका थिए । उता ब्रिटिस रेजिमेन्ट वा ब्रिटिस अधिकारी भेट भयो कि सैनिक सम्झौताकै कुरा उठाउँथे । आखिर तपाईंहरूले गोरखाली जवान लानुभएकै छ । सम्झौता गरिदिनलाई चाहिँ मलाई धर्मसंकट पर्छ, गोरखालीहरू तपाईहरूदेखि रुष्ट छन्, तपाईहरूले हाम्रो जमिन खाइदिनुभएको छ भनेर । मेरा जवानले तपाईहरूप्रति केही अर्घेलो गरे, दगा गरे भने त्यसको उत्तरदायित्व मैले नै लिनुपर्छ, तपाईहरूलाई अप्ठेरो पर्यो वा गोरखाली पल्टन चाहियो भने मद्दतका लागि मेरै साधिएको पल्टन पठाइदिन्छु, पर्यो भने म आफैं पल्टन लिएर हाजिर हुन्छु भनेर टार्थे । वास्तवमा आफ्नो जनशक्ति, आर्थिक शत्ति विदेशियो भने देश कमजोर हुने उनको बुझाइ थियो । आफूलाई केही पर्दा असहाय होइन्छ भन्ने अर्को दृढ विश्वास थियो । सरकारले धनसम्पत्ति विदेशी बैंकमा राख्नु हुँदैन, धनीमानी जनहरूले पनि विदेशमा पैसा लानु, राख्नु हुँदैन भन्थे । अघि राजा रणबहादुर शाहले धर्म गरेर गुठी जग्गा राखेका रहेछन्, त्यो गुठी जग्गा हिनामिना भएछ । नेपाल सरकारले ब्रिटिस सरकारसँग अर्दाश गरेछ । ब्रिटिस सरकारले तिम्रो देशको जग्गाजमिन तिम्रो खुस हुन्छ, हाम्रो देशको जमिनको हाम्रो खुस हुन्छ भनेपछि नेपाल सरकार नाजवाफ भएछ । रणबहादुरकै विधवा रानी ललिता त्रिपुरासुन्दरीले काशीमा ललिताघाट बनाएर त्यहाँ मन्दिर धर्मशाला बनाएर धर्मकर्म गरेकी थिइन् । त्यसको सुरक्षा व्यवस्थापनका लागि नेपालीको जिम्मा लाइएको रहेछ । पछि त्यस व्यवस्थामा खलल पर्यो । नेपाली व्यवस्थापक हटाइए, धर्मशालालाई गोशाला बनाइयो । आफ्ना पुर्खाको कीर्ति मासिने हुँदा राजाले हाम्रै पुरातत्त्व विभागका अधिकारी पठाएर भारतीय अधिकारीसँग वार्ता गरेर पुनः पूर्ववत् नेपालकै अधीनमा ल्याइयो र मन्दिर धर्मशालाको जीर्णोद्धार पनि गराइयो । मुख्तियार रङ्गनाथ गुरुज्यूले काशीमा केही धर्मकर्म गरी गुठी राखेछन्, दस हजारजति रुपैयाँ पनि ब्याजमा बैंकमा राखेका रहेछन्, ब्याज पनि घटाउँदै थोरै दिँदैछन्, तापनि साउँपछि भुस पारिदिन सक्छन्, विदेशीको के भर । त्यसकारण धर्मकर्म गर्नुपरे, गुठी राख्नुपरे आफ्नै देशमा गर्नु, आफ्नै देशमा राख्नु भनेर जङ्गबहादुरले त ऐननै बनाएका थिए । नायव बहादुर शाहले कुमाउगढवाल जितेर यमुना साँध लाएपछि उत्तराखण्डका चार धाम नेपाल राज्यभित्रै परेका थिए । नेपाली विजयीले ती तीर्थस्थलमा मन्दिर मूर्ति स्थापना गरे, जगा गुठी राखे, शिलापत्र कुँदाए, घण्टा चढाए । पछि अंग्रेजले जितेपछि त्यहाँका गुठी जग्गा मासिए, धर्मकीर्तिको नामनिसानै रहेन । नेपालीका धर्मकीर्ति थिए, गुठी जग्गा राखेका थिए भन्ने कुरो खोजी गर्दा आकलझुकल देखिन्छ । कीर्ति रहने गुठी चल्ने कुरो त कहाँ हो कहाँ । जङ्गबहादुरले देशलाई बलियो समृद्ध बनाउने जनतालाई सुखी बनाउने भनेर नेपाली जनताहरूलाई ब्रिटिस रेजिमेन्टमा भर्ना हुन रोके, नेपालको र नेपालीको नगद धन विदेश लान दिएनन् । धर्म गर्न विदेशमा किन ? त्यसका लागि धन विदेशमा लानुपर्यो ? आफ्नै देशमा धर्मकर्म गर्नू, गुठी राख्नू, सदावर्त चलाउनू, देशमा गरेको धर्मकीर्ति दिगो हुन्छ, सन्तानदरसन्तानसम्म चल्छ भनेर ऐन बनाए । परन्तु उनका यी ऐननियम उनका पालाभरि मात्र चले, रहे । उनी बितेको दस वर्षपछि उनकै भाइका छोराभतिजा वीर शमशेरहरूले ब्रिटिस सरकारका अधिकारीहरूसँग मिलेर उत्पात गरे । यहाँका श्री ३ रणोद्दीपसिंहलाई र जङ्गका छोरानातिलाई मारे, कतिलाई सिध्याए र बाँकी सबैलाई निकालेर राजसत्ता हत्याए । यसपछि निकालिएका जङ्गबहादुरका सन्ततिले विदेशमा बडो दुःख पाए । खानलाउनसमेत नपुग्ने स्थितिमा पुगे, जसले राणा शासनको संस्थापना गरे, उनैका सन्तानको हरिविजोग झयो ।जङ्गबहादुरले देशको जनशक्ति, धनशत्ति विदेश जान, लान कडाइका साथ रोकिराखेका थिए । त्यो उनको राष्ट्रिय शक्तिलाई मजबुत पार्ने नीति थियो । त्यो नीति अब उप्रान्त क्षीण हुँदै गयो । गोरखा रेजिमेन्टलाई विशाल बनाउने ब्रिटिस सरकारको पुरानो आकांक्षा पूरा भयो । वीर शमशेरले ब्रिटिसले गोरखाली नौजवानहरूलाई छानीछानी रिक्रुट गर्न लान सम्झौतै गरेर दिए । ब्रिटिस सरकारले आफ्ना अफिसरमार्फत गोरखालीको छाती नापीनापी जवानहरूलाई रिक्रुट गर्न लागे । यता नेफालको जनशक्ति विदेशिन लाग्यो र यो त्रम बढ्दैबढ्दै आएर अहिले त नेपालीहरू दोहोरिलत्त भएर जान लागे । स्वयम् सरकार नै बढावा दिइरहेछ । वीर शमशेर सक्ताशत्तिमा पुग्ने बित्तिकै एकै रातमा कैयौं वर्षदेखि साँचेर राखेको ढिकुटीका धन उनकै हात लाग्यो । ढिकुटीबाट कोदालीले सोहोर्दै बोरामा कसेर जोख्दै बोकाउँदै विदेशी बैंकमा लगेर राख्न थालियो । तराईका माल अड्डामा जम्मा भएका मालगुजारीको रकम पनि धोक्रामा हालेर गाडामा बोकाई लगेर पटना र कलकत्ताका बैंकमा थन्क्याउन थालियो, यो क्रम धेरै वर्षसम्म चलिआएको थियो । उहिले पृथ्वीनारायणले पनि देशको धन बाहिर जाने सबै ढोका बन्द गरेका थिए । जति सक्दो बाहिरबाट धन खैंचेर ल्याउनुपर्छ भन्थे, कृषिलाई बढाउने, धेरै अन्न उत्पादन गर्ने, खानी खनेर आयआर्जन गर्ने, देशको माल बाहिर निकासी गर्ने आदि मुलुकको आय बढाउने उपाय सुझाएका थिए । योग्यताको कदर गर्दै योग्य जनशक्ति तयार पार्ने बाहिरिया विद्वान् व्यक्ति शूरवीर सैन्यहरूलाई आश्रय दिने घरेलु उद्योगलाई प्रश्रय दिने गर्थे । असंलग्न परराष्ट्र नीतिका प्रवर्तक थिए उनी । सुरुमै भनियो, भ्रष्टाचार गर्नेगराउने दुवैलाई सख्त सजाय दिने सुशासनको प्रारम्भ प्रयोग राज्यको एकतामा मरिमेट्न लागेका यी पृथ्वीनारायण शाहलाई अहिलेको गणतान्त्रिक सरकारले बिर्सियो र एकता दिवसको रूपमा वर्षको एकचोटी जनताले उनलाई सम्झन्थ्यो, राष्ट्रनिर्माताका उपदेश सुन्थ्यो । त्यो पनि छुट्यो । त्यसपछिबाट पृथ्वी बिडो थाम्ने विशाल नेपाल बनाउने नायक वीर बहादुर शाह नै हुन्, तर उनलाई दुष्ट राजाले टिक्नै दिएनन् । त्यसपछि जनतालाई सुखी समृद्ध बनाउन लागिपर्ने जनतालाई शोषितपीडित हुन नदिने, देशको धनबल बढाउने, जनबल मजबुत पार्ने शासक जङ्गबहादुर नै हुन्, उनले ऐन नै बनाएर देशको धन बाहिर लान रोके । बाहिर जागिर खान जान खोज्ने नौजवानहरूलाई सख्तसँग निषेध गरे, परन्तु उनको भाइभतिजाहरूले जङ्ग नीतिको उल्टो गरे । त्यसपछि नेपालीको धन पनि जन पनि विदेशिएको विदेशियै छ । तीसवर्षे पञ्चायतकालमा अवैध रूपले सम्पत्ति आर्जन गर्ने प्रवृत्ति नमौलाएको होइन । हाम्रो सांस्कृतिक सम्पदा प्राकृतिक स्रोतसाधनहरूको दोहनबाट अवैध धन्दाबाट अकुत सम्पत्ति जोडेर विदेश्याउने अनैतिक कार्यहरू सुनिएकै हुन्, अनेक अवैध काण्ड घटेकै हुन्, त्यसबेला त्यस्ता गतिविधिलाई रोक्ने छ्यान विवेक गर्ने खुला व्यवस्था पनि थिएन, एकाध भए ती त्यसै खुम्चिएर जान्थे । पुनःस्थापित प्रजातान्त्रिक कालमा २०५२ देखि अकस्मात माओवादी पार्टीको सशस्त्र आन्दोलन सुरु भयो । दसवर्षे यस आन्दोलनले नेपालको अर्थव्यवस्थालाई खलबल्यायो, भएका विकास कार्य तहसनहस भए, कानुनी राजको अवधारणा हरायो, दण्डविहीनता बढ्यो । यसै अवस्थामा तस्कर तन्त्रले प्रश्रय पायो । अवैध धन्दाबाट अकुत धनसम्पत्ति आर्जेका नवधनाढ्यहरूले स्विजरल्यान्ड, आइसल्यान्ड, साइप्रस आदि देशका स्रोत र नामथर खुलाउनु नपर्ने, कर पनि तिर्नु नपर्ने भूस्वर्ग बनेका बैंकहरूमा आर्जित धन लगेर थन्क्याउन थाले, कतिले उतै उद्योगधन्दा खोलेर लगानी गर्न लागे । यस्ता नवधनाढ्यहरूमा अजेय सुमार्गीको नाम त केही वर्षयता व्यापक रूपले पत्रपत्रिकाहरूमा चल्न लाग्यो । उनले उतै विदेशका बैंकमा राखेको कालो धन सेतो पार्न यताको उद्योगमा लगानी गर्न भनी सत्ता आफ्नो अनुकूल भएको बेलाबेला पारेर एघार अर्ब अर्थात् एक हजार एक सय करोड त ल्याएकै भनिन्छ । यस साल ल्याएको इन्भेष्टमेन्ट बैंकमा रहेको ७८ करोड रुपैयाँ राष्ट्र बैंकले रोकिराखेकोमा सर्वोच्च अदालतले फुक्का गरिदिएछ, तत्कालै उनले त्यो रकम झिकेर यताउती सारिहालेछन् । फेरि त्यसपछि प्रधानन्यायाधीशको अध्यक्षतामा बसेको इजलासले सो कालो रकम यसरी सेतो पार्न झिक्न मिल्दैन, यथावत राख्नू भन्ने आदेश दियो । हात पारिसकेको धन फिर्ता दिन सकस नै परेको छ । यसै अवसरमा खोज पत्रकारिता केन्द्रले प्रकाशन गरे बमोजिम हेर्दा कर तिर्न नपर्ने भूस्वर्ग मानिएको स्वीस बैंकमा मात्रै नेपालीको ५२ अर्ब रहेको देखिन्छ । विदेशका उक्त बैंकमा अकुत धनराशि राख्ने सम्पत्तिवाला १३ जनाको नामावली नै प्रकाश गरिएको छ । यद्यपि अहिले पनि विदेशमा रकम राख्नु गैरकानुनी कुकर्म हो भनी कानुन बनेको छ, तापनि अहिले नेपालमा कानुन कसले मान्छ र ! ठूलालाई चैन सानालाई ऐन भन्ने उखान नेपालमा चरितार्थ भइरहेछ ।नवधनाढ्य भएको अवैध कारोबारी पचपन्नजना नेपालीहरूले युरोपमा कर तिर्नु नपर्ने बैंकहरूमा रकम जम्मा गरेका छन् । उतै लगानी गरेका छन् । कति उतै विदेशमा उद्योगधन्दा चलाएर बसेका छन् । विसं २०५२ मा माओवादीले हिंसात्मक आन्दोलन गरेयता स्वीस बैंकमा नेपालीले रकम जम्मा गर्न थालेका थिए । दस वर्षभित्रमा मात्र स्वीस बैंकमा जम्मा भएको र यसपछिको संक्रमणकालमा छब्बीस अर्ब त्यही जम्मा भएको खोज पत्रकार केन्द्रले पक्ता लगाएको छ ।संत्रमणकालपछि पनि धन विदेशिने क्रम रोकिएको छैन । सबैतिरको अवैध धन्दाबाट आर्जित धनराशिको गहन तरिकाले खोजे यस्ता कति बढ्ने हो कति । यसरी विदेश पसेको कालो धनराशि अवैध तरिकाले लुकीछिपी ल्याई सेतो पार्ने धन्दालाई रोक्न सरकार नै अघि सर्नुपर्छ । अहिले बहुमतको यो सरकार बलियो छ । यस सरकारका प्रधानमन्त्रीकै मातहतमा सम्पत्ति शुद्धीकरण आयोग छ । यसकारण प्रधानमन्त्रीले मसक्क आँटे भने वर हेर पर हेर तँलाई हेर मलाई हेर भन्ने नेपालीको उक्ति अनुसार मित्रराष्ट्रसँग सलतनत गरी तस्करहरूले लगेको कालो धन देशभित्र भित्र्याउने साहसी कर्म गर्न सम्भव छ । कोही व्यक्तिले भ्रष्टाचार गरेको दसीप्रमाण साक्षी पाइयो भने त्यसलाई समातेर दण्ड दिन र त्यसको धन सजिलै हर्न सकिन्छ । दसीप्रमाण केही छैन, साक्षीप्रमाण पनि पाइएन भने पनि कौटल्यले लेखेका छन्, उसको पहिलेको औकात कस्तो थियो, त्यो थाहा पाउनू, ऊ अकस्मात् औलाधौला भयो, लखपति बन्यो, उसको आयस्रोतको बाटो केही देखिँदैन भने त्यसलाई ठाडै पक्रेर दण्डित गर्नू र उसको अकुत धनसम्पत्ति कसरी कमायो, अकास्मात यस्तो सम्पत्ति कमाउन कित तस्करी गरेको हुनुपर्छ, कि जबर्जस्ती लुटपाट गरेको हुनुपर्छ र मात्रै यतिको धनराशि कमिन सक्छ भनेर त्यसलाई ठाडै पक्रेर दण्ड दिनुपर्छ र त्यसको धनराशि जफत गरी सरकारीकरण गर्नुपर्छ । यस्तै जुक्ति लाएर कालो धन्दा गर्नेहरूका विदेशी बैंकमा सुरक्षित गरेर थन्क्याएको कालो धनराशि तत्तत् देशसँग सम्बन्ध गरी स्वदेशमा भित्र्याउनु अनिवार्य छ । यसबाट देशलाई समृद्धिको खुड्किलो चढ्न मद्दत पुग्नेछ । जनता पनि केही माक्रामा सुखीखुसी बन्नेछन् । सरकारको शत्ति पनि प्रकट हुने थियो र महत्त्व पनि बढ्ने थियो ।"
गुरुङ संस्कारमा बन्यो सुनपानी,"(लमजुङ)  गुरुङ समुदायमा सुनपानी (मारक्यु) को महत्त्व दर्साउन फिल्म नै निर्माण गरिएको छ । जीवन र मरणको दोसाँधमा पुगेकालाई सहज बनाउन नेपाली समाजमा सुनपानी प्रयोग गरिन्छ ।गुरुङ समुदायमा सुनपानी खुवाएपछि निधन भएमा उसको स्वर्गमा बास हुने विश्वास गरिन्छ । भाषा, कला, संस्कृति र मायाप्रेमको विषयवस्तुलाई समेटेर फिल्मको नाम नै मारक्यु (सुनपानी) राखिएको छ । लमजुङकै दोर्दी गाउँपालिका ५ को छैलुङ र वाकस्वाँरामा छायांकन गरिएको फिल्मको पहिलो प्रिमियर शो बैशाख २८ गते बेंसीसहरको अन्नपूर्ण चलचिक्र मन्दिरमा हुने निर्देशक दिनेश गुरुङले बताए ।बेंसीसहरमा शुत्रबार आयोजित पत्रकार भेटघाटमा निर्देशक गुरुङले कलाकार र प्राविधिकसमेत लमजुङकै भएकाले फिल्मलाई लमजुङबाटै प्रदर्शन सुरुआत गरिएको बताए । उनले नेपाली समुदायले बुझ्ने गरी फिल्मलाई नेपाली भाषामा समेत रूपान्तरण गरिएको बताए । गुरुङभाषीका दर्शकका लागि भने गुरुङ भाषामै फिल्म छ । फिल्मको ओर्जिनल कपी पनि गुरुङ भाषाकै हो निर्देशकले भने । क्लाइमेक्स आर्टको ब्यानरमा निर्मित उक्त फिल्मबाटै गुरुङले निर्देशनमा डेब्यु गरेका हुन् । गुरुङ फिल्म एसोसिएसन नेपाल (जिफान) को विधान अनुसार २ वटा फिल्मको सहनिर्देशन गसिकेकाले मात्रै फिचर फिल्म निर्देशन गर्न पाउँछन् । फिल्ममा प्रेम कथाका अलावा बाबाआमाको निधनपछि दिदीले घर व्यवहार सम्हाल्नुपरेको यथार्थपरक घटनालाई समेटिएको निर्देशक गुरुङले बताए । निर्माता नवराज घलेले गुरुङ संस्कारको संरक्षण र प्रवर्द्धनमा फिल्मले ठूलो भूमिका खेल्ने दावी गरे । घलेगाउँ घर भई हाल बेलायत बस्दै आएका उनले पत्रकार भेटघाटमा भने, आर्थिक फाइदा होला भनेर फिल्म निर्माणमा लागेको होइनौं । हाम्रो भाषा, संस्कार र संस्कृति जोगियोस् भनेर लागेका हौं । घलेलाई निर्माणमा राकेश गुरुङले सघाएका हुन् । २६ लाख रुपैयाँमा फिल्म तयार भएकोले उनले बताए । सुवास गुरुङ (गशेण) को पटकथा रहेको फिल्ममा खुसी गुरुङ, रोशनी गुरुङ, कमल गुरुङ, आकाश गुरुङ, गजबहादुर गुरुङ, अस्मिता गुरुङ, केशकुमारी गुरुङ, प्रतिमा गुरुङ, पर्शुराम गुरुङ, दुरमाया घले, सीमा गुरुङ लगायतले अभियन गरेका छन् ।"
टुँडिखेलमा फोटो प्रदर्शनी,"कान्तिपुर (कास) सुन्दर नेपालको भरोसा र निराशा व्यक्त गर्ने दृश्य समेटेर बिहीबारदेखि राजधानीको टुँडिखेलमा सुरु दोस्रो प्रिन्टिङ, फोटोग्राफी एन्ड मिडिया टेक्नोलजी एक्स्पो सुरु भएको छ । प्रदर्शनीमा सुन्दर नेपाल झल्काउने गरी देशैभरिका फोटोग्राफरहरूका ५५ फोटो राखिएका छन् भने नेपालको लोकतान्त्रिक आन्दोलनका झलकहरू देखाउने एक सयभन्दा बढी फोटा राखिएका छन् । आयोजक तथा रत्नराज्य लक्ष्मी क्याम्पसका प्राध्यापक, फोटो पत्रकार नरेश श्रेष्ठले सुन्दर नेपाल झल्काउने फोटाहरूले नेपाल साँच्चै नै सुन्दर नेपालको प्राकृतिक, सांस्कृतिक धरोहरहरू देखाएको बताए । आन्दोलनका झलकहरू देखाउने फोटोहरूले २०६२६३ को दोस्रो जनआन्दोलनलाई समेटिएको छ । प्रदर्शनी अवलोकन गर्दै गरेका अछामका विष्णु घोरासैनीलाई मौलिक परम्परा झल्काउने गाउँबेसीका दृश्यहरू समेटिएको फोटाहरू निकै उत्कृष्ट लागेको बताए । जनआन्दोलनकै क्रममा लिइएको राजधानीको असनमा कर्फ्यु तोडेर भएको झडपमा घाइते भएका आन्दोलनकारीको फोटो, तत्कालीन माओवादीको अपहरणमा परी दुर्ई दिनपछि घर फर्केका स्कुले विद्यार्थी र परिवारबीच भेटघाटपछि भएको रुवाबासीको फोटो, राइफलका साथमा रहेकी माओवादी छापामारको फोटो, गोंगबुमा भएको झडपमा प्रहरीका साथमा देखिएका बालकको कारुणिक दृश्यका फोटा प्रदशर्नीको आकर्षणमा छन् ।नेपाल फोटोपत्रकार महासंघ र नेपाल मुद्रण उद्योग महासंघले छापाखानासम्बन्धी नयाँ प्रविधि जानकारी गराउन एक्स्पो सम्मेलनसँगै प्रिन्टिङ, फोटोग्राफी प्रदर्शनी गरिएको बताएको छ । फोटोका माध्यमबाट नै मानिसले नेपाल कस्तो छ र दोस्रो जनआन्दोलनका बारे थाहा पाउन प्रदर्शनी गरिएको यसका संयोजक हरि रेग्मीले बताए । एक्स्पो सम्मेलन शनिबारसम्म चल्नेछ ।"
मासुभात को टिजर,"काठमाडौं (कास) सौगात मल्ल र सृष्टि श्रेष्ठको जोडी अभिनीत फिल्म मासुभात को बिहीबार टिजर सार्वजनिक गरिएको छ । नोबडी फिल्म्सको ब्यानरमा सञ्जीवकुमार न्यौपानेको निर्देशन रहेको उक्त फिल्मको टिजरमा लेखक कुमार नगरकोटीको कविता प्रयोग गरिएको छ । यसअघि बिजुली मेसिन निर्माण गरेका न्यौपानेले यसै फिल्ममार्फत निर्देशनमा डेब्यु गर्न लागेका हुन् । न्यौपानेकै कथामा प्रशान्त रसाइलीको पटकथा रहेको फिल्मको पटकथा सल्लाहकारका रूपमा कुमार नगरकोटी आवद्ध छन् । टिजरमा सृष्टि प्रहरी उपरीक्षकको भूमिकामा रहेको खुलाइएको छ भने सौगात कैदीको चरित्रमा देखिएका छन् ।निर्देशक न्यौपानेसहित अभिनेता सौगात र सीमा जोशीको संयुक्त लगानी रहेको फिल्ममा पूर्णिमा तामाङ, चार्ली बाबा, रेअर राईलगायतको पनि अभिनय रहेको छ ।"
पाकिस्तान हल्लाउने पोस्टकार्ड,"घटना एक महिनाअघिकै हो । अन्तर्राष्ट्रिय महिला दिवसको अवसर पारेर पाकिस्तानमा महिला शीर्षकको मार्च गरिएको थियो, जसमा ७ हजार ५ सय महिला सामेल थिए । सोही मार्चका लागि २२ वर्षीया दुई युवती रुमिसा लखानी र रसिदा शब्बीर हुसैनले पनि एउटा पोस्टकार्ड तयार पारे । कालो चस्मा लगाएर कपाल छोडेकी एक महिला खुट्टा फैलाएर बसेको स्केच तयार पार्दै यी दुई डिजाइनरले त्यसको शीर्षक दिए, यहाँ म बिल्कुल सही तरिकाले बसेकी छु । यति बेला सोही प्लेकार्डले पूरा पाकिस्तानलाई तताएको छ । खासगरी पुरुषहरूले चर्को आलोचना गरेको उक्त पोस्टरबारे कतिपय महिलावादीले पनि आपत्ति जनाएका छन् । तर बहुसंख्यकले भने रुमिसा र रसिदाको कदमको सराहना गर्दै यसले देशमा नयाँ बहस खडा गरिदिएकोमा खुसी व्यक्त गरेका छन् ।सन् २०१८ मा वर्ल्ड इकोनोमिक फोरमले पाकिस्तानलाई विश्वभरका १ सय ४९ देशमध्ये लैंगिक समानताको सवालमा खराब देशका रूपमा सूचीकृत गरेको थियो । त्यहाँ महिलाले घरेलु हिंसा, जबरजस्ती विवाह, लैंगिक उत्पीडनजस्ता कुराहरूको सामना गर्दै आउनुपरेको छ । कतिपय अवस्थामा आत्मसम्मानमै चोट खेप्नुपरिरहेको छ । मार्चको उद्देश्य पनि कट्टरपन्थीहरूलाई झटका दिने भएको उल्लेख गर्दै आयोजकमध्येकी एक मोनिजा भन्छिन्, हामीले महिलाको यौनिकता निर्धारण गर्नेलाई चुनौती दिएका थियौं । धार्मिक समाजमा महिलाले आफूलाई पूरा ढाकेर घरमै बस्नुपर्ने अवस्था छ । हामी यसलाई चुनौती दिन चाहेका थियौं । यसका लागि रुमिसा र रसिदाको प्लेकार्ड एउटा क्षेप्यास्त्र सावित भएको छ । महिला कसरी बस्नुपर्छ मुद्दामै रुमिसाको दिमाग चल्यो । हामी महिलाबाट सौम्यताको अपेक्षा गरिन्छ । त्यसैले पनि हामीले आफ्नो शरीरको आकार नदेखियोस् भन्नेमा बढी चिन्ता गर्नुपर्छ । जब कि पुरुषहरू मनमौजी खुट्टा फट्टयाएर बस्न सक्छन । यसमा कसैले ध्यान पनि दिँदैन, हबिब युनिभर्सिटीमा कम्युनिकेसन डिजाइनकी विद्यार्थी रुमिसा भन्छिन्, तर जब पोस्टकार्डलाई लिएर चर्को बहस सुरु भयो, आफूलाई नारीवादी बताउने मेरै साथीहरू पनि यो पोस्टरलाई अनावश्यक भनिरहेका छन् । देशकै एक प्रमुख नारीवादी किस्वर नहिदले समेत रुमिसा र रसिदाको प्लेकार्डले परम्परा र मूल्यमान्यताको अपमान गरेको आरोप लगाएकी छन् । यस्तो खालको पोस्टरले अधिकार प्राप्ति हुन्छ भन्ने कसैले सोच्छ भने ऊ निर्दोष मान्छेको हत्या गरेर स्वर्ग गइन्छ भन्ने सोच पाल्ने दिग्भ्रमित जिहादीजस्तै हुन्, किस्वरले भनेकी छन् । महिला मार्चकी आयोजक मोनिजाको भनाइ फरक छ । भन्छिन्, सडकमा चर्को आवाजसहित यस्तो गर्दा अरूका लागि असहज भयो । उनीहरूलाई यस्तो काम इस्लामका लागि खतरा लाग्यो । तर हामीलाई त्यस्तो लाग्दैन । इस्लाम महिलावादी धर्म हो । तर फेसबुकमा एक लेख्छन्, आफ्ना छोरीहरूका लागि मलाई यस्तो समाजको जरुरी छैन । अर्की महिला लेख्छिन्, म पनि महिला हुँ तर मलाई यो ठीक लागेन । अर्का फेसबुकमा प्रतिक्रिया दिन्छन्, त्यो महिला दिवस थियो, कुकुर्नी दिवस थिएन । केही चर्का आलोचनाबाहेक अधिकांशले भने प्लेकार्डको भावलाई स्वागत गरेका छन् । खासमा मैले बुझ्न नसकिरहेको कुरा, पोस्टकार्डमा लेखेको शब्दले मान्छेहरू किन डराइरहेका छन् ? जब कि उनीहरूलाई त पाकिस्तानमा महिलालाई गुलाम बनाउनेप्रति पो सर्म आउनुपर्थ्यो, एक महिला पोस्टकार्डको समर्थनमा भन्छिन् । एक अनलाइन भिडियोमा डा मञ्जुर अहमद मेंगलले त रुखो तर्क गर्दै भनिदिए, मेरो शरीर, मेरो इच्छा । तिम्रो शरीर तिम्रो इच्छा । त्यसो भए पुरुषको शरीर पुरुषको इच्छा । ऊ जोमाथि चाहन्छ चढ्न सक्छ । उक्त अभिव्यक्तिपछि मञ्जुरलाई बलात्कारीलाई उक्साएको आरोप पनि लागेको छ । त्यसो त उक्त महिला मार्चपछि आयोजक सदस्यलाई मार्ने र बलात्कारको धम्की बारम्बार आउन थालेको छ । पोस्टरका कारण विवाद चर्कंदै गए पनि रुमिसालाई भने आफ्नो कामप्रति कुनै पछुतो छैन । भन्छिन्, म त खुसी नै छु । पोस्टरकै कारण यति धेरै मान्छेको ध्यान त तानियो । यसमा मलाई लाज वा डर छैन । यही होस् भनेरै त हामीले त्यस्तो खालको नारा लेख्यौं । हामी चाहन्थ्यौं कि महिला मार्च र यससँग जोडिएको मुद्दामा अधिक मान्छेको ध्यान जाओस् । यति बेला छरछिमेकदेखि आफन्तले समेत यी दुई युवतीका परिवारलाई छोरीलाई यस्ता र्यालीमा जान दिन हुन्थेन भन्दै दबाब दिइरहेका छन् । तर परिवारले भने आफ्ना छोरीहरूको कदमलाई साथ दिइरहेका छन् ।(एजेन्सीको सहयोगमा)"
इथोसको कसरी भनूँ म ?,"काठमाडौं (कास) आरएनबी समूह इथोसको नयाँ म्युजिक भिडियो आएको छ । कसरी भनूँ म ? बोलको गीत युट्युबमार्फत सार्वजनिक भएको हो । गीतमा अजयशमशेर राणा, सञ्जय चौधरी र भारतीय चर्चित अन्डर ग्राउन्ड र्यापर एडिए ब्वाईको संयुक्त आवाज छ । शब्द संगीत अजयशमशेर राणा र सञ्जय चौधरीको रहेको छ भने म्युजिक भिडियोको निर्देशन गायक राणा आफैंले गरेका छन् । छायांकन थाइल्यान्डका विभिन्न सहरमा गरिएको छ । इथोसका यसअघि नक्कली मैयाँ, सुस्तरीसुस्तरी, झ्यालैमा, गल्ती मेरो छैन् लगायतका गीतहरू चर्चामा छन् ।"
सुनीताको सुनमाला,"काठमाडौं (कास) गायिका सुनीता कार्कीको एकल गीति संग्रह सुनमाला सार्वजनिक भएको छ । म्युजिक नेपालको प्रस्तुतिमा रहेको एल्बममा दुनियाँमा, शीतल हिमाली हावाजस्तै, साथी नै चाहिँदा, शिरशिर सिरिरी लगायत ६ गीत छन् । सुरेश अधिकारीको शब्द र संगीत रहेको एल्बममा एक गीत विद्या घिमिरेले लेखेकी छन् । सुनीताको यसअघि ए बतास बोलको गीत बजारमा आएको थियो । सुनमाला मा मायाप्रेम, देशप्रेमका साथै प्राकृतिक सौन्दर्यलाई समेत समेटेर गीत तयार गरिएको उनले बताइन् । लोक, आधुनिक, भजन, गरेर करिब दुई दर्जन गीत गाइसकेकी सुनीताले शीतल हिमाली बोलको गीतको म्युजिक भिडियो पनि बनाएकी छन् ।"
मानसाग्नि सम्मानित,"काठमाडौं (कास) प्राकृतिक चिकित्सा तथा योगमा विशेष योगदान दिएका हरिप्रसाद मानसाग्निलाई दण्डपाणि अर्याल स्मृति केन्द्रले सम्मान गरेको छ । नेपाल प्रज्ञाप्रतिष्ठानमा शुक्राबार उनलाई दण्डपाणिनन्दकुमारी स्मृति पुरस्कारबाट सम्मानित गरिएको हो । प्रज्ञाप्रतिष्ठानका कुलपति गंगाप्रसाद उप्रेतीले २५ हजार नगदसहित दोसाल्ला ओढाएर उनलाई सम्मान गरे । नेपाली संस्कृति र मानवसभ्यता र योगमा ४० भन्दा बढी पुस्तक प्रकाशन गरेर उल्लेख्य योगदान दिने मानसाग्निजस्ता पात्रलाई सम्मान गर्न पाउँदा खुसी लागेको उनले बताए । संस्कृत, संस्कृति र सभ्यताका विद्वान् दण्डपाणि अर्यालजस्ता नाममा स्थापित संस्थाले योग्य पात्रलाई छनोट गरेकामा खुसी लागेको उप्रेतीले बताए ।"
सरु बनिन् ब्युटिसियन ट्यालेन्ट,"काठमाडौं (कास) दुई दर्जन प्रतिस्पर्धीलाई पछि पार्दै ब्युटिसियन ट्यालेन्ट नेपाल २०१९, सिजन२ को उपाधि भक्तपुरकी सरु जोशीले जितेकी छन् । रोज सिप विकास तालिम केन्द्र, रोज ब्युटी पार्लर एन्ड ट्रेनिङ सेन्टर र विलक्षण क्रिएसनद्वारा आयोजित प्रतियोगितामा फस्ट रनरअप कविता लामा, सेकेन्ड रनरअप र बेस्ट स्माइल मुना श्रेष्ठ भए । कार्यक्रमका प्रमुख अतिथि सशस्त्र प्रहरी बलका फ्रहरी महानिरीक्षक शैलेन्द्र खनालले यस्तो कार्यक्रमलाई महिला सशत्तीकरण बढ्नुका साथै ब्युटिसियन महिलाहरूलाई अघि बढ्न प्रेरणा मिल्ने बताए ।"
घटनाले पछिसम्म तर्साउँछ,"ध्यान दिने धूमपान, मध्यपान नगर्ने मनोचिकित्सकको परामर्श लिने"
हातको काम गराइमा भावनाको असर,भावनासँग सम्बन्धित हुन्छन् हाम्रा हातहरू । हामी कुन हातले काम गर्छौं त्यसैअनुरूप हाम्रा भावनाहरू हुने गरेको एक अनुसन्धानले देखाएको छ । दायाँ हातको साटो बायाँले काम गर्ने व्यक्ति अपेक्षाकृत कम सहृदय हुने गरेको बायोलजिकल साइन्सेज मा प्रकाशित अध्ययनले देखाएको हो । अध्ययनअनुसार मुख्य रूपले बायाँ हातले काम गर्ने व्यक्तिहरूमा नकारात्मक भावनाको प्रवाह बढी हुने गर्छ । दायाँ हातले काम गर्ने व्यक्तिमा भने प्रेमस्नेहको भावना अपेक्षाकृत बढी हुने गर्छ । घृणा र रिसको भावनाचाहिं बायाँतिर बढी पाइन्छ । मानिसका भावनात्मक अवस्था स्नायु फ्रणालीले निर्धारण गर्छ । त्यसै आधारमा व्यक्तिको दायाँ वा बायाँ हातको काम गराईको अवस्थालाई निश्चित गर्छ ।
हरियालीले सकारात्मकता,"हरियाली वातावरणमा रहने व्यत्तिमा सकारात्मक भावहरू बढी रहेको पाइएको छ । हालै गरिएका एक अध्ययनअनुसार नियमित प्राकृतिक हरियालीमा पाँच मिनेट बिताउनेहरूमा सकारात्मक भावनामा वृद्घि भएको छ । यसबारेको तथ्य जर्नल अफ पोजेटिभ साइकोलजी मा प्रकाशित छ । १ सय २३ जनामाथि गरिएको शोधले यो कुरालाई पुष्टि गरेको हो । अध्ययनमा सहभागीहरूलाई शोककर्ताले प्राकृतिक वातावरण र बन्द कोठामा राखेका थिए । त्यस क्रममा फरकफरक भावनात्मक व्यवहार देखियो । इलेक्टोनिक उपकरणभन्दा टाढा रहेर ५ मिनेट ध्यान केन्द्रित गरेर बस्न सल्लाह दिएकाहरूमा आराम, खुसी र सकारात्मक भावहरू बढी पाइयो । बन्द कोठामा रहेकाहरूले यस प्रकारका भावहरू अनुभव गर्न सकेनन् ।"
अम्बाको पातले सुगर नियन्त्रण,अम्बा मन नपर्ने सायदै भेटिएलान् । यो फल मानिसका लागि अत्यन्तै गुणकारी छ । तर फल मात्रै हैन यसको पात पनि उत्तिकै स्वास्थ्यवर्धक रहेको शोधहरूले देखाएका छन् । यसको पातले मधुमेहको बिरामीमा ब्लड सुगर नियन्त्रण गर्ने दाबी शोधकर्ताहरूको छ । प्रिडाइविटिक अवस्थामा यसले मधुमेह हुनबाट रोक्न सक्छ । हेल्थ जर्नल न्युट्रिसन एन्ड मेटाबोलिज्म मा प्रकाशित लेखका अनुसार अम्बाको पातमा पाइने तत्त्वहरूले धेरै एन्जाइमको काममा बाधा उत्पन्न गर्छ । खासगरी कार्बोहाइड्रेटलाई ग्लुकोजमा परिवर्तन गर्ने प्रक्रियालाई । अम्बाको पातलाई जापानमा स्वास्थ्यका लागि उपयोग गर्न मान्यता नै प्राप्त छ । अम्बाको पातमा भएको तत्त्व खाएपछि ब्लड सुगरलाई नियन्त्रण गर्छ । यसमा फास्टिङ सुगर नियन्त्रण गर्नसमेत सघाउ मिल्छ । यो तत्त्व सुकरोज र माल्टोजलाइ रगतमा शोषण हुनबाट रोक्छ ।
च्याउले डिप्रेसनमा कमी,"एउटा अध्ययनको दाबीअनुसार च्याउ उदासी रोग (डिप्रेसन) बाट बचाउन प्रभावकारी हुन्छ । यो मस्तिष्कको मुख्य तन्त्रको गतिविधि पुनः सुरु गर्नमा सक्षम छ । यो अनुसन्धान साइन्टिफिक रिपोर्टमा प्रकाशित छ । अनुसन्धानमा के पाइयो भने, डिप्रेसनबाट आजित व्यक्तिको मस्तिष्कको प्रमुख तन्क्रको गतिविधि सत्रिय हुन्छ । बिरामीमा यो परिवर्तन च्याउमा पाइने सिलोकाइविन लाई नियमित सेवन गरेपछि भएको हो । अनुसन्धानमा सामेल व्यक्तिको उपचार पारम्परिक उपचारको माध्यमले धेरै प्रभावकारी थिएन । उपचारको करिब ३ महिनापछि आहारमा च्याउ लिने मानिसमा रोगको लक्षण कम हुन थाल्यो ।"
केन्द्रबिन्दुमा उत्तर प्रदेश,"(लखनउ)  भारतको १७ औं लोकसभा चुनावअन्तर्गत पहिलो चरणमा बिहीबार विभिन्न राज्यका ९० स्थानका लागि मतदान भए । तर, चुनाव भएका ९० लोकसभा सदस्यमध्ये उत्तरप्रदेश (यूपी) का पश्चिमी भेगका आठ निर्वाचन क्षेत्र भने विशेष चर्चामा रहे । चुनावअघि पनि सत्ता र विपक्षी दुवैले चुनावी र्याली र रोड सोसहितको चुनावी अभियानलाई तिनै क्षेत्रमा केन्द्रित गरेका थिए । राजनीतिक विश्लेषकहरू यूपीका ती आठ स्थानले विशेष चर्चा पाउनुका पछाडि आगामी दिनमा त्यो भेगबाट प्रदेशका बाँकी निर्वाचन क्षेत्रमा बग्ने चुनावी हावा र त्यसले तय गर्ने दिल्लीको सरकारको स्वरूप प्रमुख कारण रहेको बताउँछन् । पश्चिम यूपीको हावाले पूरै राज्यको चुनावी नक्सा कोर्ने र त्यसैले दिल्लीको सत्ताको स्वरूप निर्धारण गर्ने भएकाले पनि सबैको ध्यान त्यहाँ केन्द्रित भएको हो, वरिष्ठ राजनीतिज्ञ तथा जवाहरलाल नेहरू विश्वविद्यालयका पूर्वप्राध्यापक रमेश दीक्षितले भने । हुन त विगतदेखि नै दिल्लीको शासन कसको हात दिने वा नदिने कुराको निर्क्यौल यूपीले नै गर्दै आएको छ । भारतको लोकसभा चुनाव र सरकारको नेतृत्वको विगत केलाउने हो भने भारतीय राजनीतिमा उत्तर प्रदेशको महत्त्व थप प्रस्ट हुन्छ । हालसम्म भारतले चौध जना प्रधानमन्त्री पाएकोमा तीमध्ये आठ जना त उत्तर प्रदेशकै थिए । विश्वकै सबैभन्दा ठूलो लोकतन्त्र मानिने भारतको राजनीतिमा यूपी विगतदेखि नै केन्द्र रहनेमा यसले गर्ने प्रतिनिधित्व पनि हो । २१ करोड जनसंख्या रहेको यूपीमा १४ करोडभन्दा बढी मतदाता छन् । यो प्रदेशबाट मात्रै ५४३ (थप २ मनोनीत) सदस्यीय लोकसभामा ८० जना सांसदले प्रतिनिधित्व गर्ने गर्छन् । संसदमा संख्यात्मक हिसाबले महत्त्वपूर्ण हिस्सा ओगट्ने भएकाले नै विगतदेखि नै उत्तर प्रदेशको चुनावी नतिजाले दिल्ली सरकारको स्वरूप पनि निर्धारण गर्दै आएको छ । सन् २०१४ को लोकसभा निर्वाचनमा भाजपाले जितेको २८२ स्थानमध्ये यूपीबाट मात्रै ७१ जना थिए । उक्त संख्या भाजपालाई संसदमा पहिलो पटक एकल बहुमत दिलाउन पर्याप्त थियो । भारतीय राष्ट्रिय कंग्रेसले उक्त चुनावमा यूपीमा दुई स्थानमा मात्र जित हासिल गरेको थियो । देशभरबाट जम्मा ४१ स्थान मात्र जितेपछि उसले प्रमुख प्रतिपक्षको हैसियतसमेत पाउन सकेनन् । जब कि सन् २००९ को लोकसभाको चुनावमा कंग्रेसले यूपीबाट मात्रै २१ जितेको थियो । र, सरकार बनाउनका लागि आवश्यक बहुमत जुटाउन हम्मे परिरहेका बेला उत्तर प्रदेशकै क्षेत्रीय पार्टी समाजवादी पार्टी (सपा) र बहुजन समाज पार्टी (बसपा) को समर्थनले कंग्रेस नेतृत्वको संयुक्त प्रगतिशील गठबन्धन (यूपीए) लाई ठूलो राहत मिलेको थियो । हालसम्म सार्वजनिक भएका जनमत सर्वेक्षणका नतिजाले यो चुनावमा कुनै पनि पार्टीको बहुमत नआउने संकेत गरेको हुँदा उत्तर प्रदेशको चुनावी नतिजा फेरि एक पटक दिल्लीका लागि निर्णायक बन्ने देखिन्छ । लखनउ विश्वविद्यालय अन्तर्गत राजनीतिशास्त्र विभाग प्रमुख शशि शुक्ला सबैभन्दा बढी निर्वाचन क्षेत्र र भारतको राजनीतिक इतिहासमा यसको योगदान र महत्त्वपूर्ण भूमिका कारण पनि यहाँको चुनावमा देशव्यापी चासो रहेको बताउँछिन् । यहाँबाट हुने प्रतिनिधित्व र त्यसले दिल्लीमा बन्ने सरकारको स्वरूप निर्धारण गर्ने भएकाले पनि विगतदेखि नै चुनावको केन्द्रमा रहँदै आएको यूपी शुक्लाले भनिन् । विगतमा शत्रुवत् सम्बन्ध भएका समाजवादी पार्टी (सपा) र बहुजन समाज पार्टी (बसपा) बीचको गठबन्धनले यूपीको चुनावी दौडलाई थप रोचक बनाएको छ । सपा र बसपाबीचको बनेको गठबन्धन प्रभावकारी बनेमा थप पाँच वर्षका लागि दिल्लीको नेतृत्व लिन आतुर भाजपालाई नमीठो झटका लाग्ने अनुमान गरिएको छ । एक वर्षअघि भएका कैरेना, फुलपुर, गोरखपुर उपनिर्वाचनको परिणमले पनि गठबन्धन भाजपाका लागि प्रतिकूल हुन सक्ने देखाएको थियो । त्यो निर्वाचनमा भाजपाले नमीठो हार व्यहोरेको थियो । गठबन्धनका कारण हुन सक्ने त्यही क्षतिलाई आँकलन गर्दै भाजपाले पनि यूपीको नतिजा आफ्नो पक्षमा पार्न भए भरको जोड लगाएको छ । र, त्यसैअनुसार प्रचारप्रसारलाई पनि यूपीको केन्द्रित बनाउँदै लगेको छ । प्रधानमन्त्री मोदी र भाजपा अध्यक्ष अमित शाहले यूपी मात्रै दर्जनौं र्यालीलाई सम्बोधन गर्ने तय भएको छ । यूपीका मुख्य मन्त्री योगी आदित्यनाथले एक्लैले चुनावभरि करिब एक सयवटा र्यालीलाई सम्बोधन गर्ने बताइएको छ । सँगै विपक्षी गठबन्धननको पक्षमा रहेको जातीय समीकरणलाई भत्काउन पनि भाजपा जोडतोडका साथ लागेको छ । विपक्षीहरू पार्टीहरूका लागि समेत यूपीको परिणाम निकै महत्त्वपूर्ण छ । सपा र बसपाका त जीवनमरणको सवाल ठानिएको छ । करिब तीन दशकदेखि प्रदेशको राजनीतिमा प्रभाव कायम राख्दै आएका सपा र बसपाले पाँच वर्षअघि नमीठो हार व्यहोरेका थिए । बसपाले त खातासमेत खोल्न सकेन भने सपा पाँच स्थानमा सीमित भएको थियो । त्यही भएर नै सपा र बसपाका सामु पुरानो साख फर्काउने र आफूलाई यूपीको राजनीतिमा पुनः स्थापित गर्नु प्रमुख चुनौतीका रूपमा छन् । राजनीतिक विश्लेषकहरू विगतमा तीक्ततापूर्ण सम्बन्ध भएका सपा र बसपाबीच चुनावी गठबन्धनका लागि तयार हुनुमा तिनै कारणहरू बताउँछन् । हुन त सपाका राष्ट्रिय प्रवक्ता राजेन्द्र चौधरी भने गठबन्धनलाई परिस्थितिको माग भएको र चुनावी परिणामले पूरै भारतलाई चकित पार्ने दाबी गर्छन् । गठबन्धन किन र कसरी भन्नुको कुनै अर्थ छैन । यसले दिने परिणाम प्रमुख कुरा हो । र, त्यो सबैलाई आश्चर्यचकित पार्ने हुनेछ, चौधरीले भने । चुनावमा यसपटक नेहरू गान्धी परिवारको राजनीतिक भविष्य पनि जोडिएको छ । प्रभावशालीको नेतृत्वको अभाव र कमजोर संगठनका कारण यूपीमा कंग्रेसको अवस्था दिन प्रतिदिन खस्कँदो अवस्थामा छ । र, पार्टीलाई पुनर्जीवन दिनकै लागि अध्यक्ष राहुल गान्धीकी बहिनी प्रियंका गान्धी बाड्रालाई पूर्वी उत्तर प्रदेश हेर्ने जिम्मेवारीसहित दुई महिनाअघि महासचिव बनाइएको छ । प्रियंकासामु निराश बनेका कार्यकर्ता र शिथिल संगठनलाई पुनर्जीवन दिनु प्रमुख चुनौती छन् । र, लोकसभा चुनावलाई उनको राजनीतिक भविष्यको पहिलो परीक्षाका रूपमा लिएको छ । भाजपाको थप पाँच वर्ष दिल्लीको नेतृत्व गर्ने आकांक्षा, विपक्षीको गठबन्धनको पुरानो साख फर्काउने लक्ष्य र नेहरूगान्धी परिवारको राजनीतिक भविष्य सबै यूपीको चुनावी परिणाममा निर्भर छ, अनि पूरै देशको ध्यान यहाँ हुनु स्वाभाविक हो, प्राध्यापक शुक्लाले भनिन् ।"
"कर्फ्युको अवज्ञा, सेना अस्वीकार","यसैबीच, अमेरिकाले सैनिक परिषद्लाई धैर्य अपनाउन र नयाँ सरकार गठन हुँदा नागरिकको सहभागिता सुनिश्चित गर्न आग्रह गरेको छ । त्यस्तै, युरोपेली संघले पनि सैनिक नेतृत्वसमक्ष शासनसत्ता जतिसक्दो चाँडो नागरिकलाई हस्तान्तरण गर्न आहृवान गरेको छ । सुडानका अन्तिम निर्वाचित प्रधानमन्त्री सदिक अलमाहदीले प्रदर्शनकारीलाई सम्बोधन गर्ने अपेक्षा गरिएको छ । सन् १९८९ मा बसिरले सैनिक बलबाट उनलाई सत्ताच्यूत गरेका थिए । निर्वासनबाट खार्तुम फर्किएपछि उनले आफ्नो उम्मा पार्टीसँग अन्य साना दल र समूह मिलाएर गठबन्धन तयार गरेका थिए । सुडानका चिकित्सक, शिक्षक र इन्जिनियरका पेसागत संगठनहरू शुक्रबारको प्रदर्शनमा सहभागी भए ।"
गुठीको जग्गा खुसुक्क,"किनबेच धन्दाजनकपुरका मठमन्दिरमा दुई खालका महन्त छन् । एउटा गुठीले नियुक्त गर्ने, अर्को निजी मन्दिरका जसले आफैं उत्तराधिकारी तोक्छन् । जानकी मन्दिर छुट गुठीअन्तर्गत पर्छ । जानकारहरूका अनुसार संस्थानले तोकेका महन्तबाटै जग्गाको अवैध खरिदबिक्री बढी हुन्छ । उनीहरू बिक्रीनामा वा मनखप (अधियाँ) गरेर व्यक्तिलाई जग्गा बेच्छन् । कानुनी झमेला छल्न कागजमा आफू जोगिने भाषा लेख्छन् । महन्त र क्रेताले अति गोप्य राख्ने उक्त कागजको कानुनी आधार भने हुन्न । संस्थानका लेखापाल ढुंगानाका अनुसार जग्गा भोगचलन गर्नेसित मोही पुर्जा हुन्छ । त्यस्तो पुर्जा हुनेले बर्सेनि कुत बुझाउनुपर्छ । तर, महन्तसँग सिधै जग्गा खरिद गर्नेले न गुठीलाई कुत बुझाउनुपर्छ न मालपोतमा राजस्व । महन्तले लेखिदिएको कागज देखाएरै जग्गा खरिदबिक्रीको चलन पनि छ । अग्निकुण्डका महन्त नवलकिशोर यादवले जग्गा बेचबिखनको गति नरोकिए जनकपुर केही वर्षमै मठमन्दिरविहीन हुने दाबी गरे । निजी मन्दिरका महन्तले भाडाको बहानामा जग्गा बेच्ने गरेको उनले बताए । मन्दिरको ठाउँमा बस्ती बसिसक्यो, यादवले भने, गुठी संस्थानको जग्गा तथ्यांकमा माक्र देखिन्छ । धेरै जग्गा व्यत्तिले निजी बनाइसके ।"
थपलियाविरुद्ध ६ उजुरी,"काठमाडौं (कास) निर्वाचन आयोगका प्रमुख आयुक्तमा प्रस्तावित दिनेशकुमार थपलियाविरुद्ध संसदीय सुनुवाइ समितिमा ६ उजुरी दर्ता भएका छन् । संघीय मामिला तथा सामान्य प्रशासन मन्त्रालयको सचिव रहँदा न्यायोचित ढंगले कर्मचारी समायोजन नगरेकोलगायत उजुरी छन् । समितिका अनुसार ४ उजुरी कर्मचारी समायोजनकै विषयमा छन् । प्रदेश ३ का सांसद नरोत्तम वैद्यले थपलियाले निष्पक्ष ढंगले कर्मचारी समायोजन नगरेको आरोप लगाएका छन् । उनले भने, उहाँ पार्टीको नेतृत्व गरेर हिँड्ने मान्छे हो, उहाँले गराउने निर्वाचनमा कुनै निष्पक्षता हुँदैन ।"
कान्तिपुरकर्मीलाई मातृशोक,"काठमाडौं (कास) कान्तिपुर दैनिकका दोलखास्थित संवाददाता राजेन्द्र मानन्धरलाई मातृशोक परेको छ । मानन्धरकी ७५ वर्षीया आमा गंगालक्ष्मीको बिहीबार राति १ बजे निधन भएको हो । निमोनियाँ, दम, सुगरलगायत रोगबाट पीडित उनी चार दिनदेखि राजधानीस्थित भरोसा अस्पतालको कोमामा थिइन् । उनका दुई छोरा र एक छोरी छन् । उनको शुक्रबार बिहानै पशुपति आर्यघाटमा अन्त्येष्टि गरिएको छ । नेपाल पत्रकार महासंघ कान्तिपुर पब्लिकेसन्स प्रतिष्ठान शाखाले शुक्रबार विज्ञप्ति जारी गरी शोक सन्तप्त परिवारप्रति समवेदना प्रकट गरेको छ ।"
वाइडबडी दुबई नउड्नुमा ६ कर्मचारी दोषी,"(काठमाडौं)  नेपाल वायुसेवा निगमको वाइडबडी विमान निर्धारित समयमा दुबई उडाउन नसक्नुमा ६ कर्मचारी दोषी रहेको ठहर छानबिन समितिले गरेको छ । चैत १९ को साँझ ९१५ का लागि तय गरिएको निगमको आरएनए २३१ नम्बरको उडान रद्द भएको बारे गठित छानबिन समितिले निगमका चार र त्रिभुवन विमानस्थलका २ एयरट्राफिक कन्ट्रोलर (एटीसी) दोषी रहेको ठहर गरेको हो । उडान रद्दबारे छानबिन गर्न संस्कृति पर्यटन तथा नागरिक उड्डयन मन्त्रालयले सहसचिव बुद्धिसागर लामिछानेको संयोजकत्वमा समिति गठन गरेको थियो । उडान रद्द हुनुमा उक्त समय विमानस्थल टावरमा ड्युटीमा रहेका नागरिक उड्डयन प्राधिकरणका दुई एटीसी जिम्मेवार रहेको भन्दै समितिले विभागीय कारबाहीका लागि प्राधिकरणसमक्ष सिफारिस गरेको छ । प्राधिकरण त्रिभुवन अन्तर्राष्ट्रिय विमानस्थलको तालुकदार निकाय हो । त्यस्तै यात्रुको मानवीय संवेदनासँग जोडिएको विषयमा प्रभावकारी समन्वय नगरेकाले निगमका ४ कर्मचारीलाई पनि कारबाही गर्न समितिले निगमलाई भनेको छ । समितिले निगमको ह्यांगरमा राखिएको खाली विमानलाई पार्किङ वेमा ल्याउँदा समन्वयमा कमजोरी देखिएकाले त्यस दिन ड्युटीमा रहेका ग्राउन्ड इक्युपमेन्ट सुपरभाइजर र फलाइट डिस्प्याचरलाई कारबाही गरिनुपर्ने उल्लेख गरेको छ । त्यस्तै उडान रद्द भइसकेपछि यात्रुहरूको उचित व्यवस्थापनमा तत्काल उपयुक्त कदम नचाल्ने निगमकै यात्रु सेवा विभाग मातहत विमानस्थलमा कार्यरत दुई पदाधिकारीलाई विभागीय कारबाही गर्न सिफारिस गरिएको छ । त्यस रात उडान रद्द भएपछि २ सय ७४ मध्ये १ सय ७० भन्दा बढी यात्रु रातभर विमानभित्रै बस्न बाध्य भएका थिए भने १ सय ७ यात्रुलाई राति होटलमा बसाइएको थियो । चैत २० गते गठन भएको यस समितिलाई घटना हुनुको कारण, दोषी पहिचान गर्ने, लापरबाही गर्नेलाई कारबाही सिफारिस गर्ने तथा भविष्यमा यस्ता घटना हुन नदिन सुझाव दिन जिम्मेवारी दिइएको थियो । ९ः१५ मा दुबई उड्नुपर्ने विमान ढिलाइका कारण १० बजेतिर उड्ने तरखरमा थियो । तर, एटीसीले १० बजेपछि धावनमार्ग मर्मत सुरु हुने भएकाले उडान अनुमति दिएका थिएनन् । चैत १८ गते राति १० बजेदेखि अर्को बिहान ८ बजेसम्म १० घण्टाका लागि उडान भर्न नमिल्ने सूचना नोटिस टु एयर मिन (नोटाम) जारी हुने भएकाले उक्त उडान रद्द गरिएको थियो । यसैबीच, विमानस्थल व्यवस्थापनले मंगलबार राति फलाई दुबईको बोइङ ७३७ विमानलाई उड्ने अनुमति दिएको विषयमा विस्तृत छानबिन गर्न प्राधिकरणलाई निर्देशन दिएको छ । फलाई दुबईको उडानको घटनाका सम्बन्धमा विस्तृत छानबिन गरी जिम्मेवार पदाधिकारीलाई कडा कारबाही गर्न समितिले प्राधिकरणलाई निर्देशन दिने सिफारिस गरेको छ, मन्त्रालयका प्रवक्ता घनश्याम उपाध्यायद्वारा जारी विज्ञप्तिमा भनिएको छ । यस घटनाबारे महाप्रबन्धक राजकुमार क्षत्रीलाई संस्कृति, पर्यटन तथा नागरिक उड्डयन मन्त्रालय र नागरिक उड्डयन प्राधिकरणले छुट्टाछुट्टै स्पष्टीकरण सोधेका थिए । उनले यात्रुहरूको बिचल्ली नहोस् भन्ने उद्देश्य राखेर उक्त विमान उडाएको स्पष्टीकरण बुझाइसकेका छन् ।"
८० न्यायाधीश नियुक्ति कानुनसम्मत,"काठमाडौं (कास) सर्वोच्च अदालतले दुई वर्षअघि ऊच्च अदालतका ८० न्यायाधीश नियुक्तिको निर्णयलाई कानुनसम्मत ठहर गरेको छ । सर्वोच्चको संवैधानिक इजलासले नियुत्तिको वैधतामाथि प्रश्न उठाइएका सबै रिट खारेज गरेको हो । न्यायपरिषद्ले संविधानको अधीनमा रही समानुपातिक समावेशी सिद्धान्तबमोजिम न्यायाधीश सिफारिस नगरेको भन्दै अधिवक्ता, सरकारी वकिललगायतले छुट्टाछुट्टै पाँच निवेदन दर्ता गराएका थिए । प्रधानन्यायाधीश चोलेन्द्रशमशेर जबरासहित न्यायाधीशहरू दीपककुमार कार्की, केदारप्रसाद चालिसे, मीरा खड्का र हरिकृष्ण कार्कीको इजलासले निवेदन खारेज गरेको हो । न्यायाधीश नियुक्ति विवाद सर्वोच्च अदालतका पूर्ववर्ती दुई प्रधानन्यायाधीशका कारणसमेत प्रभावित भएको देखिन्थ्यो । तत्कालीन न्यायाधीश गोपाल पराजुली वरिष्ठतम न्यायाधीशका रूपमा रही न्यायपरिषद्को सदस्य बन्नुभन्दा एक दिनअघि निर्णय भएको थियो । पछि प्रधानन्यायाधीश भएका पराजुलीले कार्कीको कार्यकालमा भएको निर्णय उल्ट्याउने प्रयासस्वरूप मुद्दाको पेसी व्यवस्थापन गर्दै आएका थिए । तत्कालीन प्रधानन्यायाधीश सुशीला कार्कीको पालामा उच्च अदालतमा ८० न्यायाधीश नियुक्त भएका थिए । सरकारी निकायलाई विपक्षी बनाई दायर गरिएका मुद्दाको कानुनी प्रतिरक्षा गर्ने सरकारी वकिल नै रिट निवेदन लिएर सर्वोच्च पुगेका कारण केही जटिलता देखिएको थियो । तत्कालीन नायब महान्यायाधिवक्ताहरू दुर्गाबन्धु पोखरेल, बद्रीप्रसाद गौतम, बेपत्ता आयोगका सचिव राजनप्रसाद भट्टराई र सहन्यायाधिवक्ता गणेशबन्धु अर्यालले सर्वोच्चमा रिट निवेदन दर्ता गराएका थिए । यीमध्ये पोखरेलले अवकाश पाइसकेका छन् । भट्टराई सर्वोच्च अदालतका मुख्य रजिस्ट्रारबाट उच्च अदालतमा न्यायाधीश भइसकेका छन् । अर्यालले नायब महान्यायाधिवक्तामा बढुवा भएर अवकाश पाएका छन् ।"
चिनीमा अर्बको चलखेल,"स्वदेशी उद्योगलाई संरक्षण गर्न सरकारले २०७५५३१ देखि चिनी आयातमा परिमाणात्मक बन्देज लगाएको छ । पहिले नै आयात गरी मौज्दातमा रहेको चिनी बजारमा बिक्री भइरहेको छ । अन्तर्राष्ट्रिय बजारमा चिनीको उत्पादन लागत र मूल्य घटेको अवस्थामा समेत फाइदा नेपाली उपभोक्ताले पाउन सक्ने देखिएन । चिनी उद्योगहरूले अर्थतन्त्रमा गरेको योगदान र उत्पादन लागत घट्न नसक्नुको कारणबारे अध्ययन भएकोसमेत देखिएन, प्रतिवेदनमा भनिएको छ, तसर्थ यस सम्बन्धमा अध्ययनको जरुरी देखिन्छ । सरकारले चिनीको मूल्यमा स्थिरता कायम गर्न साल्ट ट्रेडिङ लिमिटेडलाई चिनी आयात गर्न भन्सार महसुल छुट दिएको छ । चालु आर्थिक वर्षमा साल्टले ३७ हजार ५ सय ८ टन चिनीे २ अर्ब २८ करोड ६९ लाखमा आयात गर्दा मूल्य अभिवृद्धि कर ३८ करोड ७६ लाख राजस्व छुट पाएको छ । आसिकुडा प्रणालीबाट प्राप्त तथ्यांक अध्ययन गर्दा पैठारीकर्ताले प्रति किलो ४० देखि ५१ रुपैयाँसम्ममा चिनी पैठारी गरेकामा साल्टले प्रतिकिलो ६० मा पैठारी गरेको देखिन्छ, प्रतिवेदनमा भनिएको छ, अन्य पैठारीकर्ताले ३० प्रतिशत भन्सार महसुल तिरेर पैठारी गर्दाभन्दा साल्टले १ प्रतिशत भन्सार महसुल तिरेर पैठारी गरेको चिनी महँगो हुने देखियो । भन्सार र मूल्य अभिवृद्धि करसमेत सो संस्थाले पैठारी गरेको चिनी प्रतिकिलो ६९ पर्ने देखिन्छ । जब कि सरकारले निर्धारण गरेको बिक्री मूल्य सोभन्दा कम देखिन्छ । अन्य पैठारीकर्ताको बिक्री मूल्यमा नाफासमेत समावेश रहन्छ । लागतभन्दा खुला बजारमा पैठारीकर्ताले आयात गरेको चिनी सस्तो हुने अवस्थाले उक्त राजस्व छुट ३८ करोड ७६ लाख औचित्यपूर्ण देखिएन, प्रतिवेदनमा छ ।"
राष्ट्र बैंक कर्मचारीद्वारा कर छली,"राष्ट्र बैंकको नियमन प्रभावकारी भएनराष्ट्र बैंकको नियमन तथा सुपरिवेक्षण प्रभावकारी हुन नसेकेको पनि औंल्याइएको छ । निरीक्षण तथा सुपरीवेक्षण नियमावलीअनुसार तथ्यांक जाँच तथा प्रमाणीकरणको काम हुन नसकेको, अभिलेख व्यवस्थित नगरेको लगायत कारण राष्ट्र बैंकको नियमन प्रभावकारी हुन नसकेको महालेखाको प्रतिवेदनमा उल्लेख छ । सुपरीवेक्षण एवं निरीक्षण गर्दा अपनाएको प्रक्रियाको अभिलेख व्यवस्थित हुनुपर्नेलगायतका प्रावधानको पालना गरेको देखिएन, प्रतिवेदनमा भनिएको छ, लेखापरीक्षण प्रतिवेदनमा औंल्याइएका व्यहोराहरू सुधार गरी बैंक तथा वित्तीय संस्थाले वार्षिक वित्तीय विवरण सुधार तथा प्रकाशन गर्नुपर्नेमा सोअनुसार नभएको पाइएको छ । यसकारण प्रभावकारी सुपरीवेक्षण तथा निरीक्षणका लागि इमान्दारिता, लगनशीलता, स्वतन्त्रताजस्ता मापदण्ड तयार गरी नियमन व्यवस्था गर्न महालेखाले सुझाएको छ । सरकारको निर्देशनविपरीत राष्ट्र बैंकले आफ्ना कर्मचारीलाई दिएको सेवा सुविधामा पनि महालेखाको प्रतिवेदनमा उल्लेख छ । सरकारले यस वर्ष खर्चमा मितव्ययिता ल्याउन निर्देशिका जारी गरी सबै सरकारी निकायमा विगतमा प्रदान गर्दै आएको स्थानीय भत्ता, लुगा भत्ता र महँगी भत्ताबाहेक अन्य सबै प्रकारका भत्ता खारेज गरे पनि राष्ट्र बैंकमा यो पालना नभएको प्रतिवेदनले जनाएको छ ।"
सामाजिक सञ्जाललाई कर लगाऊ,"ईकमर्सलाई पनि नियमन ईकमर्सको कर निर्धारणसम्बन्धी संरचना, नीति नियम र कानुनी व्यवस्था मिलाउनुपर्ने पनि महालेखापरीक्षकको कार्यालयले जनाएको छ । यस्तो कारोबार भए पनि कर प्रशासनको दायरामा ल्याई व्यवसायीले कर तिर्ने गरेको छैनन् । यस्तो कारोबारबाट प्राप्त हुन सक्ने कर रकम सम्बन्धमा सम्बन्धित निकायबाट अध्ययनसमेत भएको देखिँदैन, प्रतिवेदनमा भनिएको छ, ई(कमर्सबाट हुने व्यापारलाई करको दायरामा ल्याउन, ऐन, नियम, संरचना र पूर्वाधार तयार गर्ने र तत्सम्बन्धी ज्ञान, सीप, क्षमता अभिवृद्धि गर्नुपर्ने देखिन्छ ।"
विराटनगर ल्याइँदै कार्गो,"(मोरङ)  भारतको कोलकाता बन्दरगाहबाट मालबाहक रेलमार्फत बथनाहासम्म आउने कार्गो सेवालाई एकीकृत भन्सार जाँच चौकी हुँदै विराटनगर ल्याउने तयारी थालिएको छ । विराटनगर भन्सार कार्यालयले जाँच चौकीबाट कार्गो ल्याउने अनुमतिका लागि भन्सार विभागमा पहल थालेको हो ।भारतीय भन्सार विभागले जाँच चौकीमा कार्गो ल्याउने अनुमति प्रदान गरेपछि नेपालतर्फ पनि तयारी थालिएको छ । विराटनगर भन्सार कार्यालयका प्रमुख मिमांश अधिकारीले भारतीय भन्सार विभागले जाँच चौकीमा कार्गो ल्याउन अनुमति दिइसकेकाले त्यो सेवा सञ्चालनका लागि भारतको जोगबनीस्थित भन्सार कार्यालयसँग छलफल सुरु गरेको बताए । एकीकृत भन्सार जाँच चौकीमा कार्गो ल्याउनेलाई भन्सार विभागले पनि साकारात्मक रूपमा लिएको छ, उनले भने, भारतको जोगबनीस्थित भन्सार कार्यालय तयार भएपछि जाँच चौकीबाट कार्गो विराटनगर ल्याउने काम सुरु हुन्छ । भारतलगायत तेस्रो मुलुकमा आयात निर्यात सहज बनाउनका लागि विराटनगर भन्सार कार्यालयले जाँच चौकीबाट कार्गो सेवा सञ्चालनको तयारी थालेको छ । कोलकाताबाट विद्युतीय कार्गो ट्र्याकिङ प्रणालीमा बथनाहासम्म मालबाहक कार्गो रेल आइरहेको छ, अधिकारीले भने, बथनाहाबाट मालबाहक गाडीमा उक्त कार्गो विराटनगरसम्म ल्याइरहेका छौं । बथनाहादेखि जोगबनी नाकासम्मको साँगुरो सडकले भइरहेको जामका कारण मालबाहक गाडीमा विराटनगर भन्सारसम्म कार्गो ल्याउन ५ दिनसम्म लाग्ने गरेकाले जाँच चौकीबाट ल्याउने तयारी थालेको उनले बताए । कोलकाता बन्दरगाहबाट नेपाली एकीकृत भन्सार जाँच चौकीसम्म विद्युतीय कार्गो ल्याउने ठेक्का पाएका कन्टेनर कर्पोरेसन अफ इन्डिया लिमिटेड (कनकोर) ले स्वचालित प्रणालीमा भारतीय जाँच चौकीसम्म मालबाहक कार्गो रेल ल्याइदिने जनाएको छ । विद्युतीय कार्गो ट्र्याकिङ प्रणालीमा बथनाहासम्म आइरहेको मालबाहक कार्गो रेलको निरीक्षणका लागि मंगलबार आएका कनकोरका प्रमुख एस रहमानले विराटनगर भन्सार तयार भए सातामा २३ वटा मालबाहक कार्गो रेल भारतीय जाँच चौकीसम्म ल्याउन भारत तयार रहेको बताए । विद्युतीय कार्गो सेवाको विराटनगर भन्सारले उचित लाभ लिन नसकेकाले कनकोरलाई पनि समस्या भएको छ, उनले भने, नेपाली भन्सार विभागले एकीकृत भन्सार जाँच चौकीबाट कार्गो ल्याउने अनुमति दिए हप्तामा २३ वटा मालबाहक कार्गो रेल भारतीय जाँच चौकीसम्म ल्याइदिन्छौं तर त्यसको जिम्मा विराटनगर भन्सार कार्यालयले लिनुपर्यो नि ।बथनाहाबाट मालबाहक गाडीमा विद्युतीय कार्गो विराटनगर भन्सारसम्म पुर्याउन साँगुरो सडकले निकै समस्या भइरहेको रहमानको भनाइ थियो । उनले नेपाल सरकारले विराटनगर १८ बुधनगरस्थित नेपाल कस्टम यार्डसम्म मालबाहक कार्गो रेल ल्याउन संरचनाको अभाव रहेको बताए ।नेपाल कस्टम यार्डमा रेलबाट कार्गो अनलोड गरेर राख्ने प्लेटफर्म र एकीकृत जाँच चौकीमा गोदाम निर्माण आवश्यक छ, उनले भने, यो संरचना निर्माण भए वीरगन्जको एकीकृत भन्सार जाँच चौकीबाट प्राप्त भइरहे बराबरकै सेवा विराटनगर जाँच चौकीबाट पनि प्राप्त गर्न सकिन्छ । अहिले भएको एउटा रेल्वे लिकबाट मासिक २० वटा मालबाहक कार्गो रेल ल्याउन सकिने र निर्माण भइरहेको अर्को लिक तयार भएपछि ४० वटासम्म कार्गो रेल ल्याउन सकिने उनको भनाइ थियो ।कनकोरले चैत ६ गते कोलकातादेखि बथनाहाका लागि विद्युतीय कार्गो परीक्षण गरेको थियो भने वीरगन्ज भन्सारको एकीकृत जाँच चौकीसम्म फागुन ४ गतेदेखि विद्युतीय कार्गो ट्र्याकिङ प्रणालीमा मालबाहक कार्गो रेल सेवा सुरु गरेको छ । विद्युतीय कार्गोको एक कन्टेनरमा २२ टन मालवस्तु पैठारी हुन्छ । कोलकातादेखि विराटनगरसम्म ट्रेलरमा कन्टेनर ल्याउँदा प्रतिटन ३ हजार २ सय भारतीय रुपैयाँ ढुवानी खर्च लाग्ने गरेको छ । एक कन्टेनर सामान विराटनगरसम्म आउँदा ७० हजार रुपैयाँभन्दा बढी ढुवानी खर्च लाग्दै आएको थियो । कार्गो रेलमा त्यही सामान ल्याउँदा ६७ हजार मात्रै खर्च लाग्ने गरेको हो । ट्रेलरमा कन्टेनर राखेर ल्याउँदा कोलकाता बन्दरगाहमा प्रतिकन्टेनर टर्मिनल ह्यान्डलिङ शुल्क १८ हजार, क्लियरिङ शुल्क ४ हजार, कन्टेनर लिफ्टिङ र अनलोड शुल्क दुई हजारसहित रिटर्निङ शुल्क सात हजार रुपैयाँ लाग्ने गरेको उद्योग संगठन मोरङका उपाध्यक्ष प्रदीप मुरारकाले बताए । रहमानसँगै निरीक्षणमा आएका कोलकातास्थित नेपाली महावाणिज्यदूत एकनारायण कोइरालाले रेल्वेको संरचना र भन्सार विभागबाट कार्गो ल्याउने अनुमतिका लागि आफूले पहल गर्ने प्रतिबद्धता जनाए ।नेपालतर्फको एकीकृत भन्सार जाँच चौकी निर्माण ढिलाइ भएकाले पनि कार्गो सेवा सञ्चालनमा समस्या भएको छ । विराटनगर १८ बुधनगरमा नेपाल सरकारले अधिग्रहण गरेर उपलब्ध गराएको १ सय २९ बिघा जग्गामा भारत सरकारले २ अर्ब ८ करोडको लागतमा जाँच चौकी निर्माण गरिरहेको छ ।चौकी निर्माणका लागि भारतको दिनेशचन्द्र आर अग्रवाल इन्फ्राकोण प्रालि अहमदाबादले अत्याधुनिक सुविधा सम्पन्न उक्त जाँच चौकी सन् २०१६ डिसेम्बरमा १ अर्ब ८३ करोड ३२ लाख ८० हजारमा निर्माणको ठेक्का सम्झौता गरेको थियो ।मार्चसम्ममा चौकी निर्माण गर्ने अन्तिम म्याद पाएका निर्माण कम्पनीले हालसम्म ८५ प्रतिशत काम मात्रै पूरा भएको जनाएको छ । निर्माण कम्पनीले जुन १५ सम्ममा बाँकी १५ प्रतिशत काम गर्ने भन्दै भारत सरकारसँग म्याद थपको माग गरेको छ । निर्माण कम्पनीले भन्सार छुटमा सामान ल्याउन यसअघि स्वीकृत गराएको मुख्य सूची संशोधन स्वीकृतिका लागि विराटनगरस्थित आयोजना कार्यान्वय इकाईमार्फत अर्थ मन्त्रालयमा पत्राचार गरेको छ । भन्सार छुटमा सामान आयातको पूर्वस्वीकृत सूचीमा हेरफेर गरेकाले अर्थ मन्त्रालयले भारतीय सरकारको सहमति माग गरेको तर हालसम्म निर्माण कम्पनीले सहमति उपलब्ध गराउन नसकेकाले मन्त्रालयले स्वीकृति दिन सकेको छैन ।"
लोप हुँदै पानीओत,"जलचर, पन्छी र वन्यजन्तुसँगै संरक्षण अभावमा ताल नै जोखिममा पर्न थालेको स्थानीय पर्यटन व्यवसायी बताउँछन् । कुपिन्डेका सेते सुनारले डुंगा चलाउने व्यक्तिहरूले जथाभावी माछा मार्दा अन्य जलचर पनि जोखिममा परेको जानकारी दिए । उनका अनुसार कुपिन्डे ताल क्षेत्रमा कति प्रकारका माछा र अन्य पशुपन्छी पाइन्छन् भन्नेबारे कसैले अध्ययन गरेका छैन ।डिभिजन वन कार्यालयका अधिकृत मेघनाथ काफ्।्लेले यस वर्ष वन्यजन्तु संरक्षणसम्बन्धी कुनै कार्यक्रम नभएको बताए । उनले पानीओतबारे आफूलाई कुनै जानकारी नभएको जनाए ।"
"स्नातकोत्तर पढे, काम पाएनन्","(काठमाडौं)  शुक्रबार बिहान ९ बज्नै लागेको थियो । सानोठिमीस्थित सेनाको ब्यारेक अघिल्तिर एउटा समूह बस कुरिरहेको थियो । कोही कालो चस्मा लगाएका, कोही सेतो छडी टेकेर उभिएका । सबैलाई हतारो थियो, रत्नपार्क पुग्ने ।हतारमा भए पनि कान्तिपुर प्रतिनिधिसँग मनका बह पोख्न उनीहरू तयार भए । त्यो खुला ठाउँमा कुराकानी सम्भव भएन । समूहमा रहेकामध्ये डोटी पूर्वीचौकी७, बगडाका २८ वर्षीय कपिल विकले सबैलाई आफ्नो कोठामा लगे । सानोठिमी क्याम्पस पछाडिपट्टिको गल्लीभित्र उनको कोठा रहेछ । यो एउटै साँघुरो कोठामा कपिलका दम्पती, ४ वर्षीय छोरा र अर्का गाउँले दृष्टिविहीन चक्र नेपाली बसेका छन् । यीमध्ये कपिल स्नातकोत्तर तहमा पढ्दै छन्, चक्रले खर्च अभावमा १२ कक्षामै पढाइ छाडेका छन् । समूहमा रहेका अरू सबैजसो पढालेखा छन् । तैपनि कसैले रोजगारी पाएका छैनन्, राम्रो अवसर पनि भेटेका छैनन् ।सैनिक ब्यारेकपछिल्तिरको यो गल्लीमा दृष्टिविहीनको संसार छ । सानोठिमी क्याम्पसमा ब्रेललिपिमा उच्च शिक्षा पढाइ हुने भएकाले जुम्ला, बझाङदेखिका दृष्टिविहीन यहाँ भेला भएका छन् । बेरोजगारी हामी सबैको समस्या हो, कपिलले भने । कपिल ५ वर्षको हुँदा दुवै आँखा पाकेछन् । नजिकै अस्पताल थिएन । परिवारको आर्थिक अवस्था कमजोर थियो । जिल्ला अस्पतालसम्म पुर्याएर उपचार गर्न सम्भव भएन । उपचारको साटो परिवारले धामीझाँक्रीको सहारा लिए । आँखाले गर्दा पाउनु पीडा पाएको छु, उनले भने, ठीक हुन्छ भनेर कुकुरको दिसा पनि लगाइदिए । पाइपले फुकेर पीडा दिए ।कपिलले गाउँकै साजिन्द्रेश्वर माविबाट ०६७ सालमा एसलएसली गरेका रहेछन् । प्लस टु पढ्न सिलगढी पुगे तर उनलाई कलेजले लिन मानेन, कोठा पनि पाएनन् । संयोगले कलेजको प्रवेश परीक्षामा सहभागी ३ सय जनामा एक नम्बरमा उनको नाम निस्कियो । तेब्बर भाडा तिर्न तयार भएपछि चार महिनापछि कोठा पनि पाए । मासिक ५ सय रुपैयाँको कोठालाई १५ सय तिर्नुपर्यो । ०७० सालमा काठमाडौं छिरेपछि पीडा केही कम भयो । संघर्ष भने उस्तै । उच्च शिक्षा अध्ययनका लागि सानोठिमी क्याम्पसमा भर्ना भए । स्नातक तहमा शिक्षा संकायअन्तर्गत नेपाली विषय लिएर पढ्न थाले । त्यहीबीच खोटाङ राजापानीकी मेनुका राईसँग उनको भेट भयो । दुवैले बिहे गरे । मेनुका सिलाइबुनाइको काम गर्छिन् । कपिल खुला विश्वविद्यालयअन्तर्गत स्नातकोत्तर तहमा भर्ना भएका छन् । उनी दिनभर अगरबक्ती बित्री गर्न हिँड्छन् । साँझ घर फर्कन्छन् । उनलाई साथीभाइले रेकर्ड गरेर किताबका कुरा सुनाउँछन् । त्यसैका आधारमा परीक्षाको तयारी गरिरहेका छन् । एक वर्ष भयो, कोठाभाडा तिर्न सकेको छैन । हातमा सर्टिफिकेट छ, जागिर पाइँदैन, उनले पीडा पोखे, छोराको स्कुल शुल्क नतिरेको पनि महिनौं भइसक्यो । हामीले मागेर खान खोजेका होइनौं, योग्यताअनुसार जागिर पाए कसैको भर पर्नुपर्ने थिएन । दृष्टिविहीन समुदायले कीर्तिपुरमा बनाएको अगरबत्ती ल्याएर कपिलसहितका साथीभाइले बिक्री गर्ने गरेका छन् । रत्नपार्क, सुन्धारा, भक्तपुर बसपार्क र अरूतिर धाएर कहिले बढीमा ८ सय रुपैयाँसम्मको धुप बिक्री हुन्छ । कहिले रित्तै फर्कनुपर्छ । हामी प्रकृतिबाटै ठगिएकाहरूले अरूलाई किन ठग्थ्यौं होला र ? उनले भने, हातहातमा लगेर अगरबत्ती लिइदिनुस् भन्दा पनि तथानाम गाली खानुपर्छ । अपमान सहनुपर्दा नमज्जा लाग्छ । कपिलले कम्प्युटर पनि जानेका छन् । जागिरका लागि धाएको ५ वर्ष भइसकेको छ । अब त आस मरिसक्यो, डिग्री पढेर पनि जागिर नपाउँदाको पीडा कसले बुझिदिने ?कपिलको जस्तै व्यथा छ, जुम्लाको चन्दनाथ२, अनामनगरकी २८ वर्षीया अमृता थापाको । उनी ०६२ सालमा एसएलसी उत्तीर्ण भइन् । गाउँमा पढ्न सक्ने अवस्थै भएन । पढाइका लागि सहयोग खोज्दै उनीसहित ३ जना ०६५ सालमा काठमाडौं आइपुगे । उनीहरूबारे पत्रिकामा समाचार छापिनेबित्तिकै एनआईसी बैंकले पढाइमा सहयोग गर्यो । सानोठिमी क्याम्पसमा शिक्षा संकायमा अंग्रेजी विषय लिएर पढ्न थाले । अमृता अहिले भक्तपुर बहुमुखी क्याम्पसबाट ग्रामीण विकास (आरडी) मा मास्टर्स गर्दै छिन् । मास्टर्स पढ्दै अगरबक्ती बित्री गरिरहेकी छन् । बेलाबेला टाउको दुख्ने समस्याले सताउँछ । सुई लगाएर दुःखाइ कम गर्ने गरेको उनले सुनाइन् । अमृता बसेको कोठाको भाडा महिनाको ४ हजार रुपैयाँ छ । नतिरेको ४ महिना भइसक्यो । जागिरको खोजीमा रहे पनि अपांगता भएकै कारण वञ्चित हुनुपरेको उनको दुःखेसो छ । डिग्री पढ्दै गरेका र पढिसकेका धेरै दृष्टिविहीन यहाँ छन्, उनले भनिन्, सर्टिफिकेट थन्क्याएर, अगरबत्ती बेच्दै हिँड्नुपरेको छ ।स्याङ्जाको अर्जुनचौपारी गाउँपालिकाका दीर्घनारायण अर्यालले ०६८ सालमा ६३ प्रतिशत अंकसहित एसएलसी उत्तीर्ण गरे । उनी सानोठिमी क्याम्पसमा होस्टलमा बसेर शिक्षा संकायमा मास्टर्स गर्दै छन् । म पनि साथीहरूसँगै अगरबक्ती बित्री गर्न जान्छु, उनले भने, हामीले आफ्नै लागि मात्र पढेजस्तो भयो, कतै अवसर पाउन सकिएन ।जुम्लाकी २२ वर्षीर्या लक्ष्मी बूढा स्नातक तेस्रो वर्ष पढिरहेकी छन् । उनको दिनचर्या पनि अगरबत्ती बेचेरै बितिरहेको छ । बाजुरा जगन्नाथ गाउँपालिका६ का प्रेमराज आचार्यको संघर्ष भने अरूभन्दा भिन्न छ । देव्रे खुट्टा चल्दैन । बैसाखीको सहारामा हिँड्डुल गर्छन् । ०६१ सालमा बाख्रा हेर्न जाँदा लडेर खुट्टा भाँचियो । १६ दिनमा होस आयो । समयमै उपचार पाउन सकेनन् । जीवनभरका लागि अशक्त भए । २ वर्षसम्म उपचार पाउन सकिनँ, उनले भने, अहिले यस्तो हालत छ । सानोठिमी क्याम्पसबाट स्नातक गरेका उनी आरआर क्याम्पसमा समाजशास्त्रमा मास्टर्स गर्दैछन् । पढ्न त पढियो, उनी भन्छन्, कतै अवसर पाएको छैन । सानोठिमीबाटै मास्टर्स गर्ने करिब एक दर्जन विद्यार्थी छन् । सानोठिमीमा ब्रेल पुस्तकमार्फत पढाइ हुने भएकाले दृष्टिविहीनलाई सहज छ । अवसरको मात्रै होइन, वरपर हिँड्डुल गर्नै पनि समस्या छ । अपांगमैत्री सडक निर्माण गरिएको भनिए पनि फुटपाथले गर्दा हिँड्न पाइँदैन । गाडी चालकले सेतो छडी बोकेर र कालो चस्मा लगाएर सडक किनारमा उभिएको देख्नासाथ हतपत रोक्नै मान्दैनन् । हामीले हरेक क्षेत्रमा सास्ती खेप्नुपरेको छ, लक्ष्मी बुढाले भनिन्, अपांगता हुनु हाम्रो दोष हो ? अवसर पाए आँखा देख्नेहरूसँग प्रतिस्पर्धा गर्न तयार छौं ।"
नेपालको सानदार सुरुआत,"(काठमाडौं)  नेपालले सिंगापुरलाई २ सय १७ रनले पराजित गर्दै आईसीसी यू१९ विश्वकप छनोट एसियामा सानदार सुरुआत गरेको छ । मलेसियामा जारी ६ राष्ट्रसम्मिलित यस प्रतियोगिता विजेताले अर्को वर्ष दक्षिण अफ्रिकामा हुने यू१९ विश्वकपमा स्थान बनाउने छ । क्वालालम्पुरस्थित सेलेङगर टर्फ क्लबमा शुक्रबार टस हारेपछि ब्याटिङको निम्तो पाएको नेपालले कप्तान रोहित पौडेलको ९५ रन मदतमा २ सय ८२ रन बनायो । टोली ४६ ओभरमा अलआउट भयो । जवाफमा सिंगापुरलाई नेपालले ३१ ओभरमा ६५ रनमै अलआउट गरी ठूलो अन्तरको जित हात पार्यो । नेपालको सुरुआत भने राम्रो हुन सकेन । रित गौतम १ र आशिफ शेख ८ रनमै आउट भए । अर्का ओपनर पवन सर्राफले रोहितसँग तेस्रो विकेटमा ९० रनको साझेदारी गरी नेपालको आधार बनाएका थिए । यी दुईसँगै राष्ट्रिय टोलीबाट प्रतिनिधित्व गरिसकेका सन्दीप जोरा पनि दुई बल खेल्दै शून्यमा आउट भए पनि नेपालले बलियो स्कोर बनाएको थियो । पवनले ५३ बलमा ४७ रन बनाए । उनले ४ चौका र २ छक्का प्रहार गरे । भीम सार्की १९ बलमा ४ चौका र १ छक्का प्रहार गरी २६, कुशल मल्ल १० रनमा आउट भए पनि रोहितलाई तल्लोक्रमका रशिद खान र कमलसिंह ऐरीले राम्रो साथ दिए । रशिदले ४७ बलमा ४ चौका र २ छक्का प्रहार गरेर ४८ तथा कमलले १८ बलमा १ चौका र ३ छक्का प्रहार गरेर ३१ रन बनाए । कमलअघि ४६ औं ओभरको पहिलो बलमा रोहित आउट भए । सिंगापुरका अथर्व गुनेको बलमा साइ वेनुगोपालले क्याच लिएपछि रोहित शतक बनाउन चुकेका थिए । १ सय ५ बलको इनिङ्समा रोहितले ७ चौका र १ छक्का प्रहार गरे । अन्तिम ब्याट्सम्यान सूर्य तामाङ पहिलो बलमै आउट भए । सिंगापुरका गुनेले ८ ओभरमा १ मेडन राख्दै ३७ रन खर्चेर ४ तथा राहुल शर्मा र विनित मेहताले २२ विकेट लिए ।सिंगापुरका वेनुगोपालले १८ र इशान सावनीले २८ रन बनाउनुबाहेक अन्यले दोहोरो स्कोर बनाउन सकेनन् । नेपालबाट पवनले ३ विकेट लिए । म्यान अफ द म्याच उनले ६ ओभरमा ५ मेडन राख्दै ५ रन खर्चेका थिए । कुशलले ८ ओभरमा ३ मेडन राख्दै १७ र सूर्यले ७ ओभरमा २ मेडन राख्दै १५ रन खर्चेर २२ तथा रशिदले १ विकेट लिए ।नेपालले शनिबार यूएईसँग खेल्नेछ । यूएईले आयोजक मलेसियालाई ५ विकेटले हरायो । मलेसियाले दिएको २ सय ६ रनको लक्ष्य यूएईले ४७१ ओभरमा २ सय ८ रन बनाउँदै पूरा गर्यो । शुक्रबारै अर्को खेलमा कुवेतले ओमानमाथि ८ विकेटको जित पाएको थियो ।"
पाएनन् पुरस्कार,"(काठमाडौं)  सहिद स्मारक ए डिभिजन लिग सकिए पनि त्यसको तयारी खर्च र पुरस्कार नदिएको भन्दै हिमालयन शेर्पा, सरस्वती युवा, फ्रेन्ड्स र मछिन्द्र क्लबले अखिल नेपाल फुटबल संघ (एन्फा) को नेतृत्वको सार्वजनिक रूपमै विरोध गरेका थिए । उनीहरूले क्लब समन्वय समिति गठन गरेर तत्कालीन अध्यक्ष गणेश थापाविरुद्ध आन्दोलन नै चर्काए । चैत २६, २०७० मा सुरु भएको आन्दोलनले नेपाली फुटबलको राजनीतिमा आमूल परिवर्तन ल्यायो ।विद्रोही पक्षको नेतृत्व गरेका कर्माछिरिङ शेर्पा एन्फा अध्यक्षमा निर्वाचित भएको ११ महिना भइसक्यो । उनकै समूहको पक्षमा चुनावको नतिजा एकतर्फी रह्यो । शेर्पाको समूहमा समावेश नभएका गणेश थापा पक्षधर चुनावबाट बढारिए । नेतृत्व परिवर्तन भए पनि एन्फाको कार्यशैली भने खासै फेरिएको छैन । नयाँ नेतृत्वले घटुवाबढुवाको प्रणली हटाएरै भए पनि पाँच वर्षपछि पहिलोपल्ट राजधानीको ए डिभिजन लिग सञ्चालन गर्यो तर त्यसमा उत्कृष्ट चुनिएका खेलाडी र प्रशिक्षकलाई घोषणा गरेको तीन महिनासम्म पनि मोटरसाइकल पुरस्कार दिएको छैन ।गत पुस २४ मा सकिएको ए डिभिजन लिगको उपाधि कब्जा गर्दै मनाङ मर्स्याङदी क्लब कीर्तिमान आठौंपल्ट च्याम्पियन भएको थियो । लिगकै उत्कृष्ट प्रशिक्षक घोषित मनाङका सुमन श्रेष्ठले भने, घोषित पुरस्कारबारे २०२५ दिनअघि पनि एन्फा पदाधिकारीसँग कुरा गर्दा बाइक चाँडै पाउँछु जस्तो लागेको थियो । पुरस्कारका लागि नआत्तिन आश्वासन दिए । तर, बाइक कहिले पाउँछु भन्ने अझै थाह छैन ।खेलाडीतर्फ व्यक्तिगत विधामा च्याम्पियन मनाङका विशाल श्रेष्ठ (गोलकिपर), हेमन गुरुङ (मिडफिल्डर), थ्रीस्टारका रन्जित धिमाल (डिफेन्डर), आर्मीका भरत खवास (फरवार्ड) उत्कृष्ट घोषित भएका थिए । उनीहरूलाई सातदोबाटोस्थित एन्फा कम्प्लेक्समा भएको पुरस्कार वितरण समारोहमा बजाज पल्सर एनएस २०० मोटरसाइकल चढाएर फोटो पनि खिचिएको थियो । हालको बजार मूल्य ३ लाख १९ हजार ९ सय रुपैयाँको उक्त मोटरसाइकल उनीहरूले पाएका छैनन् । यसअघि २०७० सालको ए डिभिजन लिगका उत्कृष्टलाई एन्फाले यामाहा अल्बा दिएको थियो ।पहिला एक महिनाभित्रै पुरस्कार पाइन्थ्यो । यसपल्ट लिगको अन्तिम दिन बाइक चढेर फोटो खिचाइयो । त्यसको तीन महिना बित्दा पनि पुरस्कार पाइएको छैन, एक खेलाडीले भने, यसपालि नयाँ बाइक चढ्ने सोचेको थिएँ । त्यो कहिले पाइन्छ भन्ने नै पत्तो भएन । कसैलाई केही भनौं भने पनि गाह्रो छ । भरत र विशाल दोस्रोपल्ट लिगमा उत्कृष्ट चुनिएका हुन् ।एन्फाले सहिद स्मारक लिगको मार्केटिङ राइट्स राम सरस्वती (रामसार) मिडिया प्रालिलाई तीन वर्षका लागि ४ करोड ५० लाख रुपैयाँमा दिने सम्झौता गरेको थियो । पहिलो वर्ष (२०७५ साल) एक करोड, दोस्रो वर्ष एक करोड ५० लाख र तेस्रो वर्ष दुई करोडको सम्झौता रहेको छ । रामसारले ए डिभिजन लिगको मुख्य प्रायोजकका रूपमा हुलासचन्द एन्ड कम्पनी प्रालि (बजाज पल्सरको आधिकारिक विक्रेता) सँग तीनवर्षे सम्झौता पनि गर्यो ।अन्तर्राष्ट्रिय फुटबल महासंघ (फिफा) ले एन्फालाई लिग सञ्चालनका लागि फिफा फरवार्ड अन्तर्गत ६ लाख ८८ हजार अमेरिकी डलर छुट्याएको थियो । एन्फाले ए डिभिजन लिगलाई ५ करोड ८० लाखको बजेट बनाएको थियो । एन्फाले अन्नपूर्ण मिडिया नेटवर्कसँग १ करोड ५ लाखको टेलिभिजन प्रसारण (तीन वर्ष) र माइकोजुसँग करिब एक लाख डलर (चार वर्षे) को डिजिटल अधिकार सम्झौता पनि गर्यो । तैपनि उत्कष्ट खेलाडीहरू र प्रशिक्षकले पुरस्कार पाएका छैनन् । हामी मिलाउँदै छौं । पुरस्कार चाँडै पाउने छन्, एन्फा प्रवक्ता किरण राईले भने ।ए डिभिजन लिग २०७० मा पुरस्कार एक करोड ७३ लाख र ५ मोटरसाइकल थियो । त्यसयता पहिलोपल्ट २०७५ सालमा आयोजित ए डिभिजन लिगमा १९ लाख वृद्धि गरी एक करोड ९२ लाख १० हजार रुपैयाँ र ५ मोटरसाइकल पुर्याइएको हो । च्याम्पियन मनाङले ५० लाख तथा शीर्ष ६ स्थानमा रहेका संकटाले ३५ लाख, थ्रीस्टारले २५ लाख, आर्मीले १५ लाख, एपीएफले ६ लाख र पुलिसले ५ लाख प्राप्त गरे ।लिगका १४ क्लबलाई तयारी खर्च १५ लाखबाट वृद्धि गरी २० लाख बनाइएको थियो । त्यसको अन्तिम किस्ता (५५ लाख) दिने प्रक्रियामै रहेको लिगका निर्देशक सन्जिव मिश्रले बताए । एन्फाले घटुवा व्यवस्था हटाए पनि अन्तिम दुई स्थानका क्लबलाई तयारी खर्चको २ लाख र १ लाखसँगै अर्को सिजनको लिगमा २ र १ अंक कटौती गर्ने निर्णय गरेको थियो ।"
फ्रेन्ड्सको जित,"सर्लाही (कास) फ्रेन्ड्स क्लबले सर्लाहीको बागमतीमा जारी तेस्रो राजर्षि जनक कप फुटबलमा शुक्रबार वीरगन्ज युनाइटेडलाई टाइब्रेकरमा ३१ ले पराजित गरेको छ । टाइब्रेकरमा वीरगन्जका विवेक चौधरीले मात्र गोल गरे । लक्ष्मण चौधरी र रन्जन चौधरीको पेनाल्टी बाहिरियो । भने अच्छेलाल कुँवरको पेनाल्टी विपक्षी गोलकिपरले बचाए । फ्रेन्ड्सबाट इब्राहिम फोफाना, संयोग महर्जन र अनिल महर्जनले गोल गरे भने मनीष महर्जन र सनीष श्रेष्ठको पेनाल्टी बाहिरियो । निर्धारित समयको खेल ११ को बराबरीमा टुंगिएको थियो । फ्रेन्ड्सका इब्राहिम फोफानाले पहिलो हाफमा दिलाएको अग्रतालाई वीरगन्जले दोस्रो दोस्रो हाफमा बराबरीमा ल्याएको थियो । वीरगन्जबाट सविर चौधरीले गोल गरे । म्यान अफ द म्याच भएका सविरले १० हजार रुपैयाँ पाए । शनिबार झापा ११ र रूपन्देही ११ बीच प्रतिस्पर्धा हुनेछ ।"
रहेनन् बाँस्तोला,काठमाडौं (कास) सन् १९९० को विश्वकप छनोटमा नेपालको प्रतिनिधित्व गर्दै खेलेका पूर्व गोलरक्षक शम्भु बाँस्तोलाको शुक्रबार निधन भएको छ । नेपाली राष्ट्रिय टिममा अधिकांस समय दोस्रो रोजाइका गोलरक्षक रहेका बाँस्तोलाको विराटनगरको नोबल अस्पतालमा उपचारका क्रममा निधन भएको हो ।उनी ६० वर्षका थिए । केही दिनअगाडि उनी दुर्घटनामा परेका थिए । अखिल नेपाल फुटबल संघ (एन्फा) को सहायक महासचिव वसन्त अर्यालका अनुसार आफ्नै दाइको घर जाने क्रममा उनी सडक छेउमा रहेको ड्रेनमा खसेर घाइते भएका थिए । उनको मेरुदण्डको हड्डी भाँचिएको थियो । मुटुको धड्कन सामान्य हुन नसकेपछि शल्यक्रिया सम्भव नभएको जनाइएको छ । बाँस्तोलाले घरेलु फुटबलमा कोशी अञ्चल टिमसँगै आरएनएसी र जनकपुर चुरोट कारखानाबाट खेले । सुरुमा स्थानीय रेडस्टार र एलेभेन एरोजबाट खेलेका उनले पछि विराटनगरको युनाइटेड स्पोर्टसबाट पनि खेले ।त्यसयता उनको खेलले उडान लिएको थियो । प्रशिक्षक भीम थापाले बाँस्तोलालाई नेपालको मूलधारको फुटबलमा ल्याएको मानिन्छ । नेपालका लागि उनले एक क्याप जिते । उनले सन् १९८९ मा विश्वकप छनोटमा सिंगापुरविरुद्ध खेलेको एकमात्र खेल थियो ।
कुस्तीमा प्रदेश २ र ७ को दबदबा,"पदक विजेता पुरुष ५७ केजी समूहमा प्रदेश २ का नरेश यादव विजेता भए । उनले आर्मीका तिलक देउजालाई हराए । प्रदेश ७ का पारस चन्द र प्रदेश ६ का दीपक बुढा तेस्रो भए । ६१ केजीमा प्रदेश २ का जयमंगल यादवले प्रदेश ३ का जादुलाल यादवलाई हराएर स्वर्ण जिते । पुलिसका भागवत शाह र प्रदेश ५ का अनिल गुरुङ तेस्रो भए । ६५ केजीमा प्रदेश २ का सरोज यादवले पुलिसका रितेश यादवलाई हराएर स्वर्ण हत्याए । प्रदेश ६ का सोनाम रावत र प्रदेश ३ का शैलेन्द्र यादव तेस्रो भए । ७० केजीको स्वर्ण आर्मीका सुरेश चुनाराले जिते । उनले प्रदेश २ का मनोज यादवलाई हराए । प्रदेश ५ का फजिदराउत गद्दी र पुलिसका दिनेश राउत तेस्रो भए । ७४ केजीमा प्रदेश ५ का वैजनाथ यादवले प्रदेश २ का मुक्तार आलमलाई हराएर स्वर्ण जिते । पुलिसका अब्दुल्लाह मिया र प्रदेश ७ का भुवन चन्द तेस्रो भए ।७९ केजीमा प्रदेश २ का बुन्नीलाल अहिर पहिलो र प्रदेश ३ का सुनीलकुमार साह दोस्रो भए । प्रदेश ७ का विकास चन्द र प्रदेश ५ का जोगेन्द्र यादव तेस्रो भए । ८६ केजीमा प्रदेश ५ का भुवनेश्वर यादवले प्रदेश ७ का सन्जय तिखातरीलाई हराएर स्वर्ण जिते । पुलिसका सविन्दुप्रसाद यादव र प्रदेश १ का श्रीलाल राजवंशी तेस्रो भए । ९२ केजीमा प्रदेश २ का सुमिर साहले पुलिसका सागरकुमार यादवलाई हराए स्वर्ण जिते । प्रदेश ५ का समसुद्दिन मियाँ तेस्रो भए । ९७ केजीमा प्रदेश ५ का रमेश गोतामेले प्रदेश २ का सन्दीपकुमार यादवलाई हराएर स्वर्ण जित्दा । पुलिसका श्याम पटेल तेस्रो भए । १ सय २५ केजी समूहको स्वर्ण प्रदेश २ का राज यादवले जिते । प्रदेश ७ का करण भट्ट दोस्रो र पुलिसका रामधारी यादव तेस्रा भए ।महिलातर्फ ५० केजी समूहमा प्रदेश ७ की मनीषा सिंहले आर्मीकी लक्ष्मी तामाङलाई हराएर स्वर्ण जितिन् । प्रदेश ५ की सविता श्रेष्ठ तेस्रो भइन् । ५५ केजीमा प्रदेश ७ की संगीता धामी, प्रदेश ५ की सपना श्रेष्ठ र प्रदेश १ की अमृता लिम्बु क्रमशः शीर्ष तीन स्थानमा विजयी भए । ५३ केजीमा प्रदेश ७ की शिवांगी दुवेले आर्मीकी कोपिला थापा मगरलाई हराएर स्वर्ण जितिन् । प्रदेश १ की रायाकुमारी खत्वे तेस्रो भइन् । ५७ केजीमा आर्मीकी कल्पना बिक पहिलो, प्रदेश ७ की अम्बिका भण्डारी दोस्रो र प्रदेश ५ की सिर्जना चन्द तेस्रो भए । ५९ केजीको स्वर्ण आर्मीकी कविता पुनले जितिन् । उनले प्रदेश ७ की कोमल खत्रीलाई हराइन् । प्रदेश १ की लक्ष्मी उराव तेस्रो भइन् । ६२ केजीमा आर्मीकी सुशीला चन्दले प्रदेश ७ की सपना चन्दलाई हराएर स्वर्ण जितिन् । प्रदेश १ की सिमरन थापामगर तेस्रो भइन् । ६५ केजीको स्वर्ण प्रदेश ७ की नीरा आउजीले आर्मीकी सुमित्रा मगरलाई हराएर जितिन् । प्रदेश १ की प्रसन्नता तामाङ तेस्रो भइन् । ८६ केजीमा प्रदेश ७ की विमला सुनार पहिलो भइन् । प्रहरीकी निर्मला जागरी र प्रदेश ५ की शान्ति चौधरी क्रमशः दोस्रो र तेस्रो भए । ७२ केजीमा प्रदेश ७ की लक्ष्मी खत्रीले पुलिसकी रेखा रावललाई हराएर स्वर्ण जितिन् । प्रदेश १ की सदीक्षा राई तेस्रो भइन् । ७६ केजीमा प्रदेश १ की श्रीजासु गिरीले स्वर्ण जितिन् । उनले प्रदेश ५ की लक्ष्मी डिसीलाई हराइन् । यसमा प्रदेश ७ की मोनिका चन्द कांस्य जित्न सफल भइन् ।"
विभागीय वर्चस्व,"बास्केटबलपुरुष बास्केटबलमा शुक्रबार चार खेल हुँदा विभागीय टोलीले नै कडा टक्कर दिएका छन् । घोराही उपमहानगरपालिका १८ सालघारीमा भइरहेको बास्केटबलमा प्रदेश १, प्रदेश ३, प्रदेश ४, प्रदेश ५, एपीएफ र त्रिभुवन आर्मी क्लबले खेलेका थिए । प्रदेश ३, प्रदेश ४, एपीएफ र आर्मी विजयी भए ।प्रदेश ३ ले प्रदेश ५ लाई ९४४८ स्कोरको हराएको छ । जिमेन पुनले १५ स्कोरमा प्रदेश ४ ले प्रदेश १ लाई ७९४९ ले, रुपेश नामीको १४ स्कोरमा एपीएफले कर्णाली प्रदेशलाई ९२३२ र अनिश बस्नेतको १९ स्कोरमा आर्मीले प्रदेश २ लाई ९०२३ स्कोरले हराए । प्रदेश ३ को जितमा भने राष्ट्रिय टोलीका कप्तान रहेका सदीश प्रधानले २६ स्कोर गरे ।महिलातर्फको खेल शनिबार सुरु हुनेछ । वैशाख ४ सम्म चल्ने बास्केटबलमा ७ प्रदेशसँगै आर्मी, पुलिस र एपीएफको सहभागिता छ ।"
सन्तोष र संरक्षक भिड्ने,"(रूपन्देही)  आठौं राष्ट्रिय खेलकुदको बुटवलमा जारी लनटेनिस प्रतियोगितामा शुक्रबार सेमिफाइनल समीकरण पूरा भएको छ ।पुरुष सिंगल्सतर्फ सेमिफाइनलमा एपीएफका सन्तोष खत्रीले एनआरएनका संरक्षकभूषण बज्राचार्य र आर्मीका प्रणव खनालले प्रदेश ४ का प्रदीप खड्कासँग खेल्नेछन् । प्रदीपले नवीन मगरलाई ६१, २६, ६२ ले हराएका हुन् । सन्तोषले भीष्म काउछामाथि ६२, ६१ को जित रचे । संरक्षकभूषणले जितेन्द्र परियारलाई ६४, ६० र प्रणवले सम्यकभूषण बज्राचार्यलाई ६१, ६१ को सेटमा हराए । महिला सिंगल्सको सेमिफाइनलमा प्रेरणा कोइराला र इरा रावत तथा अभिलाषा विष्ट र रायना शाहबीच सेमिफाइनल भिडन्त हुनेछ । प्रेरणाले एनी माथेमालाई ६२, ६२, इराले प्रकृति श्रेष्ठलाई ६१, ३६, ६० ले, अभिलाषाले गंगा शर्मालाई ७६, ६२ र रायनाले श्रेया भट्टराईलाई ६१, ६१ को सेटमा हराए ।महिला डबल्समा प्रेरणा र एनीको जोडी फाइनल पुगेको छ । उनीहरूको जोडीले सेमिफाइनलमा श्रेया र रोमिका बुद्धाचार्यको जोडीलाई ६१, ६० को सेटमा पराजित गर्दै उपाधि भिडन्त पक्का गरेका छन् । एपीएफकी सलोनी तामाङ र अश्लेशा लिसानोभिचको जोडीलाई ६१, ६३ को सेटमा पराजित गर्दै रायना र अल्सा रेग्मीले फाइनल पक्का गरेका छन् । पुरुष डबल्समा गण्डकी प्रदेशका प्रदीप खड्का र नवीन मगरको जोडीले आर्मीका सम्यकभूषण बज्राचार्य र अभिनव आचार्यको जोडीलाई ५७, ६१, १०८ को सेटमा पराजित गर्दै सेमिफाइनलमा प्रवेश गर्ये । गण्डकीका धर्म लामिछाने र अनिल शाहीको जोडीले एनआरएनका संरक्षकभूषण र अमृत पौडेलको जोडीलाई ६७, ६१, ११९ को सेटमा पराजित गर्दै सेमिफाइनलमा स्थान बनाए । एपीएफका छेवाङ लामा र सन्तोष खत्रीको जोडीले प्रदेश ५ का रामबहादुर बिक र शेषमणि चौधरीको जोडीलाई ६३, ६१ सेटमा हराए ।एपीएफका आईभोन लिसानोभिच र जितेन्द्र परियारको जोडीले आर्मीका चन्द्र थापा र विकास खड्काको जोडीलाई ६२, ६० को सेटमा हरायो । महिला डबल्स उपाधिका लागि एपीएफका प्रेरणा र एनी माथेमाको जोडीले एपीएफकै सलोनी तामाङ र अश्लेशा लिसानोभिचको जोडीसँग प्रतिस्पर्धा गर्नेछ । मिक्स डबल्सको उपाधिका लागि एपीएफका ईभानो र अश्लेशा लिसानोभिचको जोडीले आर्मीका प्रणव खनाल र अभिलाषा विष्टको जोडीसँग फाइनलमा प्रतिस्पर्धा गर्नेछ ।"
बुद्धिचाल कटेजमा,"बर्दिया (कास) आठौं राष्ट्रिय खेलकुदअन्तर्गत बुद्धिचाल खेल ठाकुरद्वारा नगरपालिका९ स्थित बर्दिया गैंडा क्याम्प कटेजमा शुक्रबार सुरु भएको छ । सातै प्रदेशका पुरुषतर्फ ५२ र महिलातर्फ ३२ खेलाडी सहभागी छन् । आर्मी, एपीएफ र पुलिसका खेलाडीको पनि सहभागिता छ । ३ स्वर्ण, ३ रजत र ३ कांस्य पदकका लागि वैशाख ४ सम्म प्रतिस्पर्धा हुनेछ । ब्लिट्ज खुलातर्फ पुलिसका मदनकृष्ण कायस्थ, प्रदेश १ का राजन सुवेदी र सुमन राई शीर्ष तीन स्थानमा विजयी भए । महिलातर्फ आर्मीकी सुजना लोहनी, आर्मीकी सिन्दिरा जोशी र प्रदेश ३ की अनिता न्यौपाने क्रमशः पहिलो, दोस्रो र तेस्रो भए । आठौं राष्ट्रिय खेलकुदको कबड्डीको प्रतिस्पर्धा शनिबारदेखि जिल्लाको बाँसगढीमा सुरु हुनेछ । सातै प्रदेशबाट खेलाडी आइपुगेको खेलकुद विकास समितिका अध्यक्ष खगेन्द्र खनालले जनाए ।"
'गोल' भद्रगोल,"(बाँके)  नीलो जर्सी । त्यसमा लेखिएको थियो बाँके । अर्को जर्सी थियो, कर्णाली प्रदेश को । त्यसको रंग रातो थियो । बाँके जर्सी लेखेकाले एक गोल हाने । ल है, बाँकेले गोल गर्यो, दर्शकले ताली बजाए । सञ्चारकर्मीले बाँके को एक गोल भन्दै समाचार टिपे । तर, उद्घोषकले माइकबाट सुदूरपश्चिमले कर्णालीविरुद्ध एक गोल भनेपछि दर्शक दोधारमा परे । जर्सीमा बाँके देखिएको छ । गोल सुदूरपश्चिमले कसरी हान्छ ? मैदानमा गाइँगुइँ मच्चियो । दर्शक कन्फ्युज हुँदै भने, गोल हो कि भद्रगोल । तीन दिनदेखि नेपालगन्जमा भइरहेको आठौं राष्ट्रिय खेलकुदमा यस्ता थुप्रै भद्रगोलका दृश्य देखिन्छन् । बिहीबार अपरान्ह ४ बजे सुदूरपश्चिम र कर्णाली प्रदेशको हक्की खेलमा जर्सी नहुँदा कुन प्रदेशको खेलाडी हो छुट्याउनै मुस्किल परेको थियो । सुदूरपश्चिमले आफ्नै जर्सी लगाएका थिए । कर्णाणीको पनि आफ्नै हो । रंग मिल्दोजुल्दो भएपछि बाँकेले सुदूरपश्चिमलाई जर्सी सापटी दिएको थियो । तर खेलभर दर्शकले त्यो जर्सी सुदूरपश्चिमको मानेन । जर्सी खेलाडी र स्थानको एउटा परिचय जस्तै हो, प्रतियोगिता टेक्निकल डाइरेक्टर रञ्जन थापा भन्छन्, रंग जुध्ने रहेछ त्यसैले हामीले आजदेखि एक्स्ट्रा जर्सी मगाएका छौं । उनको यो भनाइले राष्ट्रिय प्रतियोगितालाई तयारी नपुगेको मान्न सकिन्छ । पहिलो दिन बुधबार बिहान हक्कीको मैदान सम्याउन रोलिङ भइरहेको थियो । ७ बजे भनिएको खेल रोलिङ गर्दागर्दै ९ बजे सुरु भयो । बिहान खेल सुरु भए पनि बेलुका त्यसको उद्घाटन गर्ने तयारी रह्यो । ३ बजे उद्घाटन गर्ने भनिए पनि प्रमुख अतिथि रहेका सहरी विकासमन्त्री इस्तिहाक राई तीन घण्टा ढिलो आए । खेलाडीले दुई चरणको खेल खेलिसकेपछि हात मिलाएर उद्घाटन गर्नुको दृश्य त्यत्तिकै हेर्नलायक रह्यो । यतातिर खेलमा सहभागी हुन आएका ७ प्रदेशसँगै आर्मी र पुलिस क्लबका गरी ८ टिमका कुनै खेलाडीले राष्ट्रिय खेलकुदको लोगो अंकित जर्सी लगाएका छैनन् । उनीहरू तीन दिनदेखि खेल्न आए पनि आयोजकले खेलकुदका लागि आवश्यक पर्ने जर्सीलगायतका सामग्री उपलब्ध नगराएकोमा दुःखी छन् । हक्की खेल्न आइपुगेकी कास्कीकी कमला पुन खेलका क्रममा आवश्यक पर्ने ट्र्याकसुट, जर्सी, जुत्ता, मोजा, स्टिक जस्ता आधारभूत सामग्री राष्ट्रिय खेलकुद परिषद्ले दिनुपर्ने बताउँछिन् । लेख सामग्री आफ्नै ल्याएका छौं, उनी भन्छिन्, राष्ट्रियको खेलकुद अनुभूति नै भएन । सुजन पुनले खेल सामग्री र जर्सी नहुँदा खेलाडीमा उत्साह हराउँदै गएको सुनाउँछन् । जर्सीको तामझाममा रंगिँदा माहोल नै बेग्लै हुन्छ तर यहाँ राखेपको कुनै पनि प्रचारका सामग्री खेलाडीले लगाउन पाएका छैनन् । आयोजकले ट्र्याकसुटवापत ८ सय रुपैयाँ दिने भनेको खेलाडीहरू बताउँछन् । यद्यपि ८ सय रुपैयाँले एउटा गतिलो टिसर्ट पनि नआउने सुजनले सुनाए । गण्डकी प्रदेश हक्की संघका अध्यक्ष दानबहादुर बस्नेतले कुनै पनि खेल खेलाइन्छ भने उनीहरूको मनोबल बढाउन आयोजकले विशेष ध्यान दिनुपर्ने बताए । यहाँ कुनै रौनक नै छैन, उनले भने, सबै काम हतारमा गरिएका छन् । प्रदेश ५ का खेलकुद विकास समितिका अध्यक्ष भीम ओली त्यसका लागि पोसाक तथा खेल सामग्री उपसमिति बनाएको भन्दै पन्छिए । उपसमितिले कहाँ के गर्दै छ ? खेलाडीलाई त्यसको कुनै जानकारी छैन । वैशाख ५ मा उद्घाटन गर्ने तयारीमा रंगशाला अझै निर्माणाधीन छ । रातारात कालोपत्र लगाएर सडक निर्माण भएको छ भने भर्खरै बिरुवा रोपिँदैछ । भीआईपी प्यारापिट जडान जारी छ । कुनै पनि अवस्थामा उद्घाटन गर्न लायक रंगशाला बनाउने धुनमा आयोजक लागिपरेको छ । हतारमा निर्माण गरिएको संरचना कतिसम्म टिकाउ हुन्छ भन्ने विषयमा खेलाडी एवं सरोकारवाला भने चिन्तित छन् ।"
चार स्वर्णको टुंगो,"बाँके (कास) आठौं राष्ट्रिय खेलकुदको फेन्सिङ स्याबर प्रतियोगितामा प्रदेश ३ ले २ स्वर्ण जितेको छ । नेपालगन्ज रंगशालामा शुक्रबार आर्मी र एपीएफले एकएक स्वर्ण जिते । पुरुष व्यक्तिगत स्याबरमा प्रदेश ३ का अमित भण्डारीले स्वर्ण जिते । उनले एपीएफका राजेन्द्र गजुरेललाई १५९ स्कोरले हराए । प्रदेश ३ का प्रयास योञ्जन र आर्मीका नुरबहादुर तामाङले कांस्य हात पारे ।महिला व्यक्तिगत फोइलमा एपीएफकी मन्दिरा थापाले प्रदेश ४ की अञ्जु तामाङलाई १५९ स्कोरले पराजित गरी स्वर्ण जितिन् । एपीएफकी अनिता अधिकारी र आर्मीकी रमा सिंह तेस्रो भए । पुरुष व्यक्तिगत इपीमा प्रदेश ३ का ओमकार सिंहले स्वर्ण जिते । उनले आर्मीका दीपेन्द्र विष्टलाई १५१४ स्कोरले हराए । आर्मीका राम थापा र एपीएफका सागर थापा तेस्रो भए ।स्यावर महिला टिम इभेन्टमा आर्मी विजयी भयो । आर्मीले एपीएफलाई ४५१६ स्कोरले पन्छायो । आर्मीबाट कमला श्रेष्ठ, बिना थापा, अस्मिता बस्नेत र जानुका थापाले खेलेका थिए । एपीएफबाट मुना थापा, मीनादेवी पौडेल, सुकमाया घिसिङ र पार्वती दुलालले प्रतिस्पर्धा गरेका थिए ।"
पुलिसको दोस्रो जित,"बाँके (कास) आठौं राष्ट्रिय खेलकुदअन्तर्गत १८ औं राष्ट्रिय हक्कीको पुरुषमा नेपाल पुलिसले लगातार दोस्रो जित पाएको छ । शुक्रबार नेपालगन्जस्थित मंगलप्रसाद माविमा पुलिसले प्रदेश ३ लाई ३० गोलले हरायो । रोमन राणाले २ र राजेन्द्र कार्कीले १ गोल गरे ।गण्डकी प्रदेश र प्रदेश २ ले ११ गोलको बराबरी खेलेका छन् । ३९ औं मिनेटमा गण्डकीका राजन नेपालीले दिलाएको गोल अग्रतामा ५१ औं मिनेटमा प्रदेश २ का अर्जुन खड्काले बराबरी गोल फर्काए । प्रदेश ५ ले कर्णाली प्रदेशलाई ७० गोलले हरायो । कर्णालीको दोस्रो जित हो । मोहम्मद शेख र मनीष गुरुङले २२ गोल गरे भने अमन कुमार, सोनु लामा र रविकान्त कुमारले ११ गोल थपे ।"
मातृभूमि कप आज,"धुर्मुससुन्तली फाउन्डेसनका अध्यक्ष तथा कलाकार सीताराम कट्टेलले कलाकारको पनि राम्रो टिम बनेको र १५ देखि २० हजार दर्शकको अपेक्षा गरिएको सुनाए । उनले कलाकारले पनि राम्रो क्रिकेट खेल्नका लागि महिना दिनदेखि पसिना बगाइरहेको सुनाए ।हामीले एउटा आँटमात्र गरेका हौं । धुर्मुससुन्तली फाउन्डेसनले एउटा संयोजन मात्र गरेको हो । जनस्तरबाट मौलिक रंगशाला बन्ने हिसाबमा हामी अगाडि बढेका छौं । समग्र खेलकुद विकास र खेलाडीको स्तरोन्नतिका लागि यो कदम चालेका हौं । नेपाली क्रिकेटले देशलाई आज गर्विलो बनाएको अवस्थामा आफूहरूले पनि जिम्मेवार नागरिकको हिसाबमा यो कदम लिएको हौं, कट्टेलले भने, धेरैभन्दा धेरै दर्शक उपस्थित भएर खेलको मज्जा त लिनुहुनेछ । तर राष्ट्रका लागि केही गरौं भन्ने चाहना हरेक नेपाली दिदीभाइ दाजुबहिनीलाई हुन्छ । त्यो चाहना भए पनि माध्यमको कमी हुन्छ । मातृभूमि कप त्यसको अवसर पनि हो । यस अभियानमा जोडिरहँदा मैले पनि केही गरेको छु भन्ने अनुभूति हुनेछ ।उनले मातृभूमि कपका लागि सम्पूर्ण तयारी पूरा भइसकेको बताए । उनले चितवनको अपडेट दिँदै शिलान्यास अगाडिका प्रारम्भिक चरणका कामहरू गरिसकेको, साइट अफिस बनाइसकेको र तोकिएको समयमै निर्माणका लागि कार्य अगाडि बढाएको जनाए । फाउन्डेसनकी उपाध्यक्ष कुञ्जना घिमिरेले भनिन्, आफूहरूले क्रिकेट खासै नबुझे पनि क्रिकेटले देशका लागि राम्रो गरेका कारण आफूहरू रंगशाला निर्माण अभियानको क्रममा आइपुगेको जनाइन् । जबसम्म रंगशाला बन्दैन खेलाडीमा उत्साह, उमंग, जोशजाँगर आउँछ जस्तो मलाई लाग्दैन । रंगशाला निर्माण सबैको समर्थनमा सम्भव छ, उनले भनिन् ।"
प्रवीण र अमृत भिड्ने,"काठमाडौं (कास) आठौं राष्ट्रिय खेलकुदअन्तर्गत ललितपुरको सातदोबाटोस्थित स्क्वास एकेडेमीमा भइरहेको स्क्वास पुरुष सिंगल्समा प्रदेश ३ का प्रवीणवीर सिंह कंसाकार र गण्डकीका अमृत थापा मगर फाइनल पुगेका छन् । शुक्रबार प्रवीणले आफ्नै प्रदेशका राजेन्द्र शाक्यलाई ६११, ११४, ११७, १३१५, ११७ ले र अमृतले प्रदेश २ का दीपक थापालाई ११६, ११८, ११३ ले हराए ।महिला सिंगल्सको राउन्ड रोविनमा अपराजित प्रदेश ३ की भावना सुनुवारले प्रदेश ३ कै मन्जिला मगरलाई ११३, ११०, ११४ ले हराइन् । भावनाको तेस्रो जित हो । दोहोरो जित निकाल्ने क्रममा प्रदेश ३ की विपना ब्लोनले फ्रदेश ३ की स्वस्थानी श्रेष्ठलाई ११६, ११८, ८११, ११६ तथा गण्डकीकी सालिनी घिमिरेलाई ११३, ११३, ११३ को सेटमा हराए ।"
टिम र मार्की खेलाडी,"ढिला चाँडो सबै हुन्छडब्लूसीएल र अर्को फ्रेन्चाइज महिला प्रतियोगिता नेपाल क्रिकेट लिगको मिति लगभग एकै समयमा राखिएको छ । दुवैलाई राष्ट्रिय खेलकुद परिषद् (राखेप) ले एउटै जस्तो मितिमा क्रिवि त्रिकेट मैदानमा प्रतियोगितामा आयोजनाको स्विकृति दिएको छ । यी दुवै प्रतियोगितालाई छुने गरेर पुरुषतर्फको प्रधानमन्त्री कप र यू१६ स्तरको मनमोहन स्मृति कप पनि कीर्तिपुरमै आयोजना हुने तयारी छ । राखेप उपाध्यक्ष पिताम्बर तिम्सिनाले ढिलो चाँडो सबै प्रतियोगिता हुने जनाए । मिति जुधेर कुनै प्रतियोगिता रोकिँदैन, मैदानका कारण खेल अवरुद्ध हुँदैन । ढिलो चाँडो गरेर सबै प्रतियोगिता हुन्छ, उनले भने । तीन वर्षदेखि विवादमा रहेको नेपाली क्रिकेटले वैशाखभित्र निकास पाउने उद्घोष पनि तिम्सिनाले गरे ।"
आँटिली बालिका,नारायण वाग्ले(वाग्ले हालै प्रकाशित कोरियाना कफीगफ का लेखक हुन् ।)
एउटा कथा एउटा कार्निभल,"जात्राको सिजन शुरु भएपछि शहर कान्तिपुर सबै शहरवासीको आँखाबाट अलिअलि सपनाहरूको चोरी गर्छ । आफूलाई ध्वजापताका, तोरण र चँदुवाले सजाउँछ । शहरमा जात्राका लागि कुनै सिजन पर्खिनु पर्दैन । जाडो, गर्मी, वर्षा मौसमजस्तो भए पनि कतै पट्यार लाग्दैन । शहर वर्षैभरि सिजनसँग लुटपुटिएको हुन्छ । संस्कृतिको यो शहरमा गुनकेशरी फूलको ठूलो महिमा छ । नयाँ जमानाका नयाँ मानिसले यसलाई नचिनेर के भो त ? शहरमा गुनकेशरी फूलका पारखीहरूको संख्या घटेको छैन । पहिले पहिले शहरका प्रत्येक घरमा राखिएका गमलामा नेपाली साहित्यका आदिकवि भानुभक्त आचार्यले चर्चामा ल्याइदिएका गुनकेशरीका सुन्दर फूल सधैं ढकमक्क फुलेका हुन्थे । ती फूल हेर्नका लागि चोखाँछे र इटुमबहालका गल्लीहरू छिचल्दै हिंड्नुपर्थ्यो । फूलहरू माटाका फुटेका गमलामा पनि सुन्दर फुल्छन् । दूग्ध विकासले दही बेच्ने प्लास्टिकका कतारोमा पनि उत्तिकै खुल्दछन । फूल भनेको त वास्ना हो, सुवास हो । थोरै सुवासका लागि मानिस कति धेरै पैसा खर्च गर्छन् । हिजोआज शहरमा कन्दहारतिरबाट नेपाल छिरेका अत्तर व्यापारी देखिन थालेका छन् । देखेर कसैलाई कान्तिपुरमा बग्दाद शहरको झझल्को मिल्यो भने पनि अस्वाभाविक लाग्ने छैन । कान्तिपुर शहरको भित्री भागलाई कोलाहलको कोलाज भनिदियो भने फरक पर्दैन । बाहिरी भागमा छ धूलो र धूवाँको थेग्न नसकिने चाप, हर्नको चर्को आवाज, ट्राफिक पुलिस पोस्टमाथि जबर्जस्ती विश्राम गराइएका स्वरसम्राट् नारायण गोपाल । नारायण गोपाललाई स्वरसम्राट्को मुकुट लगाइदिएका थिए कवि कृष्णप्रसाद भट्टराईले । नारायणको मृत्यु भएको समयमा देश अन्तरिमकालमा थियो । भट्टराई प्रधानमन्त्री थिए त्यो बखत । धेरैलाई थाहा छैन होला, उनी चक्रधर नामबाट कबिता लेख्थे । त्यतिबेला उनी प्रधानमन्त्री नभएको भए, अर्को कसको हिम्मत हुन्थ्यो, नारायणहिटीमा एउटा सम्राट् छँदाछँदै, खुलामञ्चबाट अर्को सम्राट्को घोषणा गर्ने ? अहिले त त्यो समय नै लथालिंग भइसकेको छ । कान्तिपुर शहरका नदीहरू नालामा परिणत भएका छन् । भुइँचालोपछि राम्रो बनाउन सुकाइएको रानीपोखरी हाडेओखरको बोक्रा जत्तिकै साह्रो महसुस हुन थालेको छ । छेउको दरबार स्कुलको पुनर्निर्माणको गति जति बढ्दै गएको छ त्यत्ति नै रानीपोखरीका बारेमा आशंकाका बादल मडारिएका छन् । कति मेलम्ची वर्ष लाग्ने हो रानीपोखरीमा पानी भरिन ? एक मेलम्ची वर्ष भनेको कति समय हो ? २०४८ देखि २०७५ सम्मको हिसाब निकाल्ने हो भने २७ वर्ष । एक मेलम्ची वर्ष भन्नु नै सत्ताइस वर्ष । मेलम्चीको पानी भन्नु त अन्योलमाथि अन्योल थप्नु मात्रै हो । यो अन्योल चिरेर मेलम्चीको पानी कान्तिपुर शहरमा झरेन भने रानीपोखरीमा पानी भरिने सम्भावना साँघुरिनेछ । अहिले पनि, रानीपोखरीको जमिन व्यापारिक उपयोगका लागि लिजमा लिन साहु महाजन र ठेकदार जमजमाइसकेका छन् । उनीहरूको सोचाइमा छ ः पोखरीको बीचमा बनेको मन्दिरलाई चारैतिरबाट घेरामा पारेर, एउटा बुलन्दको बिजनेस सेन्टर चलाउन सकिन्छ त्यहाँ । अथवा, कमलपोखरीको पानीमा टल्किन थालेको अन्तर्राष्ट्रिय होटलको छायाजस्तै, एउटा अर्को अन्तर्राष्ट्रिय होटलको शृंखला टल्काउन पनि सकिन्छ रानीपोखरीमा । व्यापारको विकासलाई समृद्धिको सर्वोच्च चुली नघाउने हो भने प्राइम प्रपर्टी का रूपमा रहेको जमिनबाट रानीपोखरी लाई बदर गरेर यहाँ व्यावसायिक पौडी पोखरी बनाउनुपर्छ भन्ने धेरै छन् । रानीपोखरी बनेको जमिनमाथि रहेको राजा प्रताप मल्लको स्वामित्वको लगत काटिसकेका होलान् मालपोतका कारिन्दाहरूले । यसको लालपुर्जा त बनेकै थिएन होला । सांस्कृतिक चेतनाकै कुरा हो भने रानीपोखरीलाई ग्वार्कोतिर सारे पनि हुन्छ । संस्कृतिको नाममा देश गरिब रहन सक्दैन भन्दै छन् उनीहरू । रानीपोखरीलाई ग्वार्कोभन्दा पनि अझै पर, दक्षिण गोदावरीतिर सारे संस्कृति प्रकृतिसँग समावेशी हुने नारा लगाउनेको बोली बिक्न थालेको छ । मानिसको स्वार्थमा पखेटा लागेको छ । कलि कालो देश अँध्यारो भनेको यही त होला । गाउँघर, शहरबजारका लाखौं पीडितका लागि अहिलेसम्म ठूलो अभिशाप बनेको छ २०७२ वैशाख १२ को भुइँचालो । थोरै हजारौंका लागि त्यो भुइँचालो वरदान साबित भएको छ । तीन शहरका तीन दर्जन व्यापारी, शिक्षक र कलाकार व्यवसाय परिवर्तन गरेर नयाँ व्यवसाय समाजसेवा तिर छिरेका छन् । नब्बे सालको भुइँचालोपछि बनेका र अहिलेसम्म मर्मतसम्भार नभएका घर बहत्तर सालको भुइँचालोपछि नयाँ बनेका छन् । शहरका कति चोकबाट नियालेर हेर्दा कान्तिपुर चिन्नै नसकिने भएको छ । अझ तीन चौथाइ शहरको कायाकल्प हुन त बाँकी नै छ । भुइँचालोले कान्तिपुरका टोलटोलमा एउटा न एउटा बितण्डा मच्चाएकै छ । कतै केही भएको छैन भनिएको टोलबाट समेत घरको मूलढोकासँगै बनाइएका खोपामा स्थापित आस्थाका भीमसेनका हजारौं मूर्ति उछिट्टिएर रिङरोडबाहिर पुगेका छन् । सनातनदेखि चलिआएका गुठी भोज नियमित हुन सकेका छैनन् । भोजमा होइन, मानिस अचेल आफैंमा रमाउन थालेको छ । चार दशकपहिले लगाइएको हामी दुई, हाम्रा दुई को नारा यथार्थमा परिणत हुँदै छ । सानो परिवार सुखी परिवार ।ठमेलको गम्किएको बजार देखेपछि चहकिन थालेकी थिई शकुन्ता । शकुन्ता र बेखा सँगसँगै हिँडिरहेका थिए । बेखा शकुन्तालाई जिस्क्याउँदै थियो, ठमेल बजारको यो भीडमा तिमी हराउलिऊ भन्ने ठूलो पिर पर्यो मलाई । जो पनि कर्के नजर लगाएर तिमीलाई हेर्न खोज्ने । यो त हुँदै भएन नि । बरु तिमी मेरो खोकिलामा थुपुक्क बस ल । शकुन्तालाई मन पर्ने गीत लैजाऊ घुमाउन मलाई ठमेल बजार । सडकमा कहिले बेखा अघि हुन्थ्यो, कहिले शकुन्ता । एकअर्कालाई उछिन्न खोज्दै, लम्किँदै, हाँस्दै, रमाउँदै हिँडिरहेका थिए उनीहरू । हिँडेको पनि नाचेजस्तै देखिने । नाचेको पनि हिँडेको जस्तै देखिने । रमाउनु त यसरी पो रमाउनु । नजिकै बनेको घरमा जडित ऐना टल्किएर बेखाको आँखैमा सोझै प्रतिविम्बित भएको सूर्यको किरणले निकै दुःख दिएपछि ऊ अलिकति छेउ लागेको थियो । यसरी अलिकति कर्किंदा झन्डै हिर्काएन रोशनलाई टेम्पुले । तै, सडकको अर्को छेउमा रमाउँदै हिंडेकी शकुन्ताले देखिहाली । हतारहतार उफ्रिएर ऊ बेखाको छेउमा पुगी र भनी, के गरी हिँडेको ? सडकको दायाँबायाँ हेरेर हिँड्नु पर्दैन ?बोल्दा शकुन्ताको आँखामा आँसु टिलपिलाएका थिए । उसको अनुहारमा हेरेर बेखा फिस्स हाँस्यो र चोसो पसार्यो । उसको चोसो देखेर शकुन्ताले हाँसो थाम्न सकिन । रुन बिर्सिएर ऊ पनि फिस्स हाँसी रुन्चे हाँसो । दुनियाँले के भन्ला ? यस्तो कुनै भाव थिएन उनीहरूको आँखामा । उनीहरू खुसी थिए । शकुन्ता बाटामा देखिएका बाला, माला, औंठी र क्युरियो पसलमा पस्दै, सामान हेर्दै, भाउ सोध्दै निस्कन्थी । थैली र कुर्तीका पसल त देख्नै नहुने । बेखा केहीबेर पसल बाहिरै पर्खिन्थ्यो शकुन्तालाई । कहिले ऊ बाहिर निस्किन्थी र सडकको छेउमा उभिएको बेखालाई तान्दै लग्थी पसलभित्र । अनि, आफूलाई मन परेको सामान देखाएर सोध्थी, भन त, यो कस्तो लाग्यो तिमीलाई ?ज्याठाबाट ठहिटी लाग्ने मोडमा पुगेपछि शकुन्ताले बेखाको कानैमा भनी, भोक लाग्यो । भोक बेखालाई पनि लागेको थियो । उसलाई यही मोडमा रहेको एउटा रेस्टुराँको सम्झना थियो । कुनै तिब्बती शरणार्थीले चलाएको त्यो रेस्टुराँमा उसले दस बाह्र वर्षअघि तरकारीको मीठो झोलमा डुबाएको मःम खाएको थियो । मोडभन्दा अगाडि टक्रक्क उभिएर उसले चारैतिर नजर फिरायो । कतै थिएन त्यो रेस्टुराँ । त्यहाँ उसले देखेको घर पनि थिएन । युग पल्टिइसकेको थियो । उनीहरू त्यसपछि पुगे गाया । तल्लो ठमेलमा यो एउटा रेस्टुराँ थियो मीठो खाना खाने । शकुन्ता र बेखाले भोकको झोंकमा पहिले एक एक पिस ब्राउनी खाए । त्यसपछि मःम खाए । रेस्टुराँबाट निस्किएर उनीहरू सँगैको बजारमा अलमलिए । शकुन्तालाई उदेक लाग्यो, ठमेल त निकै सस्तो भएछ । उसलाई थाहा थियो, ठमेलमा चिनियाँ पर्यटकको चाप बढेको छ । तर, त्यो चाप यसरी सामानको भाउ नै घटाउने गरी बढेको होला । सोचेकी थिइन उसले । बेखाचाहिँ खुदाका चमत्कार मा अलमलिएको थियो । सामान पठाउने चीन, किन्ने चिनियाँ र बेच्ने पनि चिनियाँ । ठमेलका पसलमा देखिएका यी दृश्यले बेखालाई चकित तुल्याएको थियो । ऊ सोच्दै थियो ः यही हो खुदाका चमत्कार । हुन पनि ठमेल साङघाई शहरको एउटा गल्लीजस्तो देखिएको थियो । पसलका साइनबोर्डसमेत चिनियाँ भाषामा थिए ।त्यसपछि उनीहरू सोझै पुगे ठहिटी चोक । त्यहाँबाट अलिपर काठे सिम्बुको छेउमा रहेको एउटा क्युरियो पसलमा छिरी शकुन्ता । त्यहाँ गहनाको भीड खोतलेर उसले कानमा लगाउने एक जोर झुम्का फेला पारी र किनिहाली नगद २५० रुपैयाँमा । ऊ झुम्का कानमा सजाउन थाली । यति मिलाइदेऊ त, उसले बेखासँग भनी । त्यसपछि सोधी, राम्रो छ ? शकुन्ताको कानमा झुम्का मिलाउँदै बेखाले मसिनो आवाजमा जवाफ दियो, तिमीजस्तै ।शकुन्ता मुस्कुराई । त्यसपछि उनीहरू लागे इन्द्रचोकतिर । इन्द्रचोक जहाँ आकाश भैरवको उच्चासन छ । बाटोमा आयो नघल । त्यसपछि आयो दाँतका ठायेंमरु देवता । त्यसपछि बांगेमुढा, त्यसपछि भेडासिंग र त्यसपछि वंग अथवा इन्द्रचोक । शकुन्ता र बेखाले मन्दिर परिसरमा दियो बत्ती र फूल किने । भैरवको दर्शन गरे । बत्ती बाले । फूल चढाए । प्रसादका रूपमा पाएको एउटा फूल कपालमा सिउरिंदै शकुन्ताले भनी, मैले त भैरवसँग तिमीजस्तै साथी मागें सधैंका लागि । बेखा मुसुमुसु हाँस्यो । ऊ खुसी थियो । किनभने, धेरैपछि शकुन्ता यति धेरै खुसी भएकी देखेको थियो उसले । दर्शन सकिएपछि शकुन्ता राँकी बजारतिर लागी । चुरापोतेको त्यो सानो बजारमा ऊ निकैबेर रमाए पनि फर्किंदा रित्तै हात फर्किई । त्यसपछिको यात्रा) हनुमानढोकामा स्थापित हनुमानको दर्शनमा केन्द्रित रह्यो ।वसन्तपुरमा शकुन्ता ठूलो स्टोरभित्र छिरी रमाउँदै । त्यहाँ उसले चाहेजस्ता कपडा थिए ः कुर्ती र लेहंगा । भेस्ट र ट्राउजर । इनर्सहरू । सबै कटनका । शकुन्ताको इच्छा थियो, धेरै सामान एकै पटक किन्ने । खल्तीले त्यो नमानेपछि उसले केही पनि किनिन । बेखाले पैसा सापटी दिन खोजेको थियो । उसले लिन मानिन । बरु, आफैंसँग वाचा गरी, फेरि आउँछु । त्यसपछि उनीहरू बस स्टपतिर लागे । शनिबार भएकाले नयाँ सडकका अधिकांश पसल बन्द थिए । बस स्टपमा घुइँचो थियो ।भित्री शहर बिस्तार सुत्दै थियो, बाहिरी शहरमा कोलाहल भर्खर शुरु भएको थियो । सात दोबाटो, कलंकी, गोंगबु, सामाखुसी, कपन, सुकेधारा, बौध्दजोरपाटी, लोकप्रिय बस्ती थिए ः शहर बाहिरका महाशहर । यताका रेस्टुराँमा रक्सी र रन्डीबाजी, ठगी र चोरी सरोबर थियो । मानिसहरू मात्तिँदै आउँथे र काँप्दै फर्किन्थे । बन्द र आन्दोलनहरू यहींबाट शुरु हुन्थे । रातभरि गुलजार रहने बस्तीहरू बिहान सूर्योदयसँगै खुम्चिन्थे । रातभर महँगा र विलासी गाडीको चल्ती हुने बाहिरी शहरमा बिहान झिसमिसेदेखि टिपर र टेम्पोको जाम लाग्थ्यो । शहर यस्तै थियो । कतै कोमल, कतै कठोर ।शहरमा सामान्य मानिसका खाजा घरका अस्तित्व संकटमा थिए । पारम्परिक खाजामा पाइने जिनिसहरू घट्दै थिए । धन हुनेहरू आफ्ना लागि नयाँ पर्व र नयाँ जात्राको उत्पत्तिमा लागेका थिए । कान्तिपुर सनातनदेखिको जात्रा । सनातनदेखिको रमाइलो । रथ र खटमा देवी देवताको मूर्ति राखेर शहर परिक्रमा गर्ने चलन । सबै मासिंदै थिए । शहर गजुर हराएको मन्दिरजस्तो थियो बुच्चो । कान्तिपुर हरेक मोडमा हराउँथ्यो । हरेक गल्लीमा भेटिन्थ्यो । अलकापुरी कान्तिपुरी नगरी थियो । अब यो कान्तिपुर कार्निभलकार्निभल कान्तिपुरमा रूपान्तरित भएको छ ।"
मैदारो ट्रेल,"घामको टुक्रा निमेषभरलाई उज्यालो छर्दै रूखको आकाशबाट सामुन्ने खस्थ्यो । फेरि तुरन्तै रूखको हाँगाबिँगामा अल्झेर कतै हराउँथ्यो । हामी दुई सल्लाको वनमा हिंडिरहेका थियौं । गाउँलेहरू त्यसलाई सल्लेरी वन भन्दा रहेछन् । रूखहरू समान उचाइका भएकाले एकैसाल वृक्षारोपण गरिएको अनुमान गर्न सकिन्थ्यो । बुट्टयान नभएकाले सल्लेरी वन छ्यांगै थियो । हामी वनको उत्तर दिशातिर हान्निएका थियौं । पात कुल्चँदाको सर्याकसर्याक आवाज आइरहेकोथ्यो । तल्तिर मद्विम आवाजमा अविरल बगिरहेको कालीगण्डकी ।उनी एकतमासले हिँडिरहेका थिए । म आफ्नै धुनमा पछ्याइरहेको थिएँ । निख्रिँदै गरेको सल्लाका रूखहरूलाई पार गरी उनको पैताला भीरको डिलनजिक रोकियो । म एकाध कदम अगाडि बढ्न थालेको थिएँ, उनले सचेत गराए, त्यै ठीक होला ब्रदर, त्यहाँ अलि खतरा छ । म भीरतिरै जान थालेको आशंकामा उनी झस्किए । अगाडि अझ राम्रो भ्यू प्वाइन्ट होला भनेर केही कदम बढ्न खोजेको थिएँ । अजंगको भीर, दैत्यस्वरूप मुख बाएर बसेको । जीउमा काडै उम्रियो । भीरको मध्यतिर थोरै उठेको भाग र त्यसरी उठेको भागमा केही रूख र बुट्ट्यानहरू । पाटे भीर भन्दा रहेछन् । पाटेभीरबाट एक दिन मगर्नी दिदीको बाख्रा खस्यो । उनले कथाको सुस्केरा हाले । सल्लेरी वनमा बाख्रा चराउन आएकी । कस्सो बाख्रा भीरको केही उठेको भागमा अड्किन पुगेकाले कालीगण्डकीमा खस्न पाएन । बाख्रा खसेको कुरा क्षणभरमा गाउँभरि फैलियो । गाउँ नै उर्लियो । म पनि सानो थिएँ, साथीहरूसँग कुद्दै आएँ । अचम्भ ! त्यति ठूलो भीरबाट खसेर पनि बाख्रा मरेन । बरु बाख्रा चरिरहेको देखिन्थ्यो । मगर्नी दिदी केही दिनसम्म यहीं बसेर (जहाँ त्यतिबेला हामी उभिएका थियौं) बाख्रा हेरिरहन्थिन् । म कहिलेकाहीं हेर्न आउँथे । बाख्रालाई त्यस्तो निर्जन स्थानमा एक्लै चरेको देख्दा मलाई माया लाग्थ्यो । पछि भीर चढेर हल्ला गाउँभरि फैलियो कुश्माका केही कामदारहरूले त्यहाँबाट बाख्रालाई निकालेर खाए, उनको स्वर भारी भयो । भीर किनारमा उभिएकाले तेज बतास शरीरभरि अनुभव हुन्थ्यो । फराकिलो कालीगण्डकी गल्छी पाङ हुँदै बाग्लुङसम्म तेर्सिएको देखिन्थ्यो । प्रकृतिको अद्भुत बनोट । विश्वकै गहिरो अन्धीगल्छी पनि उति सारो रोमाञ्चक होइन । बलेवाको यो गल्छी वास्तवमै रोमाञ्चक छ । यस्तो प्राकृतिक छटा धेरै छैन नेपालमा । मेरो मुस्ताङ कोबाङमा सय मिटर पूर्वी दिशाबाट बग्ने कालीगण्डकी कुन प्रेरणाले बलेवामा सयौं मिटर तल धस्सिँदै बगेको होला ? करोडौं वर्षअघि भौगर्भिक कारणले भूसतहमा विषमता आएको हुनुपर्छ तर शालिग्राम स्पर्श गर्दै बग्ने खोला, देखिने हिमाल, चल्ने बतास र सुसाउने वन उही हो भन्ने भावनाले संवेदित हुन्छु । सत्ते भनेको, तर्कहरू बदलिन्छन् तर भावना बदलिन्न । दशकौंसम्म पनि । पारि डन्डीफोरजस्तो छरपस्ट कंक्रिट घरहरूको कुश्मा बजार देखिन्छ । असिनपसिन सहरीकरणको दौडमा सहभागी भएको । सहरको कुनै क्याफेमा पाटेभीरबारे सुनेको भए त्यसको प्रभाव खास पर्दैनथ्यो । तर, एकाध घण्टा सल्लेरी वनभित्र हिँडेर छेवैबाट मान्छेको बस्तीबाट टाढाको भीर हेर्नु भयप्रद अनुभव रहेछ । उनकी आमाका अनुसार, अहिलेसम्म त्यो भीरले १४ जनाको ज्यान लिइसक्यो । भीरसँग उनको व्यक्तिगत पीडा पनि गाँस्सिएको रहेछ । उनका ज्वाइँले त्यही भीरबाट हामफालेर आत्महत्या गरेछन् । पाटे भीर यति डरलाग्दो छ कि, सामान्य मनोदशामा त त्यसलाई देख्नासाथ मृत्युको कल्पना आउँछ । हतास मनस्थितिमा त त्यसले मान्छेलाई नाम काडेरै बोलाउँदो हो । टाढाको झोलुंगेपुलमा मानिसका आकृतिहरू देखिन्थे । त्यो नेपालकै सबभन्दा अग्लो झोलुंगे पुल । कुनै आकृति आख्यानकार तीर्थ गुरुङ र गनेश पौडेलको हुनुपर्छ । भर्खर दुबैलाई सल्लेरी वनको पुछारमा हामीले बिदा गरेका थियौं । त्यसपछि मैदारो मा वर्णित भीर हेर्न यता हान्निएका थियौं । यान्त्रिक पुल बिग्रेकाले तीर्थ र गनेश झोलुंगेपुलबाटै फर्किए । तीर्थले पाठशाला बेजोड लेखेको छ । गनेश पनि भोलि भारत जाँदै छ । दर्जनौं पैताला बोक्ने गनेश प्रायः यात्रामै भेटिन्छ । हिजो भ्युटावर उक्लँदा तीर्थलाई सारो पर्यो । ठिटाहरू उत्तेजित हुँदै कुदेपछि बाटो भुलेर वित्यास पर्यो । तीर्थ स्याँ स्याँ भयो । ऊ तीर्थलाई सम्झाउँछ बिस्तारै हिँड्नु तीर्थ, तिमीसँग गनेश छँदै छ ।पाटे भीर मैदारो मा भावभूमि भएर आएको छ । पाण्डुलिपि पढ्दा थाहा भयो । भीरको यथार्थलाई स्वैरकल्पनाको साँचोमा ढालेका छन् उनले । पहाडको ग्रामीण जनजीवन, जातीय विभेद, चित्रकार नदिमको निराशा र विद्रोह, माओवादी सशस्त्र संघर्षको पृष्ठभूमि, भीरको रोमाञ्चक प्रसंग, पँधेर्नीको कुराकानी र सुदूर भविष्यप्रतिको आशावादिता त्यसका कथ्यहरू छन् । उनले आफूले अनुभव गरेको, समाजकै कथा र पात्रहरूलाई उठाएका छन् । कुराकानीको दौरान थाहा भयो, उनकी भान्जीले गाउँको दलितसँग प्रेमविवाह गरेपछि परिवारमा भूकम्प नै गएछ । उनी र भाइले बुताले भ्याएसम्म सम्झाईबुझाई जेनतेन परिवारलाई सम्हालेछन् । त्यो घटनाले परिवारमा भयंकर हुन्डरी निम्त्याएछ । उनी सुनाउँछन्, हाम्रो मनोविज्ञानमा जातीय विभेद कति भित्रसम्म जरा गाडेर बसेको रहेछ भन्ने त्यतिबेला मलाई अनुभव भयो । त्यो घटनाले नै उनलाई मैदारो लेख्ने प्रेरणा र साहस दिएको हुनुपर्छ । पाण्डुलिपि पढ्दाको सीमित प्रभाव पाटे भीर, पैयुँपाटा, अमलाचौर, कालिकास्थान, कुश्मिशेरा र सल्लेरी वन घुमेपछि सघन बन्दै गयो । नेपाली साहित्यमा भीरको प्रसंगहरू आउँदै नआएका होइनन् । पर्याप्त आएनन् कि ? भावभूमिकै रूपमा आउने त अझै कम होला । मलाई लीलबहादुर क्षत्रीको उपन्यास बसाइँको सम्झना आउँछ । प्रमाणपत्र तहमा पढ्नुपर्थ्यो । राँकेभीरबाट हामफालेर आत्महत्या गर्न खोजेकी झुमालाई मोटे कार्कीले बचाउँछ । त्यस्तै आख्यानकार राजन मुकारुङको उपन्यासको त शीर्षक नै छ दमिनी भीर । काजीबाट बलात्कृत भएपछि घरमाथिको भीरबाट हामफालेर दमिनीले आत्महत्या गर्छिन् । असमानता र विभेदको कथा छ, दमिनी भीर मा । भीर सजिलो उपायजस्तो देखिन्छ, आत्महत्या गर्न । घाँसदाउरा, चरिचरनमा जाँदा क्षणिक आवेशको क्षण मृत्युवरण गर्न सजिलो माध्यम । मान्छेले गर्दै आएको पनि त्यही देखिन्छ । खोलानजिक छ भने त्यसैमा हेलिने, भीर छ भने त्यसैबाट हाम फाल्ने । त्यस्ता माध्यमहरू सहजै उपलब्ध नहुँदा हुन् त, आवेश शान्त भएपछि आत्महत्या गर्न खोज्नेले पक्कै पुनर्विचार गर्थ्यो । कलंकीबाट बिहान हिँडेको, बलेवा पुग्दा साँझै पर्यो । सुई खेत, लुम्ले, नयाँ पुल एरियाको बाटो विस्तारले गाडी अबेर भयो । घाम डाँडामुन्तिर ओर्लिंदै थियो । गल्छी अँध्यारोमा डुब्दै थियो । त्यो नै त्यो दिनको अन्तिम ट्रिप थियो । मनमा डर पलायो । यान्त्रिक पुल धेरै अग्लाइमा चल्छ । घाम नदेख्दा यसै चिसो अनुभूति हुन्छ । तर रोमाञ्च भाव बढी हुँदा डर सतहमा आउन पाएन । अन्तरमा कतै चेपिएर रह्यो । डर निरीह भएपछि नै मानिस बलियो देखिने हो । डब्बा बिस्तारै अघि बढिरहेको थियो । धेरैमुनि धूमिल कालीगण्डकी बगिरहेको थियो । दिनभरको यात्राले थकित थिए । थाकेको अवसर पारेर हल्का उदासीपन घेर्न आउँदै थियो । काठमाडौं बस्दा उकुसमुकुसै भएको थिए । एक दिन उनको फोन आयो बलेवा महोत्सव हुँदै छ, समय मिलाएर पुगौं ब्रदर । त्यसो त उनको गाउँ जाने कुराकानी नभएको होइन तर व्यस्तताले जान सकिरहेको थिइनँ । यसपालि अनुकूल मिल्यो । झोलामा एक जोर कपडा र मञ्जन ब्रस हालेर कुदिहाले । उनी चितवनबाट गाडी चढ्छन् । म काठमाडौंबाट । पोखराबाट तीर्थ र गणेश मिस्सिएपछि यात्रा झन् रोमाञ्चक बन्छ । बलेवा महोत्सव मात्र थिएन । समाजको दुर्दान्त घाउलाई केही नजिकबाट नियाल्ने अवसर थियो । मानव जातिकै कलंक वर्णव्यवस्थालाई नजिकबाट बुझ्ने यात्रा थियो । उक्त यात्रालाई नामकरण गर्दा उपयुक्त नाम हुन्छ मैदारो ट्रेल । मोटरगाडीमै पुग्न सकिन्थ्यो भने अन्य नाम उपयुक्त हुन्थ्यो । हिँडेर मात्र पुग्न सकिने ठाउँ भएकाले ट्रेल । पदमार्ग । जीवनमा आधा दर्जन ट्रेलहरूको यात्रा गरियो । लाङटाङ, कञ्चनजंगा, अन्नपूर्ण, हेलम्बु, तीनजुरे, तामाङ हेरिटेज र सगरमाथा ट्रेल । ती मूलतः प्राकृतिक थिए, मैदारो ट्रेल सामाजिक र राजनीतिक लाग्यो । मैदारो ट्रेल सारमा विचारको भित्री यात्रा रहेछ । समाज उल्टो दिशातिर हिँडेकाले प्रमुख पात्र नदिन उल्टो पेन्टिङ बनाउँछ । चमेरा विम्ब कभरमा सटीक छ । चरम निराशाका क्षणबाट निस्केर उज्यालोतिरको यात्राले ऊर्जा दिन्छ । नदिन आफ्नो जीवन दृष्टिकोण यसरी अभिव्यक्त गर्छ, उल्टोलाई उल्टाउँदा सुल्टो हुन्छ । तर, यात्रा कदाचित सहज छैन । कथ्यले अनेकन घुम्तीहरू छिचोल्छन् र अनुभूतिको भिन्न लोकमा पाठकलाई पुर्याउँछन् । राजनीतिसँग जोडिएको वैचारिकी अर्को पाटो छ । शान्तिपूर्ण आन्दोलन र सशस्त्र संघर्षबीचको घर्षण वस्तुतः वैचारिक घर्षणहरू हुन् । उनको वैचारिकीलाई यी घर्षणहरूमा खोज्न सकिन्छ । मैदारो मा प्राकृतिक भीर भन्दा मानव निर्मित भीरले तेर्स्याएका पीडा, विव्ल्याटा र संघर्षहरू धेरै छन् । जातीय विभेदका असुरी भीरहरू झन् निर्मम । दृश्यभन्दा अदृश्य भीर झन् खतरनाक । स्थूलभन्दा सूक्ष्म भीर थप जोमिखपूर्ण । उत्तिकै छली पनि । नदेखिनाले छैन भन्ने भ्रम पनि सिर्जना हुने । विसं २००४ सालमै बाग्लुङमा जन्मेका सर्वजित विश्वकर्माले सर्वजन संघ स्थापना गरी यस भेगमा दलनविरुद्व आन्दोलन थालेको इतिहास भेटिन्छ । अम्बेडकर र गान्धीको प्रभावमा बनारसबाटै पर्चा छपाएर सर्वजितले बाग्लुङको ओमप्रसाद चौतारामा पहिलो कार्यक्रम गरेका थिए । लामो समय त्यो इतिहास विस्मृतिकै गर्तमा पुरियो । मैदारो ले त्यसलाई उत्खनन गर्दै वर्तमान समयको आलोकमा नियाल्ने प्रयास गरेको छ । त्यसैले त्यसको महत्त्व ऐतिहासिक छ । सारमा मैदारो मानवनिर्मित भीरहरूको कथा हो । उनी एकाङ्की छैनन् । न सामाजिक यथार्थवादी क्याम्पमा सीमित छन् । न त स्वैरकल्पनाको । बरु झोलुंगेपुलजस्तो दुवै विचारहरूको सेतु बनेका छन् । माटोको यथार्थ छ । बुनोटमा स्वैरकल्पना । कुशल संयोजन उनको आर्जन । हर्मन मेलभिलले सन् १८५१ मा कालजयी उपन्यास लेखे मोवी डिक । अहेब ह्वेलसँग बदला लिन चाहन्छ । कारण ह्वेलले उनको खुट्टा खाइदिएको छ । समुद्री भावभूमिमा उक्त पुस्तकले मान्छेको अठोटको कथा भन्छ । समालोचनाको एउटा स्कुलले अचम्मको निष्कर्ष निकाल्यो मोबी डिक मा ह्वेल छैन । ह्वेल मात्र मेटाफोर हो । आश्चर्य ! अधिकांश पाठक त्यहाँ समुद्री यात्रा, हारपुन र ह्वेलैह्वेल देख्छ । सिम्बोलिस्टहरूको त्यो निष्कर्ष अपत्यारिलो लाग्छ । ह्वेललाई प्राणी नमानेर खराब प्रवृत्तिको समुच्चय मान्दा भने त्यो पत्यारिलो सुनिन्छ । त्यसैको सापेक्षमा, मैदारोमा पनि भीर छैन भन्यो भने, त्यो संश्लेषण पनि तर्कसंगत बन्छ । अदृश्य भीरलाई सघाउने पाटेभीर पनि मेटाफोर नै हो । कविको अन्तरदृष्टिबिना त्यस्तो मेटाफोर बन्दैन । आख्यान साहित्यमा मैदारो लाई सुखद आगमन ठानेको छु । मलाई यो सुन्दर लागेको छ, समग्र मूल्याङ्कन भने भविष्यको गर्भमै निहित छ । भोलि काठमाडौं फर्कनु छ । तर म सोच्छु, वैचारिक हिसाबले भोलि पनि म पृथ्वी राजमार्गभन्दा बढीे मैदारो ट्रेलमै यात्रा गरिरहेको हुनेछु ।"
पुनर्जागरणको बाटोमा महिला आन्दोलन,"मिडिया र सामाजिक सञ्जालको शक्तिफेसबुक ट्विटरलगायतका सामाजिक सञ्जालको माध्यमबाट आफूलाई अभिव्यक्त गर्ने अवसर पाए । सामाजिक सञ्जालमा महिलाको सीधा पहुँच पुग्यो । राम्रा नराम्रा जे भए पनि सामाजिक सञ्जालमा बहस हुन थाल्यो । महिलालाई घर छोडेर हिँड्न गाह्रो थियो । अहिले पनि अप्ठेरो छ । तर पनि घरमा बसीबसी, आफ्नो काम गर्दागर्दै पनि सामाजिक सञ्जाल मार्फत सार्वजनिक रूपमा अभिव्यक्ति दिन सक्ने अवस्थाको सिर्जना भयो । मिडिया र सामाजिक सञ्जाल राज्य र समाजमा विद्यमान कुरीतिविरुद्धमा खुलेर लागे । जसको कारणले महिलालाई अझ सुरक्षाको प्रत्याभूति हुन थाल्यो । राष्ट्रिय स्तरका मिडियाले महिलाका आवाजलाई स्थान दिन थाल्यो । यो अवसरसँगै महिलाले आफूलाई समाजले गरेको विभेद र अन्यायका विरुद्धमा बोल्न थाले । महिलामाथि भएका र हुने गरेका अन्याय सामाजिक बहसका विषय बने । यस्ता बहसहरूले महिलाहरूको चेतनामा थप निखारता ल्याउन मद्दत पुग्यो । सामाजिक सञ्जाल र मिडियासँगको सोझो पहुँचका कारणले आफ्नो विचार जस्ताको तस्तै अभिव्यक्त गर्न पाए । यसले पनि महिलालाई थप सशक्त बनाएको छ । राज्य र सरकारको मूल प्रतिपक्षी भनेकै मिडिया र सामाजिक सञ्जाल हुन पुगे । महिला हकका लागि मिडियाले खेलेको भूमिका अतुलनीय छ । यही भूमिकाको जगमा टेकेर महिला आन्दोलनलाई राजनीतिको मूलधारमा ल्याउन सके मात्र महिला आन्दोलनले मूर्तरूप पाउँछ ।"
गुगल जिन्दगी,रञ्जना निरौला
प्रतीक्षा,सफर पोखरेल
कामदारलाई कसले सम्झेला !,"सिंकःमी टोलीका नाइके हुन् लक्ष्मीभक्त राजचल । लक्ष्मीभक्त पनि भक्तपुरकै बासिन्दा हुन् । ७३ वर्षीय लक्ष्मीभक्तसँग थुप्रै पुरातात्त्विक महत्त्वका मठ, मन्दिर, पाटी, पौवा मर्मतको अनुभव छ । लक्ष्मीका लागि काष्ठमण्डपमा गरिरहेको काम नौलो होइन । त्यसैले उनी यसमा कुनै चुनौती देख्दैनन् । चुनौती सुरु गर्ने बेला थियो भन्छन् उनी । भग्नावशेषबाट काठ छुट्याएर कुन काठ कहाँको भनेर पत्ता लगाउन झन्डै डेढ महिना लागेको थियो । अब यो ठड्याउन पनि समस्या छैन भन्छन् उनी । किन ? उनी भन्छन् मूल थाम (पिलर) पुरानै बस्ने भएपछि उचाइ कत्रो बनाउने भन्ने प्रश्नै बाँकी रहेन । त्यहीअनुसार सबै बस्नैपर्ने भो । लक्ष्मी विश्वासका साथ भन्छन् काष्ठमण्डप दुरुस्त बन्छ । काष्ठमण्डपमा सबैभन्दा धेरै काम लक्ष्मीभक्तको टोलीको छ । सयवटा काठका अग्लाअग्ला थाम बनाउनु छ । ती काठलाई निनाः (निदाल), छतका लागि चाहिने काठ तयार पार्नु छ । थुप्रै काम छ अझै । अहिले भइरहेको काम त तयारी मात्रै हो भन्छन् लक्ष्मी । उनलाई यो तयारीको चरणमा उनकै भाइ तथा छोराहरूले साथ दिइरहेका छन् । लक्ष्मीभक्त राजचल, कृष्ण राजचल, तुलसीप्रसाद माखास्या, कृष्णप्रसाद घेंमेसुलगायत थुप्रै प्राविधिकहरू आआफ्नो दक्षताअनुसार काष्ठमण्डप पुनर्निर्माणको काम गरिरहेका छन् । यता प्राविधिक टोलीका मणीन्द्र श्रेष्ठ, अमृतरत्न शाक्य, शैलेश राजभण्डारी, करिसनमान सिं, विनीता मगैया, एनी जोशीहरू काष्ठमण्डपलाई दुरुस्त बनाउन यसका ऐतिहासिक तस्बिरहरू, चित्रकलाहरू, ऐतिहासिक दस्तावेजहरू पल्टाउनमा व्यस्त छन् । भेटिएका ससाना तथ्यहरूलाई उनीहरू संगृहीत गर्ने, छलफल गर्ने र त्यसलाई जस्ताको तस्तै काष्ठमण्डपको नयाँ संरचनामा अटाउने प्रयासमा छन् उनीहरू । श्रेष्ठ भन्छन्, काष्ठमण्डप हामी सबैका लागि ऐतिहासिक र चुनौतीपूर्ण काम हो । यो काम सफलतापूर्वक सम्पन्न हुनु सम्पूर्ण टोलीकै जीवनभरिको अविस्मरणीय क्षण हुनेछ ।काष्ठमण्डप तयार भइसकेपछि पुनर्निर्माणमा खटिएका प्राविधिक र विज्ञहरूको नाम कसैले सम्झिन्छन् त ? भन्ने जिज्ञासामा लक्ष्मीलगायत सबैको एकै स्वर छ, कामदारलाई कसले सम्झिन्छ र ? यो हाम्रो काम हो । काम राम्रोसँग सम्पन्न हुनु नै हाम्रो सफलता हो । यसैमा हामी सन्तुष्ट हुनेछौं । ऐतिहासिक सम्पदाको शिलालेखमा र दस्तावेजमा शासकको र राष्ट्रप्रमुखको मात्र नाम लेख्ने परम्पराले कति जनशक्ति प्रयोग भएका थिए । कति लागत लागेको थियो । कस्ताकस्ता प्राविधिक प्रयोग भएका थिए ? भन्ने कुराको जानकारी दिंदैन । काष्ठमण्डप होस् वा रानीपोखरी पुनर्निर्माण योगदान गरेका यस्ता दक्ष कामदारहरूको नाम भोलिको पुस्ताले पुरातत्त्व र सम्पदाको इतिहासमा नभेट्नु दुर्भाग्यपूर्ण हुनेछ । जसरी आज हामीलाई यकिन थाहा छैन मूलतः काष्ठमण्डप कसको देन थियो ?"
वर्षका 'स्टार',"मेनुकाको साहस हेमन्त रानाको बहुचर्चित गीत, साइँली । यसको भिडियोमा देखिएकी थिइन्, मेनुका प्रधान । गीतजस्तै भिडियो पनि औधी लोकप्रिय भयो । दर्शकमाझ प्रेमील छाप छोड्न सफल भइन् । यही गीतको शीर्षकमा फिल्म बन्ने भएपछि मेनुका छुट्ने कुरै भएन । साइँलीकै चरित्र पाइन् । रामबाबु गुरुङले मेनुकालाई नै फोकस गरेर पटकथा लेखे, चरित्र बनाए । उनले यसअघि मेनुकालाई पुरानो डुंगा मा अभिनय गराएका थिए । डुंगा खियाउने माझीको रोगी पत्नीको भूमिकामा मेनुकाले सानदार काम गरिन् । साइँली मा त्यस्तै जीवन्तता पस्किन्छिन् भन्नेमा विश्वस्त थिए, रामबाबु । तीन एकान्त नाटक हेरेपछि उनले पुरानो डुंगा मा मेनुकालाई खेलाएका थिए । रामबाबु भन्छन्, स्क्रिप्ट लेखिसक्दा चरित्र लगभग बनिसकेको हुन्छ तर त्यसलाई अझ परिपक्व बनाउन मेनुकाको इनपुट रहन्छ । चरिक्रमा दुविधा हुँदा निर्धक्क बोल्न सक्छिन् ।साइँली को स्त्रिप्ट सकिनु र मेनुका दुर्घटनामा पर्नु एकै पटक भयो । लामो समय घरमै आराम गर्नुपर्यो । त्यसैले कथा सुनाउन रामबाबु आफैं उनको घर जान्थे । महिला हुनुको नाताले साइँलीप्रति मेनुकाको दृष्टिकोण बुझ्थे । त्यहीअनुरूप पात्रलाई थप सबल बनाउँथे । यही क्रममा मेनुका पात्रमा समाहित भइसकेकी थिइन् । भन्छिन्, मनमा लागेको कुरा निर्धक्क भन्न सक्ने साइँलीको स्वभावसँग आकर्षित भएँ । त्यसैले उनको आन्तरिक भोगाइ र मनोविज्ञान खोतल्न मज्जा आयो । अनुप बरालसँग एक महिनाको वर्कसपले थप निखारता ल्यायो । मेनुकाले थिएटर हुँदै फिल्ममा फड्को मारिन् । त्यसैले पनि हुनुपर्छ, यथार्थपरक पात्र र स्वाभाविक अभिनयप्रति उनको खुब लगाव छ । यस्ता पात्रलाई बुझ्दै जाँदा वास्तविक जीवनका लागि पनि ज्ञान पाइने अनुभव सुनाउँछिन् । कथित हिरोइन मेटिरियल्स मा पटक्कै विश्वास छैन । न चमकधमक र गानाबजानामै रमाउँछिन् । हरेक पात्रको गहिराइमा पुग्नु र सोहीअनुरूप पर्दामा पस्कनु उनको खासियत हो । कहिल्यै क्यामेरा अगाडि कस्तो देखिन्छु भनेर तनावमा लिन्नन् । यसो हुँदा अभिनय बनावटी हुनबाट जोगिन्छ । पात्रलाई छिटै समाइहाल्ने खुबी छ । साइँलीका रूपमा उनले त्यही गरिन् । भन्छिन्, मेरा लागि अभिनय कला व्यक्त गर्ने माध्यम हो, जसले मलाई आनन्द पनि दिन्छ । अभिनयलाई कहिल्यै बोझका रूपमा लिन्नँ । साइँली मा मेनुकाको कामबाट स्वस्तिमा उस्तै प्रभावित छिन् । उनकै शब्दमा, पर्दामा हेर्दा मेनुकाले अभिनय गरेजस्तै लाग्दैन, सरल र सहज शैलीमा चरित्रलाई न्याय गर्छिन् । यही वर्ष वैशाखमा प्रदर्शित डमरुको डन्डिबियो बाट पनि मेनुकाले तारिफ बटुलेकी थिइन् ।हामीकहाँ रणकला, साइँली जस्ता सशक्त महिला चरित्र असाध्यै थोरै लेखिन्छन् । जति लेखिन्छ, ती पनि पुरुषकै आँखाबाट । महिलालाई प्रायः उडाएर कमेडी गरिन्छ । संवेदनशीलताको खडेरी छ । कलाको नाममा महिलालाई बिकाउ वस्तु मा सीमित पार्ने नियतले अझ निरन्तरता पाइरहेको छ । सिनेमाको हकमा महिला लेखक छँदै छैनन् भन्दा हुन्छ । त्यसैले मेनुकालाई लाग्छ, महिला लेखक र फिल्ममेकरको संख्या बढ्नुपर्छ । तब मात्र महिलाको नजरबाट संसारलाई हेर्ने तरिका पर्दामा देख्न पाइन्छ । यसका लागि पहिले महिलाका सवाल र चरित्र निर्माणमा जोड दिनु आवश्यक छ ।लेखकनिर्देशक रामबाबु भन्छन्, हामीसँग जस्तै चुनौतीपूर्ण भूमिकामा काम गर्न सक्ने महिला कलाकार छन् भनेर स्वस्तिमा, मेनुकाले प्रमाणित गरिसके । अरू पनि छन् । यस्ता क्षमतावान कलाकारलाई बचाउन पनि प्रभावकारी महिला चरित्र जन्माउनुपर्छ ।"
जोखनाको जन्म,"जापान छोडेर रंगमञ्च केही महिनाअघिको एक दिन यिनै अनिलको फोन आयो, संगीता थापालाई । मकवानपुर भीमफेदीकी यी २८ वर्षीया जापान जाने तयारीमा थिइन् । गुरुकुल हुँदाताका नर्वेली रंगकर्मी मोर्टन क्रोगको ताराबाजी लै लै, सुनील पोखरेलको पुतलीको घर, मीन भामसुनील पोखरेलको कर्णाली दख्खिन बग्दो छ जस्ता नाटक हेरेको प्रभावकै कारण केहीअघि यिनले कुञ्ज थिएटरमा मञ्चित लिलामे माइलो मा सानो भूमिका गरेकी थिइन् । जोखनाका लागि त मलाई ठूलै प्रस्ताव आयो, कुराकानीको क्रममा संगीताले सुनाइन्, त्यही पनि म जसको फ्यान थिएँ, उसैबाट । खासमा किरणलाई जोखना को धनसुवा चरित्रका लागि कलाकार चाहिरहेको थियो । गीति परम्पराको सघनता रहेको किराँत समुदायको यो चरित्रले नाटकमा पनि धेरैजसो गीतबाटै अभिव्यक्ति दिनुपर्थ्यो । गीत गाउँदै अभिनय गर्नुपर्ने भएकाले केही कलाकारले यो भूमिका छोडिसकेका थिए । पद्मकन्या क्याम्पसको संगीत स्नातक संगीता भने भोजनगृहमा साँझसाँझ गाउने गर्थिन् । त्यही भएर मेरो खोजी भएको रहेछ, संगीताले सुनाइन्, सट्टा कलाकारको रूपमा । सट्टा कलाकारको रूपमा जोखना छिरेकी यिनी अहिले प्रशंसित छिन् अभिनयका लागि । बेपत्ता लोग्ने पर्खिबसेकी धनसुवाको चरित्रमा उनी अब्बल छिन् । सकारात्मक प्रतिक्रियाहरूका कारण अब संगीताको संगत बदलिएको छ । जापानको भाषा कक्षा र भिसा प्रक्रिया पनि रोकिसकेकी छन् उनले । बरु थिएटर भिलेजको ६ महिने कोर्समा भर्ना भएकी छन् । अब यहीँ केही गर्छु, उनले भनिन्, गाउँछु, नाटक गर्छु । सिक्न आएकी थिएँ, सिक्दै छु, अझै धेरै सिक्छु ।"
बढेनन् पाठक !,"बालाजुका बरुण घिमिरे प्रत्येक वर्ष अनिवार्यजस्तै २० देखि ३० किताब किन्छन् । समय मिल्नसाथ पुस्तकमा घोत्लिन्छन् । उनको पुस्तक पढ्ने बानी अलि फरक छ । कुन मितिमा के पुस्तक पढे, टिपेर राख्छन् । अरूसँग किताब माग्दैनन् । किनेरै किताब पढ्ने बानी रहेको उनले सुनाए । नेपाली र अंग्रेजी दुवै भाषाका किताब पढ्छन् । अंग्रेजी लेखकका किताब पढ्नलायक हुने उनले सुनाए । पछिल्लो समय नेपाली पुस्तकको अवस्था खस्कँदै गएकोमा भने चिन्ता छाएको उनी बताउँछन् ।२०७४ सालमा बढी पुस्तक पढेका उनले यो वर्ष कार्यव्यस्तताले संख्या कम भयो । पढौंजस्तो नेपाली पुस्तक पनि खासै आएनन्, उनी भन्छन्, खाली समयमा पुस्तक पढौंभन्दा पनि ठ्याक्कै यो राम्रो छ भनेर पाउन पनि सकिनँ । उनलाई अहिले मन परेको पुस्तक ग्रेटा राणाको होस्टेज हो । इराकमा मारिएका १२ नेपालीको कथालाई लेखकले फिक्सन बनाएर लेख्नुभएको छ, उनी भन्छन्, नेपाली विषयवस्तुमा भएको पुस्तक हो, अहिलेसम्म पढेमध्ये मन छोएको किताब यही हो । बजारमा कुनै पुस्तक आउनै लाग्दा त्यसको प्रचार धेरै नै गरिन्छ । पुस्तकमा भएको कन्टेन्टभन्दा ज्यादा प्रचार हुन्छ, उनी भन्छन्, प्रचारअनुसारको कन्टेन्ट हुँदैन । आजभोलि सामाजिक सञ्जाल र युट्युबमा भिडियो बनाएर प्रचार पनि गर्न थालिएको छ । प्रचारकै कारण के रैछ पुस्तकमा भनेर पढ्यो, प्रचारअनुसारको हुँदैन, उनी भन्छन् । पछिल्ला वर्षहरूमा लेखक र प्रकाशक बढेको पुस्तक विक्रेताहरू बताउँछन् । केही नियमित पुस्तक पढ्ने पाठक भने पुस्तकको गुणस्तर बढ्न नसकेको बताउँछन् । २०७५ मा नयाँ पुस्तक छाप्ने मात्र होइन, जिल्लाजिल्लामा पुस्तकको प्रचार र लेखकको परिचय गराउने गरी साहित्यिक मेला महोत्सवहरू आयोजना गर्न पनि प्रतिस्पर्धा नै चल्यो ।पुस्तक प्रकाशनगृह बुकहिलका अध्यक्ष भूपेन्द्र खड्का २०७५ मा ननफिक्सन पुस्तक बढी प्रकाशनमा आएको बताउँछन् । बुकहिलबाट अघिल्लो वर्षको तुलनामा २०७५ मा झन्डै दोब्बर पुस्तक बजारमा आए (रिप्रिन्टसहित १२) । बुकहिलले बजारमा ल्याएका पूर्वप्रधानन्यायाधीश सुशीला कार्कीको न्याय, गंगामाया अधिकारीको न्यायको अवसान, मोहन मैनालीको देखेको देश तथा रामलाल जोशीको उपन्यास सखी ले बढी चर्चा पाए । खड्काका अनुसार बुकहिलले अहिले धेरै किताब निकालेको छैन । अहिले बजारमा जो पनि प्रकाशक छन्, जो पनि लेखक छन् । धेरै लेखक, प्रकाशक भएर पनि समस्या भएको हो कि भन्ने छ, उनी भन्छन्, यो वर्ष पुस्तक बजार त्यति राम्रो भएन । दसैंपछि पुस्तकको बजार राम्रो छैन, राम्रा किताबहरू आउन नसकेर पनि हुन सक्छ । अहिले केही नयाँ किताब आएका र तिनैबाट बजार फर्केला भन्ने आस प्रकाशकहरूमा छ । नयाँ सरकारको आर्थिक नीति आएपछि त्यसको प्रभाव किताब बजारमा परेको पनि उनी बताउँछन् । सेयर बजारमा गिरावट आयो । जग्गा कारोबार घट्यो । बैंकको ब्याजदर बढ्यो । कर बढ्यो । पुस्तक भनेको त तेस्रो, चौथो प्राथमिकतामा पर्ने कुरा भयो, उनी भन्छन्, पाठकको क्रय क्षमतामा पनि अलिकति कम भएजस्तो देखियो । गत वर्षहरूमा यति बेलासम्म पुस्तकालयका लागि पुस्तक लिनेको चहलपहल हुने भए पनि यो वर्ष सुनसानजस्तै रहेको खड्का बताउँछन् । पुस्तक बजार एकदम सुस्त छ, बजार सधैं एउटै रहँदैन, तलमाथि भइरहन्छ, उनी भन्छन्, प्रकाशकले राम्रो किताब निकाल्ने, लेखकले जिम्मेवार भएर लेखेको खण्डमा पाठक ठगिने छैनन् । नयाँ किताब आउँछ । हल्लाखल्ला बढी हुन्छ । तर पाठकले भनेजस्तो खुराक पाउँदैन । त्यसपछि निराश बन्छ, पछि राम्रो लेखकको किताब आउँदा पनि पाठक बजारमा किन्न नजान सक्छ । उनले निष्कर्ष सुनाए, लेखक र प्रकाशक थप जिम्मेवार हुन आवश्यक छ । पुस्तक लेख्नेको जमात बढे पनि बजारमा माग बढ्न नसकेको विक्रेता र प्रकाशकहरू बताउँछन् । लेखक अमर न्यौपाने आमपाठकले आशावादी वा आशा जगाउने किताब पढ्न मन पराउने बताउँछन् । उनले २०७५ मा धेरै पुस्तक पढेनन् । जति पढे ती मन परे । उनलाई छुदेन कादिमोको फात्सुङ र रमेश सायनको छुटेका अनुहार मन परे । पाठक धेरै किसिमका हुन्छन्, कोही एकदमै लाइट पुस्तक पढ्ने खालका हुन्छन्, कोही हेभ्भी पढ्न चाहने हुन्छन्, उनी भन्छन्, आम पाठक पुस्तकमा सरल तरिकाले कथा भनियोस् भन्ने चाहन्छन्, जसले आशा छरोस् । अन्तिममा निराशामा टुंगिएको भन्दा आशा जगाउने कथा पाठकले मन पराउने अमरको ठम्याइ छ । उनका अनुसार हिजोआज प्रायः सबै उमेर समूहलाई सोसल मिडियाले व्यस्त बनाएको छ । १८ घण्टासम्म पनि मोबाइलमै व्यस्त हुने जमात पनि छ । यसले पनि पुस्तक पठनलाई असर गरेजस्तो लाग्छ, उनले भने । पहिलापहिला साता, महिना दिनमा एउटा किताब पढेर सके भन्नेहरू भेटिने तर अहिले एउटा किताब सक्न ५६ महिना लाग्ने गरेको सुनाउने फेला पर्ने गरेको उनी बताउँछन् । समय केमा बित्छ भन्दा सोसल मिडियामा बित्छ, उनी भन्छन्, सोसल मिडिया र युट्युब नशाजस्तै भएको छ । पोस्ट गरेको स्टाटस, फोटो र भिडियोमा कति लाइक, कति कमेन्ट आयो भन्दैमा दिन बित्छ । सोसल मिडिया लत नबनी उपयोगको साधन मात्र बन्नुपर्ने उनको सुझाव छ । लामो समयदेखि पुस्तक बिक्री र प्रकाशन गर्दै आएकाहरू पुस्तक प्रकाशन बढे पनि स्तरीय पुस्तकको खाँचो रहेको बताउँछन् । मण्डला बुक प्वइन्ट कान्तिपथका म्यानेजर सिद्धार्थ महर्जन २०७५ सालमा नयाँ पुस्तक धेरै आएको बताउँछन् । पाउलो कोहेलोको हिप्पी, गीता राणाको होस्टेज, श्रद्धा घलेको द वेययार्ड डटर, नारायण वाग्लेको कोरियाना कफी गफ लाई पाठकले रुचाएको पाइयो, महर्जनले भने । यस वर्ष अनुवाद गरिएका किताब पनि आएको र पाठक बढेको उनको भनाइ छ । प्रचारअनुसार पाठकले पुस्तकबाट खुराक नपाउने गरेको गुनासो विक्रेतासामु पनि राख्ने गरेका छन् । रत्नपुस्तक भण्डार बागबजारका म्यानेजर सुरेश श्रेष्ठले थोरै पाठक भएको ठाउँमा लेखक धेरै भएको टिप्पणी गर्छन् । प्रचार धेरै गरिएका किताब खोज्दै आउने पाठक धेरै हुन्छन्, उनी भन्छन, पुस्तकमा प्रचार गरिएअनुसारको कुरा नभएको भन्दै गुनासो गर्ने पनि भेटिन्छन् । उनका अनुसार आख्यान र फुराना व्यक्तित्वहरूको जीवनी खोज्ने धेरै हुन्छन् । यस वर्ष किताबको बित्री खासै नबढेको उनको अनुभव छ । दार्शनिक किताब खोज्नेको पनि कमी नभएको उनी बताउँछन् । रत्नमा नयाँभन्दा पुराना लेखककै किताब खोज्ने पाठक बढी आउने गरेको उनको भनाइ छ । श्रेष्ठका अनुसार महाकवि लक्ष्मीप्रसाद देवकोटा, शंकर लामिछाने, पारिजात, विश्वेश्वरप्रसाद कोइराला, इन्द्रबहादुर राईका किताब खोज्ने पाठक धेरै छन् । पछिल्लो समय नयनराज पाण्डे, अमर न्यौपाने, सुबिन भट्टराई, नारायण ढकालका किताब पनि खोजी गरी किन्ने पाठक छन् । प्रेमिल किताब खोज्ने पाठकको पनि कमी छैन । यस वर्ष सोचेअनुरूपको पुस्तक बिक्री नभएको भनाइ अन्य पुस्तक प्रकाशक र विक्रेताको पनि छ । मञ्जरी पब्लिकेसन्सकी कल्पना भट्टराई पुस्तकको बजार खासै नबढेको बताउँछिन् । अवकाश प्राप्त शिक्षक तथा कर्मचारीले धेरै पुस्तक खोज्ने गरेको युवायुवतीको रुचि अंग्रेजी भाषाका पुस्तकतिर बढेको उनको भनाइ छ । नाम चलेका लेखकका किताब बढी खोजिन्छन् तर नयाँ लेखकका किताब कमै खोजिन्छ, उनले भनिन् । पछिल्लो दुई वर्षमा किताबको बिक्री औसत रहेको उनको भनाइ छ । न बजार बढ्न सक्यो, न घट्न सक्यो, उनी भन्छिन्, किताब त बजारमा धेरै आए, लेखक धेरै देखिए, तर बजारले खोजेजस्ता पुस्तक आएनन् । पाठकले कस्ता किताब मन पराउँछन् भन्नेबारे थाहा पाएर मात्र किताब निकाल्नुपर्ने उनको सुझाव छ । यो वर्ष फाइनप्रिन्टले थोरै मात्र पुस्तक बजारमा ल्यायो । एकदमै न्यून पुस्तक प्रकाशन गर्यौं, त्यही भएर थोरै छापेपछि बिक्री पनि थोरै नै हुने भयो, फाइनप्रिन्टका प्रकाशक अजित बराल भन्छन्, अरू प्रकाशक, बिक्रेता पनि किताब कम बिकेको र किताब पढ्ने मानिसको पढ्ने बानी सोसल मिडियाले घटाउँदै लिएर जान्छ कि भन्नेमा सशंकित भएको पाएको छु । बराल यो वर्ष धेरै राम्रा पुस्तक नआएकाले पनि बिक्री घटेको हुन सक्ने मान्छन् । यो वर्ष प्रकाशन भएका किताब यो राम्रो छ, यो पढें भनेर एकदुईवटा किताबको नाम सम्झन सक्ने छैनन्, राम्रा र रुचिका किताब नआएकाले बिक्री घटेको उनको ठम्याइ छ । एउटा राम्रो किताब आयो भने त्यसले बजार तताउँछ । अरू किताबको पनि बिक्री बढाउँछ । त्यही भएर बजार तताउन राम्रा किताब आउनैपर्छ, उनले भने । फाइनप्रिन्टले यो वर्ष ६ वटा रिप्रिन्टसहित ११ पुस्तक प्रकाशित गर्यो ।"
प्रतिरोधी पारिजात,"काँडेतारले घेरिएको अग्लो पर्खाल । पर्खालभित्र छन् धेरै जोर आँखाहरू । बाहिर के हुँदैछ उनीहरू लगभग बेखबर छन् । तर, प्रशस्तै छ समय आफूमाथिको आकाश नियाल्न, टोलाउन या केही कल्पना गर्न । मुसिकोट कारागारका कैदीहरूमाझ छु । झलक्क सम्झनामा आएका छन् रमेश । पारिजातको उपन्यास पर्खालभित्र र बाहिर को रामबहादुर अर्थात् रमेश । ऊ सदर जेलको झ्यालबाट एकतमास चियाउँदै छ । र, सम्झँदै छ बाटुली ।(२०३० साल भन्दाअघि फरक थियो पारिजातको लेखन चिन्तन । तीसको पूर्वार्द्धमै आएको उपन्यास पर्खालभित्र र बाहिर ले समाजसँग बढी सरोकार देखायो ।) निराशा बग्रेल्ती छ पर्खालभित्र । सकसको के कुरा । जीवन जो जाम परेको छ । एघार वर्ष भइसक्यो । चुरोट फुक्नु, आफैंसँग संवाद गर्नु, बाटुलीलाई सम्झनु । सम्झनुको कारण छ । उसैले थियो पहिलो प्रस्ताव राखेको, तिमी मसँग बिहे गर है । ऊ गरीब, एक्लो र पीडामा थिई । कसैको साथ किन नचाहनु र ? तर बिहे नाम मात्रको । एक अर्कालाई देख्दै नदेखेको पनि तीन वर्ष भैसक्यो । अनि सकस हुन्न त जेलखाना । पिरोलिनु, बस् पिरोलिनु । त्यही छ ऊसको दिनचर्या । साथी ज्वाला आक्रोश ओकल्छ, त्रान्ति आदर्शको गाथा हैन । तर ऊ मौन बस्छ । ज्वालाबारे सोच्छ, कति फरक छ यो मान्छे । कैदी हुनु सजिलो कहाँ छ ? त्यसमा पनि चेतना भरिएको टाउको बोकी चार पर्खालले घेरिनु । समाजमा भइरहेका शोषण र अन्यायका बारे जान्दाजान्दै केही गर्न नसक्नु ! त्यसरी जाकिनु । मनभरि पोखिएको छट्पटीमा आफू केवल एक्लै चिप्लिँदै ठोकिँदै घाइते हुनु । अनि हुन्न त ऊ निराश ? हो, रमेश निराश छ । पोखिन्छ उसको मनोदशा आफैंसँग यो जेल हो । यहाँ यस्ता अनगिन्ती असजिलापनहरू पचाउन सक्नुपर्छ नत्र मान्छे बौलाउँछ । एउटा यस्तो स्थिति, जसलाई कतैबाट पनि चलाउने ठाउँ छैन, गजबले जाम परेको छ र जहाँ विवेक भएर मौन उभिदिनुपरेको छ ।सायद रमेशका यी पीडादायी अनुभूतिमा मिसिएको छ पारिजातकै आफ्नो पीडा पनि । उनी बारम्बार घेरिइरहन्थिन् चार पर्खालभित्र । बिरामी बारम्बारको । कोठा, पर्खाल, झ्याल, अनि आफूभित्र सल्वलसल्वल गर्ने चिन्तन । ती थिए नितान्त निजी उनका । कसैलाई दिन नपर्ने । दिन नमिल्ने दुखाइ । केवल उनको । यसैबीच उपचारको क्रममा भारतमा रहँदा सुकन्यालाई चिठी लेखी बस्छिन् । चिठी त एक बहाना न हो । उनी आफैंलाई पोख्छिन् । आफ्नो बन्दीझैं जीवनका बारे खन्याउँछिन् पत्रमा । कोठाचाहिँ मलाई जेलजस्तो लाग्यो । पर्खालै पर्खाल बस् । बार्दलीबाट एक टुक्रा चौकोण आकाश देखिन्छ । (अपराजिता ः पारिजातका चिठीहरू, पृष्ठ १०९) । पारिजातले जस्तै आकाश नियाल्छन् सदर जेलका कैदीहरू । त्यसै हूलमा छ रमेश ।आशा भन्ने केही त्यान्द्रोमा अल्झिनु अनि जीवन अघि बढाइरहनु । यस्तै गर्दै छन् पर्खालभित्र रमेश र ज्वाला, पर्खालबाहिर बाटुली । घरेलुको जागिर खोसिएपछि बेजागिर, बेठेगान भएकी छे बाटुली । पाटीमा बस्न थालेकी छ तर पटक्कै डराउँदिन कसैसँग । विश्वास गर्छे आफैंलाई । एक निर्भीक आइमाई । वर्षौंवर्ष मात्र सम्झनामा पनि अडिने रैछ सम्बन्ध । जसरी अडिएको छ रमेश र बाटुलीको । तीन वर्षपछि बाटुली एक बट्टा चुरोट बोकी रमेशलाई भेट्न पुगिदिन्छे जेल । पर्खालभित्रको आफ्नो निरीहपनाले चुटेको छ ज्वालालाई । उसको आक्रोशको मात्रा ह्वात्तै बढेको छ । ऊ रगत बगाउन चाहन्छ । मर्न र मार्न चाहन्छ । शान्तिले क्रान्ति गर्दैन भन्छ । जेलभित्र ऊ सबैसँग रिसाउँछ । आफूसँग झन् बढी रिसाउँछ र एक दिन बिरामी पर्छ । ढल्छ । मानसिक सन्तुलन गुमाएको करार हुन्छ । र एक दिन कोल्याप्स भएको खबर आउँछ । ढल्नुअघि उसले भयंकर फुर्तीका साथ बोलेको थियो, मलाई एकपल्ट फगत एकैपल्ट हेर्ने रहर छ एउटा, फिँज उठेको दूधजस्तो सेतो नदीमा दुईचारवटा रक्ताम्मे पानीका तरंगहरू एकापट्टिबाट बगेर आइदेऊन् त्यसपछि म विश्वासका आँखाहरूले हेर्छु एउटा परिवर्तनलाई रगतले ज्वालाले चाहेको रक्ताम्मे क्रान्ति र परिवर्तन ऊसँगै समाप्त हुन्छ । किनकि ऊ पर्खालभित्र थियो । एउटा ऊर्जावान् जीवन हेर्दाहेर्दै मगज खुस्केर समाप्त भयो । यसैगरी समाप्त हुँदै छन् आज पनि कैयौं जीवनहरू । अभाव, आक्रोश, असन्तुष्टि, विद्रोह सबैसबै आफैंसँग बोकेर हिंडिरहेका छन् युवाहरू । रमेश जेल मुक्त हुन्छ । तर मुक्त हुन सक्दैन आफूले बोकेको सिद्धान्तबाट । पर्खालभित्र ऊ केवल चिन्तन गर्थ्यो, समाजका अनेकन विसंगति र गरिब जनतामाथिको शोषण बारे । पर्खालबाहिर ऊ आफैं प्रत्यक्ष भोक्ता भएको छ । आफूसँगै पढेका साथीहरूको प्रगति चुलिएको छ । साथै निकै अग्लिएको देख्छ, उनीहरूले आफूप्रति देखाइरहेको बेवास्ता । जीवन धान्ने आधार छैन । बाटुलीको हाड घोटाइको मेजमान खाई बस्न अब ऊ सक्दैन । थन्क्याउँछ एक कुनामा आफ्ना डिग्री, विद्रोही चेतना, समाज परिवर्तनका रुमानी सपना र सामेल हुन्छ चक्रपथ निर्माणको मजदुरीमा । त्यही काम पनि बाटुलीले नाइकेलाई भनसुन गरी दिलाइदिएकी हो । पहिलो पटक काममा हाजिर हुनुअघि उसले महसुस गर्छ, अभाव र भोकभन्दा ठूलो केही रहेनछ । अभावले ग्रस्त एक गरिब परिवारमा जन्मेको आज मलाई शिक्षा, डिग्री, राजनीति र जेल जीवनको गरिमाले काँचुली फेराइदिइसकेको छ तर जीवन खुला रंगमञ्चमा म यद्यपि खानु र लाउनुको प्रश्नचिह्न बोकेको असली मान्छे नै रहेछु । क्रान्ति भन्दाभन्दै एउटा जीवन जेलमै ढल्छ अर्को जीवन यसरी आफैंसँगको द्वन्द्वमा फँस्छ । तर बाध्यता छ पेट पालोको । विचार थन्क्याउन बाध्य एक निरीह युवा । ऊ विद्रोहीबाट एक मजदुर भएको छ । पिक, बेल्चा, गैंती छन् उसका औजार । ऊ देखिबस्छ मोटो नाइके र दुब्ला मजदुरहरूको नमिल्दो समाज । तर पर्खालभित्र जस्तै बाहिर पनि ऊ मौन नै बस्छ । दस ठाउँ टालेको कट्टु लाएर काममा धसिएका क्युरी तामाङ र लालेहरू छन् उनका साथी । त्रिशूलीतिरका यी तामाङहरू आज पनि उसैगरी आफ्ना पसिनाको सौदामा छन् । उनीहरूसँगै मिसिएका छन् उतैतिरका श्रमिक महिलाहरू जो बालुवा चाल्दाचाल्दै गाइदिन्छन् मनका पीडाहरू । रमेश हेरिबस्छ सबथोक । देख्छ क्युरी तामाङको जब्बरेपना । नाइकेले ज्यालामा ठगेको कुरामा रडाको मच्चाउँछ । ठेकेदारहरू दबाउन खोज्छन् विरोधको आवाज । स्थिति गम्भीर हुन्छ । बर्दीवालाहरू ओइरिन्छन् साइटमै । काममा बाधा गरी सडकमा राजनीति गरेको आरोपमा फेरि पक्राउ पर्छ रमेश । विडम्बना, पक्डन आएका छन् आफ्नै साथी (डीएसपी) । क्युरी पनि उही घानामा परेको छ । ऊ भोकको लडाइँमा छ तर देख्नेले उसलाई राजनीति गरेको देख्छ । या देखाइन्छ । किनकि सत्ता जहिले विरोधी आवाजसँग त्रसित हुन्छ । एक सडक मजदुरको सामान्य विरोधमा पनि ऊ रातभर निदाउन सक्दैन र बुन्छ निकै ठूलो जालो । सबेरै उही जालो बोकी निस्कन्छ सडकमा र फ्याक्छ भोकसँग लडिरहेका मजदुरहरूतिर । कस्तो टिठलाग्दो सत्ता । हतियारसहित उभिन्छ तर थरथरी काप्छ बिनाहतियारका लिखुरे मनुवाहरूसँग । पारिजात विभिन्न पात्रमार्फत गरिब, निमुखा र शोषणमा परेकाहरूको आवाज बुलन्द पार्छिन् । पर्खालभित्र र बाहिर मा रमेशको राजनीतिक विद्रोही चेतना एकातिर छ भने क्युरी जानअञ्जानमै पनि आफ्नो अधिकारका लागि वकालत गर्छ । बाटुलीमा त झन् बढी छ चेतना । पढेर हैन परेर बढेको चेतना । समाजसँग लडेर अघि बढिरहेकी पौरखी आइमाई । उसको आत्मविश्वास रहरलाग्दो छ । २०३४ सालमा आएको यस कृति त्यस बेलाको सकसपूर्ण समयसँगको संवाद हो । भुसको आगोसरी भित्रभित्रै बढ्दै गरेको थियो जन्ताको असन्तुष्टि । प्रजातन्त्र पुनःस्थापनाका लागि तयार हुँदै थियो वातावरण । क्रान्तिका लागि उम्लिरहेको थियो विद्यार्थी युवाहरूको जोस । तर ती तमाम परिवर्तनगामी आवाजहरू दबाउन हरदम प्रयत्नशील थियो सक्ता र शत्ति । त्यसै समय रमेश र रमेशजस्ता धेरैधेरै पर्खालभित्र जाकिएका थिए । उनीहरू ठोस प्रमाणैबिना लामो समयभित्रै थन्किन्थे । छुटेपछि पनि आफ्नो जीवन बाँच्ने स्वतन्त्रता कहाँ थियो र ? जस्तो कि रमेश फेरि पनि त पुग्यो पर्खालभित्र । थाहा छैन अब ऊ कति वर्षभित्रै रहनेछ । तीन महिनाको गर्भ छ बाटुलीको । अबको दिन कस्तो होला उसको ?पारिजात अस्तित्व चिन्तनको घेराबाट बिस्तारै खुकुलिँदै समाज चिन्तनमा तल्लीन हुँदै गइन् । २०३४ सालमा आएका उनका दुई कृतिहरू पर्खालभित्र र बाहिर र बैंसको मान्छे उनका अघिल्ला कृतिहरूभन्दा पृथक् छन् । भलै यी दुवै उपन्यासका पात्रहरू आफैंसँगको द्वन्द्वमा बढी अल्मलिन्छन् । तर, आफैंसँगको संघर्षमा बराबर सामेल छ समाज । समाजमा विद्यमान धनी गरिबबीचको अग्लो पर्खालप्रति लेखक भलिभाँती जानकार छिन् । त्यसैले मजदुरको रगतपसिनामा ढाडिएकाहरूप्रति उनी पटक्कै सहज हुन सक्दिनन् । पारिजात प्रतिरोधमा छिन् । सत्ताको । शोषणको । अत्याचार र अन्यायको । कम्तीमा उनको लेखनले त्यसै भन्छ । त्यसैको उपज हुन सक्छ रमेश, बाटुली, ज्वाला र क्युरीजस्ता जुझारु पात्रहरू । कसैलाई पर्खालभित्र थन्क्याउँदैमा निभ्छ र आम जनतामा सल्किएको आक्रोशको ज्वाला ?"
नसिरुद्धिन शाहलाई किन रिस उठ्छ ?,"लेखकगीतकार वरुण ग्रोभरले हालै अमिताभ बच्चनको लोकप्रियताबारे एउटा टिप्पणी गरेका छन् । बच्चनको लोकप्रियताको व्यापारीले मात्र फाइदा उठाए । राजनीतिलगायतका अति आवश्यक मुद्दामा बच्चनले मौन बसेर आफ्नो लोकप्रियताको दुरुपयोग हुन दिए, उनले भनेका छन् । जब बच्चन गुजरातको पर्यटन दूत बने, त्यसको पनि आलोचना भयो । किनभने, त्यसबखतसम्म गोधाराकाण्डको अग्निज्वाला शान्त भइसकेको थिएन । तत्कालीन मुख्यमन्त्री नरेन्द्र मोदीको शासनमा गुजरातमा अल्पसंख्यक मुस्लिममाथि अत्याचार भएको रिपोर्टहरू आइरहेका थिए । त्यसमाथि राहुल ढोलकियाजस्ता फिल्ममेकरले परजानिया जस्तो फिल्म बनाएका थिए । नन्दिता दासहरू फिराक बनाइरहेका थिए । यी दुवै फिल्ममा नसिरुद्धिन शाहले अभिनय गरेका थिए । त्यही समयमा बच्चन भने गुजरातको गुणगान गाइरहेका थिए । नसिरुद्धिनलाई भारतको सबभन्दा राम्रो मेथड एक्टर मानिन्छ । अंकुर, मन्थन, मिर्च मसाला, चक्र, जुनुन, इजाजत, स्पर्स, पार, आक्रोश, जाने भी दो यारों, मकबुल, अ वेनसडे, इकवाल र हालैको डर्टी पिक्चरजस्ता फिल्मले शाहलाई एउटा उम्दा अभिनेता प्रमाणित गर्छन् । जुन कुरामा बोलेन भनेर ग्रोभरहरू बच्चनको आलोचना गर्छन्, अर्काथरी भने नसिरुद्धिनलाई त्यसैमा बढी बोलेको भनेर गाली गर्छन् । केहीअघि मुस्लिम र अल्पसंख्यकमाथि भारतमा बीजेपी सरकारले दमन गरेको छ भनेर बोल्दा नसिरुद्धिनलाई आतंककारी भन्दै पाकिस्तान जान भनियो । त्यसपछि उनले निकै चित्त दुखाएर भने, मैले एउटा सच्चा नागरिकका हिसाबले आफ्नो देशप्रतिको चिन्ता व्यक्त गरेको हुँ ।अहिले फेरि नसिरुद्धिन चर्चामा छन् । उनीसमेत करिब ६ सय कलाकारहरूले आउने चुनावमा बीजेपीलाई भोट नदिन अपिल जारे । यसरी अपिल जारी गर्नेमा अमोल पालेकर, अनुराग कश्यप, रत्ना शाह पाठक, कोनकोना सेन शर्मा, गिरीश कर्नाड, मानव कौल, एमके रैनाजस्ता कलाकार पनि छन् । उनीहरूको भनाइ छ, मोदी नेतृत्वको बीजेपी सरकार आएपछि भारतमा धर्म र आस्थाका आधारमा भेदभाव भएको छ । यो सरकारले संविधानले व्यवस्था गरेको धार्मिक सहिष्णुता र निरपेक्षतालाई कायम राख्न सकेको छैन । जनताका बीच फुट ल्याउने यस्तो पार्टीलाई भोट दिनु हुँदैन ।यस्तो अपिल निकाल्नेमा कलाकार मात्र छैनन् । उनीहरूभन्दा पहिले डेढ दुई सय लेखकले पनि यस्तै वक्तव्य जारी गरिसकेका छन् । यिनमा सदावहार विद्रोही अरुन्धती रोयदेखि नयनतारा सहगल र नमिता गोखलेसम्म छन् । उनीहरूको पनि भनाइ मोटामोटी यस्तै छ, यो सरकारले भारतीय संविधानको मर्मलाई आत्मसात् गर्न सकेन । यसले धर्म र धार्मिक परम्पराका नाममा जनतालाई विभेद गर्यो । नसिरुद्धिन शाहको नेतृत्वमा कलाकारहरूको वक्तव्य आएलगत्तै अनुपम खेरलगायत बीजेपी समर्थक केही कलाकारले त्यसको प्रतिवाद पनि गरेका छन् । खेरले ट्विटरमा आफ्नो भिडियो राख्दै कुनै एउटा पार्टीलाई भोट नदेऊ भनेर नसिरुद्धिनलगायतका कलाकारले तटस्थता गुमाएको आरोप लगाएका छन् । सिधै कांग्रेसलाई भोट मागे भइहाल्यो नि, उनको भनाइको आशय छ । भारतमा ११ अप्रिलदेखि १९ अप्रिलसम्म लोकसभा चुनाव भइरहेको छ । चुनावको मुखमा थुप्रै प्रोपोगन्डा फिल्महरू पनि आइरहेका छन् । लेखक कलाकारको ठूलो ब्रिगेड सत्तारूढ बीजेपीविरोधी देखिए पनि बीजेपीको पक्षमा पनि स्टार कलाकारहरूको बाहुल्य छ । मोदीसँग सेल्फी खिच्नेदेखि पद्मश्री र पद्मभूषणजस्ता अवार्ड पाउनेको लहर लामो छ । उनीहरूले बेलाबेला मोदीलाई समर्थन गरिरहेका छन् । यसमा अति राष्ट्रवादी देखिने होडमा रहेका अक्षय कुमार र अजय देवगनजस्ता स्टार पनि सामेल छन् । मधुर भण्डारकर, विवेक अग्निहोत्रीजस्ता फिल्ममेकर पनि छन् । यो दृश्यमा तीन खान भने मौनजस्तै देखिएका छन् । सलमानको मोदीसँग राम्रो सम्बन्ध देखिए पनि उनी खुलेर बोलेका छैनन् । आमीर र शाहरूखले त पहिले नै मोदीको विरोधमा बोल्दा दोशद्रोहीको आरोप खेपिसकेका छन् । यी दुवै कलाकारले भारतमा धार्मिक सन्तुलन खलबिलएको र मोदी शासनमा अल्पसंख्यकले सुरक्षित महसुुस नगरेको बताएका थिए । तुरुन्तै मोदी सेनाले उनीहरूलाई पाकिस्तान जाने सल्लाहको वर्षा गरे । मोदीभक्तले पहिले पनि आमीरको फिल्म फना लाई गुजरातमा चल्न दिएका थिएनन् । पछिल्लो समयमा आफ्नै फिल्म नचलेर दुःखी भइरहेका यी खानहरू अहिले मौन छन् । संयोग नै मान्न सकिन्छ, मोदी शासन चरममा पुग्दा अजय देवगन र अक्षय कुमार सफल स्टारका रूपमा निस्किइरहेका छन् । उनीहरूका फिल्म लगातार सफल भइरहेका छन् । बरु, रणवीर सिंह, वरुण धवनका फिल्म चलेका छन् । नसिरुद्धिन शाहको रिस मोदीको हिन्दुत्वको नारामा मात्र छैन । उनी भारतका कलाकार र लेखकहरूले आलोचनात्मक चेत गुमाइरहेकामा पनि चिन्तित छन् । कलाकारले सत्ताको प्रतिरक्षा गर्ने होइन, सत्ताको रक्षा गर्ने थुप्रै संरचना हुन्छन् । जनताका प्रश्न उठाउने कोही हुँदैनन्, त्यो काम कलाकारले गर्नुपर्छ, उनी भन्छन् । २०१५ मा लेखक कलाकारहरूले राष्ट्रिय पुरस्कार फिर्ता गरेर मोदी सरकारविरुद्ध आफ्नो रोष प्रकट गरेका थिए । त्यसबेला पनि नसिरुद्धिन, अरुन्धती, सइद अख्तर मिर्जा, उदय प्रकाशजस्ता लेखक कलाकार अग्रमोर्चामा थिए । यसपालि पनि उनीहरू नै छन् । संयोगको कुरा के छ भने, १९८० मा सइद अख्तर मिर्जाले एउटा फिल्म बनाएका थिए अल्बर्ट पिन्टोको गुस्सा क्युँ आता है ? (अल्बर्ट पिन्टोलाई रिस किन उठ्छ ?) यो फिल्ममा नसिरुद्धिन शाहले अल्बर्ट पिन्टोको भूमिकामा अभिनय गरेका थिए, जो सहरमा बढिरहेको बेथिति र अव्यवस्थाबाट क्रोधित छ । यसपालि पनि नसिरुद्धिन शाहलाई रिस उठिरहेको छ । एजेन्सी"
बच्चा बुझ्नलाई,"के बालबालिका स्कुल जान मान्दैनन् ? होमवर्क गर्न अटेरी गर्छन् ? बालबालिकालाई आफ्नो काबुमा राख्ने दुस्साहस गर्नुहुन्छ ? आफ्ना कुरा मात्र सुनाउनुहुन्छ र उसका कुरा सुन्नुहुन्न ? यी र यस्ता घरघरका बालव्यवहारगत समस्या समाधानको उपचार छ, स्कुल बेच्ने बालक । वास्तवमा शिशु आफैं एउटा यस्तो सुन्दर ऐना हो जहाँ प्रौढहरूले आफ्नो अनुहार हेरेर षड्यन्त्र, विकृति र तुच्छताका दागहरू पुछेर, सभ्य, सुसंस्कृत, भव्य र उदार बनाउन सक्छन् । बालबालिका हरेकका घरमा छन् । प्रायः हामी सबै बालबालिकालाई हाम्रो दृष्टिकोणबाट हेर्छौं । स्कुल बेच्ने बालकले भने बालबालिकाको दृष्टिबाट हेर्न सिकाउँछ । पुस्तकका लेखक दामोदर न्यौपानेका घरमा पनि एक बालक छ हार्दिक । न्यौपानेले उक्त बालकलाई एउटा जीवन्त पुस्तक बनाएका छन् र बालकलाई पूरै पढेका छन् । बालकबाट थुप्रै कुरा सिकेका छन् र गरेका छन् त्यसलाई साधारणीकृत । अनि हरेक घरमा बालकलाई अभिभावकले गर्नुपर्ने व्यवहारको मीठो कोसेली पस्केका छन् । साढे तीनवर्षे शिशुलाई ल्याब बनाएर परीक्षण गरेको यो पुस्तक बालबालिकाको दृष्टिकोणबाटै सिर्जित भएकाले रोचक एवं पठनीय बन्न पुगेको छ ।बालबालिका ढाट्छन्, गल्ती गर्छन्, चकचक गर्छन् हामी बालबालिकालाई त्यसो नगर्न दबाब दिन्छौं । हप्काउँछौं र दण्डित गर्छौं । न्यौपाने भन्छन् ढाँट्नु पनि सिकाइ हो, गल्ती गर्नु पनि सिकाइ हो, चकचक गर्नु, धूलोमा पल्टिनु र माटोमा खेल्नु बालापन हो । बालापन बालकको मौलिक हक हो । बालबालिकाले ढाट्नु र जिद्दी गर्नुका कारण खोतल्छन् न्यौपाने र समाधानको सूत्र पनि पहिल्याउँछन् । उनीहरू दण्डबाट जोगिन ढाँट्छन्, आमाबाबुको प्रतिक्रिया बुझ्न ढाँट्छन्, बाबुआमालाई आफूतिर आकर्षित गर्न ढाँट्छन् र आफूले चाहेका कुरा पाउन ढाँट्छन् । यी कारणहरू उनले हार्दिकको व्यवहार पढेर, कुरा सुनेर, हार्दिककै व्यवहार परीक्षण गरेर निकालेका तथ्य हुन् । हार्दिक चिडियाघर जाँदा बाघमाथि चढ्छु भनेर जिद्दी गरेको र बाघले त खान्छ नि भन्दा दुर्गादेवीको मुखुन्डो लगाएर बाघमाथि चढ्छु भनेको सुनेपछि बालबालिकाको मस्तिष्कलाई सिर्जनशीलता, कल्पनाशीलताको नमुना ठान्छन् न्यौपाने ।बालबालिकालाई सुनौं अर्थात् उनीहरूका कुरा सुनौं आफ्ना कुरा मात्र नसुनाऔं । हामीले अहिलेसम्म हामीले आफ्ना कुरा मात्र सुनायौं र उनीहरूलाई आफूजस्तो बनाउन खोज्यौं । अब हामी बालबालिकाका कुरा सुनौं र उनीहरूजस्तो बनौं । कुरा ध्यानपूर्वक सुन्ने, चासो दिने, बोल्न उत्प्रेरित गर्ने गर्नाले उनीहरूको भाषिक र संज्ञानात्मक विकास हुन्छ, उनीहरू खुसी हुन्छन् र कुरा सुन्नेहरूप्रति उनीहरूको प्रेम, स्नेह, हौसला र सद्भाव लहलहाउँछ । जसले आफ्ना कुरा सुन्छ, उनीहरूका कुरामा चासो दिन्छ, उनीहरू अनुकूल भइदिन्छ र खेलिदिन्छ, त्यस्ता व्यक्तिहरू बालबालिकाका लागि प्रिय हुन्छन् । त्यस्ता व्यक्तिहरूलाई नै बालबालिकाले पछ्याउँछन् ।बालबालिकाले गर्ने जिद्दी र उनीहरूका मागबारे पनि गज्जबको निष्कर्ष निकालेका छन् न्यौपानेले । बालबालिकालाई जे मन पर्दैन, त्यो व्यवहार नगर्नु नै बालमैत्री व्यवहार हो । उनी बालबालिकालाई जिद्दी बन्नबाट रोक्न पहिला उसैलाई केही बेर सोच्न दिनुपर्छ भन्ने ठहर गर्छन् । बालहठ वा जिद्दीबाट उम्कने जुक्ति बताउँछन् बालकलाई जित्न दिऊँ र आफू हारौं । जितेको महसुस गरेपछि जिद्दी गर्ने कुरै आउँदैन (पृष्ठ १७५) ।बालबालिका जिज्ञासाका अनन्त स्रोत हुन्, उनीहरूको प्रश्न गर्ने कला अनौठो हुन्छ । ती प्रश्नको उत्तर दिएरै सकिँदैन । कतिपयको त उत्तरै हुँदैन । ४ वर्षको बालकको मस्तिष्कमा प्रश्नैप्रश्नहरूको ओइरो हुन्छ, ऊ जे देख्छ, जे सुन्छ र जे अनुभव गर्छ त्यसको प्रश्न बनाइहाल्छ र सोधिहाल्छ । बाबुआमालाई रिसै उठ्न प्रश्न पनि गर्दिन्छन् जून के हो ? दाह्री किन आउँछ, दाह्री सबै ठाउँमा किन आउँदैन ? बिरालो किन उड्दैन ? । यी प्रश्न सुनेर हामी झर्किन्छौं बालबालिकालाई चुप लाग्न भन्छौं । यहीं हामीले बालबालिकाको सूचना र जिज्ञासाको अङ्कुर निमोठिदिन्छौं । यस्ता प्रश्नहरूको उत्तर सके दिएर, नसके उनीहरूको भावनामा ठेस नपुर्याएरै पनि त हामीले उनीहरूको जिज्ञासाको बिरुवा हुर्कन दिन सक्छौं । बालबालिकाको मस्तिष्क चुम्बक हो, सिर्जनात्मकता र प्रत्युत्पन्न मतिको खानी हो उसले जे देख्छ त्यो टप्प टिप्छ, हामी जे गर्छौं त्यो पनि सिक्छ, हामी जे भन्छौं त्योभन्दा बढी । स्कुल जान अल्छी लागेर वा स्कुलमा बालमैत्री वातावरण नभएर न्यौपानेको बालक एक दिन भन्दिन्छ बाबा म आज स्कुल बेच्दिन्छु स्कुल जानै पर्दैन । आनन्द हुन्छ (१३५) । तत्काल बालकको प्रत्युत्पन्न मतिले भनिहाल्छ, म यही घल छेउमै स्कुल खोल्छु नि! आफूले पढेको स्कुल बेचेपछि नयाँ स्कुल खोल्ने बालकको योजना कुनै घगडान बालमनोवैज्ञानिकको भन्दा कहाँ पो कम छ र ? ऊ भन्छ, मेला सबै साथी मेलै स्कुलमा पढ्न आउँछन् । म डिभ्यान किन्दिनँ, लामो बस किन्छु । सबैलाई लामो बसमा स्कुल ल्याउँछु स्कुलमा म्यामहलु लाख्दिनँ, पढ् पनि भन्दिनँ, लेख पनि भन्दिनँ, खेल्छु अनि घल आउँछु (पृ १३६) । बालमनोविज्ञान बाल अभिव्यक्तिका यसरी सहज र स्वाभाविक रूपमा प्रकट भएको छ । विद्यार्थी स्कुल जान नमान्नाको कारण र त्यसका समाधानसमेत पुस्तकले सूत्रात्मक रूपमा पस्किइएको छ । विद्यार्थी स्कुल जान नमान्नुमा न्यौपाने अभिभावकको पनि कमजोरी औंल्याउँछन् । स्कुल पठाएपछि सर मिसले तँलाई ठीक पार्छन् भन्ने, स्कुल जाऊ बाबु गयौ भने यो किनिदिन्छु भन्ने तर नकिनिदिने, पिटेर स्कुल पठाउने, सानो बच्चालाई वाक्क लाग्ने गरी जतिखेर पनि ठूलो मान्छे बन्नुपर्छ, पढ्नुपर्छ, होमवर्क गर्नुपर्छ मात्रै भन्नेजस्ता कार्य पनि बालबालिका विद्यालय नजानाका कारण हुन् । यसविपरीत अभिभावकले विद्यालय गयौ भने खेल्न पाउँछौ, म धेरै खुसी हुन्छु, तिम्रा स्कुलका सर मिसहरू सारै जाति हुनुहुन्छ, मलाई तिमी सारै राम्ररी पढ्छौं भनेर सुनाउनुहुन्छजस्ता कुरा भनेर वा विद्यालय शिक्षकका बारेमा सकारात्मक भावना पैदा गरिदिएर खुसीसाथ विद्यालय जाने वातावरण पैदा गर्न सकिन्छ भनेर लेखकले उपाय दिएका छन् । किताबमा यस्ता धेरै उपायबारे उल्लेख गरिएको छ । स्कुल बेच्ने बालक पुस्तक बालबालिका, बालमनोविज्ञान, सिकाइ, मनोविश्लेषण, बालव्यवहार, बालरुचि र बालमैत्रीको सूचना दिने ग्रन्थ बनेको छ । बालबालिकालाई माया गर्ने, लालनपालन गर्ने र उनीहरूसँग रमाउने एवं पढाउनेहरूका लागि किताब गतिलो खुराक पनि हो ।"
मिजएनसिन,"आजकाल नेपाली फिल्महरूमा लामालामा टेकहरूको प्रयोग बढेको छ । जानेर हो या नजानेर लङ सट र टेकप्रति फिल्ममेकरको रुचि बढ्दै गएको देखिन्छ । समीक्षाहरूमा पनि लङ सटहरूबारे एकदुई लाइन पर्न थालेको छ । यसले समीक्षकहरूमा पनि फिल्म लिट्रेसी बढेको देखाउँछ । यो खुसीकै कुरा हो । लङ सटबारे एक पटक कालो पोथी रिलिजताका चर्चा भएको थियो भने अहिले बुलबुल पछि पनि एकाध समीक्षामा लङ सट लेखियो । फिल्मी भाषामा यसलाई मिजएनसिन भनिन्छ । नाटकमा प्रयोग हुने यस शब्दको प्रयोग अहिले फिल्ममा पनि उही अर्थमा प्रयोग हुन्छ । यस लेखमा चाहिँ फिल्मको दृष्टिबाट मिजएनसिन बारे लेखिएको छ । मिजएनसिन फ्रेन्च शब्द हो जसको अर्थ हुन्छ सबै एकै पटकमा (अल टुगेदर एट वन्स) । फिल्मी अर्थमा भन्दा एउटा सिन एकै सटमा । यहाँ सिन भन्नाले एउटा घटना बुझ्न सकिन्छ । एउटा कथामा थुप्रै घटना हुन्छन् । एउटा फिल्ममा थुप्रै सिन हुन्छन् । एउटा घटनामा थुप्रै उपघटना हुन्छन् । एउटा सिनमा थुप्रै सटहरू हुन्छन् । उदाहरणका लागि हिरो कोठामा छिर्यो, हिरोइनसँग झगडा गरेर गयो । यति देखाउन प्रायः हामी हिरो आएको छुट्टै सट खिच्छौ, उसले हिरोइनसँग झगडा गरेको छुट्टै सट खिच्छौं, अनि ऊ कोठाबाट बाहिरिएको छुट्टै सट खिच्छौं । तीनवटा मास्टर सट त यसै भइहाल्यो, छिर्दा ढोका लगाएको, रुमभित्र छिर्दा जुत्ता फुकालेको, हिरोइन कता छ भनेर खोजेको, देखेको, बोलेको, झगडा हुन सुरु गरेको आदिआदि अन्य क्लोज अप, मिड क्लोज अप, एक्स्ट्रिम क्लोज अप पनि छँदै छ । मिजएनसिनमा भने जम्मा एउटा सट हुन्छ र सबै एक्टिभिटीज कैद हुन्छ । सिन सुरु भएदेखि अन्त नहुँदासम्म क्यामेरा अफ गरिन्न । क्यामेरा अफ गरिन्न भन्नाले क्यामेरा एक ठाउँ मात्र राखिन्छ भन्न खोज्या होइन । क्यामेरा अरू बेला जसरी नै चलाइन्छ । यसलाई लङ सट भन्नुको कारण पनि यही हो कि यो यसको लम्बाइ लामो हुन्छ । तपाईंले एउटा गीतमा प्रायः ५०६० वटा सटहरू देख्नुहुन्छ । त्यो गीत एकै सटमा खिचियो भने त्यो मिजएनसिन भयो । सामान्यतया ४ मिनेटको गीत खिच्न एकदेखि तीन दिन लाग्छ । मिजएनसिनमा ४ मिनेटमै खिच्नुपर्छ । भन्नुको अर्थ हो मिजएनसिन तयार गर्न समय लाग्छ । किनभने सबै चीज एकै पटक मिलाउनुपर्यो । तपाईंले आजकलका अवार्ड विनर वा क्रिटिकल्ली एक्क्लेम्ड फिल्महरूमा मिजएनसिन को धेरै प्रयोग पाउनुहुन्छ । उदाहरणसहित चर्चा गर्नु अझ राम्रो होला । हिन्दी फिल्म दिल धडकने दो को गल्ला गुडिया बोलको गीत एकै सटमा खिचिएको छ । प्रियंका चोपडा, अनिल कपुर, रणवीर सिंह, राहुल बोसलगायत २० जना मेजर एक्टरको मिड क्लोज अपसहितको यो गीत ४ मिनेट ३८ सेकेन्डको छ । मिजएनसिनको अर्थ मात्र बुझ्न यो काफी छ तर मिजएनसिन को महत्त्व बुझ्न भने काफी छैन । यो गीत हेरिसकेपछि तपार्इंलाई लाग्न सक्छ कि मिजएनसिनमा सिनेम्याटोग्राफरले धेरै दुःख पाउँछन् । ठ्याक्कै त्यस्तो अलि होइन । यसमा धेरै दुःख पाउँछन् सेट डिजाइनर र प्रोडक्सन डिजाइनरले । मिजएनसिन बुझ्न यी उदाहरण हेर्नुहोला । सिटिजन केन को ओपनिङ सट (र पूरै फिल्म), द स्याक्रिफाइस को ओपनिङ सट र पूरै फिल्म, बर्डम्यान, द रसियन आर्क, कालोपोथी, बुलबुल, मिरर, ४०० ब्लोज, इन द मुड फर लभ, बेला टारको द तुरिन हर्स, लात्भियाजको पुराना लगभग सबै फिल्महरू हेर्नुहोला । चर्चित फ्रेन्च फिल्म समीक्षक तथा फिल्म थियोरिस्ट आन्द्रे बाजाँका अनुसार मिजएनसिन एक कोरियोग्राफ्ड मुभमेन्ट हो । उनले भनेको अर्थ पनि सेट डिजाइन नै हो भन्ने छ ।कसरी बन्छ मिजएनसिन ?मिजएनसिनमा ती सबै कुरा हुन्छन् जुन अन्य धेरै सटमा हुन्छ । मिजएनसिन गर्दा प्रोफिल्मिक एलिमेन्ट्समा ध्यान दिनुपर्छ । सेटिङ, प्रप्स (प्रपर्टिज), कस्ट्युम एन्ड मेक अप, लाइटिङ, एक्टिङ, टाइम एन्ड स्पेस र सिम्याटोग्राफी आदि प्रोफिल्मिक एलिमेन्ट्स हुन् ।सेटिङ कस्तो ठाउँमा छ ? नेचुरल कि आर्टिफिसियल ? नेचुरल हो भने केही गर्न परेन तर आर्टिफिसियल हो भने कथाको, क्यारेक्टरको अवस्था साइकोलोजीअनुसार मिलाउनुपर्यो । फिल्मको जनराअनुसार पनि सेट डिजाइन गरिन्छ । सर्रियल हो भने त्यहीअनुसार, जर्मन एक्प्रेसनिज्म हो भने त्यहीअनुसार, फिल्म नोइर हो भने त्यहीअनुसार ।सिनमा प्रयोग भएका सबै चीजबीजलाई प्रप्स (प्रपर्टिज) भनिन्छ । प्रप्स आइकनको रूपमा हो कि, इन्डेक्सको रूपमा हो कि सिम्बोलको रूपमा हो भन्ने कुरा निर्धारण गरेर प्रप्स जुटाइन्छ, प्रयोग गरिन्छ । प्रप्समा छुटाउन नहुने सेट प्रप्स, ह्यान्ड्स प्रप्स, ब्रेक अवे प्रप्स । प्रप्स स्टोरी मोटिफ पनि हुन्छ, प्रप्स नेचर मोटिफ पनि हुन्छ । कस्ट्युम र मेकअपलाई एकै पटक ख्याल गरिन्छ । उदाहरणका लागि कलाकारले राष्ट्रको प्रतिनिधित्व गर्दै छ भने त्यसैअनुसारको हुने भयो भने कुनै जाति विशेषको लागि हो भने त्यसैअनुसार हुने भयो । वेस्टर्न जनरामा ह्याट, बुट, स्ट्राइप जिन्स, लङकोट हुने भयो । मिजएनसिनको महत्त्वपूर्ण भाग हो लाइटिङ । यसमा लाइटको इन्टेन्सिटी, हार्ड लाइटसफ्ट लाइटदेखि लिएर, लाइटको सोर्स, लाइटको दिशा, लाइटको कलर (जस्तो कि सेतो सूर्य हो कि पहेंलो सूर्य), प्राकृतिक हो कि कृत्रिम लाइट आदिको ख्याल गर्नुपर्छ । टाइम एन्ड स्पेसको संयोजन मिजएनसिनका लागि असाध्यै महत्त्वपूर्ण कुरा हो । टाइम प्रेसर, टाइम थ्रस्ट, टेम्प स्पिड, टाइम रिदम आदि ख्याल गर्नुपर्छ । फलो सट हो कि ? स्पेस क्लोज हो कि ओपन हो ? ब्यालेन्स सट हो कि अन्ब्यालेन्स सट हो ? फोरग्राउन्ड, मिडल ग्राउन्ड, ब्याकग्राउन्ड कस्तो प्लेन हो ? यो सबैको उचित संयोजन गर्न सेन्स अफ टाइम एन्ड स्पेस भएको हुनुपर्छ । यति सब बुझेपछि मिजएनसिनको क्लासिकल अर्थ बुझिन्छ । मिजएनसिनमा पनि नयाँ विचार थपिएका छन् । नयाँ विचारले भन्छ हरेक सट मिजएनसिन हो । हरेक सट पूर्ण छ, सानोभन्दा सानो एक सेकेन्डको सट पनि मिजएनसिन हो । आखिर सानो सट पनि मिलेकै हुन्छ । खाली लामो सटमा जस्तो इफेक्ट नआउने न हो । यति भन्दाभन्दै पनि छोटो सटलाई सबै फिल्ममेकर र दर्शकले मिजएनसिनका रूपमा लिएको पाइँदैन । मान्छेले दृश्यहरू कटटुकटमा देख्दैन । सरर देख्छ । सिनेमा पनि दृश्यहरूको संयोजन हो । मिजएनसिनचाहिँ आँखाले हेरे जसरी हेर्ने एक प्रयास हो । भन्नुको अर्थ हो मिजएनसिन सत्यको नजिक जान खोज्ने एक प्रयास हो । फिल्म प्राकृतिक चीज होइन तर प्रकृतितर्फ लम्किने सोच हो । धेरैजसो सपनाका सिक्वेन्स मिजएनसिनमा हुनुको कारण यही हो कि हामीले सफना टुक्राटुत्रामा देख्दैनौं, सरर सीधा एकै पटकमा देख्छौं । मिजएनसिनमा कलाकार बाँधिनु पर्दैन । स्वतन्त्र भएर काम गर्न पाउँछ । जस्तो कि सामान मिलाउँछ, भान्सामा जान्छ, पानी खान्छ, ऐना हेर्छ, माखा धपाउँछ । वास्तविक जीवनमा यी सबै काम गर्दा मानिस सावधान हुँदैन । यस्ता क्रियाकलाप सधैको लयमा हुन्छन् । मिजएनसिन भनेको टाइम एन्ड स्पेसको रियल एप्रोच पनि हो । दर्शकलाई लाग्न सक्छ कि एउटा कटटुकट सिन एकै पटक खिचेको भनेर । खासमा त ती छुट्टाछुट्टै समयमा छुट्टाछुट्टै ठाउँमा खिचेर जोडिएका हुन्छन् । यस्तोमा दर्शकलाई धोका दिइएको हुन्छ, छलिन्छ । हुन त फिल्ममेकिङ नै छल हो तर मिजएनसिनले सत्यको नजिक पुर्याउँछ । मिजएनसिनमा म्यानुअल एडिटिङ हुँदैन । यो सम्पादन नगरी गरिने टाइम एन्ड स्पेसको म्यनिप्युलेसन हो । झ्याप झ्याप थुप्रै कट हालेर १० सेकेन्डमा १० मिनेट देखाउन सकिन्छ तर मिजएनसिन भनेको १० सेकेन्डमा १० मिनेट देखाउने तर कट नगरीकन । दर्शक कटटुकटमा १० मिनेट हेर्नुमा भन्दा सरर १० मिनेट हेर्दा बढी विश्वस्त हुन्छन् । आनन्द लिन्छन् । मिजएनसिनले रिल टाइम एन्ड स्पेस र रियल टाइम एन्ड स्पेस एउटै देखाउँछ, बराबर । म्यानुअल्ली टाइम एन्ड स्पेसलाई सम्पादनबाट जोडेर म्यानिप्युलेसन गरिन्छ । छिनमै कुकुर आउँछ, छिनमै कुकुरमाथि चरा बस्छ, कलाकारले चुरोट खान्छ, ट्वाइलेट जान्छ, रुन्छ हाँस्छ, छिनमै जाडो हुन्छ छिनमै पानी पर्छ, रङ परिवर्तन हुँदै जान्छ । सरर यो सब कट नभईकन एउटा सिनमा हेर्दा दर्शकले साँच्चै हो कि भन्ठान्छन् । यहाँ सट चेन्ज नभईकन नयाँनयाँ सूचना आइराछ । कटटुकट सिन र मिजएनसिनमा हुने खास फरक भनेको दर्शकले गर्ने अनुभूतिको हो । ५ मिनेटको सट मीठो छ भने ५ सेकेन्डको जस्तो लाग्छ तर बोर भयो भने ५ घण्टाको जस्तो लाग्छ । मिजएनसिनमा निर्देशकले खेल्ने भनेको यही ५ सेकेन्ड, ५ मिनेट र ५ घण्टामा हो ।"
राजनीति फुटबलको,"केही समयअगाडि सेख सलमान बिन इब्राहिम अल खलिफा नेपाल आएका थिए । उनी काठमाडौं आउँदै छन् भनेर सबैलाई थाहा थियो, तर पनि पूरा गुपचुप रह्यो उनको भ्रमण । काठमाडौं आए, कसैले केही थाहा नपाए जस्तो गरेर फर्के । उनको नाम नै लामो छ । छोटकरीमा उनी सेख सलमान भनेर बढी चिनिन्छन् । उनको पहिलो परिचय हो, बहराइनको राजपरिवार सदस्यका रूपमा । बहराइनको राजपरिवारलाई हाउस अफ खलिफा भनिन्छ । सलमान विन हमद अल खलिफा सन् १९४२ देखि १९६१ सम्म बहराइनका राजा थिए । उनका छोरी हुन्, आइसा । उनकै माइला छोरा हुन्, सेख सलमान । उनको दोस्रो परिचय हो, उनी एसियाली फुटबल महासंघ (एएफसी) का अध्यक्षका रूपमा । सन् २०१३ मा उनी पहिलो पल्ट एएफसीको नेतृत्वमा आएका थिए, भर्खरै उनी दोस्रो कार्यकालका लागि पनि चुनिएका छन् । साता दिन मात्र भएको छ, एएफसीको चुनावी सभा मलेसियाको क्वालालम्पुरमा बसेको । कतारका मोहम्मद विन हमाममाथि अन्तर्राष्ट्रिय फुटबल महासंघ फिफाले आजीवन प्रतिबन्ध लगाएयता एसियाली फुटबलको नेतृत्व यिनै सेख सलमानको हातमा छ । अबको चार वर्ष उनले ढुक्कसँग एसियाली फुटबल हाँक्न सक्ने छन् । एएफसीको फुटबलको प्रमुख भएको हिसाबमा उनको नेपाल भ्रमण स्वाभाविक पनि थियो । आखिरमा एएफसीका अध्यक्ष भएर सेख सलमानले आफ्ना सदस्य देशको भ्रमण त गर्नै पर्यो । तर उनी यस्ता भ्रमण सबैलाई गुपचुप नै रहन चाहन्छन् । विशेषतः उनी मिडियासामु आउन चाहँदैनन् । मिडियासामु आयो भने उनलाई धेरै प्रश्नको उत्तर दिनु पर्ने हुन्छ र यी प्रश्नमध्ये एउटा हुन सक्छ, बहराइनमा प्रजातन्त्रको किन हत्या भइरहेको छ ? अर्को प्रश्न, अधिकारका लागि आन्दोलन गरिरहेका बहराइनी जनतामाथि किन चर्को दमन भइरहेको छ ? यस्ता प्रश्नपछि त्यसैसँग जोडिएर धेरै थप प्रश्न उठ्नेछन्, डरलाग्दा खाले । तय छ, सेख सलमानसँग यी सबै प्रश्नका उत्तर छैन । भनिन्छ, यी सबै दमनपछाडि कसैको बढी हात छ भने त्यसमा एक अरू कोही होइन, यिनै सेख सलमानकै छ । हदै भलाद्मी देखिने सेख सलमानपछाडि क्रूर शासकको गुण छ भनिन्छ । त्यसैले एएफसीका अध्यक्षमा फेरि यिनै आउनुलाई राम्रो होइन भन्ने पनि निस्के । तर यो आवाज खासै चर्को बन्न सकेन् । एएफसीको चुनावी प्रक्रिया निकै लामो हुन्छ । सुरुमा भनिएको थियो, उनका विरुद्ध दुई उम्मेदवार उठ्दै छन् । यसमा एक थिए, कतारका साउद अल मोहन्नदी । अर्को उम्मेदवार यूएईका थिए, तर उनको नामलाई कसैले पनि सम्झन चाहेन् । मोहन्नदी अध्यक्ष पदमा प्रत्यासी बनेको भए, सम्भवतः सेख सलमानलाई गाह्रो हुन सक्थ्यो । त्यही प्रजातन्त्रमाथि दमनको मुद्दा भडकिन सक्थ्यो । तर मोहन्नदीले निर्णायक मोडमा आफ्नो नाम फिर्ता लिए । सेख सलमान निर्विरोध अध्यक्ष पदमा चुनिए । चुनावी प्रक्रियामा उनी स्वंय उपस्थित थिएनन, किनभने उनकी आमाको केही दिन अगाडि मात्र निधन भएको थियो । उनको अनुपस्थितिले पूरा प्रक्रियामा केही पनि फरक पारेन् । अब के पनि तय भएको छ भने फिफामा उनको हैसियत अध्यक्ष जियानी इन्फान्टिनोपछि दोस्रो प्रमुखका रूपमा हुनेछ । त्यसको अर्थ उनी विश्व फुटबलका शक्तिशाली व्यत्तित्व त भए नै । इन्फान्टिनोले पनि फिफाको अध्यक्ष पदका लागि फेरि उम्मेदवारी दिने बताइसकेका छन् । उनी दोस्रो पल्ट पनि फिफा अध्यक्ष हुन चाहन्छन् । यसका लागि सेख सलमानले पूरा सहयोग गर्ने नै भए, अब त । अनि तिनै अल मोहन्नदी भने एएफसीको उपाध्यक्षमा चुनिए । उपाध्यक्षमा अल मोहन्नदी ? त्यति मात्र होइन, उनले एसियाको तर्फबाट फिफामा प्रतिनिधित्व पनि गर्नेछन् । हमामयता फिफा पुग्ने उनी नै पहिलो कतारी हुन् । अब त एएफसीको चुनावी राज खुलिसक्यो होला नि ? पक्कै पनि, चुनावका लागि बहराइन र सेख सलमानले कतार र मोहन्नदीसँग हात मिलाउनु नै ठीक मान्यो । भनिरहनु पर्दैन, यो सम्बन्धका लागि इन्फान्टिनोले पनि पछाडिबाट खुबै भूमिका खेलेकै हुनुपर्छ । त्यसैले यो जित उनीहरू सबैको रह्यो । सायद सबैभन्दा ठूलो विजेता रह्यो, कतार । कतार साँच्चै चलाख सावित भएको छ । यसपल्ट एएफसीको चुनावमा को पराजित रह्यो त ? उत्तर हो, साउदी अरेबिया र यूएई । साउदी र उनको गठबन्धलाई पीडा हुने गरेर सुरुमा कतारले सन् २०२२ को विश्वकप आयोजना गर्ने अधिकार जित्यो । पछि साउदी नेतृत्वमा केही देशले कतारमाथि नाकाबन्दी नै सुरु गर्यो, जुन अहिलेसम्म पनि चलिरहेको छ । यसैबीच कतारले यूएईमै भएको एसियाकप पनि जित्यो । त्यो पनि फाइनल पुग्ने याक्राका त्रममा साउदी अरेबिया र यूएईलाई नै हराए । कतारलाई प्रतियोगिताबाट बाहिराउन यूएईले के मात्र गरेन र ? तर पनि मैदानमा त्यसको केही पनि प्रभाव हुन सकेन् । अहिले तिनै साउदी र यूएई एएफसीको चुनावमा पनि पराजित भएको छन् । कुल ४७ देशको सदस्यता रहेको एएफसीको कार्यकारी कमिटीमा लामो समययता साउदी अरेबिया र यूएईको कुनै पनि प्रतिनिधित्व हुने छैन् । यो पनि त कतारकै जित होइन र ? हो, तर सबै कुरा यत्तिकैमा सकिन्न । एएफसीको चुनाव नजिक आएपछि कुवेतका सेख अहमद अल फयाद अल सबाह पनि खुबै सक्रिय भए । उनलाई विश्व खेलकुदमा पावर बोक्रर मानिन्छ । सेख सलमान आफै पुग्न नसकेको चुनावका बेला कुवेती सेख भने क्वालालम्पुर पुगेका थिए । उनी कुनै समय अन्तर्राष्ट्रिय ओलम्पिक कमिटीका शक्तिशाली पदाधिकारी थिए । अहिले पनि उनको फुटबलमा राम्रै चल्छ । कुवेत र सेख अहमद के चाहन्छन् त ? अबको विश्वकपमा कति टिमले खेल्ने छ, त्यो अहिलेसम्म तय छैन् । कम्तिमा ३२ टिमले खेल्ने भयो नै । कतारले विश्वकप गर्ने अधिकार जित्दा सहभागी हुने टिमको संख्या यत्तिकै हुने थियो । पछि कुरा फेरियो र भन्न सुरु भयो, अबको विश्वकपमा ४८ देश हुनेछन् । त्यसको अर्थ अशको विश्वकपमा १६ टिम थपिने छन् । सहभागी देशको संख्या बढेपछि खेल पनि त स्वभाविक रूपमा बढ्ने नै भए । फिफा अध्यक्ष इन्फान्टिनोले लगातार भनिरहेका छन्, अबको विश्वकपमा ४८ देशले नै खेल्नेछ । फिफा र इन्फान्टिनोले यो विषयमा कतारमाथि लगातार दबाब पनि सिर्जना गरिरहेका छन् । फिफाको इच्छा हो, अबको विश्वकपमा ४८ देशले खेल्यो भने बढ्ने खेल कतारमै मात्र हुने छैनन, कुवेत र ओमानमा पनि हुनेछन् । हो, कुवेत आउने विश्वकपमा सहआयोजक हुन खुबै सक्रिय भइरहेको छ र यसमा देखिन गरेर भूमिका खेलिरहेका छ्न, तिनै सेख अहमद । यो सबैले एएफसीको चुनावी राजनीतिलाई केही हदसम्म प्रस्ट पर्छ, भलै यो जटिल छ र बुझ्न समय लाग्छ । यही फुटबल राजनीतिमा अहिले आएर भारत पनि जोडिएको छ । भारतका राजनीतिज्ञ प्रफुल्ल पटेल त्यहाँको फुटबल संघका अध्यक्ष हुन् । अब उनले फिफामा एएफसीको पनि प्रतिनिधित्व गर्नेछन् । कुल ६ देशले यो जिम्मेवारी पाएका छन् । त्यसमा एक कतार भयो नै, अब त्यसमा भारत जोडिएको छ । अरू जापान, फिलिपिन्स, चीन र बंगलादेश छन् । दक्षिण कोरिया कतारको विरोधी र साउदी समर्थक थियो, उसको प्रतिनिधि पनि चुनावमा पराजित रह्यो । एएफसी अध्यक्षमा फेरि चुनिए पछि सेख सलमानको तर्फबाट बोल्ने जिम्मेवारी पाएका थिए, तिनै पटेलले । भारतका पूर्व केन्द्रीय उड्डयनमन्त्रीले भनाइ थियो, सेख सलमान दोहरिएर आएपछि एसियाली फुटबल अझ माथि जानेछ । भन्न के पनि सुरु भएको छ भने यस्तै माथि जाने प्रयासमा भारत पनि छ । त्यसैले विश्व फुटबलमा पटेलको पनि उदय भएको छ । फिफा चाहन्छ, अबको सहभागी संख्या बढ्ने विश्वकपमा चीन पनि होस, भारत पनि होस ।  :"
जंगलभरि मूर्ति,"प्रसिद्ध कलाकार लैनसिंह बाङ्देलले भनेका छन्, कलाकारलाई आफूले चाहेको तथा भावनाद्वारा कल्पना गरेको थोक सृष्टि गर्दै जान्छ । चाहे त्यो सुन्दर होस् वा असुन्दर अथवा त्यसले समाज र मनुष्य जातिमा केही प्रभाव पार्न सकोस् वा नसकोस्, त्यतातिर विचार गरिरहने क्रियटिभ कलाकारको काम हैन । ऊ त बिलकुल नयाँ भाव र विचारलाई जन्म दिनमा व्यस्त हुन्छ । त्यो कलाकारबाट निर्माण भएको कला असल हो या खराब, त्यसको निर्माण गर्ने मीमांसा त वर्तमान समालोचकहरूलाई होइन, पछि भविष्यमा आउने समालोचकहरूलाई छ ।यस्तै भएको छ, मोरङको बेलबारी नगरपालिका१० भाउन्नेमा । राजमार्गको दक्षिणतर्फको ५० बिघा जंगलभित्र नेपाललगायत छ देशका मूर्तिकारले गर्नु गरेका छन् । उन्मुक्त पूर्णकदकी नारी कुँदेका छन्, कलाकार लालकाजी लामाले । लामा नेपाल ललितकला प्रज्ञा प्रतिष्ठानका नवनियुक्त प्राज्ञ हुन् । सिद्धार्थ गौतमका शिर कुँदेका छन्, निराजन मानन्धरले । हिमालयन नारी कुँदेका छन्, भारतीय कलाकार अनुपराज गुप्ताले ।जापानी कलाकार नोरिओ ताकाओकाका साथमा रञ्जित थापामगरले ढुंगामाथि ढुंगा खप्टाएका छन् । राजु पिठाकोटेलाई उस्तै छ, चटारो । उनले तीनवटा मूर्ति भ्याइसिद्धाएका छन् । इन्दिरा श्रेष्ठले चेप्टो ढुंगालाई पानको पात बनाइन् । सुनीता रानाले ढुंगेहाँस कुदेकी छन् । चन्द्रमान लिंखा एकै ढुंगामा दम्पती प्रेम झल्काएका छन् । ढुंगाका आकार प्रकार पनि उस्तै थिए । कोही कस्ता, कुन कस्ता ? ठम्याउनै गाह्रो थियो, मूर्ति बन्छ भन्नेमा । तर सबै ढुंगालाई कलाकारले आकार दिए । एकै ढँंगामा तीन विदेशी अनुहार कुँदिएका छन्, जसलाई हुमन फेसेस अफ द वर्ल्ड नाम दिइएको छ । मूर्तिकला कुँदिएको करिब तीन हप्तामा हजारौं दर्शकको अनगिन्ती आँखामा परेका छन् । यी यामान ढुंगाहरूमाथि कुनै लोकबाट फुत्त झरेका होइनन् । मोरङकै रतुवा खोलाबाट टिपेर ल्याइएका हुन् । रमाइलो के भने रतुवा बगरमा लडिन्जेल ढुंगा मात्र थिए । बटुल्न मान्छेको बलबुता लाग्यो । ओसार्न डोज, ट्रिपर, ट्र्याक्टरको सहारा भरपूर छ । यत्तिका ठोस पाषण बन्न शताब्दीऔं लाग्यो । मूर्तिकारको सीपले तीन सातामा मनोचित्ताकर्षक बनाइएका छन् । सायद अबको शताब्दी सबैको रमिता बन्नेछन्, यी ढुंगे मूर्तिहरू । धेरैधेरै कुराहरू गरिनेछ । सोधिनेछ । लेखिनेछ । फोटाहरू खिचिरहिनेछन् । भिडियोहरू बनिरहनेछन् । कसले बनायो ? भनेर सोध्नेले सधैं एउटै जवाफ पाइरहनेछन् धनु आर्ट स्टुडियो, बेलबारी नगरपालिका र सिर्जना सामुदायिक वन । यसका प्रमुख परिकल्पना मूर्तिकार धनबहादुर याखा (धनु याखा) कै भनिनेछ । नेपाल ललितकला प्रज्ञा प्रतिष्ठान मूर्तिकला विभागका पूर्वप्रमुख याखाले आफ्नो जन्मथलोलाई मूर्तिकला पार्क बनाएका छन् । सृजना अन्तर्राष्ट्रिय मूर्तिकला कार्यशाला२०७५ को परिणाम हुन् यी मूर्तिकला । नेपाल, भारत, जापान, इटाली, जर्मनी र बंगलादेशका कलाकारको फेला परेपछि मूर्ति बनेका छन् । विदेशीलाई ती ढुंगा रोजेर कुँद्न दियौं तर नेपाली कलाकारले चाहिं चिठ्ठा हालेर भागमा परेकालाई जिम्मा लियौं, संयोजक धनु याखा भन्छन्, यसको वा त्यसको मूर्ति बनाउन भनेनौं । आफ्नो भागमा परेको ढुंगालाई कलाकारले जेको आकृति बनाउन चाह्यो त्यही बनेको छ । सृजना पार्कमा मूर्ति निर्माणको लागत १ करोड ८४ लाख इस्टिमेट गरिएको छ । नगरपालिका र सामुदायिक वनले पर्यटन विकासको आधारस्तम्भ पाएका छन् । बेलबारी नगरपालिकाका मेयर ज्ञानेन्द्र सुवेदीको शब्दमा यो शताब्दीका कलाकारले विश्वलाई दिएको उपहार हो । यसलाई सजाएर राख्न हरतरह प्रयास गर्ने उनको प्रतिबद्धता छ । बस्, बाङ्देलकै शब्दमा भविष्यमा आउने समालोचकहरूका निम्ति ।"
एउटा आँखो तँ हेरी,"यो शीर्षक राष्ट्रकवि माधवप्रसाद घिमिरेको कविता भँगेरा र भँगेरी बाट सापटी लिइएको हो । कविताले भन्थ्यो यौटा आँखो तँ हेरी, अर्को आँखो म हेरी, टाप्प टिप्प कनिका टिपिहालौं नटेरी । भँगेराको सतर्कताको बानी र छरितोपना वर्णन गरिएको त्यो कविता अब पुराना पुस्ताको सम्झनामा छ । मान्छेका घरमै गुँड लगाउने बानी परेका भँगेरा नदेख्ने र नचिन्ने विरलै हुनुपर्छ । त्यसैले भँगेरा चिनाइरहनु नपर्ला । प्राथमिक तहका किताबमा घिमिरेको भँगेरामाथिको कविता पढेको सम्झनेहरूको जमात ठूलो छ । सामुदायिक विद्यालयका प्राथमिक तहका नेपाली किताब यतिबेला पल्टाउने हो त्यो कविता अहिलेको पाठ्यक्रममा छैन । पाठ्यक्रम विकास केन्द्रको पाठ्यपुस्तक सम्पादन शाखाकी अधिकृत चिनाकुमारी निरौलाका अनुसार १०१० वर्षमा पाठ्यक्रम फेरिंदा यो कविता नपरेको हो । यो कविताको भित्री कुरा गहिरो हो, इटहरीका नेत्र चिकित्सक विजय गौतम भन्छन्, हाम्रा आँखाले देखेका दृश्यका फोटा दिमागमा जति छिटो जति प्रस्ट पुग्ने प्रक्रिया हुन्छ, त्यसमा चरा छिटो छन् । मान्छेका आँखाले एक पटकमा प्रतिमिलिमिटर २ लाख र भँगेराका आँखाले ४ लाख फोटो सिग्नल दिमागमा पठाउने उनले बताए । भिजुवल क्वालिटीका कुरामा भँगेरा हामीभन्दा दोब्बर छिटो हुन्छ, त्यसैले कविले भँगेराको आँखाका कुरा गरेका होलान्, उनी भन्छन्, प्रकृतिले नै उनीहरूको दृष्टिशक्ति धेरै दिएकाले ज्यान पनि जोगिन सकेको हुनुपर्छ ।पोखराको फिर्केमा एउटा घरमा मैले तीन वर्षयता देखिरहेको छु मनुवाका चार परिवार र भँगेराका करिब छसात परिवारको आश्रय छ । मेरो बासको सामुन्ने बाटोपारिको घर । मान्छेहरू भुइँतलादेखि माथिल्ला कोठाचोटासम्ममा बस्छन् । भँगेराहरू भुइँतलाको सटरको खापामा । तीनवटा सटरमध्ये दुईवटा सधैं बिहान उघ्रिन्छ र साँझ बन्द हुन्छ । कारण, त्यसमा पसल छ । एउटाचाहिँ वर्षमा एकाध पटक पनि मुस्किलले उघारिन्छ या भनौं सकभर उघ्रँदैन । अरूमा बसेका भन्दा त्यो सटरमा आश्रय लिएका भँगेरा परिवार सुरक्षित छन् ।अरू जसरी त्यो बन्द सटर आश्रितका फुल र चल्ला हम्मेसी झरेका भेटिँदैनन् । मान्छेका दैनिकी बुझेका भँगेराहरूलाई सटरको आश्रयमा अभ्यस्त देख्दा अनौठो पनि लाग्दैन । बेलाबेला पोथीका लागि भालेहरू निकै झगडा गरिरहेका देखिन्छन् । जसले हार्छ, ऊ यहाँको बस्तीबाट बाहिर कतै आश्रय लिन जान्छ । मैले घर बनाएको १४१५ वर्ष भयो होला, घरधनी पशुपति सुवेदी भन्छन्, अहिले त सहरीकरण यस्तरी बढ्यो कि अब त यहाँ दिउँसै चितुवाको डर हुन्थ्यो भन्दा पनि मान्छेले नपत्याउने भइसक्यो । जता हेर्यो त्यतै घर छन्, अबको २० वर्षपछि झन् कस्तो भएर जालाजस्तो लाग्छ । फिर्केमा सर्नुअघि मेरो बसाइँ जालपा रोडमा सूर्य बरालको घरमा थियो । हरेक बिहान सरिता भाउजूले पूजा गरेपछि कोठाबाहिर भँगेराका लागि एक मुठ्ठी चामल राखिदिएको देख्थेँ । तँछाडमछाड गर्दै भँगेराका हूल चामल टिप्थे । मंगलबार मैले फोन गरेर भँगेराको प्रसंगमा कुरा गर्दा भाउजूको भनाइ थियो, हिजोआज भँगेरा आउँदैनन्, परेवा र काग आउँछन् । हिजोआज भँगेरा नआउँदा नरमाइलो लाग्ने गरेको उनले बताइन् । बितेको तीन वर्षमा बराल दाइले नयाँ घर बनाइसके । आफ्नो घरपछाडिको बारी पार्टी प्यालेसलाई भाडामा दिएका छन् । पहिले यो बारीमा सिजनअनुसारका बालीनाली हुन्थे । भैंसी थियो, गोठबाट बाहिर गोबर थुपारिन्थ्यो । गोबर र बालीनालीका कीरा चराका लागि सजिलो आहारा थिए । यसो हेर्दा अब चराहरूका लागि उनको घरमा आउने बाटो बन्द भएको छ । पोखराको मुख्य बजार क्षेत्रभित्र बराल परिवारजस्ता पोखरेली सहरीकरणमा अभ्यस्त भइरहेका छन् । मान्छेका घरको फेरिएको संरचनासँगै भँगेराले पनि बाँच्न सिकेका छन्, पन्छी संरक्षण संघको गिद्ध संरक्षण कार्यक्रम अधिकृत कृष्ण भुसाल भन्छन्, संख्यात्मक रूपमा बर्सेनि भँगेरा घटेका छन् । तर, धेरै ठाउँमा हामीले त्यसको बासस्थान परम्परादेखि देखेका भन्दा फरक पनि भएको भेटेका छौं । सडकका पोलमा हुने फोनका डिस्ट्रिब्युसन प्वाइन्ट बक्स, बिजुलीका मिटर बक्स र घर तथा भवनका भेन्टिलेसनमा बस्न थालेको पाइएको उनले बताए । विश्वमा हालसम्म ४३ प्रजातिका भँगेरा पाइएको रेकर्ड छ । नेपालमा पाँच प्रजाति छन् । घर भँगेरा, रूख भँगेरा, कैलो, पीतकण्ठे र स्पेनिसलगायत नेपालमा पाइने प्रजाति हुन् । घर र रूख भँगेरा बस्ती, घर र करेसाबारी वरपर मानिसहरूसँगै बस्न रुचाउँछन् । पोखिएका र छरिएका अन्न, अन्नबालीहरूमा लाग्ने कीराफट्यांग्र्रा र लार्भा भँगेराका आहारा हुन् । संरक्षणकर्मीहरूका अनुसार यो चरा देखिनु पर्यावरणीय स्वस्थता र सन्तुलनको सूचक हो । काठमाडौं उपत्यकाका लागि काग र मलेवापछि धेरै पाइने रैथाने चरा घर भँगेरा हो, रूख भँगेरा छैटौं नम्बरमा पर्छ, उनले भने, चार वर्षदेखि हामी सहरी क्षेत्रमा पाइने चरा गणना गरिरहेका छौं । भँगेराकै लागि अहिले बासस्थान दुर्लभ हुँदै गएको अवस्था हो ।भँगेरा समुद्र सतहदेखि चार हजार मिटरसम्मका भूभागमा पाइन्छ । मान्छेले रहरले पाल्ने सुगा र मैनाजस्ता चरामा यो पर्दैन । मान्छेका वरपर बस्छ । उसको दैनिकीमा भने मान्छेको नियन्त्रण रुचाउँदैन । बर्सेनि पोथीले ३ देखि ५ वटा फुल पार्छे । एक जोडीले सरदर एक जोडी नै चल्ला हुर्काउँछन् । अण्डाबाट १२ देखि १५ दिनमा चल्ला निस्कन्छन् । आहारा नियमित पुग्ने हो भने तीन सातामै चल्लाहरू गुँड छाडेर उड्ने हुन्छन् । वैज्ञानिक शोधका जर्नलमा उल्लेख भएअनुसार भँगेराका निकै कम अण्डामा भालेपोथी दुवैको डीएनए पाइएका छन् । अधिकांशमा पोथीको मात्रै डीएनए पाइन्छन् । ३८ किमि प्रतिघण्टाको गतिमा उड्न सक्ने भए पनि भँगेरा आफू जन्मेको क्षेत्रभन्दा २ किमि टाढा जाँदैनन् । जोडीजोडी बस्ने उनीहरू मान्छेको समाज जसरी मिलेर बस्छन् । आपसमा मिलेर आहारा खोज्छन् । भालेले गुँड बनाउँछन्, पोथीलाई फकाउँछन् । चल्ला मिलेर जोगाउँछन् । रूख र घर भँगेराहरूसँगसँगै बसेका भेटिन्छन् । पोथी फकाउने बेलाबाहेक भँगेराका भालेहरू आपसमा झगडा गर्दैनन् । आफूले मन पराएको पोथीसँग जोडी बनाउनेलाई झगडा गरेर धपाएको पनि देख्न सकिन्छ । १० वर्ष भयो सहरीकरण बढेको, पोखरा महानगरपालिकाको सहरी विकास तथा पूर्वाधार शाखा प्रमुख इन्जिनियर शारदामोहन काफ्ले भन्छन्, उपमहानगरपालिका हुँदा पोखरामा वर्षको करिब ५ हजार पक्की घर थपिन्थे । अहिले वर्षको सरदर १५१६ हजार थपिँदै छ । काठ र खरका पुराना ढाँचाका घर निकै कम हुँदै गएको उनले बताए । महानगरपालिका भएपछि पोखराभित्र जंगलका एरिया पनि थुप्रै छन्, चराले गुँड लगाउने ठाउँ पर्याप्त नै छन् जस्तो लाग्छ, उनले भने, तर, मान्छेका घरमा गुँड लगाउनेहरू त विस्थापित भएकै अवस्था आयो भन्न सकिन्छ ।२०७३ फागुन २७ मा महानगरपालिका घोषणा भएपछि पोखराको क्षेत्रफल ४६४२४ वर्गकिमि भएको छ । क्षेत्रफलको हिसाबले यो मुलुकका अरू महानगरभन्दा ठूलो पर्यटकीय नगरीमा सानाठूला होटल मात्रै ६ सयवटाको हाराहारी छन् भने पक्की घरको संख्या १ लाख नाघेको छ । घरको तथ्यांक महानगरले अद्यावधिक गरिरहेको छ तर सहरभित्र चरा कति घटे भन्ने हेक्का कसैले राख्दैन । पुरानो पोखराको तस्बिर संग्रह गर्दै आएका सुनील उलकको गणेश टोलमा हिजोआज संग्रहालय छ । त्यहाँ पुग्दा ८० वर्षयताको पोखराको क्रमिक परिवर्तनलाई तस्बिरमा देख्न सकिन्छ । बूढापाकालाई एक्लाएक्लै भन्दा समूहमा राखेर सोध्नुपर्ने रहेछ । उनीहरूबाट मैले घरमा बस्ने चराका कुरा पनि सुन्न पाएको छु, उनले भने । छानोबाट खर र ढुंगो फालेपछि भित्रिएको विकासले चराचुरुंगी पस्नै नमिल्ने घर बनेको कुरा बूढापाकाले पनि बताउने उनले सुनाए । आमा, हजुरआमाहरू खाना पस्कनुअघि आगोलाई धन्यवाद दिँदै सबै परिकार एकएक चिम्टी सानो दुनोमा राख्नुहुन्छ । चुल्होलाई चढाइएको खानेकुरा रहेको दुना घर बाहिर राखिन्छ । त्यो खाना अग्निदेवको नाममा भए पनि संस्कृतिले चराचुरुंगीलाई आहारा दिनुपर्छ भन्ने मान्यताबाट प्रेरित रहेको मान्छन् पोखराको पृथ्वीनारायण क्याम्पसका प्राणीशास्त्रका प्राध्यापक रामजी गौतम । सहरीकरणको तीव्रताले मान्छेको बसोबासको शैली मात्रै होइन, नजानिँदो पाराले परम्परा फेरिएका छन्, उनी भन्छन्, अहिलेका पुस्ताले हेर्दासुन्दा अनौठो मान्लान्, चुल्होलाई चढाएर खानेकुरा किन नास पार्नु पनि भन्लान् । तर, त्यति सानो कुराले चराचुरुंगीका लागि ठूलो भरको काम गरेको हुन्छ । सहरीकरणले परम्परागत बाली लगाउने चलन र जैविक विषादि उपयोगको विधिलाई बिगार्दाको असर भँगेराजस्ता मान्छेका नजिक बस्न रुचाउने पन्छीहरूमा परेको उनले बताए । घर त हामीले आफूबाहेक अरूलाई बास नदिने पाराको बनाएका छौं, उनले भने, आनीबानी पनि आफूबाहेक अरूले जेसुकै गरून् भन्ने स्वार्थी पाराको भइसकेको छ । पोखरा बर्ड सोसाइटीका सचिवसमेत रहेका अर्का प्राध्यापक हेमन्त ढकाल जमिनले सोस्ने पानीको क्षेत्र र मान्छेले उपयोग गरिरहेको भूमिगत पानीको उपयोगको तरिका नमिल्नुको असर थुप्रै थोकमा परेको छ । हाम्रो कृषि प्रणालीमा आइरहेको परिवर्तनले चराका लागि आहारा असम्भव हुँदै आएको छ, उनले भने, माटोले पानी सोस्न पाए मात्रै त्यसमा कीराफट्यांग्रा हुन्छन् । सडक, नाला, घरैघर सबै पक्की हुन थाल्यो, खेती लगाउन घट्यो । यसको असर त परिजान्छ नि । अन्नबाली, पशुगोठ, पराल र नियमित खेतीपातीको चलनले पर्यावरण सन्तुलित राख्न भूमिका खेलिरहने उनले बताए । अब हामी घर फलाउँछौं, अन्न किन्छौं, उनले भने, यतिसम्म कि गमलामा एउटा फूलको बिरुवा रोपियो भने पनि कीटनाशक हालेकै अवस्था देखिन्छ । काँक्रो, लौका र फर्सीजस्ता लहरामा फल्ने तरकारी हामीले सग्ला मन पराउनुको असर चरामा परेको तर्क पोखरा बर्ड सोसाइटीका अध्यक्ष मनशान्त घिमिरेको छ । कीरा लागेका फलफूल प्राकृतिक हुन्, जुन सग्ला छन् तिनमा विषादी परेकै हुन्छ, उनले भने, खोट लागेको देखिएका फलफूलका कीराफट्यांग्रा चराका आहारा हुन् । कीटनाशक चलाएपछि बाली राम्रा त हुन्छन् तर त्यसको असर हाम्रो स्वास्थ्यमा परेको छ, प्रकृतिमा पनि परेको छ ।दक्षिण एसियाली मुलुकमा चरा चिन्न, शोध गर्न र संरक्षणका काममा लामो समयदेखि काम गरिरहेकी बेलायतकी ७१ वर्षीया क्यारोल इन्स्किप नेपाल बराबर आइरहन्छिन् । नेपाल, भारत, भुटान र श्रीलंकाका चराहरू बारेका पुस्तक लेखनमा उनको अगुवाइ छ । १९७७ देखियता लामोछोटो अवधिका मैले २२ पटक नेपाल भ्रमण गरिसकेँ, उनले इमेल कुराकानीमा भनिन्, घर भँगेरा नेपाल मात्रै होइन बेलायतका पनि विभिन्न ठाउँमा चिन्तालाग्दो गरी घटेका छन् । सहरीकरणले पारेको यो असर हेर्दा संरक्षणकर्मी र शोधार्थीका लागि चिन्ताको विषय रहेको उनले बताइन । बेलायतमा अब आधुनिक घरहरूमा पनि चरालाई आश्रय दिनुपर्छ भन्ने अभ्यास सुरु भएको छ, उनी भन्छिन्, बेलायतामा यतिबेला विषादीको प्रयोग घटायौं भने मात्रै पनि उनीहरूको आयु र संख्या बढ्छ भन्नेमा संरक्षणकर्मीको जोड छ, नेपालको अवस्था पनि योभन्दा फरक होइन । सहरीकरण, खेती प्रणालीमा आएको परिवर्तनले बास र आहाराको संकटको असर भँगेरालाई परेको हो । यसका लागि सम्बद्ध सबैले चिन्ता लिनैपर्ने उनले बताइन् । इन्टरनेटको सर्च इन्जिनमा भँगेराबारे खोज्दै गए चीनमा माओत्सेतुङले चलाएको फोर पेस्ट क्याम्पियन वा ग्रेट स्पारो क्याम्पियन बारेको जानकारी भेटिन्छ । चीनले अमेरिका र युरोपेली मुलुकहरूसँग प्रतिस्पर्धा गरेर देखाउन कुषि उत्पादन सुधारका अभियान चलाएको थियो । माओत्सेतुङले खाद्यान्न उत्पादन दोब्बर बनाउने योजना ल्याएका थिए । मौसमले साथ दिएन । बाली नसप्रेको दोष भँगेरा, झिंगा, लामखुट्टे र मुसालाई लगाइयो । सुरु भयो यी सबैलाई मार्ने अभियान । यो सन् १९५८ को घटना थियो । कृषि उत्पादन बढ्न नदिने राष्ट्रिय शत्रु घोषित भँगेरा मार्न जुनसुकै तरिका अपनाइए । त्यसबेला कति भँगेरा मारिए भन्ने रेकर्ड छैन । भँगेरा मारेर खाद्यान्न उत्पादनमा सुधार आउनुको साटो भोकमरी आयो । लाखौं प्रभावित भए । दुई वर्षपछि माओले भँगेरा निर्मूल पार्ने अभियान रोक्न आदेश गरे । भँगेराका कारण बाली उत्पादन घट्दैन, बढ्छ भन्ने पत्ता लागेको थियो । धेरै भँगेरा मारिएपछि आदेशकर्ता र समर्थकले भँगेराले बालीका कीरा खाइदिएर उत्पादन बढ्न सघाउँछ भन्ने बुझेका थिए । नेपालमा राष्ट्रिय अभियानका रूपमा कुनै पनि पशुपन्छी मार्ने अभियान चलेको छैन । तर, अभियान नचल्दैमा उनीहरू सुरक्षित नै छन् भन्ने अवस्था फनि छैन ।"
'मेरो गालीले सिक्यौं भन्ने पनि छन्',"भिडियो किन भाइरल भएको होला ?त्यो डा कल्याण भन्नेले हाम्रो अडिसनको भिडियो अघि र पछि काटेर बीचको अलिकति मात्रै राखेछ । मलाई नराम्रो देखाउन त्यसो गरिएको हो । उसलाई चर्चित हुनुपरेको होला । मसँग खेल खेलेको हो । कुन प्रसङ्गमा भनिएको कुरालाई बीचमा अलिकति हाइलाइट गरेर राखिएकाले त्यसमा म छुच्ची देखिएँ । त्यसपछि के चाहियो र ? सबै पछि लागिहाले । के भएका होला मान्छेहरू ! पोहोर माल्भिकालाई अट्याक गरियो, यसपालि म परेँ ।प्रस्तुति ः सजना बराल"
