शीर्षक,विवरण
चीनसँग पारवहन प्रोटोकलमा हस्ताक्षर,"यसमा चीनका लागि नेपाली राजदूत लीलामणि पौडेल र नेपालका लागि चिनियाँ राजदूत होउ यानछीले हस्ताक्षर गरे । सांस्कृतिक सम्पदाको अवैध आयात तथा निर्यात, चोरी नियन्त्रणका लागि पनि भएको सम्झौतामा राजदूत पौडेल र चीनको राष्ट्रिय सांस्कृतिक सम्पदा प्रशासनका प्रशासक लिउ युचुले हस्ताक्षर गरेका छन् ।राष्ट्रपति भण्डारी र समकक्षी सी चिनफिङको उपस्थितिमा सम्झौतासमझदारीमा हस्ताक्षर गरिएको हो । चीनले नेपालको भन्सार सृदृढीकरणदेखि मदन भण्डारी प्राविधिक विश्वविद्यालय, चीनसँग सिमाना जोडिएका नेपालका उत्तरी २० वटा जिल्लामा सामाजिक तथा आर्थिक विकासका निम्ति १७ अर्ब नेपाली रुपैयाँ सहयोग गरेको छ ।थप सहयोग गर्न चीन इच्छुकचीनका राष्ट्रपति सी चिनफिङले राष्ट्रपति विद्यादेवी भण्डारीलाई सोमबार साँझ ग्रेट हल अफ द पिपुल्समा राजकीय सम्मान दिएका छन् । जनबृहत् सभा भवनको पूर्वपट्टिको चोकमा भण्डारीलाई राजकीय सम्मान अर्पण गरिएको थियो । गणतन्त्र स्थापनाको एक दशकपछि अहिले नेपाली राष्ट्रपतिबाट उत्तरी छिमेकी चीनको राजकीय भ्रमण भएको हो । सम्मान कार्यक्रमपछि द्विपक्षीय कुराकानीका क्रममा चिनियाँ राष्ट्रपति सीले नेपाल र चीन हिमाल र नदीले जोडिएका पुस्तौंदेखिको मित्र हुनुका साथै दुवैतर्फका जनताको मन र मुटु साटिएको बताएका थिए । चीनले द्विदेशीय मित्रता विकासलाई निकै महत्त्व दिएको उल्लेख गर्दै उनले नेपालको राष्ट्रिय स्वतन्त्रता, सार्वभौमिकता, भौगोलिक अक्षुण्णता तथा विकासको राष्ट्रिय परिस्थितिअनुरूप रोजाइलाई उच्च सम्मान गरेको दोहोर्याए । उनले चीनको आन्तरिक मामिला तथा महत्त्वपूर्ण सवालहरूमा नेपालले दिएको समर्थनप्रति पनि आभार व्यक्त गरेका थिए । नेपाल बीआरआईमा सक्रियतापूर्वक सहभागी भएकामा सराहना गर्दै सीले पूर्वाधार निर्माण तथा नेपालचीन सीमापार आर्थिक सहयोग क्षेत्रको निर्माण गर्नॅपर्नेमा जोड दिए । चीनले नेपालको आर्थिक तथा सामाजिक विकासमा थप सहयोग र समर्थन गर्ने इच्छा लिएको छ, उनले भने । भेटवार्तामा सीले दुवै देशका विधायक अंगहरू, राजनीतिक पार्टी, युवा, थिंक ट्यांक, मिडिया तथा स्थानीय जनसमुदायबीचको आदानप्रदानलाई अझै घनीभूत पार्न अपरिहार्य रहेको पनि बताए । नेपालचीन मित्रताको ठोस स्तम्भ खडा गर्नॅपर्ने, सहयोगलाई नयाँ तहमा उकास्नुपर्नेमा सीले जोड दिए । प्रत्युत्तरमा राष्ट्रपति भण्डारीले बीआरआई सम्मेलन सफलताका साथ सम्पन्न भएकामा बधाई ज्ञापन गरिन् । बीआरआई विश्व प्रभावका हिसाबले ऐतिहासिक अवधारणा हो, उनले भनिन्, यसले नेपालचीन सहकार्यको गतिलो मञ्च पनि उपलब्ध गराएको छ ।नयाँ चीन स्थापनाको ७०औं वार्षिकोत्सवको शुभकामना दिँदै राष्ट्रपति भण्डारीले चिनियाँ कम्युनिस्ट पार्टीको नेतृत्वमा चीनले गरेको प्रगति उल्लेखनीय भएको बताइन् । उनले शान्तिपूर्ण सहअस्तित्वका आधारमा रहेर चीन नेपालको सच्चा मित्र भएको उल्लेख गरिन् । नेपाल एक चीन नीतिमा अडिग रहेको जनाउँदै नेपालको भूमि प्रयोग गरी चीन विरोधी गतिविधि गर्न नदिने वचन उनले दिइन् । चीनको समृद्धि तथा स्थिरता नेपालका लागि अवसर हो, राष्ट्रपति भण्डारीले भनिन्, चीनसँग अधिकाधिक क्षेत्रमा मैत्रीपूर्ण फाइदाजनक सहयोगलाई अझै गहन पार्न नेपाल इच्छुक छ ।चिनियाँ सञ्चारमाध्यमहरूका अनुसार भण्डारीको राजकीय सम्मान समारोहमा चिनियाँ नेताहरू तिङ् सुएस्याङ, याङ च्ये छ, वु वैहवा, वाङ यी, स्या पाओलोङ, ह लिफङलगायत सहभागी थिए ।नेपाली टोलीबाट भेटवार्तामा सहभागी भएका बेइजिङस्थित दूतावासका मिनिस्टर सुशील लम्सालका अनुसार चिनियाँ राष्ट्रपति सीले नेपालको पूर्वाधार, पर्यटन, शिक्षालगायत क्षेत्रमा सहयोग गर्ने विषयमा सकारात्मक रहेको धारणा राखेका थिए । बीआरआई सम्मेलन, विश्व बागवानी एक्स्पोलगायतमा राष्ट्रपति भण्डारीको उपस्थितिप्रति सीले प्रसन्नता प्रकट गरे । नेपालले पनि चीनलाई ठूलो सहयोग गरिरहेको छ, उनले भने, विशेषगरी तिब्बती मामिलामा नेपालले देखाएको दह्रो समर्थनप्रति चीन खुसी छ । उचित समयमा नेपाल आउँछु : सी चिनियाँ राष्ट्रपति सी चिनफिङले उचित समयमा नेपाल भ्रमण गर्ने वचन दिएका छन् । ग्रेट हल अफ द पिपुल्समा नेपाली समकक्षी भण्डारीले दिएको नेपाल भ्रमणको निमन्त्रणाप्रति प्रतिक्रिया जनाउँदै उनले नेपाल भ्रमणलाई महत्त्व दिएको बताए । नेपालले मेरो आगमन प्रतीक्षा गरिरहेको मलाई थाहा छ । मैले पनि नेपाल भ्रमणलाई अत्यन्त प्राथमिकता र महत्त्वमा राखेको छु, उनले भने, कुन समयमा कसरी भ्रमण गर्ने भन्ने कुरा छलफल गरेर टुंगो लगाउनुपर्छ ।सीले यसअघि भेट भएका नेपाली नेताहरूलाई पनि भ्रमणका लागि दुवै पक्षलाई सजिलो हुने समय पर्खिरहेको बताउने गरेका थिए । चीनको केन्द्रीय अनुशासन आयोगका अध्यक्ष चाओ ल चीले राष्ट्रपति भण्डारीको सम्मानमा दिएको भोजमा उनका समकक्षी सी पनि सरिक भएका थिए । राष्ट्रपति भण्डारी दोस्रो बेल्ट एन्ड रोड इनिसिएटिभ (बीआरआई) अन्तर्राष्ट्रिय सहकार्य मञ्चमा भाग लिने गरी राजकीय भ्रमणमा आएकी हुन् । पल्लो शान्सी र बेइजिङपछि राष्ट्रपति भण्डारीको भ्रमण मंगलबारदेखि नेपालसँग सिमाना जोडिएको तिब्बततर्फ केन्द्रित हुनेछ । तिब्बत भ्रमणपछि भण्डारी त्यतैबाट नेपाल फर्किने कार्यतालिका छ ।"
सरकारी जान्दाजान्दै एनआरएनद्वारा खरिद,"जग्गा सरकारीकरण भए सरकारबाट समेत भोगचलनका नाममा लिने भनेर योजना बनेको प्रहरीको केन्द्रीय अनुसन्धान ब्युरो स्रोतले बतायो ।भवन खरिदका लागि बैना मात्रै भएको अवस्थामा एनआरएनका पदाधिकारीले २०७१ फागुन २५ गते तत्कालीन प्रधानमन्त्री सुशील कोइरालालाई लगेर भवन शिलान्यास गराएका थिए । त्यसको साढे दुई महिनापछि २०७२ जेठ १७ गते एनआरएनले रजिस्ट्रेसन पास गरेको मालपोत कार्यालय डिल्लीबजारको अभिलेखबाट पुष्टि हुन्छ । विदेशमा पसिना बगाएर गैरआवासीय नेपालीले दिएको चन्दा दुरुपयोग भएको स्पष्ट देखिन्छ, एनआरएनका एक केन्द्रीय सदस्यले भने, सरकारी जग्गा भूमाफियाबाट खरिद गरेर संस्थाको रकम दुरुपयोग गर्ने काम भयो ।एनआरएन पदाधिकारीले मुख्यसचिव लोकदर्शन रेग्मीलाई प्रभावित पारी जग्गा रजिस्ट्रेसनका क्रममा लाग्ने दस्तुरसमेत मन्त्रिपरिषद् बैठकबाट मिनाहा गराए । जग्गा रजिस्ट्रेसन पासपछि नक्सापासको तयारी भयो । मिलेमतोका कारण महानगरपालिकाको इजाजपत्रमा समेत त्रुटि गरेको भेटिन्छ । २०७३ साउन २१ गते भवन निर्माणका लागि अनुमतिका लागि पेस भएकामा भोलिपल्ट २२ गते महानगरपालिकाका प्रमुखले इजाजतपत्र दिएका छन् । सोही पत्रमा उल्लेखित विवरणअनुसार त्यसको भोलिपल्ट मात्रै सिफारिस भएको देखिन्छ । सिफारिस हुनुअघि इजाजतपत्र जारी गर्न मिल्दैन । भवन निर्माण हुन थालेफछि बालुवाटारको जग्गा अतिक्रमणविरुद्ध लागेका केही व्यत्तिले काठमाडौं महानगरपालिकामा उजुरी दिए । महानगरपालिकाले भवन निर्माण रोक्का राख्न पत्राचारसमेत गर्यो । त्यसविरुद्ध एनआरएनले फेरि मुख्यसचिवलाई निवेदन दियो । मुख्यसचिवले भवन निर्माण रोक्का फुकुवा गर्न सहज हुने गरी टिप्पणी र निर्देशन दिए । त्यसका बाबजुद महानगरले रोक्का फुकुवा गरेन । त्यसविरुद्ध एनआरएन सर्वोच्च अदालत गयो । तहतह गर्दै जग्गा पास भइसकेकाले सर्वोच्च अदालतको आदेशमा भनिएको छ, पछि सरकारको जग्गा ठहर भए सोहीबमोजिम हुने गरी हाललाई निर्माण नरोक्नू । जग्गाका बारेमा त्यतिबेला अख्तियारले समेत छानबिन गरिरहेको थियो । तर तत्कालीन प्रधानन्यायाधीश दीपकराज जोशीले मिलेमतोबाट अन्तरिम आदेश भइसकेपछि मुद्दा पेसीमा नै चढाएनन् । जसका कारण अख्तियारले अनुसन्धान गर्नुपर्ने केही फाइल सर्वोच्चमा अडकिएर अवरुद्ध भएको छ । यसरी भयो 'चलखेल'बालुवाटारस्थित प्रधानमन्क्री निवास विस्तारका त्रममा तत्कालीन भौतिक योजना तथा निर्माण सचिव दीप बस्न्यातले मोही नभएको जग्गामा मोही रहेको भनी उल्लेख गरी बाहिरपट्टिको सरकारी जग्गाबाट शोधभर्ना गरी दिन प्रस्ताव तयार गरे र तत्कालीन मन्त्री विजयकुमार गच्छदारले त्यो प्रस्ताव मन्त्रिपरिषद्मा पेस गरे । तत्कालीन प्रधानमन्त्री माधवकुमार नेपालको कार्यकालमा २०६६ चैत २९ गते मन्त्रिपरिषद् बैठकको निर्णयअनुसार मोही बिनाको जग्गामा मोही कायम गर्न नसकिने भनी भूमिसुधार कार्यालयले असहमति जनायो । त्यसपछि भूमिसुधार सचिव छविराज पन्तले मोही (नक्कली) लाई बाटो, पर्ती र राजकुलोको जग्गा दिने भनी प्रस्ताव तयार गरे । त्यतिबेला नेकपा मालेबाट मन्त्री भएका डम्बर श्रेष्ठले प्रस्ताव मन्त्रिपरिषद्मा पेस गरे । अनि निर्णयका आधारमा क्षेत्राधिकार मिचेर मालपोत कार्यालयले मोहीका नाममा जग्गा दियो । त्यसक्रममा मन्त्रिपरिषद्ले क्षेत्राधिकार बारे विवादास्पद निर्णय गरेको थियो ।कित्ता नम्बर १०६ नम्बरको जग्गा गृह मन्त्रालयअन्तर्गत समरजंग कम्पनीको सरकारी जग्गा हो । मन्त्रिपरिषद्को निर्णयबाट नक्कली मोहीले आधा जग्गा पाउने भए । १०६ नम्बरको किक्ता दुई टुत्रामा बाँडियो, जसमा ५४८ र ५४९ कित्ता कायम भयो । नक्कली मोही खडा गरिएका ग्वाराभाइ महर्जनले ५४९ कित्ताको आधा जग्गाको जग्गाधनी पुर्जा पाए । ५४८ नम्बरको कित्ता सरकारकै नाममा हुनुपर्नेमा योजनाबद्ध रूपमा त्यसलाई समेत माधवी सुवेदी र उमा ढकालको नाममा संयुक्त पुर्जा बनाइयो । उनीहरू शारदाप्रसाद त्रिताल संयोजकत्वको छानबिन प्रतिवेदनमा भूमाफिया भनी उल्लेख गरिएका रामकुमार सुवेदी र डा शोभाकान्त ढकालका पत्नी हुन् ।सर्वोच्चका न्यायाधीशद्वय बलराम केसी र राजेन्द्रप्रसाद कोइरालाको फैसलाले समेत १०६ नम्बरको जग्गा सरकारी भएको पुष्टि गर्छ । फैसलामा उक्त जग्गामा जोताहामा नाराञ्चा महर्जन भनी देखाइए पनि किसानको व्यहोरामा खाली भनी उल्लेख छ । नयाँ नापीमा समेत जग्गाधनीका रूपमा समरजंग कम्पनी लेखी मोहीका ठाउँमा खाली भनी जनाइएको छ । जुन जग्गामा पछि नक्कली मोही खडा गरी उनीहरूलाई आधा जग्गा दिने योजना बनेको थियो । ग्वाराभाइ महर्जनका नाममा लालपुर्जा बनेको ५४९ नम्बर कित्ताको जग्गा केही महिनामै डा शोभाकान्त ढकाल र रामकुमार सुवेदीको नाममा रजिस्ट्रेसन पास भयो । त्यसमा महर्जन कागजी रूपमा मोही खडा गरिएको किन पनि पुष्टि हुन्छ भने जग्गा पाउन तयार पारिएको लिखत र निवेदनमा रामकुमारको हस्तलिपि छ । १०६ नम्बर कित्ताको जग्गा हत्याउने खेलमा अगाडि देखा परेका मोहीहरूलाई प्रतिरोपनी १३ लाख रुपैयाँ दिइएको स्रोतको भनाइ छ । त्यसपछि मोहीहरू गायब छन्, स्रोतले भन्यो ।कित्ता नम्बर ५४९ को जग्गा फेरि टुक्रा बनाइयो । त्यसत्रममा कित्ता नम्बर ७५२ र ५३ बन्यो । ७५२ नम्बरको जग्गा ढकाल र सुवेदीबाट गैरआवासीय नेपाली संघले खरिद गर्यो भने ५३ नम्बर कित्ताको जग्गा उनीहरूले आआफ्ना पत्नीको नाममा पास गरिदिए । एनआरएनले खरिद गरेका जग्गाहरू कित्ता नम्बर ७४८, ७४४, ७४६, ७५० र ७५२ को हो । यीमध्ये सबैजसो जग्गा माफिया भनी किटान गरिएकाहरू ढकाल र सुवेदी, उनीहरूका पत्नीहरू उमा र माधवीका नामबाट खरिद गरिएका छन् । केही जग्गा रामकुमारका छोरा विवेक र शोभाकान्तका छोरा सन्दीपको नाममा समेत थिए, जुन एनआरएनले भवन निर्माणका क्रममा खरिद गर्यो ।"
१० करोड माग्दै सांसद,"यसको नेतृत्व नेकपाका सचिव तथा सांसद योगेश भट्टराईले गर्ने कुरा छ । उहाँ चीनबाट फर्केपछि प्रधानमन्त्री र अर्थमन्त्रीलाई भेट गर्छौं, ती सांसदले भने । २०६२६३ पछि यो बजेटको अत्यधिक दुरुपयोग भन्दै आलोचना भइरहेको छ । सरकारी निकायको लेखापरीक्षण गर्ने महालेखा परीक्षकको कार्यालयले समेत यो कार्यक्रमको बजेट दुरुपयोग भएको भन्दै हरेक वर्ष प्रश्न उठाइरहेको छ । आयोजना छनोट र बजेट खर्चमा प्रत्यक्ष निर्वाचित सांसदको मात्रै संलग्नता रहेको र आफ्नो भूमिका नभएको भन्दै समानुपातिक, मनोनीत तथा प्रदेश सांसदहरूले विरोध जनाइरहेका छन् । ४ करोड बजेट निर्वाचन क्षेत्रमा खर्च गर्दा समानुपातिक, मनोनीत र प्रदेशसभाका सांसदहरूको निर्णय अधिकार नभएको भन्दै उनीहरू असन्तुष्ट छन् । समानुपातिक सांसद उषा रेग्मीले गत फागुनमा यो कार्यक्रम सञ्चालनसम्बन्धी स्थानीय पूर्वाधार विकास साझेदारी कार्यक्रम नियमावली२०७५ प्रतिनिधिसभाको बैठकमै च्यातेकी थिइन् । अहिलेको व्यवस्थाअनुसार निर्णायक अधिकार प्रत्यक्ष निर्वाचित सांसदलाई मात्रै छ । अरू सांसदहरूको पनि व्यापक सहभागिता होस् भन्ने हाम्रो चाहना छ, भट्टराईले भने, असन्तुष्टलाई सम्बोधन गर्नुपर्छ भन्ने हाम्रो दोस्रो माग हो ।यो कार्यक्रममा विकृतिविसंगति रहे सुधार गर्नुपर्छ भन्ने तेस्रो माग रहेको उनले बताए । घोषणापत्रमा विकासका कुरा लेख्ने, चुनावमा जाँदा विकास गर्छौं भन्ने, उनले भने, माथि आएपछि हामी विकास गर्न सक्दैनौं भन्न पाइँदैन । त्यसकारण हाम्रो अधिकारसहित बजेट चाहिएको हो । जनप्रतिनिधिको जिम्मेवारी विकास निर्माणको पनि रहेको भन्दै दुई दशकअघिबाट सांसदको निर्णयमा खर्च गर्ने गरी बजेट विनियोजन हुन थालेको हो । सत्तारूढ र प्रतिपक्षी दल सबैजसो यो कार्यक्रममा एकमत छन् । २०७१ सालमा प्रत्येक निर्वाचन क्षेत्रका लागि कम्तीमा ५ करोड रुपैयाँ बजेट विनियोजन हुनुपर्छ भन्दै हरेक वर्षको बजेट पेस गर्ने बेला सांसदहरूले आवाज उठाउने गरेका छन् । गतवर्षसम्म निर्वाचन क्षेक्र विकास कार्यत्रमको नाममा प्रतिसभासद २० लाख (समानुपातिक र निर्वाचित दुवै) र निर्वाचन क्षेत्र पूर्वाधार विशेषअन्तर्गत प्रतिनिर्वाचन क्षेत्र ३ करोड रुपैयाँका दरले बजेट विनियोजन भइरहेको थियो । १० करोड रुपैयाँ पुर्याउनुपर्ने तीव्र माग सांसदहरूले गरे पनि अर्थमन्त्री खतिवडाले प्रतिसांसद २० लाख रुपैयाँ दरको कार्यक्रम खारेज गरी प्रतिनिर्वाचन क्षेत्र ४ करोड रुपैयाँका दरले विनियोजन गर्ने व्यवस्था बजेटमा गरेका थिए । केन्द्रको सिको गर्दै ७ मध्ये ५ वटा प्रदेशले समेत यस्तै प्रकृतिको प्रदेश सांसदहरूका लागि बजेट विनियोजन गर्दै आएका छन् । यसले स्थानीय सरकारको बजेट कटौती र उसको विकास निर्माणको अधिकार खोसिँदै आएको छ ।"
बालुवाटार जग्गाबारे बोल्नुपर्यो,"काठमाडौं सत्तारूढ नेकपा सचिवालयको अनौपचारिक बैठकमा बालुवाटारको सरकारी जग्गा अतिक्रमणबारे पार्टीको धारणा प्रस्ट पार्न नेताहरूले आग्रह गरेका छन् । सरकारको नीति तथा कार्यक्रमका विषयमा छलफल गर्न सोमबार बसेको बैठकमा सचिवालय सदस्य एवं रक्षामन्त्री ईश्वर पोखरेलले प्रधानमन्त्री र प्रधानन्यायाधीश निवासभिक्रको जग्गासमेत व्यत्तिको नाममा छ भनी सार्वजनिक भइरहेको सत्य हो कि होइन भनी प्रश्न गरेका थिए ।उनले बालुवाटार जग्गा प्रकरणमा पार्टी महासचिव विष्णु पौडेलको समेत नाम मुछिएको र यसैमा जोडेर नेकपालाई बदनाम गर्ने प्रयास भइरहेको बताएका थिए । जग्गा प्रकरणमा उहाँ (पौडेल) एक्लै पर्नुभयो, हामी यसमा बोलेका छैनौं, पोखरेलको भनाइ उद्धृत गर्दै बैठकका सहभागी एक नेताले भने, के भएको हो, यथार्थ बाहिर आउनुपर्यो । पार्टी प्रस्ट भएर हामीले बोल्नुपर्यो । पार्टीलाई बदनाम हुन दिनुभएन ।प्रत्युत्तरमा प्रधानमन्त्री एवं पार्टी अध्यक्ष केपी ओलीले सरकारले अतिक्रमित जग्गा रोक्का राखी छानबिन गरिरहेको बताए । यस्तो विषयमा त्यत्तिकै बोल्न मिल्दैन, सरकारले काम गरिरहेको छ, आरोप लाग्नेबित्तिकै उहाँ (पौडेल) लाई सरकारले निर्दोष भन्दा गलत सन्देश जान्छ । सरकार र पार्टीले प्रमाण र यथार्थ कुरा जुटाएर बोल्नुपर्छ, ओलीले भनेका थिए । ओलीले भूमि व्यवस्थामन्त्री पद्मा अर्यालले बालुवाटारमा पौडेलको जग्गा भएको विषयमा सार्वजनिक रूपमा बोलिसकेको बताए । भूमि व्यवस्थामन्त्रीले प्रारम्भिक छानबिनअनुसार टिप्पणी गरिसक्नुभएको छ । मैले पनि कति ठाउँमा बोलें, तथ्य आएपछि उहाँ (पौडेल) को कुरा सकिन्छ । ओलीपछि नेताद्वय वामदेव गौतम र नारायणकाजी श्रेष्ठले बैठकमा नेकपा र सरकारलाई बदनाम बनाउने गरी बालुवाटार जग्गा प्रकरणको चर्चा भइरहेको उल्लेख गर्दै यसबारे तथ्य बाहिर ल्याउनुपर्ने र पार्टीलाई यथार्थ जानकारी गराउनुपर्ने धारणा राखेका थिए । वरिष्ठ नेता माधवकुमार नेपालले बैठकमा उपस्थित मुख्य सचिव लोकदर्शन रेग्मीलाई बालुवाटारको जग्गा प्रकरणसम्बन्धी सबै फाइल र निर्णय कपी ल्याउन आग्रह गरेका थिए । यहाँ त वकिल नै राख्नुपर्ने भइसक्यो, नेपालले भने । प्रधानमन्क्रीको अध्यक्षतामा नीति तथा कार्यत्रममाथि अनौपचारिक छलफल भएकाले मुख्य सचिव रेग्मीसमेत उपस्थित थिए ।२०६७ वैशाख ३१ मा नेपाल नेतृत्वको मन्त्रिपरिषद्ले पशुपति टिकिन्छा गुठी खडा गरी नक्कली मोहीलाई बालुवाटारको ३ रोपनीभन्दा बढी जग्गा दिने निर्णय गरेको थियो । त्यति बेला नेपाल प्रधानमन्त्री थिए । नेता नेपालको जवाफमा प्रधानमन्त्री ओलीले बालुवाटार प्रकरणसम्बन्धी फाइल, टिप्पणी र निर्णयको खोजी भइरहेको जानकारी दिएका थिए । बैठकमा महासचिव पौडेलले भने जग्गा प्रकरणका विषयमा एक शब्द पनि नबोलेको स्रोतले बतायो । बालुवाटारको जग्गा हिनामिनासम्बन्धी छानबिन गर्न पूर्वसचिव शारदाप्रसाद त्रितालको संयोजकत्वमा गठित छानबिन समितिले बालुवाटारको ११७ रोपनी सरकारी जग्गा गैरकानुनी रूपमा व्यक्तिका नाममा दर्ता भइसकेको प्रतिवेदन दिँदै त्यसलाई सरकारको नाममा फिर्ता ल्याउन सुझाव दिएको छ ।"
जेपी स्कुल ठेकेदारको कब्जामा,"काठमाडौं  राजधानीको पर्यटकीय केन्द्र ठमेलस्थित जुद्धोदय माध्यमिक विद्यालय (जेपी स्कुल) को जग्गा ठेकेदारले कब्जामा लिएर मनोमानी गर्दै आएका छन् । विद्यालयको जग्गामा व्यापारिक भवन निर्माण गरेर तरुण निर्माण सेवाले लाखौं कमाउँदै आएको छ । सुविधासम्पन्न विद्यालय भवन साढे ३ वर्षभित्र निर्माण गर्नुपर्ने सम्झौतासहित विद्यालय व्यवस्थापन समितिले २०६५ मा उक्त कम्पनीलाई ३० वर्षका लागि जग्गा लिजमा दिएको थियो । निर्माण कम्पनीले भने विद्यालय भवन सकेपछि मात्रै व्यापारिक भवन बनाउनुपर्ने सम्झौता मिच्दै दुवै भवन एकसाथ बनाउन थाल्यो । कम्पनीले स्कुल पूरा नगरी व्यापारिक भवनबाट लाखौं भाडा उठाउँदै आएको छ भने १० वर्षदेखि निर्माणाधीन विद्यालय भवन अलपत्र छ । व्यवस्थापन समितिले ९ रोपनी ६ आना जग्गामध्ये ६० प्रतिशत जग्गा मनोजकुमार मिश्र प्रोप्राइटर रहेको उक्त कम्पनीलाई लिजमा दिएको थियो । ठेकेदार कम्पनीका बारेमा कोही बोल्न चाहँदैनन् । व्यवस्थापन समिति र स्कुल प्रशासनकै मिलेमतोमा ठेकेदारले मनोमानी गरेको देखिन्छ । क्षेत्रपाटी जुद्धोदय मार्गमा निर्माण गरिएको व्यावसायिक भवनको तल्लो तलामा दर्जन सटर निर्माण सेवाले भाडामा लगाएको छ । करिब १ हजार विद्यार्थी भने वर्षौंदेखि निर्माणाधीन भवनमा कोचिएर पढ्न बाध्य छन् । खेलमैदान तथा शौचालयसमेत छैन । विद्यालय भवनको पनि तल्लो तला मात्र तयार भएको छ । त्यही सीमित कोठामा विभिन्न कक्षाका विद्यार्थीलाई राखेर पढाइ हुन्छ । अन्य तलाका कोठा निर्माणकै चरणमा छन् । ६० प्रतिशत जग्गामा तरुण सेवाले आफ्नो भवन बनाएको छ । बाँकी ४० प्रतिशत जग्गामा स्कुलको भवन निर्माणाधीन छ । दुई भवनका कारण विद्यार्थीलाई दैनिक प्रार्थना गर्ने ठाउँ पनि छैन । विद्यालय परिसरमा खुला ठाउँका नाममा दुई भवनको चेपबाट सानो ढोका मात्र बाँकी छ । सम्झौताअनुसार साढे ३ वर्षमा दुवै भवन पूरा गरेर विद्यालयलाई मासिक रकम बुझाउनुपर्थ्यो । विद्यालयले प्रतिमहिना ४ लाख ३५ हजारका दरले व्यापारिक भवनबाट भाडा पाउने सम्झौतामा उल्लेख छ । निर्माण कम्पनीले अहिलेसम्म व्यापारिक भवन पनि पूरा गरेको छैन । भवन पूरा गरेपछि मात्रै मासिक भाडा तिर्ने र भाडादर वार्षिक १० प्रतिशतका दरले बढ्दै जाने सम्झौतामा उल्लेख छ । तत्कालीन व्यवस्थापन समिति अध्यक्ष विश्वभक्त श्रेष्ठ र प्रधानाध्यापक सूर्यराज शाक्यको अगुवाइमा जग्गा लिजमा दिने निर्णय भएको थियो । उनीहरूको बदमासीका कारण विद्यालयको जग्गाबाट ठेकेदारले लाभ लिइरहेको एक सदस्यले बताए । जग्गा ठेकेदारलाई सुम्पेर उहाँहरूले विद्यालय छाड्नुभयो, उनले भने, आज विद्यालय दुरवस्थामा पुगेको छ । त्यसपछिका विद्यालय व्यवस्थापन समिति अध्यक्ष र प्रधानाध्यापकले पनि ठेकेदारको बदमासीलाई साथ दिइरहेका छन् । २०६९ वैशाखदेखि ३० वर्षसम्म निर्माण कम्पनीले विद्यालयलाई भाडा दिनुपर्थ्यो । पूरक सम्झौता गरेर विद्यालयले नै भाडा तिर्न ठेकेदारलाई छुट दिएको छ । त्यसअनुसार २०७५ को सुरु केही महिना मात्र ठेकेदारले मासिक भाडा आंशिक रूपमा बुझाएको विद्यालयले जनाएको छ । निर्माण कम्पनी सञ्चालक मिश्रले भने दुईवर्षदेखि नै विद्यालयलाई मासिक रकम दिँदै आएको दाबी गरेका छन् । वर्तमान विद्यालय व्यवस्थापन समितिसमेत ठेकेदारसँग २०६५ मा भएको मूल सम्झौता र त्यसपछि पटकपटक गरिएका पूरक सम्झौता सार्वजनिक गर्न चाहँदैन । विद्यालय व्यवस्थापन समितिले सम्झौता गोप्य राख्ने भनेर गत भदौमा निर्णय नै गरेको छ । सम्झौतामा विद्यालय तर्फबाट विश्वभक्त श्रेष्ठ, शिक्षकहरू प्रेमप्रसाद शर्मा, विक्रमराज भट्टराई र लक्ष्मण शर्माले हस्ताक्षर गरेका छन् । शर्मा अहिलेका प्रअ हुन् । तत्कालीन प्रअ शाक्य भने हस्ताक्षर नगरी भवन निर्माण समितिमा बसेका हुन् । उनकै मिलेमतोमा विद्यालयलाई नोक्सान र ठेकेदारलाई नाफा हुने गरी सम्झौता भएको आरोप छ । श्रेष्ठपछिका विद्यालय व्यवस्थापन समिति अध्यक्ष रामकृष्ण भण्डारीले सम्झौता पुनर्विचार गर्ने प्रयास गरेका थिए । भवन निर्माण समितिका अध्यक्ष शाक्यलगायत केही पदाधिकारीका कारण विद्यालय भवन अलपत्र बनेको भण्डारीको भनाइ छ । तत्कालीन अध्यक्ष श्रेष्ठ र प्रअ शाक्य भने यस विषयमा प्रतिक्रिया दिन तयार भएनन् । प्रअ शाक्यले आफू विद्यालयबाट अलग भइसकेको भन्दै पन्छिए भने श्रेष्ठले त्यतिबेला विद्यालयकै हितमा सम्झौता गरिएको भनेर टारे । सम्झौताअनुसार उक्त भवनबारे सबै कुरा निर्माण सेवालाई मात्र थाहा हुने प्रअ शर्माले बताए । विद्यालय व्यवस्थापन समितिले सम्झौताअनुसार बाहिर केही नबोल्ने भनेको छ, उनले भने, भवन निर्माण हुँदै छ, चाँडो बनाउन दबाब दिइरहेका छौं । सम्झौता भंग भए ठेकेदारले ३ महिनाको मासिक भाडा मात्रै क्षतिपूर्ति दिए पुग्ने भनिएको छ । विद्यालयले भने निर्माण खर्चको ५० प्रतिशत रकम बेहोर्नुपर्ने उल्लेख छ । विद्यालयको जायजेथाबाट समेत ठेकेदार कम्पनीले क्षतिपूर्ति असुल उपर गर्ने सकिने सम्झौता गरिएको छ, जसका कारण पनि विद्यालय पक्ष निर्माण कम्पनीलाई कडाइ गर्न सक्दैन । ठमेलजस्तो ठाउँमा ठेकेदारले १० वर्षमै लगानी उठाउँछ, एक शिक्षकले भने, सटरबाटै करोडौं उठाइसके । सम्झौतामा विद्यालयका तत्कालीन शिक्षक एवं अहिलेका सहायक प्रअ प्रवीण न्यौपानेले समेत ठेकेदारको पक्षबाट हस्ताक्षर गरेको देखिन्छ ।"
प्रधानमन्त्रीले झूटा प्रचार गरे : देउवा,"काठमाडौं  प्रमुख प्रतिपक्षी नेता शेरबहादुर देउवाले मुलुकको समृद्धि र विकासको नारा दिएको सरकारले महत्त्वपूर्ण समय खेर फालेर जनता निराश पारेको बताएका छन् ।संघीय संसदको सोमबार सुरु भएको अधिवेशनका क्रममा प्रतिनिधिसभा बैठकमा बोल्दै देउवाले प्रधानमन्त्री केपी ओलीको नेतृत्वमा मुलुक समृद्धिको बाटामा अघि बढ्ने अपेक्षा गरिए पनि झन्डै डेढ वर्षको कार्यकालमै निराशामा परिणत भएको दाबी गरे । उनले हत्या, बलात्कारजस्ता घटनाका दोषी पत्ता लगाउन नसकेको भन्दै सरकारको नियतमा शंका रहेको बताए । आर्थिक वर्षको ८ महिनाको विकास प्रगति हेर्दा सरकारले ठूलाठूला नारा मात्र दिएको, उपलब्धिमूलक काम केही गर्न नसकेको उनले बताए । उनले विगतका सरकारले थालेका विकासका कार्यक्रमलाई आफैंले गरेको भन्दै प्रधानमन्त्रीले झूटा प्रचार गरेको आरोपसमेत लगाए । देउवाले आफ्नो नेतृत्वको सरकारले सुरु गरेको योगदानमा आधारित सामाजिक सुरक्षा भत्तालाई ओलीले आफैंले गरेको भन्दै तामझामसाथ झूटा प्रचार गरेर भ्रम छरेको बताए । स्पाइनल इन्जुरी, क्यान्सर, मुटु र मिर्गौलासम्बन्धी रोगबाट पीडित बिरामीलाई जीविकोपार्जनका लागि मासिक ५ हजार रुपैयाँ भत्ता दिने आफ्नो नेतृत्वको सरकारले गरेको निर्णयलाई ओली सरकारले खारेज गरेकामा रोष प्रकट गरे । प्रधानमन्त्रीको प्रतिबद्धताविपरीत चिकित्सा शिक्षा सुधारको विधेयक पारित गर्नु सरकारको गैरजिम्मेवारीको पराकाष्ठा भएको आरोपसमेत देउवाको थियो ।उनले बिनाटेन्डर बूढीगण्डकी जलविद्युत् आयोजना विदेशीलाई सुम्पने प्रपञ्च रचेर आयोजनाको भविष्य अन्योलमा पारेको बताए । ओलीका पालामा विदेशी लगानी न्यून मात्र भित्रिएको छ । वैदेशिक व्यापार निरन्तर बढै गएको छ । आर्थिक अपचलन र अनियमितता अभूतपूर्व ढंगले बढेको छ, उनले भने । राष्ट्रपतिले नै भ्रष्टाचार संस्थागत रूपमा अघि बढेको अभिव्यक्ति दिएको प्रसंग कोट्याउँदै देउवाले अर्थतन्त्रको मूलभूत संरचनामा गम्भीर असर पर्ने अवस्था सिर्जना भएको बताए । उनले वाइडबडी जहाज खरिद प्रकरणको छानबिन गर्न समेत माग गरे । उनले प्रधानमन्त्री ओलीले राष्ट्रिय अनुसन्धान, राजस्व अनुसन्धान, सम्पत्ति शुद्धीकरण विभाग, महान्यायाधिवक्ताको कार्यालयलगायत निकाय आफ्नो मातहतमा ल्याउनु संघीयताको भावना र मर्मविपरीत भएको बताए । देउवाले सेना परिचालन र राज्य संरचनाको अधिकार आफूमा केन्द्रित गरेर शक्तिशाली भएँ भन्ने भ्रमबाट मुक्त हुन प्रधानमन्त्रीलाई आग्रह गरे । सत्तापक्ष नेकपा संसदीय दलका उपनेता सुवासचन्द्र नेम्बाङले भने सरकारले बितेको एक वर्षमा दुई सयभन्दा बढी कानुन निर्माण गरेको र मुलुक अघि बढाउन एउटा आधार तयार गरेको दाबी गरे । देउवाको भनाइप्रति असहमति जनाउँदै उनले जनता निराश होइन, उत्साहित रहेको बताए । जनता निराश छन् भन्नु गलत हो, उनले भने, अब शिर ठाडो पारेर भन्नुपर्छ, जनता खुसी छन् । बालुवाटार प्रकरणप्रति संकेत गर्दै उनले सार्वजनिक जग्गा अतिक्रमणका विषयमा प्रश्न उठ्नु राम्रो भएको र यसलाई रोक्ने प्रतिबद्धता जनाए । उनले भने, सरकारले यस्ता अतिक्रमण रोक्छ । जग्गा प्रकरण छानबिन होस्पूर्वप्रधानमन्त्री बाबुराम भट्टराईले मुलुकको समसामयिक विषयमा संसदमा गहन छलफल हुन नसकेको टिप्पणी गरे । नेम्बाङको भनाइप्रति असहमति राख्दै उनले समाजमा अधिकारको संघर्ष टुंगिएको भन्नु नियमविपरीत भएको तर्क गरे । कार्यपालिका र न्यायालयबीचको सम्बन्धका विषयमा शंका लागेको भन्दै उनले मानव अधिकार आयोग विधेयकमा गम्भीर त्रुटि रहेको बताए । हामी कस्तो लोकतन्त्रको अभ्यास गर्दै छौं, उनले थपे, मानव अधिकार आयोगलाई महान्यायाधिवक्ताको कार्यालयअन्तर्गत राख्न खोज्नु गलत हो । उनले सुरक्षा परिषद् विधेयकप्रति लक्षित अधिकार एकै ठाउँमा कब्जा गरेर मात्र समृद्धि नआउने बताए । पार्टी र सत्तालाई एउटै बनाएर लैजाने तरिकाले विकास सम्भव छैन, उनले भने । उनले वाइडबडी जहाज खरिद प्रकरणमा सत्तापक्ष र प्रतिपक्ष एकै ठाउँमा देखिएको भन्दै असन्तुष्टि जनाए । बालुवाटार जग्गा अतिक्रमणका सन्दर्भमा आफूसहित पूर्वप्रधानमन्त्रीहरू कृष्णप्रसाद भट्टराई र माधवकुमार नेपालको नाम जोडिएको प्रसंग कोट्याउँदै उनले उक्त प्रकरणमा छानबिन गर्न माग गरे । बालुवाटार जग्गा प्रकरणमा उचित छानबिन होस्, गल्ती भए सजाय भोग्न तयार छु । उनले मुलुकमा खुला ठाऊँ अतिक्रमण हुन थालेकामा चिन्ता व्यत्त गर्दै टुँडिखेल नांगो ढंगले कब्जा गरेको बताए । सडकमा जान बाध्य नपारियोस् राष्ट्रिय जनता पार्टी नेपाल अध्यक्ष मण्डलका सदस्य अनीलकुमार झाले सरकारले मधेस आन्दोलनमा उठेका विषयलाई बेवास्ता गरेर आफ्नो पार्टीलाई सडक संघर्षमा जान बाध्य तुल्याउन खोजेको बताए । बारा, पर्सा र धनुषामा हावाहुरीका कारण भएको क्षतिको उचित व्यवस्थापन गर्न आग्रह गरे । उनले हावाहुरी पीडितको घर बनाउने जिम्मा सेनालाई दिएकामा असन्तुष्टि जनाउँदै घर बनाउने अधिकार प्रदेश सरकार र स्थानीय तहलाई दिन आग्रह गरे । संघीय समाजवादी फोरमका नेता राजेन्द्र श्रेष्ठले नागरिकतासम्बन्धी एउटै विषयमा अदालतले फरकफरक निर्णय गरेकामा असन्तुष्टि जनाए । उनले संविधान संशोधनको माग बेवास्ता गरे सरकारको सम्बन्ध टुट्न सक्ने चेतावनी दिए । सांसद दुर्गा पौडेलले विकास सहरमा मात्र केन्द्रित भएको बताइन् । उनले प्रस्तावित नागरिकता विधेयक जस्ताको तस्तै पारित भए राष्ट्रियता खतरामा पर्ने बताइन् । सांसद राजेन्द्र लिङदेनले शक्तिशाली सरकारको समयमा पनि भ्रष्टाचार बढेको आरोप लगाए । सबै क्षेत्रमा असफलराष्ट्रिय सभामा कांग्रेस नेता सुरेन्द्र पाण्डेले सरकार सबै क्षेत्रमा असफल रहेको दाबी गरेका छन् । वर्षे अधिवेशन प्रारम्भ भएको पहिलो दिन सोमबार राष्ट्रिय सभा बैठकमा बोल्दै उनले शान्तिसुरक्षा, विकास निर्माण, सामाजिक क्रियाकलाप सबैतिर सरकारको प्रस्तुति निराशाजनक रहेको बताए । सरकारको एक वर्षको क्रियाकलाप हेर्ने हो भने सबैतिर निराशा र असन्तुष्टि छ, उनले भने । दुई तिहाइको बहुमत, राजनीतिक स्थिरता र विगतका प्रधानमन्त्रीहरूले भोग्नुपरेको जस्तो चुनौती नहुँदा पनि सरकारले जनअपेक्षाअनुरूप दायित्व निर्वाह गर्न नसकेको उनको भनाइ थियो । सात प्रदेश र अधिकांश स्थानीय तहको साथ सरकारलाई छ, प्रतिपक्षीले पनि रचनात्मक भूमिका नै खेलेको छ तर सरकारले समृद्धिको यात्रामा गति लिएजस्तो देखिएको छैन, उनले भने, आगामी वर्ष त्यस्तो नहोस् । पाण्डेले भ्रष्टाचारविरुद्ध शून्य सहनशीलताको विषय भाषणमा मात्र सीमित भएको भन्दै भ्रष्टाचारको गन्ध सबैतिर महसुस गरिएको आरोप लगाए । विभिन्न समयमा स्रोत नखुलेको भन्दै राष्ट्र बैंकले रोकेको रकम पनि धमाधम छाड्न लागिएकाले पनि संशय बढाएको उनले उल्लेख गरे । नेता पाण्डेले प्रधानमन्त्री केपी शर्मा ओलीबाट बेलाबेला आउने व्यंग्यात्मक अभिव्यक्तिको पनि आलोचना गरे । उखान र भाषण धेरै सुन्यौं तर त्यसअनुसारको काम भएन, उनले भने, भारतबाट आउने पानीजहाज र चीनबाट आउने रेलको सपनाले मुलुकको शान्तिसुरक्षा हुन सकेन । निर्मला हत्याकाण्डका दोषी पक्राउ नपर्नुले सरकारमाथि कालो पोतिएको छ । उनले प्रधानमन्त्रीको बोलीले पदको गरिमा घट्दै गएको भन्दै त्यसतर्फ आत्मसमीक्षा गर्न आग्रह गरे । प्रतिपक्षी राष्ट्रिय जनता पार्टीका नेता वृषेशचन्द्र लालले सरकारले सबैलाई समेट्ने र सम्बोधन गर्ने प्रयत्न नगरेको आरोप लगाए । सत्तारूढ दलका नेता दीनानाथ शर्माले राष्ट्रिय सभामा सत्तापक्ष र प्रतिपक्ष नभएर बढ्नुपर्ने बताए । मोबाइल नचलाउन निर्देशन राष्ट्रिय सभा अध्यक्ष गणेशप्रसाद तिमिल्सिनाले बैठकमा मोबाइल नचलाउन निर्देशन दिएका छन् । बैठक चलिरहँदा सांसदहरूले मोबाइल चलाएपछि तिमिल्सिनाले यस्तो निर्देशन दिएका हुन् । माननीय सदस्यहरू, बैठक कक्षमा बैठक चलिरहँदा मोबाइल बज्ने, उठाउने क्रम बारम्बार देखिएको छ, आजदेखि अब उप्रान्त बैठक कक्षमा मोबाइलहरू बज्नेछैनन् । उठाइनेछैनन्, निर्देशन दिँदै अध्यक्ष तिमिल्सिनाले भने, कि साइलेन्टमा हुनेछन् कि स्विच अफ हुनेछन् । म यो निर्देश जारी गर्छु ।"
देउवाद्वारा विवाद मिलाउन प्रयास,"काठमाडौं कांग्रेस सभापति शेरबहादुर देउवाले पार्टीमा आन्तरिक किचलो बढ्न नदिन सोमबार बिहान वरिष्ठ नेता रामचन्द्र पौडेलसहितका पार्टी पदाधिकारीसँग छलफल गरेका छन् । छलफल पार्टी संरचनाको पूर्णता, भ्रातृ, शुभेच्छुक तथा जनसम्पर्क समितिका अधिवेशनका विषयमा केन्द्रित भएको थियो । विधानको कार्यान्वयनलगायत पार्टी संरचनाहरूको पूर्णता र अधिवेशनका विषयमा छलफल भए तर ठोस निर्णय भएको छैन, पदाधिकारी बैठकपछि उपसभापति विमलेन्द्र निधिले भने, वैशाख १९ गते फेरि छलफल गर्ने तय भएको छ । बेल्जियमको निर्वाचित जनसम्पर्क समितिको विषयलाई लिएर सभापति देउवा र महामन्त्री शशांक कोइरालाबीच नयाँ विवाद खडा भएको छ । सभापतिको निर्देशनअनुसार पार्टी कार्यालयका मुख्य सचिव कृष्ण पौडेलद्वारा सीता सापकोटा नेतृत्वको बेल्जियमको निर्वाचित कार्यसमिति विघटन गरी माधव सापकोटा नेतृत्वको तदर्थ समिति गठन भएको विज्ञप्ति सार्वजनिक गरेका थिए । भोलिपल्टै महामन्त्री कोइरालाले सभापतिको त्यस निर्णयलाई विधानविपरीत भन्दै निर्वाचित कार्यसमिति नै यथावत् रहेको पत्र लेखेका थिए । उनले पत्रबाटै निर्वाचित कार्यसमितिलाई अधिवशेन गर्नसमेत निर्देशन दिएका थिए । सभापति देउवा र महामन्त्री कोइरालाबीच सिर्जित द्वन्द्वका विषयमा समेत बैठकमा छलफल भएको थियो । अर्का महामन्त्री पूर्णबहादुर खडकाले बेल्जियमको जनसम्पर्क समितिको विषयलाई दुई महामन्त्री बसेर टुंग्याउने भन्दै विवाद अघि बढ्न दिएनन् । बैठकमा वरिष्ठ नेता पौडेलले पार्टीभित्रका संरचनालाई सहमतिका आधारमा पूर्णता दिन र नयाँ संरचनाको अधिवेशन गराउनुपर्नेमा जोड दिए । संविधान जारी भएर मुलुक संघीय संरचनामा प्रवेश गरेको साढे तीन वर्ष बित्दासमेत कांग्रेसको सांगठनिक संरचना पुरानै छ । नयाँ संघीय संरचनाअनुसार संघमा १ सय ६५ र प्रदेशमा ३ सय ३० निर्वाचन क्षेत्र छन् । स्थानीय तहको संख्या ७ सय ५३ छ ।नयाँ संरचनाअनुसार गाभिएका वडा, क्षेत्रीय र पालिकामा कसले नेतृत्व लिने भन्ने विवादसमेत खडा भएको छ । अधिवेशनबाट प्रदेश कार्यसमिति चयन गर्ने प्रक्रिया अघि बढेको छैन । पार्टीको विभाग, केन्द्रीय कार्यसम्पादन समिति गठन हुन सकेको छैन । भ्रातृ, शुभेच्छुक तथा विदेशस्थित जनसम्पर्क समितिका अधिकांश कार्यसमितिको समय सकिएर तदर्थवादमा चल्दै आएका छन् । नेविसंघको नेतृत्व रिक्त रहेको तीन महिना बितिसकेको छ । पार्टीमा मिलेरै जानुपर्छ भनेरै छलफल भइरहेको छ, निधिले भने, सबै विषयमा प्रारम्भिक छलफल भएका छन् । १९ गते बस्ने बैठकमा थप छलफल गरेर निर्णय हुँदै जान्छन् । बैठकमा नेता विजय गच्छदारले सभापति देउवा र वरिष्ठ नेता पौडेललाई मिलेर अघि बढ्न दबाब दिएका थिए । महासमिति बैठकमा दुवै नेतालाई हात मिलाउन लगाएको प्रसंग जोडदै गच्छदारले दुई नेता मिलेमा पार्टी एकढिक्का भएको सन्देश जाने बताएका थिए । उनले आफूले नेतृत्व गरेको तत्कालीन फोरम लोकतान्त्रिकका नेतालाई केन्द्रीय कार्यसमितिको सदस्य बनाएर समायोजन गर्ने कार्य अझै नभएको भन्दै दुखेसो पोखेका थिए । गच्छदारले आफ्ना १५ जनालाई केन्द्रीय कार्यसमितिमा समेट्नुपर्ने माग गर्दै आएका छन् ।"
गाउँभरि काठैकाठका घर,"रसुवा पहिले इँटा, ढुंगा र काठका घर थिए । भूकम्पपछि पुनर्निर्माणमा भने काठैकाठ प्रयोग भए । नयाँ तरिकाले बनाइएका घरले थुमन गाउँ सुन्दर र चिटिक्क देखिएको छ । इँटा, ढुंगा, सिमेन्ट तथा माटाको प्रयोगबिनै थुमन गाउँमा घर पुनर्निर्माण गरिएको छ । भूकम्पअघि यस गाउँमा ढुंगाको गारो र स्थानीय भाषामा पाङलिङ भनिने काठको फलेकका छाना थिए । स्थानीय मौलिक परम्पराका घर थिए । पुनर्निर्माणसँगै गाउँको पुरानो संरचना फेरिएको छ । अहिले जस्ताको छाना, काठैकाठ र सिसा प्रयोग गरेर घर पुनर्निर्माण गरिएको छ तर चिटिक्क र सुन्दर देखिएको छ । थुमन गाउँ तामाङ समुदायको बसोबास भएकाले सांस्कृतिक रूपमा समेत पनि धनी छ । चाडपर्वमा बौद्ध धर्मावलम्बीले टाँग्ने रंगीविरंगी झन्डा, लुङदरले थुमनको सौन्दर्य अझ बढाएको छ । यो गाउँ तामाङ सम्पदा पदमार्गभित्र पर्छ । गोसाइँकुण्ड गाउँपलिका १ थुमनका निमा तामाङले तीन लाख अनुदान पाएर घर निर्माण गरिसकेका छन् । उनले काठैकाठको प्रयोग गरेर घर निर्माण गरेका छन् । थुमनलाई नमुना पर्यटकीय गाउँ बनाउनकै लागि काठैकाठको प्रयोग गरेर घर निर्माण गरेको निमाले बताए । स्थानीयले पुरानै तामाङ शैलीमा घर निर्माण नगरे पनि अहिलेको घरमा इँटा, ढुंगा र सिमेन्टको प्रयोग गरेका छैन्न । इँटा, ढुंगा र सिमेन्टको प्रयोग गर्दा राम्रो नदेखिने भएकाले काठको प्रयोग गरेको औं तामाङले बताए । घर निर्माणका लागि गाउँको माथि जंगलबाट काठ ल्याउनुपर्छ । इँटा, ढुंगा र सिमेन्टभन्दा पनि काठको प्रयोग गरे घर निर्माण गर्दा महँगो पर्छ । काठको घर निर्माण गर्दा महँगो परे पनि गाउँ सुन्दर र चिटिक्क देखिएको छ । पर्यटक पनि यस्तै काठले बनेका घरमा बस्न रुचाउने स्थानीयले बताए । पुनर्निर्माणसँगै थुमन गाउँ भूकम्पभन्दा अगाडिकै अवस्थामा पुगेको छ । करिब ९५ प्रतिशतभन्दा बढी भूकम्प प्रतिरोधी घर निर्माण भइसकेको वडा अध्यक्ष फुर्पुसोनाम तामाङले बताए । करिब एक सय वटा घर होटल सञ्चालन गर्ने हिसाबले निर्माण भएका छन्, उनले भने । साबिकको थुमन गाविसमा ३ सय ४४ जना लाभग्राही रहेको जिल्ला आयोजना कार्यान्वयन एकाई अनुदान व्यवस्थापन तथा स्थानीय पूर्वाधार कार्यालयले बताएको छ । भूकम्पपछि थुमन गाउँमा आउने पर्यटक पनि बिस्तारै बढदै गएको होटल व्यवसायी पासाङ तामाङले बताए । पुनर्निर्माणपछि गाउँमा होटलको संख्या पनि थपिएको उनले बताए । गाउको माथि नकथली रहेको छ । नकथलीबाट तिब्बतको भूभाग, लाङटाङ हिमाल, गणेश हिमाललगायत थुप्रै मनोरम दृश्य अवलोकन गर्न सकिन्छ । तामाङ कला र संस्कृति, रहनसहनलगायत विभिन्न क्षेत्रको अवलोकन गर्न पर्यटक आउने गर्छन् । थुमन गाउँलाई होम स्टेका रूपमा विकास गर्ने गोसाइँकुण्ड गाउँपालिका अध्यक्ष कैसाङ नुर्पु तामाङले बताए । आन्तरिक पर्यटक बढाउन प्रदेश सरकारसँग समन्वय गरेर थुमन गाउँमा होमस्टे बनाउने गाउँपालिकाको योजना रहेको उनले भने । तामाङ सम्पदा मार्गको स्याफ्रुबेंसीबाट गोल्जुङ, गत्लाङ चिलिमे, नाकथली हुँदै थुमन पुग्न सकिन्छ । स्याफ्रुबेंसीबाट सिधै दुई घण्टा पैदलयात्राबाट पनि पुग्न सकिन्छ । भूकम्पले धेरै भौतिक क्षति पुर्याएको स्थानमध्येमा पर्ने यो गाउँ पनि एक हो । भूकम्पमा परेर उक्त गाउँमा २ जनाको मृत्यु भएको थियो भने ९९ सय प्रतिशत घरमा क्षति पुगेको थियो । भूकम्प गएको ४ वर्षमा रसुवा जिल्लामा ९ हजार ६ सय ७३ घर निर्माण सम्पन्न भएको छ । पछिल्लो समय जिल्लामा पुनर्निर्माणले गति लिइरहेको छ । जिल्लामा १२ हजार ४ सय ९२ जना लाभग्राही रहेका छन् । त्यसमध्ये ११ हजार ७ सय ४४ जनाले पहिलो किस्ताबापतको ५० हजार बुझिसकेका छन् । दोस्रो किस्ता बुझ्नेको संख्या १० हजार ९ सय ११ रहेको छ । ९ हजार ६ सय ७३ जनाले घर निर्माण गरिसकेको जिल्ला आयोजना कार्यान्वयन एकाइ अनुदान व्यवस्थापन तथा स्थानीय पूर्वाधार कार्यालयले बताएको छ । करिब ७७ प्रतिशतले घर निर्माण सम्पन्न गरेको जिल्ला आयोजना कार्यान्वयन एकाई अनुदान व्यवस्थापन तथा स्थानीय पूर्वाधार कार्यालयका सामाजिक विकास विशेषज्ञ तथा सूचना अधिकारी मौलीधन राईले बताए ।"
चन्द समूहका इन्चार्ज घलान फेरि पक्राउ,हेटौंडा (कास) चन्द समूहका मकवानपुर इन्चार्ज वीरवहादुर घलान (ज्वाला) लाई प्रहरीले सोमबार पुनः पक्राउ गरेको छ ।जिल्ला अदालत मकवानपुरमा १८ हजार धरौटी राखेर तारेखमा सोमबार छुटेका घलानलाई अदालतको प्रवेशद्वारबाट निस्कनेबितिक्कै प्रहरीले पक्राउ गरेको थियो । प्रहरीले गत चैत २८ गते घलानलाई हेटौंडा उपमहानगरपालिका ८ वटा पक्राउ गरेको थियो । उनलाई अदालतमा विस्फोटक पदार्थमा मुद्दा चलाएको थियो । जिल्ला अदालतले उक्त मुद्दामा १८ हजार रुपैयाँ धरौटी लिएर तारेखमा छाड्ने आदेश दिएको थियो । अदालतमा धरौटी नराखेका कारणले उनलाई वैशाख २ गते क्षेत्रीय कारागार भीमफेदीमा पठाएको थियो । घलानले आइतबार अपराहृनमा जिल्ला अदालतमा १८ हजार रुपैयाँ धरौटी बुझाएका थिए भने जिल्ला प्रशासन कार्यालय मकवानपुरमा हातहतियारसम्बन्धी मुद्दाको ६० हजार रुपैयाँ जरिवाना पनि बुझाएका थिए । भीमफेदी कारागार प्रशासनले सोमबार अदालतमा उपस्थित गराएको थियो । अदालतले वैशाख ३० गतेलाई तारेख दिएको थियो । तारेख लिएर अदालतको परिसरवाट बाहिरिँदै गर्दा प्रहरीले घलानलाई पक्राउ गरेको थियो । जिल्ला प्रहरी कार्यालय मकवानपुरका प्रवक्ता प्रहरी निरीक्षक सागरविक्रम राणाले घलानको अर्को मुद्दा भएकाले पुनः पक्राउ गरिएको बताए । उनलाई नेपाल बन्दको क्रममा मकवानपुर हेटौंडा उपमहागनरपालिका १९ नेवारीपानी नजिकै गाडीमा आगजनी गरेको आरोपमा मुद्दा लगाएको प्रहरीले जनाएको छ । जिल्ला प्रहरी कार्यालयले हेटौंडाले हालसम्म ७ जना चन्द समूहका कार्यकर्ता भएको आरोपमा पक्राउ गरिसकेको प्रहरीले जनाएको छ । घलानसहित चार जना अझै प्रहरी हिरासतमा छन् ।
खाल्डाखुल्डीले जोखिम,"हेटौंडा  सडक कतै धसिएको छ । कतै खाल्डाखुल्डी । त्रिभुवन राजपथमा पछिल्लो समय याक्रा जोखिमयुत्त बन्दै गएको छ । राजमार्गका धेरै ठाउँमा ठुल्ठूला खाल्डाखुल्डी छन् । समयमै मर्मत सम्भार नभएकाले यात्रा गर्नै डर मर्नु भएको छ । राजमार्गको विभिन्न भागमा सडक भासिएको छ । कैयौं ठाउँमा ससाना सवारीको टायर पुरिने खाल्डा छन् । पिचको नामनिसानै छैन । चुनिया सिमभन्ज्याङ खण्डको लामीडाँडामा सडक भासिएर आउजाउमै समस्या भएको छ ।राजमार्गको तल्लो र माथिल्लो भागमा डोजर लगाएर गाउँतिरको ट्र्याक खोलेका कारण सडक धसिनुको साथै पुरिएको छ । राजपथको तल्लो र माथिल्लो भागमा डोजर लगाएर मोटरबाटो बनाउने प्रवृक्तिले जोखिमयुत्त बन्दै गएको छ । केही महिनाअघिसम्म त्रिभुवन राजपथको भैंसेदेखि नौबिसेको सोप्याङसम्म सडकको दुरावस्था थियो । डिभिजन सडक हेटौंडाले भैसेदेखि लामीडाँडासम्म मर्मत ठेक्का दिएको थियो । निर्माण कम्पनीको सुस्तताका कारण काम अझै बाँकी रहेको सडक विभाग हेटौंडाका सूचना अधिकारी जयराम अधिकारीले बताए ।राजमार्गलाई चार खण्डमा विभाजित गरेर मर्मतसम्भार गर्न तीन खण्डको ठेक्का दिइसकेका छौं, अधिकारीले भने, २ खण्डमा काम भइरहेको छ, एक खण्डको काम छिटै सुरु हुन्छ, अर्को खण्डको काम गर्न बजेटको अभाव छ । थाहा नपाको पालुङसिमभन्ज्याङ खण्डको मर्मतसम्भार र कालोपत्रे गर्ने कार्य भइरहेको छ । पालुङबाट दामन टावरसम्म काम सम्पन्न भइसकेको छ भने टावरवाट सिमभन्ज्याङसम्म मात्र बाँकी छ । सिमभन्ज्याङदेखि लामीडाँडासम्मको २३ किलोमिटर लामो रहेको उक्त सडकको मर्मतसम्भार कार्य हुन सकेको छैन । राजमार्गमा रहेका खाल्डाखुल्डी पुर्न, धसिएको सडकमा लिटेनिङवालहरू लगाउन र कालोपत्रे गर्न गौरीपार्वती केएन निर्माण कम्पनीलाई सडक विभागले करिब ३ करोडमा ठेक्का दिइसकेको छ, सडक विभागका इन्जिनियर अधिकारीले भने, उक्त कम्पनीले अब छिटै नै सिमभन्ज्याङबाट काम सुरु गर्छ । उक्त राजपथको पालुङदेखि दामेचौरसम्मको १८ किलोमिटर मोटरबाटो सबैभन्दा बढी खाल्डाखुल्डी भएको र कालोपत्रेको नामनिसानै छैन । उक्त खण्डको मर्मतसम्भारका लागि सरकारले बजेट नै विनियोजन गरेको छैन । सडक विभाग हेटौंडाले उक्त खण्डको मर्मत सम्भार गर्न संघीय सरकारसँग २५ करोड रुपैयाँ माग गरेको थियो । सरकारले एक रुपैयाँ पनि रकम विनियोजित नगरेकाले मर्मतसम्भार गर्न सकेका छैनौं, अधिकारीले भने, गत आर्थिक वर्ष र यो आवमा पनि बजेट माग गर्यौ तर पाउन सकेनौं, भैंसेदेखि पालुङसम्म मर्मतसम्भार कार्य हुन्छ तर पालुङदेखि दामेचौरसम्म बजेटको अभावले मर्मतसम्भार हुँदैन । सबैभन्दा बढी यही सडक खण्ड बिग्रेको छ । नारायणघाटमुग्लिङ सडकको विस्तारको समयमा सवारीसाधन आवतजावत गर्न रोक लगाएकाले त्रिभुवन राजपथमा सवारीसाधनको चाप परेकाले सडक क्षतविक्षत् भएको हो । दैनिक ४० देखि ५० वटा सवारीसाधनहरू आवतजावत गर्ने उक्त सडकमा नारायणघाटमुग्लिङ सडक विस्तारका कारणले बन्द गरेपछि त्रिभुवन राजपथमा दैनिक एक हजारभन्दा बढी सवारीसाधनहरू चल्ने गरेका थिए । पुरानो र साँघुरो सडकमा सवारीसाधनको चाप परेकाले सडक भासिनु र खाल्डाखुल्डी हुनु स्वाभाविकै हो, डिभिजन सडक कार्यालयका एक प्राविधिकले भने, ६३ वर्षको पुरानो सडकले धन्न हजारौं गाडीको चाप धान्यो । मुलुकको सबैभन्दा जेठो र भरपर्दो त्रिभुवन राजपथ संघीय सरकारबाट उपेक्षित हुँदै आएको छ । सरकारले यो राजपथलाई आवश्यक पर्ने बजेट नै विनियोजन गर्दैन, यसलाई प्राथमिकतामा राख्न छाडेको छ, सडकका एक इन्जिनियरले भने, यो दुःख परेको बेलामा राजधानीका बासिन्दाको प्राण धान्ने मार्ग हो ।राजमार्गको सडक मात्र होइन, पुलहरू पनि जोखिमयुक्त छन् । राजमार्गमा पर्ने २० वटा पुलमध्ये सामरी र भैंसेको पुलबाहेक १८ वटा पुलहरू जोखिमयुक्त रहेका छन् । ती सबै पुलहरूको तत्कालै मर्मत गर्नुपर्ने छ, इन्जिनियर अधिकारीले भने, पुलहरूको मर्मतसम्भारका लागि गत वर्ष नै बजेट माग गर्दै विभागमा पत्र पठाएका थियौं, अहिलेसम्म सुनुवाइ भएको छैन, पुल भाँचिएर धनजनको क्षति भएपछि मात्र सुनुवाइ हुन सक्छ ।"
२२ स्थानीय तह सम्मानित,"हेटौंडा  प्रदेश ३ को शिक्षा विकास निर्देशनालयले अनिवार्य आधारभूत शिक्षा सुनिश्चित भएको घोषणा गरेका २२ वटा स्थानीय तहहरूलाई सम्मान गरेको छ । हेटौंडामा सोमबार आयोजित कार्यक्रममा २०७५ सालमा अनिवार्य आधारभूत शिक्षा सुनिश्चित भएको घोषणा गरेको २२ वटा स्थानीय तहलाई सम्मान गरिएको हो ।हाम्रो नगर हाम्रो गाउँ, सबै बालबालिकाहरूलाई विद्यालय पुर्याऔं भन्ने नारासहित कार्यक्रम भएको हो । आधारभूत शिक्षाको सुनिश्चितता घोषणा भएको भक्तपुरको चाँगुनारायण नगरपालिका, सिन्धुपाल्चोकको लिसंखु पाखर गाउँपालिका, दोलखाको भीमेश्वर नगरपालिका, कालिञ्चोक गाउँपालिका, बिगु गाउँपालिका, गौरीशंकर गाउँपालिका, तामाकोसी गाउँपालिका, मेलुङ गाउँपालिका, शैलुङ गाउँपालिका, ललितपुरको महाङाल गाउँपालिका, मकवानपुरको मकवानपुर गढी गाउँपालिकालाई सम्मान गरिएको छ । यसैगरी, ललितपुरको वाग्मती गाउँपालिका, कोन्ज्योसोम गाउँपालिका, गोदावरी नगरपालिका र महालक्ष्मी नगरपालिकालाई सम्मान गरिएको छ । धादिङको बेनीघाट रोराङ नगरपालिका, धुनिबेंसी नगरपालिका, गल्छी गाउँपालिका, नेत्रावती डवजोङ गाउँपालिका, खनियाबास गाउँपालिका, सिद्धलेख गाउँपालिका, थाक्रे गाउँपालिकालाई सम्मान गरिएको थियो । ऊक्त कार्यत्रममा सामुदायिक विद्यालय शैक्षिक गुणस्तर सुधारसम्बन्धी अन्तरक्रिया पनि गरिएको थियो । विद्यार्थी भर्ना कार्यक्रमलाई प्रभावकारी बनाउने उपाय पहिचान गर्ने, विद्यार्थीलाई विद्यालयमा टिकाउने र सिकाउने उपाय पहिचान गर्ने एवं विद्यालय सुधार तथा नमुना विकास गर्नेसम्बन्धी छलफल गर्ने ऊद्देश्यले कार्यक्रम आयोजना गरिएको शिक्षा विकास निर्देशनालयका कार्यवाहक निर्देशक दिनेशकुमार श्रेष्ठले बताए । कार्यत्रममा डा भोलाराज काफ्लेले सार्वजनिक शिक्षामा सुधार विषयक कार्यपत्र प्रस्तुत गरेका थिए । कार्यक्रममा प्रदेश ३ का १३ वटै जिल्लाका विद्यालय प्रतिनिधिहरूको थियो ।"
व्यवसायीले टेरेनन् सरकारी निर्देशन,"काठमाडौं  भृकुटीमण्डपमा अनाधिकृत तवरले कब्जा जमाएर बस्दै आइरहेका पसल व्यवसायी, संघसंस्थाका सञ्चालकले सरकारी निर्देशन अटेर गरेका छन् । समाज कल्याण परिषद् बक्यौता अध्ययन समितिले भाडा बुझाउने बारेमा दिएको निर्देशन पत्रबारे उनीहरूले प्रतिक्रिया नदिएका हुन् । परिषद्को जग्गामा २०४९ देखि ४७ वटा संघसंस्था तथा निजी क्षेत्रले उपभोग गर्दै आइरहेका छन् । बक्यौता अध्ययन समितिका संयोजक सिद्धिनारायण महर्जन भन्छन्, व्यवसायीले समितिको कुरा टेरेन । कडा कदम चाल्नेपर्ने देखिन्छ । प्रशासन तयारी अवस्थामा रहँदा हुन्छ । उनका अनुसार व्यवसायी ब्याज नतिरी साँवा मात्र तिर्ने दाउमा छन् । ब्याज मिनाह गर्ने अधिकार समितिलाई छैन, उनले भने, व्यवसायीले अध्ययन प्रतिवदेन तयार गर्न बाधा पुर्याइरहेको छ । समिति २०७५ फागुनमा गठन भएको थियो । उनले यस्तै स्थिति रहेमा तीन महिनाभित्र प्रतिवेदन बुझाउन गाह्रो पर्ने बताए । परिषद्का एक कर्मचारीका अनुसार भृकुटीमण्डपमा व्यवसायी र कार्यालय सञ्चालन गर्ने अधिकांश राजनितिक संरक्षणमा छन् । भाडाका विषय उठाएपछि नेताहरू गुहार्ने छन्, ती कर्मचारीले भने, अनि सरकारले मन्त्रिपरिषद्बाट टुंगो लगाउने आश्वासन दिएर टार्ने गर्छन् । उनले भृकुटीमण्डपको २ सय रोपनीमा फैलिएको जग्गा तथा घर टहराबाट मासिक करोडौं रुपैयाँ आम्दानी गर्न सकिने बताए । राज्यको सम्पत्ति दोहन भइरहँदा पनि रोक्न सरकारले पहल गर्न सकेका छैनन्, उनले भने, कतिपय व्यवसायी मन्त्रालयका अधिकारीसँगको पहुँचमा अटेरी गरिरहेका छन् । परिषद् अध्यक्षमा महिला, बालबालिका तथा ज्येष्ठ नागरिक मन्त्री थममाया थापा छन् । भृकुटीमण्डप सञ्चालन कार्यालय प्रमुख सञ्जयकुमार मल्लिकका अनुसार परिषद्ले भाडामा दिएको जग्गा नेपाल सरकारको नाममा छ । परिषद्लाई भोगाधिकार मात्रै दिइएको हो, उनले भने, कडा कानुनी कदम चाल्न समस्या छ । उनले खुलामञ्च कब्जाप्रति प्रधानमन्त्री केपी शर्मा ओलीले हटाउन निर्देशन दिएजस्तै परिषद्का अध्यक्षले पनि लिखित रूपमा दिनुपर्ने बताए । हामी जबरजस्ती कब्जा जमाएर बसिरहेकाहरूलाई हटाउन आतुर छु, उनले भने, निर्देशनको पर्खाइमा छौं । महिला, बालबालिका तथा ज्येष्ठ नागरिक मन्त्रालयका प्रवक्ता राजेन्द्रकुमार पौडेलले खुलामञ्चमा जस्तै हटाउन भृकुटीमण्डपका स्टल, पसल, कार्यालय अवैध नभएको दाबी गरे । परिषद्ले प्रदर्शनीमार्गमा रहेको फनपार्क सञ्चालकसँग भएको सम्झौता भने खारेज गरिसकेको बताएको छ । ६० रोपनी क्षेत्रफलमा फैलिएको जग्गा सस्तो दरमा भाडामा लिएर सांसद टेकबहादुर गुरुङले व्यवसाय सञ्चालन गरिरहेका थिए । गुरुङले २०६० मा १५ वर्षका लागि मासिक ५ लाख ५० हजार रुपैयाँमा ठेक्कामा लिएको परिषद्ले बताएको छ । परिषद्का अनुसार भाडा नतिर्नेमा प्रमुख प्रतिपक्षी दल कांग्रेस र यसको भ्रातृ संगठन नेपाल विद्यार्थी छन् । कांग्रेसले प्रदर्शनी हल प्रयोग गरेबापत् १२ लाख ३४ हजार ८ सय ५४ र नेविसंघले ८ लाख ७८ हजार ४ सय ७६ रुपैयाँ तिर्न बाँकी छ ।"
सय वर्ष टेकेकाको सम्मान तयारी,"काठमाडौं ललितपुर महानगरपालिकाले वाङमय शताब्दी संस्कृतिविद् पुरुष सत्यमोहन जोशी वैशाख ३० गते ९९ वर्ष पूरा भई १०० वर्षमा प्रवेश गरेको अवसरमा जन्मशताब्दी महोत्सव मनाउने भएको छ । महानगरले जोशीसँगै एक सय वर्ष पार गरेका जेष्ठ नागरिकलाई सम्मान गर्ने भएको हो । जोशीको जन्मशताब्दी महोत्सव मनाउन पाउनु महानगरका लागि समेत गौरवको विषय भएको मेयर चिरीबाबु महर्जनले बताए । महर्जनका अनुसार वाङमय शताब्दीपुरुष जोशीको जन्मोत्सवको उपलक्ष्यमा वैशाख ३० गतेबाट एक वर्षभरि विभिन्न कार्यक्रम आयोजना गरिनेछ । जोशी राष्ट्रको महत्त्वपूर्ण निधि हो, उनको अतुलनीय योगदानले राष्ट्रको संस्कृति र साहित्य क्षेत्रको विकासमा समेत योगदान छ, उनले भने, जीवनछँदा नै सम्मान गर्ने परम्पराको सुरुवात महानगरले गरेको छ, मृत्युपछि मात्रै सम्मान गर्ने चलनलाई अब बदल्नुपर्छ ।पाटनको एउटा सामान्य परिवारमा जन्मिएका व्यक्तिले आफ्नैं बलको भरमा मुलुकको गरिमालाई उच्च बनाउन निर्वाह गरेको अमूल्य योगदानको सम्मानस्वरूप महानगरले उनको शतवार्षिकी मनाउन लागेको महानगरले जनाएको छ । वर्षभरी गरिने कार्यक्रममध्ये नेपाल सरकारसगँ समन्वय गरी शताब्दीपुरुष जोशीको तस्बिर अंकित हुलाक टिकट प्रकाशनका साथै महानगर र जोशीको तस्बिर अंकित ब्यानर सगरमाथामा फहराउने कार्यक्रम छ । शतवार्षिकी मनाउन महानगरका मेयर महर्जनका संयोजकत्वमा १ सय ११ सदस्यीय समिति गठन गरिएको छ । समितिमा राष्ट्रियसभाका सांसद, प्रतिनिधिसभाका सांसद, प्रदेशसभाका सांसद, काठमाडौं महानगरका मेयरको सहभागिता रहेको छ ।"
महानगरमा न्यौपाने,काठमाडौं काठमाडौं महानगरपालिकामा प्रमुख प्रशासकीय अधिकृत फेरिएका छन् । सरकारले सचिव केदार न्यौपानेलाई उक्त पदमा ल्याएको हो । नेपाल सरकारका विशिष्ट श्रेणीका न्यौपानेले सोमबार नै पदबहाली गरेका छन् । उनी यसअघि उनी प्रदेश १ को प्रमुख सचिवका रूपमा कार्यरत थिए । मन्त्री परिषदो वैशाख २ गते उनलाई महानगर सरुवा गर्ने निर्णय गरेको थियो । यसअघिकब प्रमुख प्रशासकीय अधिकृत यादव कोइराला सामान्य प्रशासन मन्त्रालयमा सरुवा भएका छन् । पदवाली गर्नुअघि उनलाई महानगरको प्रशासन विभागले स्वागत गरेको थियो । स्वागत कार्यक्रममा बोल्दै न्यौपानेले कर्मचारीले गर्ने काममा जनता र जनप्रतिनिधि खुसी भए मात्रै सार्वजनिक संस्थाको गरिमा बढ्ने बताए । उनले आफू तीनवटै तहका सरकार सञ्चालनको अनुभव भएकाले महानगरलाई व्यवस्थित बनाउन लाग्ने दाबी गरे ।
सडकपेटीमा हिँड्नै सकस,"काठमाडौं  हिँड्नका लागि निर्माण गरिएका सडकपेटीमा साँझ र बिहानको समयमा गरिने फुटपाथ व्यापारले पैदल यात्रुलाई हिँडडुलमा सकस भएको छ । सडक पेटीमा व्यापार गर्न नपाइने भए पनि प्रशासनको आँखा छलेर व्यापारीले मनलाग्दी ढंगले पसल थापेर सामान बेच्दा यात्रुलाई समस्या भएको हो ।सडक व्यापारीले फुटपाथ ओगटेपछि सडकमा हिँड्नुपरेको पैदलयात्रु पिंकी चौधरीले बताइन् ।फुटपाथको नाङ्लो पसल लगायतका अन्य अतिक्रमणले पैदल यात्रुलाई हिँड्न मात्रै नभएर समयमा पुग्न पनि समस्या भएको छ, उनले भनिन्, फुटपाथ सडक व्यापारीले ओगटेपछि सडकमा हिँड्न बाध्य भएका छौं । नाङ्लो पसले र सडक व्यापारीको पनि आफ्नो बाध्यता र समस्या रहेका हुन्छन्, यसरी सरकारले दुवैको समस्यालाई मध्यनजर गरी समाधानको बाटो खोज्नुपर्छ, पैदलयात्री चौधरी भन्छिन् । यसैगरी पैदल यात्रुलाई बनाएको आकाशेपुल पनि सडक व्यापारीले ओगटेपछि पैदल यात्रुहरू जथाभावी रूपमा बाटो काट्ने गर्नाले सधैँ सडकमा अप्रिय घटना घट्ने गरेको छ । फुटपाथ हिँड्नका लागि बनाइएको भए पनि व्यापारीहरूले व्यापार गर्ने थलो बनाएका छन्, काठमाडौं महाननगरअन्तर्गतको नगर प्रहरी प्रमुख धनपति सापकोटाले भने, सडकपेटीमा व्यापार गर्नेलाई हटाउन प्रशासनले विगतदेखि थुप्रै प्रयास गरे पनि पूर्णरूपमा सफल हुन सकेको छैन । उनका अनुसार आज हटाए व्यापारीहरू भोलिपल्टै व्यापार गर्न आउने गरेका छन् । व्यापारीलाई कानुनको अपहेलना गर्ने बानी परिसकेको उनको भनाइ छ । पर्याप्त मात्रामा सुरक्षाकर्मी नभएकाले र बेलुकी ७ बजेपछि सुरक्षाकर्मीको ड्युटी सकिने भएकाले साझको फुटपाथ व्यवस्थापनमा समस्या भएको छ, सापकोटाले भने ।भूकम्पले सिन्धुपाल्चोकमा रहेको गाउँको घर भत्काएपछि शान्ता रिजाल सुन्धारास्थित काठमाडौं मल अगाडि काँक्रा बेच्न थालेकी छन् । काँक्रा बेचेर नै घर खर्च टारिरहेको छु, उनले भनिन्, कहिलेकाहीँ नगर प्रहरी आएर त्यो पनि लगिदिन्छन् । उनी जहाँ व्यापार हुन्छ त्यहाँ आउनुपर्ने बाध्यता रहेको सुनाउँछिन् । नगर प्रशासनले व्यवस्थापन गरेको ठाउँमा व्यापार हुँदैन अनि घर खर्च कसरी चलाउनु, उनको प्रश्न छ । व्यापारी सडकमा पसल थापेर बस्नु आफ्नो रहर नभई बाध्यता भएको बताउँछन् । उनीहरूले सरकारलाई उपयुक्त स्थानको व्यवस्था मिलाइदिन आग्रह गरिरहेका छन् । फुटपाथ व्यापार नै जीविकोपार्जनको आधार भएको भन्दै राज्यले व्यवसायअनुकूल वातावरण मिलाइदिए राज्यलाई कर तिर्नसमेत तयार रहेको व्यापारी बताउँछन् ।फुटपाथ हिँड्नका लागि बनाएको हो तर फुटपाथ व्यवसायीको पनि आफ्नै समस्या रहेकाले यी दुवै पक्षको समस्याको समाधान छिटोभन्दा छिटो गर्ने प्रयत्न गरिहेको काठमाडौं महानगरपालिकाका प्रवक्ता ईश्वरमान डंगोलले बताए । नगर प्रहरी प्रमुख सापकोटा व्यापारीले माग गरेजस्तो वैकल्पिक व्यवस्था गर्दा पनि उनीहरूले अटेरी गरिरहेको बताउँछन् । व्यवस्था गरेको ठाउँमा उनीहरू नजाने उनीहरूले भनेको ठाउँमा हामीले व्यवस्थित गर्न नसक्ने स्थितिले गर्दा समस्या भइरहेको छ, उनले भने । (प्रशिक्षार्थी)"
पदयात्रा नासेर मोटरयात्रा,"ट्रेकिङ भन्ने शब्दको आधुनिक परिभाषा नेपालमा विकास भएको पाँच दशकजति मात्र भएको छ । बेलायतीहरूले नेपालका गाउँठाउँ डुल्ने अनुमति पाउन थालेपछि त्यो पर्यटनलाई के नाम दिने सोच्न थाले । वाकिङ भनौँ, एकसरो हिँडाइ होइन । हाइकिङ भनौँ, दिनभरिको डुलाइ होइन । क्याम्पिङ भनौँ, जंगलमा राति बास बस्ने होइन । गाउँघरका गोरेटामा हिँड्दै लामो यात्रा गर्ने अभ्यासलाई चिनाउन उनीहरूले दक्षिण अफ्रिकाका एक अर्धफिरन्ता जातिको नाम ट्रेकबोर सापटी लिए । त्यसैबाट ट्रेकिङ शब्द चलाउन नेपालका पहाडी गाउँघर आदर्श गन्तव्य थिए, जहाँ एउटा पहाडबाट अर्को पहाडसम्म गोरेटो बाटो झोला भिर्दै हिँड्न रमणीय हुन्थ्यो । प्रकृति र समाजको सुन्दर समागमलाई पाइला पाइलामा नियाल्नु, गौंडागौंडामा वन्यजन्तुले बाटो काट्नु, झरनाखोला, चराचुरुंगी, बतासको सुसेली, चाडपर्व र खेतीकिसानी हेर्न पाउनु ट्रेकिङ लोकप्रिय बनाउने आधार थिए । यही व्यवसायले पर्यटनको आम्दानीलाई गाउँघरसम्म पुर्यायो । ट्रेकिङ रुटले छोएका क्षेत्रका पाहुनाप्रिय सामाजिक संस्कारले नेपाललाई शालीन, सौम्य, हँसिला र पौरखी जनताको पहिचान दियो । ट्रेकिङ र नेपाल एक अर्काका पर्यायजस्तै हुन पुगे पनि पर्यटनलाई कसरी बढीभन्दा बढी जनताको उत्पादनसँग गाँस्ने कहिल्यै कुनै गतिलो नीति खोजिएन । पर्यटनका लागि अपरिहार्य पर्यावरण कसरी बिग्रन नदिने कहिल्यै कुनै उद्देश्य राखिएन । पर्यटनका लागि गाउँले बस्तीको मौलिक र प्राकृतिक चरित्र कसरी जोगाउने कहिल्यै कुनै योजना कतै तय गर्न गरिएन । अहिले त तिनै ट्रेकिङ रुटमा डोजर र स्काभेटर चल्न थालेका छन् । मोटरबाटो हुइँकिन थालेको छ । गाउँघर कथित सहरिया टोपलिन सिमेन्टका भद्दा भित्ताघर बन्न पुगेका छन् । मोटर चल्न थालेपछि ट्रेकिङ रुटका होटल, लजमा स्थानीय उब्जनी होइन, सहरदेखि नै उब्जनी भित्रिन थालेका छन् । हेर्दै जानुहोला, देशैभरि ट्रेकिङ रुट विकास र विस्तार गर्नुपर्ने बेला नेपालबाट ट्रेकर होइन, ट्रेकिङ रुट नै हराउँदै जाने भएको छ । नेपालमा सबभन्दा बढी प्रचलित र सबभन्दा पहिले लोकप्रिय भएको अन्नपूर्ण क्षेत्रकै कुरा गरौँ । अन्नपूर्ण परिक्रमा पहिला २१ दिनमा टुंगिन्थ्यो । सडककै कारण ७ दिनमा झरेको छ । पन्ध्र दिन लाग्ने अन्नपूर्ण आधार शिविर पदयात्रा आधा छोटिएको छ । एक साता लाग्ने वीरेठाँटीबाट घान्द्रुक हुँदै घोडेपानी, पुनहिल पदयात्रा मार्ग तीन दिनमा झरेको छ । अब पोखराबाट दुई दिनमा घोडेपानी पुगेर फर्कन सकिन्छ ।अन्नपूर्ण क्षेक्रमा मोटरबाटो खन्ने त्रम रोकिएको छैन । वीरेठाँटीबाट घोरेपानी हुँदी म्याग्दीको तातोपानी निस्कने पदमार्गमा दुवै तर्फबाट बाटो खनिएको छ । कास्की र म्याग्दी तर्फबाट आएका दुई बाटा घोडेपानीमा जोडिन केही किलोमिटर बाँकी छ । कास्कीको अन्नपूर्ण गाउँपालिकाले वीरेठाँटीबाट उल्लेरीसम्म १२ किमि सडक पुर्याएको छ । म्याग्दीको अन्नपूर्ण गाउँपालिकाले घोडेपानीसम्म मोटरबाटो पुर्याउँदै छ । उता, नवीन गन्तव्य क्व्होंलासोथरमा पनि सडक खन्न सुर कसिएको छ । लमजुङ र कास्की सीमाको गुरुङ समुदायको उक्त ऐतिहासिक स्थलमा बाटो खन्न संघीय सांसद खगराज अधिकारी आफैं तातिएका छन् । प्रवर्द्धन गर्नुपर्ने पदयात्रा मार्गमै सडक खनेर लाङटाङ, सगरमाथा क्षेत्र र कर्णालीका पदमार्ग बिटुल्याउने सडक विकासयात्रा जारी छ । सडकले पर्यटकीय रुट मात्रै छोटिएन, पर्यटन प्रवर्द्धनमै असर पुगेको छ । सडक मिसिएपछि पदमार्गको आनन्दबाट पर्यटकलाई वञ्चित गरेको छ । प्राकृतिक सुन्दरतामा खलल पुर्याएको छ । धूलोधूवाँ, हिलो, पानी र मोटरको आवाजले पर्यटकको भ्रमण उद्देश्यमा ठेस पुर्याएको छ । पदयात्राको रौनक हरेको छ । बाटो र गाउँठाउँमा प्रदूषण बढाएको छ । सरकार नेपाल भ्रमण वर्ष मनाएर धेरै पर्यटक भित्र्याउन र उनीहरूको बसाइँ लम्ब्याउने योजना बनाउँछ । उसले थाहै नपाएजस्तो छ, धमाधम बनेका सडकले पदयात्रा अवधि घटाइरहेका छन् । बस्ती नै नभएका ठाउँमा सडक पुर्याउने होड कम्तीमा उसले अविलम्ब रोक्न सक्छ । भ्रमण वर्ष चल्नुअघि ट्रेकिङबारे व्यापक विमर्श जरुरी छ ।"
यो संघीयता हो र ?,"मुलुक संघीय प्रणालीमा गयो भने अनिष्ट हुन्छ भनी रातदिन चिन्ता गर्नेहरू जोजो थिए, तिनिहरूका लागि खुसीको खबर छ । राज्यप्रति विभिन्न समुदायको चाहिनेजति अपनत्वभाव नै भएन भनी जसले संघीयताका लागि लडेका थिए, तिनीहरूका लागि यो दःुखको खबर हो कि होइन यसको उत्तर दिन संक्षिप्त व्याख्या आवश्यक पर्छ ।संविधानमै नेपाल संघीय गणतन्त्र हो भनेर लेखिसकेको स्थितिमा यो प्रणालीलाई प्राविधिक हिसाबमा संघीय होइन भन्न मिलेन । जतिसुकै दलाल पुँजीवाद झांगिँदै गएको स्थिति भए पनि नेपाललाई संविधानतः समाजवादउन्मुख नै भनी लेखिएको छ । नेपाल संघीय प्रणालीमा गयो भन्नु पनि त्यही हदसम्म मात्र साँचो हो, जुन हदसम्म यो एक वर्षमा समाजवादतर्फ उन्मुख भयो भन्ने गरिन्छ ।गएको एक वर्षमा हाम्रा केन्द्र, प्रदेश र स्थानीय सरकार जस्तो स्थितिमा रहे, त्यस आधारमा प्रश्न गर्नैपर्ने भएको छ हामीले जसलाई संघीयता भनेका छौं, के त्यो संघीयता हो र ? यति प्रश्न पढुन्जेल कतिपयको मनमा यसको एकथरी उत्तर आइसक्यो होला : संघीयता भर्खर अभ्यास गर्दैछौं । सिस्टम बन्न समय लाग्छ । कानुन बन्न बाँकी नै छ । सबै विस्तारै हुने हो । अहिल्यै खालि प्रश्नमात्र गरेर नकारात्मकता बढ्ने बाहेक के हुन्छ र ? ठिक छ, अभ्यास भर्खर गरिँदैछ । तर अहिले गरिएको अभ्यासले हामीलाई संघीयतामा पुर्याउनेवाला छैन । त्यहाँ पुग्नु ठिक हो कि होइन, त्यो पनि छाडिदिउँ । प्रश्न के हो भने कमसेकम जे होइन, त्यसलाई हो भनेर आफैलाई ढाँट्ने कि चिज जे हो, त्यसलाई त्यसै अनुरूप बुझ्ने राजनीतिक साहस गर्ने ?केन्द्रको सरकार त संघीय नै भइहाल्यो, जुन नेपाल राज्यको स्थापना भएदेखि नै अविच्छिन्न छ । स्थानीय सरकारको रूप फरक भए पनि नेपालमा विकेन्द्रीकरण लागू भएको दशकौं भइसक्यो । अहिलेका स्थानीय संरचना संघीयताले जन्माएका होइनन् । संघीयताको बहानामा तिनलाई नयाँ रूपमा सारिएको मात्र हो । संघीयताले दिएको नयाँ संरचना भनेको प्रदेश सरकार मात्र हुन् । ती प्रदेश सरकारहरू निर्वाचित भएपछि एक वर्षभन्दा बितिसकेको छ । यो एक वर्षमा प्रदेश सरकार बनेको कारणले अर्थात् संघीयता आएको कारणले शासन प्रणालीमा के फरक भयो त ? अथवा यो एक वर्षमा प्रदेश सरकार नभएको भए केके कुरा कसरी फरक हुने थियो ? ठिक छ, प्रदेशले आफ्नो संरचना बनाउने कोसिस गरे । कार्यालय राख्ने भवन खोजे, बनाए । केही नियम, कानुन पनि बनाएका छन् । तर प्रश्न त्यो होइन । प्रश्न के हो भने जनतालाई फरक के भयो त ? अथवा केही फरक हुनेतर्फ हामी बढेका छौं त ?एकातिर हामी संघीय प्रणालीमा जाँदै थियौं र छौं, अर्कोतर्फ त्यसको समानान्तरमा देखिएका केही विरोधाभास हेरौं । संघीयता लागू गर्ने पहिलो निर्वाचित सरकारको नेतृत्व त्यस्तो ठाउँमा पुग्यो, जसलाई नेपाल संघीयतामा जानुपर्छ भन्ने कुराले कहिल्यै राजनीतिक रूपमा आश्वश्त पारेकै थिएन । प्रमुख प्रतिपक्षीले किन संघीयता राम्रोसँग लागू नगरेको भनी कहिल्यै आत्मादेखि प्रश्न नै गर्दैन । उसको नेतृत्व पनि कहिल्यै आफ्नो इच्छाले संघीयतामा गएको थिएन । जे जसरी भए पनि संघीयताको लागि आन्दोलन भयो । त्यतिबेलाका र अहिलेका ठूला दलले त्यसलाई स्वीकार्न बाध्य भए । संघीयतामा जाने भन्ने घोषणा भयो । तर यसको पक्षमा भिक्री राजनीतिक इच्छाशत्ति देखिएन । यस प्रणालीलाई गतिलोसँग लागू गर्नुपर्छ भन्ने चिन्तन जिम्मेवारीमा पुगेकाहरूसँग थिएन । परम्परागत रूपमा एकखाले व्यवस्थामा अभ्यस्त कर्मचारीतन्त्रलाई त यो त्यसै पनि मनपर्ने कुरै थिएन । यो सँगैको अर्को विडम्बना हेरौं । एकातिर मुलुकमा संघीयता लागू गर्ने चरण सुरु भयो, अर्कोतर्फ ठिक त्यसैबेला इतिहासकै शक्तिशाली दुई तिहाइको केन्द्रसरकार बन्यो ।केपी शर्मा ओली नेतृत्वको केन्द्र सरकार मात्र अति बलियो भएको होइन । ओली स्वयम्ले यस्तो सुनौलो समयमा दुई तिहाइ सरकारको नेतृत्व गर्ने मौका पाए, जहाँ एमालेमाओवादी एकीकरण प्रक्रियाको कारणले दलभित्र आन्तरिक लोकतन्त्रको नामसम्म नलिए पनि हुने स्थिति बन्यो । जुन अद्यापि छ । सरकार कसरी चलाउने भनी उनले पार्टीसँग सल्लाह गर्नै पर्दैन, जसरी पहिलेका सरकारलाई त्यस्तो गर्नुपर्ने केही बाध्यता हुने गर्थ्यो । अहिले ओलीलाई सजिलो के छ भने एकीकरण भएको पार्टीको महाधिवेशन कहिले हुने थाहा छैन । त्यो महाधिवेशन नभएसम्म, पुष्पकमल दाहाल प्रचण्ड र माधवकुमार नेपाल स्वयंदेखि स्थानीय तहका सबै नेता आफ्नो राजनीतिक भविष्यप्रति असुरक्षित छन् । सरकारले पार्टीसँग आवश्यक परामर्श गरेन भनी यदि प्रचण्डले निहुँ खोज्न थाले भने ओलीले माधव नेपाललाई साथ लिएर आफ्नो बहुमत कायम राखिराख्न पाउने सुविधा छ । प्रचण्डलाई साथ लिएर नेपाललाई साइजमा राख्ने काम त एकीकरण सुरु भएको समयदेखि निरन्तर छ । यस हिसाबमा हेर्दा प्रणालीगत रूपमा प्रधानमन्त्रीय भए पनि अहिले व्यावहारिक रूपमा ओली प्रत्यक्ष निर्वाचित कार्यकारीजस्तै भएका छन् ।अहिले ओलीको मन्त्रिपरिषदमा कुन महत्त्वपूर्ण विषयमा कसरी छलफल हुन्छ बाहिर केही पनि सुनिँदैन । राष्ट्रिय महत्त्वको कुनै विषयमा कुनै मन्त्रीको कहिल्यै नीतिगत फरक धारणा पनि थियो कि ? त्यो पनि थाहा पाइँदैन । किनकि फेरि पनि चाहे दलमा भएकाको होस् वा सरकारमा, धेरैको पहिलो चिन्ता आफ्नै राजनीतिक भविष्यको छ । पार्टी महाधिवेशनमा नपुगुन्जेल यही त्रिकोणको स्थिति रहिरहने पक्काजस्तै छ । यस्तो स्थितिमा यति बलियो केन्द्रको सरकारले धेरै कुरा आफैले गर्न छाडेर भर्खर संरचना बनाउन लागेका प्रदेशलाई अधिकार दिन चाहने कुरै भएन । अनि ७ मध्ये ६ प्रदेशका प्रमुख त्यही केन्द्रीय सत्ताधारी पार्टीकै व्यक्ति छन् । जसलाई प्रदेशको सरकारलाई काम गर्नेगराउनेभन्दा आफ्नै पार्टी एकीकरणको प्रक्रियामा आफू पछि परिने हो कि भन्ने चिन्ता बढी छ । उनीहरूले प्रदेशलाई काम गर्ने बनाउन केन्द्रसँग धेरै विमर्शसमेत गर्नेवाला छैनन् । शंकर पोखरेल र पृथ्वीसुब्बा गुरुङजस्ता केन्द्रीय नेताहरू कहिले अब चार वर्ष सकिएला र केन्द्रतर्फकै जिम्मेवारीमा फर्कन पाइएला भनेर बसेको त्यसै अनुमान गर्न सकिन्छ ।स्थानीय सरकारको सोझो कार्यगत सम्बन्ध र सम्पर्क काठमाडौंकै मन्त्रालय र विभागसँग छ, प्रदेशसँग छैन । केन्द्रका विभागले स्थानीय तहका शिक्षकधरि आफैँ नियुक्त गर्न चाहिरहेका छन् भने विचरा ती प्रदेशले कहिले के काम पाउने होलान् ? शान्ति सुरक्षा कायम गर्ने जिम्मा केन्द्रकै प्रतिनिधिको छ । स्थानीय तहका प्रायः सबै कर्मचारी केन्द्रकै खटनमा छन्, जसरी पहिले हुने गर्थे । प्रदेशले आफ्नै लोकसेवा आयोग गठन गरेपछि कुनै क्षेत्रमा केही कर्मचारी प्रादेशिक तहमै नियुक्त होलान् । तर त्यसले संघीयताको मर्मतर्फ नडोर्याउने निश्चित छ । किनकि महत्त्वपूर्ण जिम्मेवारी केन्द्र अन्तर्गतकै कर्मचारीमा रहने कुरा अघि बढी नै सकेको छ ।प्रदेशका सरकार र संसदहरूले आफ्नो लाचारी यसरी प्रमाणित गरेका छन् कि तीनमध्ये चारवटाले त आफ्नो नामसमेत के राख्ने भनी निर्क्योल गर्न नसकेर केन्द्रले दिएको एउटा अंकबाट काम चलाइरहेका छन् । न तिनले स्थायी राजधानी तोक्ने सामर्थ्य राख्छन् न अहिलेकैलाई स्थायी हुन्छ भन्ने साहस गर्छ सक्छन् । मुख्यमन्त्रीलाई आफ्नो प्रमुख सचिवकै सरुवा भइसकेको पत्रिकामा पढेर थाहा हुन्छ । केन्द्रले दिएको बजेट आफ्नै र आफ्ना केन्द्रका नेताको निर्वाचन क्षेत्रमा पार्ने, अनि बेलाबेलामा अनुगमनको नाममा गाडीको लस्कर लगाएर जिल्ला भ्रमणमा निस्कने बाहेक प्रदेशका मन्त्रीले के काम गर्छन् ? साँच्चै संघीयताका नाममा प्रदेश बनाउनुभन्दा पहिले जुन विकास क्षेत्र थिए, अहिले संघीयता लागू भएपछिका प्रदेशले तिनले जति पनि अधिकार किन नपाएका होलान् ?संघीयतामा अधिकारको बाँडफाँडका मोडल देश अनुसार आआफ्नै हुन सक्छन् । अमेरिका र भारतकै मोडललाई हेर्ने हो भने पनि धेरै फरक देखिन्छ । संघीयता भनेको राज्य संरचना कस्तो बनाउने भन्ने एउटा शासकीय अवधारणा मात्र हो । नेपालमा संघीयताको माग भएको विविधतापूर्ण यस मुलुकमा राज्यसत्तामा हालीमुहाली एकै खालको जातीयता र वर्गको भयो । राज्यप्रति सबैको अपनत्व बढाउन प्रदेशलाई निश्चित स्वायत्तता दिएर संघीयतामा जाऊँ भन्नेमा सबैको सहमति जुटेको थियो । तर यसलाई लागू गर्ने चरणसम्म आइपुग्दा यसको आत्मा सबै निकालेर, केवल नाममा, त्यो पनि प्रशासनिक उद्देश्यका लागि लागू गर्ने सोच र संरचना हावी भए । जति दुई तिहाइ वा जेजे ल्याए पनि संघीयताबाट पछि फर्कन सम्भव थिएन । तसर्थ खारेज गरियो भन्ने घोषणाबिना नै यसलाई निस्तेज पार्न पाए हुन्थ्यो भन्ने संघीयता मन नपराउनेको जुन अभिलाषा थियो, त्यो पूरा हुने दिशामा हामी बढिरहेका छौं । जहाँसम्म संघीयताका लागि लडेकाहरू अहिले खुसी होलान् कि बेखुसी भन्ने प्रश्न छ, सायद तिनीहरू पनि त्यति बेखुसी छैनन् । किनकि जसरी साम्यवाद र लोकतन्त्रका लागि संघर्ष गरेकाले अहिले त्यसबापत शासन गर्ने अधिकार आर्जेका छन् । संघीयताका नाममा लडाइँ गरेकाहरूले पनि आफ्नो गच्छे अनुसारको व्याज उठाइसकेका छन् । सत्तामा उनीहरूले आफ्नो हिस्सा पाइनै सकेका र पाइरहेका छन् । बाँकी रहने त जहिले पनि जनताको कुरा नै हो ।"
असफलताको यात्रामा ओली सरकार,"प्रधानमन्त्रीहरूको सूचीमा केपी शर्मा ओलीले दुईपटक नाम दर्ज गर्ने मौका पाए । पहिलो पटक बहुमत संसदको नेतृत्व गर्दै सरकारको बागडोर सम्हालेका ओलीले उक्त कार्यकालमा खासै काम गर्न पाएनन् । नौ महिने कार्यकाल विकासे भाषणमै सीमित भए । नाकाबन्दीको समयमा भाषणमै भए पनि प्रत्येक नेपालीको मनमा उत्साह भर्दै सरकारबाट बिदा भएका थिए, उनी ।नेपालको संविधान २०७२ कार्यान्वयनको खुड्किलोसँगै भएको संघ र प्रदेशको निर्वाचनमा ओलीको पहिलो प्रधानमन्त्री कार्यकालको राष्ट्रवादी लिगेशीले खुबै काम गर्यो । त्यसैको फसल हो, उनको दोस्रो प्रधानमन्त्री कार्यकाल । तर सरकार गठन भएयता केही सकारात्मक बाहेक घुमाउरो ढंगले सरकारले नकारात्मक कार्यलाई बढी प्रोत्साहन दिने काम गरिरहेको छ । जनता अझै सरकारले राम्रो काम गरोस् भन्ने आशामा छन् । किनकि २०७२ सालको भारतीय नाकाबन्दीको समयमा नेपालीको मनमा आशाको दीप जलाउने व्यक्ति प्रधानमन्त्री केपी ओली नै थिए ।एमाले, माओवादी एकतापछिको पुनर्गठित पार्टी हो, नेकपा । शक्तिका हिसाबले संसदमा दुई तिहाइ सांसद नेकपाको पक्षमा छन् । यो मानेमा सरकारले चाहेमा जस्तोसुकै काम पनि सजिलै सम्पन्न गर्न सक्छ । तर सरकारको कार्यशैली माफिया र तस्करलाई फाइदा पुग्ने र जनतालाई अराजकताको भुमरीमा हाल्ने दिशातर्फ अघि बढिरहेको भान आम जनतामाझ परिरहेको छ ।साँच्चै भन्ने हो भने दुई तिहाइ मत प्राप्त सरकारको अघि भ्रष्टाचारी, दलाल, तस्करहरू थरथर काम्नुपर्ने हो । अपराधीहरू धमाधम जेल पर्नुपर्ने हो । महङ्गी घट्नुपर्ने हो । गरिबले सरकार भएको महसुस गर्नुपर्ने हो । विकासले गति लिनुपर्ने हो । माफिया र बिचौलियाको अन्त्य हुनुपर्ने हो । तर देशको सरकार नै माफिया, अपराधी र भ्रष्टाचारीहरूले चलाए जस्तो देखिँदैछ । बरु उल्टै सरकारमा सहभागी मन्त्रीहरूको माफियाहरूको लोलीमा आफ्नो बोली मिलाए जसरी उनीहरूकै भाषा बोलिरहे जस्तो देखिँदैछ । त्यतिमात्र होइन, बिभिन्न सार्वजनिक कार्यक्रममा राजनीतिक दलका नेता र बिभिन्न क्षेक्रमा सत्रिय माफियाहरू कुर्सी जोडेर बसेका फोटाहरू पनि सञ्चार माध्यममार्फत सार्वजनिक भैरहेका छन् ।दुई तिहाइको दम्भ देखाउने प्रधानमन्त्रीले जनताको आवश्यकता र आशालाई सम्भावनामा बदल्दै देशलाई विकासको बाटोमा हिँडाउनुपर्ने समयमा हास्य कलाकारले झैं विभिन्न सभासमारोहमा उखानटुक्का भन्ने, विपक्षीमाथि अपमानजनक तरिकाले शब्दहरूद्वारा प्रहार गर्ने दैनिक क्रियाकलाप हामीले सरकार गठन भएदेखि नै प्रधानमन्त्रीबाट देख्दै आएका छौं ।मन्त्रिपरिषदमा सहभागी केही मन्त्रीहरूले सुरुमा अनुगमनमा आफैं जाने, गाडीको प्रदूषण आफैं बाटोमा बसेर नाप्ने तरकारी बजारको अनुगमनमा आफै जानेजस्ता काम गरे । वास्तवमा त्यो मन्त्रीको काम थिएन । मन्त्री भएको व्यक्तिले त्यस्तो काम गर्दै हिँड्ने पनि होइन । सिस्टम बसाउनुपर्ने व्यक्ति अन्य कर्मचारीले गर्नुपर्ने काममा आफै हिंँडेपछि कर्मचारीको मनोबल के हुन्छ ? ।निर्मला हत्याकाण्ड, सिन्डिकेट अन्त्यको नाटक, मेलम्ची खानेपानी आयोजनाको ठेक्का रद्द, वाइङ बडी काण्ड, एनसेल काण्ड, स्थानीय तहमा बढेको भ्रष्टाचार र खुलामञ्च अतिक्रमण जस्ता विषयले ओली सरकारले जनताबाट आफ्नो लोकप्रियता झन्झन् गुमाउँदैछ । निश्चल नेपाल, मण्डन देउपुर१०, काभ्रे"
त्यो अलकापुरी कान्तिपुरी,"तनहुँ रम्घाबाट काठमाडौं आएका भानुभक्त आचार्यले यहाँको हराभरा, सुन्दर, शान्त, फराकिलो नगरी र वातावरणीय रौनकता देख्ने बित्तिकै तत्कालीन कान्तिपुरलाई पृथिवि तल भरीमा स्वर्ग हो जानि लेख्याँ भनेर कविता फुराएछन् । तर त्यतिखेरको स्वर्गको विशेषण पाएको काठमाडौं र अहिलेको भयावह अवस्थाको काठमाडौं नियाल्ने हो भने जोकोही मान्छे निस्सासिँदै आत्तिन्छ । सुन्दरताका पराकाष्ठा बोकेको धरहरा होस् वा रानीपोखरी दुबै अहिले हाम्रामाझ छैनन् । खुलामञ्चले पनि तीन भागको दक्षिणी किनाराको आधा लालपुर्जा निरीह, निःसहाय बन्दै राज्यबाट दोहन भइसकेको छ । अर्को एक भागमा बसपार्क भनेर सरकारले बन्डापत्र नै गरिदिएपछि दायाँबायाँबाटै चीरहरण हुँदा लाज ढाक्न धृतराष्ट्रको राजसभामा दुशासनले द्रौपदीलाई पञ्च पाण्डवका सामु सारी तानेर नाङ्गो बनाउन खोज्दा इज्जत बचाउन श्रीकृृष्ण भगवानको पुकारा गरेझैं स्तव्ध हुँदै खुलामञ्च आक्रान्त बनिरहेकी छन् । राज्यले संरक्षण गर्नुपर्ने सतित्वलाई राज्यले नै बलात्कार गर्नु घिनलाग्दो विषय भए पनि के रानीपोखरी ? के धरहरा ? कुन खुलामञ्च स्तव्ध बनेका देखिन्छन् । विदेशीहरूले फोटोमा देख्ने गरेका रानीपोखरी र हालको वास्तविक अवस्था देख्दा गिज्याउलान् कि भन्ने सोच पनि सरोकारवालामा हराएको छ ।यही नगरीभित्रै विचित्रलाग्दो भयावह ट्राफिक जाम अर्को महारोग बनेर सडकमा तेर्सिएको देखिन्छ । न सडकको जामले निकास देखेको छ, न यसले अर्को विकास देखेको छ । केवल अन्त्यहीन जाम त्यही जामभित्र थकित, गलित, भयभीत र उत्तेजित, मानवीय कोलाहलता मात्रै छ । भयानक भूकम्पले ध्वस्त पारेको धरहराको विम्ब र राजनीतिले थिलथिलो भएको रानीपोखरीको खाडलमा राजधानी सहरको शान ढलेको छ । श्यामसुन्दर कुइँकेल, हाँडीगाउँ, काठमाडौं"
आदित्यबारे तीन प्रश्न,"बालक आदित्यका सम्बन्धमा तीन प्रश्न, जसले चेतनालाई चुनौती दिन्छ :१ उपचार गराएर विद्यालय पठाउनुपर्ने असक्त बालक आदित्यलाई भगवान बनाउन खोज्ने तत्त्वहरूलाई कारबाही गर्नुको सट्टा सरकार (त्यो पनि साम्यवादी दर्शनबाट प्रभावित) यस्ता कुप्रथा र कुरीतिलाई मलजल गर्न किन लागिपरेको छ ? के रहस्य छ ?२ अवकाश प्राप्त केही उच्चपदस्थ, केही राजनीतिक दलका नेतृत्व र व्यापारी कुन स्वार्थ र बदनियत पुरा गर्न रोगी बालक आदित्यको नाममा सिधासाधा मानिसलाई गलत पथमा लाग्न प्रेरित गरिहेका छन् ?३ अन्तर्यामी जोगी, बाबा, गुरु, महाराज, माता वा भविष्य बताउन सक्ने जगतगुरु जस्ता शव्दहरूको प्रयोगबाट केकेसम्म गरेका छन्, भारतका आशाराम, रामरहिम, रामपाल, राधे माँ र नेपालका बमजन आदिले ?बालक आदित्यप्रति कुनै खराब भाव राख्न खोजेको हैन । बरु उनीप्रति उनका आफन्त र आसेपासेबाट भैरहेको बाल शोषणका सम्बन्धमा सम्बन्धित निकाय तथा बाल अधिकार सम्बन्धी विभिन्न संघसंस्थाको ध्यानाकृष्ट होस् भन्ने चाहनासम्म हो । सुनिन्छ, भारतमा केटाकेटीहरूको अंगभंग गरेर भिख माग्न सडकमा राख्छन् रे । आदित्य महिमा त्यसैको परिमार्जित र फरक आयाम त होइन ? नारायण कोइराला, मैतीदेवी, काठमाडौं"
युवा परिषद् केका लागि ?,"केही समय पहिले म भक्तपुरतिर घुम्न गएको थिएंँ । घुम्ने क्रममा सानोठिमी परीक्षा नियन्त्रण कार्यालयकै आमनेसामनेमा राष्ट्रिय युवा परिषदको बोर्ड देखेंँ, अनि मनले प्रश्न उब्जायो, यो परिषद केका लागि ? यसको उद्देश्य के हो ? कामकुरो एकातिर कुम्लो बोकी ठिमीतिर भनेझैं देशको आधा जनसंख्या ओगटेको युवा वर्ग आफू अनुकूलको रोजगार नपाएर दैनिक हजारौं युवा खाडी मुलुक लगायत अन्य देशमा जान विवश छन् । अर्काको भूमिमा पाइला नटेकी गुजारा चल्ने हो या होइन भन्ने शङ्कामा जीवन जलाउनुपरेको छ, नत त्यस्तो कुनै निकाय छ, जसले विदेश जाने युवालाई स्वदेशमै काम गर्ने वातावरण सिर्जना गरिदिन्छ । भनिन्छ, युवाशक्ति नै देश विकासको मेरुदण्ड हो । तर व्यवहारमा त्यसको ठिक विपरीत छ । दक्ष जनशक्ति बाहिर धकेलेर सरकारले युवा परिषद गठन गरेर राजनीतिको भागबन्डा लगाई आफ्ना आसेपासेको मुख टाल्ने सिवाय अरु केही देखिँदैन । खोइ त्यो परिषदको भूमिका ? त्यो निकाय गठन गरिसकेपछि त्यसको औचित्य सावित हुनुपर्यो नि । नत्र केका लागि त्यो युवा फरिषद ? हरि डाँगी"
सामूहिक विवेकको रक्षार्थ,"के ही वर्षअघि एक अग्रज लेखकप्राध्यापकले भनेको सम्झन्छु बिहानबिहान अखबार नपढ्नू, बुझ्नुभो ? हत्या, बलात्कार, भ्रष्टाचार समाचारले पूरै दिनको मुड बिग्रन्छ ! अलि दिनअघि ठीक यस्तै आशयको सुझाव एकवकिल मित्रबाट पनि पाइयो । उनले पनि ब्याड न्युजहरूले कसरी मानसिक स्वास्थ्यमा असर पारेर आयु घटाउँछन् भन्ने अर्थ्याए । एकशुभचिन्तकले त दिनदिनै मेसेन्जरमा सोधेर हैरान पार्छन् दुनियाँको ठेक्का किन लिने ? आफू आरामको जिन्दगी बाँच्ने, बस । हामीलाई आफ्नै माक्र सोच्नु छ । अरू मरून् कि बाँचून ।व्यत्तिवादको उत्कर्ष हो यो । भलै हामी अरूलाई रुवाएर खान्नौं होला । इमानदारीपूर्वक काम गरेर दुई छाक खान्छौं होला । यो अर्कै कुरा हो । हामीमध्ये धेरैलाई आफू र आफ्नो परिवारबाहेक कसैको सरोकार छैन । हामी बाँचेको जुगको आर्थिक व्यवस्थाले यस्तै मान्छे बनाइरहेको छ । हामीव्यवस्थाको चाबीभित्र सुहाएका खासा मनुवा भएका छौं । लेखक, प्राध्यापक, वकिल जस्ता मान्छेको त यस्तो हविगत छ भने अरूको कुरै नगरौं !१० अप्रिल २०१९ मा बंगलादेशकी १८ वर्षीया छात्रा नुसरत जहाँ रफी अस्पतालको शय्याबाट कहिल्यै नउठ्ने गरी बिदा भइन् । अप्रिल ६ मा परीक्षा दिन गएकी उनलाई परीक्षा केन्द्रकै छतमा लगी मट्टीतेल छर्केर आगो लगाइएको थियो । त्यसको एक मात्र कारण थियो आफूमाथि भएको यौन हिंसाविरुद्ध प्रहरीमा उजुर गर्ने उनको हिम्मत । पीडक पक्षका मानिसहरूले उजुरी फिर्ता लिन विभिन्न तरिकाले दबाब दिए, तर उनी आफ्नो संकल्पमा अडिग भइरहिन् । न्यायका लागि लड्ने उनको आँटलाई परिवारले पनि दह्रो साथ दिएको थियो ।बाँकी समाजले भने उनलाई साथ दिन खास रुचि देखाएन । नुसरतका पक्षमा न न्यायको कुनै पहल गरियो, न त सडकमा विरोध प्रदर्शन । जतिसम्म लडिन्, उनी एक्लै लडिन् । लड्दालड्दै ज्यानसमेत गुमाइन् ।त्यहाँ पनि त हुँदा हुन् त्यस्तै मानसिक शान्ति चाहिने आम पब्लिक, नागरिक समाज र बौद्धिक! नुसरतमाथि आक्रमण हुनुअघि उनको बयान बिलौना कसैले सुन्ने प्रयत्न नै गरेन । नुसरतको अन्त्येष्टिसँगै यतिखेर बंगलादेशको आम जनचेतना मूर्च्छाबाट बौरिएझैं भएको छ । यो घटनाले बंगलादेशको संसद र न्यायालयदेखि प्रधानमन्त्री शेख हसिनाको कार्यालयसम्मलाई तताएको छ । अपराधीलाई कारबाही गर्ने माग राख्दै उर्लिएको मानवसागर ढाका र अन्य सहरका सडकमै नअटाउने स्थिति बनेको छ । उनको ज्यान गुमेपछिको हाहाकार र प्र्रदर्शनीले प्रतिरोधको विशाल शक्ति त देखायो, जसले गर्दा अभियुक्तलाई सजायको घेरामा ल्याइसकिएको छ, तर त्यही भीडले उनी जिउँदै हुँदा उनको जीवन र प्रतिष्ठा रक्षाको लडाइँमा ऐक्यबद्धता किन देखाएन ?धेरैजसोका लागि खबरहरूका भीडमा यौन हिंसा र बलात्कार खास उल्लेख्य खबर नै होइन । यस्ता खबर पढ्नै नपरोस् भनेर छड्किने गर्छन् धेरै । त्यसमाथि महिलामाथिको हिंसा त परम्परागत विषय हो भन्ने मानसिकता छ । यो पुरुषकेन्द्री समाजको आम प्रवृत्ति नै हो । हामी महिला पनि त्यसमै बानी परेका छौं । आफैंलाई नपरी चेत्ने हाम्रो स्वभावै छैन । अरूसित जोडिएका घटनाले हामीभित्र त्यस्तो विशेष संवेदना र सरोकार नै उमार्दैन । त्यो संवेदना उम्रन हत्या र त्यसमा पनि पनि जघन्य हत्या हुनुपर्छ । अनि बल्ल रमिता हेर्न घटनास्थलतर्फ कुद्ने गरिन्छ !यी पंक्ति लेखिरहँदा मोरङको पथरी चोकमा २९ वर्षीया महिला नग्न अवस्थामा मृत भेटिएको खबरमा छन् मेरा आँखा । समाचारहरूमा उनको बलात्कारपछि हत्या गरिएको हुनसक्ने भनिएको छ । यता चितवन (मेरो बसोबास रहेको जिल्ला) को माडीस्थित स्वदेश एफएमले खोलाछेउ निउरो टिपिरहेकी एउटी किशोरीको बलात्कार भएको खबर प्रसारण गरेको छ भर्खरै र अभियुक्त फरार छन् भनिएको छ । यो त्यही ठाउँ हो जहाँ दुई वर्षअघि मुख्य राजनीतिक दलहरूको भोट ब्याङ्क रक्षा गर्ने पोलिटिक्स मा नो वन किल्ड दीपिकादीपशीला नाटक मञ्चन भैसकेको छ । निर्मला पन्तको अबोध अनुहार बरोबर आवृत्त हुन्छ आँखामा । निर्मलाकी आमाको न्यायिक लडाइँ के हुँदै होला ? सनसनीखेज लामालामा रिपोर्ट बनाएर केसलाई दिग्भ्रमको कुइरीमण्डलमा हुत्त्याइदिने समाचार पोर्टलले खास कुरा भन्दैनन्, थाहा छ । तिनको काम भूलभुलैयामा घुमाइदिने मात्रै हो । निर्मला पन्त बलात्कार र हत्या प्रकरणमा प्रमाण नष्ट गरेको मात्रै होइन, त्यसपछिका चरणबद्ध घटनाहरूमा हतारो र दमनको बाटो पक्रिएकाले प्रहरी प्रशासनमाथि नै सन्दिग्ध प्रश्न तेर्सियो । वास्तविक अपराधीको संरक्षणमा राज्ययन्त्रकै जिम्मेवार मानिसहरूको संलग्नताबारे अपुष्ट आरोपले सामाजिक सञ्जालका भित्ता भरिए । त्यसपछि देशैभरबाट न्यायप्रेमी मानिस सहिष्णुता र धैर्य तोडेर बाहिर निस्कन बाध्य भए । तर, प्रधानमन्त्रीले भने भीडले कराएर न्याय दिने होइन, न्याय त सरकारले गर्छ । अहिलेसम्म पनि निर्मलाका बलात्कारी र हत्याराहरू कारबाहीको दायरामा आएका छैनन् । देशको न्याय व्यवस्थामाथि अट्टहास गर्दै खुलेआम हिँडिरहेका छन् । सरकारको परिभाषाको न्याय कस्तो हो ? कम्तीमा निर्मलाकै प्रकरणलाई नजिर बनाउन भएपनि सरकारले भन्न सक्नुपर्थ्यो हेर, ई यस्तो हुन्छ न्याय ! किनभने यो पञ्चायतकालको नमितासुनिता काण्ड होइन, देशमा बहाल लोकतान्त्रिक गणतन्त्रकालमा घटेको घटना हो । रहस्यको पोको बनाइएको यो प्रकरणमा सरकारसित हरेक अदृश्य खेललाई पर्दाफास गर्ने इच्छाशक्ति हुनु अनिवार्य थियो । तर सरकार पञ्चायती शैलीमै प्रस्तुत भयो । यो कुनै पनि मूल्यमा अमान्य र अक्षम्य छ । निर्मला हत्याकाण्डपछि पनि बलात्कार र जघन्य हत्याका मुटु छेडिने घटनाको सिलसिला चलिरहेको छ । निर्मलापछि श्रेया (कास्की), दुतिया (धनुषा) र रिना (मोरङ) का हत्या प्रकरणसम्म आइपुग्दा अघिल्ला दुई घटनाका अभियुक्त पत्तो लागेर तिनले सजाय भोग्दै छन् भन्नेसम्म थाहा छ। तर, सजाय घटाइने र थुनामुक्त गरिने सम्भावना पनि उत्तिकै छ । यी लगायतका प्रकरणमा न्यायसम्पादन कसरी भएको छ ? यसबारे जानकारी गराउन पनि सरकारको कुनै संवेदशील पहल र अग्रसरता देखिन्न । महिलाहरूको सम्मानपूर्वक बाँच्न पाउने अधिकारमाथि संकटको प्रश्न मूलतः राज्यको हो, राज्यका अङ्ग र निकायको हो । यो राज्यको क्षेत्राधिकारभित्र कुनै महिलाको बलात्कार र हत्या हुँदा त्यसमाथि कारबाही प्रक्रियाको मामिलामा सरकार कसैप्रति पनि शून्य सहनशील हुनुपर्ने हो । सरकार जिम्मेवार बनोस्, मातहतका अङ्ग र निकायले गरेका जनविरोधी, न्यायविरोधी गतिविधिमाथि कडा निगरानी र अनुसन्धान गरोस् भनेर दबाब दिन सडकमा उत्रनेलाई चुनौती दिँदै प्रधानमन्त्री भीडले न्याय दिने हो ? भनेर गर्जिन्छन् । यस्तै भीडको साथ र समर्थनले, रक्तपातपूर्ण बलिदानले आएको गणतन्त्रको प्रधानमन्त्रीले न्यायको गुहार गर्नेलाई यसो भन्न मिल्थ्यो ? तर भने । सरकार जिम्मेवार हुनुको सट्टा दोषी लुक्ने दुलो खन्न थाल्छ भने जनआक्रोश त स्वाभाविक छ । तथापि, आक्रोश पोख्नेलाई पनि थाहा हुन्छ बलात्कार र हत्या लगायतका आपराधिक घटना सरकारले गराउने होइन । सरकारले चाहँदैमा यसको अनुपात शून्यमा झरिहाल्ने पनि होइन । तर आफू मातहतकै सुरक्षा निकायमाथि प्रश्नचिह्न उठ्दासमेत सरकार यस्ता घटनामाथि पर्दा हाल्ने र दोषी लुकाउन सघाउने उद्यम गर्छ भने प्रकारान्तरले सरकार महिलामाथि हुने हिंसाको अंशियार बनेको स्पष्ट छ । दिनभरको मुड बिग्रन्छ भनेर अखबार नपढ्न, रेडियो नसुन्न सुझाउने, पीडितमाथि न्यायको सरोकार राख्नेलाई ठेकेदार भनेर खिज्याउने जमात आदर्शवादको आवरणमा सित्तैँको उपदेश बाँड्ने पाखण्डी प्राणी हुन् । यस्ता मानिस सबैभन्दा खतरनाक हुन्छन्। यी वास्तवमा आम जनसमुदायमा सामूहिक विवेक उमार्ने प्रस्तावका खलपात्र हुन् । लेख्नेबोल्ने गर्नासाथ कुतर्क गर्न उत्रने, नानाथरी लेबल लगाइदिने रेडिमेड वर्ग छ अर्को । त्यसले बलात्कार (र हत्यासमेत) पीडितको न्यायको संकथनलाई घोषित रूपले नै सत्ताविरोधी मान्छ र जहीँकहीँ पाखुरा सुर्केर लड्न आइलाग्छ । त्यसलाई पहिचान गर्न सजिलो छ । त्योसँग लडिरहनु पनि पर्दैन,उपेक्षा गर्दै अघि बढे हुन्छ । तर पहिलो वर्गका मानिसहरू त घरघरै छन् । यिनलाई उपेक्षा गर्न गाह्रो छ । यी हाम्रा काका, मामा, दाजुभाइ, पति, छोरा, मित्रगण या सहकर्मी जो पनि हुन सक्छन् । बंगलादेशी छोरी नुसरत जहाँका खास अपराधी दोस्रो वर्गका होइनन्,पहिलो वर्गका सज्जन पुरुष तथा भद्र महिला हुन्, जो हरेक संकटमा मौनता साधेर, मुख सिलाएर आफ्ना दैनिक उद्यम गर्छन् । यद्यपि यी पढेलेखेका शिक्षित र तथाकथित सचेत पनि भइटोपल्छन् । आफूजस्ता मानिसहरूले एकमुखले एकैपटक बोल्दा सोचमा, व्यवहारमा धेरै फरक पर्ने अवस्था छ भन्ने यी राम्रोसँग जान्दछन् तर ढुङ्गो बोल्ला, यी बोल्दैनन् । यिनलाई एकबारको जुनीको यति मोह छ, यति डर छ, त्यही डरको भित्तोमा टाँसिएर बसिरहँदा मनमस्तिष्कमा मानवता र विवेकको सन्निपात भैसकेको चाल पाउँदैनन् । भद्र, आदर्श र कुनै कोलाहलबिनाको स्वस्थ जिन्दगी बाँचेकामा मखलेल यो वर्गले भद्रताका सबै खोल च्यातेर मानवीय दायित्व आत्मसात् गरेको दिन नुसरत जहाँजस्ता छोरीहरूमाथि कुनै आततायीले आक्रमणको आँट गर्न सक्दैन । यो शिक्षा नेपाली समाजका तथाकथित भद्र महिलापुरुषले पनि लिऊन् ।"
आरक्षणको मर्मविपरीत निजामती विधेयक,"राज्य समावेशी छछैन, हेर्ने ऐना निजामती सेवालाई मानिन्छ । नेपाली समाज जातीय, आर्थिक, धार्मिक हिसाबले विविध छ । यो चरित्र निजामती सेवामा पनि झल्काइयोस् भन्नका लागि अन्तरिम संविधान२०६३ ले समावेशी नीति अवलम्बन गरेको थियो । २०६४ सालमा निजामती ऐन दोस्रो संशोधन गरियो । उक्त ऐनमा खुला प्रतियोगिताबाट पूर्ति गरिने पदमध्ये ४५ प्रतिशत आरक्षित गरिएको थियो । ४५ प्रतिशतलाई शतप्रतिशत मानी महिला३३ प्रतिशत, आदिवासी जनजाति२७ प्रतिशत, मधेसी२२ प्रतिशत, दलित९ प्रतिशत, अपाङ्ग५ प्रतिशत र पिछडिएको क्षेत्रका लागि ४ प्रतिशत आरक्षण गरिएको थियो । १० वर्षमा यो प्रावधान पुनरावलोकन गरिने ऐनमा उल्लेख भए अनुसार हालै आएको निजामती विधेयक२०७५ छलफलमा छ ।पदपूर्ति सम्बन्धी विशेष व्यवस्था ः विधेयकले ८ वटा क्लष्टरलाई आरक्षण दिने प्रस्ताव गरेको छ । महिला३३ प्रतिशत, आदिवासी जनजाति२४ प्रतिशत, मधेसी२० प्रतिशत, दलित९ प्रतिशत, थारु४ प्रतिशत, मुस्लिम३ प्रतिशत, पिछडिएको क्षेत्र४ प्रतिशत र अपाङ्गता भएकाको लागि ३ प्रतिशत । यस अघि ६ वटा मात्रै क्लष्टर थियो । मुस्लिम र थारुको क्लष्टर थपिएको छ । मधेसी, आदिवासी जनजाति र अपाङ्ग क्लष्टरलाई दिइएको आरक्षण प्रतिशत घटाइएको छ । मुस्लिम र थारुलाई छुट्टै आरक्षण दिनु सकारात्मक हो । यस अघि यी दुई समुदायका मानिसले मधेसी कोटाबाट फाइदा लिन सकिराखेका थिएनन् । थारुले आदिवासी जनजातिको कोटामा पनि लाभ लिन सकिरहेको थिएन । तर महिलाको आरक्षण कोटामा सबै महिलालाई एउटै टोकरीमा राखिदिँदा फेरि पनि खसआर्य र नेवार समुदायका महिलाले नै बढी उपलब्धि लिने निश्चित छ । हालै संकल्प संस्थाले प्रकाशित गरेको प्रतिवेदन अनुसार निजामती सेवामा महिला प्रतिनिधित्व २३ प्रतिशत छ । त्यसलाई शतप्रतिशत मान्दा खसआर्य समुदायको महिला६८ प्रतिशत, आदिवासी जनजाति महिला२५५ प्रतिशत र मधेसी महिलाको २९ प्रतिशत मात्र छ । दलित र मुस्लिम महिलाको प्रतिनिधित्व छँदै छैन । यसले देखाउँछ, अब निजामती सेवामा खसआर्य र नेवार समुदायको महिलालाई आरक्षण चाहिँदैन । मधेसी, मुस्लिम, दलित र आदिवासी जनजाति समुदायका महिलालाई मात्रै आरक्षण दिँदा वास्तविक सिमान्तकृतका लागि उपलब्धिमूलक हुनेछ । आदिवासी जनजातिको क्लष्टरमा पनि पहाडी आदिवासी र मधेसी आदिवासीका लागि सिट छुट्याउनुपर्छ । मधेसमा बसोबास गरेका राजवंशी, झाँगर, ताजपुरिया लगायत मधेसी आदिवासीको निजामती सेवामा न्यून पहुँच छ । सबै आदिवासी जनजातिलाई एउटै क्लष्टरभित्र राख्दा फेरि पनि पहाडी आदिवासी जनजातिले नै बढी उपलब्धि लिने देखिन्छ । दलित कोटामा पनि अधिकांश पहाडी दलितले नै आरक्षणको फाइदा लिने गरेका छन् । दलित क्लष्टरभित्र पहाडी दलित र मधेसी दलित छुट्याउनुपर्छ । मधेसी क्लष्टरभित्र पनि मधेसको उच्च जातिलाई आरक्षण दिनुपर्ने अवस्था देखिँदैन । ती जातको निजामती सेवामा उल्लेख्य पहुँच भइसकेको छ ।प्रस्तावित विधेयकमा एक व्यक्तिले सेवा अवधिभर एक पटकमात्र आरक्षण लिन पाउने प्रावधान छ । जबकि यसअघि बढुवामा पनि आरक्षणको व्यवस्था थियो । विगतमा त्यसो गर्नुको उद्देश्य सिमान्तकृत समुदायको फास्ट ट्रयाकबाट निजामती सेवामा पहुँच बढाउनु थियो । यो विधेयकले सिमान्तकृत समुदायलाई सबैभन्दा बढी प्रभाव पार्नेछ । यसले आरक्षणको मूल मर्मलाई तोडमोड गरेको छ । विधेयकमा अब आरक्षित सिटमा एक व्यक्तिले एक समूहबाट मात्रै प्रतिस्पर्धा गर्न पाउने व्यवस्था छ ।उदाहरणका लागि यसअघि मधेसी महिलाले मधेसी र महिला दुबै क्लष्टरबाट प्रतिस्पर्धा गर्न पाउँथे भने अब मधेसी वा महिलामध्ये कुनै एउटा समूहबाट मात्र प्रतिस्पर्धा गर्न पाउनेछन् । पहिला मधेसी समुदायका कुनै एक दलित महिलाले तीनवटै क्लष्टर (मधेसी, दलित र महिला) बाट प्रतिस्पर्धा गर्न पाउँथे । अब त्यस्तो प्रतिस्पर्धीले उल्लेखित तीनमध्ये कुनै एक क्लष्टरबाट मात्र प्रतिस्पर्धा गर्न पाउनेछन् । यसबाट सिमान्तकृत समुदायको प्रतिस्पर्धीका लागि आरक्षणको बाटो साँगुरिएको छ भने सिमान्तकृत महिलाहरू पुरुषभन्दा बढी प्रभावित हुनेछन् । यसको सबैभन्दा बढी लाभ खसआर्य समुदायका प्रतिस्पर्धीले पाउनेछन् । आरक्षणतर्फकै महिला क्लष्टरमा अपवाद बाहेक दलितमधेसीजनजाति समुदायका अधिकांश महिलाले खसआर्य समुदायको महिलासँग प्रतिस्पर्धा गर्न सक्दैनन् । सिमान्तकृत समुदायका महिलाहरूको शैक्षिक, आर्थिक र सामाजिक अवस्था खसआर्यको तुलनामा कमजोर छ । यो विधेयकले समानता र सामाजिक न्यायको सिद्धान्तलाई आधार मानेको देखिँदैन ।बढुवाको आधार ः विधेयकले कर्मचारी बढुवामा कार्यसम्पादन मूल्यांकनको ४०, ज्येष्ठताको ३०, शैक्षिक योग्यताको १२, भौगोलिक क्षेत्रमा काम गरेको १६ अंक र तालिमको २ अंक दिने व्यवस्था गरेको छ । भौगोलिक क्षेत्र अन्तर्गत पहाडका र मधेसका जिल्लाहरूलाई फरकफरक अंक दिने गरिन्छ । यो व्यवस्था लागू भएपछि यसको बढी प्रभाव मधेसी समुदायका कर्मचारीहरूलाई पर्नेछ भने पहाडमा बसोबास गर्नेले यसको बढी लाभ लिएर कम समयमा पदोन्नति पाउनेछन् । भौगोलिक क्षेत्र छुट्याउने आधार पहाडलाई मानेको छ, जबकि मधेसको धेरै ठाउँ यस्तो छ, जुन पहाडको जिल्लाभन्दा कम सुविधा सम्पन्न र मानव विकास सूचांकमा निकै पछाडि छ ।सबै जिल्लाको सदरमुकाममा गाडी जाने गर्छ, चाहे त्यो पहाडी जिल्ला होस् या हिमाली । त्यसकारण दुर्गम क्षेत्र केको आधारमा छुट्याएको हो ? सुगमता र दुर्गमता छुट्याउने आधार केवल पहाड र हिमालमात्रै हुनुपर्छ कि मानव विकास सूचांक, बाटोघाटोको सहजतालाई पनि हेर्नुपर्छ । दुर्गम क्षेत्रमा काम गरेबापत पाउने अंक बढी भएकाले निजामती कर्मचारीहरूको आकर्षणको केन्द्र मधेसको जिल्ला नहुने खतरा छ ।जसको घर पहाड र हिमालमा छ, उनीहरूले आफ्नो गाउँठाउँमा बसेर काम गर्ने सुविधासँगै बढी अंक पाउने दोहोरो सुविधा पाउने देखिन्छ । यस्तो सुविधा मधेसमा घर हुने कर्मचारीले पाउने छैनन् ।"
नयाँ विश्व व्यवस्थामा बीआरआई,"नेपाललाई चुनौती र अवसरठूला शक्तिराष्ट्रको यो टकरावमा नेपाललगायतका देश चेपुवामा पर्ने निश्चित छ ।बीआरआईका सन्दर्भमा अमेरिकाले बेखुसी जाहेर मात्र गरेको छैन, प्रतिक्रियास्वरूप इन्डोप्यासिफिक रणनीति पनि अघि सारेको छ । उसले उक्त रणनीतिमा सामेल हुन यस क्षेत्रका देशहरूलाई विभिन्न तहमा मनाउने काम गर्दै छ । मिलेनियम च्यालेन्ज फन्ड अन्तर्गत नेपाल, श्रीलंका, मंगोलिया लगायतमा लगानी गर्दैछ । साथै बीआरआई अन्तर्गतका लगानी साना देशहरूलाई ऋणको पासो हुने भन्दै त्यता नलाग्न दबाब सिर्जना गर्दैछ । नेपाल लगायतको चुनौती भनेको चीन र अमेरिकासँगको सम्बन्धलाई सन्तुलनमा राखी बढीभन्दा बढी आर्थिक लाभ लिन सक्नु हो ।नेपाललाई पूर्वाधार निर्माणमा लगानीको खाँचो छ भने चीनसँग लगानी गर्ने क्षमता । चीन नेपालमा सबैभन्दा बढी वैदेशिक लगानी भित्र्याउने मुलुक हो । गत आर्थिक वर्षमा मात्रै चीनबाट ४२ करोड डलर बराबरको लगानी भित्रियो, जुन नेपालले त्यो वर्ष पाएको वैदेशिक लगानीको ८४ प्रतिशत हो । अमेरिका तथा भारतसहितअन्य विकासशील राष्ट्रमा त्यो आयतनमा लगानी गर्ने क्षमता छैन ।एसियाली देशहरूमा लगानी बढाउने हिसाबले अघि सारिएको इन्डोप्यासिफिक इकोनोमिक भिजन कार्यक्रम अन्तर्गत अमेरिकाले जम्मा ११३ करोड डलर बराबरको लगानी गर्दै छ । त्यसैगरी अमेरिकाका सामरिक साझेदारहरू भारत र जापानले एसियाअफ्रिका ग्रोथ कोरिडोर वा युरोपियन युनियनले कनेक्टिभिटी स्ट्राटेजी अवधारणा ल्याए पनि त्यसले मूर्त रूप लिएको छैन । जबकि बीआरआई अन्तर्गतका परियोजनामा २०० अर्ब डलर लगानी भइसकेको छ । यस पालिकैसम्मेलनमा मात्रै ६४ अर्ब डलर बराबरको लगानी सम्झौता भएको छ । विकासशील देशहरू बीआरआईप्रति आकर्षित हुनुको कारण योजनाहरूमा लगानी गर्न सक्ने चिनियाँ क्षमता पनि हो ।यसबाहेक अमेरिकाकै अन्य साझेदार देश र बहुपक्षीय विकास संस्थाहरू पनि बीआरआईमा जोडिएका छन् । इटाली, पोर्चुगल, ग्रीस जस्ता युरोपेली देशदेखि एसिया, अफ्रिका र दक्षिण अमेरिकाका र दक्षिणपूर्वी एसियाका सबैजसो देशले बीआरआईमा सामेल हुने प्रतिबद्धता जनाएका छन् । विश्व बैकले पनि बीआरआईको अस्तित्वलाई स्वीकार गर्दै यसमा मिलेर काम गर्न र करिब ८० अर्ब डलर लगानी गर्न तयार रहेको जनाएको छ ।त्यसबाहेक बीआरआईलाई पूर्वाधारमा लगानी गर्ने द्विपक्षीय योजनाभन्दा बृहत् रूपमा हेर्नुपर्छ । जस्तैबीआरआईले नेपाललाई उत्पादनको विश्व आपूर्ति शृंखलासँग जोडिन पनि मद्दत गर्छ । विशेष गरी आफूकहाँ श्रमको लागत बढेसँगै चीन लत्ताकपडा, मोटरका पार्टपुर्जा जस्ता श्रममा आधारित कम लागतका उत्पादन छोडी प्रविधिमा आधारित उच्च मूल्ययुक्त वस्तु र सेवाको उत्पादनमा लाग्न थालेकाले धेरै कलकारखाना बाहिरिन थालेका छन् । अहिले ती कारखाना भियतनाम, इन्डोनेसिया, थाइल्यान्डलगायतमा सरेका छन् । नेपालले पनि भारतीय बजारसँगको निकटताको फाइदा लिन सिमेन्ट, मेसिनरी तथा गाडीका पार्टपुर्जा जस्ता वस्तु उत्पादनमूलक उद्योगहरू भित्र्याउन सक्छ ।नेपालले बीआरआईमार्फत चीनको प्रविधिमा पहुँच बनाउन पनि सक्छ । चीन प्रविधि आयात राष्ट्रबाट निर्माताका रूपमा अघि आइरहेको छ । नवीकरणीय ऊर्जा, आर्टिफिसियल इन्टेलिजेन्स र स्पेस टेक्नोलोजीमा ऊ विकसित देशभन्दा अगाडि रहेको मानिन्छ । आफूले चाहेको अर्थतन्त्रको खाका तयार गरी, बृहत्तर योजना बनाएरगम्भीर आन्तरिक तयारीसाथ नेपाल अगाडि बढ्ने हो भने यी नवीनतम प्रविधिको फाइदा उठाउन सक्छ ।पाकिस्तानले चीनसँग मिलेर २०२२ सम्ममा अन्तरिक्षमा आफ्नो पहिलो अन्तरिक्षयात्री पठाउन लागेको छ । नेपालले पनि त्यस्तो सहकार्य गर्न सक्छ ।तर यी सबै लाभ लिनदरिलो आन्तरिक तयारी, प्रशासनिक तत्परता र संस्थागत सुधार अत्यावश्यक छ, जुन अहिलेसम्म देखिएको छैन ।"
पाइलट लामालाई प्रवक्ताबाट हटाइयो,"काठमाडौं हवाई सुरक्षालाई असर पर्ने गरी अभिव्यक्ति दिएपछि विवादमा तानिएका पाइलट विजय लामालाई नेपाल वायुसेवा निगमले सोमबारदेखि प्रवक्ताको जिम्मेवारीबाट हटाएको छ । नागरिक उड्डयन प्राधिकरणले लामालाई ग्राउन्डेड गर्ने निर्णय गरेको चार दिनपछि निगमका कार्यकारी अध्यक्ष मदन खरेलले प्रवक्ताबाट हटाएका हुन् । प्रवक्ताबाट हटाएसँगै लामालाई जहाज उडाउन बाटो खुलेको छ । निगमले नियमनकारी निकाय प्राधिकरणलाई सोमबार पठाएको पत्रमा कार्यकारी अध्यक्ष खरेलले पाइलट र प्रवक्ताको दोहोरो भूमिकाका कारण हवाई सुरक्षामा असर पर्ने भएकाले हटाइएको जनाएका छन् । चैत १९ गते राति निगमका दुबई उडान रद्दबारे पाइलट लामाले युट्युब च्यानलमार्फत आफ्नो मानसिक र शारीरिक अवस्था ठीक नभएको अभिव्यक्ति दिएपछि उनलाई प्राधिकरणमातहत सिनामंगलमा रहेको फलाइट सेफ्टी स्ट्यान्डर्ड विभागले वैशाख ४ गते स्पष्टीकरण सोधेको थियो । लामाले आफूलाई सोधिएको पत्रको कानुनी आधार नभएको तथा नेपालको संविधानले ग्यारेन्टी गरेको विचार तथा अभिव्यक्ति स्वतन्त्रताको हकअनुसार आफूलाई बाधा नपुर्याउन प्राधिकरणलाई चुनौती दिएका थिए । प्राधिकरणले सक्रिय पाइलटलाई प्रवक्ता (टेबुल वर्क) को पनि भूमिकामा राख्दा संवेदनशील मानिने हवाई सुरक्षामा गम्भीर असर पर्ने भएकाले उनलाई प्रवक्ताबाट नहटाउँदासम्मका लागि शुक्रबार ग्राउन्डेड गरेको थियो । लामालाई ग्राउन्डेड गरेको पत्र निगममा सोमबार पुगेलगत्तै निगमका कार्यकारी अध्यक्षले लामालाई प्रवक्ताबाट हटाएको जानकारी प्राधिकरणमा पठाएका थिए । उनलाई प्राधिकरणले कानुनी कक्षामा राख्ने जनाएको छ । लामालाई नागरिक उड्डयन कानुनसम्बन्धी कक्षामा राख्छौं, प्राधिकरणका एक उच्च अधिकारीले भने, त्यसपछि पनि सुधार नआए मेडिकल जाँच गर्नुपर्छ । शारीरिक र मानसिक रूपमा ठीक नभएको स्वघोषणा गरेकाले स्वास्थ्य जाँच गर्ने पहिलो दायित्व निगमको भएको उनले बताए ।"
जन्ती सवार जिप भीरबाट खस्यो,"पाल्पा  बिहेबाट फर्किएको जिप भीरबाट खस्दा सोमबार पाँच जनाको मृत्यु भएको छ । निस्दी गाउँपालिका७, ज्यामिरे चारघरेमा सोमबार भएको दुर्घटनामा निस्दी५ गल्धा ढुंगानाबेंसीका चालक बुद्धिबल सोती मगर, ज्यामिरे चारघरेका खड्गबहादुर सोमै, देवीलाल खन्गाहा, हुवासका लालबहादुर सारू र सन्तबहादुर सारूको घटनास्थलमै मृत्यु भएको हो । निस्दी गाउँपालिका४, मित्याल भीरपानीस्थित दुलहीको घरबाट ज्यामिरेको हुवास फर्किने क्रममा लु१ज १९४१ नम्बरको जिप भीरबाट ५ सय मिटर तल खसेको प्रहरीले जनाएको छ । बिहेमा १९ जना गएका थिए । १५ जना भने दुर्घटनास्थलबाट २ सय मिटर वरै बाटो अप्ठेरो भएको भन्दै ओर्लिएका थिए । मगर समुदायको संस्कृतिअनुसार दुलाहालाई दुलहीको घरमा छाडेर जन्ती फर्किएका थिए । अधिकांशले दुलहीको घरमा मदिरा सेवन गरेका थिए । स्थानीयका अनुसार चालकले पनि मदिरा सेवन गरेका थिए । दुर्घटनास्थल ज्यामिरेको चारघरे र अर्चलेको धवलाको बीचभागमा पर्छ । यहाँ ठूलो भीर छ । घटनास्थलमा रहेका नरबहादुर नेपालीका अनुसार दुर्घटनास्थलमा माथिल्लो भागबाट पहिरो खसेको छ । कच्ची र अप्ठेरो सडक भएकाले धवला गाउँमै अन्य यात्रु ओर्लिएका थिए । जिप हिँड्नका लागि मात्र बाटो बनेको रहेछ, उनले भने, थोरै उबडखाबड रहेको स्थानमा जिपले बाटो छाडेको देखिन्छ ।दुर्घटनास्थल तानसेनबाट झन्डै ६० किलोमिटरपूर्वमा पर्छ । अर्चलेका लालबहादुर बयम्बुका अनुसार मृतकको शव पहरामा अड्किएको थियो । जिपको केही भाग धेरै तल पुगेको छ । यो क्षेत्रमा एक वर्षअघि मात्र सडकको ट्र्याक खुलेको हो । पहरा काटेर यहाँ सडक लगिएको छ । इलाका प्रहरी कार्यालय रामपुर, प्रहरी चौकी मित्यालका साथै तानसेनबाट प्रहरी नायब उपरीक्षक कृष्णप्रसाद सापकोटाको नेतृत्वमा घटनास्थलमा प्रहरी पुगेको थियो । भीर र पहरा भएकाले मृतकको शव निकाल्न कठिनाइ भएको प्रहरी उपरीक्षक विश्वमणि पोखरेलले बताए ।"
धरौटीमा ब्याज माग,"काठमाडौं नेपाल वैदेशिक रोजगार व्यवसायी संघले वाणिज्य बैंकमा धरौटीबापत राखेको पैसाको ब्याज दिन प्रधानमन्त्री केपी शर्मा ओलीको ध्यानाकर्षण गराएको छ । संघले ब्याज दिन माग गर्दै प्रधानमन्त्री कार्यालयमा ज्ञापनपत्र बुझाएको छ । श्रम रोजगार तथा सामाजिक सुरक्षा मन्त्रालयले वैदेशिक रोजगार ऐन संशोधन गरी धरौटी रकम बढाएको छ । ऐनअनुसार ३ हजारभन्दा कम कामदार पठाउने म्यानपावरले ५० लाख नगद र एक करोड ५० लाखको बैंक ग्यारेन्टी, तीनदेखि ५ हजारसम्म कामदार पठाउने म्यानपावरले एक करोड रुपैयाँ नगद र दुई करोड बैंक धरौटी तथा ५ हजारभन्दा बढी कामदार पठाउने म्यानपावरले दुई करोड रुपैयाँ नगद र तीन करोड रुपैयाँ बैंक ग्यारेन्टी राख्नुपर्ने बाध्यकारी नियम छ ।"
निःशुल्क शिक्षा बनाउन रिट,काठमाडौं संविधानअनुसार निःशुल्क शिक्षाको ग्यारेन्टी गर्न सोमबार सर्वोच्च अदालतमा रिट निवेदन दर्ता भएको छ । शिक्षामा सबै नागरिकको पहुँच सुनिश्चित गर्न माग गर्दै नेपाल विद्यार्थी संघका पूर्वमहासचिव कुन्दनराज काफ्लेले रिट दिएका हुन् । प्रत्येक बालबालिकालाई आधारभूत तहसम्मको शिक्षा अनिवार्य र निःशुल्क हुने प्रावधान संविधानमा भए पनि सरकारी र निजी विद्यालयहरूले मनपरी शुल्क असुलिरहेको निवेदनमा उल्लेख छ । रिटमा प्रधानमन्त्री तथा मन्त्रिपरिषद् कार्यालयसहित ७ सरकारी निकायलाई विपक्षी बनाइएको छ । रिटको पेसी वैशाख २० गतेलाई तोकिएको छ ।
७१ स्थानका लागि मतदान,"नयाँदिल्ली भारतको तल्लो सदन लोकसभाका लागि सोमबार चौथो चरणको मतदान भएको छ । भारतीय निर्वाचन आयोगका अनुसार नौ वटा राज्यका ७१ स्थानका लागि मतदान भएको हो । आयोगले चौथो चरणको निर्वाचनमा १२ करोड ७९ लाख मतदाता रहेका र उनीहरूले ९ सय ४५ जना उम्मेदवारको भाग्यको फैसला गर्नेछन् ।निर्वाचन आयोगका अनुसार, बिहारमा पाँच, जम्मुकश्मीरमा एक, झारखण्डमा तीन, मध्यप्रदेश र उडिसामा ६६, महाराष्ट्रमा १७, राजस्थान र उत्तर प्रदेशमा १२१२ तथा पश्चिम बंगालमा आठ स्थानमा चुनाव भएको हो । उडिसामा ४२ स्थानको विधानसभाका लागि पनि मतदान भएको छ । यस चुनावमा बिहारको बेगुसराय निर्वाचन क्षेत्र चर्चामा छ । यहाँ भारतीय कम्युनिस्ट पार्टीका तर्फबाट युवा नेता एवं प्रखर वक्ता कन्हैया कुमार र भारतीय केन्द्रीय मन्त्री गिरिराज सिंह तथा आरजेडीका तनवीर हसनबीच प्रतिस्पर्धा हुँदै छ । सुप्रसिद्ध बलिउड कलाकार जाभेद अख्तर, शबाना आजमी, स्वारा भाष्कर र प्रकाश राजसमेत कन्हैयाका पक्षमा चुनावी प्रचारमा बेगुसरायमा छन् । जम्मुकश्मीरको अनन्तनाग लोकसभाका लागि चुनाव भएको छ । मतदानका क्रममा सामान्य हिंसाका घटना भएको सञ्चारमाध्यमले जनाएका छन् । तर समग्रमा चुनाव शान्तिपूर्ण रूपमा भइरहेको प्रहरी प्रशासनको भनाइ छ । यसअघि अप्रिल २३ मा भएको तेस्रो चरणको चुनावमा १४ राज्य र एउटा केन्द्रशासित राज्यमा गरी १ सय १६ स्थानका लागि मतदान भएको थियो । तेस्रो चरणको यस चुनावमा करिब १८ करोड ५६ लाख मतदाता रहेका थिए ।यस्तै, गत अप्रिल १८ मा भएको दोस्रो चरणको निर्वाचनमा ११ वटा राज्य र एउटा केन्द्रशासित राज्यमा गरी ९५ स्थानका लागि मतदान भएको थियो । यसैगरी, अप्रिल ११ मा भएको पहिलो चरणको चुनावमा ६९४३ प्रतिशत मतदान भएको थियो । उक्त चुनाव १८ वटा राज्य एवं दुइवटा केन्द्र शासित प्रदेशमा ९१ स्थानका लागि भएको थियो । सात चरणको चुनाव सम्पन्न भएपछि मे २३ मा मतगणना हुनेछ ।"
कलाकारको बाक्लो उपस्थिति,"नयाँदिल्ली चौथो चरणको निर्वाचनका क्रममा बलिउडका सुपर स्टार अमितताभ बच्चनका सम्पूर्ण परिवार, चर्चित बलिउड अभिनेता राकेश रोशनका सम्पूर्ण परिवार, आमिर खान, सलमान खान, अजय देवगण, रणवीर सिंहलगायतका चर्चित कलाकार मतदान केन्द्रमा उपस्थिति रहे । त्यस्तै, मतदान केन्द्रमा चर्चित अभिनेतृ रेखा, हेमा मालिनी, माधुरी दीक्षित, काजोल, करिना कपुर, प्रियंका चोपडालगायतका अभिनेत्रीको बाक्लो उपस्थिति रह्यो । अधिकांश बलिउड कलाकारले मतदानपछि सामाजिक सञ्जालहरूका आआफ्ना फोटा सार्वजनिक गरेका छन् । औलामा रंग हालिएको तस्बिरसँगै तिनीहरूले प्रतिक्रियासमेत लेखेका छन् । बलिउड कलाकारको उपस्थिति मतदान केन्द्रमा बाक्लो भए पनि सर्वसाधारणको उत्साहमा भने केही कम देखिएको छ ।"
श्रीलंकामा अनुहार छोप्न रोक,"कोलोम्बो श्रीलंकाली सरकारले मुलुकमा अनुहार छोपिने खाले सबै प्रकारको कपडा प्रयोगमा प्रतिबन्ध लगाएको छ । शृंखलाबद्ध आत्मघाती विस्फोट भएको सातापछि सरकारले उक्त प्रतिबन्ध लगाएको हो । बीबीसीका अनुसार सोमबारबाट लागू हुने प्रतिबन्धमा मुस्लिम महिलाहरूले लगाउने बुर्काको उल्लेख छैन । सरकारद्वारा जारी विज्ञप्तिमा मानिसको पहिचानका लागि अनुहार देखाउन भनिएको छ । प्रतिबन्धमा कुनै विशेष पहिरनको उल्लेख नगरिए पनि यो मुस्लिम महिलाले लगाउने बुर्का लक्षित भएको समाचार संस्था एएनआईले जनाएको छ । यसअघि श्रीलंकाको संसद्मा सुरक्षा कारण देखाइँदै बुर्कामा प्रतिबन्ध लगाउनुपर्ने आवाज उठ्ने गरेको थियो । राष्ट्रपति मैत्रीपाला सिरिसेनाले राष्ट्रिय सुरक्षाका लागि आकस्मिक उपाय अपनाइएको बताए । श्रीलंकामा धेरै मुस्लिम महिलाले अनुहार छोपिने खालका पहिरन लगाउँदैनन् । तर, पछिल्लो समय अनुहार ढाक्ने पहिरनप्रति आकर्षण बढेको पाइन्छ । इस्लामिक स्टेटस् (आईएस) आतंककारी समूहले जिम्मा लिएको शृंखलाबद्ध आक्रमणमा २ सय ५० भन्दा बढी व्यक्तिको मृत्यु भएको छ । आक्रमणमा परी ४० विदेश नागरिकको पनि मृत्यु भएको छ । मृत्यु भएकाहरूमा भारत, डेनमार्क, चीन, टर्की, नेदरल्यान्ड र पोर्चुगलका नागरिक थिए । इसाई धर्मावलम्बीको पर्व इस्टर का दिन गिर्जाघर र होटलहरूमा बम विस्फोटन गराइएको थियो । यसैबीच, आत्मघाती विस्फोटको प्रमुख संदिग्ध जहरान हासिमका बुबा र दुई भाइ सुरक्षाकर्मीको कारबाहीमा गत शुक्रबार मारिएको बीबीसीले जनाएको छ । प्रहरीका अनुसार हासिमका आमासमेत मारिएकी छन् । यी सबै त्यसबेला मारिए, जब सुरक्षाकर्मीले संदिग्ध आक्रमणकारी लुकेको अखडामा छापामारी सुरु गर्यो । हाशिमका बुबा र भाइले आफैं विस्फोट गराएर आत्महत्या गरे । श्रीलंकाली सरकारका अनुसार हासिमको मृत्यु कोलंबोस्थित एउटा होटलमा आत्मघाती आक्रमणमा भएको थियो । उनी इस्लामिक ग्रुप नेसनल तौहिद जमात (एनटीजे) का नेता भएको बताइएको छ । यो समूहमाथि सरकारले हालै प्रतिबन्ध लगाएको छ ।"
दार्जिलिङमा एकता टुट्यो,"दार्जिलिङ  दार्जिलिङ उपचुनावले तातेको छ । लोकसभा चुनावमा बनेको दलीय एकता विधानसभा उपचुनावमा टुटेको छ । बंगालका मुख्यमन्त्री ममता बनर्जीले आफ्नो दल तृणमूल कंग्रेसबाट गोर्खा जनमुक्ति मोर्चा (दोस्रो) का विधायकलाई पदबाट राजीनामा दिन लगाएर अमरसिंह राईलाई दार्जिलिङे भूमिपुत्र उम्मेदवार बनाएलगत्तै उनीविरुद्ध दार्जिलिङका राजनीतिक दलहरू गोलबद्ध भएका थिए ।भारतीय जनता पार्टीले मणिपुरका राजु विष्टलाई दार्जिलिङ क्षेत्रको उम्मेदवार बनाएपछि पहाडका दलहरू गोलबद्ध भए । यसको निम्ति सुवास घिसिङको पार्टी गोर्खा राष्ट्रिय मुक्ति मोर्चा र विमल गुरुङको पार्टी गोर्खा जनमुक्ति मोर्चाले विष्टको पक्षमा चुनावी गठबन्धन गरेपछि अन्य दललाई पनि उनकै पक्षमा जान कर लागेको हो । दार्जिलिङको तेस्रो बलियो दल क्रान्तिकारी मार्क्सवादी कम्युनिस्ट पार्टीसमेतले विष्टको पक्षमा समर्थन जनाएपछि ममता बनर्जीको उम्मेदवारीविरुद्ध दार्जिलिङका सबै विपक्ष दल एकबद्ध बनेका थिए । लोकसभा चुनाव सकिएलगत्तै निर्वाचन आयोगले अमरसिंह राईले राजीनामा दिएपछि रिक्त बनेको विधायक पदका लागि विधानसभा उपचुनाव गर्ने घोषणा गर्यो । घोषणापछि एक बनेका दार्जिलिङका दलहरू फुट्न सुरु भएको हो । लोकसभा चुनावमा दलीय एकताको आवश्यकता जाति र मुद्दाविरुद्ध संगठित बन्दै गइररहेको शक्तिलाई कमजोर गर्नलाई थियो । यसैले भाजपाको उम्मेदवार राजु विष्टलाई समर्थन गरियो, क्रान्तिकारी मार्क्सवादीका नेता किशोर प्रधानले भने, विधानसभा उपचुनाव क्षेत्रीय दलको अस्तित्वसित जोडिएको चुनाव हो । गोजमुमोले यो चुनावमा पनि भाजपाबाट गोरामुमो प्रवक्ता निरज जिम्बालाई उम्मेदवार बनाएपछि हामीले उनीहरूको साथ रहन सकेनौं । क्रान्तिकारी मार्क्सवादीले निर्दलीय उम्मेदवार एवं विमल गुरुङ समूह गोजमुमोबाट बाहिएका स्वराज थापालाई वैकल्पिक उम्मेदवारको रूपमा समर्थन जनाएको छ । यता गोजमुमो (दोस्रो) ले गोर्खाल्यान्ड क्षेत्रीय प्राधिकरणका अध्यक्ष विनय तामाङलाई उम्मेदवार बनाएको छ । जनआन्दोलन पार्टीले अमर लामालाई उम्मेदवार बनाएको छ । सबैले सोमबार मनोनय पत्र बुझाएका छन् । अप्रिल ३० मा उम्मेदवारको सूचीलाई अन्तिम रूप दिइनेछ । मे २३ मा नामांकन पत्र फिर्ता लिने अन्तिम दिन तोकिएको छ । त्यसपछि १९ मेका दिन चुनाव सम्पन्न हुनेछ । २३ मेमा मतगणना सुरु हुनेछ ।"
श्वेताको शल्यक्रिया,"काठमाडौं अभिनेत्री श्वेता खड्काको घाँटीको ट्युमर अप्रेसनपछि निकालिएको छ । घाँटी र चिउँडोमा अत्यधिक दुखाइ महसुस भएपछि भारतको बीएलके अस्पतालमा उनको सफलतापूर्वक ट्युमर निकालिएको हो । साताअघि मात्रै खड्का आफ्नो नयाँ फिल्म हेल्लो जिन्दगी को छायांकनका लागि लन्डन पुगेकी थिइन् । बेलायत आउनु केही दिनअघि पनि मेरो घाँटी र चिउँडोमा दुखाइ महसुस भएको थियो, अप्रेसनपछि लामो फेसबुक स्टाटस लेख्दै अभिनेत्री खड्काले भनेकी छन्, त्यो बेला डाक्टरले ट्युमर भएको तर तत्काल खासै ठूलो समस्या नदिने र केही महिनापछि अप्रेसन गरी फाल्दा पनि हुने बताउनुभएको थियो । तर लन्डन आएपछि दुखाइ सहनै नसक्ने गरी बढ्यो । उनको अप्रेसनपछि आफूले डरलाग्दो अवस्थाबाट जित हासिल गरी नयाँ जीवन पाएको टिप्पणी गरेकी छन् । अभिनेत्री खड्काले स्वास्थ्य अवस्थाका कारण हेल्लो जिन्दगी खेल्न नसक्ने पनि जनाएकी छन् । म फिल्म खेल्ने जुन उत्साहका साथ लन्डन आएकी थिएँ । यति बेला मेरो स्वास्थ्यस्थितिका कारण खेल्न असमर्थ भएकी छु । मेरा लागि यसले अर्को पीडा थपिदिएको छ, खड्काले आफ्ना शुभचिन्तक दर्शकको आफूप्रतिको आशालाई निराशा बनाएकोमा दुःख पनि व्यक्त गरेकी छन् । कहाँ भेटिएला मार्फत नेपाली फिल्ममा डेब्यु गरेकी अभिनेत्री खड्काको पछिल्लो फिल्म कान्छी प्रदर्शनमा आएको थियो ।"
नृत्यमग्न क्षण,"काठमाडौं शिरमा शिरबन्दी, कानमा चेप्टे रिङ र तामाङ भेषभुषामा चिटिक्क । गीतको शब्द र भाकाले भने पश्चिम नेपालको प्रबर्द्धन गर्थ्यो म त हजुर बाग्लुङकी छोरी। सुन्दै सभावेशी लाग्ने शब्दले भने प्रेमको वकालत गर्थ्यो । नृत्यमार्फत बहु समाजलाई जोड्ने अर्थपुर्ण काम गरेकी हुन् अञ्जना गुरुङ्गले । नेपाल अन्तराष्ट्रिय नृत्य दिवसको अवसरमा सोमबार राजधानीको गौशाला पिंगलास्थानस्थित नेपाल म्युजिक सेन्टरमा उनी लगायतले कम्मर मर्काए । विश्वमै सन् १९८२ देखि प्रत्येक वर्ष अप्रिल २९ मा नृत्य दिवसको रुपमा मनाउने चलन बसेको भएपनि नेपाल २००९ देखि मात्रै शुरु भएको थियो । सेन्टरका नृत्य विभागका प्रमुख भुवन श्रेष्ठका अनुसार खासगरि यो दिवस नृत्य र आध्यात्मिकताको मूल मर्मलाई जोडेर मनाइन्छ । नेपालमा भने मौलिक र लोक आधारित नृत्य प्रस्तुतिमार्फत मनाइदै आएको छ । सोमबार नयाँ पुस्ताको नृत्य हेर्न उपस्थित भएका शताब्दी वाङमय पुरुष एवं संस्कृतिविद सत्यमोहन जोशीले लोकगीतको देशका रुपमा नेपालले अन्तर्राष्ट्रिय छवि बनाउन सक्ने दावी गरे ।"
गुराँससँग पदयात्रा,"रोल्पा  संघीयता अभ्याससँगै कला, साहित्य र रंगमञ्चीय गतिविधि पनि विकेन्द्रित हुन थालेका छन् । नीतिगत हिसाबले व्यवस्थित र स्पष्ट भई नसकेको भए पनि स्थानीय निकायले धमाधम कार्यक्रमहरू गर्न थालेका छन् । रोल्पा नगरपालिकाले पनि यति बेला रोल्पा गुराँस साहित्य मेला गरिरहेको छ । सोमबार सुरु तीनदिने मेलामा मुलुकभरका प्रतिनिधिमूलक स्रष्टाहरू भेला भएका छन् । उनीहरूले आआफ्ना सिर्जना प्रस्तुतिसँगै मुलुकले भोगेको दशक लामो द्वन्द्वको स्मरण पनि गरिरहेका छन् । पर्यटनका लागि साहित्य सन्देशसहित आयोजित मेलामा सोमबार कवि विप्लव प्रतीक, मोमिला जोशी, स्मेह सायमी, देवी नेपाल, अभय श्रेष्ठ, रावत, बाबु त्रिपाठी, राज शाह, प्रज्ज्वल अधिकारी लगायतले रचना सुनाए । स्रजकहरूमध्ये कतिपयले द्वन्द्वकालीन अवधिको याद दिलाए भने कतिपयले द्वन्द्व भुल्न आहृवान गर्दै शान्तितिर लाग्न हौस्याए । यहींबाट द्वन्द्वको आगो सल्कियो, यहाँकाले मलजल गरे तर के पाए ? कवि स्नेह सायमीले मुलुकको पछिल्लो राजनीतिले दिएको निराशाप्रति कटाक्ष गरे । राजनीतिकर्मीले नयाँ ल्याउन संस्कृति ल्याउन खोज्दा पुरानैमा डुबेर हराएको निष्कर्ष उनको थियो । कवि विप्लव प्रतीकले पनि समय र समाजबारे अध्ययन गर्दै द्वन्द्वकालीन परिवेशलाई अझ वास्तविक तरिकाले पस्कनुपर्ने बेला घर्कनै लागेकोमा सचेत बनाउँदा कवि अभय श्रेष्ठले भने द्वन्द्वपछिको उपलब्धिबारे जनताले जान्नै पर्ने समय आएको बताए । कवि मोमिलाले अबका स्रष्टाले वास्तविकताको धरातलमा टेकेर सिर्जना गर्न थालेको बताइन् । उनले पछिल्लो पुस्ताका स्रष्टाले समाजको गम्भीर अध्ययन गरेर सिर्जनामार्फत प्रतिक्रिया दिन थालेको दाबी गरिन् । देवी नेपालले द्वन्द्व र समाजबारे लेखिएका सिर्जना परिष्कृत हुन बाँकी रहेको तर्क गरे । बहसमा रोल्पा र सशस्त्र द्वन्द्व साहित्य मेलामा यस पटक रोल्पाको विद्रोह र साहित्य सिर्जना केन्द्रित विविध प्रकारका बहस सञ्चालन गरिए । बहसमा तत्कालीन सशस्त्र द्वन्द्वको प्रभाव कम गर्न राज्यले थप चासो देखाउनुपर्ने साहित्यकारले निष्कर्ष निकाले । पहिलो दिनको पहिलो बहस रोल्पाको विद्रोह र साहित्य विषयमा कवि, गीतकार तथा नेता मणि थापाले राजनीति र साहित्य तथा कला संस्कृतिको महत्त्वपूर्ण योगदान हुने चर्चा गरे । पत्रकार काशीराम डाँगीले सहजीकरण गरेको उक्त सेसनमा युवा कथाकार नवीन विभासले रोल्पाबाटै राजनीतिक विद्रोह हुनु यहाँको मगरबस्ती र सामाजिक अवस्था भएको तर्क गरे । साहित्यमा प्रगतिशील चेत सेसनमा कविद्वय स्नेह सायमी र अभय श्रेष्ठले चर्चा गरे । सेसनको सहजीकरण महेश न्यौपानेले गरेका थिए । कविद्वयले राजनीतिक विषयवस्तु र लेखनमा प्रगतिशील चेत भिन्न विषय भएको बताए । कवि अभय श्रेष्ठले सहजीकरण गरेको सममालीन कविता लेखनको परम्परा सेसनमा कविहरू विप्लव प्रतीक, देवी नेपाल र मोमिलाले कविता लेखन परम्परा र तिनको महत्त्वमाथि चर्चा गरे । अर्को सेसन रोल्पाको रैथाने संस्कृति मा संस्कृति अध्येता पूर्वसांसद बमकुमारी बूढामगर, खेम बूढामगर र खेमराज शर्माबीच बहस भयो । ऊक्त सेसन नवीनलोचन मगरले सहजीकरण गरेका थिए । मेलामा गायक मोहित श्रेष्ठले तत्कालीन माओवादी सशस्त्र द्वन्द्वका त्रममा कलाकारका रूपमा योगदान गर्नुको महत्त्वबारे स्मरण सुनाउँदै केही गीतसमेत प्रस्तुत गरे । पहिलो दिन बेलुकी राज शाहको नेतृत्वमा बाबु त्रिपाठी, रावत, स्मारिकालगायतले गजल सुनाए । थुप्रै सेसन सुनिरहेका गजलकार एवं समीक्षक टीकाराम उदासीले स्थानीय लेखन, स्रष्टा र विषयवस्तु प्रवर्द्धनमा मेला उपयोगी भएको दाबी गरे । तीनदिने साहित्य मेलाको उद्घाटन गर्दै प्रदेश सांसद दीपेन्द्र पुनले रोल्पासँग विगतको द्वन्द्व मात्रै जोडेरभन्दा रैथाने विषयवस्तुलाई केन्द्रीकरण गर्न मेला माध्यम भएको बताए । उनले शान्तिकालीन अवस्थामा विगतको द्वन्द्वबारे समीक्षा र बहस गर्नु सान्दर्भिक भएको बताए । मेलामा स्रष्टा केशव सुवेदी, पूर्व सांसद तथा संस्कृति अध्येता बमकुमारी बुढामगर र गजलकार तथा समीक्षक टीकाराम उदासीलाई सम्मानित गरिएको थियो जलजला पदयात्रामेलाका सहभागीलाई आयोजकले जलजलासम्मको पदयात्रा गर्ने अवसरसमेत जुटाइदिएको छ । सोमबार लिबाङबाट पत्र यात्रा सुरु भएको छ । जलजला काखमा रहेको ओखरेनीमा बास बसेका पदयात्री तथा स्रष्टाहरूले ओखरेनी, जलजला, थबाङ र पुत्लाचौरमा रचना वाचन गर्नेछन् । लिबाङमा बुधबार समापन हुने उक्त मेलाका सहभागी सोमबार र मंगलबार पद याक्राका लागि निस्केका छन् । संयुत्त पदयात्रामा करिब एक सय जना छन् । समुद्र सतहदेखि करिब ३ हजार १ सय मिटर उचाइमा रहेको जलजलामा ६ प्रकारभन्दा बढी लालीगुराँस पाइन्छ । जलजला धार्मिक, सामाजिक, प्राकृतिक र राजनीतिक महत्त्वले चर्चित छ । जलजलामा १२ भाइ बराहका मन्दिर छन् । स्थानीय मगर समुदायको कुलदेवता मानिने बराहका मन्दिर र ओडारमा वर्षमा तीन पटक भव्य मेला लाग्छ । मेलामा सहभागीले जलजलासम्म पैदल र गाडीमा यात्रा थालेका हुन् । यसअघि पनि एक सय पर्यटकले जलजला पुग्न उक्त पद मार्गबाटै यात्रा गरेका थिए । सरकारले जलजलालाई हालै घोषणा गरिएका मुलुकका १ सय प्रमुख गन्तव्यमा राखेको छ । राष्ट्रिय प्रकृति संरक्षण कोषले पनि जलजलाको विकासमा योजना ल्याएको छ । झोलामा देश अब्बल मेलाअन्तर्गत दोस्रो रोल्पा राष्ट्रिय कविता प्रतियोगिता पनि गरियो । खोटाङका कवि मोहन पोख्रेल संग्राम प्रथम भए । उनले झोलामा देश शीर्षको कविता सुनाएका थिए । दोस्रो र तेस्रोमा क्रमशः धनगढीका मोहित जोशी र सिन्धुपाल्चोकका पवन ढुंगाना भए । जोशीले औलाको सहर र ढुंगानाले म नै सर्वहारा शीर्षकका कविता सुनाए । नुवाकोटकी गीता पुडासैनीको म रोल्पा र सिन्धुपाल्चोकका सुन्दर शिरीषको अक्षरको समाजशास्त्र कविताले सान्त्वना स्थान प्राप्त गरे । प्रथम, द्वितीय, तृतीय र सान्त्वना कविले क्रमशः ४० हजार रुपैयाँ, ३० हजार रुपैयाँ, २० हजार रुपैयाँ र १० हजार रुपैयाँ पाए । मुलुकभरबाट उक्त प्रतियोगिताका लागि १ सय ८७ कविले रचना पठाएका थिए । तीमध्ये उत्कृष्ट १० कविता छनोट गरी वाचनका लागि कवितालाई निम्तो गरिएको थियो । रोल्पा नगरपालिकाले अघिल्लो वर्ष लिबाङमै पहिलो रोल्पा राष्ट्रिय कविता प्रतियोगिता गरेको थियो । पर्यटकीय विकास र साहित्यको प्रवर्द्धन गर्न यस खालका कार्यक्रम आयोजना गरिएको रोल्पा नगरका मेयर पूर्ण केसीले बताए ।"
केकीलाई दीपकको छ माया छपक्कै,"काठमाडौं  रेडियो कार्यक्रमदेखि स्टेज प्रहसन हुँदै टेलिसिरियलमा हास्यव्यंग्यात्मक प्रस्तुतिका लागि लामो समयदेखि जुगलबन्दी गरेका दीपकराज गिरी र दीपाश्री निरौलाले पाँच वर्षअघि छ एकान छ मार्फत फिल्म निर्माणमा पनि हात हाले । यति बेला छक्कापन्जा सिरिजमार्फत सफलता पाइरहेको यो जोडीले यस वर्ष नयाँ फिल्म छ माया छपक्कै बनाउने भएका छन् । आमा सरस्वती मुभिजको ब्यानरले अर्का निर्माता रोहित अधिकारीसँगको सहकार्यमा बनाउने उक्त फिल्मको मुख्य भूमिकमा दीपकराज नै हुने भएका छन् भने केकी अधिकारी उनको अपोजिटमा देखिने छिन् ।सोमबार फिल्मको घोषणा कार्यक्रममा फिल्मको फरक शैलीमा मुहूर्त गरिएको छ । होटल सोल्टीमा आयोजित कार्यक्रममा फिल्मका कलाकारहरू दीपक, केकीसहित केदार घिमिरे र जितु नेपालले प्रस्तुति दिए । जसमा केकीले दीपकलाई भगाएर विवाह दर्ताका लागि जिल्ला प्रशासन कार्यालय ल्याएकी हुन्छिन् भने केदार सीडीओका भूमिकामा देखिएका थिए । जितु भने केकीलाई दीपकराजबाट भडकाउन प्रयास गरिरहेका थिए । तर दीपकले भनिदिए, उनीप्रति मेरो माया छपक्कै छ । त्यसपछि यस फिल्मका निर्देशक दीपेन्द्र लामाले कट भनेर मुहूर्त सट ओके गरिदिए । घोषणा कार्यक्रममा अन्य कलाकार भने निश्चित हुन बाँकी रहेको बताइयो । यसअघि घामपानी र गोपी फिल्म निर्देशन गरिसकेका लामाले छ माया छपक्कै कमेडी जानरामा नै आधारित रहने बताए । भने, दीपकराज र उनको टिम संलग्न हुनेबित्तिकै दर्शकमा हास्य रसको आशा हुने गर्छ । त्यसलाई ध्यानमा राखेरै फिल्म बनाउनेछु । फिल्मको कथा निर्देशक लामाकै भए पनि पटकथा भने दीपकराजले तयार पारेका हुन् । यसअघि गाजलु निर्माण गरेका रोहितले यसपटक दीपकदीपाको समूहलाई ६० प्रतिशत लाभांश सेयरसहित निर्माण साझेदारी गरेको बताए । उहाँहरूले बोनस सेयर लिने गरी सहकार्य गर्न राजी हुनुभयो । फिल्म निर्माणका लागि अहिलेको आवश्यकता पनि सहकार्य नै हो भन्ने लाग्छ, निर्माता अधिकारीले भने । दीपकराजले थपे, जबसम्म फिल्मले लगानी सुरक्षित गर्दैन, तबसम्म हाम्रो टिमले एक पैसा पनि लिँदैन । जोखिम मोलेरै सहकार्य गर्न तयार भएका हौं । उनले अचेत फिल्मको बजेट डेढ करोड रुपैयाँ हुने र कलाकारको पारिश्रमिकमा मात्रै ६०७० लाख रुपैयाँ खर्च हुन थालेपछि फिल्म निर्माणमा आर्थिक संकुचन बढ्न थालेको टिप्पणी गर्दै थपे, कलाकारलाई दिएपछि रहेको बाँकी पैसाले कस्तो फिल्म बन्छ होला ? अब चलेका कलाकारले पनि न्यूनतम पारिश्रमिक लिई प्रोफिट सेयरमा बसिदिए कम्तीमा राम्रो बनाउन फिल्ममा लगानी गर्न सक्ने आधार बन्छ । दसैंको छेको पारेर रिलिज गरिने बताइएको छ माया छपक्कै जेठ पहिलो सातादेखि छायांकनमा जाने बताइएको छ ।"
देवी बनिन् मिस नेसनल आइकन,"काठमाडौं मिस नेसनल आइकन२०१९ को उपाधि देवी मगरले जितेकी छन् । म्याग्दीकी २२ वर्षीया मगरले शीर्ष उपाधिसहित ड्याट्सन कार पाएकी छन् । आफ्ना १२ प्रतिस्पर्धीलाई पछि पादै स्नातक तेस्रो वर्षमा अध्ययनरत देवी मगरले यस वर्षको मिस नेसनल आइकन को शीर्ष उपाधि हासिल गरेकी हुन् । उनलाई पछ्याउँदै फस्ट रनरअप मञ्जना राई र सेकेन्ड रनरअप समृद्धि कार्की भए । उनीहरूले क्रमशः ताजसहित टीभीएस स्कुटी र ५० हजार रुपैयाँ पाए । त्यस्तै, मुना राई थर्ड रनरअप भइन् । उनले पनि ताजसहित २० हजार पाइन् । पुरस्कार घोषणा गर्ने र नदिने प्रवृत्ति मौलाउँदै गइरहेको बेला सबै विजेतालाई पुरस्कार स्टेजमै हस्तान्तरण गरिएको थियो । पूर्वमन्त्री तथा नेपाली कांग्रेसका प्रतिनिधिसभा सदस्य नारायण खडकाले पुरस्कार हस्तान्तरण गरेका हुन् । ब्राइट इन्टरटेनमेन्टले गरेको प्रतियोगिताको यो दोस्रो संस्करण हो ।"
गोल्डेन कलेक्सन अफ शक्ति बल्लभ,काठमाडौं अग्रज संगीतकार शक्ति बल्लभको गीति संग्रह आफ्नै ठाउँ फर्किआएँ सार्वजनिक भएको छ । म्युजिक नेपालले पुराना नेपाली चलचित्रका १५ गीत संकलन गरेर एल्बम पारेको हो । एल्बममा अग्रज गीतकार रत्नशमशेर थापाका गीत समेटिएका छन् । एल्बमलाई गोल्डेन कलेक्सन अफ शक्ति बल्लभ को रूपमा म्युजिक नेपालले आफ्नो युट्युब च्यालनमार्फत सार्वजनिक गरेको हो ।
रहेनन् संगीतकार बिजु बज्र,"काठमाडौं संगीतकार बिजु बज्रको ४८ वर्षको उमेरमा आइतबार राजधानीमा निधन भएको छ । बिहान ६ बजे हृदयाघात भएपछि उनलाई नयाँ बानेश्वरस्थित सिभिल हस्पिटलमा लगिएको थियो । उपचार क्रममा उनको निधन भएको हो । उनी लामो समयदेखि मुटु रोगबाट पीडित थिए ।चालीसको दशकदेखि संगीत साधनामा निरन्तर रहेका उनी पचास र साठीको दशकमा लोकप्रिय थिए । दिवंगत फत्तेमान राजभण्डारीको स्वर रहेको झरी परिरह्यो, कर्णदासको विस्तारै छोयो सुगम पोखरेलको तिमी मभन्दा कोसौं टाढा छौ, रेश्मा सुनुवारको मै ठूली भैछु रे, आगन्तुक खरेलको कुन रंगको कमी थियो र सानु, प्रीति कौरको परेवाको जोडी लगायतका गीत उनका चर्चित छन् । संगीतमा करिअर खोज्दै गुल्मीको वामी टक्सारबाट उनी राजधानी आएका थिए । ५ वर्षअघि २ पटक हृदयाघात भएर पनि उनले पुनर्जीवन पाएका थिए । बज्रका श्रीमती, दुई छोरा तथा एक छोरी छन् ।"
धर्मेन्द्रका कविता,"काठमाडौं साहित्यमा एउटै माक्र व्यत्ति, दल र समुदायको विशेषको मात्र विचारभाव प्रस्तुत भइरहेको छ भने त्यहाँ विविधता मरेको हुन्छ भन्ने धारणा राख्छन् कवि धर्मेन्द्र नेम्बाङ । त्यही भएर उनले उनले बहुरंग, बहुजाति, बहुसंस्कृतिको वकालत गर्दै नेपाली साहित्यमा रंगवादलाई बहसमा ल्याए । कुनै समय उनीलगायत कवि चन्दवीर तुम्बापोसमेतले अभियानको रूपमा अघि सारेको रंगवादमै आधारित रहेर धर्मेन्द्रले नयाँ कविता कृति मैले बोल्दा देशको नक्सा हल्लिन्छ प्रकाशित गरेका छन् । राजधानीमा नेपाल प्रज्ञा प्रतिष्ठानका पूर्व उपकुलपति बैरागी काइँलालगायतले कृति लोकार्पण गरे । काइँलाले कवि धर्मेन्द्रको कवितामा ऐतिहासिकदेखि आधुनिक नेपालको नवचिन्तन भेटिने दाबी गरे । कृतिमाथि बोल्दै समीक्षक अनुपमा रेग्मीले कविताहरूमा आख्यानका तत्त्व र बिम्वहरू प्रतीकात्मक रूपमा प्रयोग भएको बताइन् । कवि नेम्बाङले भने आफूले खोज्दै जाँदा भेट्टाइएका सन्दर्भहरू नै पुस्तकका रूपमा आएको बताए ।"
प्रहरी घेरामा परीक्षा,"लेखनाथ  परीक्षार्थी संख्या १ सय ५४ । डेढ सयकै हाराहारीमा सुरक्षाकर्मी । पोखरा विश्वविद्यालय केन्द्रीय क्याम्पसमा सोमबार विद्यार्थीले प्रहरी घेराभित्र परीक्षा दिए । तीनपल्ट सरेपछि विश्वविद्यालयका आंगिक र सम्बन्धन प्राप्त कलेजमा बल्ल परीक्षा सुरु भएको हो । डी प्लस ल्याएका विद्यार्थीलाई परीक्षामा सामेल गराउन नहुने माग गर्दै आन्दोलनरत विद्यार्थी र प्रहरीबीच आइतबार झडप भएको थियो । झडपमा एक विद्यार्थी घाइते भए । डी प्लस विद्यार्थीलाई परीक्षामा सामेल गराउन नहुने पक्षका विद्यार्थी आइतबारबाटै परीक्षा केन्द्रमा रिले अनशनमा थिए । आन्दोलनरत विद्यार्थीले परीक्षामा अवरोध सिर्जना गर्ने देखेपछि विश्वविद्यालयले सोमबार बिहानैदेखि ठूलो मात्रामा सुरक्षाकर्मी परिचालन गर्यो । सशस्त्र प्रहरीले समेत परीक्षा केन्द्रमा सुरक्षा दिए ।पोखरा विश्वविद्यालयअन्तर्गतका ४२ वटा क्याम्पसमा डी प्लस ल्याएका विद्यार्थीलाई रजिस्ट्रेसन गरी परीक्षामा सहभागी गराउन सर्वोच्च अदालतले दिएको आदेश कार्यान्वयन गर्न नहुने भन्दै विद्यार्थी केही दिनदेखि आन्दोलनमा छन् । चारवटै संकायको परीक्षा भनिए पनि आइतबार व्यवस्थापन, स्वास्थ्य विज्ञान र मानविकी तथा सामाजिकशास्त्रको स्नातक तहका १० विषयको परीक्षा भयो । एकाबिहानै परीक्षा केन्द्र पुगेका आन्दोलनरत विद्यार्थीले नाराबाजी गरे । परीक्षामा अवरोध पुर्याउन खोजेपछि प्रहरी अघि सरे । प्रहरीले ११ विद्यार्थीलाई पक्राउ गरेर परीक्षा सुरु गरायो । बिहान ७ बजे हुने भनिएको परीक्षा साढे ७ मा सुरु भयो । विद्यार्थी विनायक तिमिल्सिनाले १० वर्षे द्वन्द्वको समयमा समेत यसरी परीक्षा नभएको बताए । परीक्षा गराउनु मात्रै ठूलो कुरा होइन, उनी भन्छन्, परीक्षा कस्तो वातावरणमा हुँदै छ भन्ने पनि महत्त्वपूर्ण हुन्छ । बाहिर आन्दोलन चलिरहँदा परीक्षा हलभित्र भएका विद्यार्थीमा मानसिक तनाव हुने उनी बताउँछन् । विश्वविद्यालयले सम्बन्धप्राप्त कलेजलाई नियमन गर्नुपर्नेमा डी प्लस विद्यार्थी भर्ना गरेका सम्बन्धनप्राप्त कलेजले उल्टै विश्वविद्यालय चलाएको उनको आरोप छ । बीपीएच दोस्रो वर्षका विद्यार्थी प्रवीण राना विश्वविद्यालयले बन्दुकको आडमा परीक्षा गराएको बताउँछन् । भन्छन्, गेटमा बन्दुक समाएर लिइएको परीक्षाको के औचित्य ? सिभिल इन्जिनियरिङ पहिलो वर्षका विद्यार्थी रोशन तिमिल्सिनाले बन्दुक तेर्स्याएर लिइएको परीक्षा बहिष्कार गर्ने बताए । विश्वविद्यालयका रजिस्ट्रार गोविन्द शर्मा ३० हजार विद्यार्थीको भविष्य जोडिएकाले परीक्षा सञ्चालन गर्नुपर्ने बाध्यता रहेको बताउँछन् । यसै पनि परीक्षा धकेलिएको छ, उनी भन्छन्, डी प्लसका विषयमा सर्वोच्च अदालतले आदेश जारी गरेकाले हामीले उल्लंघन गर्न सक्दैनौं । यसअघि फागुन ३०, चैत १५ र वैशाख ६ देखि परीक्षा सुरु हुने जनाइए पनि आन्दोलनकै कारण पटकपटक सरेको थियो । विश्वविद्यालयले सोमबारै विज्ञप्ति प्रकाशित गरी सबै परीक्षा केन्द्रमा निर्वाध परीक्षा सञ्चालन भएकाले आगामी परीक्षा शान्तिपूर्ण रूपमा हुने जनाएको छ । ४४ विद्यार्थीद्वारा बहिष्कारआन्दोलनको बीचमा परीक्षा दिन नसकिने भन्दै सोमबार ४४ विद्यार्थीले बहिष्कार गरे । केन्द्रीय क्याम्पसमा स्वास्थ्य विज्ञान संकायअन्तर्गत बीपीएच पहिलो वर्षका ४० र बीएमएलटीका ४ विद्यार्थीले परीक्षा बहिष्कार गरेका हुन् । बीपीएच पहिलो सेमेस्टरका सम्पूर्ण विद्यार्थीले एनाटोमी एन्ड फिजियोलोजीको परीक्षा दिएनन् । उनीहरूले आफूलाई परीक्षा दिनबाट वञ्चित गराइएको दाबी गरेका छन् ।परीक्षा दिन गएकी बीपीएच पहिलो वर्षकी विद्यार्थी अस्मिता अधिकारी विश्वविद्यालयको तनावपूर्ण अवस्था देखेर बेहोस भइन् । उनी बेहोस भएपछि अन्य परीक्षार्थीले प्रहरी घेराभित्र परीक्षा दिन नसक्ने भन्दै नाराबाजी गरे । विद्यार्थीभन्दा प्रहरी धेरै थिए, परीक्षार्थी श्वेता रानाभाटले भनिन्, बाहिर आन्दोलन छ, भित्र कसरी परीक्षा दिने ? परीक्षा केन्द्रभित्र हतियारसहितका प्रहरी देखेपछि परीक्षा दिने वातावरण नभएको उनले बताइन् । अर्का परीक्षार्थी अमन केसीले ७ः४५ बजे परीक्षा केन्द्र प्रवेश गर्न खोज्दा प्रहरीले अवरोध गरेको आरोप लगाए । नियमित परीक्षा सुरु भएको आधा घण्टापछिसम्म हलमा प्रवेश गर्न पाइन्छ, उनले भने, हामीलाई नियोजित रूपमै प्रवेश गर्न दिइएन । परीक्षा केन्द्राध्यक्ष अर्जुन गौतमले विद्यार्थीलाई पटकपटक आग्रह गर्दा पनि परीक्षा केन्द्र प्रवेश नगरेको बताए । उनीहरूलाई पहिला परीक्षा हुँदैन भन्ने भ्रम पर्यो, उनले भने, प्रवेश गर्ने समयभित्र नआएपछि छिराउन सकिएन । परीक्षार्थी पहिला आफैं परीक्षा केन्द्र प्रवेश नगरेको र पछि माग गर्दा समय सकिएको उनले जनाए । बीपीएचका ४० विद्यार्थीले परीक्षा दिन पाउने व्यवस्था मिलाइदिन माग गर्दै विश्वविद्यालयमा निवेदन बुझाएका छन् । परीक्षा नियन्त्रक भरतराम ढुंगाना विश्वविद्यालयको नियमले छुट भएको परीक्षा अर्को सेमेस्टरमा मात्रै दिन पाउने व्यवस्था भएको बताउँछन् । भन्छन्, तत्कालै पुनः परीक्षाको व्यवस्था गर्न मिल्दैन ।"
जन्ती राख्न विद्यालय बन्द,"धनुषा  यहाँको एउटा विद्यालयले जन्ती राख्नका लागि पठनपाठन बन्द गराएको छ । नगराइन नगरपालिका७, देबडिहास्थित राष्ट्रिय निमाविले वडाध्यक्ष रामदुलार मुखियाको सिफारिसमा वैशाख १३ र १४ गते बिदा दिएको हो । नयाँ शैक्षिक सत्र सुरु भएपछि मात्रै जन्ती राख्नैका लागि ६ दिन विद्यालय बन्द भइसकेको छ । यसअघि वैशाख ३ र ४ तथा ११ र १२ गते बिदा दिइएको थियो । तीनै पटक वडाध्यक्षको लिखित सिफारिसमा बिदा दिइएको प्रधानाध्यापक प्रेमलाल पासवानले बताए । गाउँमा छोरीको विवाह हुँदा स्थानीयले विद्यालयमै जन्ती राख्ने गरेका छन्, पासवानले भने ।कक्षा ८ सम्म पढाइ हुने यो विद्यालय नगराइन नगरपालिकाको ७ र ८ वडाको बीचमा पर्छ । दुवै वडाका स्थानीयले वडाध्यक्ष मुखियाको सिफारिस ल्याउने गरेको पासवानले बताए । शिक्षक बिल्टु मण्डलका अनुसार जन्ती राख्न विद्यालयले नमानेपछि स्थानीयले वडाध्यक्षको लिखित सिफारिस ल्याएका हुन् । जन्ती राख्दा पटकपटक विद्यालय बन्द गर्नुपरेको उनले बताए । जन्तीले विद्यालय परिसरमै मदिरा सेवन गरेर खाली बोतल फाल्ने, खाजाका प्याकेट, चिया गिलास, पराललगायत फोहोर फाल्छन्, उनले भने, जथाभावी शौचसमेत गरिदिन्छन् ।नगराइन नगरपालिका१ को आधारभूत विद्यालय हाँसपट्टी र लक्ष्मीनियाँ गाउँपालिका३ को जनता निमाविमा पनि विद्यालयमै जन्ती राखेर भोजभतेर गर्ने गरिएको छ । विद्यालयमा जन्ती राख्दा विद्यार्थीलाई मनोवैज्ञानिक असर परेको स्थानीय बताउँछन् । गाउँलेका छोरीको विवाहमा आउने जन्ती राख्न ठाउँ नभएकाले विद्यालयमा राख्नुपरेको नगराइन नगरपालिकाका७ का अध्यक्ष मुखियाले बताए । उनका अनुसार राष्ट्रिय निमाविले अभिभावकसँग छलफल गरी वैशाख १५ गतेपछि विद्यालयमा जन्ती राख्न नपाउने निर्णय गरिसकेको छ । नगराइन८ का अध्यक्ष सञ्जय राउतले विद्यालयमा जन्ती राख्न नदिन पहल थालेको जनाए । प्रदेशका ८ वटै जिल्लाका सामुदायिक विद्यालयमा जन्ती नराख्न परिपत्र गरे पनि सुधार नभएको प्रदेश २ शिक्षा निर्देशनालयका निर्देशक रामाकान्त शर्माले बताए । पटकपटक बन्द गरेको पाइएपछि विद्यालयमा जन्ती नराख्न पत्राचार गरिएको उनले बताए ।"
सरकारी स्कुलमा शुल्क,"काठमाडौं रौतहट निवासी गगनदेवराम यादव भक्तपुरको बस्तीमा डुलाएर कपडा व्यापार गर्छन् । उनका चार छोराछोरी भक्तपुरको पद्म माविमा पढ्दै आएका छन् । उक्त विद्यालयमा नेपाली र अंग्रेजी माध्यमबाट पढाइन्छ । हामी गरिब मान्छे हजुर, छोराछोरीलाई बोर्डिङमा पढाउन सक्दैनौं, सिर्जनानगरमा अस्थायी बसोबास गर्दै आएका यादव भन्छन्, सरकारी स्कुलमा मेरा तीनजना बच्चा पढ्छन् । तीनैजनाको एकैचोटि फिस तिर्न निकै गाह्रो भयो । यादवले शैक्षिक सत्र २०७६ सुरु भएपछि कक्षा ९ पढ्ने छोरी मनीषाको वार्षिक शुल्क २ हजार ८ सय ३० रुपैयाँ तिरेको बताए । कक्षा ७ मा पढ्ने छोरा धिरेनको १ हजार ८ सय ५ र कक्षा ५ का अरबिन र अनिषाको ४ सय ६० रुपैयाँ वार्षिक शुल्क तिरेको जनाए । पैसा तिरेपछि विद्यालयले बिल दिएको छ । छोरीले अंग्रेजी माध्यमबाट पढ्छु भन्छे, दुई वर्षदेखि उक्त विद्यालयमा पढ्न पठाएको उल्लेख गर्दै उनले भने, अंग्रेजी माध्यमबाट पढाउँदा छुट्टै किताब किन्नुपर्छ । सकिन र नेपाली माध्यममै पढ भनेको छु ।अनिवार्य तथा निःशुल्क शिक्षासम्बन्धी ऐन, २०७५ विपरीत सामुदायिक विद्यालयले अभिभावसँग शुल्क असुल्दै आएका छन् । पद्म माविका प्रधानाध्यापक राम हाडा विद्यालयको शैक्षिक गुणस्तर सुधार्न निजी स्रोतबाट शिक्षक व्यवस्थापनका निम्ति अभिभावकको सहमतिमा वार्षिक सहयोग लिएको बताए । शिक्षा नियमावलीअनुसार हामीले वार्षिक सहयोग लिएका हौं, उनले भने । भक्तपुरकै बागेश्वर मावि उपत्यकाको सबैभन्दा धेरै विद्यार्थी हुनेमा पर्छ । उक्त विद्यालयले विद्यार्थी संख्याको अनुपातमा शिक्षक दरबन्दी नभएकाले आन्तरिक स्रोतबाट व्यवस्थापनका गर्न स्थानीय तहको अनुमतिमा अभिभावकबाट सहयोग लिएको प्रधानाध्यापक कृष्णप्रसाद धन्छाले बताए । संविधानले कक्षा ८ सम्म निःशुल्क भने पनि सरकारबाट प्राप्त शिक्षक दरबन्दी अपुग छ, प्रधानाध्यापक धन्छाले भने, विषयगत थप शिक्षक, कम्प्युटर शिक्षक, परीक्षा व्यवस्थापन, दिवा खाजाका निम्ति अभिभावकबाट परिक्षा सहयोग लिएका हौं । उक्त विद्यालयमा शिशुदेखि कक्षा १२ सम्म ३ हजार ५ सयभन्दा बढी विद्यार्थी अध्ययनरत छन् । धन्छाले अभिभावकसित कति सहयोग लिने गरिएको छ भन्ने यकिन जानकारी दिन मानेनन् ।काठमाडौं बाफलस्थित ज्ञानोदय माविले विशेष कक्षा अध्यापन गर्न सहयोग लिने गरेको प्रधानाध्यापक नातिकाजी महर्जनले बताए । कक्षा १२ सम्म २ हजार ६ सय विद्यार्थी पढ्छन् । उक्त विद्यालयमा दरबन्दीका ५२ र निजी स्रोतबाट २४ जना शिक्षक तथा कर्मचारी छन् । न्यूनतम सयदेखि अधिकतम ६ सय रुपैयाँ अभिभावकबाट मासिक सहयोग लिन्छौं, प्रधानाध्यापक महर्जनले भने । त्रिपुरेश्वरस्थित विश्वनिकेतन माविका प्रधानाध्यापक हेरम्बराज कँडेलले औचित्य पुष्टि हुने गरी अभिभावक भेलाले पारित गरेको वार्षिक एकमुष्ट आर्थिक सहयोग लिने गरेको बताए । कक्षा १ देखि ३ सम्म एक हजार दुई सय, ४ र ५ कक्षामा एक हजार ५ सय, कक्षा ६ र ७ लाई १ हजार ७ सय २५ लिने गरिएको छ । त्यस्तै, कक्षा ८ लाई २ हजार १ सय ५० र कक्षा ९ र १० लाई २ हजार ७ सय २५ लिइएको छ । सरकारले पुग्दो स्रोत दिँदैन, शैक्षिक गुणस्तर कायम गर्न आन्तरिक स्रोत व्यवस्थापन महत्त्वपूर्ण भएको उल्लेख गर्दै कँडेल भन्छन्, वार्षिक तालिकाअनुसार तोकिएको मापदण्ड सिकाइ उपलब्धि नपुर्याउने प्रधानाध्यापकलाई ग्रेड कटौती, घटुवाजस्ता नसिहत दिइयोस् ।त्यस्तै, संस्कृत माविका प्रधानाध्यापक बद्री दाहालले वार्षिक परीक्षा व्यवस्थापनका निम्ति अभिभावकबाट सहयोग लिने गरेको बताए । उसले कक्षा ६ र ७ मा ९ सय ५० तथा कक्षा ८ देखि १० लाई १ हजार ५ सय रुपैयाँ लिने गरेको छ । त्यसबापत विद्यार्थीले आईडी कार्ड, स्कुलको लोगो अंकित पेटी, क्यालेन्डर पाउँछन् भने शिक्षकसरह मिनरल पानी खुवाउँछौं, प्रधानाध्यापक दाहालले बताए । ललितपुरको आदर्श सौल माविका प्रधानाध्यापक सरोजराज आचार्यले न्यूनतम १ हजार ५ सयदेखि २ हजार ५ सय रुपैयाँ वार्षिक सहयोग लिने गरेको बताए । सरकारले दिएको शिक्षक दरबन्दी अपुग छ, विद्यार्थी संख्याको चापलाई व्यवस्थापन तथा शैक्षिक गुणस्तर कायम गर्नकै निम्ति सहयोग लिनुपरेको उल्लेख गर्दै भने, निजी स्रोतमा २४ जना शिक्षक कर्मचारी छन् ।अनिवार्य तथा निःशुल्क शिक्षासम्बन्धी ऐनको दफा २० मा माध्यमिक तहसम्मको शिक्षा निःशुल्क हुने उल्लेख छ । प्रत्येक नागरिकलाई राज्यबाट माध्यमिक तहसम्मको शिक्षा निःशुल्क प्राप्त गर्ने अधिकार हुनेछ, उपदफामा छ, निःशुल्क शिक्षा प्राप्त गर्दा प्रत्येक नागरिकले यो ऐन तथा अन्य प्रचलित कानुनबमोजिमका सर्त पालना गर्नुपर्ने छ । निःशुल्क शिक्षासम्बन्धी अन्य व्यवस्था तोकिएबमोजिम हुनेछ ।"
प्रयोगशाला पुर्याउनै सकिएन खकार नमुना,"सुर्खेत र हुम्ला  हुम्लाको ताजाकोटमा रुघाखोकी प्रभावित बिरामीको खकारको नमुना (थ्रोट स्वाब) संकलन गरिए पनि परीक्षणका लागि पठाउन समस्या भएको छ । संकलित नमुना समयमै प्रयोशालामा पुर्याउन नसक्दा त्यहाँ फैलिएको रोगको पहिचान हुन सकेको छैन ।कर्णाली प्रदेश अस्पतालबाट खटिएको चिकित्सक टोलीले पाँचजना बिरामीको थ्रोट स्वाब लिएको छ । संकलित नमुना २४ घण्टाभित्र काठमाडौंको टेकुस्थित प्रयोगशालामा पुर्याउन सके रिपोर्ट राम्रो आउने उपचारमा संलग्न डा केएन पौडेलले बताए । ६ घण्टाभित्र ल्याब परीक्षण गर्न सके त अझै राम्रो हुन्थ्यो, उनले भने, ढिलो भयो भने रिपोर्ट स्पष्ट नआउन पनि सक्छ ।रुघाखोकी प्रभावित क्षेत्र जिल्ला सदरमुकाम सिमकोटदेखि पैदल ४ दिन दूरीमा पर्छ । त्यहाँबाट पैदल तथा गाडीमार्फत बाजुराको कोल्टी पुगेर जहाजमा नेपालगन्ज पुग्ने छोटो दूरी हो । स्थानीयका अनुसार सयममै हिँडेर कोल्टीमा पुग्नेबित्तिकै जहाज पाइयो भने पनि दुई दिनमा नेपालगन्ज पुगिन्छ । यस्तो अवस्थामा समयमै नमुना पठाउन सकिने भनेको हेलिकप्टरबाट मात्र हो, डा पौडेलले भने, जहाजबाट पठाउन खोजियो भने हामीले खोजेको रिपोर्ट पाउनै सकिँदैन, यसले हुम्लामा फैलिएको रुघाखोकी कुन रोग हो भन्ने कुरा रहस्यमै रहन्छ ।संघीय सरकारसँग समन्वय गरी आइतबार प्रभावित क्षेत्रमा सेनाको हेलिकप्टरबाट चिकित्सक र औषधि पठाएको कर्णाली प्रदेश सरकारले थप चिकित्सक र औषधि पठाउनुका साथै संकलित नमुना समयमै सम्बन्धित ठाउँमा पुर्याउनका लागि हेलिकप्टर आवश्यक रहेको जनाएको छ । हिजो जसोतसो हेलिकप्टर व्यवस्था गरी प्रभावित क्षेत्रमा डाक्टर र औषधि पठायौं, सामाजिक विकासमन्त्री दल रावलले भने, अब रोगको पहिचान र थप उपचार प्रबन्धका लागि संघीय सरकारसँग फेरि हेलिकप्टर माग गरेका छौं ।प्रभावित क्षेत्रमा अहिले चार चिकित्सकको टोली उपचारमा खटिएको छ । टोलीले बिरामीमा स्वाइनफलुको शंका गरेको छ । सोमबार रुघाखोकीबाट अधिक प्रभावित वडा १ र २ मा ४ सय १० जनाको स्वास्थ्य परीक्षण तथा उपचार भएको छ । तीमध्ये १ सय ३९ जना रुघाखोकीका बिरामी भेटिएको प्रदेश स्वास्थ्य निर्देशनालयका र्यापिट रेस्पोन्स टिम (आरआरटी) फोकल पर्सन श्याम आचार्यले बताए । उनका अनुसार प्रत्येक तीनमा एकजना रुघाखोकीका बिरामी छन् । यस हिसाबले महामारी भन्न नमिले पनि रुघाखोकीको प्रकोप अत्यधिक देखिन्छ, उनले भने, यसलाई पूर्ण रूपमा नियन्त्रण गर्नका लागि रोगको निदान हुनैपर्छ । चिकित्सकका अनुसार स्वाइन फ्लुबाट रोगसँग लड्ने प्रतिरोधात्मक क्षमता कमजोर भएका व्यक्ति बढी जोखिममा हुन्छन् ।"
चिनी आयातमा रोक यथावत्,"काठमाडौ  तीन साताअघि प्रधानमन्त्री केपी शर्मा ओलीले चिनी उद्योगीले झुक्याएको बताए पनि आयातमा परिमाणात्मक बन्देज यथावत् रहने भएको छ । ओली नेतृत्वकै मन्त्रिपरिषद् निर्णयले चिनीको आयात बन्देजलाई जारी राख्ने भएको हो । यो निर्णयले सस्तोको चिनी आयात नहुने र स्वदेशी उद्योगीले कार्टेलिङ गरी मूल्य वृद्धि गरिरहेकाले उपभोक्तालाई मार परिरहेको छ । वाणिज्य तथा आपूर्ति सचिव केदारबहादुर अधिकारीले पठाएको सूचनामा परिमाणत्मक बन्देजको अवधिलाई २०७६ असार मसान्तसम्म निरन्तरता दिने उल्लेख छ । उक्त सूचना वैशाख २ गतेको राजपत्रमा प्रकाशित भएको छ । सरकारले निकासी पैठारी (नियन्त्रण) ऐन २०१३ को दफा ३ को उपदफा (१) ले दिएको अधिकार प्रयोग गरी विदेशबाट आयात गरिने चिनीमा परिमाणात्मक बन्देज लगाउने गरी प्रकाशित सूचनाबमोजिम विदेशबाट आयात गरिने चिनीमा लगाइएको परिमाणात्मक बन्देजको अवधिलाई २०७६ असार मसान्तसम्म निरन्तरता दिने निर्णय गरिएको छ, राजपत्रमा उल्लेख छ । मन्त्रालय स्रोतका अनुसार बन्देजको सन्दर्भमा मन्त्रालयबाट सुझाव दिइएको थिएन । मन्त्रालयको तर्फबाट सुझाव लिइएको होइन । निर्णय राजपत्रमा आएपछि मात्रै जानकारी पाएका छौं, मन्त्रालयका एक अधिकारीले भने । गत वर्ष दसैंको मुखमा भन्सार महसुल १५ प्रतिशतबाट ३० प्रतिशत पुर्याएको सरकारले उद्योगीकै दबाबमा भदौ ३१ मा एक लाख टन मात्रै आयात गर्न पाउने निर्णय गरेको थियो । त्यसको झन्डै ८ महिनापछि प्रधानमन्त्री ओलीले व्यवसायीले झुक्याएर ठगी गरेको सार्वजनिक अभिव्यक्ति दिएका थिए । उहाँहरूले अर्को साल पनि चिनी बेचिन सक्ने गरी चिनी स्टक भयो, पाकिस्तानको आयात रोकिदिनुर्पयो भन्नुभयो । होला त नि भनेर मैले आयात रोकिदिए । भोलिपल्टदेखि बजारमा चिनी छैन, प्रधानमन्त्री ओलीले उद्योग परिसंघको साधारणसभामा चिनी उद्योगीको प्रसंग उप्काउँदै भनेका थिए, पछि त उहाँहरूले ८५ रुपैयाँमा बेच्न थाल्नुभयो । त्यो पनि नपाएर १ सय ५ रुपैयाँमा किन्न बाध्य बनाए । अर्थविद् रामेश्वर खनालले थप बन्देजको विषयमा अर्थमन्त्री युवराज खतिवडाले जवाफ दिनुपर्ने बताए । चिनी उद्योगीलाई पनि संरक्षण गर्नुपर्छ । संरक्षणको पक्षमा म पनि छु । तर प्रधानमन्त्रीले चिनी उद्योगीले झुक्याए भन्नुभयो । नभनेको भए हुन्थ्यो, खनालले भने, अहिले पुनः बन्देज लाग्यो । बन्देज लगाउनुमा प्रधानमन्त्रीभन्दा अर्थमन्त्रीले जवाफ दिनुपर्छ । किन बन्देज लाग्यो । अर्थमन्त्रीसँग सोध्नुपर्छ ।बन्देजपश्चात् दसैंको मुखमा चिनीको मूल्य प्रतिकिलो ८५ रुपैयाँ पुगेको थियो । उपत्यकाबाहिर प्रतिकिलो एक सय रुपैयाँ नाघेको सासदहरूले बताउँदै आएका थिए । मूल्य आकासिएपछि सार्वजनिक लेखा समितिले पनि चासो दिएको थियो । समितिले तयार पारेको प्रतिवेदनमा करोडौं रुपैयाँको चलखेल भएको दाबीसमेत गरेको थियो । १२ वटा निजी उद्योगको कार्टेलिङ हुनेगरी करोडौं आर्थिक अनियमितता गरेको जनाउँदै थप छानबिनका लागि अख्तियार दुरुपयोग अनुसन्धान आयोगलाई समेत निर्देशन दिएको थियो । महालेखा परीक्षकको ५६ औं प्रतिवेदनले भन्सार महसुल, राजस्व छुट र बिक्रीमा आय कमी देखाएर १ अर्ब रुपैयाँभन्दा बढीको चलखेल भएको जनाएको छ । तर, अख्तियारबाट पनि चिनीको छानबिनमा ढिलाइ भइरहेको छ । यहीबीचमा प्रधामन्त्रीले चिनी उद्योगीले झुक्याएर बन्देज लगाउन सफल भएको बताएका थिए । तर, बन्देज हटाउनुको सट्टा पुनः लगाएको छ । जानकारका अनुसार आयात बन्देज नै गलत थियो । अन्तर्राष्ट्रिय व्यापारको सिद्धान्तअनुसार बन्देज गरेर संरक्षण गरिंदैन । उद्योगीहरूलाई संरक्षण गर्न भन्सार महसुल बढाएर गरिन्छ । आयात बन्देज हुँदा उपभोक्ताले छनोट गर्न पाएका छैनन् । मूल्यमा ठगिएका उपभोक्ताकर्मीहरू बताउँछन् । उपभोक्ता अधिकार अनुसन्धान मञ्चका अध्यक्ष माधव तिमिल्सिनाले सरकार चिनी उद्योगीको प्रभावमा परेको आरोप लगाए । बन्देज हटाउनुको सट्टा थप गर्नुमा शंकास्पद देखिन्छ । करोडौं रुपैयाँको चलखेलको आशंका छ, उनले, सरकार उपभोक्ताको हितभन्दा उद्योगीको हितमा उभिनु दुर्भाग्य हो ।"
उद्योगीले ८ अर्ब भुक्तानी गरेनन्,"चिनी उद्योगीले उखु किसानलाई झन्डै ८ अर्ब रुपैयाँ भुक्तानी गर्न बाँकी छ । नेपाल उखु उत्पादक महासंघका अध्यक्ष कपिलमुनि मैनालीका अनुसार इन्दुशंकरले एक महिना भुक्तानी गरेको छ । एभरेस्ट सुगर मिलले ९ दिनको भुक्तानी गरेको छ । त्यसपश्चात् अन्य उद्योगले दिएका छैनन् । माघ २ गतेदेखि क्रसिङ सुरु भएको थियो । त्यसपश्चात् दुई उद्योग करिब डेढ अर्ब मात्रै भुक्तानी गरेका छन्, अध्यक्ष मैनालीले भने, अन्यले झुक्तानी नै गरेका छैनन् । गत वर्ष २ करोड १२ लाख क्विन्टल त्रसिङ भएको थियो । अहिलेसम्म २ करोड क्विन्टल क्रसिङ भएको छ । उक्त उखुको करिब १० अर्ब रुपैयाँ हुने उनले बताए । हाल झापाबाहेक अधिकांश जिल्लामा क्रसिङ सकिएको छ । तर, रकम भुक्तानी गर्न भने आनाकानी भइरहेको उनले बताए ।उद्योगीहरूले किसानलाई राम्रो व्यवहार गरेका छैनन्, उनले भने, पैसा दिने मनसाय उद्योगीहरूको छैन । दुःख मात्रै दिने गरेका छन् । उनका अनुसार महालक्ष्मी र अन्नपूर्ण सुगर मिललगायतले भुक्तानी गर्न सक्दैनौं भन्दै आएका छन । नेपाल उखु उत्पादक संघका उपाध्यक्ष राजकुमार अग्रवालले चिनी बिकेपश्चात् भुक्तानी गर्ने बताए । अवैध रूपमा अझै भित्रिएको छ । चिनी बिकेको छैन । पैसा कहाँबाट दिने ? उनले भने, सिजन चालु नै छ । केही उद्योगीले दिएका छन् । वैशाख मसान्तपश्चात् स्टक र मूल्य सार्वजनिक गर्ने उनले बताए । उद्योगीसँगै सरकारबाट पाउने रकम पनि किसानले पाएका छैनन् । महासंघका अनुसार सरकारबाट करिब दुई करोड अनुदान प्राप्त गर्न बाँकी छ ।"
कर्जा सूचना केन्द्रलाई भ्याट,"काठमाडौं  आन्तरिक राजस्व विभागले कर्जा सूचना केन्द्रलाई मूल्य अभिवृद्धि कर (भ्याट) तिर्न पत्राचार गरेको छ । मूल्य अभिवृद्धि करसम्बन्धी निर्देशिकाको व्यवस्थाविपरीत विभागले केन्द्रलाई कर तिर्न पत्राचार गरेको हो । मूल्य अभिवृद्धि कर निर्देशिकाको परिच्छेद ४१७ मा वित्तीय सेवामा भ्याट नलाग्ने व्यवस्था उल्लेख छ । केन्द्रको स्थायी लेखा नम्बर (प्यान) प्रमाणपत्रमा यसका कामकारबाहीलाई वित्तीय सेवा भित्रै राखिएको छ । प्यानमा दर्ता हुँदा आन्तरिक राजस्व विभागले केन्द्रको कामलाई वित्तीय सेवाहरू अन्तर्गत नै राखेकाले कानुनबमोजिम भ्याट तिर्नु नपर्ने केन्द्रका प्रमुख कार्यकारी अधिकृत अनिलचन्द्र अधिकारीले बताए । हाम्रो काम बैंक तथा वित्तीय संस्थालाई कर्जासम्बन्धी सूचना दिने हो, यसकारण यो वित्तीय सेवाअन्तर्गत नै पर्छ, उनले भने, दर्ता गर्दा आफैं वित्तीय सेवा भनेर दिने अहिले आएर कानुनविपरीत कर भुक्तानी गर भन्नु न्यायोचित भएन । वित्तीय संस्थालाई ऋणसम्बन्धी नै सूचना दिइने भएकाले त्यो वित्तीय सेवा नै भएको उनले दाबी गरे । कि त वित्तीय सेवाको परिभाषा परिमार्जन गर्नुपर्यो, हालको व्यवस्थाअनुसार केन्द्रको गतिविधि वित्तीय सेवा नै हो, अधिकारीले भने । केन्द्रलाई कर लगाउँदा यसको भार ऋणीलाई पर्ने भएकाले त्यो वित्तीय क्षेत्रको विकास तथा वित्तीय पहुँच विस्तारमा प्रत्युत्पादक हुने उनको भनाइ छ । विभागले केन्द्रलाई ०६१ सालमा प्यानमा दर्ता गरेको थियो । केन्द्रलाई प्रदान गरिएको प्यान प्रमाणपत्रमा कारोबारको किसिममा वित्तीय सेवाहरू उल्लेख छ । यही व्यवस्थाका आधारमा केन्द्रले भ्याट भुक्तानी नगरेको हो । केन्द्रको कारोबार पनि वित्तीय सेवासँग सम्बन्धित भएकाले भ्याट लगाउनु कानूनविपरीत हुने बैंकर्स संघका अध्यक्ष ज्ञानेन्द्रप्रसाद ढुंगानाले बताए । केन्द्रले सूचना दिएकै कारण बैंक तथा वित्तीय संस्थाले राम्रोसँग ऋण प्रवाह गर्न सकेको जनाउँदै उनले भने, यो सानो संस्था हो, त्यति धैरे कर तिर्ने क्षमता केन्द्रसँग छैन । ठूलो रकम तिरेकै कारणले संस्था बन्द हुने अवस्था आएमा वित्तीय क्षेत्रमा नराम्रो असर पर्छ । भ्याट सेवाग्राहीबाट उठाइने भएकाले केन्द्रलाई कर लगाउँदा अन्ततः ऋणको ब्याजदर महँगो हुने ढुंगानाले दाबी गरे । केन्द्रलाई भ्याट लगाइएको अवस्थामा, त्यो रकम उसले बैंक तथा वित्तीय संस्थाबाट उठाउनुपर्छ । बैंक तथा वित्तीय संस्थाले त्यो खर्च ग्राहकबाट असुल्छन्, उनले भने । गत फागुन १४ मा राजस्व विभागले केन्द्रलाई पत्राचार गरेर भ्याट तिर्न आग्रह गरेको हो । पत्रमा ०७१ साउनदेखि असारसम्मको कर निर्धारण गरी करिब ६ करोड रुपैयाँ भुक्तानी गर्न भनिएको छ । सो वर्षको कारोबारका आधारमा विभागले केन्द्रलाई १ करोड ९५ लाख ४१ हजार रुपैयाँ कर निर्धारण गरेको छ । उक्त कर समयमै भुक्तानी नभएको भन्दै त्यसबापतको जरिवाना, थप दस्तुर र ब्याज गरी कुल ५ लाख ९८ हजार रुपैयाँ भएको विभागको पत्रमा उल्लेख छ । विभागले केन्द्रको काम वित्तीय सेवाअन्तर्गतको नभएकाले कर निर्धारण गरिएको बताएको छ । विगतमा प्राविधिक त्रुटिका कारणले केन्द्रलाई प्रदान गरेको प्यान प्रमाणपत्रमा व्यवसायको किसिममा वित्तीय सेवाहरू हुन गएको आन्तरिक राजस्व विभागका सूचना अधिकृत यज्ञप्रसाद ढुंगेलले स्वीकार गरे । केन्द्रको काम विक्तीय संस्थालाई ऋणीको सूचना बित्री गर्ने हो, उनले भने, यो कुनै पनि हालतमा वित्तीय सेवा होइन । केन्द्रलाई लगाइएको कर कानुनबमोजिम नै भएको उनले दाबी गरे । केन्द्रले कर तिर्नु नै पर्छ, उनले भने, अन्यथा कानुनबमोजिम हुन्छ । विभागको पत्र पछि केन्द्र न्याय माग्दै सर्वोच्च अदालत पुगेको थियो । केन्द्रले गत फागुनमै सर्वोच्चमा निवेदन दिएको थियो । सर्वोच्चले यही वैशाख ३ मा अन्तरिम आदेश दिन नपर्ने भन्दै चाँडो निर्णय गर्नुपर्ने विषय भएको फैसला गरेको छ । मागबमोजिम अन्तरिम आदेश जारी गर्नुपर्ने अवस्था नदेखिएको र विषयवस्तुको प्रकृति हेर्दा चाँडो निर्णय हुन आवश्यक देखिएकाले प्रस्तुत मुद्दालाई अग्राधिकार दिई पूर्ण सुनुवाइका लागि नियमअनुसार पेस गर्नू, सर्वोच्चको आदेशमा उल्लेख छ ।"
सरकारले न्यूनतम ज्याला दिलाएन,"काठमाडौं संयुक्त ट्रेड युनियन समन्वय समिति (जेटीयूसी) ले त्रिपक्षीय सहमतिको आधारमा तय भएको न्यूनतम पारिश्रमिक दिलाउन सरकारले नसकेको आरोप लागएका छन् । जेटीयूसीमा सबै दलका ट्रेड युनियन आबद्ध छन् ।अन्तर्राष्ट्रिय श्रमिक दिवसको अवसरमा जेटीयूसीले सोमबार पत्रकार सम्मेलनमा गर्दै यस्तो आरोप लगाएको हो । सरकारले गत साउनदेखि श्रमिकको न्यूनतम तलब १३ हजार ४ सय रुपैयाँ लागू भएको घोषणा गरेको थियो । रोजगारदाताहरूले झेल गरे । उनीहरूले न्यूनतम पारिश्रमिक पूर्ण रूपमा दिएका छैनन् । यसमा सरकारले प्रभावकारी ढंगले कार्यान्वयन गरेको छैन, जेटीयूसीका अध्यक्ष विनोद श्रेष्ठले पत्रकार सम्मेलनमा भने, न्यूनतम तलब एकपक्षीय रूपमा लागू गरेको होइन । यो सहमतिमा ल्याइएको हो ।जेटीयूसीले न्यूनतम पारिश्रमिक नदिने रोजगारदाताविरुद्ध उभिनुको विकल्प नरहेको बताए । श्रम ऐनअनुसार श्रमिकलाई कारबाही गर्न रोजगारदाता तयार छन् । सहमतिअनुसार ल्याइएको तलब दिन अझै राजी देखिएका छैनन्, उनले भने, खासमा ४ जनाको परिवार बाँच्नका लागि २२ हजार रुपैयाँ चाहिन्थ्यो । सामाजिक सुरक्षासहित आउने भएपछि हामीले १३ हजार ४ सय रुपैयाँमा सहमति जनाएका थियौं । पत्रकार सम्मेलनमा नेपाल ट्रेड युनियन कांग्रेस (एनटीयूसी) का अध्यक्ष पुष्कर महतले न्यूनतम तलब नदिने र सामाजिक सुरक्षाको योजनामा नजाने रोजगारदाताविरुद्ध सरकारले प्रभावकारी ढंगले कारबाहीमा अगाडि बढ्नुपर्ने बताए ।"
सिन्धुलीमा आईएमईको शाखा,"काठमाडौं ग्लोबल आईएमई बैंकले सोमबारबाट सिन्धुलीको कमलामाई नगरपालिका ६ माडी बजारमा नयाँ शाखा कार्यालय सञ्चालनमा ल्याएको छ । ग्राहकहरूलाई सरल र सुलभ तरिकाले सबै प्रकारका बैंकिङ सेवा प्रदान गर्न शाखा विस्तार गरिएको हो । बैंकले १३७ वटा शाखा, १५ वटा राजस्व संकलन काउन्टर, १४२ एटीएम, १० वटा एक्स्टेन्सन काउन्टर र १३१ शाखारहित बैंकिङमार्फत ग्राहकहरूलाई सेवा प्रदान गर्दै आएको जनाएको छ ।"
बाजुरामा हिमालयन बैंक,काठमाडौं हिमालयन बैंकले बाजुराको विकट खप्तड छेडेदह गाउँपालिका ५ छेडेदहमा नयाँ शाखा सञ्चालनमा ल्याएको छ । गाउँपालिका अध्यक्ष नरबहादुर रावतले शाखा कार्यालयको उद्घाटन गरे । उक्त शाखाबाट ग्राहकहरूलाई अत्याधुनिक बैंकिङ सुविधा उपलब्ध गराउने बैंकले जनाएको छ ।
पोखराका बिक बम्पर विजेता,काठमाडौं महिन्द्राको बन्डल अफर अन्तर्गत पोखरा न्युरोडका रबिनकुमार बिक पहिलो बम्पर विजेता बनेका छन् । नयाँ वर्षको अवसरमा खुसी आउँछ बन्डलमा योजनाअन्तर्गत बिक पहिलो बम्पर विजेता बन्न सफल भएका हुन् । उनले बम्बर उपहारअन्तर्गत होम अप्लायन्सहरू प्राप्त गरे । योजना अवधिभित्र महिन्द्राका स्कुटर वा मोटरसाइकल खरिद गर्ने ग्राहकलाई प्रदान गरिएको कुपनलाई लक्की ड्र मा समावेश गरी हरेक १५ दिनमा एक जना भाग्यशाली व्यक्तिलाई होम अप्लायन्सहरू प्रदान गरिन्छ ।
एनआईसीका थप शाखा,"काठमाडौं एनआईसी एसिया बैंकले थप दुई शाखा विस्तार गरेको छ । काठमाडौं महानगरपालिका १४, मेट्रो हल र कुलेश्वरस्थित कुलेश्वर शाखाको सोमबार उद्घाटन गरिएको छ ।"
सिद्धार्थका ४ शाखा,"काठमाडौं सिद्घार्थ बैंकले सोमबार मोरङको कञ्चनबारी, रूपन्देहीको अमरपथ, झापाको राजमार्ग चोक र काठमाडौंको कपनमा ४ नयाँ शाखा सञ्चालनमा ल्याएको छ । बैंकले उक्त क्षेत्रका सर्वसाधारण तथा उद्यमीेमाझ सबै प्रकारका निक्षेप तथा कर्जा कारोबार सुविधा, रकम भुक्तानीलगायत बैंकिङ सेवा पुर्याउने उद्देश्यले शाखा सञ्चालनमा ल्याएको जनाएको छ ।"
स्वदेशी पहिरनको फेसन सो,काठमाडौं नेपाली महिला उद्यमीद्वारा उत्पादित वस्तुको प्रवर्द्धन गर्न फेसन फ्रेम होम आयोजना गरिने भएको छ । फेडेरेसन अफ बिजनेस एन्ड प्रोफेसनल विमेन नेपाल ले आगामी जेठ ४ गते फेसन सो आयोजना गर्न लागेको हो । मूलधारमा महिला सहभागिता सुनिश्चित गर्ने उद्देश्यले फेसन सो आयोजना गर्न लागेको उक्त संस्थाकी अध्यक्ष अम्बिका श्रेष्ठले बताइन् ।
वैशाखमै पेट्रोलियम अन्वेषण,"दैलेख  चीन सरकारको चाइना जियोलोजिकल सर्भे र नेपालको खानी तथा भूगर्भ विभागले यही वैशाखमा शिरस्थानमा पेट्रोलियम पदार्थको अन्वेषण सुरु गर्ने भएका छन् । यसका लागि फागुन १६ मा चिनियाँ पक्षसँग सम्झौता भइसकेको छ ।चीनको राजधानी बेइजिङमा चाइना जिओलोजिकल सर्भेका भाइस प्रेसिडेन्ट वाङ कुन र नेपालका तर्फबाट खानी तथा भूगर्भ विभागका महानिर्देशक सोमनाथ सापकोटाबीच सम्झौता भएको हो । सम्झौतामा वैशाख १८ देखि अन्वेषण गर्ने उल्लेख भए पनि प्राविधिक कारणले केही ढिलो भएको खानी तथा भूगर्भले जनाएको छ । महानिर्देशक सापकोटाले चिनियाँ टोली नेपाल आउने तयारीमा रहेको जानकारी दिए । नेपाल सरकारका तर्फबाट व्यवस्थापनको काम बाँकी रहेकाले केही ढिलाइ भएको र वैशाख अन्तिम साता अन्वेषण कार्य सुरु हुने उनको भनाइ छ ।अन्वशेषणका लागि २ अर्ब २० करोड रुपैयाँको सम्झौता भएको छ । खानी तथा भूगर्भ विभागका परियोजना प्रमुख सुदीप रजौरेले अन्वेषणका लागि करिब २ वर्ष समय लाग्ने बताए । सबैभन्दा पहिले चिनियाँ टोली र खानी तथा भूगर्भ विभागको टोलीले कुनकुन स्थानमा सर्भे गर्ने भनेर निश्चित गर्नेछन्, उनले भने, सर्भेको कामसँगै जमिनको कम्पनको तरंग पठाएर ड्रिलिङ गर्न उपयुक्त स्थान कुन हो भनेर पत्ता लगाउन समय लाग्नेछ ।दैलेखका शिरस्थान, नाभिस्थान, पादुका, धुलेश्वरलगायत पञ्चकोसी क्षेत्रमा सयौं वर्षदेखि ज्वालाका रूपमा पेट्रोलियम पदार्थ बगिरहेको छ । खानी तथा भूगर्भ विभागले १३ वर्षअघि उक्त ज्वाला मिथेन ग्यास भएको प्रमाणित गरेको थियो । त्यसपछि २०७२ चैतमा चिनियाँ विशेषज्ञ टोली अनुसन्धानका लागि दैलेख आएको थियो । एक सातासम्म अनुसन्धान गरेर फर्केपछि अन्वेशषणका लागि प्रक्रिया अघि बढेको हो । नेपालमाथि भारतले नाकाबन्दी गरेको बेला २०७२ मंसिर २१ गते तत्कालीन उद्योगमन्त्री सोमप्रसाद पाण्डे शिरस्थान पुगेर पेट्रोलियम पदार्थ उत्खनन गर्ने घोषणा गरेका थिए । दैलेखबाट प्रतिनिधिसभामा प्रतिनिधित्व गर्ने सांसद रवीन्द्र शर्माले कुनै पनि हालतमा पञ्चकोसी क्षेत्रमा पेट्रोलियम अन्वेषण सुरु गरी पेट्रोलियम पदार्थ निकाल्नुपर्ने बताए । दुल्लु नगरपालिकाका नगरप्रमुख घनश्याम भण्डारीले पञ्चकोसी क्षेत्रको धार्मिक मूल्य मान्यतालाई कायमै राखी दैलेखलाई पुरातात्त्विक सम्पदाका रूपमा स्थापित गरिनुपर्ने बताए ।"
कृषिमा 'आविष्कार' को खोज,"काठमाडौं कृषि प्रवर्द्धनका लागि सघाउने आविष्कारको खोजी गर्दै प्रतिस्पर्धा हुने भएको छ । संयुक्त राष्ट्रसंघीय पुँजी विकास कोष र नेक्स्ट भेन्चर कर्पको आयोजनामा हुन लागेको प्रतिस्पर्धालाई नेपाल इन्नोभेसन च्यालेन्स एग्रिटेक नाम दिइएको छ ।प्रतिस्पर्धामा सहभागीमध्ये दुई उत्कृष्ट अवधारणालाई ३०३० हजार अमेरिकी डलरसम्मको अनुदान र प्राविधिक सहयोग पाउनेछन् । यो प्रतिस्पर्धामा स्टार्टअप कम्पनी र कृषि क्षेत्रको माग तथा आपूर्तिको समस्या सम्बोधनका लागि नयाँ उपाय भएको जोसुकैले भाग लिन पाउने आयोजकले जनाएको छ । सहभागीहरूलाई विभिन्न ७ चरणमा प्रतिस्पर्धा गराई उत्कृष्ट दुई अवधारणा चुनिनेछ । सहभागी हुनका लागि मे १९ सम्म अनलाइन आवेदन दर्ता गर्न सक्नेछन् । सहभागीमध्ये दोस्रो चरणमा छनोट भएकाहरूलाई बुट क्याम्पमा सहभागी गराइने सोमबार आयोजित पत्रकार सम्मेलनमा जानकारी दिइयो ।प्रतिस्पर्धामा सहभागी हुनेले कृषि क्षेत्रमा कृषक र खरिदकर्ताबीच जानकारी आदानप्रदान, उत्पादनको गुणस्तर सुधार, तथ्यांकमा आधारित माग र आपूर्तिको विषय, डिजिटल प्रणालीजस्ता विषयमा प्रविधिको प्रयोग गरी नयाँ आविष्कारको अवधारणा पेस गर्नुपर्नेछ ।"
"वाचा गर्छन्, काम गर्दैनन्","गोरखा  पहिलो पटक प्रधानमन्त्री हुँदा केपी शर्मा ओलीले स्थानीयका सामु २०७५ असार मसान्तभित्रै बाह्रकिलोबारपाक सडक कालोपत्रे गरेरै छाड्ने प्रतिबद्घता जनाए । ओली दोस्रो पटक प्रधानमन्त्री बन्दासम्म सडकको हालत उस्तै छ । प्रधानमन्त्रीलाई यहाँको कुरा कहाँ थाहा हुनु । हामीले जे लेखेर दिएको हो, त्यो बेला भाषणमा त्यही पढे, बारपाकका एक अगुवाले भने ।गत मंसिरमा जापानी सहयोग नियोग जाइकाको पुल उद्घाटन कार्यक्रममा आएका भौतिक पूर्वाधार तथा यातायातमन्त्री रघुवीर महासेठले जेठभित्रै सडक कालोपत्रे सक्ने बताउँदा निकै बेर ताली पाए । असार मसान्त होइन, जेठ मसान्तभित्र कालोपत्रे सक्न निर्देशन दिन्छु, महासेठले ६ महिनाअघि भनेका थिए, कालोपत्रेको प्रगति अवलोकनका लागि जेठ मसान्तअगावै स्थलगत निरीक्षणमा आउँछु । विभागीय मन्त्रीले स्थानीयका सामु गरेको प्रतिबद्घता हालसम्म पूरा त गरेका छैनन् नै, सडकको पनि खासै प्रगति छैन । प्रदेश र संघीय सासंद तथा राजनीतिक दलका अन्य नेता कार्यकर्ताले बारपाक सडक कालोपत्रेका लागि दिएका मौखिक आश्वासन यहाँका स्थानीयले पत्याउन छाडिसकेका छन् । कारण निर्माण स्थलमा लामो समयसम्म कामदार नै देखिएनन् । फाट्टफुट्ट भएको काम खासै सन्तोषजनक छैन । १२ वर्षअघि बारपाकसम्म सडक पुर्याउने लक्ष्यका साथ एघारकिलोछेवेटारभालुस्वाँरा सडक आयोजनाको कार्यालय स्थापना भयो । भाडाको घरमा सञ्चालित उक्त आयोजनाको कार्यालय तीन ठाउँमा सरिसक्यो । आयोजनाले कहिले पूर्णता पाउँछ भन्ने अन्योल कायमै छ । ४६ किलोमिटरमध्ये हालसम्म १२ किमि कालोपत्रे भइसकेको कार्यालयका प्रमुख रवीन्द्रलाल दासले बताए । उक्त सडक २०७१ बाट कालोपत्रेका लागि ठेक्का सुरु भएको थियो । २०७५ असार मसान्तभित्र सडक कालोपत्रे सक्ने गरी ठेक्का लागेको छ । आयोजनाको फितलो नियमन र ठेकेदारको लापरबाहीका कारण उक्त सडकखण्डको काम सम्पन्न हुने मिति अन्योलमा पर्दै आएको छ । गत आर्थिक वर्षको असार मसान्तसम्म कालोपत्रे सक्ने गरी ठेक्का लागेको सडक चालु वर्षको अन्त्यसम्म आधा पनि काम नहुने निश्चित भएको छ । यो वर्ष १० देखि १२ किलोमिटर कालोपत्रे सक्छौं भन्ने लागेको छ, कार्यालय प्रमुख दासले भने, यही आवमा भन्न सक्दैनौं । अर्को वर्ष कालोपत्रेको काम जसरी पनि सक्छौँ । उक्त सडकको पहिलो खण्डमा पाँच वर्षअघि भएको कालोपत्रे ठाउँठाउँमा उप्किएको छ । सडक निर्माणले पूर्णता नपाउँदै पहिलो खण्डको मर्मत खड्किएको छ । बाह्र किलोदेखि मसानेपाटीसम्मको सडक मर्मतको तयारी भइरहेको उनले बताए । उक्त सडक मर्मतका लागी दुई करोड ५० लाख लाग्ने कार्यालयले जनाएको छ । पाँच किलोमिटर मर्मतका लागि ठेक्का आह्वान गरिसकेका छौँ, कालोपत्रे भएकै बाँकी चार किलोमिटर पनि मर्मतको तयारीमै छौँ, दासले भने । कच्ची सडकमा सानो पानी परे जम्ने, पहिरो जानेलगायत कारणले सवारी आवागमनमा ठप्प भइरहेको बेला यहाँका पक्की सडकका कालोपत्रे उप्कदा सवारी सहज आउजाउका लागि समस्या पर्दै आएको छ । बारपाकसम्म सडक कालोपत्रेका लागि चार प्याकेजमा ठेक्का लगाइएको छ । ९ देखि १७ किलोमिटर कालापत्रे गर्ने जिम्मा पाएको नागार्जुन त्रिशूली जेभीले हालसम्म ६० प्रतिशत काम सम्पन्न गरेको छ । काम अलपत्र छाडेर उत्त ठेकेदार कम्पनी सम्पर्कविहीन बनेको थियो । तीन दिनभित्र सम्पर्कमा आउन भनेर पत्र काट्यौँ, केही दिनअघि सम्पर्कमा आएर काम सक्छु भनेका छन्, उनले भने, अब पनि काम नगरे कालोसूचीमा राखेर कारबाही प्रक्रिया अघि बढाउँछौं । उक्त प्याकेजको निबेलसम्म पुष्पलाल (मध्यपहाडी) लोकमार्गअन्तर्गत पर्छ । मध्यपहाडीले डीपीआर तयार गर्दै छ, उक्त खण्डमा लागेको ठेक्का फरफारक गरेर छिट्टै मध्यपहाडीलाई हस्तान्तरण गर्छौं, उनले भने । १७ देखि २२ किलोमिटरसम्म सडक कालोपत्रेको जिम्मा पाएको कन्काई जेभीको ७० प्रतिशत प्रगति देखिएको छ । उक्त जेभीको ठेक्का अवधि आगामी असारसम्म रहेको इन्जिनियर राजेशकुमार यादवले बताए । त्यो खण्डको आजबाट कालोपत्रेको काम पनि सुरु भएको छ, उनले भने । आठ करोडमा उक्त जेभीले ठेक्का पाएको छ । २०७२ असार ३१ मा दुई वर्षभित्र काम सक्ने भन्दै २२ देखि ३० किलोमिटर क्षेत्र कालोपत्रेको जिम्मा लिएको लोहनी एन्ड ब्रदर्सको प्रगति सम्झौता अवधि सकिँदासम्म प्रगति ५० प्रतिशत मात्र छ । उत्त ठेकेदार कम्पनीको थपिएको म्याद पनि गत चैतमा सकिएको छ । अब काम नगरे ठेक्का तोड्नतर्फ लाग्छौं, उनले भने । म्याद सकिएको दुई सय दिनसम्म काममा नफर्किए ठेक्का तोड्न मिल्ने प्रावधान छ । उक्त ठेकेदार कम्पनीले काममा निकै ढिलासुस्ती गर्दै आएको छ । अन्तिम खण्डको ३० देखि ४६ किलोमिटर कालोपत्रेको जिम्मा लिएको रसुवा एलाइट जेभीको हालसम्मको प्रगति ६० प्रतिशत मात्र छ । राङरुङभन्दा माथि यसै वर्ष कालोपत्रे यसै भन्न सकिन्न, उनले भने, जमिन कमजोर छ, भौगर्भिक अवस्था हेर्दै काम गर्नुपर्ने अवस्था छ । राङरुङदेखि १० किलोमिटर क्षेत्रमा काम गर्न जटिल रहेको उनले बताए । ढलानको काम पनि गर्दै छौं, यो बर्खामा चाहिं सडकमा गाडी चल्न मिल्ने बनाउँछौँ, यादवले भने । बारपाकसम्मको सडकमा नाला, बेस कोर्स, ग्राभेल गर्दै साढे पाँच मिटर कालोपत्रे गर्ने कार्यालयले जनाएको छ । उक्त सडक निर्माणले पूर्णता पाएमा यहाँका साविकका दुई दर्जन गाविसका स्थानीय प्रत्यक्ष लाभान्वित हुनेछन् । ठेकेदारले विभिन्न बहाना देखाएर सडक निर्माणमा ढिलाइ गरेको बारपाकमा जितबहादुर घलेले बताए । कालोपत्रे त पोहोर असारमा सक्नुपर्ने थियो, अहिले विभिन्न बहाना बनाउँदै म्याद थप भएको छ, उनले भने, अहिले जेठ मसान्तभित्र पिच गर्छु भनेका छन् तर अवस्था त्यस्तो छैन, आशा भनेको अर्को वर्षसम्म भ्याउँछ कि भन्ने हो ।"
साना उद्योगलाई सुविधा माग,"लेखनाथ  यहाँका व्यवसायीले घरेलु तथा साना उद्योगलाई सरकारले विशेष सुविधा र संरक्षण दिनुपर्ने माग गरेका छन् । साना र घरेलु उद्योगको प्रतिस्पर्धी क्षमता बढाउन, तालिम र अनुदानको व्यवस्था गर्न उनीहरूले माग गरे । पोखरामा आइतबार आयोजित लघु, घरेलु तथा साना उद्योग फ्रवर्द्धनसम्बन्धी अन्तरक्रिया कार्यत्रममा बोल्दै व्यवसायीले आफूहरूले सरकारबाट खासै सुविधा नपाएको गुनासो गरे । नेपाल उद्योग वाणिज्य महासंघ, घरेलु तथा साना उद्योग समितिका सभापति डीबी बस्नेतले देशमा भएको रोजगारीमा घरेलु तथा साना उद्योगको ८५ प्रतिशत योगदान रहेको जनाउँदै ती उद्योगलाई बचाउनु राज्यको कर्तव्य भएको बताए । साना उद्योग चलाउनेको राज्यसम्मको पहुँच कम भएकाले पनि अनुदान र अन्य सहयोग लिन पछि परेको उनको दाबी थियो । साना उद्योगका उत्पादनमा प्याकेजिङ र बजारीकरणको समस्या छ, उनले भने, ठूला उद्योगको कर्तव्य साना उद्योगलाई बचाउनु पनि हो । महासंघ गण्डकी प्रदेशका अध्यक्ष सञ्जीवबहादुर कोइरालाले राष्ट्रिय पहिचानका सामग्री उत्पादन गर्ने लघु तथा साना उद्योगलाई राज्यले नै संरक्षण गर्नुपर्नेमा जोड दिए । गण्डकी प्रदेश सरकारले लघु, साना तथा घरेलु उद्योगको विकासका लागि ३ करोड रुपैयाँ बजेटको व्यवस्था गरेको छ, उनले भने, युवा उद्यमशीलता कोषमार्फत दिइने सो अनुदानको उपयोग उद्योगीले गर्नुपर्छ । पोखरा उद्योग वाणिज्य संघका अध्यक्ष दामु अधिकारीले हरेक व्यवसाय सुरु गर्दा बजारको अध्ययन गर्ने परम्पराको विकास गर्नुपर्ने उल्लेख गरे । साना र घरेलु उद्योगले राष्ट्रिय अर्थतन्त्रमा दिएको योगदानको कदर गर्दै ती उद्योगको संरक्षणमा विशेष कार्यक्रम सञ्चालन गर्न उनले सरकारसँग माग गरे । उद्योग वाणिज्य महासंघका उपमहानिर्देशक हंसराम पाण्डेयले लघु, घरेलु तथा साना उद्योगको अवस्था, उद्योग प्रवर्द्धनमा समस्या र चुनौतीहरू विषयक कार्यपत्र प्रस्तुत गरे । परम्परागत सीपबाट सञ्चालन हुँदै आएका उद्योग, कृषि तथा वन पैदावार, चिया, कफी, फलफूल र तरकारी, जडीबुटी, होटल, रेस्टुरेन्ट, गार्मेन्ट र हस्तकलामा आधारित भएर साना उद्योग सञ्चालन गर्न सकिने उनले बताए ।नयाँ सोचको कमी, जोखिम बहन क्षमता कम हुनु तथा पूर्वाधारको कमी र बजारको आवश्यकता ठम्याउन नसक्दा घरेलु तथा साना उद्योगले गति लिन सकेको छैन, उनले भने । परम्परागत तथा घरेलु उद्योगको आयकरमा ५० प्रतिशत छुट भएकाले स्वरोजगार चाहनेले यो क्षेत्रमा काम गर्नुपर्नेमा पनि जोड दिए । उनका अनुसार गण्डकी प्रदेशमा १ लाख ६ सय ८८ उद्योगमा ३ लाख ४१ हजार ८ सय १८ ले रोजगारी पाएका छन् । कार्यक्रममा सहभागीले साना उद्योगीलाई दक्ष बनाउन तालिम केन्द्रको स्थापना गर्नुपर्ने, लघु तथा घरेलु उद्योगबाट उत्पादित सामानको बिक्री र प्रदर्शनीका लागि छुट्टै बिक्री केन्द्रको स्थापना गरिनुपर्ने, सरकारी कार्यालयले नेपालकै घरेलु र साना उद्योगबाट उत्पादित सामान प्रयोग गर्नुपर्ने, व्यवसायीको पहुँच होइन कि उसको कारोबार हेरेर ऋण तथा अनुदान दिइनुपर्नेलगायतका माग गरेका थिए ।घरेलु तथा साना उद्योग कार्यालय कास्कीका उद्योग अधिकृत महराज ढकालले जनशक्तिको अभावमा आफ्नो कार्यालयले सोचेजस्तो काम गर्न नसकेको स्विकारे । उनले उद्योगको क्षमता बढाउन घरेलुमार्फत दिइने अनुदानको उपयोग गर्न व्यवसायीलाई आग्रह पनि गरे । नेपाल उद्योग वाणिज्य महासंघ तथा पोखरा उद्योग वाणिज्य संघको आयोजना तथा नेपाल सरकार लघु, घरेलु तथा साना उद्योग विकास कोषको सहयोगमा अन्तरक्रिया भएको हो ।"
माछा मार्न रोक,"जाजरकोट  नलगाड नगरपालिकाले नगर क्षेत्रका नदी तथा खोलामा माछालगायत जलचर प्राणी मार्न रोक लगाएको छ । नगरपालिकाले ठूलीभेरी, नलसिंहगाडलगायत नदी तथा खोलामा तीन महिनाका लागि माछा मार्न रोक लगाएको हो ।जिल्लामा जलचर मार्न नपाइने गरी स्थानीय तहले प्रतिबन्ध लगाएको यो पहिलो घटना हो । दिनहुँजसो नदी र खोलामा पासो हालेर, करेन्ट लगाएर, विष हालेर र जाल हानेर माछा मार्ने प्रवृत्ति बढदै गएपछि नगरपालिकाले रोक लगाएको जनाएको छ ।माछालगायत जलचर प्राणी मार्नेको संख्या बढ्दा इको सिस्टममा खतरा आउन थालेपछि प्रतिबन्ध लगाइएको जनप्रतिनिधिले बताएका छन् । अब नगरपालिकाको निर्णयविपरीत माछा तथा जलचर प्राणी मारेको पाइए कानुनबमोजिम कारबाही हुनेछ । नगर कार्यपालिकाको बैठकले वैशाख १ गतेदेखि असार मसान्तसम्म माछालगायतका जलचर प्राणी मार्न प्रतिबन्ध लगाएको नगर प्रमुख टेकबहादुर रावलले बताए । यो सिजनमा माछा र अन्य जलचर प्राणीले फुल पार्ने र सन्तान वृद्धि गर्ने भएकाले मार्न प्रतिबन्ध लगाइएको हो, उनले भने, यसले इकोसिस्टमलाई जोगाइराख्न मद्दत गर्नेछ । उनका अनुसार असार मसान्तपछि निर्णयमा पुनर्विचार गरी थप आवश्यक निर्णय लिइनेछ । नलगाड नगरपालिकाका विभिन्न खोला तथा नदीमा पाइने असला जातका माछा निकै स्वादिला हुन्छन् । उक्त माछा पाउन स्थानीयबीच खोसाखोस हुने गरेको छ । स्थानीयले नगर क्षेत्रका नदी तथा खोलामा यो सिजनमा दैनिक ७० किलोसम्म माछा मार्ने गरेका छन् । नलगाडमा प्रतिकिलो आलो माछाको मूल्य पाँच सय रुपैयाँ छ । खोला तथा नदी आसपासका बसोबास गर्ने बादी परिवारलगायतले माछा मारेरै गुजारा चलाउँदै आएका छन् । नगरपालिकाको माछा मार्न नपाइने निर्णयले बादी समुदाय मर्कामा परेको स्थानीय देवी बटालाले बताइन् । नलगाड खोलाको किनारमा बस्दै आएका दर्जन बादी परिवारले वर्षौंदेखि माछा मारेरै परिवारको गुजारा चलाउँदै आएका छन् । स्थानीय सरकारले उनीहरूलाई वैकल्पिक पेसा अपनाउन लगाएर प्रतिबन्ध गरेको भए राम्रो हुन्थ्यो, उनले भनिन्, विकल्प नै नदिई माछा मार्न रोक लगाएपछि जीविकोपार्जन कसरी गर्ने भन्ने तनाव हुन थालेको छ ।"
प्राथमिकता राजकीय भ्रमण कि बीआरआई ?,"बेइजिङ  नेपालमा गणतन्त्र स्थापना भएको एक दशकपछि चीनले नेपाली राष्ट्रपतिलाई बेइजिङमा रातो कार्पेट ओछ्याएको छ । दोस्रो बीआरआई (बेल्ट एन्ड रोड इनिसिएटिभ) सम्मेलनमा सहभागी हुने क्रममा राष्ट्रपति विद्यादेवी भण्डारीका लागि चीनले राजकीय भ्रमणको चाँजोपाँचो मिलाएको हो । चीनले संसारको ध्यानाकर्षण हुने गरी बेइजिङ केन्द्रविन्दु पारेर आयोजना गरेको दोस्रो बीआरआई (बेल्ट एन्ड रोड इनिसिएटिभ) सम्मेलनमा भाग लिएका तीन दर्जन देशका राष्ट्र तथा सरकार प्रमुख थिए । तीमध्ये राष्ट्रपति भण्डारीलगायत केही राष्ट्रप्रमुखहरूले पनि चीनको राजकीय सम्मान थापेका हुन् । नेपालका सन्दर्भमा राजकीय भ्रमणलाई प्रतिष्ठाको विषय मानिन्छ । राष्ट्रपति भण्डारीलाई काठमाडौंबाट सिआन अवतरण गर्नेबित्तिकै उपगभर्नर र सिआनबाट बेइजिङ अवतरण गर्नेबित्तिकै उपपरराष्ट्रमन्त्री खोङ सुआनयौले स्वागत गरे र ग्रेट हल अफ द पिपल्समा चीनका शक्तिशाली नेता राष्ट्रपति सीले नेपालकी राष्ट्रपतिको स्वागत गरे । राष्ट्रपति भण्डारीको पल्लो शान्सी प्रान्तको सिआन, तिब्बत भ्रमण गर्ने इच्छा चीनले पूरा गरिदिँदै छ । नेपालका प्रथम राष्ट्रपति रामवरण यादवले पनि चीन भ्रमण गरेका थिए । उनले सन् २०१० अक्टोबरमा शाङ्हाई एक्स्पो र सन् २०१५ को मार्चमा पोआउ फोरममा भाग लिए । तर राजकीय भ्रमणको अवसर पाएनन् । यादवको राजनीतिक पृष्ठभूमि कांग्रेस थियो । दोस्रो राष्ट्रपति भण्डारीको राजनीतिक पृष्ठभूमिबारे चीन अनभिज्ञ थिएन । यति हुँदाहुँदै पनि चीनले ढिला गरी राजकीय भ्रमण गराएको छ । उनले चीनको एउटा कार्यक्रमको मेसो पारेर बेइजिङ आउनुपर्यो । यसले भने अनेक अडकलबाजी गर्ने ठाउँ दिएको छ । महत्त्वपूर्ण उपलब्धि कुन ?बीआरआईको यो सम्मेलनमा भाग लिन पाऊँ भनेर अनुरोध गर्नेहरूको सूची लामो थियो । विभिन्न देशका राष्ट्रपति र प्रधानमन्त्रीहरू लाइनमा थिए । तर ३७ राष्ट्र वा सरकार प्रमुखले अवसर पाउँदा नेपाल पनि परेको थियो । बीआरआई सम्मेलनमा सहभागिता र राजकीय भ्रमण दुवै अवसर पाउनु महत्त्वपूर्ण रहेको नेपाली अधिकारीहरू बताउँछन् । चीनले नेपालको राष्ट्रपति बोलाउनु आफैंमा ठूलो उपलब्धि भएको उनीहरूको भनाइ छ । नेपालका तर्फबाट राष्ट्रपतिका लागि बेइजिङस्थित ग्रेट हल अफ द पिपुल्सको ढोका खुल्दै गर्दा ढोकाबाहिर को को परे भन्ने पनि उल्लेखनीय हुन्छ । स्रोतका अनुसार प्रारम्भिक चरणमा सूचीमा नेपाल थिएन । ठूलो सौभाग्यले नेपाली राष्ट्रपतिको नाम सूचीमा अटेको चिनियाँ अधिकारीहरू बताउँछन् । बीआरआई शिखर मञ्चका लागि जारी गरिने घोषणापत्र तय गर्न बसेको कूटनीतिज्ञहरूको छलफलमा चिनियाँ अधिकारीहरूले भनेका थिए, कतिपय देशका राष्ट्रपतिलाई निम्त्याउनु र राजकीय सम्मान दिनु चानचुने उपलब्धि नठानौं ।बीआरआई सम्मेलनमा नेपालबाहेक दक्षिण एसियाबाट पाकिस्तानी प्रधानमन्त्री इमरान खान थिए । त्यसो त चीनले पाकिस्तानलाई सर्वकालिक साथीका रूपमा लिन्छ । चीनले गर्ने कुनै पनि विश्व सम्मेलनमा पाकिस्तानलाई छुटाइँदैन । चिनियाँ परम्परामा कसैकामा आतिथ्यता ग्रहण गर्न जाँदा केही न केही चिनो लगिदिने चलन छ । परापूर्वकालदेखिको यो चलनले भ्रष्टाचारमा बढोत्तरी भएको भन्दै अहिले सरकारले नै महँगा उपहार दिन नपाउने नियम लगाएको छ । सामान्यतया चिनियाँहरू कसैकामा पाहुना लाग्दा सकेसम्मको न्यानो उपहार सुम्पन्छन् र यसपश्चात् दुवै पक्षबीचको सद्भाव, सहकार्य र आत्मीयताको चरण सुरु भयो भनेर सोच्ने गर्छन् । २३ तारिखमा बेइजिङमा बेल्ट एन्ड रोड मिडिया सहकार्य, प्रथम परिषद् बैठकलाई बधाई सन्देश पठाउँदा राष्ट्रपति सीले भनेका थिए, चीनले प्रस्तुत गरेको भए पनि बीआरआईले ल्याउने मौका र सफलता संसारका लागि हो । यही अवसर र फाइदा लिन बीआरआईमा औपचारिक आबद्धता लिइनसकेका मुलुकहरू पनि यसपालि सहभागी भए । अनपेक्षित रूपमा केही विरोधी मुलुकहरूले पनि यस सम्मेलनमा प्रतिनिधि पठाए । चीनको राजनीतिक, मानव अधिकार, प्राविधिकलगायत विषयमा विमति जनाउँदा जनाउँदै पनि उनीहरूले प्रतिनिधि पठाउनुको अर्थ सम्भाव्यताको खोजी नै हो । यस सम्मेलनमा सहभागी भएको अवधिमा नेपालले यसअघि तयार भएको व्यापार तथा पारवहन प्रोटोकलमा हस्ताक्षर महत्त्वपूर्ण पाटो हो ।बीआरआई शिखर मञ्चले जारी गरेको ३८ बुँदे घोषणापत्रअन्तर्गत उपशीर्षकको २३ औं नम्बरमा नेपालचीन सीमापार रेलवेका साथै नेपालचीन हिमालपार बहुआयामिक सम्पर्क सञ्जाल स्थापना गर्ने उल्लेख छ । त्यसमा समावेश हुनुलाई नेपालका एकथरी विश्लेषकले रेल नेपालभित्र छिरिसकेकोजस्तो आभास गर्न थालेका छन् । त्यसमा नेपाल मात्रै होइन, कैयन् अरू देश पनि समेटिएका छन् । त्यसको अर्थ नेपाल मात्रै पूरा शक्ति लगाएर चीनले विकास गरिनेमा पर्दैन । यसमा जुन देशले अलि बढी सक्रियता देखाउँछन्, उनीहरूकै पालो आउनेछ । नेपालले दुई वर्षअघि चीनबाट परियोजना मागिँदासमेत ठोस मतैक्यतासहित सूची दिन सकेन । बुँदामा समेटियो भनेर आत्मरतिमा मात्र रमाइरहे रेलमार्गले मूर्त रूप लिँदैन ।"
उत्तरी ढोका खुल्यो,"काठमाडौं  चीनसँगको व्यापार तथा पारवहन प्रोटोकलमा हस्ताक्षरले नेपालको उत्तरी ढोका खोलेको छ । प्रोटेकलअनुसार नेपालले चीनका तीन सुक्खा र चार सामुद्रिक बन्दरगाह प्रयोग गरी तेस्रो मुलुकबाट सामान आयात र ती देशमा निर्यात गर्न सक्छ । मुलुक वर्षौंदेखि भारतसँगको एकल निर्भरता चल्दै आएको थियो, चीनका लागि नेपालका पूर्वराजदूत राजेश्वर आचार्यले भने, प्रोटोकलमा हस्ताक्षर भएसँगै नेपालले चीन हुँदै विश्वका सबै देशसँग सम्बन्ध कायम गर्न सक्ने बाटो कानुनी रूपमै खुला भएको छ ।आचार्यले सम्झौता नेपालको स्वाभिमान बढाउने र सार्वभौमिकता जोगाउन कोसेढुंगा भएको बताए । यसको महत्त्व ज्यादै छ, उनले भने, १९ वर्षअघि म राजदूत भएका बखत चीनसँग व्यापार सम्झौता गर्ने पहल भएको थियो, मस्यौदा पनि बनेको थियो तर नेपालले त्यतिखेर हिम्मत गर्न सकेन । अहिले हिम्मतका साथ सम्झौता गरी प्रोटोकलमा हस्ताक्षर गरेको देख्दा खुसी लागेको छ ।दुई व्यक्तिबीच भएको सम्झौतामा तमसुक वा करारपत्रको कानुनी महत्त्व भएजस्तै दुई मुलुकबीच भएको सम्झौतामा प्रोटोकलको महत्त्व हुन्छ । यसमा हस्ताक्षर गरिसकेपछि सम्झौतामा बाँधिएका मुलुक पछि हट्न पाउँदैनन् । अब चीनले नेपाललाई वैधानिक रूपमै आफ्नो नाका र बन्दरगाह प्रयोग गर्न दिनुपर्ने छ, आचार्यले थपे, यसबाट फाइदा लिन नेपालले पूर्वाधार विकास गर्नुपर्छ । चीन र चीनको बाटो हुँदै तेस्रो मुलुकमा सामान निर्यात गर्न सक्ने क्षमता बढाउनुपछ । नेपाल भूपरिवेष्टित भएकाले समुद्रसम्मको पहुँच राष्ट्रिय स्वार्थका लागि ठूलो महत्त्वको भएको चीन मामिलाविद् रूपक सापकोटाले बताए । प्रोटोकलमा हस्ताक्षर भएपछि समुद्रसम्मको हाम्रो पहुँच चीनका तर्फबाट पनि सुनिश्चित भएको छ । यो साह्रै राम्रो कुरा हो, उनले भने, चीनले पनि नेपाल हुँदै भारतसँग व्यापार गर्ने बाटो पछि माग्न सक्छ । यसबाट फाइदा लिन राज्यले सक्दो बढी मिहिनेत गरी योजनाहरू अघि सार्नुपर्छ ।पारवहनमा नेपाल भारतसँग मात्रै निर्भर हुँदा २०२७, २०४५ र २०७२ मा गरी तीनतीन नाकाबन्दीको सिकार भइसकेको छ । सरकारले हालै पारित गरेको राष्ट्रिय सुरक्षा नीतिमा भारतको नाकाबन्दीलाई राष्ट्रिय खतरा भन्दै त्यसबाट उम्कन चीनसँग सहकार्य गर्नुपर्ने उल्लेख थियो । नाकाबन्दीपछि तीन वर्षअघि केपी शर्मा ओलीले चीनसँग व्यापार तथा पारवहन सन्धि गर्ने सम्झौता गरेका थिए । गत भदौ २२ मा यसबारे औपचारिक सम्झौता भई प्रोटोकल निर्माण गर्ने सहमति भएको थियो । राष्ट्रपति विद्यादेवी भण्डारीको चीन भ्रमणका बेला पारी प्रोटोकलमा हस्ताक्षर गरिएको हो ।"
घरमै पढेर परीक्षा दिएजस्तो भयो,"ओखलढुंगा र इटहरी  सविता राई ओखलढुंगाको मानेभन्ज्याङ गाउँपालिकाकी उपप्रमुख हुन् । उनी जिल्लाभिक्रका आठ स्थानीय तहकै त्रियाशील र क्षमतावान भनेर चिनिएकी छन् । उनकै नेतृत्वमा रहेको न्यायिक समितिले भने प्रभावकारी काम गर्न सकेको छैन । पहिलो वर्ष त्यत्तिकै बित्यो, समितिको काम घरमै पढेर स्नातक तहको परीक्षा दिन गएजस्तो भएको छ, सविताले भनिन्, दक्ष हुने किसिमको तालिम पाउन सकेनौँ । न्यायसम्पादनको काम गर्न निकै कठिन भो । न्यायिक कार्यसम्पादनका लागि इजलास बनाउनेदेखि विभिन्न काममा बजेट आवश्यक भए पनि गाउँ कार्यपालिकाको बैठकले बजेट विनियोजन गर्नै नमान्ने गुनासो राईले पोखिन् । लिखु गाउँपालिका न्यायिक समितिका लागि इजलास बनाउने पहिलो गाउँपालिका हो । समितिलाई सशक्त बनाउने भनेर अग्रसर नभएका पनि होइनन् । हामी कानुन पढेर आएका होइनौँ, न्यायिक समिति संयोजक तथा उपप्रमुख शान्ता ढुंगेलले भनिन्, थोरै सिकेर, पढेर यो काम सम्भव रहेनछ । मेलमिलाप केन्द्र स्थापनाका लागि स्नातक तह उत्तीर्ण गरेको मेलमिलापकर्ता चाहिने हुँदा गाउँमा पाउनै गाह्रो हुने गरेको उनले बताइन् ।खिजिदेम्बा गाउँपालिकाकी उपप्रमुख सुशीला तामाङको अन्योलता शान्ता र सविताको भन्दा फरक देखिएन । एकदुईवटा तालिम लिइयो, त्यसमा संविधान र कानुनका धारा, दफा सुनियो, उनले भनिन्, तर समितिमा रहेर काम गर्दा त्यो कानुन र दफाभन्दा बढी व्यावहारिक समस्या आउँछन् । आफूलाई भोट दिएर जिताउने जनताले उल्टै थर्काउँछन् । सोचेजस्तो सजिलो छैन ।उच्च अदालत ओखलढुंगा इजलासले शुक्रबार आयोजना गरेको मेलमिलापसम्बन्धी एक दिवसीय कार्यक्रममा उपस्थित उपप्रमुखहरूको गुनासो समान थियो । जिल्ला न्यायाधीश कैलाश केसीले न्यायिक समितिले सशक्त रूपमा काम गर्न सके जिल्ला अदालतमा दर्ता हुने मुद्दाको संख्या घट्ने बताए । उहाँहरूसँग प्रशस्त अधिकार छ, केसीले भने, त्यसको प्रयोग गरेर न्यायसम्पादन गर्ने क्षमताको मात्र खाँचो हो ।संविधानले मात्र नभएर देवानी र फौजदारी दुवै संहिताले मेलमिलापका लागि प्रशस्त बाटो खुला गरिदिएका कारण अदालत आउनुअघि धेरै मुद्दा स्थानीय तहमै मेलमिलाप गर्न सकिने उच्च अदालतका वरिष्ठतम् न्यायाधीश विदुरविक्रम थापाले बताए । मेलमिलाप मात्र न्यायनिरूपणमा सबैभन्दा उत्तम विधि भएको बताए । विवादमा सबै चिज गुमाउने जोखिम लिने कि केही गुमाएर धेरै प्राप्ति गर्ने भन्ने विषय मेलमिलापसँग जोडिएको हुन्छ, थापाले भने, त्यसैले मेलमिलापबाट मात्र दुवै पक्षले जितेको महसुस गर्छन् । मेलमिलाप परिषदको निर्देशनमा उच्च अदालतले एकदिवसीय कार्यक्रम आयोजना गरेको हो । कानुनका कर्मचारी नहुँदा समस्या कानुन बुझेका कर्मचारी नहुँदा न्यायसम्पादनमा अपेक्षित काम गर्न नसकेको सुनसरीका जनप्रतिनिधिले बताएका छन् । न्यायिक समिति गठन भएको पहिलो एक वर्ष कानुनबारे बुझ्दैमा बितेको उनीहरूले बताए ।समितिमा आउने मुद्दामा न्यायसम्पादन गर्न निकै कठिन हुने गरेको इटहरी उपमहानगरका उपमेयर लक्ष्मी गौतमले बताइन् । राजनीतिक पृष्ठभूमिबाट आएकाले कानुनको पर्याप्त ज्ञान हामीसँग हुँदैन । स्वअध्ययन र व्यावहारिक रूपमा केही बुझेका छौं तर सम्पादनको पाटोमा कानुनी सल्लाहकार आवश्यक हुन्छ, उनले भनिन्, अप्ठ्यारोसँग काम गरिरहेका छौं । कानुनी सल्लाहकारले सहयोग गरिरहनुभएको छ ।कार्यपालिका र व्यवस्थापिकालाई सरकारले प्राथमिकता दिए पनि न्यायपालिकालाई कम महत्त्व दिएको उनको गुनासो छ । कानुन अभावमा न्यायिक समितिमा आएका मुद्दाबारे जनतालाई तत्काल केही जानकारी दिन सकेका छैनौं, कानुनी परामर्श लिएर सल्लाह दिनुपर्ने अवस्था छ, उनले भनिन् । समितिले हेर्ने मुद्दाबारे जानकारी दिन इटहरीका सबै वडामा बडापत्र राख्ने तयारी गरिएको छ । लेखनदासले मुद्दा लेख्न जान्दैनन्, जसका कारण सेवाग्राहीले दोहोरो खर्च र दुःख पाउनुपरेको छ, उनले भनिन्, सेवाग्राहीलाई मध्यनजर गर्दै लेखनदासलाई एकदिने तालिम दिने निर्णय समितिले गरेको छ ।इटहरीमा अहिलेसम्म न्यायिक इजलासको प्रक्रिया अघि बढ्न सकेको छैन । इजलास बनाउने प्रक्रियामा छौं, उपमेयर गौतमले भनिन् । तत्काल इजलास नहुँदा उपमेयरको कार्यकक्ष र सभाहलबाट कार्यसम्पादन गर्ने गरिएको छ । न्यायिक समितिका अनुसार समिति गठन भएको पहिलो वर्ष सम्बन्ध विच्छेदको मुद्दा बढी दर्ता भएको थियो । न्यायिक समितिका सदस्य मीना कार्कीले यस वर्ष जग्गा सिमानाको किचलो र लैंगिक हिंसाका मुद्दा अत्यधिक दर्ता भएको बताइन् । इलाका प्रहरी इटहरीका डीएसपी समिरचन्द्र खरेलले न्यायिक समिति गठन भएकोबारे सेवाग्राही जानकार भए पनि छिटो नतिजाका लागि प्रहरी कार्यालय आउने क्रम नघटेको बताए ।न्यायिक समितिमार्फत जाँदा प्रक्रिया पूरा गर्न केही समय लाग्छ तर मानिसलाई छिटो निर्णय चाहिन्छ । त्यसैले न्यायिक समितिले हेर्ने मुद्दामा समेत सेवाग्राही आउने गरेका छन्, उनले भने, प्रहरीले शान्ति सुरक्षामा समेत ध्यान दिनुपर्ने हुन्छ । त्यसैले न्यायिक समितिले हेर्ने मुद्दामा उतै पठाउने गरेका छौं । बर्जु गाउँपालिकाकी उपाध्यक्ष संगीता रायले कानुनी सल्लाहकार नहुँदा न्यायनिरूपणमा समस्या भएको बताइन् । कानुनका कर्मचारी नहुँदा काम गर्न गाह्रो छ । बार एसोसिएसनका अधिवक्तासँग परामर्श लिएर जसोतसो काम गरिरहेका छौं, उनले भनिन्, लेखनदासमा निवेदन लेख्ने पर्याप्त ज्ञान छैन । गाउँपालिकामा कर्मचारीको समेत अभाव छ । जग्गा अभावका कारण न्यायिक इजलास निर्माण गर्न नसकेको उनले बताइन् । गाउँपालिकाको नयाँ भवन बन्दै छ । भवनको एकातर्फ न्यायिक इजलास बनाउनेछौं । अहिले माटो खन्ने काम भइरहेको छ, उनले भनिन् ।"
पुलिसको सहज जित,"काँकडभिट्टा  प्रतियोगिताको एकमात्रै विदेशी टीम पारो एफसी भुटानलाई घर पठाउँदै विभागीय क्लब नेपाल पुलिस चौथो मेचीनगर गोल्डकप फुटबलको सेमिफाइनल पुगेको छ । भुटानविरुद्ध ३० को सहज जित निकाल्दै पुलिसले सोमबार अन्तिम चारमा स्थान सुरक्षित गरेको हो । फाइनल प्रवेशका लागि पुलिसले संकटा क्लबसँग बुधबार प्रतिस्पर्धा गर्नेछ । काँकडभिट्टा माविको मैदानमा दुवै टिमको प्रदर्शन आक्रामक थियो । पहिलो हाफ सकिन एक मिनेट बाँकी रहँदा पुलिसका कप्तान भरत शाहले गोल गर्दै टिमलाई अग्रता दिलाए । तेज तामाङको फ्रिकिकमा मानबहादुर परियारले मिलाइदिएको पास छातीले रोक्दै भरतले पोस्टको दिशा दिए । पुलिसको अग्रतासँगै पारो दबाबमा परेको थियो । उसले दोस्रो हाफमा रणनीति बदलेको थियो । ५६ र ५८ औं मिनेटमा फरवार्ड रवि पासवानले लगातार २ गोल फर्काएपछि भुटानी टोली लगभग निरास बनेको थियो । रविले पहिलो गोल सुमन लामाको पासमा गरे । पहिलो गोललगत्तै पुनः गोल फर्काए । जसले पुलिसको जित निश्चित गरेको थियो । पुलिसले पहिलो हाफमा पनि धेरै राम्रो मौका गुमायो । १८ औं मिनेटमा भरतको प्रहार भुटानका गोलरक्षक सेरोब ग्याल्छेनले बचाए । ३० औं मिनेटमा निरकुमार राईको प्रहार पोस्ट नजिकैबाट बाहिरियो । ३६ औं मिनेटमा आशिष गुरुङको हेडर बारमा लागेर फर्कियो ।भुटानका करण राईको प्रहार ३३ औं मिनेटमा पुलिसका गोलरक्षक शत्रुधन चौधरीले बचाएका थिए । उनलै दिवस सुब्बाको कडा प्रहार पनि पन्च गरेर फर्काए । जतिखेर ४६ औं मिनेट भएको थियो । भुटानबाट खेलेका सेड्रिक अबाले राम्रो मौका गुमाउँदा ४९ औं मिनेट बितेको थियो । पुलिसका प्रशिक्षक अनन्तराज थापाले पहिलो हाफ दबाबमै खेल्नुपरेको र स्कोरपछि सहज बनेको बताए । भुटानसँग पहिलो पटक खेलेका हौं, उनले भने, सुरुमा डर नै थियो । स्कोर हुन थालेपछि खेलाडीमा उर्जा थपिँदै गयो ।भुटानका प्रशिक्षक पुष्पलालले पहिलो रोजाइका ६ खेलाडी नभएका कारण सोचे जस्तो प्रदर्शन गर्न चुकेको बताए । हाम्रा लागि टिम त नयाँ थियो । मैदान पनि अनौठो थियो, उनले थपे, म्याटमा खेल्ने बानी परेका खेलाडीका लागि यो मैदान असहज बन्यो । म्यान अफ द म्याच पुलिसका रवि पासवान भए । उनले ११ हजार रुपैयाँ पुरस्कार पाए । मंगलबार रुस्लान थ्रीस्टार र इलामको माइभ्याली क्लबबीच अन्तिम क्वाटरफाइनल हुनेछ ।"
अघि बढे आर्मी र टाइम्स,काठमाडौं गत वर्षको उपविजेता आर्मी र यसपालि बलियो मानिएको टाइम्स क्लबले नेपाल बास्केटबल लिगमा लगातार दोस्रो जित रच्ने क्रममा सोमबार सफलता हात पारेका छन् ।पहिलो खेलमा डिफेन्डिङ च्याम्पियन गोल्डेनगेटलाई पराजित गरेको आर्मीले विभागीय डर्बीमा सोमबार पुलिसमाथि ८९८१ स्कोरको जित निकाल्यो । महाराजगन्जमा भएको खेलमा आर्मीका कप्तान रोबिन खत्रीले सर्वाधिक २९ स्कोर गरेका थिए ।टाइम्सले डिल्लीबजारमा भएको खेलमा साउथ साइडर्समाथि ७८४७ स्कोरको एकतर्फी जित रच्यो । औसत ६ फिट अग्ला खेलाडीको साथ पाएको टाइम्सले पहिलो क्वाटरमै २२११ को अग्रता लिएको थियो । त्यसमा महेन्द्र क्षत्रीले उत्कृष्ट प्रदर्शन गर्दै १५ स्कोर जोडे । उनले १० रिबाउन्ड पनि लिए ।
अश्लेषा र गंगा विजयी,"काठमाडौं गंगा शर्मा र इशाश्री शाह सातौं सिटिजन्स बैंक खुला टेनिसको महिला सिंगल्सतर्फ विजयी भएका छन् । आर्मी अफिसर्स क्लबको कोर्टमा सोमबार गंगाले रोमिका बुद्धाचार्यलाई ६०, ६० ले र इशाश्रीले भगवती बिकलाई ६४, ६४ को सेटमा हराए । सर्वानी श्रेष्ठले प्रकृति श्रेष्ठलाई ६२, ६४, इन्द्रकला श्रेष्ठले श्रेया भट्टराईलाई ६१, ५७, ७५, आइरा रावतले रायना शाहलाई ६४, ६० र अश्लेषा लिसानेविचले सलोनी तामाङलाई ६४, ६३ को सेटमा हराएर क्वाटरफाइनलमा स्थान बनाए ।पुरुष सिंगल्समा निशान श्रेष्ठले प्रसिद्ध मोक्तानलाई ६०, ६० ले, भीष्मजंग गुरुङले इभ्येक जोशीलाई ६०, ६१ ले, कुमार जिसीले ध्रुव शर्मालाई २६, ६३, ६३ ले, अनिल शाहीले प्रणव वैद्यलाई ६२, ६० ले, पाउल मार्टिनले मुकिम थापालाई ६०, ६१ ले, गोविन्द नेपालीले मिलन जोशीलाई ६२, ६० र गौरवप्रताप शाहीले कुमार तामाङलाई ६४, ६१ को सेटमा पन्छाए ।पुरुष ५५ वर्षमाथि डबल्समा फादर म्याथ्यु र प्रेम थापा तथा अशोक वज्राचार्य र चन्द्रमान ताम्राकारको जोडी विजी भए । पुरुष ६५ वर्षमाथि सिंगल्समा भरत रायमाझी र अशोक शाक्य क्वाटरफाइनल पुगे ।पुरुष ४५ वर्षमाथि सिंगल्समा मधु परियार, राजेन्द्र चापागाईं, स्कोट हेरिङगर, उत्तम बोगटी, राजु श्रेष्ठ, मनोज शाह, सुदर्शन विष्ट, देवेन्द्र गिरी, ठाकुर खनाल, सिवा सेढाईं, राजेश क्षेत्री, चन्द्र शाही विजयी भए । पुरुष ३५ वर्षमाथि डबल्समा कमलबहादुर भण्डारी र महेश श्रेष्ठ तथा आत्माराम कार्की र राजु श्रेष्ठको जोडीले सफलता पाए । पुरुष ३५ वर्षमाथि सिंगल्समा उपेन्द्र प्रधान, ईश्वर जिसी, आत्माराम कार्की र सुवोध अधिकारी विजयी भए । वैशाख २१ सम्म चल्ने प्रतियोगितामा ५ विदेशीसहित १ सय ४२ खेलाडीले १० इभेन्टमा प्रतिस्पर्धा गर्ने छन् । कुल ४ लाख ९८ हजार ५ सय रुपैयाँ पुरस्कार रहेको छ ।"
एकदिवसीयको साख कायम राख्यौं : शाही,"काठमाडौं  नेपाली टोलीका प्रशिक्षक वसन्त शाहीले एसीसी यू१६ इस्टर्न रिजनको उपाधि जितेर किशोर टोलीले एकदिवसीय अन्तर्राष्ट्रिय क्रिकेटको साख कायम राखेको बताएका छन् । थाइल्यान्डमा आइतबार सम्पन्न फाइनलमा मलेसियालाई हराउँदै उपाधि रक्षा गरेको नेपाली टोली सोमबार स्वदेश फर्किएको छ । त्रिभुवन अन्तर्राष्ट्रिय विमानस्थलमा प्रशिक्षक शाहीले आफ्नो टोलीले एकदिवसीय मान्यताको साख कायम राख्न सफल भएकोमा खुसी व्यक्त गरे । उमेर समूहको अन्तर्राष्ट्रिय प्रतियोगिता भनेको क्रिकेट बिकासको जग हो । हामी एकदिवसीय अन्तर्राष्ट्रिय टिमको नाताले पनि हाम्रो जग यस्तै हुनुपर्छ, जस्तो अहिले नतिजा आएको छ, उनले भने, यो जितबाट हामीले जगैदेखि क्रिकेटमा राम्रो गरिरहेका छौं भन्ने प्रमाणित गरेको छ । साथै क्रिकेट बोर्ड क्यान नभइरहेको अवस्थामा खेलाडीलाई पनि प्रेरित गर्दछ । खेलकुद मन्त्रालय, राष्ट्रिय खेलकुद परिषद् र मदन भण्डारी स्पोर्टस एकेडेमीको सहकार्यमा गत महिना आयोजित यू१६ राष्ट्रिय प्रतियोगिताबाट खेलाडी छनोट गरेर इस्टर्न रिजनलाई तयार पारिएको थियो । क्यान नभएको अवस्थामा अभिभावकविहीन अवस्थाका बाबजुद छोटो क्याम्पपछि पनि खेलाडीले जुन जुझारुकता देखाए, त्यसले भविष्यमा नेपाली क्रिकेट विस्तारको दायरा फराकिलो बनाउने छ, शाहीले थपे ।उनले थाइल्यान्डको विकेट कन्डिसन नेपालको भन्दा फरक रहेकाले विशेष गरी ब्याट्सम्यानहरूले संघर्ष गर्नुपरेको स्विकारे । हामीले यहाँ गरेको अभ्यास र त्यहाँको विकेट कन्डिसन फरक रह्यो । बल धेरै टर्न भइरहेको थियो । बाउन्सिङ पिच थियो । जसरी खेल्ने भनेर सोचेका थियौं, त्यो अनुसार भएन । तर हाम्रो मुख्य हतियार स्पिन बलिङले नै उपाधि रक्षा गर्न अहम् भूमिका खेल्यो, प्रशिक्षक शाहीले भने । टोलीका कप्तान विशालविक्रम केसीले खराब विकेट कन्डिसन भए पनि गेम प्लानअनुसार खेलेर उपाधि जित्न सकेको सुनाए । उनले भने, यहाँको भन्दा धेरै नै फरक विकेट पायौं । एकरुपको विकेट थिएन । तर हामीले विकेट बचाएर १२ रन लिँदै उपाधि रक्षा गर्न सक्यौं, समग्रमा टिमको प्रदर्शनबाट सन्तुष्ट छु ।उपाधि रक्षाको अभियानमा भए पनि हामी अधिकांश नयाँ खेलाडीको भरमा थियौं । धेरै खेलाडीका लागि पहिलो अनुभव थियो, धेरै कुराहरू सिक्ने अवसर पाइयो । विदेशी विकेटको अनुभव भयो । आफ्नो क्षमता र आत्मविश्वास बढाउने अवसर पनि मिल्यो, प्रतियोगिताकै उत्कृष्ट खेलाडी घोषित कप्तान विशालले थपे । थाइल्यान्डमा वैशाख ७ देखि १५ सम्म आयोजित प्रतियोगितामा नेपालले अपराजित रहँदै उपाधि उचालेको हो । आठ टोलीसम्मिलित प्रतियोगिता फाइनलमा मलेसियालाई ५९ रनले हराएर नेपालले उपाधि जितेको हो । सन् २०१७ को डिसेम्बरमा आयोजित पहिलो संस्करण फाइनलमा सिंगापुरलाई पराजित गरी नेपाल च्याम्पियन बनेको थियो ।राष्ट्रिय खेलकुद परिषद्का उपाध्यक्ष पिताम्बर तिम्सिना, सदस्यसचिव केशवकुमार विष्ट, मदन भण्डारी स्पोर्टस एकेडेमीका अध्यक्ष विनोद श्रेष्ठलगायतले च्याम्पियन टोलीका खेलाडीलाई स्वागत गरे ।नेपाली यू१६ टोली । तस्बिर : हेमन्त श्रेष्ठकान्तिपुर"
पाथीभरा राष्ट्रिय भलिबल अर्को साता,"सुनसरी  उच्च स्थानमा खेल पर्यटन प्रवर्द्धन गर्ने उद्देश्यले वैशाख २२ देखि ताप्लेजुङको मैवाखोला साँघुस्थित नारायणी माविको मैदानमा तेस्रो पाथीभरा राष्ट्रिय पुरुष भलिबल प्रतियोगिता हुने भएको छ । पाँच दिने प्रतियोगिताको तयारी पूरा भएको आयोजकले समितिले जनाएको छ । प्रतियोगिता संयोजक दिवस चोङबाङ लिम्बुले प्रतियोगिताको तयारी पूरा भएको बताए । ताप्लेजुङबाट प्रतिनिधित्व गर्ने सांसद टंक आङबुहाङ र होमकुमारी साँवालगायतको उपस्थितिमा भएको कार्यक्रममा लालीगुराँसको राजधानी तीनजुरेमिल्केजलजलेको काखमा रहेको मैवाखोला गाउँलाई हाइअल्टिच्युट स्पोर्ट्स भिलेज को रूपमा विकास गर्ने उद्देश्यले नियमित राष्ट्रिय भलिबल प्रतियोगिता हुँदै आएको जनाइएको थियो । साँघुस्थित जलजले क्लब, ढुंगेसाँघुस्थित मैवाखोला क्लब र फाकुम्बाको न्यु पाथीभरा क्लबको संयुक्त आयोजनामा प्रतियोगिता हुन लागेको हो । संयोजक लिम्बुले भने, खेलकुदको माध्यमबाट आफ्नो जिल्ला र गाउँपालिकाको पर्यटकीय स्थलको प्रचारप्रसार र प्रवर्द्धन गर्नु मुख्य उद्देश्य छ । मैवाखोला गाउँपालिका राष्ट्रपति विद्यादेवी भण्डारी र स्वर्गीय मदन भण्डारीको पुर्ख्यौली घर भएको ठाउँ हो ।प्रतियोगितामा सातै प्रदेशका टिम, तीन विभागीय आर्मी, पुलिस, एपीएफ र विश्वविद्यालयको टिम गरी ११ टिमले प्रतिस्पर्धा गर्ने छन् । लिगकम नकआउटको आधारमा खेलाइने प्रतियोगिता विजेताले ३ लाख ५१ हजार ५ सय ५ रुपैयाँ र उपविजेताले १ लाख ७६ हजार २ सय ५१ रुपैयाँ प्राप्त गर्ने छन् । सेमिफाइनलिस्ट पराजितले समान ५० हजार पाउने छन् । सर्वोत्कृष्ट खेलाडीले १५ हजार, विधागत उत्कृष्टले जनही ७ हजार रुपैयाँ पाउने छन् । विजेतालाई दिइने सबै पुरस्कार ताप्लेजुङ घर भई काठमाडौंमा बस्दै आएका बलबहादुर तामाङ, ईश्वरी पौडेल र रमेश बरालले प्रायोजन गरेका हुन् ।स्थानीय लोक सांस्कृतिक कार्यक्रमसमेत हुने प्रतियोगितामा अफिसियल, रेफ्री, खेलाडी, संचारकर्मी, कलाकार र अन्य अतिथिका लागि होमस्टे व्यवस्था गरेको प्रचार संयोजक पदम सुब्बाले बताए ।मैवाखोला गाउँपालिकाको व्यवस्थापन, मैवा खोला समाज काठमाडौंको सहव्यवस्थापन, राष्ट्रिय खेलकुद परिषदको सहयोग र नेपाल भलिबल संघ र ताप्लेजुङ जिल्ला भलिबल संघको प्राविधिक सहयोगमा हुने प्रतियोगिताको अनुमानित खर्च ३६ लाख ५६ हजार रुपैयाँको छ ।"
आर्मी पहिलोपल्ट फाइनलमा,"काठमाडौं  टिम निर्माण गरेको तीन वर्षपछि त्रिभुवन आर्मी क्लब पहिलोपल्ट महिला राष्ट्रिय भलिबल प्रतियोगिताको फाइनल पुगेको छ । ललितपुरमा जारी पाँचौं केएनपी राष्ट्रिय महिला भलिबलको सेमिफाइनलमा सोमबार नेपाल पुलिस क्लबविरुद्ध ३१ को सेटमा जित निकाल्दै आर्मीले फाइनलमा स्थान बनायो । आर्मीले उपाधिका लागि चारै संस्करण विजेता एपीएफ क्लबको सामना गर्नेछ । आर्मीले लगनखेलस्थित सैनिक तालिम केन्द्रको घरेलु कभर्डहलमा पुलिसविरुद्ध उत्कृष्ट पुनरागमनसहित जित निकालेको हो । आर्मीले पहिलो सेट गुमाएर त्यसपछि तीन सेटमा जित निकालेको थियो । आर्मी २१२५, २५१८, २८२६, २५१३ को सेटमा जित हासिल गरी फाइनल पुगेको हो । यसअघिका प्रतियोगितामा एपीएफ, न्यु डायमन्ड र पुलिससँग हाम्रा खेलाडी मनोवैज्ञानिक रूपमै कमजोर भएर धेरै खेल हारेका छन्, आर्मीका प्रशिक्षक कपिलकिशोर श्रेष्ठले भने, यसपल्ट भने हामीलाई घरेलु कोर्टले पनि फाइदा भयो, खेलाडीले पनि लडाकुपन देखाए ।मंगलबार हुने फाइनलमा एपीएफको स्पाइक र रिसिभ ब्रेक गरी प्रतियोगिता जित्ने रणनीति प्रशिक्षक श्रेष्ठले सुनाए । एपीएफ निकै बलियो टिम हो, उसको स्पाइक आक्रमण धेरै अब्बल छ । पहिलो टार्गेट स्पाइक रोक्ने र उसको रिसिभ ब्रेक गर्ने रणनीति हुनेछ, उनले भने । आर्मीले २०७२ सालको माघ महिनामा पहिलोपल्ट महिला भलिबल टिम निर्माण गरेको हो । बुटवलको औद्योगिक प्रदर्शनी मेलामा आयोजित राष्ट्रिय भलिबलमा पहिलो सहभागिता जनाएयता आर्मीले कहिल्यै पनि राष्ट्रिय प्रतियोगिताको फाइनल खेल्न पाएको छैन । एपीएफ र न्यु डायमन्ड उत्कृष्ट लयमा रहेको समयमा आर्मीले फाइनलको बाटो तय गर्न सकेको थिएन ।जारी प्रतियोगिताको समूह चरणमा पनि आर्मीले एपीएफलाई ५ सेटको चुनौती प्रस्तुत गरेको थियो । आर्मी ३२ को सेटमा पराजित भयो । समूह उपविजेताका रूपमा सेमिफाइनलमा पुगेको आर्मीले पुलिसविरुद्ध सानदार पुनरागमनसहितको जित निकाल्दै महिला भलिबलको उदाउँदो शक्तिको छनक दिएको छ । आर्मीको यो सफलता पछाडि छुटाउनै नहुने नाम हो, प्रशिक्षक कपिलकिशोर श्रेष्ठ । एपीएफलाई एकपछि अर्को सफलता दिलाएर १६ महिनाअघि आर्मीको टिम सम्हाल्न पुगेका श्रेष्ठले पहिलोपल्ट टिमलाई फाइनल पुर्याए । २०७४ सालको राखेप च्याम्पियनसिपअघि लोकबहादुर बुढालाई प्रतिस्थापन गरी श्रेष्ठले आर्मीको पुरुष र महिला दुवै टोलीको प्रशिक्षणको जिम्मेवारी लिएका थिए । जुनसुकै खेलमा पनि मुख्य कुरा त आधारभूत जानकारी नै हो, मैले खेलाडीलाई टेक्निकल्ली र फिजिकल्ली सुधारको प्रयास गरें, १६ महिनाबीचमा सबै खेलाडी फिजिकल्ली फिट छन् र टेक्निकल्ली पनि धेरै सुधार गरेका छन्, प्रशिक्षक श्रेष्ठले भने, लगातार हारिरहँदा खेलाडीमा आत्मविश्वासको कमी थियो, त्यसमा पनि सुधार ल्याउने प्रयास गरें ।आर्मी क्लबका सबै खेलाडी स्थायी जागिरे छन् । सैनिक सेवामा प्रवेश गरेपछि व्यावसायिक भलिबल खेल्न थालेका खेलाडीलाई उत्कृष्ट बनाउन धेरै लगानी र समय आवश्यक पर्छ नै । प्रशिक्षक श्रेष्ठले सैनिक सेवाबाहिरका दुई खेलाडीलाई टिममा राखेर तयार गरिरहेको बताए । उनीहरूले राम्रो गर्न सके भने करारमा नियुक्ति गरेर टिममा राखिन्छ, श्रेष्ठले भने । सोमबारै अर्को सेमिफाइनलमा न्यु डायमन्ड एकेडेमीलाई सोझो सेटमा पराजित गरी एपीएफ क्लब लगातार पाँचौंपल्ट फाइनल पुगेको छ । एपीएफ यसअघिका चारै संस्करणको उपाधि विजेता टोली हो । शेरबहादुर खड्का स्मृति प्रतिष्ठानको आयोजनामा भएको प्रतियोगितामा चिरप्रतिद्वन्द्वी एपीएफविरुद्ध न्यु डायमन्डले यसपल्ट चुनौती दिनै सकेन । उसले क्रमशः २५१६, २५२०, २५१६ को सेटमा पराजय बेहोरेको हो । एपीएफ भने सिजनको दोस्रो उपाधि नजिक पुगेको छ । यसअघि आठौं राष्ट्रिय खेलकुदको भलिबलतर्फ एपीएफले स्वर्ण जितेको थियो ।"
एपीएफलाई सफलता,काठमाडौं  अतिरिक्त समयको पहिलो मिनेटमै आशिष लामाले निर्णायक गोल गरेपछि एपीएफ क्लबले २१ फ्रेन्ड्स क्लबको चुनौती पन्छाउँदै सोमबार दोस्रो चन्द्रागिरि गोल्डकप फुटबलको सेमिफाइनल तय गरेको छ ।नैकाप मैदानमा भएको खेल निकै प्रतिस्पर्धात्मक रह्यो । खेलको ३० औं मिनेटमा एपीएफले अग्रता लिएको थियो । प्रवीण स्याङ्तनले पेनाल्टी क्षेत्रबाहिरैबाट प्रहार गरेको बलले पोस्टको दिशा लिएपछि विभागीय टिम अगाडि बढेको थियो । डिफेन्सले गल्ती गरेपछि एपीएफको अग्रता तीन मिनेट पनि टिकेन ।एपीएफका डिफेन्डर सन्तोष कटवालको गल्तीमा प्राप्त बललाई विकास लामाले ३३ औं मिनेटमा गोलमा परिणत गरेपछि फ्रेन्ड्स ११ को अवस्थामा पुगेको थियो । त्यस अवसरमा विकासलाई गोल गर्न खासै गाह्रो परेन । दोस्रो हाफमा एपीएफले सुधारिएको प्रदर्शन गर्यो । दोस्रो हाफको सुरुमै एपीएफका कप्तान सुदीप सिख्राकरले प्रहार गरेको फ्रिकिकमा पोस्ट बाधक बन्यो । रामकुमार कुमालले ६४ औं मिनेटमा प्रहार गरेको बल पनि पोस्टका चुम्दै बाहिरियो । फ्रेन्ड्सका लागि ७७ औं मिनेटमा धिरज श्रेष्ठले प्रहार बल पोलमा लागेर फर्किएको थियो । निर्धारित ८० मिनेटको खेल बराबरीमा टुंगिएपछि थियो । त्यसपछि २० मिनेट समय थपिएको थियो । अतिरिक्तको पहिलो मिनेटमै आशिष लामाले गोल गर्दै एपीएफलाई २१ को अग्रता दिलाए । उनको त्यही गोल खेलमा निर्णायक साबित भयो । एपीएफले अन्तिम चारमा प्रवेश पायो । उनी म्यान अफ द म्याच चुनिए ।
यू१६ क्रिकेटको तयारी पूरा,"काठमाडौं वैशाख १८ देखि २४ सम्म हुने मनमोहन मेमोरियल यू१६ राष्ट्रिय क्रिकेट प्रतियोगिताको सबै तयारी पूरा झएको आयोजकले जनाएको छ । आयोजक मनमोहन मेमोरियल क्रिकेट सेन्टरले त्रिवि त्रिकेट मैदान कीर्तिपुरमा हुने प्रतियोगिताको उद्घाटन खेलमा प्रदेश ३ र गण्डकी प्रदेशबीच प्रतिस्पर्धा हुने जनाएको छ । सहभागी ७ प्रदेशका टिमलाई दुई समूहमा विभाजन गरिएको छ । समूह ए मा प्रदेश ७, गण्डकी, प्रदेश ३ र कर्णाली छन् । समूह बी मा प्रदेश २, १ र ५ छन् । खेल ३० ओभरको हुनेछ । दुवै समूहको शीर्ष दुई टोली सेमिफाइनल पुग्नेछन् । प्रतियोगितामा सबै टोलीले सेतो जर्सी प्रयोग गर्नेछन् भने रातो बल खेलाइने छ ।"
भान डाइक उत्कृष्ट,"लन्डन लिभरपुल सेन्टरब्याक भर्जिल भान डाइक आइतबार इंग्ल्यान्डको पीएफए वर्ष खेलाडी २०१९ का रूपमा चयन भएका छन् । गत वर्ष यही अवार्ड लिरभपुलकै मोहमद सलाहले जितेका थिए । लिगका खेलाडीले गरेको मतदानमा भान डाइकले म्यानचेस्टर सिटीका स्ट्राइकर रहिम स्टर्लिङलाई उछिनेका हुन् । स्टर्लिङ भने व्यावसायिक खेलाडीको संगठनले दिने अवार्डको युवा विधामा उत्कृष्ट ठहरिए । भान डाइक सन् २०१८ को जनवरीमा ९ करोड ७० लाख डलरमा साउथह्याम्पटनबाट लिभरपुल आएका हुन् । डच २७ वर्षीय खेलाडीकै कारणले लिरभपुलले यस सिजन राम्रो प्रदर्शन गरिरहेको छ । उनको नेतृत्वमा लिरभपुलले यस सिजनको ३६ प्रिमियर लिग खेलमा १९ खेलमा कुनै गोल खर्चेको छैन । यो उपलब्धिलाई शब्दमा बयान गर्न सकिन्न, भान डाइकले भने, खेलाडीले दिने मतमै उत्कृष्ट चयन हुनु आफैंमा ठूलो सम्मान हो । यो अवार्ड पाएकोमा मलाई गर्व छ । उनी १४ वर्षयता यो अवार्ड पाउने पहिलो डिफेन्डर हुन् । यसअघि २००४ मा चेल्सीको जोन टेरी यो अवार्ड पाउने पछिल्ला रक्षक थिए ।"
