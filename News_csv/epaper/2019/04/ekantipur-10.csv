शीर्षक,विवरण
तीन महिनाभित्रै एनसेलबाट कर,"एउटामाथि अर्को, अर्कोमाथि झन् अर्को कम्पनीको स्वामित्वको बर्को ओढेर फरक फरक देशमा कम्पनी स्थापना गर्नु र विदेशमै खरिदबिक्री गर्नुको उद्देश्य के थियो त ? एनसेलको सेयरधनी देखाइएका रेनोल्डस् होल्डिङ अनि त्यसपछि देखाइएका मध्यस्थ कम्पनीहरूको अन्तिम स्वामित्व टेलिया सोनेरा स्विडेन नै एनसेलको सेयर लगानी, स्वामित्व, नियन्त्रण र प्रमुख आर्थिक हित रहेको देखियो, सर्वोच्च अदालतको फैसलाको पूर्ण पाठमा भनिएको छ, तह तहका मध्यस्थ कम्पनीका संरचनाहरू खडा भई एनसेलको सेयर खरिद बिक्री गर्ने काम गर्नुपर्ने प्रयोजन के हो र यस्तो कार्यर्लाई नेपालको कानुनले कसरी हेरेको छ भन्ने प्रस्ताव विवादको प्रमुख चासो र सरोकार हो ।एनसेललाई नै कर मूल कम्पनी खडा गरिएको देशको तुलनामा माध्यम कम्पनी खडा गरिएको देश करहरूका मामिलामा उदार हुने र कतिपय अवस्थामा कर लाग्दै नलाग्ने फैसलामा उल्लेख छ । करको स्वर्ग (टेक्स हेभन) भनिने सेन्ट किटस र नेभिसमा यस्तै उद्देश्यले रेनोल्डस् स्थापना गरिएको छ । कारोबार हुने देशको करसम्बन्धी कानुनलगायत अन्य झन्झटबाट बच्न यस्ता मध्यस्थ र माध्यम कम्पनीहरू खोलिने रहेछ भन्ने विभिन्न अध्ययनबाट देखिएको फैसलामा उल्लेख छ । माध्यम कम्पनीमार्फत मूल संस्थापन रहेको मुलुकभन्दा भिन्न देशमा गरिने कारोबारलाई सम्पत्तिको अप्रत्यक्ष हस्तान्तरण भन्ने नामकरण गरिएको छ । मूल कम्पनी रहेको देशमा पुँजी हस्तान्तरण नगरी तेस्रो मुलुकमा कारोबार गरी नाफा सार्ने उद्देश्यले करका दाबेदार मुलुकमा ठूलो नोक्सानी भएको फैसलामा उल्लेख छ । करसम्बन्धी हानिकारक व्यवहार रोक्न विभिन्न कार्ययोजना बनेको भन्दै सर्वोच्चले भनेको छ, कर लगाउने अधिकार त्यो मुलुकलाई हुन्छ, जहाँ सारभूत काम वा कारोबार हुन्छ भन्ने मान्यता स्थापित भएको छ ।विदेशमै रेनोल्ड कम्पनी खरिद बिक्री गरी एनसेलले २०६५ असार १ गतेदेखि रेनोल्डसको स्वामित्व ८० प्रतिशत सेयरमा कुनै परिवर्तन भएको छैन भनी जवाफ दिएको थियो । अन्यत्र भएको कारोबारमा नेपालको आयकर ऐन आकर्षित हुँदैन भनी दाबीसमेत गरेको थियो । रेनोल्डस होल्डिङले एनसेलमा लगानी गरेको पृष्ठभूमि देखाउँदै एनसेलको सम्पत्ति र त्यसबाट प्राप्त हुने लाभबाहेक रेनोल्डको अरू कुनै आम्दानी नभएकाले उसको नियतमाथि व्याख्या गरेको छ । सतहमा हेर्दा यो कारोबार एनसेलमा रहेको सेयरको हस्तान्तरण होइन तर कम्पनीहरूले नेपालका प्रधानमन्त्रीलाई लेखेको पत्र, जारी गरेको प्रेस विज्ञप्ति र आआफ्नो देशमा सार्वजनिक गरेको कागजात तथा माध्यम कम्फनीको तहगत संरचनालाई चिरेर हेर्दा वास्तविक बिक्रेता र त्रेता टेलिया सोनेरा र एक्जिआटा हुन् । बिक्रीको भोलिपल्ट कम्पनीको व्यवस्थापन परिवर्तन भई उनीहरू नेपालमा आए, फैसलामा भनिएको छ, माध्यम वा मध्यस्थ कम्पनीहरू आफैं कुनै काम गर्दैनन् । वास्तविक कम्पनीको कारोबार नियन्त्रण र व्यवस्थापन गर्न यस्ता कम्पनी खडा गरिन्छ । मूल कम्पनी रहेको मुलुकको कानुनी दायित्वबाट उम्कन त्यस्ता कम्पनी खडा गरिन्छ । निश्चित उद्देश्यपछि यस्ता कम्पनी खारेज गरिन्छ । एनसेललाई बाहेक गर्दा रेनोल्डसको सेयर केवल कागजी खोस्टो बन्न जान्छ । रिट निवेदकमध्येका एक वरिष्ठ अधिवक्ता सुरेन्द्र भण्डारीका अनुसार यस प्रकरणमा टेलिया सोनेराले एनसेलको स्वामित्व आजिआटालाई बेचेको भनी सर्वोच्चले व्याख्या गरेको छ । आयकर ऐनले मुनाफा र लाभ दुवैमा कर लाग्ने व्यवस्था गरेको छ । एनसेलको चुक्ता पुँजी १० करोड हो तर कम्पनीको फैलावट, त्यसको संरचना, सम्पत्ति र हरेक साल तिर्ने आयकरले पनि बजारमूल्य बढिरहेको छ । बजारमूल्य कति हो भन्ने कुरा सम्पत्ति र दायित्वको लेखापरीक्षण (डियु डिलिजेन्स अडिटडीडीए) गर्नुपर्ने हुन्छ । यसका साथै सेयर खरिद सम्झौता, स्क्रो सम्झौता र खाताका विवरणलगायत कागजात नहेरी बजारमूल्य थाहा हँॅदैन । ती कागजात नपाएकाले ठूला करदाता कार्यालयले विभिन्न आधारमा एक अर्ब ४४ करोड ७८ लाख रुपैयाँ बिक्री मूल्य पत्ता लगाई त्यसका आधारमा पुँजीगत लाभकर निर्धारण गरेको थियो । टेलियासोनेरालाई कर, अतिरिक्त शुल्क र ब्याजसहित करिब ६१ अर्ब कर निर्धारण गरेको थियो । अब यो प्रक्रिया एनसेलतर्फ सोझिने भएको हो ।एनसेलको ८० प्रतिशत स्वामित्व रेनोल्ड होल्डिङको छ । त्यसमाथि तहगत रूपमा विभिन्न होल्डिङ कम्पनी छन् । अन्तिम कम्पनीको स्वामित्व टेलियासोनेराबाट आजिआटामा हस्तान्तरण भएको हो । बीचका कम्पनीको अरू कुनै कारोबार र भूमिका नभएकाले यिनीहरू केवल एनसेलको स्वामित्वमाथि स्वामित्वको आवरण थपिरहेको फैसलामा उल्लेख छ । आजिआटाले विदेशमा बीचका कम्पनी खरिद गर्नुको उद्देश्य एनसेल नै खरिद गर्नु हो । नेपालमा आवरणका रूपमा एनसेल नै देखा परेको छ, फैसलाबारे वरिष्ठ अधिवक्ता भण्डारीले भने, बीचमा खडा गरिएका विभिन्न मध्यस्थ कम्पनीलाई राज्यले चिन्न सक्दैन । त्यसैले नेपालमै स्थापना भएको, उसकै कारोबार र ख्यातिबाट लाभ वृद्धि भएकाले एनसेलले लाभकर तिर्नुपर्ने फैसला भएको हो । बाहिर जहाँ किनबेच भए पनि व्यापार व्यवसाय नियन्त्रण भएको कम्पनी एनसेल हो, त्यसैले कर तिर्नुपर्ने उनले बताए । विवादित र अप्रत्यक्ष शैलीको कारोबारबाट एनसेलको स्वामित्व बिक्री भएको भन्दै एनसेलको स्वामित्व भएकाले आयकर तिर्नुपर्ने व्याख्या सर्वोच्चको छ । विदेशमा सेयरको कारोबार गरिए पनि नेपालमा रहेको कम्पनीको सम्पत्तिको अप्रत्यक्ष कारोबार गरी बिक्री गरेको देखियो भन्दै सर्वोच्च अदालतले भनेको छ, बिक्रीको लाभ भएकाले उक्त लाभमा नेपालमा कर लाग्ने देखियो । एनसेलको सम्पक्ति बित्री भएको, उक्त कम्पनी नेपालमा रहेको र उसको कारोबार र सम्पत्तिसमेत नेपालमा रहेकाले ऊ करको दायित्वबाट मुक्त भएन ।मुद्दाको पृष्ठभूमि छुट्टाछुटै चारवटा निवेदनको एकमुष्ट सुनुवाइ गर्दै सर्वोच्चले एउटा निवेदनका हकमा मात्रै गत माघ २३ गते परमादेश जारी गरेको थियो । तीनवटा निवेदन एनसेल र त्यससँग जोडिएका कम्पनीका पक्षमा परेका थिए भने एउटा सार्वजनिक सरोकारको निवेदन थियो । एनसेलको कर विवाद चुलिँदै गएपछि गोपाल पराजुली प्रधानन्यायाधीश भएका बेला एनसेल र रेनोल्ड होल्डिङ्स प्रालिले ठूला करदाता कार्यालयलगायत निकायलाई विपक्षी बनाई सर्वोच्चमा रिट दर्ता गराएका थिए । तिनको पक्षमा अन्तरिम आदेश जारी भएपछि २३ अर्ब ५१ करोड रुपैयाँ लाभांश बिदेसिएको छ । एनसेलको कर विवाद कायमै भएका बेला ६ व्यक्तिले सार्वजनिक सरोकारको निवेदन दर्ता गराएका थिए । त्यसको जवाफमा एनसेललाई कर लगाउन नहुने भनी अधिवक्ता भावेश गौतमले समेत २०७४ फागुन १४ गते सार्वजनिक सरोकारको निवेदन दर्ता गराएका थिए । पूर्ण इजलासबाट किनारा लागेका निवेदनमा पुनरावलोकन नहुने भएकाले यो निर्णय अन्तिम हुन्छ । आदेश जारी भएको मुद्दामा विभिन्न पेसामा आबद्ध ६ जनाले २०७४ माघ १४ गते सार्वजनिक सरोकारको निवेदन दर्ता गराएका हुन् । पूर्वसचिवहरू द्वारिकानाथ ढुंगेल, पूर्वनिमित्त महालेखापरीक्षक सुकदेव खत्रीसहित ६ जनाले रिट दर्ता गराएका हुन् । रिट निवेदक ढुंगेल लामो समय सरकारी सेवामा रही अवकाश पाएका प्रशासनविद् हुन् । जगदीशचन्द्र बरालसमेत सरकारी सेवा निवृक्त व्यत्ति हुन् । खत्रीले दुई वर्षअघि एनसेलमा अनियमितता भएको भनी महालेखाको प्रतिवेदनमा कडाइसाथ कर असुल हुनुपर्ने टिप्पणी लेखेका थिए । उनीहरूले ठूला करदाता कार्यालय हरिहर भवन, एनसेल, रेनोल्डस होल्डिङस, आजिआटा, राष्ट्र बैंक, उद्योग विभाग, औद्योगिक लगानी तथा प्रवर्द्धन बोर्ड, दूरसञ्चार प्राधिकरण, युनिभेरा क्यापिटल भेन्टर र कम्पनी रजिस्ट्रारको कार्यालयलाई विपक्षी बनाएका छन् । यो मुद्दामा वरिष्ठ अधिवक्ता भण्डारीले एनसेललाई कर तिराउनुपर्ने भनी एक्लै बहस गरेका थिए । अरू सबै सरोकारवालाहरू टेलियासोनेरालाई कर तिराउनुपर्ने पक्षमा थिए ।२०७४ पुस २ गते एनसेल र रेनोल्ड होल्डिङको रिट निवेदन दर्ता हुनासाथ भोलिपल्टै न्यायाधीश डम्बरबहादुर शाहीको इजलासले लाभांश लैजान नरोक्नु भनी अन्तरिम आदेश जारी गरिदियो । एक सातापछि पुस ९ गते न्यायाधीशहरू ओमप्रकाश मिश्र र केदारप्रसाद चालिसेको इजलासले उक्त आदेशलाई निरन्तरता दिई गम्भीर प्रकृतिको प्रश्न देखिएको भनी निवेदनलाई पूर्ण इजलासमा पेस गर्न आदेश दियो । मुद्दा किनारा लगाउँदा गर्नुपर्ने आदेश र व्याख्या सर्वोच्चले मुद्दाको प्रारम्भिक सुनुवाइकै क्रममा गरेको थियो । सर्वोच्चले रेनोल्डस होल्डिङलाई लाभांश फिर्ता लैजान रोक्नुपर्ने कुनै कारण र आधार नभएको भनी तीनवटा तर्क अघि सारेको थियो । एनसेलले कानुनी दायित्व र जिम्मेवारी पालना गरेको उल्लेख गर्दै सर्वोच्चले रेनोल्डस र एनसेलबाट कर लिन बाँकी नरहेको देखिएको ठम्याएको थियो । विधिशास्त्रीय मान्यताअनुसार मुद्दा किनारा लगाउनुपर्दा हेर्नुपर्ने विषयवस्तुलाई अन्तरिम आदेशबाटै टुंग्याउन सकिँदैन ।इजलास व्यवस्थापन गरेका तत्कालीन प्रधानन्यायाधीश गोपाल पराजुली एनसेलको कर विवादलाई फेरि पुनरावलोकन हुन नसक्ने गरी सदाका लागि फाइल बन्द हुने गरी फैसला गर्न चाहन्थे । त्यसका लागि मुद्दामाथि सुरुवातमै पूर्ण इजलासमा छलफल हुनुपर्थ्यो । त्यही संकेतका आधारमा इजलासले विषयवस्तुको गम्भीरता देखाई पूर्ण इजलासमा पेस गर्न आदेश दिएको थियो । आदेशअनुसार मुद्दा ३ सदस्यीय इजलासमा पेस भयो । २०७४ माघ २५ गते न्यायाधीशहरू तेजबहादुर केसी, बमकुमार श्रेष्ठ र डम्बरबहादुर शाहीको इजलासले उक्त मुद्दालाई ५ जना न्यायाधीशको बृहत् पूर्ण इजलासमा पेस गर्न आदेश दिए । नेपाली र विदेशी संस्थाबीच सेयर कारोबार हस्तान्तरणको विषय समावेश भएको, लाभकर निर्धारणमा समेत कानुनी जटिलता देखिएको विवाद पूर्ण इजलासबाट निरूपण हुनुपर्ने आदेश दिएको थियो । उनकै शैलीमा चलेका उनीपछिका प्रधानन्यायाधीश ओमप्रकाश मिश्रले समेत हिँड्ने बेलामा यो मुद्दामा अस्वाभाविक रुचि देखाएको सर्वोच्च स्रोतले बतायो ।एनसेलको लाभांश विवादमा आफूलाई अन्याय परेको भन्दै रेनोल्डस होल्डिङस सर्वोच्च पुगेको थियो । त्यही दिन एनसेलसमेत सर्वोच्चमै पुगेको थियो । लाभांश लैजान नपाएकाले आफूलाई अन्याय भएको रेनोल्डस होल्डिङसको दाबी थियो भने समयमा लाभांश लैजान नदिएका कारणले अतिरिक्त ब्याजसमेत दिनुपर्ने भएकाले आफूलाई अपूरणीय क्षति हुने भन्दै दुवै निवेदकले ठूला करदाता कार्यालयको पत्र र त्यसका आधारमा राष्ट्र बैंकले जारी गरेको परिपत्रको कार्यान्वयन नगर्ननगराउन आदेश दिन माग गरेका थिए । एनसेल र त्यसमा लगानी गर्ने कम्पनीहरूले कर छलेको भन्दै पूर्वसचिव ढुंगेललगायतले सर्वोच्चमा सार्वजनिक सरोकारको अर्को मुद्दा दर्ता गरे । रिट निवेदनको प्रारम्भिक सुनुवाइपछि सर्वोच्चले कारण देखाउ आदेश मात्रै जारी गर्यो । निवेदनमा एनसेलले तिर्न बाँकी रहेको करिब ३९ अर्ब रुपैयाँ बराबरको लाभकर सेयरधनी र कुनै पनि विदेशी व्यक्तिकम्पनीका नाममा हस्तान्तरण गर्न र निकासा गर्न रोक लगाउन माग गरिएको थियो । न्यायाधीश डम्बरबहादुर शाहीको एकल इजलासले कारण देखाउ आदेश जारी गरेको थियो । यसअघि पनि एनसेल कर विवादका मुद्दा सुरुमा न्यायाधीश शाहीकै इजलासमा परेको थियो । कानुनबमोजिम हुने विदेशी लगानी स्वीकारयोग्य भएको उल्लेख गर्दै रिट निवेदनमा विदेशी लगानीका नाममा कर छल्ने र मुलुकको राजस्वमा नोक्सानी हुने काम हुन लागेमा रोक्नुपर्ने उल्लेख थियो । आजिआटाले कुन कानुनअन्तर्गत एनसेललाई नियन्त्रण गरेको छ भन्ने प्रश्न ज्यादै महत्त्वपूर्ण छ, निवेदनमा भनिएको थियो, कुनै पनि नियमिनकारी निकायको स्वीकृति नलिई विदेशी कम्पनीले नेपाली कम्पनी (एनसेल) लाई सञ्चालन, व्यवस्थापन गर्न र आर्थिक लाभ लिन पाउँदैन । विदेशमा कम्पनी किनबेच गर्ने कामले नेपाली कम्पनीमाथि नियन्त्रणको अधिकार नहुने भन्दै रिटमा नेपालका नियमनकारी निकायहरूबाट समेत अनिवार्य रूपमा स्वीकृति लिएको हुनुपर्ने भनी उल्लेख थियो ।"
डाक्टरले रोजेनन् कर्णाली,"वीरेन्द्रनगर  कर्मचारी समायोजनका क्रममा बाहिरका एक जना डाक्टरले मात्र कर्णाली प्रदेश रोजेका छन् । कर्णालीमै कार्यरतमध्ये पनि अधिकांश डाक्टरले बाहिरकै अस्पताललाई कार्यथलो छानेका छन् । कर्णाली प्रदेशमा ११८ डाक्टरको दरबन्दी छ । कार्यरत १४ डाक्टरले यही क्षेत्र रोजेका छन् । कार्यथलो कर्णाली छानेका बाहिरका एकसहित १५ मध्ये १० प्रदेशमातहतका अस्पताल र ५ स्थानीय तहमा रहने सामाजिक विकास मन्त्रालयका स्वास्थ्य महाशाखा प्रमुख वृषबहादुर शाहीले जनाए । हामीकहाँ चिकित्सक दरबन्दी नै कम छ, उनले भने, त्यहीमाथि बाहिरका यहाँ आउनै मान्दैनन् ।स्वास्थ्य सेवातर्फ कार्यरत कर्णालीका डाक्टरकर्मचारीसहित ४० जनाले प्रदेश बाहिरका जिल्ला, स्थानीय तह र संघलाई रोजेका छन् । डाक्टरकर्मचारी गरी ३३ जनाले कर्णालीलाई आफ्नो रोजाइमा पारेकामा १६ जना कर्णाली बाहिरका छन् । कतिपय डाक्टरले भने कर्णाली प्रदेश रोजे पनि सरकारले संघमा पारेको बताएका छन् । यत्रो वर्ष कर्णालीमा काम गरियो, बाँकी समय पनि कर्णालीमै बिताउने सोचले प्रदेशमा फाराम भरेको थिएँ, डा केशर ढकालले भने, मलाई संघमा राखियो । डाक्टरले कर्णाली नरोजेको भन्दा पनि सरकारले कर्णालीमाथि अन्यायपूर्ण व्यवहार गरेको उनले बताए । संघ रोजेका डा गणेश थापालाई प्रदेशमा पारिएको छ । कर्णालीमा ९ जिल्ला अस्पताल, १४ प्राथमिक स्वास्थ्य केन्द्र, आठ जिल्ला आयुर्वेद केन्द्र र दुई आयुर्वेद औषधालय छन् । समायोजनको असर प्रदेश अस्पताल सुर्खेतमा पनि देखिएको छ । २४ विशेषज्ञ डाक्टरको दरबन्दी रहेको अस्पतालमा अहिले कार्यरत ११ मध्ये ९ जनाले संघ र अरू प्रदेश रोजेका छन् । प्रदेश अस्पतालमा समायोजनपछि दुई जना मात्र विशेषज्ञ डाक्टर हुने भएपछि अप्रेसनलगायतका महत्त्वपूर्ण विशेषज्ञ सेवा प्रभावित हुने अस्पतालका मेडिकल सुपरिटेन्डेन्ट डा डम्मर खड्काले बताए । हामीले जेनतेन धानेका थियौं, उनले भने, त्यसैमाथि यही प्रदेश रोजेकालाई पनि अन्त पठाएपछि समस्या भएको छ । समायोजनको पदस्थापनापछि अस्पतालमा स्त्रीरोग विशेषज्ञ डा अमित सिंह र सर्जन डा सुजन सापकोटा मात्र रहनेछन् । चार जना स्थायी मेडिकल अधिकृतमध्ये एक जनाबाहेक अरूले कर्णाली प्रदेश रोजेनन् । आफूहरूलाई संघमातहत राखेर सबैतिर जाने व्यवस्था गर्नुपर्ने माग डाक्टरहरूको छ । आठौं तहको डाक्टरलाई स्थानीय तहमा पठाइएको छ, डाक्टर खड्काले भने, आठौं तहको डाक्टरले पाँचौंछैटौं तहको मातहतमा बसेर कसरी काम गर्ने ? प्रदेश अस्पतालको स्तरोन्नति गरेर कर्णालीमै सर्वसुलभ स्वास्थ्य सेवा दिने लक्ष्यमा केन्द्र सरकारले बाधा पैदा गरेको सामाजिक विकासमन्त्री दल रावलले बताए । प्रदेश अस्पताललाई तीन सय शय्याको बनाएर उपचार सेवा प्रभावकारी बनाउने कर्णाली प्रदेश सरकारले उद्घोष गरेको थियो । अब विशेषज्ञ स्वास्थ्य सेवा जटिल हुने देखियो, मन्त्री रावलले भने ।"
सरकार संवादहीन,"काठमाडौं सरकारी चिकित्सकले आकस्मिकबाहेकका सेवा बहिष्कार गरेको पाँच दिन बितिसक्दा पनि समस्या समाधानको पहल भएको छैन । हामी जुनसुकै बेला समस्या समाधानका लागि वार्तामा जान तयार छौं, सरकारी चिकित्सक संघ (गोडान) का अध्यक्ष डा दीपेन्द्र पाण्डेले भने, सरकारले समस्या समाधानको पहल गरेको छैन । सबैलाई संघीय सरकारअन्तर्गत राखेर प्रदेश र स्थानीय तहमा परिचालन गर्नुपर्ने मुख्य मागसहित शुक्रबारदेखि सरकारी चिकित्सकहरू देशव्यापी रूपमा आन्दोलित छन् । उनीहरू अवैज्ञानिक र असमान ढंगले समायोजन गरेको, स्थानीय तहमा कनिष्ठ कर्मचारीमातहत राख्ने व्यवस्था गरिएको, चिकित्सकको अध्ययन वृत्तिविकासमा अप्रत्यक्ष अवरोध गरेको जस्ता कारण देखाउँदै आन्दोलनमा उत्रिएका हुन् । चिकित्सकहरूको छाता संगठन, नेपाल चिकित्सक संघले मंगलबार सरकारी चिकित्सकको समस्याबारे उपप्रधान तथा स्वास्थ्यमन्त्री उपेन्द्र यादवसँग छलफल गरे पनि निष्कर्ष निस्केन । उपप्रधानमन्त्रीले समायोजनको त्रुटि सच्याउन तयार रहेको बताए पनि लिखित रूपमा माग्दा दिन मिल्दैन भन्नुभयो, संघका अध्यक्ष डा मुक्तिराम श्रेष्ठले भने, उहाँले आन्दोलन नछाडे कारबाही हुने चेतावनी दिनुभयो । चिकित्सक संघका पदाधिकारीले समस्या समाधान नखोजी कारबाहीमा गए सबै चिकित्सक आन्दोलित हुने चेतावनी दिए । आठौं र सोभन्दा माथिल्लो तहमा कार्यरत चिकित्सकलाई संघमा पुल दरबन्दी सिर्जना गरी समायोजन गरे समाधान हुन सक्ने सरकारी चिकित्सकहरूको भनाइ छ ।"
समायोजनमा समस्यै समस्या,"चिकित्सकबाहेकका कर्मचारीको समायोजनमा पनि समस्या छ । कतिपय ठाउँमा केन्द्रको समायोजनलाई स्थानीय र प्रदेश तहले अवज्ञा गरेका छन् भने स्थानीय तहमा खटिएका कैयन् कर्मचारी हाजिर गर्न नपाएर मन्त्रालयमै फर्कन थालेका छन् । समायोजनपछि काठमाडौं, ललितपुर र भक्तपुरमा खटिएका स्थानीय तहका ३० कर्मचारी हाजिर गर्न नपाएर मन्त्रालयमै फर्किएका छन् । आफैंसँग प्रशस्त कर्मचारी भएको जानकारीसहितको पत्र काठमाडौं, ललितपुर र भक्तपुरले मन्त्रालयलाई पठाएका छन् । मन्त्रालयका निमित्त सचिव सुरेश अधिकारीले फर्किएका कर्मचारी व्यवस्थापनबारे छिट्टै निर्णय गरिने बताए । मन्त्रालयले तीनै तहमा गरी १ लाख ३७ हजार ६ सय १४ कर्मचारीको दरबन्दी स्वीकृत गरेको थियो । त्यसअनुसार मन्त्रालयले तीन तहमा १ लाख ३१ कर्मचारी समायोजन गरेको हो । समायोजनपछि खटाएको ठाउँमा नजाने र गएकाले पनि जिम्मेवारी नपाउने समस्या देखिएको छ । मन्त्रालयले वनका अधिकांश प्राविधिक कर्मचारीलाई प्रदेशमा समायोजन गरे पनि वन मन्त्रालयले उनीहरूलाई प्रदेशमा खटाउन एक महिनासम्म आनाकानी गरिरह्यो । सामान्य प्रशासनले समायोजन भइसकेका कर्मचारीलाई संघमा फिर्ता ल्याउने प्रस्ताव मन्त्रिपरिषद्मा नलैजाने अडान लिएपछि वन मन्त्रालयले बाध्य भएर गत आइतबार उपसचिवहरूलाई प्रदेशमै खटाइएको पत्र थमाएको छ । संघीय मामिला तथा सामान्य प्रशासनमन्त्री लालबाबु पण्डितले चैत १५ मा समायोजन सकिएको र कर्मचारी प्रशासनभित्र कुनै समस्या नरहेको दावी गरे पनि विभिन्न सेवा समूहले उठाएका माग व्यवस्थापन हुन नसक्दा समस्या चर्कंदै गएको छ । प्रदेशले वनसम्बन्धी मुद्दा चलाउन नसक्ने भएकाले डिभिजन वन कार्यालयलाई संघ (केन्द्र) अन्तर्गत नै राख्नुपर्छ भनेर हामीले सामान्य प्रशासनमा पटकपटक प्रस्ताव पठायौं, वन मन्त्रालयका प्रवक्ता सहसचिव सिन्धुप्रसाद ढुंगानाले कान्तिपुरसित भने, मन्त्रालयले यो समस्या बुझ्ने चेष्टा गरेन, एकोहोरो समायोजनको रटान मात्र लिइरह्यो । उनले मुद्दा चलाउने अधिकार प्रदेशलाई नभएकाले कर्मचारी खटाउनुको अर्थ नभएको बताए । धेरै संख्यामा कर्मचारी समायोजन पूरा गरेको देखाउन मात्र काम गरेजस्तो देखिन्छ, समस्या जहाँको त्यहीं छ, उनले भने ।सरकारवादी मुद्दाको वादी नेपाल सरकार हुने संवैधानिक व्यवस्था भएपछि प्रदेशले मुद्दा अघि बढाउन पाउँदैन । प्रदेशमा वन निर्देशनालयअन्तर्गत ७७ जिल्लामा ८४ वटा डिभिजन वन कार्यालय छन् । संविधानको धारा १५८ को ६ (क) मा नेपाल सरकार वादी वा प्रतिवादी भई दायर भएका मुद्दा मामिलामा नेपाल सरकारका तर्फबाट प्रतिरक्षा गर्ने उल्लेख छ ।स्वास्थ्य तथा जनसंख्या मन्क्रालयमातहतका चिकित्सकहरू समायोजनविरुद्ध शुत्रबारदेखि आन्दोलनमा छन् । सामान्य प्रशासन मन्त्रालयले समायोजन पूरा भएको १५ चैतमा घोषणा गर्दा नेपाल स्वास्थ्य सेवातर्फका २७ हजार ३ सय २ कर्मचारीको समायोजन टुंगिएकै थिएन । अन्य सेवा समूहका कर्मचारी समायोजन भई पदस्थापन भइसक्दासमेत सामान्य प्रशासनले स्वास्थ्य सेवाका धेरै कर्मचारीको समायोजन सूची मंगलबारसम्म सार्वजनिक गरेको छैन । सामान्य प्रशासन मन्त्रालयले स्वास्थ्य सेवाका सातौं, आठौं, नवौं र दसौं तहका करिब १५ सय कर्मचारीबाहेक अन्य हजारौं कर्मचारीको सूची सार्वजनिक नगरेको हो । निमित्त सचिव अधिकारी भने स्वास्थ्य सेवाका बाँकी कर्मचारीको समायोजन प्रक्रियामा गइसकेकाले केही दिनमा सार्वजनिक गरिने बताउँछन् । समायोजन गर्दा प्रशासन सेवा हाबी भएको अन्य सेवाका कर्मचारीको आरोप छ । स्थानीय तहका प्रशासकीय प्रमुख (प्रशासन) संघअन्तर्गत रहे पनि अन्य मन्त्रालयका प्राविधिक कर्मचारीलाई भने प्रदेश र स्थानीय तहमा खटाइएको छ । प्रदेशका मुख्यमन्त्री तथा मन्त्रिपरिषद् कार्यालयका प्रमुख सचिव र मन्त्रालयहरूका सचिव (सहसचिव) लाई समेत संघअन्तर्गत राखिएको छ । प्रदेशमा खटाइएका अर्थ मन्त्रालयमातहतका राजस्व सेवाका उपसचिव पनि समायोजनप्रति रुष्ट छन् । प्रदेशको आर्थिक मामिला तथा योजना मन्त्रालयमा दुईदुई जना राजस्व उपसचिवलाई समायोजन गरिएको छ । उनीहरूले प्रदेशमा खटिँदा वृत्ति विकास रोकिने दाबी गर्दै आएका छन् । छिमेकी भारतमा समेत राजस्वका कर्मचारी संघीय सरकारअन्तर्गत नै हुने व्यवस्था छ । जबकि समायोजनअघि मन्त्री पण्डितलगायत मन्त्रालयका अधिकारीले भारतको समायोजन प्रणालीबारे स्थलगत अध्ययनसमेत गरेका थिए । महालेखा नियन्त्रकको कार्यालयअन्तर्गत लेखा समूहका कर्मचारीले समेत संघअन्तर्गत हुनुपर्ने भन्दै दबाब दिएका थिए । लेखा समूहका ११ सयमध्ये ७ सय २१ जनालाई संघअन्तर्गत राखेर बाँकीलाई स्थानीय तह र प्रदेशमा खटाइएको थियो । स्थानीय तह प्रदेशमा खटिएका लेखा समूहका कर्मचारीले अरू मुलुकमा आर्थिक प्रशासन हेर्ने कर्मचारी संघअन्तर्गत हुने व्यवस्था भएकाले त्यसैअनुसार खटाउनुपर्ने माग राखेका थिए । कहाँ कति समायोजनमन्त्रालयका अनुसार संघमा ४८ हजार ४ सय ९ दरबन्दी स्वीकृत भएकामा ३९ हजार ९ सय ६० कर्मचारी समायोजन भएका छन् । यसअनुसार संघमा ८ हजार ४ सय ४९ कर्मचारी अपुग छ । ७ वटा प्रदेशमा २२ हजार २ सय ९७ कर्मचारी दरबन्दी स्वीकृत भएको छ । तर, १३ हजार ८ सय २१ कर्मचारी मात्र समायोजन भएका छन् । प्रदेशमा ८ हजार ४ सय ७६ कर्मचारी अपुग देखिन्छ । ७ सय ५३ स्थानीय तहमा ६६ हजार ९ सय ८ दरबन्दीमध्ये ४३ हजार ८ सय ७ जना कर्मचारी समायोजन भएका छन् । स्थानीय तहमा सबैभन्दा बढी २३ हजार १ सय १ कर्मचारी अपुग छन् । मन्त्रालयका अनुसार २ हजार ४ सय ४३ कर्मचारी फाजिलमा छन् । विभिन्न दरबन्दी, सेवा, पद नमिलेका कारण फाजिलमा रहेकालाई सेवा सञ्चालन गर्ने निकायबाट अध्ययन गरी पछि प्रदेश वा स्थानीय तहमा समायोजन गरिने मन्त्रालयले जनाएको छ ।"
नेता नेपाल अस्पतालमा,काठमाडौं (कास) नेकपाका वरिष्ठ नेता एवं पूर्वप्रधानमन्त्री माधव नेपाल स्वास्थ्यमा समस्या देखिएपछि त्रिवि शिक्षण अस्पतालमा उपचाररत छन् । उनलाई निमोनियाँ भएर आइतबार अस्पतालमा भर्ना गरिएको हो । अस्पतालका निर्देशक डा प्रेम खड्काका अनुसार नेता नेपालको स्वास्थ्य स्थिर छ ।
उपेन्द्र यादवका छोरा नगर अध्यक्ष,काठमाडौं (कास) संघीय समाजवादी फोरम नेपालका अध्यक्ष उपेन्द्र यादवका छोरा अमरेन्द्र पार्टीको विराटनगर नगर अध्यक्ष चुनिएका छन् । नगर अधिवेशनमा प्रतिद्वन्द्वी मो समिम कमरलाई पराजित गर्दै अमरेन्द्र नगर अध्यक्ष भएका हुन् । अधिवेशनमा भएको चुनावमा अमरेन्द्रले १ सय १२ मत ल्याए भने कमरले ९० मत ल्याएका थिए । उच्च शिक्षा भारतमा लिएका अमरेन्द्र केही वर्षदेखि फोरम नेपालको युवा संगठनमा थिए । फोरम केन्द्रीय समितिले उनलाई केही महिनाअघि नगर तदर्थ समितिको संयोजक तोकेको थियो ।
५० लाख माग्दै सांसदलाई मार्ने धम्की,"(काठमाडौं) : राष्ट्रिय प्रजातन्त्र पार्टीका सांसद राजेन्द्र लिङदेनले सोमबार ट्वीटमार्फत चार प्रश्न गरे । उनले लेखेका थिए के कसैले ५० लाखको लोभमा ममाथि गोली चलाउन सक्ला ? के मलाई गोली हान्न ५० लाख खर्च गर्ने कोही होलान् त ? के कसैले गोली ठोक्ला कि भनेर राजेन्द्र लिङदेन बाटो छाडेर हिँड्छ भनेर कसैले सोचेको होला ? के निर्धारित मितिभन्दा एकैक्षण पर बाँच्ने ताकत कसैसँग होला ? झापा ३ बाट निर्वाचित सांसद लिङदेनको यस्तो ट्वीट त्यतिबेला आएको थियो, जतिबेला नेपाल प्रहरीको केन्द्रीय अनुसन्धान ब्युरोले झापाका तिलकदास पराजुलीलाई पक्राउ गरेको थियो । एनसेल र नेपाल टेलिकमका दुई फरक नम्बरबाट ५० लाख नदिए ज्यान लिने धम्की सांसद लिङदेनलाई आएको थियो । कान्तिपुरसँगको कुराकानीमा उनले आफूलाई ज्यान लिनेसम्मको धम्की आएको र पैसा मागेको बताए । लिङदेनकै सूचनाका आधारमा केन्द्रीय अनुसन्धान ब्युरोले झापा घर भएका तिलकदास र हुम्ला घर भएका प्रदीप रोकायलाई पक्राउ गरेको हो । सुरुमा एक अपरिचितले ह्वाट्सएपमा तपाईंलाई मार्न एकजना मान्छे लागेका छन्, तीबाट तपाईंलाई खतरा हुने भएकाले जोगिएर हिँड्न शुभेच्छुकका हैसियतले सूचना दिएको हुँ भन्ने सन्देश पठाएको लिङदेनले बताए । उनका अनुसार ती शुभेच्छुक ले अरू पार्टीका मान्छे मिलेर ज्यान लिने योजना बनाएको र कसैलाई पैसा दिएर ज्यान मार्ने जिम्मा दिइएको बताएका थिए । यस्तो सूचना पाएको केही दिनमै नयाँ नम्बरबाट ह्वाट्सएपमा हिन्दी भाषामा भ्वाइस मेसेज आएको थियो । ती व्यक्तिले घरबाट बाहिर निस्कनासाथ मारिदिने र त्यसका निम्ति ५० लाखमा कुरा भएको बताएका थिए । बारम्बार नयाँ नम्बरबाट धम्कीयुक्त भ्वाइस म्यासेज आएको र ज्यान लिन सुपारी लिएको बताउनेले पैसाको माग गरेको उनले बताए । हप्ता दिनभन्दा बढी यस्तै मेसेज आइरहेपछि लिङदेनले केन्द्रीय अनुसन्धान ब्युरोलाई सूचना दिएका थिए । ब्युरो प्रवक्ता एसपी उमा चतुर्वेदीले झापामा म्यानपावर एजेन्ट बनेर काम गर्दै आएका तिलकदास पराजुलीले सांसद लिङदेनसहित अन्य ५ जनालाई धम्काएर पैसा असुल्न खोजेको सूचना आएको बताए । प्रहरीका अनुसार टर्की, मंगोलिया र मलेसिया पठाउने भन्दै उनले ६ जनाबाट १६ लाख उठाएपछि भाग्दै हिँडेका थिए । पीडितहरूले आफ्नो फसेको रकम उठाउन पराजुलीविरुद्ध प्रहरीमा उजुरी मात्रै दिएका थिएनन्, आफ्नो पैसा दिन दबाब पनि दिइरहेका थिए । ब्युरो स्रोतका अनुसार पक्राउ पर्ने डरले भाग्दै हिँडेका पराजुलीले काठमाडौं आएका बेला होटलमा हुम्लाका प्रदीप रोकायलाई भेटेका थिए । सामान्य खानपिनकै क्रममा उनले प्रदीपबाट सिमकार्ड फुस्काएका थिए । त्यही सिमबाट उनले हाट्सएप चलाएर सांसद लिङदेनलाई धम्काएका थिए । ब्युरोले धम्कीको सूचना पाएलगत्तै हाट्स एप चलाउन प्रयोग भएको नम्बर कसको नाममा निकालिएको छ भन्ने सूचना लिएको थियो । त्यसैका आधारमा १२ चैतमा रोकाय पक्राउ परेका हुन् । प्रहरीका अनुसार पराजुलीले सांसद लिङदेनका अलावा अन्य दुई महिलालाई निजी सम्बन्धका तस्बिर र भिडियो सार्वजनिक गर्ने भन्दै ब्ल्याकमेल गरेर पैसा असुल्न खोजेका थिए । त्यस्तै पराजुलीले अन्य दुईलाई पनि धम्काएर पैसा असुल्न खोजेको सूचना प्रहरीले पाएको छ । प्रहरीले मंगलबार नै पराजुलीलाई थुनामा राखेर थप अनुसन्धानका लागि काठमाडौं जिल्ला अदालतबाट तीन दिनको म्याद लिएको छ । ब्युरोका प्रवक्ता एसपी उमा चतुर्वेदीले घटनाबारे थप अनुसन्धान भइरहेको र यसमा जोडिएका अन्यको पनि खोजी भइरहेको बताए ।"
बढुवा यथास्थितिमा राख्न आदेश,काठमाडौं (कास) सर्वोच्च अदालतले सशस्त्र प्रहरी बलको प्रहरी उपरीक्षक (एसपी) को बढुवा सिफारिस रोक्का राख्न सरकारलाई अन्तरकालीन आदेश दिएको छ । न्यायाधीश पुरुषोत्तम भण्डारीको एकल इजलासले चैत ५ मा सशस्त्र प्रहरीमा ३७ प्रहरी नायब उपरीक्षक (डीएसपी) लाई एसपीमा बढुवा गर्न गरिएको सिफारिस कार्यान्वयन नगर्न आदेश दिएको हो । आफूभन्दा कनिष्ठलाई बढुवाका लागि सिफारिस गरिएको दाबी गरी डीएसपीद्वय लेखनाथ खनाल र अच्युत मजगैयाँले सर्वोच्चमा रिट दायर गरेका थिए ।
प्रेस पासमा पुनर्विचार हुँदैन,"काठमाडौं (रासस) सञ्चार तथा सूचना प्रविधिमन्त्री गोकुल बाँस्कोटाले प्रेस पास लिने प्रक्रियामा सञ्चारकर्मीले सूचना विभागलाई तलबको बैंक विवरण पेस गर्नुपर्ने निर्णय कार्यान्वयन गरिछाड्ने र कसैसँग वार्ता पनि नगर्ने बताएका छन् । न्यूनतम पारिश्रमिक निर्धारण समितिको सिफारिस र श्रमजीवी पत्रकार ऐन कार्यान्वयनको विषयमा सरकारले निकै सोच र विचार गरेर निर्णय लिएको हुनाले त्यसमा कुनै पुनर्विचार नगर्ने पनि उनले बताए । नेपाल पत्रकार महासंघ श्रमजीवी हित प्रवर्द्धन समितिद्वारा मंगलबार आयोजित पत्रकारितामा श्रम सवाल विषयक छलफलमा उनले भने, प्रतिमहिना सरकारले सञ्चारगृहसँग तोकेको मूल्य तिरेका छौं कि छैनौं भन्ने जाँच गर्न खोजेको माक्र हो । अन्तर्त्रियामा महासंघका सचिव रामप्रसाद दाहाल, तत्कालीन प्रेस चौतारी नेपालका अध्यक्ष गणेश बस्नेत, रेम विश्वकर्मा, नेपाल आदिवासी जनजाति पत्रकार महासंघका अध्यक्ष डण्ड गुरुङ र नेपाल प्रेस युनियनका पूर्वअध्यक्ष समीरजंग शाहले पत्रकारलाई न्यूनतम पारिश्रमिक उपलब्ध गराउन नसक्नेले मिडिया चलाउन नहुने र सरकारले पनि उनीहरूलाई साथ दिन नहुने धारणा राखे । सरकारले भर्खर प्रवेश गरेका पत्रकारका लागि न्यूनतम पारिश्रमिक २४ हजार ३७५ रुपैयाँ तोकेको छ ।"
स्वास्थ्य बिमा रूपान्तरण खाँचो,"काठमाडौं (कास) जनस्वास्थ्य विज्ञहरूले स्वास्थ्य बिमा सामाजिक न्यायमा आधारित नरहेको दाबी गर्दै यसलाई कल्याणकारी बिमा प्रणालीमा रूपान्तरण गर्नुपर्ने खाँचो औंल्याएका छन् । उनीहरूले स्वास्थ्य बिमा प्रणालीलाई प्रत्यक्ष रूपले बजारको अर्थशास्क्रसँग जोड्न नहुनेसमेत बताए । राष्ट्रिय बिमा बोर्डको तेस्रो वार्षिकोत्सवका अवसरमा मंगलबार आयोजित विशेष अन्तरत्रिया कार्यक्रममा जनस्वास्थ्यलगायत विभिन्न क्षेत्रका विज्ञले उक्त कुरा औंल्याएका हुन् । हाम्रो बिमा सामाजिक न्यायमा आधारित छैन, बजार उन्मुख छ, जनस्वास्थ्य विशेषज्ञ डा शरदराज वन्तले भने, हालको बिमा प्रणालीले सर्वव्यापी स्वास्थ्य पहुँच (युनिभर्सल हेल्थ कभरेज) को मर्मलाई प्रतिबिम्बित गर्दैन । स्वास्थ्य बिमा प्रणालीलाई प्रत्यक्ष रूपले बजारको अर्थशास्त्रसँग जोड्न नहुने औंल्याउँदै उनले हालको बिमाअन्तर्गत शतप्रतिशत नेपाली संलग्न भए पनि यसले मुलुकमा सर्वव्यापी स्वास्थ्य पहुँच प्राप्त गर्न नसकिने दाबी गरे । विज्ञहरूका अनुसार कल्याणकारी मोडेलअन्तर्गतको स्वास्थ्य बिमा प्रणालीमा योगदान (प्रिमियम) आम्दानीका आधारमा हुनुपर्ने र हुनेले तिर्ने, नहुनेले नतिर्ने, धेरै हुनेले धेरै तिर्ने गरी सबै जनताले बहन गर्नुपर्छ । योगदान जसले जस्तो गरे पनि आवश्यकताअनुसार सबैले आवश्यक, उपयुक्त र गुणस्तरीय स्वास्थ्य सेवा पाउनैपर्छ । हाल धेरैजसो देशमा लागू भएको स्वास्थ्य बिमा योगदान आयका आधारमै निर्धारण गरिएको जनाउँदै डा वन्तले प्रश्न गरे, राज्यले कार्ड बाँडेर गरिबलाई चिन्न सक्छ तर यो धनी छ, यसबाट यति योगदान उठाउनुपर्छ भन्ने किन चिन्न सक्दैन । हाल मुलुकमा गरिब व्यक्तिले नै स्वास्थ्य सेवाका लागि धेरै मूल्य चुकाइरहेको अवस्था रहेको उनले बताए । वरिष्ठ मुटुरोग विशेषज्ञ डा भगवान कोइरालाले हाल बिमाको मोडेललाई सुधार गरेर अधिकतम उपयोग गर्नुपर्ने बताए । यही वर्षदेखि सरकारी कर्मचारीको तलबबाट योगदान लिने व्यवस्था सुरु गर्नुपर्छ, डा कोइरालाले बिमा कार्यक्रम कार्यान्वयनमा ढिलाइ भइरहेको जनाउँदै सबै जिल्लामा गरिबको परिचयपत्रसमेत तत्काल बाँड्नुपर्ने बताए । जीआईजेडका डा रोल्यान्ड पनियाले स्वास्थ्य बिमामा गरिबलाई कसरी समावेश गर्न सकिन्छ भन्नेबारे विचार गरिनुपर्ने बताए । प्रधानमन्त्रीका सञ्चार सल्लाहकार कुन्दन अर्यालले सरकारले समृद्घ नेपाल, सुखी नेपाली को प्रतिबद्घता गरेकामा यसको एउटा प्रमुख घटक स्वास्थ्यसमेत रहेकाले बिमा कार्यक्रमको प्रभावकारी व्यवस्थापन हुनुपर्ने बताए । हाल मुलुकका ४२ जिल्लामा स्वास्थ्य बिमा कार्यक्रम सञ्चालित रहेकामा आगामी आर्थिक वर्षसम्म यसलाई ७७ वटै जिल्लामा पुर्याऊने लक्ष्य राखिएको छ । करिब १६ लाख ५० हजार बिमित रहेको सरकारी बिमा कार्यक्रमबाट हालसम्म करिब ५ लाख व्यत्तिले सेवा लिएका छन् । सेवा लिनेमध्ये ५८ प्रतिशत महिला छन् । बिमित महिलाको प्रतिशत ५३ छ ।"
मुद्दा मिलाउन न्यायाधीशलाई ५ लाख,"(राजविराज) : मुद्दा प्रभावित पार्न एक जना जिल्ला न्यायाधीश र फलफूल व्यापारीबीच रकम लेनदेन भएको खुलेको छ । राजविराजका व्यापारी सागरकुमार साहले जिल्ला अदालत सप्तरीका तत्कालीन न्यायाधीश श्यामसुन्दर अधिकारीको बैंक खातामै ५ लाख रुपैयाँ जम्मा गरेको भन्दै न्यायपरिषदमा उजुरी परेको छ । न्यायाधीश अधिकारी जिल्ला अदालत कालिकोटमा छन् । सप्तरीको सप्तकोसी नगरपालिका १ फत्तेपुरका मनोजकुमार साहले न्यायाधीश अधिकारीले सागरकुमार साहमार्फत आफ्नो मुद्दा प्रभावित गर्न लिएको भन्दै हुलाकमार्फत शुक्रबार न्यायपरिषदमा उजुरी दिएका हुन् । उजुरीपत्रमा उल्लेख भएअनुसार मनोजकुमारले पत्नी सुनीताकुमारी साहलाई सप्तकोसी नगरपालिका २ बस्ने मो अली हुसेनले भगाई विवाह गरेपछि बहुविवाहको मुद्दा चलाएका थिए । त्यसपछि अली हुसेन पक्राउ भई सप्तरी जिल्ला अदालतको आदेशमा पुर्पक्षका लागि कारागार चलान भए र सुनीताकुमारी साह भने १८ हजार धरौटी बुझाई तारेखमा रिहा भइन् । उक्त मुद्दामा साक्षी बकपत्रसमेत भई ०७४ सालमा सुनीताले पति मनोजविरुद्ध हालेको मानाचामल मुद्दामा बहुविवाहको मिसिलसमेत सामेल गरी नियमानुसार पेस गर्नु भनी सप्तरी जिल्ला अदालतबाट आदेश भएको थियो । दुवै मुद्दाको एकसाथ ०७५ असार २५ गते पेसी तोकिएकामा सुनीता, उनका भाइ विजयकुमार साह, अली हुसेनका छोरा र सुनीतासमेत मिली सागरकुमार साहमार्फत न्यायाधीश अधिकारीलाई पैसा दिएर बहुविवाह मुद्दामा सफाइ पाउने गरी फैसला गरेको आरोप मनोजकुमारको उजुरीमा उल्लेख छ । उक्त मुद्दा अहिले उच्च अदालत जनकपुरको राजविराज इजलासमा विचाराधीन छ । फलफूल व्यापारी सागरकुमारले जिल्ला न्यायाधीश अधिकारीको माछापुच्छ्रे बैकमा रहेको खाता नम्बर ६१३६५२४५२०१४८०१७ मा विभिन्न मितिमा पाँच लाख रुपैयाँ पठाएको भौचर कान्तिपुरलाई प्राप्त भएको छ । सागरकुमारले अधिकारीको खातामा ०७५ असार १५ गते एक लाख, असार ३२ गते दुई लाख र साउन २ गते दुई लाख गरी पाँच लाख रुपैयाँ जम्मा गरिदिएको भौचर कान्तिपुरलाई प्राप्त भएको छ । भौचरमा उद्देश्य व्यापार लेखिएको छ ।व्यापारी सागरकुमार अहिले इलाका प्रहरी कार्यालय लहान सिरहामा बैकिङ कसुरको आरोपमा हिरासतमा छन् । उनीमाथि सप्तरी जिल्ला प्रहरी कार्यालयमा ठगी मुद्दासमेत छ । २०७४ असोज ३० गते मनाङ जिल्ला अदालतबाट सरुवा भएर सप्तरी जिल्ला अदालत आएका न्यायाधीश अधिकारी ०७५ साउन २ गते जिल्ला अदालत कालिकोट गएका थिए । सप्तरीमा कार्यरत रहँदा सामूहिक बलात्कारको एउटा मुद्दाको आदेशमा उनी आलोचित भएका थिए । न्यायपरिषद्मा परेको उजुरीमा न्यायाधीश अधिकारीले विभिन्न मुद्दामा आदेश र फैसला गर्दा रकम लिएको आरोपसमेत लगाइएको छ । स्रोतका अनुसार न्यायाधीश अधिकारीले फलफूल व्यापारी साहलाई बिचौलिया बनाएका थिए । फलफूल व्यापारी सागरकुमार राजविराजमा न्यायाधीश अधिकारीलाई निरन्तर भेट्ने गर्थे । न्यायाधीश अधिकारीले फलफूल व्यापारी सागरकुमारसित आफ्नो कारोबार भएको स्वीकार गरे । कान्तिपुरसित टेलिफोनमा उनले भने, पैसा खराब नियतले लिएको होइन । म शाकाहारी मान्छे, फलफूल उनको पसलबाट खान्थेँ । त्यही क्रममा चिनजान भयो । मैले पैसा दिएको थिएँ, उनले फर्काएका हुन् । यस्तै बर्दिया घर भएका न्यायाधीश अधिकारीले फलफूल व्यापारीलाई पाँच लाख रकम दिनु पर्नाको कारण सोध्दा भने बोलेनन् । मनोजकुमारले न्यायाधीश अधिकारी, फलफूल व्यापारी सागरकुमार साह, सुनीता साह र उनका भाइ विजयकुमार साहको मोबाइलको कल डिटेल्सबाट थप कुरा खुल्ने उल्लेख गर्दै रकम जम्मा गरेको बैंक भौचरसमेत उजुरीमा सामेल गरेका छन् । न्यायपरिषदका सूचना अधिकारी उपसचिव टेकनाथ गौतमले जिल्ला न्यायाधीश अधिकारीविरुद्ध उजुरी परिषदमा आए नआएको विषयमा बोल्न चाहेनन् । परिषदमा उजुरी छानबिन हुन्जेल र तामेलीमा राखिएको अवस्थामा बोल्न मिल्दैन, गौतमले टेलिफोनमा भने ।"
सभापति हुन सक्छु,"लमजुङ (कास) कांग्रेस महामन्त्री डा शशांक कोइरालाले आउँदो महाधिवेशनमा सभापति पदका लागि आफू पनि आकांक्षी रहेको बताएका छन् । उनले भने म सभापति किन नहुने ? प्रेस युनियनले बेंसीसहरमा मंगलबार गरेको पत्रकार भेटघाटमा उनले सभापति हुन लायक नेताहरू कांग्रेसमा धेरै रहेको बताए । म सभापति हुनेनहुने कुरा साथीहरूसँग सल्लाह गरेपछि तय हुन्छ, उनले भने, जसले बीपीको विचार, भावना, सपना बोक्छ । उही हो अबको सभापति । ममात्रै भएर हुँदैन । बीपीको छोरा भएँ भन्दैमा आफू मात्रै सभापति हुने दाबी गर्ने पक्षमा आफू नरहेको उनले प्रस्टीकरण दिए । कांग्रेस सभापति बन्न आफ्नो धारणा मात्रै नभई आउँदो परिस्थितिले बताउने र पार्टीका नेता कार्यकर्तामा भर पर्ने उनले बताए ।उनले पार्टी नेतृत्वमा जो कोही भए पनि दोहोरिन नहुने बताए । कोइरालाले सरकार संविधान कार्यान्वयनको पक्षमा नभएको भन्दै केन्द्रीकृत शासन पद्धतिमा गइरहेको आरोप लगाए । न्यायपालिका, स्वतन्त्र प्रेसमा हस्तक्षेप भएको छ । सुरक्षा परिषद्मा प्रधानमन्त्रीको रुलिङ भनिएको छ । यसले एकल सरकार चलाउने अवस्था छ भन्ने देखाउँछ, उनले भने ।"
विकल्पमा छलफल हुँदै,"एकताबारे वार्ता गर्न फोरमलाई पत्र राजपाले सत्ता र प्रतिपक्षमै भएको अवस्थामा पनि एकताका लागि वार्ता प्रक्रिया अघि बढाउन सकिने भन्दै संघीय समाजवादी फोरमलाई मंगलबार थप पत्र पठाएको छ । यसअघि राजपाले सत्ता र प्रतिपक्षमा रहेका दलहरूबीच एकता अघि बढाउन कसरी सकिन्छ भन्ने प्रश्नसहितको पत्र फोरमलाई पठाएको थियो । त्यसमा फोरमलाई एकतामा आउनका लागि सरकारबाट बहिर्गमन हुनुपर्ने आशयको भाषा प्रयोग गरिएको थियो । राजापाको उक्त पत्रपछि फोरमले एकता नहुँदासम्म फरक फरक पार्टी हुने भएकाले वार्ताकै लागि कुनै दलले आफ्नो पोजिसन र राजनीतिक निर्णय परिवर्तन गरिराख्नु आवश्यक नभएको जवाफ पठाएको थियो । फोरमको त्यही जवाफको प्रतिक्रियास्वरूप राजपाले मंगलबार पनि पत्र पठाएको हो । सत्ता र प्रतिपक्षबीच एकीकरण सम्बन्धमा यहाँहरूले आपसी सहमति र समझदारी कै आधारमा यस्ता विषय हल गर्न सक्ने सकारात्मक कुरा गरेकाले यस विषयमा थप वार्ता र संवाद गर्न सकिन्छ, राजपा संयोजक भण्डारीले फोरमलाई पठाएको पत्रमा उल्लेख छ ।"
राप्रपा र्यालीमा हस्तक्षेपप्रति कांग्रेसद्वारा भर्त्सना,"काठमाडौं (कास) राप्रपाले प्रदर्शन गरेको शान्तिपूर्ण र्यालीमा प्रहरीले हस्तक्षेप गरेको भन्दै प्रमुख प्रतिपक्ष कांग्रेसले भर्त्सना गरेको छ । राप्रपाले सोमबार राजधानीमा आयोजना गरेको र्यालीमा प्रहरीले हस्तक्षेप गरेको थियो । र्यालीमा सहभागीलाई मात्र नभएर बाटोमा आवतजावत गर्ने सर्वसाधारणलाई समेत प्रहरीले लाठीचार्ज गरेको प्रति गम्भीर आपत्ति छ, कांग्रेस संसदीय दलका प्रमुख सचेतक बालकृष्ण खाँडद्वारा मंगलबार जारी विज्ञप्तिमा भनिएको छ, कुनै पनि राजनीतिक दल र आम नेपालीले स्वतन्त्र तथा शान्तिपूर्ण ढंगले आफ्ना माग राख्न पाउने नैसर्गिक अधिकारलाई वर्तमान सरकारले दमन गरी संविधानप्रदत्त हक अधिकारलाई खोस्ने कार्य भइरहेको छ, यसप्रति कांग्रेस घोर भर्त्सना गर्दछ । कांग्रेसले प्रदर्शनका क्रममा प्रहरी दमनबाट घाइते भएका व्यक्तिहरूको शीघ्र स्वास्थ्यलाभको कामना गरेको छ ।"
अधिकारीद्वारा आयोगमा बस्न अस्वीकार,"काठमाडौं (कास) प्रदेश ३ सरकारको नीति तथा योजना आयोगको सदस्यमा नियुक्त महिला अधिकारकर्मी रेणु अधिकारीले पद अस्वीकार गरेकी छन् । अधिकारीले मंगलबार सामाजिक सञ्जाल फेसबुकमा स्टाटस लेख्दै पद अस्वीकार गरेको उल्लेख गरेकी हुन् । गत साता प्रदेश ३ को मन्त्रिपरिषद्ले अधिकारीलाई नीति तथा योजना आयोगको सदस्यमा नियुक्त गरेको थियो । अधिकारकर्मी अधिकारीले आफू अरू काममा व्यस्त रहनुपर्ने भएकाले आयोग सदस्यको जिम्मेवारी पूरा गर्न नसक्ने जानकारी प्रदेश सरकारलाई गराएकी छन् । मैले मेरो आफ्नै कारणले पद लिन नसक्ने प्रदेश ३ सरकारलाई जानकारी गराउन बाध्य भएकी छु, फेसबुकमा उनले लेखेकी छन्, मेराबारे धेरै टीकाटिप्पणी हुन्छन् होला तर त्यसले मलाई त्यति असर पर्दैन । कृपया मलाई बुझ्ने कोसिस गरिदिनुहोला र मलाई मैले पद लिन नसकेकामा माफ गरिदिनुहोला । ३ नं सरकारले अधिकारी र रामचन्द्र ढकाललाई नीति तथा योजना आयोगको सदस्यमा नियुक्त गरेको थियो ।"
सगरमाथातर्फ ३ सय अरोही,"काठमाडौं (कास) यस वर्षको वसन्त ऋतुमा सगरमाथा आरोहणका लागि मंगलबारसम्म ३ सय आरोहीले अनुमति पाएका छन् । पर्यटन विभागका अनुसार ३० वटा आरोहण दलबाट ३ सय जनाले अनुमति लिएका हुन् । सगरमाथासहित २० हिमाल आरोहण गर्न यस सिजनमा ६ सय ९ जनाले अनुमति लिइसकेका छन् । विभागले आरोहीबाट ३९ करोड १ लाख राजस्व संकलन गरेको छ । सगरमाथासहित आबाडब्लम, अन्नपूर्ण प्रथम, चामलाङ, छोपाबाम्मरे, धौलागिरि, ग्याल्जेन पिक, हिमजुङ, हिमलुङ, कञ्चनजंघा, कुम्भकर्ण, लाङटाङ लिरुङ, लोत्से, नुप्से, मकालु, पासाङ ल्हामु, पुमरी, सिरिबुङ, थापा पिकमा आरोहण अभियान हुँदै छ ।"
भूकम्पपीडितले बनाए रंगीन बस्ती,"(नुवाकोट) : म्यगङ गाउँपालिका ४ छेदलिङबस्तीमा रंगीन जस्तापाताले छाएका घर बनेका छन् । परापूर्वकालेदेखि बनेका घर र पालिङ (काठ) ले छाएका घर हराउँदै छन् । भूकम्पपीडितले आफ्नो सुरक्षित घर निर्माण थालेपछि अहिले बस्तीको रूपरंग फेरिएको छ । गाउँबस्तीका छाना अहिले नीला जस्तापाताले छाएका चिटिक्क देखिएका छन् । पहिला पाङलिङले छाइन्थ्यो, स्थानीय ६० वर्षीय लेम्बर तामाङले भने, अहिले जस्तापाताको छानाले बस्ती भरिए । उनले पनि भूकम्पपछि पाङलिङको छाना छाडेर जस्तापाता रोजेका छन् । पहिला जस्ताको चलन थिएन, उनले भने, एक दिन लगाएर साल्मे डाँडामा बासै बसेर पाङलिङ (काठका फल्याक) पर्म गरेर ल्याइन्थ्यो । पाङलिङले छाउन नसक्नेले खरले छाउँथे । भूकम्पले पुरानो घर भत्काएपछि बस्तीमा नयाँ घर बन्ने क्रम बढेको छ । भूकम्पले गर्दा पनि गाउँमा नीलो जस्ता हाल्ने बढे, उनले भने, अहिले बेला बेग्लै भएको छ, अझै सक्नेले त इँटा, सिमेन्टको क्रंकिट घर बनाउन थालेका छन् । पाङलिङका छाना हराइसके । उनको मात्र नभई ३५ वर्षीय छिमेक सुब्बा तामाङले पनि जस्ताले घर छाएका छन् । बाजेले काठले छाएका घर थिए, उनले भने, अहिले काठ काट्न, पर्म गरे पनि खाजा र खाना खुवाएर जंगलसम्म जाने मान्छे छैन । उक्त बस्ती सदरमुकाम विदुरबाट २५ किमि दूरीमा रहेको छ । चिसो हावापानी भएको यहाँ तामाङ समुदायको बाहुल्य छ । २०२५ वर्षको अन्तरालमा गाउँमा मोटरबाटो पुगेको हो । मोटरबाटो पुगेपछि त्रिशूली बजारबाट एकदुई जना स्थानीयबासीले पाङलिङको सट्टा बलियो खाले नीलो जस्तापाताले घर छाउन थालेको लेम्बर बताउँछन् । पैसा हुनेले मोटर नआउँदै नाम्लो लगाएर बोकेर ल्याउथे, उनले भने । अहिले बाटो खुलेपछि यहाँ बस सेवा सञ्चालित छ । बस सेवा वर्षातमा गाउँसम्म पुग्दैन । किम्ताङ ४ का वडा सदस्यसमेत रहेका डङचेतका सन्तोष घले आफ्ना बुबासँग भारतमा समेत बसेका थिए । उनलाई भारत र काठमाडौं सहरभन्दा गाउँ नै रमाइलो लागेकाले फर्किएको बताए । यहाँ स्वच्छ हावापानी छ । घर चिटिक्क परेका छन् । आफन्तले डोर्याएकाले यहाँका बस्ती रमाइलो लाग्छ, उनले भने । सहरमा धूलोधूवाँले बस्न नसकिएको उनले बताए ।"
नहरको डिलमा दशकौंदेखि बास,"(चितवन) : एकातर्फ सडक अर्कोतर्फ नहर । सडक र नहर बीचको १०१५ हात फराकिलो जमिनमा सुकुम्बासी परिवारका दर्जन घर बनेका छन् । नहरको डिलमा ३५ वर्षअघि नै घर बनाएर बसेको परिवार पनि त्यहाँ छन् । कुनै दिन बस्ती उठाए कहाँ गएर खाँबो गाड्ने होला भन्ने त्रास भने कायमै छ । भरतपुर माडी ठोरी हुलाकी सडकको गीतानगर बजार कटेर केही पर गएपछि एउटा साँघुरो पुल र निकै घुमाउरो मोड आउँछ । भरतपुरबाट १० किलो मिटर पर रहेको त्यो ठाउँमा हुलाकी सडकसँगै लगभग दैलो जोडिएका छाप्राहरू छन् । त्यसैगरी छाप्राको पछिल्लो भित्तो खगेरी नहरसँग जोडिएको छ । पानी पर्दा बलेसी (छानाको पानी) नहरमै पर्ने हो ।सुरुको छाप्रो हो रामबहादुर परियारको । विसं २०१८ सालमा जन्मेका रामबहादुर २०४० साल को साउनदेखि यो डिलमा घर बनाएर बसेका हुन् । चार छोरीमध्ये एउटीको बिहे भयो । श्रीमती निकैअघि बितेको उनले बताए । श्रीमतीको मृत्यु हुँदा छोरीहरू सानै थिए । त्यो बेलादेखि नहरको डिलमा बसेको अन्य ठाउँमा सम्पत्ति जोडिनस् भन्नुहोला । तर मैले २५ रुपैयाँ दिनको ज्यालमा काम गरें । अनि कहाँबाट सम्पत्ति जोड्ने, उनले भने । श्रीमती बितेपछि साना छोराछोरीको स्याहार पनि उनैले गर्नुपर्यो । नहरको डिलमा घर छ । कतै नहरमा पर्ने हुन कि भनेर टाढा काम गर्न पनि जान सकिएन । यही नहरमै समय बित्यो, रामबहादुरले भने । त्यो ठाउँमा छाप्रो हाल्ने उनी पहिलो व्यक्ति हुन् । त्यसपछि छाप्राहरू विस्तारै थपिँदै गए । अहिले १४ छाप्रा छन् । धेरै छाप्राहरू दलित समुदायकै हुन् । कोही उनी जस्तै पुराना छन् कोही आएर बसेको पाँच ६ वर्ष भएको छ ।छाप्राको लहरको लगभग बीचमा छ ७५ वर्षीय चीनबहादुर विकको घर । टाढा काममा जाने शक्ति छैन तर आरन चलाउन भने छाड्दैनन् । फाट्टफुट्ट काम आएकै छ । ६ वर्षको हुँदा आमा गुमाएका चीनबहादुर मुलथलो पहाड घर लम्जुङबाट विसं २०३८ सालमा चितवन झरेका हुन् । पहाडमा पनि हाम्रो जमिन थिएन । मुखियाको बारीमा आरन चलाएर बसेको हो । चितवन आए पनि आरन छोडिन सम्पत्ति पनि जोडिनँ, चीनबहादुरले भने । चितवन आउनेबित्तिकै उनी चम्पानगर र देवनगरमा आरन थापेर १६ वर्ष बसे । त्यसपछि गीतानगर स्कुलको जग्गामा आएर बसे । वर्ष महिना त याद भएन माओवादीले राजालाई हटाएका थिए । त्यसपछि जनताको दिन आयो तिमीहरू आफ्नो बाटो लाग भनियो । अनि म स्कुलको जग्गा छाडेर यो बाटो र नहर छेउको जग्गामा आएर बसेको हुँ, चीनबहादुरले सुनाए । १० हात लम्बाइ र त्यति नै फराकिलो छाप्रोमा सात जना बस्छन् ।नहरको ठाउँठाउँमा छाप्रापूर्वी चितवनको टिकौली नजिक बाँध भएको खगेरी नहरले पश्चिम चितवनमा सिँचाइ सुविधा दिएको छ । यो नहरले जग्गा हुनेलाई त सिँचाइ दियो तर जग्गा नहुनेलाई छाप्रो हाल्ने ठाउँ पनि दियो । खगेरी सिँचाइ जल उपभोक्ता समितिका अध्यक्ष रहेका बेलबहादुर गुरुङ नहरको डिल ठाउँठाउँमा अतिक्रमित भएको बताउँछन् । छाप्रा अन्यत्र ८१० ठाउँमा भएको गुरुङले बताए ।खगेरी नहर तत्कालीन प्रधानमन्त्री बीपी कोइरालाले विसं २०१६ सालमा शिलान्यास गरेको पुरानो नहर हो । ०२४ सालदेखि यो नहर सञ्चालनमा आयो । पुरानो नहर हो । त्यसैगरी अतिक्रमणको समस्या पनि पुरानै छ, अध्यक्ष बेलबहादुरले भने । नहर डिलमा कति घर छन् समितिले लगत राखेको छैन । तर नहरका लागि डिल अतिक्रमण ठूलो र पुरानो समस्या भएको उनले बताए । अब जग्गा नै नभएकाहरू आएर बसेका पनि होलान् तर डिलमै घर बनाएपछि त नहरलाई मर्का पर्छ । हामीले उठाउन खोजेको हो । तर उठ भनेर कसले टेर्ने ? फेरि साँच्चिकै समस्यामा परेकालाई त्यसै उठाएर पनि भएन । त्यसैले यो समस्याको निराकण भएको छैन, अध्यक्ष बेलबहादुर गुरुङले भने । नेताहरूले यो विषयमा सोच्नुपर्ने उनले बताए । तर राजनैतिक नेतृत्वले यसमा गम्भीर भएर चासो नदिएको उनको गुनासो छ ।"
बिस्केट जात्राको तयारी,"(भक्तपुर) : भक्तपुरको प्रसिद्ध सांस्कृतिक एवं ऐतिहासिक महत्त्वको बिस्केट जात्रा बुधबारबाट सुरु हुँदै छ । चैत २७ देखि वैशाख ५ गतेसम्म आठ रात नौ दिन धुमधाम मनाइने बिस्केट जात्रा बुधबार बिहान भैरवनाथको नित्यपूजासँगै सुरु हुनेछ । जात्राको पहिलो दिन काठैकाठले प्यागोडा शैलीमा निर्माण गरिएको तीनतल्ले भैरवनाथको रथमा भैरवनाथको मूल देवता र बेताल देवतालाई विराजमान गराई पूजा गरी साँझ रथ तानिन्छ । तौमढीस्थित पाँचतले मन्दिर प्रांगणबाट थने (माथिल्लो) र क्वने (तल्लो) टोलमा तानेर जात्रा मनाइन्छ । साथै भैरवनाथको रथमा खड्ग, तरबार, निसान राखिसकेपछि रथ तान्न सुरु हुन्छ । तौमढीबाट तानिएको रथ तौमढी क्वाछें, सुकुलढोका हुँदै गोल्मढी पुर्याएर पुनःतौमढी ल्याई बोलाछें नासमना हुँदै गहिटी पुर्याइने प्रचलन छ । जात्रामा रथको अगाडि भागमा ६ र पछाडि ४ वटा लामो लठारो (डोरी) समातेर दुवैतर्फ जात्रालुले रथलाई होस्सेहैसेहाहा गर्दै आफ्नो तर्फ तानेर जात्रा मनाइन्छ । तेस्रो दिन गःहिटीमा भैरवनाथलाई बलि चढाई गुठी संस्थानद्वारा सरकारी पूजा गरिन्छ । बिस्केटको चौथो दिन बिहान तालाक्वस्थित कुमाले टोलमा ल्हामरु म्ह (हात नभएको) लिंगो उभ्याइन्छ भने साँझपखः तान्त्रिक विधिपूर्वक दशकर्म विधान गरी ५५ हात लामो लिंगो भेलुखेलस्थित ल्योसिङखेलमा उभ्याइन्छ । पुरानो वर्षको बिदाइ र नयाँ वर्षको आगमनको पूर्वसन्ध्यामा लिंगो उभ्याउने गरिन्छ । लिंगो उभ्याउन बाँडिएका आठवटा डोरीलाई अष्टमातृकाको प्रतीक मानिन्छ । लिंगो उभ्याउने क्रममा नवदुर्गा देवगण त्यहाँ उपस्थित हुन्छ । लिंगो उभ्याउने जात्रा सकिएपछि तलेजुमा दुमाजुको विशेष जात्रा र पूजा गर्ने चलन रहेको छ । बिस्केट जात्रा हेर्नाले शत्रुनाश हुन्छ भन्ने धार्मिक मान्यता छ । बिस्केट जात्रालाई शत्रुहन्ता जात्रा पनि भनिन्छ । यस दिन भैरवनाथ र भद्रकालीको रथ पनि यसै स्थानमा पुर्याइन्छ र लिंगो उठ्नासाथ स्थानीय बाराही देवीको तिंप्वाः जात्रा मनाइन्छ ।बिस्केटको पाँचौं दिन अर्थात् नयाँ वर्ष वैशाख १ गते लिंगो ढालिन्छ । त्यसको लगत्तै खंला टोलमा (रथ जुधाउने टोल) भैरवनाथ र भद्रकालीको रथलाई एकआपसमा जुधाइने परम्परा छ । जसलाई नेपाल भाषामा द्यःल्वाकिगु भनिन्छ । साँझपख दुमाजु देवीको जात्रासमेत गरिन्छ । किम्वदन्तीअनुसार प्राचीन समयमा भक्तपुरमा भक्तग्राम जंगलको रूपमा रहेको थियो । लिच्छविकालीन राजाको एक मात्र अत्यन्तै सुन्दरी छोरी थिइन् । राजाले छोरीको विवाह गर्न धेरै प्रयास गरे पनि सफल नभएपछि विवाह गर्ने पुरुषलाई राजगद्दी नै सुम्पने प्रस्ताव राखेका थिए । राजगद्दीको लोभमा विवाह गर्ने धेरैजना पुरुषले राजकुमारीसित पहिलो रातमै ज्यान गुमाउनुपरेको थियो । जसले गर्दा राजाले छोरीको शयनकक्षबाट हरेक बिहान लास उठाई मसानघाट पुर्याउने मलामी गुठीको समेत स्थापना गर्नुपरेको थियो ।"
आठ वर्षपछि संसार देख्दा,"(काठमाडौं) : भद्रवासबासी ८८ वर्षीय बाबुकाजी महर्जनले आफ्नै आँखाले संसार देख्ने आशा मारिसकेका थिए । मगंलबार मोतीबिन्दुको शल्यक्रियाबाट उनी देख्ने भए । त्रिपुरेश्वरस्थित मुलुककै जेठो आँखा अस्पतालले ४५ औं वार्षिकोत्सवको अवसरमा आँखाको निःशुल्क शल्यक्रिया गरिदिएको थियो । उमेर बढेसँगै आँखाको ज्योति घट्दै गएपछि यस्तो समस्यालाई उनले नियति सम्झेर उपचार गरेका थिएनन् । आठ वर्षदेखि छामछुमको भरमा जीवन बिताइरहेका उनी भन्छन्, धमिलो छायाजस्तो मात्रै देखेजस्तो लाग्थ्यो, यो जुनीमा आँखा देख्ने दिन सकिएझैं लाग्थ्यो । आँखा देख्ने भएसँगै आफ्नो काम आफैं गर्न सकिने, खेतबारीको काममा लाग्न सकिने भन्दै उनी निकै खुसी देखिए । मोतीबिन्दुको समस्याका कारण उनले दुवै आँखा देख्न छोडेका थिए । मोतीबिन्दुकै कारण वर्षौंदेखि आँखा देख्न छोडेका ४५ जनाको मंगलबार आँखा अस्पतालले निःशुल्क शल्यक्रिया गरिदिएको छ । आँखा देख्ने आशा मारिसकेका उनीहरू निकै खुसी भए । गरिब विपन्न वर्गका बिरामी छानेर शल्यक्रिया गरिएको अस्फतालले जनाएको छ । मोतीबिन्दुको शल्यक्रियाका लागि ८ हजार ५ सय लाग्छ । शल्यत्रिया शुल्क लिए पनि अस्पतालले एक सातासम्म निःशुल्क बेड उपलब्ध गराउँदै आइरहेको छ ।चार दशकअघि वीर अस्पतालको ६ बेडबाट सुरु भएको आँखा स्वास्थ्य सेवा अहिले त्रिपुरेश्वरस्थित आफ्नै भवनमा ९८ बेडमा सञ्चालित छ । विश्व स्वास्थ्य संगठनको मापदण्डअनुसारकै आधुनिक शल्यकक्ष र दक्ष आँखा रोग विशेषज्ञले अस्पताल सेवा अझै फराकिलो बन्दै गइरहेको अस्पतालका कार्यकारी निर्देशक दमन घलेले बताए । उनले भने, उपचारसँगै नेक्ररोगसम्बन्धी शैक्षिक कार्यत्रम र तालिमलाई पनि निरन्तरता दिइरहेका छौं । अस्पतालमा अहिले नेत्र सहायकका लागि तीन वर्षीय कोर्स, स्नातकोत्तर, नर्स र स्वास्थ्य सहायकलाई देशमै र विदेश पठाएरसमेत आँखासम्बन्धी प्रशिक्षणजस्ता कार्यक्रमलाई पनि सँगै अगाडि बढाइरहेको छ । हाल अस्पतालमा अकुलोस्लास्टी, जलबिन्दु, मोतीबिन्दु र दृष्टिपर्दा, अल्पदृष्टि समस्याका विशेष सेवा छन् भने देशभरिबाटै आँखाका बिरामी आउने रिफर केन्द्रका रूपमा खडा भएको छ । दैनिक करिब पाँच सय नयाँ बिरामीको लाइन लाग्ने अस्पतालबाट यस वर्ष माक्रै करिब ५ हजारले आँखाको शल्यत्रिया गराएका छन् । स्वास्थ्यकर्मीलाई अझै दक्ष बनाउन तालिम दिने र भौतिक पूर्वाधार जुटाउने तयारी भइरहेको निर्देशक घलेले बताए । उच्च प्रविधियुक्त भौतिक पूर्वाधार, दक्ष जनशक्ति र आधुनिक उपकरणसहितको अस्पताल विस्तार गरी उपचारबाट सम्भावित अन्धोपन निर्मूल पार्ने र काठमाडौं उपत्यकालाई अन्धोपनमुक्त बनाउने अस्पतालको तयारी छ । यसका लागि अस्पतालले राजधानीमा चार भिजन सेन्टर स्थापना गरेको छ । राजधानीको टोखा र थानकोटमा यस्ता सेन्टर खुलिसकेका छन् भने यसै वर्ष साँखु र खोकनामा पनि सेन्टर खोलिने तयारी छ । भिजन सेन्टरबाट स्थानीय तहका बासिन्दाले बिरामीले आँखामा चोटपटक लाग्दा प्राथमिक तहको उपचार पाउँछन् । समस्या जटिल भएको पहिचान भए रिफर भएर अस्पताल आउँछन् । कोही पनि आँखा उपचारबाट वञ्चित नहोस् भनी स्थानीय तहमा आँखा स्वास्थ्यबारे चेतना फैलाउने र उपचार गर्ने काम भइरहेको उनले बताए । अक्षयकोषमार्फत अस्पतालले गरिब,विपन्न र मोतियाबिन्दुका बिरामीको उपचार गर्दै आइरहेको छ । अस्पताल प्रशासनका अनुसार अक्षयकोष हालसम्म करिब २७ लाख जम्मा भएको छ ।"
बालुवाटारकै लालपुर्जा,"अधिग्रहण गर्दा कानुनी प्रक्रिया पूरा गरेकाले जग्गा फिर्ताको निर्णय गैरकानुनी भएको छानबिन समितिको ठहर छ । अधिग्रहण भएको जग्गाको वर्षौंसम्म लगत कट्टा नगरिँदा मालपोत कार्यालयका अधिकारी र भूमाफियाले खेल्न पाएको निष्कर्ष समितिको छ । यसका लागि भूमाफियाले जग्गा कब्जा गरी बेचबिखन गर्न नक्कली गुठी र मोहीसमेत खडा गरेको पाइएको छ । मन्त्रिपरिषद् निर्णयका नाममा तत्कालीन भूमिसुधार सचिव छविराज पन्तको संलग्नतामा नक्कली गुठी र मोही खडा गरिएको समेत उजागर भएको छ । आफ्नै सम्पत्ति सुरक्षा गर्न नसक्ने सरकारले जनताको जायजेथा कसरी रक्षा गर्ला ? सरकारले अविलम्ब समितिका सुझावहरू कार्यान्वयन गर्दै देशैभरि भएका यस्ता अपचलन खोज्न पहल गर्नुपर्छ । गैरकानुनी रूपमा व्यक्ति र गुठीका नाममा हस्तान्तरण भएको जग्गा मन्त्रिपरिषद्बाट निर्णय गरी फिर्ता गरिनुपर्छ । हिनामिनामा संलग्न अधिकारीहरूलाई अख्तियार दुरुपयोग अनुसन्धानबाट र भूमाफियालाई प्रहरीको केन्द्रीय अनुसन्धान ब्युरोबाट छानबिन गरी कारबाहीको भागीदार बनाउनुपर्छ । गुठी संस्थानले आफूमातहतका जग्गा जथाभावी अपचलन गरेकाले गहन अध्ययन गरी उसको विकल्प पनि खोज्नुपर्ने भएको छ । २००७ देखि २०१९ सम्मको अवधिमा गुठी को कार्य जिम्मेवारी र सम्पत्तिको रेखदेख सञ्चालन र संरक्षण सरकारले गर्थ्यो, अर्थ मन्त्रालयअन्तर्गत तहसिल कार्यालयले, यस्तै उपाय अनुसरण गर्न सकिन्छ । गुठीकै जग्गा, भवनहरू सकेसम्म निःशुल्क लिने परिपाटी छ । गुठी सम्पत्तिहरू मासिँदै छन् । यसलाई रोक्न प्राविधिकसहितको मूल्यांकन समितिको सिफारिसमा तोकिएको शुल्क लिई निश्चित अवधिसम्म मात्र लिजमा लिनेदिने कानुन बनाइनुपर्छ । गुठीका चलअचल सम्पत्तिको अभिलेखीकरण गरी त्यसलाई विद्युतीय डाटा पोर्टलमा राख्नुपर्छ । देशैभरिको भूमिसम्बन्धी अभिलेख व्यवस्थापनलाई प्रविधिमा आधारित बनाइने अभियानै चलाइनुपर्छ । अधिग्रहण गरेका जग्गाको मुआब्जा वा क्षतिपूर्तिको कागजातसमेतको अभिलेखलाई कहिल्यै नष्ट नगर्ने व्यवस्था मिलाइनुपर्छ ।"
परीक्षाको भूत र भविष्य,"परीक्षा विपक्षी तर्क परीक्षा तनावमा काम गर्न सक्ने खुबीको पनि परीक्षा हो भनिन्छ । अधिक तनावले स्मरण र पुनर्कथन गराउला, तर सिर्जनशीलता नष्ट गर्छ भन्ने एकथरी शिक्षाशास्त्रीहरू छन् । शिक्षाका पियाजे वा मन्टेसरी जस्ता दिग्गजहरू केटाकेटीहरू आफैँ सिक्छन् र सिक्ने वातावरणमात्र बनाए पुग्छ भन्छन् । अर्थात स्मरण र पुनर्कथन परीक्षामा आवश्यक छैन । नयाँ विश्वलाई सिर्जनशीलता चाहिएको र अब ज्ञानका लागिमात्र सिक्ने आवश्यकता सकिएको विचार राख्नेमा सर केन रविन्सन र रिकार्डो सेम्लर जस्ता प्रभावशाली व्यक्ति छन् । यिनका भनाइलाई साँघुरो शिक्षाशास्त्रीका दुनियाँले टेरिसकेको छैन । अष्ट्रेलिया जस्तो देश त अझै चोराइ विरोधी ऐन बनाउँदैछ । कति व्यापारिक घरानाहरू परीक्षामा उच्च अङ्क ल्याउनेहरूलाई आफ्ना काममा लिन चाहँदैनन्, किनभने उनीहरूमा ज्ञानको दम्भ र अहङ्कार धेरै हुन्छ । जबकि सफलताका लागि सम्झौता र विनम्रताको जरुरी हुन्छ, जो वर्तमान परीक्षा प्रणालीले नाप्न सक्दैन । यसो भनिरहे पनि अध्ययन र अनुभवहरूले के देखाएका छन् भने उच्च अङ्क ल्याउनेको सफलता उच्च छैन । तर सरदरमा उच्च अङ्क ल्याउनेहरू सरदरमा बहुसंख्यामा सफल छन् । सिकाइका लागि एक तहमा तनाव आवश्यक पनि मानिएको छ । तसर्थ तत्काल परीक्षा हटाउन जरुरी छैन र सकिन्न पनि । परीक्षा प्रशासनमा भन्दा परीक्षा प्रणालीमा सुधार गर्न बढी ध्यान दिनुपर्छ । प्रतिभाशाली र सरदर व्यक्तिहरूबीच सन्तुलन आवश्यक देखिन्छ । यसको मापन गर्ने उपयुक्त विधि र तरिकाहरू छन् । परीक्षालाई शक्ति अभ्यासको आत्मरतिबाट चाहिँ बाहिर ल्याउनुपर्छ । अहिले कसैले पनि मात्र प्राप्ताङ्क हेरेर कुनै व्यक्तिका बारेमा निर्णय गर्दैन भने त्यसलाई किन अझै हाउगुजी बनाएर राख्ने ? पर्याप्त प्रमाणपत्र नभएका भनेर स्थानीय नेताहरू अन्तर्गत काम गर्न नमानिरहेका शिक्षकलाई नै यस्तो काम जिम्मा दिऊँ ! उनीहरूलाई विश्वास गरेर केही हानि हुँदैन । हरेक विद्यालयले नै एसईईजस्तो परीक्षा लेओस् । लेखक शिक्षानीति तथा अभ्यास केन्द्रसँग सम्बन्धित छन् ।"
सरकारी शिक्षा सुधारका १० पाइला,"पाइला १ : प्रत्येक विद्यालयको न्यूनतम मापदण्ड तोक्नुपर्छ । मापदण्ड पूरा गर्न लगानी बढाउनुपर्छ । स्थानीय सरकारका सम्पूर्ण यत्न यसैमा खर्च हुनुपर्छ ।पाइला २ : शिक्षक, प्रधानाध्यापक र कर्मचारीका छोराछोरी आफैंले काम गर्ने विद्यालयमा पढाउनुपर्ने कानुन आवश्यक छ । आफूले पढाउने विद्यालयमा शिक्षक, कर्मचारीकै विश्वास नरहेसम्म सरकारी विद्यालय फगत जागिर खाने थलोमात्र बन्नेछ ।पाइला ३ : शिक्षा मन्त्रालय र सम्बद्ध निकायका कर्मचारी र पदाधिकारीका सन्तान सरकारी विद्यालयमा पढाउनुपर्छ । सरकारी शिक्षाको व्यवस्थापन र सञ्चालन गर्ने मन्त्रालय नै आफैले सञ्चालन गरेको शिक्षा व्यवस्थाप्रति विश्वस्त हुन सक्दैन भने सरकारी विद्यालय बन्द गरे हुन्छ ।पाइला ४ : सरकारको नुन खाएर सरकारी संयन्त्रको सम्बर्द्धन र संरक्षण गर्ने सपथ लिएका सेना, प्रहरी लगायत सबै निजामती कर्मचारीका सन्तान सरकारी विद्यालयमा भर्ना गर्नुपर्छ । सरकारी शिक्षा धराशायी भए राज्यको सबै संस्था धराशायी हुन्छ भन्ने मूलमन्त्र हुनुपर्छ ।पाइला ५ : शिक्षा मन्त्रालयसँग सम्बद्ध कर्मचारी, सरकारी शिक्षक, प्रधानाध्यापक र कर्मचारीले निजी विद्यालय खोलेको वा त्यसमा लगानी गरेको भए चेतावनीसहित बन्द गराउन सक्नुपर्छ । यो उनीहरूको नैतिकताको प्रश्न हो भन्ने कुरा बुझाउन सक्नुपर्छ । नेताका लगानी वा तिनका आडमा खुलेका सबै निजी विद्यालय बन्द गर्नुपर्छ । नभए संविधानको धारा ३१ अनुसारको प्रत्येक नेपालीले निःशुल्क शिक्षा पाउने मौलिक हकमा हस्तक्षेप भएको ठानी कानुनी कारबाही बढाउनु जरुरी छ ।पाइला ६ : सरकारी विद्यालयको अनुगमन र मूल्यांकनमा लगानी गर्नुपर्छ । राजनीतिक दलको सदस्यता लिएका शिक्षकलाई बर्खास्त गर्नुपर्छ । प्रधानाध्यापकलाई प्राज्ञिक व्यक्तित्वको रूपमा विकास गरी उसैको निगरानीमा पुरस्कार र दण्डसहित शिक्षक कार्यसम्पादन चुस्त पारिनुपर्छ ।पाइला ७ : स्थानीय सरकारलाई संविधानको अनुसूची ८ ले प्रदान गरेको विद्यालय शिक्षा सञ्चालन र व्यवस्थापनको अधिकारप्रति प्रतिबद्ध बनाउनेगरी निर्विघ्न काम गर्न दिनुपर्छ । पाइला ८ : विद्यालयको सन्तुलित उत्थान, विद्यार्थीको समग्र विकास र शिक्षा प्रणालीको वैज्ञानिक व्यवस्थापनका लागि राज्यभित्र सञ्चालनमा रहेका सबै विद्यालयलाई क्षेत्रमा विभाजन गर्ने र आफ्नो क्षेत्रभित्र पर्ने विद्यार्थीमात्रै पढाउन पाउने कानुन अनिवार्य छ । पाइला ९ : सरकारी शिक्षा सरकारले दिएको पाठ्यपुस्तक पढाउने र जसरी भए पनि १०४ को जागिर खाने मनोविज्ञानबाट आफ्ना शिक्षक, कर्मचारीलाई माथि उठाउनुपर्छ । विद्यार्थीको शारीरिक, मानसिक, संवेगात्मक, सामाजिक र बौद्धिक विकासको एकीकृत स्वरूप निर्माण गर्ने मन्दिरको रूपमा सरकारी विद्यालय विकास गर्नुपर्छ । पाइला १० : मानव अधिकारको घोषणापत्र, सबैका लागि गुणस्तरीय शिक्षा, दिगो विकासका लक्ष्य एवं नेपाललाई केही वर्षभित्र विकासोन्मुख मुलुकको दाँजोमा पुर्याउने सरकारी लक्ष्य कार्यान्वयनको कसीमा उतार्न गरिब र धनी बीचको खाडल पुर्न जरुरी छ । सरकारी शिक्षा सबल नभई यो लक्ष्यमा पुग्न सम्भव छैन । मनप्रसाद वाग्ले, मीनभवन, काठमाडौं"
बालुवाटार व्यक्तिको नाममा,"प्रधानमन्त्री र प्रधानन्यायाधीश निवासकै जग्गा व्यक्तिका नाममा भनी प्रकाशित समाचार पढेपछि कहीं नभएको जात्रा हाँडीगाउँमा भन्ने लोकोक्तिको याद आयो । एउटाका नाममा लिखत दर्ता भएका तर बसोबास गर्ने व्यक्ति अन्य भएका भन्ने जनगुनासा राजधानी वा जिल्लाजिल्लामा छयापछ्याप्ती सुनिने गरेका भए पनि बडो टिठलाग्दो तितो तर सत्य कुराबारे यो समाचार पढेपछि यथार्थ खुलस्त भयो । कहिलेकाहीं सरकारी निकायमा रहने तालुकदार अड्डाका माथिल्लो तहका कर्मचारीलाई लाग्दो हो, कान्तिपुरले कसरी यस्ता सूचना प्राप्त गर्छ ? ठेगानै लगाइदिने पो हुने कि भनेर रिस पनि उठ्दो हो र चर्चा पनि चल्दो हो । देशकै कार्यकारी प्रमुख विराजमान हुने थलो बालुवाटारकै वरिपरि १ सय १३ रोपनी सरकारी जग्गा व्यक्तिका नाममा दर्ता गर्दा न कारबाही गर्न जिम्मेवारी पाएका अख्तियार लगायतका उच्च निकायले बोलेका छन्, न त्यहाँ केही महिना वा वर्षका लागि भए पनि कार्यकारी बन्ने शौभाग्य पाउनेहरूले नै फचुँ गर्ने साहस गरेका छन् । श्यामसुन्दर कुइँकेल, हाडीगाउँ, काठमाडौंप्रधानमन्त्री र प्रधानन्यायाधीश निवासकै जग्गा व्यक्तिका नाममा समाचारले राष्ट्रकै बेइज्जती भएको छ । यसबाट सबैभन्दा बढी अनियमितता हुने, घुस खानेख्वाउने कार्यालय मालपोतनापी भएको कुरा फेरि प्रस्ट भएको छ । त्यस बाहेक सरकारी, सार्वजनिक, गुठी र सरकारद्वारा अधिग्रहण तथा जफ्त गरिएका जग्गाको हिनामिना सम्बन्धी छानबिन समितिले बुझाएको प्रतिवेदनमा कारबाहीका लागि सरकारी अधिकारीको नामै तोकेर सिफारिस गर्दा पनि त्यसको बेवास्ता गर्नुले देशव्यापी रूपमा रहेका भूमाफिया र जग्गा अतिक्रमणकारीहरूको प्रभाव कम होला भन्ने आशा गर्न सकिँदैन । राष्ट्रिय बेइज्जतीबाट मुक्ति पाउन सरकार आफैंले बनाएका नीतिनियमको पालना गर्नुपर्यो । व्यवस्था गरिएका सुशासनका कुरा केही भए पनि लागू हुनुपर्यो । अनि देखाउनकै लागि भए पनि भ्रष्टाचार र अनियमितता गर्ने उच्च पदाधिकारीहरूले सजाय पाउनुपर्यो । कमला राजभण्डारी, सिर्जनानगर, भक्तपुर"
चक्रवातले मच्चाएको उल्कापात,"चैत १७ गते साँझ पर्सा र बारा जिल्लाका केही स्थानमा एक्कासी आएको चक्रवातलाई विज्ञहरूले टोर्नेडो भनी बताएपछि यसले सबैतिर खुल्दुली बढाएको छ । ५ मिनेटमा विध्वंस मच्चाउने आँधीको रेकर्ड नेपालमा अहिलेसम्म गरिएको थिएन । वर्षैपिच्छे टोर्नेडोले संयुक्त राज्य अमेरिका, अर्जेन्टिना, भारत र बंगलादेशजस्ता देशमा वितण्डा मच्चाउने गर्छ । अमेरिकामा मात्र वर्षेनि यसबाट सालाखाला ८० जनाको मृत्यु हुने र १ हजार ५ सयभन्दा बढी घाइते हुने गर्छन् । पर्सा र बारामा चलेको चक्रवातको गति ९० किलोमिटर प्रतिघन्टा हुँदा त त्यति ठूलो विध्वंस मच्चियो भने तीव्र गतिको टोर्नेडोले कस्तो महामारी निम्त्याउला, त्यसको कल्पना पनि गर्न सकिँंदैन । वातावरणीय असन्तुलन, जंगल विनाश, चुरे क्षेत्रको मरुभूमिकरणको नकारात्मक प्रभावले एक्कासी वायुको तापक्रम बढ्दा प्राकृतिक ताण्डव मच्चिएको यथार्थ ठोकुवासाथ भन्न सकिन्छ । अब पनि सरकारी सजगता देखिएन, आया राम, गया रामको सोचमा सरकार बढ्यो भने प्रलयंकारी टोर्नेडोले कताकता प्रहार गर्ने हो, भन्न सकिँंदैन । भुवनेश्वर शर्मा, चन्द्रागिरि२, काठमाडौं"
नेतालाई भोटको चिन्ता,"केही समययता नेकपाका दुई अध्यक्षको आफ्नो चुनावी क्षेक्रमा सत्रियता बढ्दो देखिन्छ । सानाभन्दा साना कार्यक्रममा पनि अध्यक्ष पुष्पकमल दाहालको बढ्दो उपस्थिति देखिन्छ । प्रधानमन्त्री केपी शर्मा ओलीले पनि आफ्नो गृहजिल्लाको विकासका लागि धरै रकम छुट्याएका छन् । विगतमा पो संक्रमणकालीन परिस्थितिलाई आफू अनुकूल बनाई सत्तारोहण गर्न सकिन्थ्यो, अब त्यो बहानाले काम नगर्ने भएपछि आफ्नो पद बचाइराख्ने काइदा होला सयद । सबै नेताले मनन गर्नुपर्ने के हो भने आफ्नो भलोभन्दा देश र जनताको भलोलाई सर्वोपरी ठानी काम गर्नुपर्छ । दूरदराजका जनताले आधारभूत सेवाबाट बञ्चित हुनुपर्ने अनि शक्तिशाली नेताको निर्वाचन क्षेत्रका जनताले मात्र सुविधाको उपभोग गर्न पाउने ? संजीव पौड्याल, मेची नगरपालिका२, झापा"
बेहिसाब विपद् व्यवस्थापन,"बारा, पर्सा र रौतहटका केही स्थानमा चक्रवातको प्रकोप हुँदा विपद् व्यवस्थापनको हाम्रो क्षमताको वास्तविक स्थिति सतहमा आएको छ । यस चक्रवातले ३१ जनाको ज्यान लियो । हजार बढी घाइते भए । १ हजार ४ सयभन्दा बढी घर ध्वस्त हुनपुग्यो । १ हजार ८ सय ८० भन्दा बढी परिवार प्रत्यक्ष पीडित बन्नपुगे । पीडितका अपूरणीय क्षति निश्चय नै कसैले पूरा गर्न सक्दैन । त्यो ५ मिनेटको बज्रपातको परिणाम उनले नै भोग्नुपर्यो र भोगे । कसैले चाहेर पनि बाँड्न सक्दैनथे । कोही दौडेर सम्हाल्न सक्ने स्थिति नै थिएन । पीडितका निम्ति अत्यन्तै ठूलो त्रासदी भए पनि संघ, प्रदेश र स्थानीय शासन प्रणालीको सरकारको निम्ति यो भिड्न नै नसक्ने चुनौती भने थिएन र छैन । चुनौतीको यस कसौटीमा हाम्रो विपद् व्यवस्थापन कस्तो देखियो ? छलफलको विषय हो र हुनुपर्छ । राहत ठाउँमा पुगेन । वितरणमा पक्षपात भयो । संघ, प्रदेश, स्थानीय तह अथवा प्रशासनले अमूकअमूक गल्ती गर्यो भन्ने तथ्यको सूची प्रस्तुत गर्नु यस लेखको विषय होइन । छापाभरि देशले विभिन्न कुरोमा फड्को मारेको, मार्दै गरेको, मार्नै आँट्या छ भन्ने खबर दिने खबरहरूबीच विपद् व्यवस्थापनमा फड्को मार्नेतिर हामी कहिले केन्द्राभिमुख हुन्छौं भन्ने छलफलतिर ध्यानाकर्षण यस लेखको मूल अभिप्रायः हो ।देशको एउटा भागमा दैवीप्रकोप हुँदा सबैतिर जन्मिनुपर्ने उद्वेग र संवेदनशीलता उत्पन्न भएको देखियो । प्रधानमन्त्रीले हेलिकप्टर मोडे । प्रदेशका मुख्यमन्त्री र मन्त्रीहरूले नाङ्गै गोडा गाडी दौडाए । सेना दौड्यो । जिल्ला प्रशासकहरूमा कर्तव्य पालनाको चटारो देखियो । स्वयंसेवीहरू राहत प्रदान गर्न हतारिए । यी हामीभित्रका सबल पक्ष उजागर भएका हुन् । तर संयोजन, समन्वय, व्यवस्थापन र नेतृत्वको सीप कहीं कतै देखिएन । सहानुभूति र संवेदनशीलताको संस्कृतिसँंगै दोष लगाउने, औंला ठड्याउने, होच्याउने र अरुलाई गाली गर्ने मौका खोज्ने स्वभावमा खग्रास ग्रहणै लागेको भान भयो ।अन्दाज भए पनि जानकारी दिने साधनहरूको कमी रहेको मजबुरीले निष्कर्षमा पुग्न नसकिएको मौसम विभागको भनाइ थियो । अन्दाज हुने बित्तिकै क्षमता सम्पन्न छिमेकी देशहरूसंँग तत्काल सम्पर्क गर्न सकिने र सरकारका जिम्मेवार निकायहरूलाई सूचित गर्नुपर्ने हाम्रो सोच र परिपाटी रहेनछ । दैवी प्रकोपमा उद्धार गर्नुपर्ने बेला जिम्मेवार जिल्ला प्रशासनका अधिकारीहरूले चियाकफीको चुस्की लिँंदै केन्द्रीय सरकार र प्रदेश सरकारले यसोयसो गर्ने भनेर सुनेको तर जानकारी छैन भन्दै गरेको समाचार पनि मिडियामा आएको थियो । अहिले पनि घाइतेहरूको उपचारमा कठिनाइ भएको, आवश्यक रगतको उपलब्धतानिम्ति अस्पतालहरूमा घाइतेका असहाय आफन्तहरू रोइकराइ विलौना गरिरहेको अथवा अर्थोपेडिक इम्प्लान्टको आभाव भएको समाचार आइरहेका छन् । इच्छुक भए पनि देशभरिका धनाढ्य मेडिकल कलेजहरूको उपचार टोली पुगेर उपचार गर्ने अवस्था सिर्जना भएको छैन । भारत सरकारले आवश्यक भए जस्तोसुकै सहयोग गर्न तत्पर छौं भन्दा जिम्मेवार निकाय मौन बसिरहेको छ । राज्यको नेतृत्वमा रहेकाहरूको उग्रराष्ट्रवादी सोच र नीतिमा राहुको दशाले आगाडि बढ्न दिएन होला । भूकम्पको राष्ट्रिय विपद्को बेला यस दशाले भारतलाई हिर्काएको ठक्करले भारतको पनि भूकम्पको बेलाझैं सोझै आउने हिम्मत भएन । पारिबाटै हात देखाए । यी सबै कमजोरी व्यवस्थापन पक्षीय कमजोरी हुन् । यिनको निदान आवश्यक छ ।के हुन त हाम्रा विपद् व्यवस्थापनका अवरोध ? अरूले गरिहाल्लान्, गैरसरकारी संस्थाहरू आउलान्, विदेशीहरूले मद्दत गर्लान्, राजनीतिक क्षेत्रले गर्ने गर्लान् आदिइत्यादिको भरमा दैवीप्रकोप उद्धारको जिम्मेवारी पाएका निकायहरूमा बढी गाँजिएको देखियो । दैवी प्रकोप उद्धार भनेको तथ्यांक ल्याउनु भनेर प्रहरी खटाउने समितिको अध्यक्ष भएर बस्नु भनेको होइन । उद्धार र पुनर्निर्माण फरकफरक चरण हुन् । उद्धार भनेको तत्कालको काम हो । ज्यान जोगाउनु, तत्काल जसरी सम्भव छ, त्यही विधि अपनाएर घाइतेहरूलाई अस्पतालसम्म पुर्याई उपचार व्यवस्था गर्नु, शव व्यवस्थापन गर्नु, पीडितलाई तत्काल केही दिनसम्मका लागि गाँसबासको व्यवस्था गरी राहत, मनोवैज्ञानिक ढाढस र पुनर्निर्माण निम्ति एकद्वार प्रणालीमा डोर्याउनु दैवीप्रकोप उद्धार व्यवस्थापनको मूल उत्तरदायित्व हुन् । यस्तो व्यवस्थापन र त्यसका लागि तत्काल क्रियाशील हुने आवश्यक संयन्त्रको पूर्णतः आभाव देखियो । व्यवहारमा उही गफ र जप हाम्रो चरित्र रहेको पुनः प्रमाणित भयो । भूकम्पपछि विपद् व्यवस्थापनको ठूलो चर्चा भयो । संगोष्ठीहरू भए, तर भयावह भूकम्पको तुलनामा भिड्न सकिने आपद्मा नै व्यवस्थापनको स्थिति कमजोर देखियो । भूकम्पमा गरौंला नि भन्ने विज्ञहरू पनि हुनु होला, तर आपद् भनेको भूकम्पमात्रै होइन ।आपद्संँग भिड्ने शक्तिको कुरा गर्ने हो भने अनिवार्य आवश्यक सबल पक्ष हामीसंँग छ । तराईमधेसको पीडाले कर्णाली पनि काँप्यो, जसरी पहाडमा भूकम्पपछि तराईमधेस रोएको थियो र सक्दो सहयोग मधेसीहरूले पठाएका थिए । अहिले सबै प्रदेश, स्थानीय तह र केन्द्र सरकार सहयोगको निम्ति तत्पर छ । गैरसरकारी क्षेत्र र अन्य वैदेशिक नियोगहरू पनि तत्परता देखाउँदैछन् । यस तत्परतालाई समन्वित एकद्वार प्रणालीको ट्रयाकमा हिँडाउनु आवश्यक छ । प्रदेश २ को सरकारले एकद्धार समन्वयकारी भूमिका निर्वाह गर्नसके निश्चय नै लाभकारी प्रमाणित हुनेछ । विपद् व्यवस्थापनको अनुकरणीय पुनर्निर्माणको उदाहरण आजको आवश्यकता हो, जो बारा, पर्सा, रौतहटका पीडितहरूको सुव्यवस्थापनबाट स्थापित गर्न सकिन्छ । यसले भविष्यमा आइपर्ने प्रकोप व्यवस्थापनलाई आवश्यक दिशा दिन सक्छ । दैवी प्रकोप व्यवस्थापनमा हुँदै आएको सीपको आधार, रीति र परम्परा बसाल्न सक्छ ।तत्काल राहत अर्थात् उपचार, गाँसबास, मनोवैज्ञानिक ढाडसका काम नभएका होइनन्, भइरहेका छन् । यस सन्दर्भमा देखिएका कमीकमजोरीको तत्काल समाधान जरुरी छ । उपचार व्यवस्थाको जिम्मेवारी लिनु भनेको कदापि पनि पछि गएर बिल भौचर बमोजिम कर्मचारीतन्त्रको झुलाइमा भुक्तानी दिनु होइन । पूर्ण उपचारको निम्ति जिम्मेवारीसाथ राज्यको नियन्त्रणमा लिनु हो । सरकारको खर्चमा घाइतेलाई चाहिने रगत, आवश्यक उपकरण र सम्भव विशेषज्ञ सेवा उपलब्ध गराउनु हो । गाँसबासको सुनिश्चित व्यवस्थापन समान रूपमा निश्चित मोडलमा गर्नुपर्छ । त्यसपछि क्षतिपूर्ति र पुनर्निर्माणको चरण प्रारम्भ गर्नुपर्छ, जसले प्रभावितहरूलाई पहिलेझैं दैनन्दिनीमा फर्किन सजिलो होस् । केन्द्र र प्रदेशका सरकारले पीडितका लागि घर बनाइदिने घोषणा गरेका छन् । यस्ता घरहरू एकैनासका र एकै डिजाइन रंगका भए विपत्तिले दिएको अवसरको पनि राम्रो उपयोग हुन्थ्यो । उदाहरणीय हुन्थ्यो । यस्तो परियोजना अन्तर्गत योगदान गर्न वैदेशिक नियोग, औद्योगिक समूह र आफ्नै देशका दानी दाताहरूले हात बढाउन सक्छन् । यस्तो हुनसक्यो भने अन्य विपत्ति व्यवस्थापनका बेलासमेत अनुशरण गर्न सकिने रीति र परम्परा निर्माण हुन्थ्यो ।दैवी प्रकोप राजनीतिक विषय होइन । यसमा राजनीति वा दोषारोपणको लेस पनि स्वीकार्य हुन सक्दैन । यस्तो बेला राजनीतिक लाभ लिन सकिन्छ भन्ने सोच आत्मघाती हुन्छ । बारा, पर्सा, रौतहटका लागि देशभरिबाट देखिएको सहयोगपूर्ण संवेदनशीलताले नेपाली जनजन बीचको अदृश्य संयोजन शक्ति बोध गराउँछ र यही नै आवश्यक राष्ट्रिय एकताको जग हो, जसलाई बलियो बनाउँदै जानुपर्छ ।लेखक राष्ट्रियसभा सदस्य तथा राजपाका वरिष्ठ उपाध्यक्ष हुन् ।"
धराफमा संक्रमणकालीन न्याय,"विद्यमान संत्रमणकालीन न्याय प्रक्रियाले सशस्त्र द्वन्द्व समाप्ति पछिको आवश्यकतालाई सम्बोधन गर्न सक्दैन । केही मुलुकमा मानवअधिकार उल्लंघनको मुद्दाले न्याय प्रणालीमाथि निकै भार थपेका कारण संकट पार लगाएर स्थिति सामान्यीकरण गर्न समय लागेको इतिहास छ । संक्रमणकालीन न्यायका धेरैजसो फ्रक्रिया सम्बन्धित राष्ट्रका व्यत्तिहरू आँफैले मिलेर तय गरेका छन् । बहुराष्ट्रिय संस्थाहरूले सम्बन्धित देशको आवश्यकताबारे यथोचित जानकारी राख्न सक्दैनन् । संवेदनशील पक्षले निर्णय गर्नुभन्दा विगतमा अन्य देशमा संक्रमणकालीन न्यायबारे कसरी काम भए भन्ने कुरालाई हेर्ने गरिन्छ । सबै संक्रमणकालीन न्यायप्रक्रिया एकअर्काबाट फरक रहेका छन् । जहाँ राम्रो संक्रमणकालीन न्याय प्रक्रिया सञ्चालन गरिएको छ, त्यसले विगतमा त्यस्तो प्रक्रिया सञ्चालन गर्दा भएका भूलबाट सिक्ने गरिएको देखाउँछ । तिनीहरू विगतमा अन्य पक्षले गरेको गल्ती दोहोर्याउन चाहँदैनन् । एक वर्षअघि राष्ट्रिय मानवअधिकार आयोगले मेलमिलाप आयोगका एक विशेषज्ञ प्रिसिला हेनरलाई दण्डहिनता समस्याबारे आयोजित आयोगहरूको क्षेत्रीय सम्मेलनमा आमन्त्रण गर्यो । उनले यो समस्यबारे अधिकांश राजनीतिज्ञहरूसँग अन्तरक्रिया गरिन् । उनले संक्रमणकालीन न्यायबारे आफ्नो गहन प्रस्तुती गरिन् जसबाट कुनै पनि व्यक्तिमा द्धिविधा बाँकी रहेको छैन । तर त्यसपछिका घटनाबाट बुझ्न सकिन्छ उनको सन्देशलाई कसैले ध्यान दिएको छैन । सुतिरहेको मानिसलाई उठाउन सकिन्छ तर सुतेको नाटक गर्ने मानिसलाई उठाउन सकिंदैन । यो १२ वर्षमा राजनीतिक वर्ग र बुद्धिजीवीहरू गतिहीन पक्कै पनि रहेका छैनन् । तीमध्ये कतिले दक्षिण अफ्रिका, पेरु, अर्जेन्टिना तथा अन्य मुलुकका संक्रमणकालीन न्यायसम्बन्धी कार्यालयहरूको भ्रमण गरेका छन् । संयुक्त राष्ट्र संघ तथा अन्य निकायहरूले हामीलाई चाहिने विशेषज्ञहरू पठाउने प्रस्ताव गरेका छन् । केही संस्थाले दक्षिण अफ्रिका तथा कोलम्बियाका संक्रमणकालीन न्यायसम्बन्धी विशेषज्ञहरूलाई नेपाल पठाएका छ्न् । युरोपेली दूतावासले कैयौ राजनीतिज्ञलाई संक्रमणकालीन न्यायबारे बुझ्न र छलफल गर्न बंैंकक पठायो, तर उनीहरूले त्यहाँ के सिके भन्ने थाहा पाउन हामी अझै प्रतिक्षारत नै छौं । यो विचित्र छ ।धेरै सहयोग भए पनि सूचनाको साझेदारी एकदमै कम भइरहेको छ । मानौं न्यायको कुरा व्यक्तिको निजी मामिला हो जुन गोप्य रहनुपर्छ । एउटा देशले संक्रमणकालीन न्यायबारे जानकारी गराउन आफ्नोविशेषज्ञलाई विद्रोहीहरूको शिविरमा पनि पठायो । त्यस्ता कतिफयले हाम्रो संक्रमणकालीन न्याय जनमुत्ति सेनाको समायोजनजस्तै हुनु पर्छ भन्ने पनि गरेका छन् । उनीहरूले संक्रमणकालीन न्याय प्रक्रियालाई वन उपभोक्ता समूहको नमूनामा आधारित बनाउनु पर्छ भन्न पनि सक्छन् । संक्रमणकालीन न्यायको मुख्य ध्येय न्याय हुनु पर्छ । संक्रमणकालीन न्यायको प्रक्रियाले पीडितहरूलाई क्षतिपूर्ति, परिपूरण दिने र उनीहरूको सम्झनामा स्मारक स्थल बनाउनु पर्छ । हाम्रा संस्थाहरूमा सुधार ल्याउनु पर्छ । सन् १९९६ देखि २००६ सम्म भएको द्धन्द्ध दोहिरिने छैन भन्ने प्रत्याभूति दिलाउन सक्नु पर्छ । यातना, वेपत्ता, बलात्कार, बदला तथा हत्याका घटना दोहोरिने छैन भनी आश्वस्त पार्न सक्नु पर्छ । ।जे होस् हाम्रो १२ वर्षे संक्रमणकालीन न्याय फ्रक्रिया जानाजान आँखा बन्द गरेर बढिरहेको देखिन्छ । आँखा बन्द गरेर बढ्दा लड्ने नै हो । हाम्रो संत्रमणकालीन खुट्टा खाल्डामा परेर दुईपटक लडेको पनि छ । गत हप्ता अचानक त्यो खाल्डो झन नजिक आएजस्तो भान भयो । सरकारले मेलमिलाप आयोग तथा वेपता छानविन आयोगको कार्यकाल समाप्त भई पद रिक्त भएका ठाउँमा नयाँ अधिकारीहरूको चयन गर्न नाम सिफारिश समिति गठन गर्यो । यो देखेर हामी आश्चर्यचकित भयौं । उनीहरूले सडकमा रहेको खाल्डोलाई या त देखेनन् या देखेर पनि त्यो खाल्डो आफै पुरिएला भन्ठाने ।पीडित तथा नागरिक समाजका धेरैले भनिरहेका छन् सन् २०१४ मा गठित दुवै आयोगको समस्या या त आयोगका अधिकारीहरू अक्षम छन् वा स्वतन्त्र छैनन् भन्ने नै हो । त्यसैले ती आयोगले समय र स्रोत खर्चेर पनि काम गर्न सकेनन् । सरकारी स्रोतहरूले प्रेसलाई भनिरहेका छन् अब उनीहरूले मेलमिलाप आयोगसम्बन्धी ऐनको आधारमा काम गर्नेछन् । उनीहरूले सर्वोच्च अदालत तथा संयुक्त राष्ट्र संघले यो ऐनले मापदण्ड पूरा गरेको छैन र यसमा संशोधन आवश्यक छ भनेको कुरा बेवास्ता गरिरहेका छन् । ऐनको संशोधन प्रयास एवं त्यसमा भएका त्रुटि सुधार्नु उत्तम उपाय हुने थियो । यसक्रममा पीडित तथा विशोषज्ञहरूसँग छलफल गरेर ऐनको संशोधनपछि अधिकारीहरू कसरी छान्ने भन्ने निर्णय लिनु उचित हुने थियो । अप्रिल ४ का दिन नामै नखुलेको सरकारी स्रोतको हवाल दिँदै द काठमाण्डू पोष्टमा समाचार आयो विगतमा राजनीतिक दलहरूले आफूले मन पराएकाहरूलाई आयोग पदाधिकारीका लागि छाने पनि यसपालि उनीहरूले ख्याति कमाएकाहरूलाई छान्नेछन् ।पीडित पक्षले नाम सिफारिश समितिमा रहेका पाँचजनामध्ये अधिकांश दुई मुख्य दलसँग आबद्ध रहेको बताइरहेका छन् । यो समितिले नै सर्वदीलीय वा स्वतन्त्र कस्तो पदाधिकारी हुने भन्ने देखाउँछ । नाम सिफारिश समितिकाहरूलाई राजनीतिक दलहरूले सिफारिश गरेपछि पीडितले यो समिति सर्वदलीय नभई स्वतन्त्र हो भनी कसरी विश्वास गर्ने ? लेखक राष्ट्रिय मानवअधिकार आयोगकी सदस्य हुन् ।"
उद्योगीको आसन्नसभा र भविष्य,"नेपाल उद्योग वाणिज्य महासंघ व्यावसायिक हकहित र व्यवसाय प्रवर्द्धन गर्ने उद्देश्यले २०२२ साल पुस १४ गते स्थापना भएको संस्था हो । निजी क्षेत्रको छाता संगठनका रूपमा परिचित यो संस्थाले निजी क्षेत्रको हकहितका लागि महत्त्वपूर्ण भूमिका निर्वाह पनि गरेको छ । निजी क्षेत्रलाई परेका समस्या समाधान गर्न होस् वा निजी क्षेत्रमैत्री नीति निर्माण गर्न किन नहोस्, हरेक क्षेत्रमा महासंघको योगदान कम छैन । महासंघ देशभरका उद्योगीको आस्थाको धरोहरका रूपमा उभिएको छ ।महासंघले सरकारका नीति निजी क्षेत्रमैत्री भए स्वागत र नभए त्यसको विरोध गरेको इतिहास छ । मूल्य अभिवृद्धि कर (भ्याट) लाई लागू गर्न महासंघको पहललाई बिर्सन मिल्दैन । सरकारले उद्योगीव्यवसायीमाथि हस्तक्षेप गर्दा आलोचना गरेको छ । तत्कालीन अवस्थामा सरकारले लगाउँदै आएको स्थानीय कर र कवाडी करको विरोधमा महासंघकै नेतृत्वमा वीरगन्जमा धर्नासमेत भएको थियो । महासंघको पहलमा आन्दोलन भएपछि सरकार बाध्य भएर यस्ता कर नलिने भनेर हटाउन बाध्य भएको यति छिट्टै भुल्नु हुँदैन । अर्थतन्त्रलाई दरिलो बनाउन, व्यवसायीको हकहितलाई सुरक्षित गर्न र निजी क्षेत्रमैत्री कानुन निर्माण गर्न महासंघका हरेक नेतृत्व सफल भएका छन् । तत्कालीन माओवादीको आम हडताललाई मत्थर बनाउन र आन्दोलनकारीलाई वार्ताका माध्यमबाट समाधान खोज्ने बाटोमा ल्याउनुजस्तो चुनौतीपूर्ण काम महासंघका लागि सायद अरू थिएन । देशभित्र मजदुर आन्दोलन चरम उत्कर्षमा पुगेका बेला महासंघको सक्रियतामै सरकारमजदुरउद्योगीले वार्ताको टेबलबाट त्यो समस्या अन्त्य गरे । आज उद्योगी र मजदुरको सम्बन्ध सुमधुर छ । उद्योगीव्यवसायी एकत्रित भएकै कारण चाहेअनुसार काम गर्न सके । नीति निर्माण गरे । सरकारले गरेको अव्यावहारिक निर्णय खारेज गर्न सक्षम बने । महासंघ एक भएकै कारण सरकार, प्रतिपक्ष तथा अन्य निकाय हच्किने गर्छन् । शक्ति छिन्नभिन्न बनाउने खेल महासंघ शक्तिशाली भएपछि पटकपटक फुटाउने खेल भइरहेको छ । एकपटक फुटिसकेको पनि छ । अहिले पनि महासंघलाई फुटाउने खेलमा बाहिरी शक्ति दिलो ज्यान दिएर लागिपरेका छन् । महासंघलाई दुई चिरा पार्न सकियो भने सरकारको समानान्तर शक्ति नष्ट हुन्छ, उद्योगीव्यवसायमाथि रजगज गर्न पाइन्छ भन्ने उनीहरूको बुझाइ छ । महासंघलाई फुटको संघारमा लैजान बाह्य शक्तिले महासंघकै मुहारलाई मोहोरा बनाएर उभ्याएका छन् ।अन्य क्षेत्रमा व्यापक भ्रष्टाचार भयो, त्यही भएर देशले आर्थिक रूपमा फड्को मार्न सकेन भन्ने महासंघ किन आफैं भ्रष्टाचारमुक्त छौ भनेर प्रमाणित गर्न सक्दैन ? महासंघका केही पूर्वअध्यक्षले हालका पदाधिकारीलाई यस विषयमा सोध्ने प्रयास गरेका छन् । कार्यसमितिले चित्तबुझ्दो जवाफ दिन सकेन र अध्यक्षलगायत पदाधिकारीलाई लागेको आरोपबारे सोधपुछ गर्ने आँट पनि गर्न सकेनन् । महासंघको विधानअनुसार साधारणसभापछि शक्तिशाली समूह कार्यसमिति हो । कार्यसमिति सदस्यहरू आफूलाई लागेका कुरा पनि भन्न नसकेर निरीह बनेको र अनावश्यक रूपमा कठपुतलीसरह परिचालित भएकाले महासंघको शक्ति क्षीण हुँदै गएको देखिन्छ । खेल विधान संशोधन : महासंघ फुटाउने योजनाव्यावसायिक क्षेक्रका अग्रज हस्तीले नेतृत्व गरेका कारण महासंघले विगतमा शत्ति आर्जन गरेको र विभिन्न कालखण्डमा ऐतिहासिक उपलब्धि हासिल गरेको थियो । महासंघका नेतृत्वकर्ताहरू (महेशलाल प्रधान, विनोदकुमार चौधरी, पद्म ज्योति, आनन्दराज मुल्मी, प्रदीपकुमार श्रेष्ठ, रविभक्त श्रेष्ठ, विनोदबहादुर श्रेष्ठ, चण्डीराज ढकाल, कुशकुमार जोशी, सुरज वैद्य, प्रदीपजंग पाण्डे, पशुपति मुरारका) को योगदानबाटै महासंघले आफ्नो पहिचान स्थापित गरेको थियो । महासंघको बल भनेर चिनिएका जिल्लानगर, एसोसिएट र वस्तुगत संघको दरिलो साथले पनि महासंघलाई अझ बलियो बन्न सजिलो भएको थियो । तिनै प्रतिष्ठित व्यक्तिहरू कसैको मोहोरा बनेर परिचालित भएकै कारणले महासंघलाई विगतका नेतृत्वले गरेको योगदान खेर जाने अवस्थामा पुगेको छ । कुनै पनि संस्थाको आस्था आफ्नो विधान हुने गर्छ । कसैको स्वार्थपूर्ति र अभीष्ट पूरा गर्न बारम्बार विधान संशोधन गर्न खोजिन्छ र योजना बनाइन्छ भने संस्थाको एकताका लागि खतरा हुन सक्छ । विधान संशोधनको खेललाई जिल्ला नगरका सहकर्मीहरूले रोक्न सक्छन् । महासंघको हित चाहने र संगठनलाई अझ बलियो बनाउनुपर्छ भनेर विश्वास राख्ने थुप्रै जिल्लानगरका नेतृत्वकर्ताहरू एकातिर मौन बसेको देखिन्छ भने अर्कोतिर केही नेतृत्वकर्ता कसैको अभीष्ट पूरा गर्न चर्को आवाज बनेर प्रयोग भइरहेको देखिन्छ । उसै पनि महासंघ अहिले आफ्नो उद्देश्यबाट विमुख भएजस्तो देखिएको छ । सरकारसँग दरिलो रूपमा उभिन सकिरहेको छैन । चैत २८ गते महासंघको वार्षिक साधारणसभा हुँदै छ । जिल्लानगरबाट आउने सम्पूर्ण जिम्मेवार उद्योगीव्यवसायीले विधान संशोधनलाई रोक्न नसके महासंघ फुटको स्थितिमा पुग्छ । उद्योगी विनोद चौधरी बाहिरिँदा महासंघ कमजोर बन्यो । उनले नेपाल उद्योग परिसंघ खडा गरे । आज सरकारले त्यही परिसंघलाई प्राथमिकता दिएको छ । राजेन्द्र खेतान बाहिरिँदा पनि क्षति भयो । नेपाल चेम्बर पनि सरकारको उत्तिकै प्राथमिकतामा छ । यस्तो अवस्था कसरी आयो ? सरकारले आफ्नो योजनाअनुसार महासंघलाई प्राथमिकता दिन छाडेको छ । आन्तरिक किचलोमा परेका कारण सरकारले निजी क्षेत्रका रूपमा अन्य संस्थालाई उभ्याउने प्रयास गरेको छ । महासंघ नेतृत्वबीच एकता नहुँदा बाह्य शक्तिले खेल्ने मौका पाएको छ, आज त्यही बाह्य शक्ति विधान संशोधनको चक्करमा लागेको छ । महासंघबीच आपसमा द्वन्द्व चलाइरहने, एउटालाई उचाल्ने र अर्कोलाई पछार्ने खेल महासंघभिक्र हुर्किएको छ । जिल्लानगर, एसोसिएट र वस्तुगतको शत्तिबाट महासंघमहासंघसँग तीनवटा शक्तिशाली समूह भएकै कारण आफूलाई निजी क्षेत्रको छाता संगठन भनेको हो । ती हुन् जिल्लानगर, एसोसिएट र वस्तुगत । तीनवटै शक्तिलाई एकै ठाउँ मिलेर महासंघ बनेको हो । सरकार हच्किएको फनि तीनवटै शक्ति मिलेकै कारण हो । महासंघमा तीनवटै शत्तिको आआफ्नै भूमिका र अधिकार छ । अहिलेसम्म जिल्लानगरलाई महासंघको बल भनिँदै आएको छ भने एसोसिएटलाई थिंक ट्यांक भनिँदै आएको छ । प्रत्येक क्षेत्रको प्रतिनिधित्व गर्ने र साना तथा मझौलादेखि ठूला व्यवसायीलाई समेट्न सफल एक सयभन्दा बढी वस्तुगत संघको भूमिका पनि अत्यन्तै महत्त्वपूर्ण छ । नीति निर्माण तहमा एसोसिएटले दरिलो भूमिका निर्वाह गर्छ भने त्यसलाई लागू गर्न जिल्लानगरको दबाब आवश्यक हुन्छ । महासंघलाई आर्थिक रूपमा सबल बनाउन पनि एसोसिएटको योगदान छ । महासंघले आर्थिक आर्जन गर्नेमध्ये ८५ प्रतिशत स्रोत एसोसिएटको सदस्यता शुल्क हो । दैनिक कार्य सञ्चालनदेखि विभिन्न क्रियाकलापमा एसोसिएटको भूमिका छ । अहिले महासंघको दरिलो खम्बामध्ये एक एसोसिएटलाई अलग्याउने प्रपञ्च चलिरहेको छ । एसोसिएटलाई सिध्यायो भने महासंघको हालत के हुन्छ ? महासंघबाट एसोसिएट नै बाहिरियो भने यसको स्वरूप कति संकुचित हुन्छ होला ? भविष्य कोर्ने जिम्मेवारी जिल्लानगरको महासंघमा १ सय ५ जिल्लानगरको मतभार ५० प्रतिशत छ । एसोसिएटको ३० प्रतिशत र वस्तुगतको २० प्रतिशत मतझार छ । महासंघमा जिल्लानगर सदस्य शक्तिशाली छन् । जो शत्तिशाली हुन्छ, उसैले महासंघको भविष्य कोर्ने र सुरक्षित बनाउने जिम्मेवारी बहन गर्न सक्नुपर्छ । त्यही भएर महासंघको भविष्यलाई सुनिश्चित गर्ने र थप बलियो बनाउन जिल्लानगर अहिले चुक्यो भने यस्तो मौका फेरि आउने छैन । महासंघ बलियो हुनु भनेको जिल्लानगरका उद्योगीव्यवसायी पनि बलियो हुनु हो । आफैं बलियो हुने काममा किन नलाग्ने ? जिल्लानगर, एसोसिएट र वस्तुगत मिलेर अघि बढेका कारण नै महासंघ बनेको हो । नत्र भने अन्य संस्थाभन्दा केही पनि फरक हुँदैन थियो । त्यसैले यसलाई महासंघको हैसियतमा कायम राख्न आउँदो साधारणसभामा जिल्लानगरका नेतृत्वले विशेष पहल गर्नुपर्छ । अध्यक्षको दायित्वमहासंघको विधान अध्यक्षमुखी भएको र विगतमा पनि अध्यक्षकै नेतृत्वले महासंघलाई शक्तिशाली बनाएका कारण हालको अवस्थामा पनि उनको भूमिका महत्त्वपूर्ण हुनेछ । हालका अध्यक्ष भवानी राणा जो सोही विधान संशोधनका कारण अध्यक्ष बनिन्, फेरि उनकै नेतृत्वमा पुनः विधान संशोधन गरी पुरानै अवस्थामा फर्काएको खण्डमा विगतको विधान संशोधन फगत उनकै लागि गरिएको प्रमाणित हुनेछ । उनले अध्यक्षको सर्वाधिकार प्रयोग गरी सकारात्मक भूमिका खेली महासंघको साख बढाउन अब कठोर बन्नै पर्छ । लेखक विज्ञापन संघ, नेपालका वरिष्ठ उपाध्यक्ष हुन् ।"
९ जनाविरुद्ध भ्रष्टाचार मुद्दा,"काठमाडौं (कास) अख्तियार दुरुपयोग अनुसन्धान आयोगले नक्कली बैंक ग्यारेन्टी पेस गरी सडक स्तरोन्नतिको रकम भुक्तानी लिने ७ जनाविरुद्ध मंगलबार विशेष अदालतमा भ्रष्टाचार मुद्दा दायर गरेको छ ।अख्तियारले भोजपुर जिल्ला प्राविधिक कार्यालयका तत्कालीन प्रमुख लालु गिरी, लेखापाल रामबहादुर दाहाल, कृषि विकास बैंकका तत्कालीन शाखा अधिकृत छविलाल ढकाल, एमके निर्माण सेवाका प्रबन्ध निर्देशक माधवप्रसाद खनाल, एमके जेभीका प्रतिनिधि रणधीर तुम्बा र देवजंग शाही, वाईपी कन्स्ट्रक्सनका राजु श्रेष्ठविरुद्ध मुद्दा दायर गरेको हो । उनीहरूले मिलेमतोमा नक्कली बिलभर्पाईका आधारमा रकम भुक्तानी लिएर १ करोड १० लाख ८० हजार रुपैयाँ भ्रष्टाचार गरेको अख्तियारको अभियोगपत्रमा उल्लेख छ । जिल्ला प्राविधिक कार्यालय, भोजपुरले स्तरोन्नति कार्यक्रमअन्तर्गत भोजपुरटक्सारकोटगगनेलेखर्क सडक स्तरोन्नति गर्न ठेक्का पाएका ठेकेदार कम्पनीका प्रतिनिधिहरूले कर्मचारीसितको मिलेमतोमा कामै नगरी भ्रष्टाचार गरेको अख्तियारको आरोपमा उल्लेख छ । मुद्दा दायर भएसँगै जिल्ला प्राविधिक प्रमुखसहित तीनै जना कर्मचारी निलम्बित भएका छन् । कर्मचारी र ठेकेदार कम्पनीका प्रतिनिधिहरूलाई जनही १ करोड १० लाख ८० हजार रुपैयाँ बिगो कायम गरी जरिवाना र जेल सजाय गर्न मागदाबी गरेको छ । अख्तियारले ललितपुर महानगरपालिकाको कार्यालय, नक्सा शाखा, ललितपुरका अमिन वीरेन्द्रबहादुर चन्द र पोखरा महानगरपालिकाका नक्सा शाखामा कर्मचारी भीमराज शाहीविरुद्ध पनि भ्रष्टाचार मुद्दा दायर गरेको छ । स्थलगत नापजाँच गरी घर र बाटो सिफारिस गर्ने कामका लागि सेवाग्राहीसँग २० हजार रुपैयाँ घूस लिएको प्रमाणित भएकाले चन्दविरुद्ध मुद्दा दायर गरिएको अख्तियारले जनाएको छ । मुद्दा दायर भएसँगै चन्द निलम्बित भएका छन् । शाहीले घर नक्साको प्रतिलिपि उपलब्ध गराइदिने प्रयोजनका लागि सेवाग्राहीसँग घूस रकम लिएको प्रमाणित भएकाले उनीविरुद्ध मुद्दा दायर गरिएको अख्तियारले जनाएको छ ।"
वसन्त गीतमा चर्या नृत्य,"(ललितपुर) : पाटन दरबार स्क्वायरमा अरू बेला पनि बाग्लै चहलपहल हुन्छ । सोमबार भने संगीतप्रेमीहरूले भरिभराउ थियो । हराइसकेको लिच्छविकालीन लोकसंगीत प्रस्तुत भइरहेको बेला संगीतकर्मी विपु श्रेष्ठमा भिन्न उत्साह थियो । उनैले गायन परम्परासँगै लयसमेत हराइसकेको दाफा संगीत महालक्ष्मी ग्वारा लाई केही महिनाअघि पुनः लय दिएर जीवित पारेका हुन् । यही गीत वसन्त फेस्टिभल इन दरबार नामक उत्सवमा परम्परा बाजा समूह लुभु महालक्ष्मी धाः दाफा खलःले प्रस्तुत गरेको हो । काठमाडौं उपत्यकाभित्रको पुरानो संगीत परम्परा बोकेको लोक सिर्जना भए पनि लामो समयदेखि यो प्रचलनमा थिएन, श्रेष्ठले भने, खोजी अनुसन्धान गरेर नयाँ ढंगले कम्पोज गरेका हौं । नेवारी बाजा र लोकसंगीत परम्परा संरक्षणको उद्देश्यले सुरु गरिएको प्रोजेक्ट बाजा अन्तर्गत वसन्त उत्सव मनाइएको हो । लुभु महालक्ष्मी धाः दाफा खलःका युवाहरूले सांस्कृतिक नगरी लुभुको इष्टदेवता महालक्ष्मी तथा अन्य देवताको वर्णनबाटै गीत सुरु गरे । खासगरी महालक्ष्मी ग्वारा मा लुभुको वर्णन गरिन्छ । नेवारीमा यो भजन लिच्छविकालदेखि नै दाफा गीतको रूपमा प्रचलित छ । यसपछि दर्शक अनुरोधमा वसन्त गीत पनि प्रस्तुत गरिएको थियो । यो गीतमा वसन्त यामको चर्चा गरिन्छ । अर्को प्रस्तुति नेपालमण्डल (काठमाडौं उपत्यका) मा ऋतुअनुसार बज्ने गीतहरूको प्रस्तुति थियो । यसअन्तर्गत वसन्त धूनसँगै घातु धूनको पनि पस्किएको थियो । प्रस्तुतिका लागि सरोद वादनमा वरिष्ठ सरोदवादक सुरेशराज बज्राचार्य, फिरोज बज्राचार्य, परम्परागत नेवारी बाजा खिं र धिमेवादनमा लक्ष्मीप्रसाद डंगोल, कान्ता डबडब, ढल्को, मादल वादनमा बिपु श्रेष्ठ, भ्वाइलिन वादनमा मिलन तण्डुकार तथा बाँसुरी वादनमा रमन महर्जनले साथ दिएका थिए । उक्त लोकधूनमा शास्त्रीय शैलीको समायोजन पनि गरिएको थियो । अर्को रोचक प्रस्तुति थियो, पञ्चकलाप चर्या नृत्य । राजीव बज्राचार्यले प्रस्तुत गरेको यो नृत्यमा महांकाल देवताको आराधना गर्दै नाचिएको थियो । नृत्यका लागि बिपु श्रेष्ठ र युजेश श्रेष्ठले प्रत्यक्ष गीत गाएका थिए भने सरोद वादनमा सुरेशराज बज्राचार्य र फिरोज बज्राचार्यले सघाएका थिए । त्यस्तै, लक्ष्मीप्रसाद डंगोलले खिं र मिलन तण्डुकारले भ्वाइलिन बजाएका थिए । ललितपुर महानगरपालिकाका मेयर चिरीबाबु महर्जनले लोप भइसकेका अमूर्त लोकसंस्कृति पुनर्जीवित गर्न सक्दो सहयोग गर्ने बताए ।"
ट्रेन्डिङमा दोहोरी ब्याटल,"(काठमाडौं) : एक वर्षअघि गायक प्रकाश सपूतले प्रीति आलेसँगको युगल गायनमा दोहोरी ब्याटल ल्याए । दोहोरी शैलीको उक्त ब्याटलको नौलो स्वादले धेरैको ध्यान खिच्यो । जुन भिडियो युट्युबमा पाँच लाख ९० हजार पटक हेरिसकिएको छ । उनै प्रकाशले पछि नारायण रायमाझी र शान्तिश्री परियारसँगै गाएको बोल माया बाट मर्मस्पर्शी गीत पस्किए । दोहोरी ब्याटल युट्युबमा अपलोड गरेको एक सातापछि नै आएको बोल माया झनै भाइरल भयो । एक करोड बढी पटक यो गीत हेरिसकिएको छ । तीनै प्रकाशले यसै साता फेरि दोहोरी ब्याटल २ लिएर आए । युट्युबमा भिडियो अपलोड भएको चार दिन नबित्दै यसले २६ लाख बढी भ्युज पाइसकेको छ भने मंगलबार साँझसम्म युट्युबको नेपाल ट्रेन्डिङको पहिलो स्थान कब्जा जमाएको छ । प्रीति र प्रकाशकै गायन रहेको उक्त दोहोरी ब्याटलको रचना तथा संगीत पनि प्रकाशकै रहेको छ । झन्डै आठ हजार चार सय कमेन्टस् पाएको उक्त गीतलाई अधिकांशले पृथक स्वाद भएकोले रुचिकर लागेको बताएका छन् । नवीन शाही प्रतिक्रियामा लेख्छन्, कुनै बेला हारजितअनुसार भागेर बिहे गरेका कुरा पनि सुन्न पाइन्थ्यो । नेपालको दोहोरीको लागि नयाँ युगको सुरुवात भएको छ । त्यसो त कतिपयले मौलिकतालाई भुलेर दोहोरी ब्याटलका नाममा जे पायो त्यही गरेको आरोप पनि लगाएका छन् ।यस वर्षको मिस नेपाल प्रतिस्पर्धी छनोटका लागि गरिएको पहिलो अडिसनबाटै चर्चामा आयो । काठमाडौं अडिसनअन्तर्गत एक सहभागीलाई मेकअपका विषयमा निर्णायकमण्डलकी एक रचना गुरुङ शर्माले सोधेको प्रश्नलाई लिएर सामाजिक सञ्जालमा चर्को विरोध नै भयो । भिडियोको एक क्लिपमा गुरुङले ललितपुरकी अस्मिता महर्जनलाई मेकअपबिना सहभागिता जनाउनुलाई अनादर गरेको र चस्मा लगाएर आएको टिप्पणीमा सामाजिक सञ्जाल प्रयोगकर्ताहरू भडकिएका थिए । प्याराडाइम टीभीले उक्त अडिसनको साढे २२ मिनेट लामो भिडियो बिहीबार नै युट्युबमा अपलोड गरेको थियो । मंगलबार उक्त भिडियो युट्युबको नेपाल ट्रेन्डिङको दोस्रो नम्बरमा परेको छ । साढे छ लाख पटक भ्युज भइसकेको मिस नेपालको काठमाडौं अडिसनको उक्त भिडियोमा दुई हजार कमेन्टस् आएको छ । जसमा अधिकांश प्रतिक्रिया प्रतिस्पर्धी महर्जन र निर्णायक गुरुङबीचको संवादलाई लिएर नै गरिएका छन् । ट्रेन्डिङको तेस्रो नम्बरमा हिन्दी भिडियो गीत वासते आएको छ । टी सिरिजको च्यानलबाट शनिबार अपलोड गरिएको उक्त गीत १ करोड ६० लाखभन्दा बढी पटक हेरिसकिएको छ भने झन्डै ३० हजार कमेन्टस् आएका छन् । ध्वनि भानुशाली र निखिल डिसुजाको युगल गायन रहेको उक्त गीतको संगीत तनिष्क बाग्ची र रचना अरफात मेहमुदको रहेको छ । राधिका राव र विनय सप्रुले निर्देशन गरेको भिडियोमा सिद्धार्थ गुप्ता र अनुज सैनीले अभिनय गरेका छन् । युट्युबमा गीतसँगै भिडियोको पनि निकै तारिफ गरिएको छ । चौथो स्थानमा भने चेतनभ्लग्स च्यानलमार्फत राखिएको कारपुल विथ अनु शीर्षकको भिडियो आएको छ । भिडियोमा चेतन र अनु दुई पूर्व दम्पतीबीचको लामो कुराकानी छ । अनुले पतिलाई छोडेर अर्कै युवकसँग गएपछि पीडामा रहेका चेतनको बारम्बारको बोलाहटपछि भेट्न आएकी हुन् । चेतनले अनुलाई आफ्नो निर्णयमा पुनर्विचार गर्न मौका दिएका छन् । अनु आफ्नो निर्णयप्रति पछुतो नभएको बताइरहेकी छन् । भिडियो हेरेर तीन दिनभित्र पाँच हजार बढीले फ्रतिक्रिया व्यत्त गरेका छन् । जसमा अधिकांशले चेतनले ठूलो मन देखाएको भन्दै सकारात्मक प्रतिक्रिया दिएका छन् । तर केही कमेन्टमा भने व्यक्तिगत जीवनका कुरालाई भिडियो बनाएर युट्युबमा हालिएकोमा आपत्ति पनि जनाइएको छ ।नेपाल ट्रेन्डिङको पाँचौं स्थानमा फिल्मी नेपालले राखेको एक भिडियो अन्तरवार्ता परेको छ । जसमा फिल्म ए मेरो हजुर ३ की निर्देशक झरना थापा र उनले सोही फिल्मबाट नायिकामा डेब्यु गराउन लागेकी छोरी सुहानाबीचको कुराकानी राखिएको छ । झरनाले छोरीसँग डाहा लाग्छ भन्दा रिसाइन् सुहाना शीर्षक दिइएको उक्त भिडियो अन्तरवार्तालाई ७ लाखभन्दा बढी भ्युज आइसकेको छ भने ८ सय बढीले कमेन्टस् गरेका छन् । कुसुम विष्ट नामक ह्यान्डलबाट एक जनाको प्रतिक्रिया छ, सुहानाको समझदारी देखेर साँच्चिकै एकदम मन पर्यो । हरेक छोरीमा हुनुपर्ने गुण छ । हामीले सिक्न जरुरी पनि छ । ए मेरो हजुर मा आफैं नायिका रहेकी झरनाले गतवर्ष यसै फिल्मको सिक्वेलमार्फत निर्देशनमा डेब्यु गरेकी थिइन् । यस पटक भने झरनाले छोरीलाई नायिकाका रूपमा ल्याएकी हुन् ।"
मुआब्जा पीडितको कृति,"(काठमाडौं) : झन्डै साढे दुई दशकअघि गोंगबुमा बसपार्क बनाउन सरकारले जग्गा अधिग्रहण गर्यो । बस बिसौनी बन्यो । तर जग्गाधनीलाई मुआब्जा दिइएन । जग्गा गुमाएकाको उठिबास भयो । यसको मारमा थुप्रै जग्गाधनी परे । त्यसमध्येका एक भरत महर्जनले आफ्नो पुस्तक यात्रा मार्फत त्यस बेलाको पीडा पोखेका छन् । गोंगबु बसपार्कभित्रको जग्गा सरकारले बिनामुआब्जा हडपेपछि हामी सुकुम्बासीकै हैसियतमा आइपुगेका थियौं, महर्जनले आफ्नो पुस्तकमा उल्लेख गरेका छन् । उनले केही दशकअघि राजधानीभित्र प्रचलित कृषिकर्म र त्यसयता भएको विकासको पनि वर्णन गरेका छन् भने विकासको नाममा काठमाडौंका रैथानेले भोग्नुपरेको पीडा पनि पुस्तकमा समेटेका छन् । सरकारले सर्वस्व हरेका यिनी नेवारी भाषाको रंगकर्मी पनि हुन् । उनले केही वर्ष अघि शीतला मयजुयाः सिनाज्या नामक नाटक लेखेर नेपाल प्रज्ञा प्रतिष्ठानमा मञ्चन गरेका थिए । निर्देशनसमेत आफैं गरेका उनले नाटकमार्फत राजा रणबहादुर शाहको पालामा बिफरको महामारी चल्दा उपत्यकाबाट लखेटिएका बिफरपीडितको कथाव्यथा प्रस्तुत गरेका थिए ।"
म्युजियममा दुई देश,"(काठमाडौं) : एकातिर काँशी, अर्कोतिर लुम्बिनी । एउटै क्यानभासमा गान्धी र बुद्ध । अनि स्वयम्भू र ताजमहल । दुई देशको राष्ट्रिय प्रतीक स्वरुप झण्डाहरू पनि क्यानभासमा उत्तिकै हाबी छन् । तर, सांस्कृतिकता झल्काउन बौद्ध दर्ज्युले सघाउँछ । बौद्धस्थित तारागाउँ म्युजियममा जारी चित्रकला प्रदर्शनीले यति बेला यसरी नेपाल र भारतको सम्बन्ध प्रकाश पारिरहेको छ । सुशीला आर्टले एकेडेमीले गरेको प्रदर्शनीमा राखिएका कलाकृतिहरू आफैंमा दुई देश जोड्ने कला सेतु बनेका छन् । एउटै फ्रेममा एकातिर बनारस र अर्कोतिर लुम्बिनी प्रस्तुत गर्नु निकै अर्थपूर्ण देखिन्छ । यसले नेपालका हिन्दु धर्मावलम्बीहरूको बनारस कनेक्सन र भारतका बौद्ध धर्मावलम्बीहरूको लुम्बिनी कनेक्सन मात्रै प्रस्तुत गर्दैन्, लामो समयदेखि फैलिँदै आएको बुद्ध भारतमा जन्मेका हुन् भन्ने भ्रम चिर्न पनि सहयोग गर्छ । भारतको झण्डापट्टि गान्धी र नेपालको झण्डापट्टि बुद्धको फिगर उतारिएको कलाकृति पनि उत्तिकै अर्थपूर्ण लाग्छ । दुई देशबीचको सुमधुर सम्बन्धलाई प्रस्तुत गर्न एउटा कलाकृतिमा आआफ्ना राष्ट्रिय पोसाक लाएका दुई व्यक्ति एक अर्को सम्मानमा झुकिरहेको प्रस्तुत गरिएको छ । दुई देशको बीचको जनस्तरीय प्रगाढ सम्बन्धलाई पनि यो चित्रले प्रस्ट्याउँछ । आर्ट एकेडेमीका सदस्य कञ्चन पाण्डेका अनुसार नेपाल र भारतबीच रहँदै आएको मैत्री सम्बन्धलाई अझै प्रगाढ बनाउन प्रदर्शनी गरिएको हो । दुई देशका समग्र सांस्कृतिकबारे जागरूकता बढाउन र सांस्कृतिक सम्बन्धलाई सुदृढ बनाउन प्रदर्शनी गरेका हौं, उनले भनिन् । प्रदर्शनीमा नेपालमा विभिन्न जनजातिको सांस्कृतिक विविधतासँगै भारतीय संस्कृतिको भावनालाई पनि साझा गरिएको छ । कतिपय चित्रहरूमा बुद्ध, गणेश, शिवजस्ता दुवै देशमा प्रचलित साझा सांस्कृतिक र धार्मिक प्रतीक छन् । त्यस्तै, कुमारीको चित्रले नेपाल झल्काउँछ । संस्कृतिसँगै प्रकृति झल्किने कलाकृति पनि प्रदर्शनीमा छन् । नेपाल र भारतबीचको धार्मिक र सांस्कृतिक समानताका पक्षलाई कलाकृतिहरूले थप प्रकाश पारेको चित्र अवलोकन गर्न आएका धुम्बाराईका राकेश संघाईले बताए । दुवै देश सँगसँगै हिँडिरहेको महसुस भयो, उनले भने । प्रदर्शनीमा तैल, एक्रेलिकलगायतका माध्यम अपनाइएका ८९ वटा कलाकृतिहरू छन् । स्वामी विवेकानन्द सांस्कृतिक केन्द्र र भारतीय दूतावाससितको सहकार्य रहेको प्रदर्शनी वैशाख १ गतेसम्म जारी रहनेछन् ।"
कल्पनाको हिउँको आगो,"काठमाडौं (कास) कल्पना तामाङको मुक्तक संग्रह हिउँको आगो राजधानीमा सार्वजनिक गरिएको छ । मधुवन साहित्यिक प्रतिष्ठानले गरेको समारोहमा स्रष्टाहरू ज्ञानुवाकर पौड्याल, निर्मोही व्यास, गोविन्द गिरी प्रेरणा, शीतल गिरी, जीवन खत्रीलगायतले कृति सार्वजनिक गरेका हुन् । नेपाली मुक्तकमा विकृति धेरै रहेको बताउँदै गजलकार पौडेलले कल्पनाका सिर्जना सरल भएर पनि गम्भीर प्रकृतिको रहेको बताए । नियमित रूपमा साहित्यिक गतिविधि गर्दै आइरहेको मधुवनले पुस्तक प्रकाशन पनि थालेको अध्यक्ष जीवन खत्रीले बताए ।"
माओवादी आक्रमणमा विधायकसहित ६ मारिए,"राईपुर (एजेन्सी) भारतको छक्तिसगढ राज्यमा माओवादीको आत्रमणमा परी एक विधायकसहित ५ जनाको मृत्यु भएको छ । भारतीय सञ्चारमाध्यमका अनुसार मंगलबार दन्तेवडा जिल्लामा भएको आक्रमणमा मारिनेमा दन्तेवाडाका विधायक भीमा माण्डभी छन् । उनी भारतीय जनता पार्टी (भाजपा) का तर्फबाट निर्वाचित भएका थिए । दन्तेवाडा जिल्लाका प्रहरी प्रमुख अभिषेक पल्लभले घटनामा ५ सुरक्षाकर्मीको ज्यान गएको छ । उनका अनुसार माण्डभीसहितका गाडीका लस्कर सडकमा गुडिरहेका बेला माओवादीले विस्फोटन गराएका हुन् । छत्तिसगढ राज्यका प्रहरी प्रमुख डीएम अवस्थीले ५ प्रहरी जवानको मृत्यु भएको पुष्टि गरे । भारतीय प्रधानमन्त्री नरेन्द्र मोदीले घटनाको भर्त्सना गर्दै मृतकहरूको बलिदान खेर नजाने बताए । टीटरमार्फत उनले भीमादेभी भाजपाका एक समर्पित तथा साहसी कार्यकर्ता भएको उल्लेख गरे । छत्तिसगढका मुख्यमन्त्री भूपेश बाघेलले घटनाबारे छलफल गर्न उच्च स्तरीय बैठक डाकेका बताइएको छ । भारतमा लोकसभा निर्वाचन सुरु हुन दुई दिन माक्र बाँकी रहँदा विधायकमाथि आत्रमण गरिएको हो । लोकसभामा ११ सिट रहेको छत्तिसगढमा अप्रिल ११, १८ र २३ मा मतदान हुँदै छ ।"
ट्रम्पको घोषणापछि इरान क्रुद्ध,"तेहरान (एजेन्सी) अमेरिकी राष्ट्रपति डोनाल्ड ट्रम्पले रेभलुसनरी गार्ड (आईआरजीसी) लाई विदेशी आतंकवादी संगठन घोषित गरेपछि इरानी नेताहरू क्रुद्ध भएका छन् । अमेरिकाले अर्को देशको सेनालाई आतंवादी संगठन घोषित गरेको यो पहिलो घटना हो । हृवाइटहाउसले आईआरजीसीको मुख्य उद्देश्य विश्वव्यापी आतंकवादी अभियान चलाउनु रहेको दाबी गर्दै आएको छ । ट्रम्पको निर्णयको प्रतिक्रियामा इरानी राष्ट्रपति हसन रौहानीले अमेरिका विश्वआतंकवादको नेता भएको जनाएका छन् । अमेरिकी राष्ट्रपति ट्रम्पले एकपक्षीय रूपमा इरानी परमाणु सम्झौताबाट बाहिरिने निर्णय गरेपछि दुई देशबीचको तनाव थप चर्केको हो । अमेरिकी घोषणाका प्रत्युत्तरमा इरानले मध्यपूर्वमा रहेका अमेरिकी सेनालाई आतंकवादी संगठन घोषणा गरको छ । इरानको राष्ट्रिय सुरक्षा परिषद्ले अमेरिकाको सेन्ट्रल कमान्डलाई आतंकवादी संगठन भनेको हो । इरानको सरकारी सञ्चारमाध्यमका अनुसार विदेशमन्त्री जावेद जरिफको आग्रहमा राष्ट्रपति हसन रौहानीले त्यस्तो प्रतिक्रिया जनाएका हुन् । अमेरिकी सेनाको सेन्ट्रल कमान्डले इरान, इराक, अफगानिस्तान, सिरिया र पाकिस्तानमाथिको वासिङ्टनको सुरक्षा चासो हेर्ने गर्छ । रेभुलुसनरी गार्डलाई आतंकवादी संगठन घोषित गरेसँगै अमेरिकाले व्यापारिक क्षेत्रलाई असर गर्ने गरी इरानमाथि थप प्रतिबन्ध लगाउन सक्छ । आईआरजीसीसँग सम्बद्ध थुप्रै संस्थालाई अमेरिकाले यसअघि मानवअधिकार उल्लंघनको आरोप लगाउँदै आतंकवादी घोषित गरिसकेको छ । इरानमा सन् १९७१ को क्रान्तिपछि सर्वोच्च नेता आयोतुल्लाह अलि खामेनीको निर्णयअनुसार रेभोलुसनरी गार्डको गठन गरिएको हो । राष्ट्रपति ट्रम्पले आफ्नो कदमले इरानमाथि थप दबाब पर्ने बताएका छन् । उनले भनेका छन्, यदि आईआरजीसीसँग सम्बन्ध राख्ने हो भने, इरानले आतंकवादको समर्थन गरिरहेको छ । अमेरिकी विदेश मन्त्रालयले इरानविरुद्ध एक साताभित्र थप प्रतिबन्ध लगाइने जनाएको छ । विदेशमन्त्री माइक पोम्पियोले इरानले सामान्य देशको जस्तो व्यवहार प्रदर्शन नगरेसम्म प्रतिबन्ध कायम रहने बताए । उनले भने, इरानी नेताहरू क्रान्तिकारी होइनन् । अवसरवादी हुन् । केही अमेरिकी अधिकारीले इरानी फौजलाई आतंकवादी घोषित गरेपछि अमेरिकी फौजको सुरक्षाबारे चिन्ता व्यक्त गरेका छन् । सैनिक अधिकारीहरूले राष्ट्रपतिको पछिल्लो निर्णयले मध्यपूर्वमा रहेका अमेरिकी फौजविरुद्ध आक्रमण हुन सक्ने चेतावनी दिएका छन् ।"
अम्ब्रेला मुभमेन्ट का ९ अभियन्ता दोषी,"हङकङ (बीबीसी) हङकङमा लोकतन्त्र र समाज सुधारका लागि स्वतन्त्र चुनावको माग गर्दै आन्दोलनमा विरोध प्रदर्शनमा उत्रेका ९ अभियन्तालाई जनजीवनमा व्यवधान पुर्याएकोमा दोषी ठहर गरिएको छ । उनीहरूले हङकङमा सन् २०१४ मा भएको अम्ब्रेला मुभमेन्ट को अगुवाइ गरेका थिए । हङकङले आफ्नो नेता आफैं चुन्न पाउनुपर्ने आन्दोलनको मुख्य माग थियो । आन्दोलनका क्रममा हजारौं मानिस प्रदर्शनमा उत्रेपछि करिब ३ महिना हङकङको दैनिक जनजीवन ठप्प भएको थियो । उनीहरूलाई ७ वर्षसम्मको जेल सजाय हुने बताइएको छ । अम्ब्रेला मुभमेन्ट का अभियन्ताविरुद्धको मुद्दालाई चीनमा न्यायिक स्वतन्त्रताको परीक्षणका रूपमा लिइएको थियो । गत नोभेम्बरको सुनुवाइका क्रममा उनीहरूले आफूहरू निर्दोष रहेको दाबी गरेका थिए । दोषी ठहर गरिएकाहरूमा ६० वर्षीय समाजशास्त्रका प्राध्यापक चान किनमन, ५४ वर्षीय कानुनका प्राध्यापक बेनी ताई र ७५ वर्षीय इसाई नेता चु यिउमिङ छन् । उनीहरूलाई उक्त आन्दोलनको संस्थापकका रूपमा हेरिने गरिएको छ । आज जे भयो केही मतलब छैन । हामी आफ्नो मागमा प्रतिबद्ध छौं र निरन्तर लागिरहने छौं, ताईले पत्रकारहरूसँग भने । उनीहरूलाई सजाय कहिले सुनाइन्छ भन्नेबार केही उल्लेख गरिएको छैन । मुद्दाको फैसलाका समय उनीहरूलाई समर्थन जनाउन ठूलो संख्यामा मानिस उपस्थित भएका थिए । फैसला सुनाउँदै न्यायाधीश जोनी चानले अम्ब्रेला आन्दोलनका कारण सयौं मानिस घाइते भएका तथा सडक अवरुद्ध पारिएकाले उनीहरूलाई दोषी ठहर गरिएको जनाए । सुनुवाइका क्रममा चानले आन्दोलनले समाजमा महत्त्वपूर्ण तथा सकारात्मक प्रभाव पारेको भन्ने दाबी ठाडै अस्वीकार गरेका थिए । ह्युमन राइट्स वाचलगायतका मानवअधिकारवादी संस्थाले अदालतले डरलाग्दो सन्देश दिएको जनाएका छन् । यसअघि मानव अधिकारवादी संगठन एम्नेस्टी इन्टरनेसनले उनीहरूविरुद्धको मुद्दाको सुनुवाइ राजनीति प्रेरित भएको जनाएको थियो । एम्नेस्टीका अनुसार सरकारी कदम वाक् स्वतन्त्रता र शान्तिपूर्वक भेला हुन पाउने अधिकारविरुद्धको हो । सन् २०१७ मा हङकङमा गरिने निर्वाचनमा चीनले स्वीकृति दिने नेताहरू मात्र प्रतिस्पर्धा गर्न पाउने घोषणा गरेपछि आन्दोलन गरिएको थियो । चीनको निर्णयको विरोधमा तीन अभियन्ताले शान्तिपूर्ण अवज्ञा आन्दोलनको आहृवान गर्दै विद्यार्थीहरूको आन्दोलनमा सहभागी भएका थिए । सुरक्षाकर्मीले प्रहार गरेको अश्रुग्यास तथा पानी छेक्न आन्दोलनकारीले छाता बोकेपछि आन्दोलन अम्ब्रेला मुभमेन्ट (छाता आन्दोलन) का नामले चर्चित भएको हो । यसअघि हङकङको एक अदालतले गैरकानुनी रूपमा सभा सम्मेलन गरेको आरोपमा ३ विद्यार्थीलाई दोषी ठहर गरेको थियो ।"
पाँचौं कार्यकाल ताक्दै नेतन्याहु,"जेरुसेलम (एएफपी) इजरायलमा मंगलबार १ सय २० सदस्यीय संसद् (नेसेट) का लागि निर्वाचन भएको छ । चारपटक प्रधानमन्त्री भइसकेका लिकुड पार्टीका नेता बेन्जामिन नेतन्याहु पाँचौं कार्यकालका लागि चुनावी प्रतिस्पर्धामा छन् । यद्यपि, भ्रष्टाचार आरोपका कारण विवादमा तानिएका नेतन्याहुले पूर्वसैनिक प्रमुख बेन्नी गन्जले कडा चुनौतीको सामना गर्नुपरेको दाबी गरिएको छ । चुनावी सर्वेक्षणहरूले राजनीतिक अनुभव खासै नभएका पूर्वसैनिक नेतन्याहुभन्दा कमजोर देखिएको जनाइएको छ । यद्यपि, एकलौटी सरकार गठनको सम्भावन न्यून रहेको सर्वेक्षणमा देखिएको छ । गन्ज मध्यमार्गी ब्ल्यु एन्ड हृवाइट गठबन्धको प्रमुख हुन् । सर्वेक्षणहरूले लिकुड र ब्ल्यु एन्ड हृवाइट दुवैले ३०३० स्थान प्राप्त गर्ने देखएका छन् । दुवै पार्टीले सरकार गठनका निम्ति साना दल र स्वतन्त्र उम्मेदवारको सहयोग लिनुपर्ने आंकलन गरिएको छ । तर साना दक्षिणपन्थी पार्टीहरूले नेतन्याहुलाई समर्थन गर्ने सम्भावना रहेकाले उनी पुनः प्रधानमन्त्री चुनिने प्रवल सम्भावना छ । चुनावको नतिजा बुधबार सार्वजनिक हुनेछ । नेतन्याहुले मुलुकमा विभाजनकारी राजनीतिलाई मलजल गरेको गन्जको आरोप छ । उनले नेतन्याहुको सुरक्षा निकायप्रतिको धारणा गलत रहेको दाबी गर्छन् । चुनावी अभियानका क्रममा गन्जले आफूले इजरायलको राजनीति सफा बनाउने प्रतिबद्धता व्यक्त गरेका थिए । गन्जले दुई पूर्वसैनिक प्रमुख तथा पूर्वअर्थमन्त्री याइर लापिडलाई पनि साथमा लिएका छन् । उनीहरू राज्य सञ्चालन र प्रशासनमा निकै अनुभवी मानिन्छन् । निर्वाचनलाई ६९ वर्षीय नेतन्याहुको जनमतसंग्रहका रूपमा समेत हेरिएको छ । उनले इजरायलको सुरक्षा र आर्थिक वृद्धिका निम्ति विशिष्ट कार्यसम्पादन गरेको बताउने गरिन्छ । तर पछिल्लो समय अनावश्यक प्रचारशैली र भ्रष्टाचार आरोपका कारण उनको लोकप्रियाता घटदै गएको छ । त्यसमाथि हालैका चुनावी अभियानमा विपक्षीमाथि कटुतापूर्ण चुनावी नारा प्रयोग गरेपछि नेतन्याहुको आलोचना बढेको छ । नेतन्याहुले विजय हासिल गरे इजरायलका संस्थापक डेभिड बेन गुरिअन बराबर उनी सत्तामा रहनेछन् । उनी १३ वर्ष प्रधानमन्त्री भइसकेका छन् ।चुनावमा विजयी भएपनि उनीमाथि भ्रष्टाचारको आरोपमा अदालतमा मुद्दा पर्ने सम्भावना उक्तिकै छ । महान्यायाधिवत्ताले नेतन्याहुमाथि ठगी, धोखाधडी र विश्वासघात गरेको भन्दै मुद्दा दायर गर्ने तयारी गरिरहेको जनाएका छन् । उनीविरुद्ध अदालतमा मुद्दा दायर भए पनि दोषी ठहर नभएसम्म प्रधानमन्त्रीबाट हट्ने छैनन् ।"
"भारतले सक्ने, नेपालले नसक्ने किन ?","(नयाँदिल्ली) : बारा र पर्सामा गत आइतबार साँझ अचानक आएको हावाहुरीले २९ जनाको ज्यान लियो । सात सयभन्दा बढी घाइते भए । हजारभन्दा बढी घरमा क्षति भयो । उक्त प्राकृतिक विपदलगत्तै हावाहुरीको भविष्यवाणी किन हुन सकेन भन्ने विषयमा बहस सुरु भएको छ । मौसममा हुने परिवर्तन र त्यसबाट हुन सक्ने प्राकृतिक विपद् अनुमान गर्ने जिम्मेवार निकाय जल तथा मौसम पूर्वानुमान महाशाखाले आइतबारको विपद्बारे जानकारी दिएको थिएन । भारतको जल तथा मौसम पूर्वानुमान विभागले विहार र उत्तर प्रदेश राज्य र त्यससँग जोडिएका नेपालका सीमावर्ती क्षेत्रमा त्यस दिन आँधीबेहरी आउने र पानी पर्न सक्ने अनुमान गरेको थियो । नेपालमा पनि विपद् अनुमान गरेर सूचना प्रवाह गरेको भए सर्वसाधारणले सुरक्षा व्यवस्था अपनाउन सक्थे, कम्तीमा मानवीय क्षति हुँदैनथ्यो भन्ने तर्क आइरहेका छन् । नेपालको मौसम पूर्वानुमान महाशाखाले त्यो दिन मेघ गर्जनसहित वर्षा हुने मात्र अनुमान गरेको थियो । भारतीय विज्ञहरू अचानक आउने हुन्डरी वा चक्रवातजस्ता प्राकृतिक विपद्लाई रोक्न सम्भव नभए पनि आधुनिक प्रविधि, दक्ष जनशक्ति र सम्बन्धित निकायहरूबीच उचित समन्वय भए मौसम अनुमान गर्न सकिने र ठूलो जनधनको क्षतिबाट बच्न सकिने बताउँछन् । प्राकृतिक विपद्लाई रोक्ने भन्ने हुँदैन, त्यसबाट हुने क्षतिलाई सकेसम्म कम गर्ने हो । त्यसका लागि अनुमान प्रणाली अत्याधुनिक र प्रभावकारी हुनुपर्छ, भारतको मौसम विज्ञान विभागअन्तर्गतको राष्ट्रिय मौसम पूर्वानुमान केन्द्रकी प्रमुख सती देवीले भनिन् । नेपालको जल तथा मौसम विज्ञान विभागका महानिर्देशक सरजुकुमार वैद्य भने नेपालमा ससाना भूभागमा हुन सक्ने मौसमी भविष्यवाणी गर्न आवश्यक राडार, बेलुनलगायत प्रविधिका साथै दक्ष जनशक्ति नै नभएको बताउँछन् । अत्याधुनिक प्रविधि, पद्धति, जनशक्ति र त्यसैअनुसारको सञ्जालका कारण भारतीय निकायहरूको मौसमी भविष्यवाणी मिल्ने गर्छ । दिल्लीस्थित राष्ट्रिय मौसम पूर्वानुमान केन्द्रले देशभरका ३६ वटा उपकेन्द्रलाई हरेक दिन चार पटक मौसम पूर्वानुमानको जानकारी दिन्छ । सम्भावित शीतलहर, अत्यधिक गर्मी र आँधीहुरीको चेतावनी पनि दिने गर्छ । त्यस्तो जानकारी बिहान ८ बजे, दिउँसो १ बजे, साँझ साढे ४ बजे र राति करिब ८ः३० मा दिने व्यवस्था छ । दिउँसो १ बजेको अनुमान र चेतावनी भने अलि विस्तृतमा हुने गर्छ । नेपालमा भने केही महिनायता महाशाखाले तीन दिनको मौसमी अवस्था प्रक्षेपण गर्दै आएको छ । वर्षा, मेघगर्जन र गड्याङगुडुङको अनुमान गर्दैर् आएको छ भने चट्याङ परिसकेपछि त्यो स्थानको पहिचान गर्ने गरेको छ । भारतमा उपकेन्द्रबाहेक पनि ६ वटा सहरमा क्षेत्रीय मौसम पूर्वानुमान केन्द्र छन् । दिल्ली, मुम्बई, नागपुर, कोलकाता, गुवाहाटी र चेन्नईमा रहेका ती क्षेत्रीय पूर्वानुमान केन्द्रअन्तर्गत नै प्रदेश मौसम विभागका शाखा छन् । यिनै क्षेत्रीय र प्रदेशस्तरीय केन्द्र र मौसम विभागले जिल्ला तहमा आउन सक्ने हावाहुरीलगायत प्राकृतिक विपद् भविष्यवाणी गर्छन् । विपद्बाट हुन सक्ने क्षति न्यूनीकरणका लागि जिल्ला तहमा रहेका विपद् व्यवस्थापन केन्द्रसँग समन्वय गरिन्छ । प्रत्येक दिन बिहान करिब १० बजे दिल्लीस्थित मुख्यालयले देशभरका क्षेत्रीय केन्द्र र राज्यका मुख्यालयस्थित कार्यालयसँग प्रत्यक्ष भिडियो कन्फरेन्स गर्छ । नेपाल संघीय संरचनामा गइसके पनि प्रदेशअनुसार मौसम विभाग छैन । संघीय सरकारमातहत (केन्द्र) रहेको विभागले नै त्रिभुवन विमानस्थलबाट चौबिसै घण्टा मौसमसम्बन्धी जानकारी दिने गरेको छ । भारतमा सामुद्रिक क्षेत्रको मौसम अनुमानका लागि बेग्लै विभाग छ, जसले तटीय क्षेत्रका लागि कोस्टल र हाई सी प्रणालीअन्तर्गत मौसम अनुमान गर्छ । मुम्बई, चेन्नई र कोलकातामा साइक्लोन वार्निङ डिभिजन तथा अहमादावाद, त्रिवेन्द्रम, विशाखापटनम र भुवनेश्वरमा साइक्लोन वार्निङ सेन्टर छ । बंगलादेश, म्यानमारमा रहेका केन्द्रले पनि बंगालका खाडी र त्यस क्षेत्रको आउन सक्ने सामुद्रिक आँधी अनुमान गर्छन् । नेपालको जल तथा मौसम विज्ञान विभागका विभाग महानिर्देशक वैद्य अहिलेको प्रविधि र जनशक्तिले बारा र पर्सामा आएको जस्तो शक्तिशाली हावाहुरीका लागि फरकास्ट ले नभ्याउने भएकाले नाउकास्ट नै गर्नुपर्ने तर्क गर्छन् । महाशाखाले डब्लूआरएफ मोडल का आधारमा देशैभरको एकै पटक मौमसी अवस्थाबारे अनुमान गर्दै आएको छ । अहिलेको प्रविधिले छोटो अवधिभित्र सीमित क्षेत्रमा विकसित हुने मौसमी गतिविधि आकलन गर्न सकिँदैन, वैद्यले भने । उनका अनुसार मुलुकभरको मौसमी अवस्था प्रक्षेपण गर्न कम्तीमा पनि तीन वटा राडार जडान गर्नुपर्छ । मौसम बेलुनमार्फत् वायुमण्डलीय तात्कालिक अवस्थाबारे जानकारी लिनुपर्छ । वायुको गति, दिशा, सापेक्षिक आर्द्रता, तापक्रम, प्रेसर र वायुमण्डलको अवस्था कस्तो छ भन्ने थाहा नपाई मौसम फरकास्ट गर्न सकिँदैन, वैद्यले थपे, त्यही प्रक्षेपण खटकँदा बारा र पर्सामा क्षति बेहोर्नुपरेको हो । सीमित क्षेत्रको फरकास्ट र नाउकास्टका लागि वायुमण्डलको अवस्था, वायुको गति, दिशा र प्रेसर, तापक्रमका साथै सापेक्षिक आद्रतासँगै आवश्यक तथ्यांक जुटाउनुपर्छ । भारतको राष्ट्रिय मौसम पूर्वानुमान केन्द्रकी प्रमुख सती देवी मौसम अनुमानका लागि वायुमण्डलको तल्लो भागमा भइरहेको परिवर्तनको सूक्ष्म अवलोकन न्यूनतम सर्त भएको बताउँछिन् । वायुमण्डलको वर्तमान अवस्था थाहा पाएपछि त्यसमा आउन सक्ने परिवर्तन अनुमान गर्न सकिन्छ, उनले भनिन्, त्यसैले मौसम अनुमानका लागि अत्याधुनिक अवलोकन (अब्जर्भेसन) प्रणालीलाई प्राथमिकतामा राख्नुपर्छ । भारतमा जमिनको सतह, सामुद्रिक, वायुमण्डल, भूउपग्रह र राडार प्रणालीबाट मौसमको अवस्थाको सूक्ष्म अवलोकन गरिन्छ । यसका लागि अत्याधुनिक सञ्जाल विकास गरिएको छ । वायुमण्डलमा क्षणभरमै परिवर्तन आउन सक्छ । त्यस्तो परिर्वतन कतिपय अवस्थामा छिमेकबाट सुरु हुन्छ । त्यसैले छिमेकी मुलुकबाट पनि जानकारी लिनुपर्छ, सती देवीले कान्तिपुरसँग भनिन् । मौसमको पछिल्लो अवस्था थाहा पाउन अन्तर्राष्ट्रिय रूपमै उचित साझेदारी आवश्यक पर्ने उनले बताइन् । त्यसका लागि सूचनाप्रणाली आधुनिक हुनुपर्छ, उनले भनिन् । भारतमा सतह र भूउपग्रह गरी दुई किसिमका सूचना प्रणाली प्रयोग हुँदै आएका छन् । आधुनिक सूचना प्रणाली र अवलोकन प्रणालीबाट प्राप्त सूचनालाई आधुनिक प्लेटफर्ममा केलाइन्छ र त्यही विश्लेषणका आधारमा मौसम अनुमान गरिन्छ । पहिले नक्सालाई हेर्दै विश्लेषण गर्ने सिनोप्टिक विधि अपनाउने गरिएकामा अहिले अत्याधुनिक डिसिजन सपोर्ट सिस्टम अन्तर्गतको विधि प्रयोग गरिँदै आएको छ । विभिन्न कार्यालयहरूबाट प्राप्त हावाको तीव्रता, तापक्रम, आर्द्रतासम्बन्धी तथ्यांक पनि अति महत्त्वपूर्ण हुन्छन् । ती तथ्यांकलाई सुपर कम्प्युटरमार्फत प्रशोधन गरिन्छ । यिनै सूचना र तथ्यांकका आधारमा आगामी पाँच दिनका लागि मौसम अनुमान र हावाहुरी वा अन्य कुनै विपदको चेतावनी जारी गरिन्छ । त्यसका अतिरिक्त प्रत्येक दिन आगामी दुई दिनको प्रक्षेपण पनि सँगै हुन्छ । पाँच दिनको अनुमानमा हावाहुरी, चक्रवात, आँधी, लु (हिट वेभ), शीतलहरको फैलावट र सघनताको पनि जानकारी दिइन्छ । सघनता सीमाभन्दा बढी छ भने चेतावनी जारी गरिन्छ । केन्द्रकी प्रमुख सती देवी आधुनिक अवलोकन प्रणाली र त्यसको बृहत् सञ्जाल, तथ्यांक विश्लेषण गर्ने विधि र दक्ष जनशक्ति भए मौसमको सटीक अनुमान गर्न सकिने दाबी गर्छिन् । अहिलेको जमानामा फ्रिक वेदर इभेन्ट्स (मौसममा हुने आकस्मिक परिर्वतन) भन्ने हुँदैन, त्यो त बहाना मात्र हो, उनले भनिन् । उनले मौसमको अनुमान र चेतावनीसम्बन्धी जानकारी सर्वसाधारणले पाउने गरी प्रणाली विकास गर्नुपर्ने पनि बताइन् । अनुमान सही भए पनि सर्वसाधारणसम्म सूचना नपुगे प्राकृतिक विपद्बाट हुने क्षति कमग र्न सकिँदैन, उनले भनिन् ।"
मुद्दाको झन्झटले अंशै लिँदैनन् महिला,(प्रशिक्षार्थी)
खारेज होला चिनीको बन्देज ?,"काठमाडौं  गत वैशाखमा नेपाली उद्योगबाट उत्पादित चिनीले आयातितसँग प्रतिस्पर्धा गर्न नसकेर बिक्री नभएको भन्दै महसुल बढाउन व्यवसायीले दबाब दिए । सरकारले उनीहरूको अनुरोधअनुसारै आयातित चिनीको भन्सार महसुल १५ प्रतिशतबाट बढाएर ३० प्रतिशत पुर्यायो । ३० प्रतिशत महसुल अपुग भएको जनाउँदै उनीहरू पुनः उद्योग वाणिज्य तथा आपूर्ति मन्त्रालय र अर्थ मन्त्रालयमा आयात रोक्न लबिङ गरे । स्रोतका अनुसार यी मन्त्रालयबाट सुनुवाइ नभएपछि चिनी उद्योगीहरू प्रधानमन्त्री केपी शर्मा ओलीलाई नै भेट्न पुगे । प्रधानमन्त्रीसँगको छलफलमा अर्थमन्त्री युवराज खतिवडा, उद्योग वाणिज्य तथा आपूर्तिमन्त्री मातृका यादव र मन्त्रालयका सचिवहरू, उद्योगी र केही सांसद पनि सहभागी थिए । त्यसक्रममा प्रधानमन्त्रीले आयात प्रतिबन्धको ठाडो निर्देशन दिएका थिए । त्यसलगतै आपूर्तिमन्त्रीले आयात बन्देजको प्रस्ताव मन्त्रिपरिषद्मा पेस गरे । चिनी व्यवसायीलाई संरक्षण गर्ने नाममा भदौ ३१ को मन्त्रिपरिषद् बैठकले वार्षिक एक लाख टन मात्रै चिनी आयात गर्न पाउने निर्णय गर्यो । अन्तर्राष्ट्रिय बजारमा चिनी सस्तो भई नेपालमा अत्यधिक आयात गरेर मौज्दात गरिसकेका केही व्यवसायीलाई उक्त निर्णयले धेरै फाइदा भएको थियो । मन्त्रिपरिषद्को उक्त निर्णयले चिनी महँगिएको थियो । परिमाणात्मक बन्देज लगाएको अर्को सातामा ८५ रुपैयाँसम्म पुगेको थियो ।प्रवर्द्धनको नाममा आयात रोक्न निर्देशन दिएका प्रधानमन्त्री ओलीले ८ महिनापश्चात् व्यवसायीले झुक्याएको स्वीकार गरेका छन् । चिनी स्टक भयो, पाकिस्तानको आयात रोकिदिनुपर्यो भन्नुभयो । होला त नि भनेर मैले आयात रोकिदिएँ, उनले सोमबार उद्योग परिसंघको कार्यक्रममा भनेका थिए, पछि त उहाँहरूले ८५ रुपैयाँमा बेच्न थाल्नुभयो, त्यो पनि नपाएर १ सय ५ रुपैयाँमा किन्न बाध्य बनाए । प्रधानमन्त्रीले सार्वजनिक रूपमा उद्योगीले झुक्याएको बताइरहँदा विज्ञहरूले भने प्रधानमन्त्रीले बन्देज खारेज गरेर उद्योगीले झुक्याएको भन्नुपर्ने बताउँछन् । आयात बन्देज नै गलत थियो । अहिले प्रधानमन्त्रीले महसुस गर्नुभएको छ, अर्थविद् पोषराज पाण्डेले भने, परिमाणात्मक बन्देज खारेज गरेर व्यवसायीले झुक्याएबेइमानी भनेको भए उचित हुन्थ्यो । बन्देज खारेज गर्नका लागि कुनै ऐनकानुनले नरोक्ने उनले बताए । स्वदेशी कानुन, द्विपक्षीयबहुपक्षीय कुनै पनि ऐन कानुनले रोक्दैन । बरु खारेज गर्दा अन्तर्राष्ट्रिय व्यापारसंगत हुन्छ, उनले भने, बन्देज गर्न नहुने थियो । भइहाल्यो । अब सच्याउनुपर्छ । तुरुन्त हटाउनुपर्छ । उद्योगीहरूलाई संरक्षण गर्न भन्सार महसुल बढाउन सकिने विज्ञहरूको तर्क छ । पूर्व वाणिज्य सचिव पुरुषोत्तम ओझाले पनि परिमाणात्मक बन्देज नै गलत भएको बताए । त्यसको साटो भन्सार महसुल बढाउन सकिन्छ तर बन्देज उचित होइन । यसले विकृति आउँछ, उनले भने, अन्तर्राष्ट्रिय व्यापारको सिद्धान्तअनुसार बन्देज गरेर संरक्षण गरिँदैन । भन्सार महसुल बढाएर गरिन्छ । उद्योगीलाई संरक्षणका क्रममा महसुल वृद्धि हुँदा उपभोक्ताले छनोट गर्ने अवसर पाउँछन् । राज्यले राजस्व पाउँछ । अहिले उपभोक्ताहरूले छनोटको अवसर गुमाएको विज्ञ पाण्डेले बताए । बन्देजले राज्यलाई राजस्व आएन । उपभोक्ताले छनोट गर्न पाएनन्, उनले भने, नाफाजति सबै व्यापारीको खल्तीमा गयो । यसबारे गत असोज १४ गते लेखा समितिले पनि छलफल सुरु गरेको थियो । छलफलमा सांसदहरूले चिनीको परिमाणात्मक बन्देज लगाउने निर्णयमा सरकारी अधिकारीहरूले १ अर्ब ६९ करोड रुपैयाँको आर्थिक चलखेल भएको प्रतिवेदनसमेत तयार भयो । समितिले चाडबाड सकिएपछि चिनीको परिमाणात्मक बन्देजमा आर्थिक चलखेल भएको भन्दै अख्तियार दुरुपयोग अनुसन्धान आयोगलाई छानबिन गर्न निर्देशनसमेत दिएको थियो । चिनीबारे धेरै बैठक भए पनि मूल्य भने घटेको छैन । बन्देजबारे उपभोक्ता अधिकारकर्मीहरूले पनि विरोध गर्दै आएका छन् । उनीहरू पनि बन्देज तत्कल खारेज गरेर उपभोक्ताको छनोट गर्ने हक सुनिश्चित गरिदिनुपर्ने बताउँछन् । दीर्घकालीन सोच र नीतिको अभावले व्यापारीको दबाबमा निर्णय भयो । नेताका लागि लाभको राजनीति भएको छ, राष्ट्रिय उपभोक्ता मञ्चका अध्यक्ष प्रेमलाल महर्जनले भने, सरकार व्यापारीको इसारामा नाच्न थालेपछिको दुर्दशा हो । बन्देज तत्काल हटाउनुपर्छ । चिनी उद्योग संघका अध्यक्ष शशि अग्रवालले प्रधाममन्त्रीले सत्यतथ्य नबुझी सार्वजनिक कार्यक्रममा बोलेको बताए । काठमाडौंका एकजना सांसदले नै ७६ रुपैयाँमा बिक्री गर्दा कारबाहीमा परेका थिए । ८५ रुपैयाँ भन्नु हाँसोलाग्दो हो । प्रधानमन्त्रीले दुर्गमको भनेको होला । उपत्यकामा त्यो मूल्यमा बिक्री भएकै छैन । चिनी उद्योगीहरू दुःखी छन्, अग्रवालले भने, चिनी बिकेन भन्ने बेलामा प्रधानमान्त्रीले चिनी पाइएन भन्नुभो । भृकुटीमण्डपमा प्रतिकिलो ६६ रुपैयाँमा बोराबोरामा बिक्री गर्छु भनेका थियौं । उद्योग र अर्थमन्त्रीलाई पनि थाहा छ । पसल उपलब्ध गराइएन । काठमाडौंमा बढीमा बिक्री भए त्यो उद्योगीलाई थाहा नहुने उनले बताए । उपत्यकामा बढी नाफा खाने बानी बसेको छ । रिटेलको मूल्य उद्योगीले नियन्त्रण गर्न सक्दैन । सरकारले नियन्त्रण गर्नुपर्छ, उनले भने, अहिले थोक र खुद्राको दोष पनि हामीलाई लगाइएको छ । संघका अनुसार अहिले पनि बजारमा भारतबाट तस्करी भएको चिनी आइरहेको छ । तस्करीबाट आयातित चिनी भ्याटसहित ६० देखि ६२ रुपैयाँमा पाइन्छ । तस्करी बढेपछि नयाँ क्रसिङपश्चात् उद्योगीको चिनी बिक्री नभएको उनले गुनासो गरे । तस्करीको चिनी आएपछि हाम्रो चिनी प्रतिकिलो कारखानामा ६३ रुपैयाँमा पनि बिकेको छैन, उनले भने, हामीसँग २ लाख टन बजारमा चिनी मौज्दात छ । खुद्रा व्यापार संघका पूर्वअध्यक्ष पवित्रा बज्राचार्यले भने चिनी प्रतिकिलो ७५ देखि ८० रुपैयाँमा बिक्री भएको बताए । होलसेलबाट ७१ मा खरिद हुन्छ । प्याकिङ गर्दा ७३७४ पर्छ । नाफा नखानेले ७५ रुपैयाँमा बिक्री गर्छन्, उनले भने, अझै नाफा खानेले ८० रुपैयाँमा बिक्री गर्दै आएका छन् ।"
ऋण पाउन फेरि गाह्रो,"काठमाडौं  आफूसँग लगानीयोग्य रकम नभएको भन्दै बैंक तथा वित्तीय संस्थाले फेरि नयाँ ऋण दिन रोकेका छन् । ऋणको माग निरन्तर रूपमा बढे पनि पर्याप्त निक्षेप संकलन गर्न नसक्दा यस्तो अवस्था आएको जानकार बताउँछन् । उनीहरूका अनुसार केही वर्षयता वित्तीय क्षेत्रमा बचत संकलनभन्दा ऋण प्रवाह वृद्धिदर उच्च रहँदै आएको छ । यही कारण वित्तीय असन्तुलन झनझन फराकिलो बन्दै गएको हो । सरकार र राष्ट्र बैंकले अपनाएको लचिलो नीतिका कारण गएका पछिल्ला तीनचार महिनायता बैंक तथा वित्तीय संस्थामा तरलताको अवस्था केही सहज देखिए पनि पर्याप्त नभएको जानकारहरू बताउँछन् । सो अवधिमा पनि ऋण प्रवाहभन्दा बचत संकलन दर कम भए पनि फेरि पुरानै अवस्था (लगानीयोग्य रकम अभाव) आउन थालेको उनीहरूको भनाइ छ । अहिले अपवादबाहेक सबै बैंक दबाबमा छन्, एक बैंकरले भने, आधा दर्जनभन्दा धेरैले शाखाबाट ऋण प्रवाह रोकेका छन् । पुँजीगत खर्च बढ्न नसकेको र चैत मसान्तमा करबापत ठूलो रकम सरकारी खातामा जाने भएकाले यस्तो अवस्था आएको उनले बताए । बैंक तथा वित्तीय संस्थामा लगानीयोग्य रकम अभाव भएकै कारण कर्जा निक्षेप तथा पुँजी (सीसीडी) अनुपात दबाब रहेको राष्ट्र बैंकको तथ्यांकमा छ । तथ्यांकअनुसार फागुनमा बैंक तथा वित्तीय संस्थाको औसत सीसीडी अनुपात ८०५७ प्रतिशत छ । यो राष्ट्र बैंकको निर्देशनभन्दा ०५७ प्रतिशत विन्दुले बढी हो । उक्त अवधिमा वाणिज्य बैंकहरूको सीसीडी अनुपात औसतमा ८१०३ प्रतिशत, विकास बैंकको ७५५४ र वित्त कम्पनीको ८०३२ प्रतिशत छ । उल्लिखित तथ्यांकलाई आधार मान्दा वाणिज्य बैंक र वित्तीय कम्पनीको सीसीडी अनुपात निर्देशित सीमाभन्दा बढी छ । राष्ट्र बैंकका अनुसार बैंक तथा वित्तीय संस्थाले बढीमा ८० प्रतिशत सीसीडी अनुपात कायम गर्नुपर्छ ।हाल राष्ट्र बैंकले मासिक औसत ८० प्रतिशतभन्दा धेरै सीसीडी अनुपात हुने बैंक तथा वित्तीय संस्थालाई कारबाही गर्ने जनाएको छ । बैंक तथा वित्तीय संस्थाले विपन्न वर्गमा प्रवाह गरेको, ब्याज अनुदानमा प्रवाह गरेकोलगायत कर्जा सीसीडीमा गणना गर्न नपर्ने छुट पाएका छन् । यसकारण मासिक रूपमा बैंक तथा वित्तीय संस्थाको सीसीडी निर्देशित सीमाभित्रै देखिएको स्रोतले बताएको छ । राष्ट्रिय वाणिज्य बैंकलगायत केही बैंकको सीसीडी अनुपात कम छ । यसकारण औसतमा सबै वाणिज्य बैंकको सीसीडी ८० प्रतिशतभित्रै देखिएको होला, स्रोतले भन्यो, यथार्थर्मा आधा दर्जनभन्दा बढी बैंकको सीसीडी दैनिक रूपमा ८० प्रतिशतभन्दा धेरै छ भने अधिकांश बैंक दबाबमा छन् । यसकारण पनि बैंक तथा वित्तीय संस्थाले ऋण प्रवाह रोकेको उनको दाबी छ । बैंकहरूले पैसा नभएर भन्दा पनि आफू कम्फर्ट जोनमा रहन यो रणनीति अपनाएका हुन सक्छन्, ती बैंकरले भने, यस्तो अवस्थामा सबै शाखाबाट ऋण प्रवाह गर्न दिँदा झन् अप्ठ्यारो पर्न सक्छ । राष्ट्र बैंकका अनुसार सोमबारसम्म वाणिज्य बैंकहरूको औसत सीसीडी अनुपात ७७ प्रतिशत छ । सोही अवधिमा वित्तीय प्रणालीमा ३० अर्ब अधिक तरलता छ । सोमबार बैंकहरूबीचको अन्तरबैंक ब्याजदर ५ प्रतिशतको हाराहारीमा छ । सोमबार वाणिज्य बैंकबीच ३ अर्ब ८० करोड र वाणिज्य बैंक र अन्य वित्तीय संस्थाबीच ५४ करोड रुपैयाँ बराबरको कारोबार भएको छ । पछिल्लो समयमा बैंक तथा वित्तीय संस्था संयमित र अनुशासित देखिएको राष्ट्र बैंक राष्ट्र ऋण व्यवस्थापन विभाग प्रमुख नरबहादुर थापाले बताए । बैंकहरू आक्रामक देखिएका छैनन्, उनले भने, यसकारण यो अवधिमा बैंक तथा वित्तीय संस्थाको कर्जा र बचत वृद्धिदरको अन्तर कम छ । अन्तरबैंक दर धेरै माथि नपुगेको, कर्जा र निक्षेप वृद्धिदर बराबरजस्तै रहेको, ब्याजदर नबढेकोलगायत पक्षले बैंकहरू संयमित रहेको पुष्टि हुने उनको तर्क छ । चैत मसान्तमा करबापत करिब ४०४५ अर्ब सरकारी खातामा जाने भएकाले बैंकहरूले ऋण प्रवाहमा कडाइ गरेको हुन सक्ने थापाको अनुमान छ । अधिकांश बैंकहरूमा तरलता कसिलो (टाइट) अवस्थामा रहेको बैंकर्स संघका कार्यकारी सदस्य अशोक शेरचनले बताए । माग आइरहेको छ, ऋण दिन पैसा अभाव छ, उनले भने, जेनतेन बैंकहरूले धानिरहेका छन् । सम्पत्ति तथा दायित्वबीचको असन्तुलन बढदै गएकाले बैंकहरू सीसीडी दबाबमा रहेको उनले बताए । सरकारी खर्च हुन नसकेकै करण यो अवस्था आएको शेरचनले बताए । गएको एक महिनामा सरकारी ढुकुटीबाट ४६ अर्ब रुपैयाँ घटेको देखिन्छ । गत माघमा सरकारी ढुकुटीमा २ खर्ब २ अर्ब रुपैयाँ रहेकामा गत सातासम्म १ खर्ब २५ अर्ब रुपैयाँ छ । ढुकुटीमा रकम कम भए पनि बैंक तथा वित्तीय संस्थामा निक्षेप बढेको छैन । यसकारण करिब ४६ अर्ब रुपैयाँ कहाँ गयो भन्नेमा अन्योल रहेको बैंकहरू बताउँछन् । बैंकहरूमा लगानीयोग्य पुँजी अभाव जारी नै छ, सानिमा बैंकका प्रमुख कार्यकारी अधिकृत भुवन दाहालले भने, सरकारी खातामा मौज्दात घटेको छ, त्यो पैसा बैंकमा आउनुपर्ने हो, आएको छैन ।"
गरिबको स्वास्थ्य बिमा सरकारले गर्छ,"काठमाडौं अर्थमन्त्री युवराज खतिवडाले निरपेक्ष गरिबीको रेखामुनि रहेका जनताको स्वास्थ्य बिमा सरकारले गर्ने बताएका छन् । यसका लागि सरकारले तयारी गरिरहेको मंगलबार राजधानीमा आयोजित एक कार्यक्रम उनले बताएका हुन् । सबै जनतालाई स्वास्थ्य बिमामा आबद्ध गराउने सरकारको नीति रहेको छ, नेपाल आँखा अस्पतालको ४५औं वार्षिकोत्सवमा उनले भने, गरिबीको रेखामुनि रहेका जनता कति छन्, यकिन तथ्यांक आउन लागेको छ, सो आएपछि उहाँहरूको स्वास्थ्य बिमाबापतको प्रिमियम रकम सरकारले व्यहोर्छ । हाल ७० वर्षभन्दा माथिका ज्येष्ठ नागरिकको एक लाख रुपैयाँको बिमाबापत लाग्ने प्रिमियम रकम सरकारले स्वास्थ्य बिमा बोर्डमार्फत व्यहोर्ने गर्छ । २०७२ चैत २५ गतदेखि सुरु भएको स्वास्थ्य बिमा कार्यक्रम हाल ४२ जिल्लामा कार्यान्वयनमा आएको छ । हालसम्म १५ लाख ७१ हजार ४ सय ८८ जना बिमामा आबद्ध छन् ।बोर्डले एक वर्षभिक्र सबै जिल्लामा बिमाको कार्यत्रम लागू गर्ने तयारी गर्दै छ । मन्त्री खतिवडाले स्वास्थ्य बिमाको पहुँचका साथमा स्वास्थ्य प्रदायक संस्थाको जनशक्ति, उपकरण र सेवा थप गुणस्तरीय बनाउन आवश्यक रहेको बताए । यसका लागि स्थानीय, प्रदेश र संघको ध्यान जानुपर्ने उनको भनाइ थियो ।"
तातोपानी नाका जेठमा खुल्ने,"सिन्धुपाल्चोक सीमावर्ती तातोपानी क्षेत्रको निरीक्षणमा पुगेका परराष्ट्रमन्त्री प्रदीप ज्ञवाली, भौतिक पूर्वाधार तथा यातायात व्यवस्थामन्त्री रघुवीर महासेठसहितको टोलीले नाका खुल्ने निश्चित भएको निर्क्योल निकालेको छ । नाकाको अवस्थाबारे बुझिसकेका छौं, अब चाँडै नाका सञ्चालनमा आउनेछ, सीमा क्षेत्र निरीक्षणपछि परराष्ट्रमन्त्री ज्ञवालीले भने ।"
स्थान परिवर्तन गर्न विज्ञको सुझाव,"५० डिग्री स्लटमा नेपालले ब्रोडकास्टिङका लागि कुल ३२४ मेगाहर्ज ब्यान्डविथ क्षमताका १२ वटा ट्रान्सपोन्डर राख्न सक्नेछ । यो स्लटमा हुने सबै ट्रान्सपोन्डरबाट प्राप्त हुने ब्यान्डविथ पूर्ण क्षमतामा प्रयोग भए वार्षिक सवा अर्ब रुपैयाँ आम्दानी हुनेछ । यसबाट हुने लाभ प्रतिवर्ष एक प्रतिशत पनि नपुग्ने प्रतिवेदनमा जनाइएको छ ।१२३३ पूर्वी देशान्तरमा रहने स्याटलाइटमा ३८ वटा ट्रान्सपोन्डर राख्न सकिने प्रतिवेदनमा जनाइएको छ । हरेक ट्रान्सपोन्डरमा ३६ मेगाहर्ज ब्यान्डविथ हुने अनुमान छ । पूर्ण रूपमा उपयोग भए प्रतिट्रान्सपोन्डर प्रतिवर्ष १० लाख अमेरिकी डलर आम्दानी गर्न सकिने प्रतिवेदनमा औंल्याइएको छ । नेपाल दूरसञ्चार प्राधिकरणका कार्यबाहक अध्यक्ष पुरुषोत्तम खनाल नेपालले पाएको स्लट परिवर्तनका लागि आईटीयूमा अनुरोध गर्ने वा स्लट भाडामा लिने वा दिने विषयमा निर्णय गर्ने अधिकार सञ्चार तथा सूचना प्रविधि मन्त्रालयको भएको बताउँछन् । यो विषयमा हामीले निर्णय गर्न मिल्दैन, उनले भने, यो मन्त्रालयको क्षेत्राधिकार हो । फ्रान्ससँग भएको समझदारी १२३३ पूर्वी देशान्तरमा स्याटेलाइट राख्नका लागि भएको उनले बताए । सञ्चार मन्त्रालयका सचिव महेन्द्रमान गुरुङले अध्ययन प्रतिवेदनबारे आफूलाई जानकारी नभएको बताए ।इन्टरनेट ब्यान्डविथ र टेलिभिजन प्रसारणका लागि नेपालका कम्पनीहरू भारत, चीन, बेलायत र हङकङको स्याटलाइटमार्फत नेपालले यी सेवाहरू लिइरहेका छन् । नेपालमा स्याटेलाइटको सबैभन्दा बढी प्रयोग डीटीएच प्रविधिमार्फत टेलिभिजन प्रसारणमा भइरहेको छ । विभिन्न प्रयोजनका लागि स्याटलाइट प्रयोगबापत वार्षिक कति रकम बाहिरिन्छ भन्ने आधिकारिक तथ्यांक छैन । करिब ५ वर्षअघि सञ्चार तथा सूचना प्रविधि मन्त्रालयले गरेको एक अध्ययनअनुसार भने वार्षिक रूपमा स्याटलाइट शुल्कबापत नेपालबाट ४ अर्ब रुपैयाँ बाहिरिने गरेको अनुमान छ ।"
फ्रान्सेलीलाई ढुक्क लगानी गर्न आग्रह,"काठमाडौं अर्थमन्त्री युवराज खतिवडाले नेपाल बाह्य लगानी आकर्षण गर्न तयारी अवस्थामा रहेको र वातावरण राम्रो भएकाले निर्धक्क लगानी गर्न फ्रान्सेली कम्पनीहरूलाई आग्रह गरेका छन् । नेपाल र फ्रान्सबीचको दौत्य सम्बन्ध जत्तिकै मजबुत आर्थिक सम्बन्ध पनि हुनुपर्छ, अर्थमन्त्री खतिवडाले भने ।नेपाल उद्योग महासंघमा मंगलबार फ्रान्सेली कम्पनीका लगानीकर्तालाई उनले सहकार्यका सम्भाव्य क्षेत्रबारे जानकारी गराए । फ्रान्सेली कम्पनीहरूका तर्फबाट जल तथा नवीकरणीय ऊर्जा, सूचना तथा सञ्चार प्रविधि, दिगो र स्मार्ट सहरीकरण, कृषि तथा खाद्य प्रशोधन, सहरी यातायात, फोहोर व्यवस्थापनलगायत क्षेत्रमा सहकार्यको सम्भाव्यता प्रस्तुत गरिएको थियो । भेटवार्तामा छिमेकी भारत तथा फ्रान्समा लगानी गरिरहेका १५ वटा फ्रान्सेली कम्पनीका प्रतिनिधि सहभागी थिए । कार्यक्रममा महासंघ अध्यक्ष भवानी राणाले लगानीका लागि नेपाल भर्जिन ल्यान्ड भएको बताइन् । सबै क्षेत्रमा उत्तिकै सम्भावना छन्, नीति तथा कानुन सुधार भएका छन् । नेपाल सरकार, राजनीतिक दलहरू र निजी क्षेत्र सबै बाह्य लगानी आकर्षित गर्ने अभियानमा छन्, राणाले भनिन् ।"
सेबोन ओईसीडी सदस्य,काठमाडौं नेपाल धितोपत्र बोर्ड (सेबोन) ले आर्थिक विकास तथा सहायता संगठन (ओईसीडी) को अन्तर्राष्ट्रिय वित्तीय शिक्षा सञ्जाल (आईएनएफई) को पूर्ण सदस्यता प्राप्त गरेको छ । नेपालमा वित्तीय साक्षरता न्यून रहेको सन्दर्भमा विश्वव्यापी रूपमा वित्तीय साक्षरतासम्बन्धी काम गर्ने संस्थाको सदस्यता प्राप्त भएकाले वित्तीय साक्षरता विकासमा टेवा पुग्ने बोर्डले बताएको छ । योसँगै बोर्ड नेपालमा उक्त सदस्यता पाउने पहिलो निकाय बनेको छ । वित्तीय साक्षरताको महत्त्वलाई आत्मसात् गर्दै सन् २००८ मा ओईसीडीले सञ्जालको स्थापना गरेको हो ।
बर्जरको आइडिया,काठमाडौं पेन्ट उत्पादक बर्जर जेन्सन एन्ड निकल्सन नेपालसँगको सहकार्यमा बर्जर स्पेसेज इन्टेरियर डिजाइन एक्सिलेन्स अवार्ड (आइडिया) सम्पन्न भएको छ । इन्टेरियर डिजाइनमा तल्लीन विद्यार्थी र व्यावसायिक कलाकारहरूको सिर्जन क्षमता बढाउन स्पेस म्यागाजिन र बर्जर पेन्ट्सले संयुक्त रूपमा आइडियाको अवधारणा ल्याएका हुन् । आइडिया अवार्डका विजेतालाई एक समारोहकाबीच इन्जिनियर शंकरनाथ रिमाल र मिस नेपाल शृंखला खतिवडालगायतले पुरस्कार प्रदान गरे ।
ओपो एफ ११ प्रो आधार शिविरमा,"काठमाडौं ओपोले पर्वतारोही डा निमानाम्ग्याल शेर्पा र फोटोग्राफर आदम मेङसँगको सहकार्यमा सगरमाथा आधार शिविरसम्मको यात्रा गरेको जनाएको छ । आफ्नो नयाँ क्यामेरा फोन एफ ११ प्रो मार्फत त्यस क्षेत्रका तस्बिर खिच्न यात्रा गरेको हो । सगरमाथाको महिमा र भव्यताबाट प्रभावित भएर एफ ११ प्रोमार्फत ओपोले यसको लोभलाग्दो सुन्दरता खिच्ने जमर्को गरेको छ, विज्ञप्तिमा छ । कम्पनीले सजिलै बोक्न सकिने क्यामेरा फोनबाट कैद गरिएका तस्बिर निकै गुणस्तरीय भएको दाबी गरेको छ ।"
थ्रिल विटआउट द बिल,काठमाडौं हंशराज हुलासचन्द प्रालिले नयाँ वर्षको अवसरमा थ्रिल विटआउट द बिल अफर ल्याएको छ । यो अफर प्रिमियम बाइक को सबै नयाँ खरिदकर्ताहरूका लागि लागू हुने जनाएको छ । नयाँ वर्षको अवसरमा चैत पहिलो सातादेखि नै विभिन्न सेवाहरू र पार्टपुर्जामा २ वर्षका लागि बिनाशुल्क मर्मतसम्भार सेवा प्रदान गरिरहेको जनाएको छ ।
माछापुच्छ्रेका तीन नयाँ शाखा,"काठमाडौं माछापुच्छ्रे बैंकले मोरङको टंकिसिनबारी, नुवाकोटको त्रिशूली र रसुवाको टिमुरेमा शाखा कार्यालय सञ्चालनमा ल्याएको छ । नयाँ शाखामार्फत बैंकले आफ्ना ग्राहकहरूलाई कर्जा, निक्षेपलगायत सम्पूर्ण बैंकिङ सुविधा उपलब्ध गराएको छ । बैंकले सातै प्रदेशमा आफ्ना ९९ वटा शाखा र ७६ शाखारहित बैंकिरू सेवासमेत गरी १७५ स्थानबाट ग्राहकलाई बैंकिङ सुविधा प्रदान गरिरहेको जनाएको छ ।"
हावाहुरी प्रभावितलाई सिप्रदीको राहत,काठमाडौ टाटा ट्रस्ट र सिप्रदियन सहायता संस्थाको समन्वयमा पर्साको सुखचिना गाउँका ६५ हावाहुरी प्रभावित परिवारलाई राहत सामग्री वितरण गरिएको छ । सिप्रदियन सहायता संस्थाका २० जनाको स्वयंसेवक टोलीले राहत सामग्री वितरण गरेको हो ।
भारतीय माछा छ्यापछ्याप्ती,"विराटनगर भारतीय माछा आयातमा रोक लगाइए पनि विराटनगर बजारमा भने छ्यापछ्याप्ती छ । व्यापारीले शतप्रतिशतसम्म मूल्य बढाएर ग्राहक ठगिरहेका छन् । झापा र मोरङका विभिन्न छोटी नाकाबाट दैनिक चार टनसम्म माछा भित्रने गरेको छ ।यहाँको गुदरी बजारमा मात्रै दैनिक सरदर ५ टनसम्म माछाको किनबेच हुन्छ । त्यसमध्ये झन्डै ४ टन भारतीय माछाको खपत छ । थोक बिक्रेता मालबाबु सहनीका अनुसार स्थानीय उत्पादन सरदर दैनिक मुस्किलले एक टन उपलब्ध हुन्छ ।सरकारले आयातमा रोक लगाए पनि भारतीय माछा भित्रिन नछाडेको सहनीको भनाइ छ । उनका अनुसार आयातमा रोक लगाएपछि थोक मूल्यमा प्रतिकेजी ४० देखि ५० रुपैयाँसम्म बढेको छ । विराटनगर बजारमा दैनिक कम्तीमा ५ टन माछाको आवश्यकता पर्ने सहनीको भनाइ छ । चोरी पैठारीबाट भए पनि भारतीय माछा आयात भइरहेकाले बजारमा अभाव छैन, उनले भने, आयात नहुने हो भने स्थानीय उत्पादन प्रतिकिलो हजार रुपैयाँमा पनि पाइँदैन । खुला बजारमा साताअघि प्रतिकेजी ३ सय ५० रुपैयाँमा पाइने माछा अहिले ७ सयसम्म पुगेको छ । होटल व्यवसायी भूषण श्रेष्ठले भने, सरकारले भारतीय माछा आयातमा रोक लगाएको छ । बजारमा भने सर्वत्र पाइन्छ । त्यही माछा साताअघि प्रतिकेजी ३ सय ५० रुपैयाँसम्ममा पाइने गरेको श्रेष्ठले बताए । अहिले त्यही माछालाई किलोको ७ सय रुपैयाँ पर्छ । प्रधानमन्त्री कृषि परियोजनाअन्तर्गत मोरङमा तीन वर्षको अवधिमा करिब ४ करोड रुपैयाँ किसानलाई माछा खेतीका लागि अनुदान दिइसकेको छ । परियोजनाले किसानलाई एक हेक्टरमा पोखरी खन्न ३ लाख रुपैयाँ अनुदान दिँदै आएको छ ।"
जामले आयात निर्यातमा समस्या,"मोरङ भारतको बथनाहादेखि विराटनगर भन्सार नाकासम्म १ हजारभन्दा बढी मालबाहक सवारीको लाइन लागेको छ । यसले भारतलगायत तेस्रो मुलुकमा आयात निर्यात गर्न ढुवानी लागत बढ्ने गरेको छ । कोलकाता बन्दरगाहबाट रक्सौल नाकामा मात्रै भइरहेको आयात निर्यात अब जोगबनीमा पनि सुरु भएको छ । कन्टेनर कर्पोरेसन अफ इन्डिया लिमिटेड (कनकोर) मार्फत स्वचालित प्रणलीबाट जोगबनीसम्म कार्गो ल्याउने भारत सरकारले व्यवस्था गरेको छ । साँघुरो सडकका कारण भारतको बथनाहादेखि विराटनगरको कोसी राजमार्गमा समेत मालबाहक सवारीको जामले आयात निर्यात प्रभावित भएको हो । जोगबनी नाका निरीक्षणका लागि आएका कोलकाताका नेपाली महावाणिज्यदूत एकनारायण अर्यालले ढुवानी लागत कम गर्न सुरु गरिएको विद्युतीय कार्गो ट्र्याकिङ प्रणाली जोगबनी नाकामा भए पनि त्यसको लाभ लिन नसकिएको बताए ।भारतीय कस्टमले स्वचालित प्रणालीबाट कार्गो ल्याउन स्वीकृति दिइसकेकाले जोगबनीसम्म रेलमा मालसामान ल्याउन समस्या छैन, उनले भने, जोगबनीबाट विराटनगर भन्सारमा लगेर भन्सार जाँच पास गराउन जामको समस्या उस्तै छ ।"
आठौं राष्ट्रिय खेलकुद आजदेखि,"नेपालगन्ज रंगशालाको फिनिसिङ हुँदैप्रतियोगिताका खेलहरू चैत २७ मा सुरु भए पनि आठौं राष्ट्रिय खेलकुदको मुख्य खेलस्थल नेपालगन्ज रंगशाला स्तरोन्नति कार्य भइरहेको छ । जहाँ प्रतियोगिताको उद्घाटन र समापन हुनेछ । राखेप सदस्यसचिव विष्टले रंगशालामा भीआईपी प्यारापिटको छानो हाल्ने काम सकिएको र फिनिसिङको काम बाँकी रहेको जानकारी दिए । कुर्सी जडानलगायतका अन्तिम चरणको काम सुरु भएको छ, दाङको बेलझुन्डीमा सेन्थेटिक ट्र्याक निर्माण सकिएको छ, हामी अन्तिम तयारीमा छौं, उद्घाटनको समयसम्म सबै पूर्वाधार तयार भइसक्छन्, उनले भने । सदस्यसचिव विष्टले दिगो पूर्वाधार निर्माण भएकाले भविष्यमा पनि विभिन्न राष्ट्रिय प्रतियोगिता सञ्चालन गर्न सहज हुने दाबी गरे । खेलाडी तथा प्रशिक्षकले नेपालगन्जको गर्मीलाई मुख्य चुनौती मानिरहेको अवस्थामा विष्टले खेलाडी तथा अफिसियलको सुविधामा विशेष ध्यान दिने दाबी गरे । हामीले खेलाडीलाई एसीयुक्त होटल र बस प्रयोग गरेका छौं, खेल पनि गर्मी कम हुने समयमा सञ्चालन गर्नेछौं, उनले भने । परिषद्ले बिहान ७ देखि १० बजे र दिउँसो ४ बजेपछि मात्र खेल सञ्चालन गर्न सम्बन्धित खेल संघलाई निर्देशन दिइसकेको विष्टले बताए । अघिल्लो वर्षको रेकर्डका आधारमा यो मौसममा नेपालगन्जको तापक्रम ३७ डिग्री सेल्सियससम्म पुग्ने गरेको छ । मध्य दिनमा खेल खेलाउँदैनौं, बिहान र साँझको समयमा तापक्रम केही कम हुन्छ, विष्टले भने । दुई साताअघिको पत्रकार सम्मेलनमा सदस्यसचिव विष्टले २५ डिग्रीभन्दा बढी तापक्रममा खेल नखेलाइने दाबी गरेका थिए ।"
ओलम्पिक टर्च सातै प्रदेश पुर्याइने,"कान्तिपुर (कास) आठौं राष्ट्रिय खेलकुदको उद्घाटन अघि सातै प्रदेशमा ओलम्पिक टर्च पुर्याइने भएको छ । १४ जना ओलम्पियनले सबै प्रदेशमा टर्च पुर्याउनेछन् । वैशाख ५ गते उद्घाटनको दिन भने १४ जनाले नै टर्च लिएर मार्च पास गर्नेछन् ।टर्च चैत २८ गते काठमाडौंबाट विराटनगर पुर्याइनेछ । चैत २९ गते बिहान ८ बजे विराटनगरमा, त्यही दिन दिउँसो साढे १ बजे प्रदेश २ को धनुषामा, चैत ३० गते प्रदेश ३ को केन्द्र हेटौंडामा, वैशाख १ गते बिहान गण्डकी प्रदेशको केन्द्र पोखरामा ओलम्पिक टर्च पुर्याइनेछ ।वैशाख २ गते बिहान लुम्बिनीमा दीप प्रज्वलन गर्ने त्यही दिन बेलुकी कर्णाली प्रदेशको केन्द्र सुर्खेत लगिने र ३ गते बिहान कार्यक्रम गरिनेछ । ३ गते नै ओलम्पिक टर्चलाई सुदूरपश्चिमको केन्द्र धनगढी पुर्याइनेछ । आठौं खेलकुदको उद्घाटनको दिन ओलम्पिक टर्च नेपालगन्ज नगर फरिक्रमा गराइने कार्यत्रम रहेको नेपाल राष्ट्रिय तथा अन्तर्राष्ट्रिय खेलाडी संघले मंगलबार पत्रकार सम्मेलन गरी जानकारी दिएको छ ।ओलम्पिक टर्च ओलम्पियनहरू जितबहादुर केसी, हरिबहादुर रोकाय, सुरेन्द्र हमाल, पुष्पराज ओझा, डम्बर कुँवर, दीपक विष्ट, विष्णुबहादुर सिंह, डम्बरदत्त भट्ट, संगीना वैद्य, विमला रानामगर, पार्वती थापा, मेनुका रावत, अनिता श्रेष्ठ र कमलबहादुर अधिकारीले बोक्नेछन् ।"
लन टेनिस रूपन्देहीमा,"(रूपन्देही) : आठौं राष्ट्रिय खेलकुद प्रतियोगिताको रूपन्देहीमा हुने सम्पूर्ण खेलको तयारी पूरा भएको छ । प्रतियोगितामा यहाँ ६ खेल हुनेछन् । बुधबारबाट लन टेनिस पुरुष र महिलाका स्पर्धा सुरु हुँदैछन् । प्रतियोगिताका लागि दुई विभागीय टिम, एनआरएन र तीन प्रदेशबाट खेलाडी यहाँ आइसकेका छन् । खेलकुद विकास समितिका अध्यक्ष योग गुरुङका अनुसार विभागीयबाट आर्मी र एपीएफले सहभागिता जनाउनेछन् ।सातमध्ये प्रदेश ३, गण्डकी र प्रदेश ५ ले मात्र भाग लिएका छन् । खेलमा १५ महिला र २८ पुरुषको सहभागिता रहने उनले बताए । ३५ खेलमध्ये बुटवलमा लन टेनिस र सफ्ट टेनिसको महिला पुरुष, शारीरिक सुगठन र पुरुष फुटबल प्रतियोगिता बुटवलमै हुनेछन् । तेक्वान्दो र पुरुष क्रिकेट प्रतियोगिता भैरहवामा हुने अध्यक्ष गुरुङले बताए । बुटवलमा हुने लन र सफ्ट टेनिस दुवैका लागि पूर्वाधार तयार गरिएको छ । राष्ट्रिय खेलकुद परिषद्को आर्थिक सहयोगमा रूपन्देही लन टेनिस संघले ९२ लाख रुपैयाँ खर्चेर तीनवटा लन टेनिस कोर्ट र स्टेडियम निर्माण गरेको छ । आवश्यक सबै तयारी पूरा गरिएको संघका सचिव गोपाल ज्ञवालीले बताए । सबै तयारी पूरा गरेर प्रतियोगिताको पर्खाइमा छौं, उनले भने, खेलाडीसमेत बुटवल आइसकेका छन् । प्रतियोगितामा प्रदेश ५ र एनआरएनको टिमबाहेक अन्य सबै टिमबाट महिला खेलाडी पनि सहभागी भएको उनले बताए ।लन टेनिस वैशाख ६ गते समापन र सफ्ट टेनिस वैशाख ५ गतेबाट सुरु हुनेछ । लन टेनिस कम्प्लेक्समा प्रदेशका सामाजिक विकासमन्त्री सुदर्शन बरालले प्रतियोगिता उद्घाटन गर्नेछन् । बुटवलमा हुने पुरुष फुटबल वैशाख ४ गते एन्फा टेक्निकल सेन्टर र शारीरिक सुगठन ६ गतेबाट कान्ति माविको सभाहलमा हुनेछन् । त्यस्तै सिद्धार्थ रंगशालामा क्रिकेट र तेक्वान्दो भैरहवाकै ब्याडमिन्टन कबर्ड हलमा हुनेछ ।"
पूर्वाधार निर्माणसँगै खेल सुरु,"तयारी पूरा बर्दियामा प्रतियोगिता सञ्चालनको भौतिक संरचना निर्माण पूरा भएको छ । जिल्लामा बुद्धिचाल, कबडडी, खोखो र सेपाकताक्रो प्रतियोगिता हुनेछन् । चैत २९ देखि वैशाख ४ गतेसम्म ठाकुरबाबा नगरपालिकाको भुरीगाउँमा बुद्धिचाल खेल हुने भएको छ । खेलुकद विकास समितिका अध्यक्ष खगेन्द्र खनालका अनुसार चैत ३० देखि वैशाख ५ गतेसम्म बासगढी नगरपालिकास्थित कबर्ड हलमा कबडडी खेल हुने भएको छ । कबड्डी खेलमा महिला र पुरुष सहभागी हुने छन् । महिला र पुरुष गरी २० टिम कबड्डी खेलमा सहभागी हुने भएका छन् । ठाकुरबाबा नगरपालिकाको सिंहबाहिनी मैदानमा खोखो खेल हुनेछ । वैशाख ६ गते देखि ११ गतेसम्म हुने प्रतियोगितामा महिला र पुरुष गरी २० टिम सहभागी हुने समितिका अध्यक्ष खनालले जनाए । गुलरिया तुलापुरस्थित कभर्ड हल मैदानमा सेपाताक्रो प्रतियोगिता हुनेछ । गुलरियामा वैशाख ६ देखि ९ गतेसम्म सेपाताक्रो प्रतियोगिता हुने खेलकुद समितिले जनाएको छ । सेपाताक्रो प्रतियोगितामा पनि महिला र पुरुषका २० टिम सहभागी हुने छन् ।खेलाडीका लागि खाने, बस्ने व्यवस्थाका लागि लागि भुरीगाउँ, बासगढी र गुलरियामा होटलको व्यवस्था गरिएको छ । खेलाडीका लागि दैनिक १ हजार ४ सय भत्ताबाट खानेबस्ने व्यवस्था गरिएको हो, समितिका अध्यक्ष खनालले भने, खेलाडीका लागि भत्ताको व्यवस्था बसोबास समितिले मिलाएको छ । चारवटै प्रतियोगिता इन्डोरमा हुने भएकाले गर्मीले खेलाडीलाई खासै असर नपर्ने आयोजकले जनाएका छन् । विगतका वर्षमा वैशाखको पहिलो साता जिल्लामा ४० डिग्री तापक्रम पुग्ने गरेको थियो । सदरमुकाम गुलरियामा हुने भनिएको महिला भलिबल प्रतियोगिता नहुने भएको छ । सदरमुकाम गुलरियामा आउने झन्डै ६ सय खेलाडीका लागि बस्ने पर्याप्त सुविधाजनक होटल नहुँदा महिला भलिबल प्रतियोगिता स्थगन भएको हो । आठौं राष्ट्रिय खेल प्रतियोगिता अन्तर्गत एथलेक्टिस हुने भन्दै गुलरियास्थित कबर्ड हलको मैदानमा ट्र्याकसमेत निर्माण गरिएको छ । गुलरियामा एथ्लेटिक्स खेल पनि नहुने भएको छ ।"
दाङमा तयारी पूरा,"दाङ (कास) आठौं राष्ट्रिय खेलकुदअन्तर्गत बुधबारदेखि घोराहीमा सुरु हुने विभिन्न खेलको तयारी भएको छ । घोराही कभर्ड हलमा चैत २७ देखि ३० सम्म टेबल टेनिस तथा चैत २८ देखि वैशाख ४ सम्म पुरुष र महिला बास्केटबल हुँदैछन् । घोराहीमै वैशाख १ देखि व्याडमिन्टन हुँदैछ । बेलझुन्डीस्थित रंगशालामा वैशाख ५ देखि ११ गतेसम्म महिला फुटबल, वैशाख ५ देखि ११ गतेसम्म एथलेटिक्स, तुलसीफुरस्थित कराँते हलमा वैशाख ६ देखि ११ गतेसम्म कराँते र लमही क्रिकेट मैदानमा वैशाख ५ देखि ११ गतेसम्म महिला त्रिकेट हुँदैछन् । चैतभित्रै खेल हुने सबै खेलकुद स्थलका संरचना तयार भइसकेको र वैशाखमा हुनेको अन्तिम चरणमा पुगेको जिल्ला खेलकुद विकास समितिका अध्यक्ष डिल्ली डाँगीले बताए । बुधबार घोराहीमा पूर्वखेलकुदमन्त्री दलजित शेर्पाइलीले उद्घाटन गरी खेलको सुरुआत गर्ने कार्यक्रम तय भएको उनले बताए । लमहीस्थित क्रिकेट मैदान तयार पारी दूबोसमेत रोपिएको छ । बेलझुन्डीस्थित रंगशालामा भने काम भइरहेको छ । सबै संरचना तयार नभए पनि निर्धारित समयमा खेल्न मिल्ने बनाइसकिने उनले बताए । खेलका लागि विभिन्न जिल्लाबाट खेलाडी आउने क्रम जारी रहेको र सबैको व्यवस्थापन भइसकेको उनले जानकारी दिए ।"
हिमालयन शेर्पामाथि एपीएफको जित,सर्लाही (कास) नेपाल एपीएफ क्लवले सर्लाहीको वाग्मतीमा जारी तेस्रो राजर्षि जनककप फुटबल अन्तर्गत मंगलवारको खेलमा हिमालयन शेर्पालाई १० गोलले पराजित गरेको छ । खेलको सुरुवातदेखि दुवै टिमले आक्रामक खेल प्रदर्शन गरेका थिए । तर वर्षाले खेल मैदानमा खेलाडीले सन्तुलन कायम गर्न सकेको थिएन । पहिलो हाफको खेल गोलरहित भएको थियो । हिमालयन शेर्पा र एपीएफका खेलाडी पटक पटक गोलका लागि प्रहार गरे पनि गोल हुन सकेन । दोस्रो हाफमा दुवै टोली रणनीति परिवर्तन गरेको थियो । रणनीति परिवर्तन गरेसँगै हिमालयनले तालमेल गुमाएको थियो । तालमेल कायम गर्न नसकेपछि उसले एक गोलको सामना गर्नुपर्यो । एपीएफको जितमा सन्तोष श्रेष्ठले गोल गरे । उनले दोस्रो हाफको ३१ औं मिनेटमा गोल गरे । एपीएफका टोप विष्टले गरेको प्रहार हिमालयनको गोलकिपर किशोर गिरीले रोके पनि बल नियन्त्रणमा लिन सकेन । गोलकिपरको हातबाट छुटेको फाइदा उठाउँदै सन्तोषले बललाई गोलको दिशा देखाए । खेलको अन्त्य तिर एपीएफका खेलाडीले रक्षात्मक तरिका अपनाएका थिए ।एक गोलले पछि परेको हिमालयन शेर्पा खेलमा फर्किने प्रयास गरे पनि सफल हुन सकेन । बल अधिकांश समय हिमालयनकै नियन्त्रणमा थियो । तर तालमेल नमिलाउँदा गोल गर्न सकेनन् । हिमालयनको तर्फबाट गोल नहुँदा उपाधि होडबाट बाहिरिएको छ । नेपाल एपीएफका तर्फबाट राजन गुरुङ म्यान अफ द म्याच घोषित भए । उनले १० हजार रुपैयाँ हात पारे । बुधबार तेेस्रो खेलमा आयोजक वाग्मती युवा क्लब नीलो र थ्री स्टारबीच हुनेछ ।
दार्जिलिङ सेमिफाइनलमा,ताप्लेजुङ (कास) दार्जिलिङ युनाइटेड पाँचथरको फिदिममा जारी तेस्रो पाँचथर गोल्डकपको सेमिफाइनलमा पुगेको छ । बिर्तामोड युनाइटेडलाई ३२ गोल अन्तरले पराजित गर्दै दार्जिलिङले अन्तिम चारमा स्थान पक्का गरेको हो । प्रतियोगताअन्तर्गत बुधबार जावलाखेल युथ क्लव र हेटौंडाको विजय युथ क्लबबीच प्रतिस्पर्धा हुनेछ ।
हाजार्डलाई रोक्न कठिन,"लन्डन (एएफपी) चेल्सी व्यवस्थापक माउरिसियो सारीले इडेन हाजार्डलाई रियल म्याड्रिड जानबाट रोक्न कठिन हुने मंगलबार स्विकारेका छन् । उनले बेल्जियमका कप्तान हाजार्डका लागि १३ करोड डलरको मूल्य पनि निकै सस्तो हुने बताए । हाजार्ड अहिले उत्कृष्ट लयमा छन् । उनकै दुई गोल मदतले चेल्सीले वेस्ट ह्यामलाई २० ले हराएको छ । यस जितपछि चेल्सी प्रिमियर लिगतालिकाको तेस्रो स्थानमा पनि उक्लेको छ ।सारीले हाजार्डले वेस्ट ह्यामविरुद्ध गरेको पहिलो गोल निकै विशेष रहेको पनि माने । हाजार्डले वेस्ट ह्यामको मध्यभागबाट बल नियन्त्रणमा लिँदै प्रतिद्वन्द्वी तीन डिफेन्डरलाई छलाएर उत्कृष्ट गोल गरेका थिए । चेल्सी र हाजार्डबीच एक वर्षको मात्र अनुबन्ध बाँकी छ । उनले क्लबसँग नयाँ अनुबन्ध गर्न मानिरहेका छैनन् । चेल्सीले यस सिजन उनलाई बेच्न चाहेन भने सन् २०२० को ट्रान्सफरविन्डोमा उनी निःशुल्क उपलब्ध हुनेछन् ।फुटबल बजारमा हाजार्डका लागि १३ करोड डलरको मूल्य निकै कम हो । चेल्सी पक्कै पनि उनलाई बेच्न चाहँदैन । हामीले खेलाडीको इच्छालाई सम्मान गर्नैपर्छ । उनी अहिले अनुबन्धको अन्तिम वर्षमा छन् । उनको इच्छा नयाँ इच्छा बटुल्ने हो भने त्यसका लागि हामीले आफ्नो मन ठूलो बनाउनुपर्छ । हामी सकेसम्म उनलाई मनाउने प्रयास गर्नेछौं, तर यो पक्कै सजिलो भने हुने छैन, इटालीका व्यवस्थापक सारीले भने ।फिफाले चेल्सीमाथि नयाँ खेलाडी किन्नबाट एकवर्षे प्रतिबन्ध लगाएको हुनाले चेल्सीका लागि हाजार्ड अरू क्लबमा जानु निकै महँगो साबित हुन सक्नेछ । हाजार्डबिनाको चेल्सीबारे सोधिएको प्रश्नमा सारीले भने, कम्तीमा अहिले तत्काल यसबारे सोच्न सकिन्न । उनी निकै स्तरीय खेलाडी हुन् । जितपछि भने चेल्सीले तेस्रो स्थानमा टोटेनहममाथि २ अंकको अग्रता खोलेको छ । उसलाई पाँचौं स्थानको आर्सनलमाथि ३ अंकको अग्रता प्राप्त छ ।त्यस खेलपछि हाजार्डले भने, अहिले तत्काल म यो सिजन चेल्सीका लागि केन्द्रित छु । मेरो उद्देश्य क्लबलाई शीर्ष चारभित्र राख्न प्रयास गर्ने हो । हामीले यसका लागि अझै मिहिनेत भने गर्नुपर्नेछ । चेल्सीले सिजनको आफ्नो अन्तिम ५ खेलमध्ये २ मा लिभरपुल र म्यानचेस्टर युनाइटेडको सामना गर्नेछ ।"
इटहरी र विराटनगर भिड्ने,"(सुनसरी) : इटहरी उपमहानगरको संयोजनमा जारी प्रदेशस्तरीय मेयर कप क्रिकेट प्रतियोगिताको उपाधिका लागि इटहरी र विराटनगरबीच भिडन्त पक्का भएको छ । मंगलबार सेमिफाइनलमा इटहरी उपमहानगरले बेलबारी नगरपालिकालाई ३ विकेट र विराटनगरले बिर्तामोड नगरपालिकालाई १ सय २१ रनले पराजित गर्दै उपाधि भिडन्त पक्का गरेका हुन् । बुधबार फाइनल हुने छ ।इटहरी ९ स्थित क्रिकेट मैदानमा टस जितेर ब्याटिड गरेको बेलबारीले निर्धारित १८ ओभरमा १६२ ओभर खेल्दै ८१ रन खडा गरेको थियो । बेलबारीका अमित यादव र आशिष झाले २०२० रनको योगदान दिए । अन्य ब्याट्सम्यानले दोहोरो रन जोड्न सकेनन् । इटहरीका रवि शाहले ४ विकेट लिँदा उज्वल श्रेष्ठले ३ र जोसेफ खड्काले २ विकेट लिए । जवाफमा ८२ रनको लक्ष्य इटहरीले १५३ ओभरमा ७ विकेट गुमाएर पूरा गर्यो । इटहरीका अनिष लुइँटेलले १६ रन बनाउँदा सलमान आलमले १३ र म्यान अफ द म्याच रवि शाहले १२ रनको योगदान दिए । अर्को खेलमा टस हारेर पहिले ब्याटिङ गरेको विराटनगरले २० ओभरमा ५ विकेट गुमाउँदै १ सय ८२ रनको विशाल योगफल खडा गरेको थियो । विराटनगरका दिपेश कँडेलले सर्वाधिक ५७ रन बनाए । पुष्प थापाले ३१, फिर्दोष अन्सारीले २९ र दीपक पासवानले २८ रन जोडे । बिर्तामोडका विनित बाँस्तोलाले २ विकेट लिए ।जवाफमा १ सय ८३ रनको लक्ष्य पाएको बिर्तामोड १६५ ओभरमा अलआउट हुँदै ६० रनमात्र बनाउन सक्यो । समिर कार्कीले २१ रन बनाउनुबाहेक अन्यले दोहोरो अंकमा रन जोड्न सकेनन् । बिर्तामोडलाई सस्तैमा समेट्न पुष्प थापाले ३ विकेट, श्रवण यादव र म्यान अफ द म्याच दीपेश कँडेलले २ विकेट लिए । विजेताले ५० हजार र उपविजेताले २५ हजार रुपैयाँ पुरस्कार पाउने छन् ।"
सहिद स्मृतिबाट २९ लाख बचत,"हेटौंडा (कास) मकवानपुर जिल्ला फुटबल संघको आयोजनामा हेटौंडामा चैत १६ गते सम्पन्न दोस्रो संस्करणको भूगर्भ सिमेन्ट सहिद स्मृति राष्ट्रिय फुटबल प्रतियोगिताबाट करिब २९ लाख ७० हजार रुपैयाँ बचत भएको छ ।चैत ७ गतेबाट चैत १६ गतेसम्म सञ्चालन भएको प्रतियोगितामा ७१ लाख १७ हजार ६ सय रुपैयाँ आम्दानी भएको र ४९ लाख ३४ हजार रुपैयाँ खर्च भएको थियो । करिब २९ लाख ७० हजार रुपैयाँ बचत भएको आयोजकले जानकारी दिए । टिकट बिक्रीबाट १५ लाख ७७ हजार रुपैयाँ, मुख्य प्रायोजकबाट दस लाख रुपैयाँ र हेटौंडा उपमहानगरपालिकाबाट आठ लाख रुपैयाँ, हेटौंडा स्कुल अफ म्यानेजमेन्टबाट चार लाख रुपैयाँ सहयोग प्राप्त भएको आयोजक अध्यक्ष टीकाराम लामाले जानकारी दिए ।हिसाबकिताब सार्वजनिक कार्यक्रममा हेटौंडा उपमहानगरपालिका प्रमुख हरिबहादुर महतले स्थानीय तह समन्वय समिति मकवानपुरको बैठकले जिल्लास्थित सबै स्थानीय तहले आगामी वर्षबाट प्रतियोगिताका लागि करिब ५० लाख रुपैयाँ बराबरको सहयोग गर्ने सहमति भएको जानकारी दिए । मकवानपुर गोल्डकपको निरन्तरता जरुरी छ । यसको लागि जिल्लास्थित सबै स्थानीय तहले वार्षिक रूपमा ५० लाख रुपैयाँ उपलब्ध गराउने सहमति भएको छ । यसरी स्थानीय तहले सहयोग गरे गोल्डकपले निरन्तरता पाउनेछ, महतले कार्यक्रममा भने ।"
टाइम्सलाई लिनिङको साथ,"काठमाडौं (कास) टाइम्स बास्केटबल क्लब र खेल सामग्री निर्माता लिनिङ नेपालबीच मंगलबार दुईवर्षे सम्झौता भएको छ । सम्झौताअनुसार लिनिङले क्लबलाई दुई वर्षका लागि बास्केटबल सामग्री प्रदान गर्नेछ ।५ लाखभन्दा बढीको सम्झौतामा लिनिङले टाइम्सलाई वर्षको दुईपल्ट जर्सी, जुत्ता, मोजा र बललगायत सामग्री प्रदान गर्नेछ । ५५ दिनसम्म होम एन्ड अवेका आधारमा खेलाइने नेपाल बास्केटबल लिग वैशाख ७ देखि सुरु हुनेछ । ठूलो र लामो बास्केटबल लिगमा टाइम्सले पनि प्रतिस्पर्धा गर्नेछ । जहाँ ८ टिमले प्रतिस्पर्धा गर्नेछन् ।टाइम्स कलेजका अध्यक्ष टीकाराम सापकोटा, लिनिङ नेपालका अध्यक्ष राजन महर्जन र टाइम्सका कप्तान सदीश प्रधानले सम्झौतापत्रमा हस्ताक्षर गरे ।"
