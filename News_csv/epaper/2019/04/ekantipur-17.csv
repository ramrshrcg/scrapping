शीर्षक,विवरण
अख्तियारभित्रै सेटिङ प्रयास,३४ रोपनी १३ आना २ पैसा जग्गामा फैलिएको प्रधानमन्त्री निवासभित्रको ३ रोपनी १० आना जग्गा व्यक्तिको नाममा दर्ता भएको थियो । १४ रोपनी १० आना क्षेत्रफलमा रहेको प्रधानन्यायाधीश निवासभित्रको २ रोपनी १४ आना जग्गा पनि व्यक्तिका नाममा भेटिएको थियो । पूर्वसचिव शारदाप्रसाद त्रितालको संयोजकत्वमा गठित समितिले बालुवाटारस्थित प्रधानमन्त्री र प्रधानन्यायाधीश निवासभिक्रको जग्गा व्यत्तिका नाममा दर्ता भइसकेको प्रतिवेदन दिएको हो । प्रतिवेदनअनुसार बालुवाटार र वरपरको १ सय १३ रोपनीभन्दा बढी सरकारी जग्गा अतिक्रमणमा परिसकेको छ ।समितिले कानुनबमोजिम अधिग्रहण गरी सरकारका नाममा आएको जग्गा व्यक्तिका नाममा हस्तान्तरण गर्न भूमिका निर्वाह गर्ने तत्कालीन सचिव छविराज पन्तसहित १४ जनाको नामै किटेर कारबाही गर्न सिफारिस गरेको थियो । समितिले गैरकानुनी रूपमा व्यक्ति र गुठीका नाममा हस्तान्तरण भएको जग्गा मन्त्रिपरिषद्बाट निर्णय गरी फिर्ता गर्नसमेत सरकारलाई सिफारिस गरेको छ ।
आयुक्त शाह जसले बालुवाटारको फर्खाल नै सारे,"भट्टराई सरकारको निर्णयअनुसार कांग्रेसका संस्थापक नेता सुवर्णशमशेर राणाको पञ्चायतकालीन सरकारले जफत गरेको १४ रोपनी जग्गामात्र फिर्ता हुनुपर्ने थियो । तर भट्टराई सरकारको निर्णयको अपव्याख्या गरी भूमिसुधार कार्यालय डिल्लीबजारले पटकपटक निर्णय गरी ललिता निवासको ११३ रोपनी जग्गा २०४९ सालमा सुवर्णशमशेरका छोरा रुक्मशमशेरसहितका हकदारका नाममा कायम गरिदिएको थियो । पूर्वसचिव शारदाप्रसाद त्रितालको संयोजकत्वमा गठित छानबिन समितिले उक्त ११३ रोपनी जग्गा सरकारको नाममा फिर्ता ल्याउन मन्त्रिपरिषद्लाई सिफारिस गरेको छ । समितिको प्रतिवेदनअनुसार मन्त्रिपरिषद्ले हालै उक्त ११३ रोपनी जग्गा किनबेचमा रोक लगाएको छ भने छानबिन गरी दोषीमाथि कारबाही गर्न अख्तियार दुरुपयोग अनुसन्धान आयोगलाई जिम्मा दिएको छ । भूमाफिया र जग्गा किनबेच शृंखलामाथि छानबिन गरी दोषी पत्ता लगाएर मुद्दा चलाउन नेपाल प्रहरीको केन्द्रीय अनुसन्धान ब्युरोलाई जिम्मा दिएको छ ।एनआरएनएका तत्कालीन अध्यक्ष शेष घलेले २०७२ जेठ १४ मा भूमाफिया शोभाकान्त ढकाल, अधिवक्ता रामकुमार सुवेदी र उनीहरूको परिवारका नाममा रहेको ३ रोपनी १ आना जग्गा खरिद गरेका हुन् । भूमिसुधार कार्यालय डिल्लीबजारमा रहेको सरकारी कागजपत्रमा कित्ता नम्बर ७४४ सन्दीप ढकाल, कित्ता नम्बर ७४६ र ७५० उमा ढकाल, कित्ता नम्बर ७५२ शोभाकान्त ढकाल र कित्ता नम्बर ७४८ विवेककुमार सुवेदीबाट एनआरएनएले लिएको देखिन्छ । भूमिसुधारमा उक्त जग्गा करिब १३ करोड रुपैयाँमा एनआरएनएले खरिद गरेको उल्लेख छ ।मन्त्रिपरिषदको निर्णयअनुसार २०७३ साउन १८ मा भूमिसुधार कार्यालय डिल्लीबजारले कित्ता नम्बर ७४४, ७४६, ७४८ र ७५० को जग्गा हदबन्दीभन्दा बढीको भन्दै रोक्का राखेको थियो । २०६० सालमा ललिता निवासका प्रमुख अंशियार रुक्मशमशेर राणाले ६३ रोपनी जग्गा भाटभटेनी सुपरमार्केटका मालिक मीनबहादुर गुरुङ, भूमाफिया शोभाकान्त ढकाल र रामकुमार सुवेदीलाई बेचेका थिए । काठमाडौं उपत्यकामा ५० रोपनीभन्दा बढी जग्गामा हदबन्दी लाग्ने कानुनी व्यवस्थाका कारण गुरुङ, ढकाल र सुवेदीले ८० जनाभन्दा बढीलाई बेचेका छन् । सरकारले हदबन्दीसम्बन्धी ऐनको व्यवस्थाअनुसार २०७३ साउनमा एनआरएनएले खरिद गरेको जग्गासमेत रुक्मशमशेर राणाको हदबन्दीभन्दा बढीको जग्गा हो भन्दै रोक्का राखेको हो । मन्त्रिपरिषदको निर्णयसँगै काठमाडौं महानगरपालिकाले सरकारका नाममा रहेको जग्गामा भवन निर्माण गर्न लिखित रूपमा रोक्का राखेको छ । एनआरएनएले आफ्नो भवन निर्माण सुचारु गर्न २०७४ मा सर्वोच्च अदालत गुहार्यो । सर्वोच्चका न्यायाधीश दीपकराज जोशी र ईश्वर खतिवडाको इजलासले २०७४ भदौ १ मा भवन निर्माण सुचारु गर्न दिन सरकार र महानगरका नाममा आदेश दियो । सर्वोच्चको आदेशमा एनआरएनएको जग्गा जफत भई सरकारको हुने भए त्यहाँ निर्मित भवनसमेत स्वतः जफत हुने गरी घर निर्माण सुचारु गर्न दिन भनिएको छ । भवन निर्माण हाल अन्तिम चरणमा पुगेको छ ।सभामुख निवास अगाडि रहेको भाटभटेनी सुपरमार्केटको स्टोर रहेको १० रोपनीभन्दा बढी जग्गासमेत रोक्कामा छ । उक्त जग्गासमेत मीनबहादुर गुरुङकै नाममा छ । भाटभटेनी सुपरमार्केट रहेको ठाउँको केही जग्गासमेत रोक्कामा परेको, तर कति रोपनी भन्ने छानबिनपछि मात्र थाहा हुने जानकारी भूमि व्यवस्था मन्त्रालय स्रोतले दिएको छ । स्रोतका अनुसार पूर्वसचिव त्रितालको संयोजकत्वमा गठित छानबिन समितिको सिफारिसमा मन्त्रिपरिषद्ले राखेको जग्गामा नेकपाका महासचिव विष्णु पौडेलका छोरा नवीनका नाममा रहेको ८ आना जग्गासमेत परेको छ । पौडेलले उक्त जग्गामध्ये ढकालपत्नी उमा र सुवेदीकी पत्नी माधवीसित चारचार आनाका दरले छोरा नवीनका नाममा खरिद गरेको दाबी गरेका छन् । भूमाफियाले सरकारले मुआब्जा तिरेर लिइसकेको जग्गा खरिद गरेका ढकाल र सुवेदीले आफ्नो अवैध खरिदबिक्रीमा पौडेलबाट सहयोग पाउने दाउमा उनलाई उक्त जग्गा सित्तैमा दिएको स्रोतले उल्लेख गरेको छ । डिल्लीबजार मालपोत कार्यालयमा पौडेलले उक्त जग्गा प्रतिआना ५० हजारको दरमा ४ लाखमा २०६१ पुस २९ मा खरिद गरेको उल्लेख छ । श्रवण गोयल, केडिया समूह र गोपाल खनाललगायत दर्जनौंले गुरुङ, ढकाल र सुवेदीबाट खरिद गरेको जग्गासमेत रोक्कामा परेको छ । उनीहरूले २०६०६१ सालमा खरिद गरेको र कति जग्गा भन्ने यकिन हुन बाँकी रहेको जानकारी भूमि व्यवस्था मन्त्रालय स्रोतले दिएको छ । प्रधानमन्त्री र प्रधानन्यायाधीशभिक्र रहेको व्यत्तिगत जग्गासमेत रोक्कामा परेको छ ।"
एनसेललाई साढे ६२ अर्ब तय,"टेलियासोनेरा नर्वेको सबै स्वामित्व टेलियासोनेरा एसिया होल्डिङका नाममा छ । टेलियासोनेरा होल्डिङको स्वामित्व एसईए टेलिकम र टेलियासोनेरा यूटीएका नाममा थियो । होल्डिङ कम्पनीहरूमार्फत खडा भएको रेनोल्ड होल्डिङलाई २०७२ चैत २९ गते मलेसियाको आजियटाले किन्यो । आजियटाले पनि होल्डिङ कम्पनीहरू नै खडा गरी रेनोल्डलाई खरिद गरेको छ । कर उन्मुक्तिको प्रयोजनका लागि एउटामाथि अर्को, अर्कोमाथि झन् अर्को माध्यम कम्पनी खडा गरी कारोबार गरिन्छ । माध्यम कम्पनीमार्फत मूल संस्थापन रहेको मुलुकभन्दा भिन्न देशमा गरिने कारोबारलाई सम्पत्तिको अप्रत्यक्ष हस्तान्तरण भन्ने नामकरण गरिएको छ । मूल कम्पनी रहेको देशमा पुँजी हस्तान्तरण नगरी तेस्रो मुलुकमा कारोबार गरी नाफा सार्ने उद्देश्यले करका दाबेदार मुलुकमा ठूलो नोक्सानी भएको फैसलामा उल्लेख छ । यी सबै विवेचनापछि सर्वोच्च अदालतले फैसलामा भनेको छ, कर लगाउने अधिकार त्यो मुलुकलाई हुन्छ जहाँ सारभूत काम वा कारोबार हुन्छ भन्ने मान्यता स्थापित भएको छ ।प्रधानन्यायाधीश चोलेन्द्रशमशेर जबरासहित न्यायाधीशहरू मीरा खडका, विश्वम्भरप्रसाद श्रेष्ठ, आनन्दमोहन भट्टराई र टंकबहादुर मोक्तानको ५ सदस्यीय बृहत् पूर्ण इजलासले एनसेल विवादलाई किनारा लगाएको हो ।"
मेयर छोरालाई मन्त्रीको २४ करोड बजेट,"बालअधिकारसम्बन्धी कार्यक्रमको अनुगमन र निरीक्षणमा विनियोजन गरिएको ४ लाख ८० हजारमा थपेर २ करोड २५ लाख २२ हजार रुपैयाँ योगिनियामा सामुदायिक भवन बनाउन दिइएको छ ।प्रदेशसभाको मंगलबार बसेको बैठकमा विपक्षी दल नेकपा र कांग्रेसले प्रदेश सरकार भ्रष्टाचारमा डुबेको आरोप लगाउँदै बैठकमा अवरोध गरे । कांग्रेसका सचेतक उपेन्द्र कुशवाहाले सामाजिक विकासमन्त्रीले छोरा मेयर रहेको नगरपालिकामा २४ करोड रुपैयाँ रकमान्तरण गरेको भन्दै सरकारको जवाफ मागेका थिए । मन्क्रालयले माघ ७ गते कार्यत्रम परिमार्जनलाई स्वीकृत गर्दै शिक्षा र स्वास्थ्यको बजेट फुटकर योजनामा दिएको हो । कलाजार क्षेत्रमा विषादी छर्कने मेसिन खरिदको ७ लाख ५० हजार रुपैयाँ बाराको जनता मावि कचौरवाको कक्षाकोठा बनाउन रकमान्तर गरिएको छ । मन्त्री साहले आफ्नो संसदीय क्षेत्र रहेकाले बजेट बढी गएको हुन सक्ने बताए । विपक्षी दलले बिनाप्रमाण आरोप लगाएको छ, उनले भने, उहाँहरूले भनेजति त होइन, तर अलि बढी गएको होला ।उनले आफ्नो संसदीय क्षेत्र र छोराको नगरपालिकामा मात्रै बजेट खन्याएको भन्दै राजपा बैठकमा सामाजिक विकास राज्यमन्त्री अभिराम शर्माले विरोध जनाएका थिए । हालै बसेको बैठकमा राज्यमन्त्री शर्माले मन्त्रीले आफूखुसी बजेट परिचालन र रकमान्तर गरेको भन्दै असन्तुष्टि जनाएका थिए । मन्त्री साहले भने कर्मचारी अभाव र व्यवस्थापन नहुँदा शिक्षा र स्वास्थ्यको फ्रिज हुने बजेट रकमान्तर गरिएको तर्क गरे । क्षयरोगका लागि संघीय सरकारले दिएको बजेट खर्च हुन सकेको छैन, उनले भने, जथाभावी बजेट खर्च गरिएको छैन, प्रमाण भए कारबाही भोग्न तयार छु ।स्वास्थ्य अनुसन्धान र सर्वेक्षणको २ करोड ४० लाख चालु खर्चलाई सामाजिक विकास मन्त्रालयले रामजानकी मन्दिर ठाकुरवारी गिदखोराको जीर्णोद्धारमा रकमान्तर गरेको छ । अपांगता भएका व्यक्तिलाई दोभाषेसहितको सेवा सञ्चालनका लागि विनियोजन गरिएको ३ लाख ६० हजार रुपैयाँमा थपेर २ करोड ६४ लाख रुपैयाँ सप्तरीको कुनौली बोर्डरमा गजेन्द्रनारायण सिंह स्मारक बनाउन दिइएको छ । मैथिली खानाको प्रवर्द्धनका लागि विनियोजन गरिएको ५ लाख रुपैयाँमा थपेर १० लाख सिरहाको कल्याणपुरमा विद्यालयको भवन निर्माणमा छुट्याइएको छ । मन्त्रालयले २ सय ७४ वटा शीर्षकमा विनियोजन गरिएको बजेटलाई रकमान्तर गरेर नेताकार्यकर्ता र आफन्त रिझाउने फुटकर योजनामा खन्याएको हो । साहले मन्त्रीस्तरीय निर्णय गर्दै बजेटको नतिजामूलक कार्यान्वयनका लागि रकमान्तर गरिएको उल्लेख गरेका छन् । कांग्रेसका सचेतक कुशवाहाले मन्त्री साहको संसदीय क्षेत्र र छोराको नगरपालिकामा व्यक्तिको नाम र मोबाइल नम्बर किटेर रकमान्तर बजेट खर्च गर्न दिइएको आरोप लगाए ।"
"मौसम खराब हुने, तीन दिन सतर्क हुन आग्रह","काठमाडौं (कास) मुलुकभर बुधबारदेखि तीन दिन मौसम खराब हुने जनाउँदै जल तथा मौसम पूर्वानुमान महाशाखाले सतर्क हुन सचेत गराएको छ । मेघ गर्जन, चट्याङ, गड्याङगुडुङ र असिनासहित वर्षा हुने विभागको अनुमान छ । महाशाखाले तीन दिनको मौसम प्रक्षेपण गर्दै पश्चिमी वायुको प्रभाव बुधबारदेखि थप सक्रिय हुने भएकाले देशैभर असर पर्ने बताएको हो । पूर्ण र आंशिक बदली भई देशैभर हावाहुरी, चट्याङ, मेघगर्जन, असिना र पानी पर्ने देखिन्छ, महाशाखाकी मौसमविद् मञ्जु बासीले भनिन् । इरान, पाकिस्तान, भारत हुँदै सोमबार पश्चिम क्षेत्रबाट पश्चिमी वायु नेपाल छिरेको हो । मंगलबार रामेछापसम्म पुगेको मौसमी प्रणाली पूर्वतिर सरिरहेको छ, उनले भनिन्, बुधबार अझ बिग्रिने देखिन्छ । मंगलबार रामेछापभन्दा पश्चिमका भागमा मेघगर्जनसहित वर्षा भएको उल्लेख गर्दै महाशाखाले उच्च पहाडी तथा हिमाली भूभागका केही स्थानमा हिमपात हुनसक्ने जनाएको छ ।"
प्रदेश २ ले लोकसेवालाई भन्यो 'कर्मचारी भर्ना नखुलाऊ',"स्थानीय तहमा रित्त पदमा यथाशीघ्र पूर्ति गर्नुपर्ने भएकाले प्रदेश लोकसेवा आयोग गठन नभएसम्म रिक्त पदहरूमा केन्द्रीय लोकसेवा आयोगमार्फत विज्ञापन गरिने पत्रमा उल्लेख थियो । रिक्त दरबन्दीमा संघीय सरकारले केन्द्रीय लोकसेवा आयोगमार्फत पदपूर्तिको सुरसार गरेपछि प्रदेश २ ले आपत्ति जनाउँदै उक्त अधिकार प्रदेश सरकारसँग रहेको उल्लेख गरेको हो । मुख्यमन्त्री राउतले प्रदेश लोकसेवा आयोग गठनसम्बन्धी विधेयक अन्तिम चरणमा रहेको र त्यसलगत्तै प्रदेश लोकसेवा आयोग गठन गर्ने तयारीमा प्रदेश सरकार रहेको पत्रमा उल्लेख गरेका छन् । उनले संविधानको विभिन्न धारालाई उद्धृत गर्दै प्रदेश र स्थानीय तहमा कर्मचारी भर्नाको अधिकार प्रदेश कानुनअनुसार हुने व्यवस्थातर्फ आयोगको ध्यानाकर्षण गराएका छन् । संविधानको धारा २२७ मा गाउँपालिका र नगरपालिका कर्मचारी र कार्यालयसम्बन्धी अन्य व्यवस्था प्रदेश कानुनबमोजिम हुने व्यवस्था छ । त्यस्तै, धारा २८५(३) मा प्रदेश मन्त्रिपरिषद्, गाउँपालिका र नगर कार्यपालिकाले आफ्नो प्रशासन सञ्चालन गर्न आवश्यकताअनुसार कानुनबमोजिम विभिन्न सरकारी सेवा गठन र सञ्चालन गर्न सक्ने उल्लेख छ । पत्रमा संविधानको उक्त दुईवटै धाराको प्रावधान उल्लेख गरिएको छ । सरकारले हालै १ लाख ३१ जना कर्मचारीको तीनवटै तहमा समायोजन गरेको छ । स्वीकृत दरबन्दीअनुसार तीनवटै तहका लागि अझै ३७ हजार कर्मचारी अपुग छन् । संघीय मामिला तथा सामान्य प्रशासन मन्त्रालयका प्रवक्ता सहसचिव सुरेश अधिकारीले प्रदेशका लागि करिब साढे ८ हजार र स्थानीय तहका लागि १६ हजार कर्मचारी दरबन्दी रिक्त रहेको बताए । उनले स्थानीय तहसँग रिक्त दरबन्दी विवरण माग गरिए पनि प्रदेश वा स्थानीय तहको हकमा पदपूर्तिका लागि लोकसेवा आयोगलाई कुनै पनि पत्राचार नगरिएको जानकारी दिए ।"
कम्पनी टाट पल्टँदा साउदीमा ३ हजार नेपाली अलपत्र,"कामदारको हितमा प्रयासरत छौं ः राजदूत साउदीका लागि नेपाली राजदूत महेन्द्रसिंह राजपुतले कामदारलाई तलब दिएर घर पठाउन प्रयास गरिरहेको बताए । ३०४० हजारलाई रोजगार दिइरहेका कम्पनी एकैरातमा सडकमा आए, उनले भने, त्यति ठूलो समस्यासँग हामीले एकैपटक सामना गर्नुपर्यो । उनले दमाम क्षेत्रको श्रम विभागकै प्रमुखलाई गएर समाधानका लागि यथासक्य छिटो प्रयास गर्न अनुरोध गरेको बताए । कम्पनी कामदारको समस्या समाधान गर्न असफल भयो । उनीहरूले छिट्टै स्वदेश पठाइदिन पनि नसक्ने स्थिति छ, उनले भने, यसलाई कसरी सल्टाउने भनेर दूतावासले आफ्नो ल्याकत र औकातअनुसार कोसिस गरिरहेका छ । श्रम काउन्सिलर अम्बिका अधिकारीले कामदारलाई कम्पनी परिवर्तनका लागि पनि सहजीकरण गरिरहेको बताए । साउदीमै बसेर अर्को कम्पनीमा काम गर्न चाहेकालाई स्पोन्सर परिवर्तनका लागि सहजीकरण भइरहेको छ । साउदी छाडेर जान चाहेकालाई लेबर कोर्ट पठाएका छौं । कोर्टमा व्यक्तिगत र दूतावासबाट संस्थागत रूपमा उजुरी हालेका छौं, उनले भने ।"
प्रतिबन्धित इराकमा २० हजार,"(काठमाडौं)  सरकारले प्रतिबन्ध लगाएको इराकमा २० हजार हाराहारी नेपाली कामदार रहेका छन् । अवैध बाटो हुँदै इराक पुगेका नेपाली कामदारले अनेक खाले समस्या झेल्नुपरेको त्यहाँस्थित नेपाली कामदारका संगठनहरूले जनाएका छन् । नेपाल सरकारले इराक गन्तव्यमा प्रतिबन्ध लगाउँदा दलालहरूलाई मात्र फाइदा पुगेको उनीहरूले बताएका छन् ।रोजगारीका लागि इराक पुगेका १२ जनाको २०६१ भदौमा हत्या भएलगत्तै सरकारले इराक जान प्रतिबन्ध लगाएको थियो । २०६७ साउन १२ मा तत्कालीन श्रम तथा यातायात व्यवस्था मन्त्रालयले इराक प्रतिबन्ध फुकुवा गरे पनि केही समयपछि प्रतिबन्ध कायम गरिएको थियो । प्रतिबन्ध लगाइए पनि हजारौं नेपाली महिला मानव तस्करको भर परेर भारतको बाटो हुँदै इराक पुगेका छन् । गत माघ १६ मा मात्रै भारतीय प्रहरीले म्यानमारको सीमा क्षेत्रमा पर्ने टेङनेपालबाट १४७ महिलासहित एक सय ७९ नेपालीलाई उद्धार गरेर घर पठाएको थियो । उद्धार गरिएकामध्ये ५७ जनाको गन्तव्य इराक देखिएको थियो, जसमा ४१ महिला थिए । इराक पुगेका नेपालीहरू पछिल्ला वर्षहरूमा संगठित पनि भएका छन् । कुर्दिस्तान प्रवासी नेपाली समाज, नेपाल तामाङ घेदुङ कुर्दिस्तान, नेपाली महिला समाज कुर्दिस्तान, कुर्दिस्तानी प्रवासी नेपाली समाज सुलेमानी खुलेका छन् । गैरआवासीय नेपाली संघको मेत इराकमा शाखा छ । कान्तिपुरसँग सम्पर्कमा आएका संघसंस्थाका प्रतिनिधिहरूका अनुसार इराकमा रहेका नेपालीमध्ये करिब ७५ प्रतिशत छन् । कुर्दिस्तान प्रवासी नेपाली समाजका अध्यक्ष राजीव थिङका अनुसार कुर्दिस्तानको इरबिल, दुहोक, सुलेमानिया, मसुल, बग्दाद र बसराजस्ता ठाउँमा नेपाली कामदारको संख्या उल्लेख्य छ । अधिकांश कामदार संगठित मानव तस्करका गिरोहलाई महँगो शुल्क बुझाएर इराक छिरेका हुन् । सात वर्षदेखि इराकमा बस्दै आएका एक नेपालीले कान्तिपुरसँग भने, सरकारी प्रतिबन्धकै कारण केही दलाललाई मनग्गे पैसा कमाउने अवसर मिलेको छ । त्यस्ता दलालको नेपाली राजनीतिमा पहुँच देखिन्छ ।अवैध बाटोबाट पुगेका कामदारको यकिन तथ्यांक नहुँदा फेरि द्वन्द्व भडकियो भने उनीहरूको सुरक्षा र उद्धारमा कठिनाइ हुने देखिन्छ । कुर्दिस्तान प्रवासी नेपाली समाजका अध्यक्ष थिङले सरकारी प्रतिबन्धको निर्णयले कामदार जोखिममा पर्न सक्ने बताए । उनले सरकारी प्रतिबन्धका कारण कुनै समस्या पर्दा सुनाउने ठाउँ नभएको बताए । चार वर्षदेखि कुर्दिस्तानको सुलेमानीमा रहेका थिङले सरकारले सहज वातावरण नबनाइदिँदा दलालले फाइदा उठाएको बताए । खासगरी हाउसमेडमा कार्यरत नेपाली महिला समस्या छन् । गुनासो सुनुवाइ गर्ने सरकारी निकाय नहुँदा समस्या छ, उनले भने । इराकमा सन् २०११ मै गैरआवासीय नेपाली संघ खुलेको थियो । संघका इराक अध्यक्ष खेम पौडेलका अनुसार त्यहाँ रहेका दक्षिण एसियाली नागरिकमध्ये भारतीयपछि दोस्रोमा नेपालीको संख्या आउँछ । नेपाली कामदारको संख्या प्रत्येक वर्ष बढदै गएको छ । संख्या बढेसँगै समस्या पनि देखिन थालेको छ, उनले भने । उनले सरकारले प्रतिबन्धको निर्णय पुनर्विचार नगरेसम्म नेपालीहरू मानव तस्करको गिरोहमा पर्ने बताए । उनका अनुसार संगठित मानव तस्करहरूले नेपालीबाट चर्को रकम असुल्छन् र जस्तोसुकै काममा पनि लगाइदिन्छन् । इराकको सामान्य नियम कानुन र भाषाबारे केही थाहै नदिई अन्धाधुन्ध तरिकाले इराक पुर्याइने काम निरन्तर छ, उनले भने । पौडेल इराक गन्तव्यमा प्रतिबन्ध लगाउनुको सट्टा व्यवस्थित र नियमन गर्नुपर्नेमा जोड दिन्छन् । हजारौं युवा रोजगारीको खोजीमा छन्, उनले थपे, इराकमा पहिलेकै जस्तो अवस्था पनि छैन । केही नेपालीले राम्रो तलबसहित काम गरिरहेका छन् ।कान्तिपुरसँग इराकबाट सम्पर्कमा आएका अरूले पनि सरकारी अनुपस्थितिको सबैभन्दा ठूलो फाइदा नेपाली र भारतीय एजेन्टहरूले उठाइरहेको बताए । इराकस्थित स्थानीय कामदार सप्लाई कम्पनीसँग मिल्ने, नेपालबाट पैसा असुलेर कामदार पुर्याउने र रोजगारदाता कम्पनीसँग पनि प्रतिकामदारको हिसाबले कमिसन खाने प्रवृत्ति फस्टाएको छ । एक नेपालीका अनुसार कतिपय एजेन्टले कामदारको मासिक तलबबाट कट्ने गरी पहिल्यै कमिसन खाइसकेका हुन्छन् । एजेन्टको चर्को शोषण छ, जस्तोसुकै काममा जतिसुकै घण्टा पनि दलिनुपर्छ र न्यायका लागि कतै जान सकिँदैन, उनले भने । गैरआवासीय नेपाली संघ इराक अध्यक्ष पौडेल त्यहाँका जेलमा एक सय ५० देखि दुई सय नेपाली विभिन्न मुद्दामा जेल परेको अनुमान गर्छन् । नेपाल सरकारको उपस्थिति नहुँदा कति नेपाली जेलमा छन् भन्ने यकिन तथ्यांक छैन । जेल परेकालाई कानुनी सहायता पनि हुँदैन, उनले भने । प्रतिबन्धकै कारण नेपालीहरू वर्षौं भइसक्दा पनि हत्तपत्त नेपाल फर्किन चाहँदैनन् । कुर्दिस्तान प्रवासी नेपाली समाजका अध्यक्ष थिङले भने, अफिसले बिदा दिँदा पनि नेपाली हत्तपत्त स्वदेश फर्किंदैनन् । फर्केपछि फेरि आउन दलाललाई लाखौं खुवाउनुपर्ने बाध्यता छ ।नेपाली महिला समाज कुर्दिस्तानकी अध्यक्ष सानु शेर्पा सरकारी प्रतिबन्धको सबैभन्दा ठूलो मार इराकमा रहेका नेपाली महिला कामदारले भोग्नुपरिरहेको छ । सरकारी प्रतिबन्धका कारण दलालहरू फस्टाइरहेका छन्, उनले भनिन् । सात वर्षअघि इराक छिरेकी सानुका अनुसार इराक सरकारले घरेलु कामदारमैत्री नीति अपनाएको छ र महिला कामदारलाई खाडी मुलुकमा भन्दा बढी सुरक्षित छ । सरकारले प्रत्येक महिना घर र कम्पनीमा कार्यरत कामदारको सुविधाबारे सोधीखोजी गर्छ, उनले भनिन्, इराक सरकारका कारणभन्दा नेपाल सरकारको प्रतिबन्धका कारण समस्या छ ।श्रम रोजगार तथा सामाजिक सुरक्षा मन्त्रालयका प्रवक्ता नारायण रेग्मी प्रतिबन्धित इराकमा कति नेपाली कामदार छन् भन्नेबारे मन्त्रालयसँग कुनै तथ्यांक नभएको बताए । यसबारे हामीलाई कसैले औपचारिक रूपमा बताएका पनि छैनन्, उनले भने । उनले प्रतिबन्धित इरान जान खोज्नेहरूलाई रोक्ने सरकारी प्रयास जारी रहेको बताए । इराक प्रतिबन्ध खुलाउने विषयमा मन्त्रालयमा कुनै छलफल भएको छैन, उनले भने । प्रतिबन्धित इराक छिर्ने चल्तीको नाका भनेको नेपालबाट भारतको नयाँदिल्ली हुँदै दुबई र त्यहाँबाट इराक छिर्ने हो । काठमाडौंबाट भिजिट भिसामा दुबई जान कडाइ गरिएपछि दिल्लीस्थित इन्धिरा गान्धी विमानस्थलमा सेटिङ मिलाएर उडाइने गरिन्छ । दिल्लीस्थित विमानस्थलमा पनि कडाइ गरेपछि दलालहरूको संगठित समूहले म्यानमारको सीमा कटाएर दुबई उडाउने पनि प्रयास गरेका थिए । माघको दोस्रो साता केन्द्रीय अनुसन्धान ब्युरोले नयाँदिल्लीको पहाडगन्जमा बसेर ट्राभल एजेन्सीको आवरणमा काम गर्ने नवराज बस्नेतलाई पक्राउ गर्यो । प्रहरी बयानका क्रममा उनले इराक पठाउने संगठित समूहको कार्यशैलीबारे बताएका थिए । उक्त घटनाको अनुसन्धान गरिरहेका एक प्रहरी अधिकारीका अनुसार इराकमा रहेको घर मालिकसँग कामदार पठाइदिने भन्दै दलालहरूले सुरुमै एकमुस्ट रकम बुझ्छन् । बस्नेतका अनुसार अक्सर ४ देखि ५ हजार डलर दलालले सुरुमै घरमालिकबाट बुझ्छन्, जुन रकम पछि खटाइने कामदारको मासिक तलबबाट घटाइन्छ । टुरिस्ट भिसा निकालेर दुबई हुँदै इराक छिरेपछि रेसिडेन्सी अनुमति मिलाउन नसकेर सयौं नेपाली कामदार अलपत्र पर्ने गरेका छन् । सीआईबी स्रोतका अनुसार अवैध रूपमा इराक छिर्ने पुरुषले ४ देखि ५ लाख रुपैयाँ खर्चेको देखिन्छ भने महिलाको हकमा दलालहरूले घरधनीसँग सुरुमै असुल्ने रकमबाट खर्चको व्यवस्था मिलाइन्छ । बयानका क्रममा बस्नेतले इराकमा रहने दलालले काठमाडौंस्थित दलाललाई कामदार खोज्न लगाउने र काठमाडौंका दलालले दिल्लीस्थित एजेन्टलाई सेटिङमा दुबई उडाउने कामको जिम्मा दिने गरेको बताएका थिए । दुबई पुगेका नेपालीलाई पनि दलालकै अर्को एजेन्टले रिसिभ गरेर इराक उडाउने गर्छ । गैरआवासीय नेपाली संघ इराक अध्यक्ष खेम पौडेलका अनुसार प्रतिबन्धका कारण दलाल सक्रिय छन् । यसले खर्च मात्रै बढाएको छैन, जोखिम पनि बढाएको छ, उनले भने, सरकार बेलैमा सचेत हुनुपर्छ ।"
शुल्कमा मिटर ब्याज नतिरे फेल,"(काठमाडौं)  काठमाडौं विश्वविद्यालयले एमबीबीएस अध्ययनरत विद्यार्थीसँग शैक्षिक शुल्कका नाममा मिटर ब्याज असुल्ने गरेको भेटिएको छ । केयूको विस्तारित कार्यक्रमका रूपमा स्थापित विराटनगरको विराट मेडिकल कलेज र रूपन्देहीको देवदह मेडिकल कलेजले सरकारले तोकेभन्दा लाखौं बढी असुल्दै आएका हुन् । ऊक्त शुल्कसहित अतिरित्त रकम समयमै नबुझाउनेसँग यी कलेजले ब्याजमाथि ब्याज लिने गरेका छन् । दुवै कलेज काठमाडौं युनिभर्सिटी स्कुल अफ मेडिकल साइन्सेसद्वारा सञ्चालित कार्यक्रमअन्तर्गत पर्छन् । केयूको क्षमताका कारण सम्बन्धन दिन नसकिने भएपछि प्रत्यक्ष रूपमा चल्ने गरी कार्यक्रम विस्तार गरिएको थियो । विराटले सार्वजनिक सूचना नै प्रकाशन गरी विद्यार्थीले तिर्ने ५० हजार शुल्कबराबर प्रतिदिन दुई सयका दरले ब्याज दिनुपर्ने जनाएको छ । सरकारले काठमाडौं उपत्यकाबाहिर एमबीबीएस अध्ययन गर्न ४२ लाख शुल्क तोकेको छ । उपहिलो किस्तामा ५० प्रतिशत रकम बुझाएर विद्यार्थी भर्ना हुन्छन् । दोस्रो किस्तामा करिब १० लाख रुपैयाँ बुझाउनुपर्छ । उक्त रकम समयसीमाभित्र नबुझाए कलेजले चर्को ब्याज असुल्ने गरेको हो । १० लाखको ४ सयका दरले दैनिक ब्याज मात्रै ४ हजार उठ्छ । करिब १० लाखको तेस्रो किस्तामा पनि यसै गरी ब्याज असुलिन्छ । यसबाहेक पनि यी कलेजले सरकारले तोकेभन्दा लाखौं बढी लिन्छन् । उक्त रकममा पनि सोही दरले ब्याज लिने गरिएको एक अभिभावकले बताए । ब्याजबापत एउटै विद्यार्थी १० लाखसम्म तिर्न बाध्य भएको अभिभावकको गुनासो छ । अतिरिक्त शुल्क र ब्याजको बिलभर्पाइ भने दिइँदैन । विश्वविद्यालयका उपकुलपति रामकण्ठ माकजु, डिन राजेन्द्र कोंजुलगायत पदाधिकारीको संरक्षण र मिलमतोमा कलेजले मनोमानी शुल्क र ब्याज लिएको विद्यार्थीको गुनासो छ । पदाधिकारीहरू निजी कलेजले अतिरिक्त रकम असुले पनि धुलिखेलको आंगिक क्याम्पसले बढी रकम नलिएको भनी पन्छिने गरेका छन् । पटकपटक गुनासो र उजुरी गर्दा पनि कारबाहीका लागि चासो नदिएको पीडित विद्यार्थी बताउँछन् । स्कुल अफ साइन्सेसमै विलम्ब शुल्कका नाममा मनोमानी रकम लिइएकाले पदाधिकारी सम्बन्धन लिएका निजी कलेजलाई कारबाही गर्न नैतिक रूपमा तयार नभएको एक पूर्वपदाधिकारीले जनाए । विस्तारित कार्यक्रमअन्तर्गत सञ्चालित कलेजमा पनि उनीहरूकै संरक्षणमा ठगी भइरहेको हो । बोल्यो भने आन्तरिक, प्रयोगात्मक परीक्षामा फेल गरिन्छ, इन्टर्नसिपको प्रमाणपत्र रोकेर राखिन्छ, एक विद्यार्थीले भने, निजी मेडिकल कलेजहरूको अवस्था झन् कस्तो होला ?विराट कलेज स्रोतले कान्तिपुरलाई उपलब्ध गराएको अर्को एक सूचनामा ब्याजसहितको रकम नबुझाउनेलाई परीक्षामा सहभागी हुन नदिने र रिजल्टको जिम्मा पनि नलिने धम्कीपूर्ण चेतावनी दिइएको छ । सूचनामा कलेजको पेमेन्ट डिपार्टमेन्ट मा सम्पर्क गरेर ब्याजसहितको रकम बुझाउन निर्देशन छ । एक विद्यार्थीका अनुसार उक्त जानकारी कलेजको सूचनापाटीमा समेत टाँसिएको थियो । लाखौं शुल्क तिरेर पढेको हुन्छ, परीक्षामा सहभागी हुन नपाउने र भए पनि आन्तरिक परीक्षामा फेल हुने डरले ब्याजसहितको रकम तिर्न बाध्य हुन्छौं, उनले भने, कलेज सञ्चालकहरूले रकम तिर्न कक्षाकोठामा आएर धम्की दिन्छन् । सञ्चालकहरूले विद्यार्थी र अभिभावकपिच्छे मोलमोलाइ गर्ने हुँदा कुन विद्यार्थी र कुन अभिभावकसँग कति रकम लिएको थाहा नहुने स्रोतको भनाइ छ । यी कलेजले इन्टर्नसिप फी, डेभलपमेन्ट फी, फिल्ड भिजिट, परीक्षा शुल्कका नाममा ३० लाखसम्म अतिरिक्त लिने गरेका छन् । केयूकै धुलिखेलको स्कुल अफ साइन्सेसमा समेत ब्याजसहितको विलम्ब शुल्क नबुझाए आन्तरिक परीक्षामा फेल गराउने र इन्टर्नसिपको प्रमाणपत्र नदिने गरिएको विद्यार्थीको गुनासो छ । उनीहरूले समूह नै गठन गरेर विश्वविद्यालय र डिन कार्यालयलाई अतिरिक्त शुल्क र ब्याजका विषयमा दबाब दिइरहेका छन् । डिन कोंजुले पनि निजी मेडिकल कलेजले अतिरिक्त शुल्क लिएकाले फिर्ता गर्न आग्रह गरिएको जनाएका छन् । तर स्कुल अफ साइन्सेन्सले ब्याज नलिएको उनको दाबी छ । मेडिकल कलेजहरूको गुनासोबारे अवगत छौं । सकेसम्म सम्बोधन पनि गरेका छौं, उनले भने, कलेजहरूमा भएको बदमासीलाई केयूकै बदमासी भन्न मिल्दैन ।"
साइबर कानुन खारेजीको माग,"बतासविरुद्ध पक्राउ पुर्जी जारीश्रेष्ठ र पहारीको उजुरीपछि ठगी मुद्दामा कारबाहीका लागि व्यवसायी वीपेन्द्रराज बतासविरुद्ध पक्राउ पुर्जी जारी भएको छ । बतासले ४ करोड ३३ लाख रुपैयाँ ठगी गरेको भन्दै गत शुक्रबार दिएको उजुरी प्रहरीले दर्ता नगरी राखेको थियो । पत्रकार गिरीलाई पक्राउ गरेर काठमाडौं पठाएपछि मात्रै उजुरी दर्ता गरेको हो । उक्त उजुरीका आधारमा कास्की जिल्ला अदालतबाट बतासविरुद्ध पक्राउ पुर्जी जारी भएको छ । उक्त पक्राउ पुर्जीविरुद्ध परामादेशको माग गर्दै बतासका तर्फबाट पोखरा उच्च अदालतमा मंगलबारै रिट दायर भएको छ । केन्द्रीय अनुसन्धान ब्युरोको साइबर अपराध शाखामा मुद्दा र जिल्ला अदालतमा लिखित गाली बेइज्जती मुद्दा दर्ता भएकाले आफूलाई पक्राउ नगर्न बतासले माग गरेका छन् । गत सोमबार बतासले कास्की जिल्ला अदालतमै पत्रकार गिरी, श्रेष्ठ र पहारीविरुद्ध गाली बेइज्जती मुद्दा पनि दर्ता गराएका थिए । उक्त मुद्दामा प्रतिवादीविरुद्ध म्याद काट्ने प्रक्रिया सुरु भएको छ ।"
कांग्रेसको जागरण तीन चरणमा,"काठमाडौं (कास) प्रमुख प्रतिपक्ष कांग्रेसले पार्टी सुदृढीकरणका लागि तीन चरणको जागरण अभियान घोषणा गरेको छ । केन्द्रीय कार्यालयमा मंगलबार पार्टी प्रवक्ता विश्वप्रकाश शर्माले पहिलो चरणको एक महिना, दोस्रो चरणको १५ दिन र तेस्रो चरणको १० दिनको अभियान घोषणा गरेका हुन् ।अभियानलाई हिमाल, पहाड, तराईमधेस, नेपाली कांग्रेस नाम दिइएको छ । अभियान दौरान कांग्रेसले पार्टीभित्रको एकतालाई जोड दिँदै सदस्यता वितरण तीव्र पार्ने योजना बनाएको छ । साथै सरकारका गलत कामकारबाहीको विरोधमा जुलुस र सभा आयोजना गर्नेलगायत १४ वटा उद्देश्य राखिएको सहमहामन्त्री महतले बताए । पहिलो चरणको अभियान वैशाख ११ गते सुरु हुनेछ जुन जिल्ला केन्द्रित छ । त्यसका लागि केन्द्रीय पदाधिकारीसहित सदस्यलाई ७७ जिल्लामै खटाउने तयारी छ । अभियानमा भ्रातृ तथा शुभेच्छुक संस्था पनि परिचालन गरिँदै छन् । उनीहरूलाई छुट्टै कार्यक्रम र जिम्मेवारीसहित परिचालन गर्ने तयारी छ । महिला संघले जागरण अभियानमै संलग्न हुने जिम्मेवारी पाएको छ । तरुण दललाई सरकारको गलत कामको भन्डाफोर गरी भ्रष्टचारविरुद्धको अभियान चलाउने, नेविसंघलाई कक्षा ११ र १२ का विद्यार्थीलाई पार्टीप्रति आकर्षित गराउन अभियान थाल्ने, दलित संघलाई सबै खालका विभेद अन्त्यका लागि जनचेतना कार्यक्रम चलाउने जिम्मा दिइएको छ । दोस्रो चरणको अभियान भदौ २४ देखि ७ गतेसम्म हुनेछ । यो प्रदेश निर्वाचन क्षेत्र केन्द्रित अभियान हुनेछ । तेस्रो चरणको अभियान पुस ७ देखि १६ गतेसम्म हुनेछ । यो अभियान गाउँ र नगरपालिका केन्द्रित हुनेछ ।"
दशकपछि बल्ल काम सुरु,"नेपाल र भारतको राष्ट्रपति स्तरमा २०६६ सालमा हेटौंडा उपमहानगरपालिका ७ मा नेपाल भारत बहुप्राविधिक महाविद्यालय स्थापना गर्ने सम्झौता भएको थियो । सम्झौताअनुसार हेटौंडामा जग्गा उपलब्ध गराएर तारबार लगाउने काम पनि गरिएको तर भारत सरकारको ढिलासुस्तीका कारण महाविद्यालयको निर्माण कार्य सुरु हुन सकेको थिएन । भारत सरकारको सहयोगमा निर्माण गर्ने भनेर सम्झौता भएको उक्त महाविद्यालयको निर्माण कार्यको टेन्डर भारत सरकारले नै गत वर्ष निकालेको थियो । निर्माण कम्पनी पनि छनोट भइसकेको छ । भारतीय टीसीआईएन निर्माण कम्पनीले निर्माण कार्यको ठेक्का पाएको छ । महाविद्यालयको निर्माण कार्य वैशाखको अन्तिम सातादेखि सुरु गर्ने तयारीमा छौँ, नेपालभारत मैत्री बहुप्राविधिक महाविद्यालयका प्रशासन प्रमुख घिमिरेले भने, महाविद्यालयको निर्माण कार्य गर्न कन्स्ट्रक्सन पनि तयारी अवस्थामा छ । प्रदेश ३ का मुख्यमन्त्री डोरमणि पौडेलले महाविद्यालयको निर्माण कार्य सुरु गर्न सम्बन्धित निकायलाई दबाब दिन दिँदै आएका छन् । मुख्यमन्त्री पौडेलले निर्माण कार्यमा चासो राखेकाले पनि काम छिटो सुरु हुन लागेको प्रमुख घिमिरेले बताए । मुख्यमन्त्री पौडेल विगतमा महाविद्यालयका अध्यक्षसमेत थिए । उनले महाविद्यालय निर्माण स्थलको पटकपटक अवलोकन गर्नुको साथै डिभिजन वन कार्यालयलाई रूख कटानका लागि ताकेतासमेत लगाएका थिए । ५५ करोडको लागतमा निर्माण हुने महाविद्यालयको भवन निर्माण कार्य भारतीय टीसीआईएनले गर्न लागेको हो । खानेपानी र विद्युत्को काम नेपाल सरकारको जिम्मेवारीमा छ । विगतमा नेपाल सरकारले समयमा नै जग्गा उपलब्ध गराउन सकेन र ईआईए पनि समयमा गर्न नसकेकाले पनि महाविद्यालयको निर्माण कार्य ढिला हुन गएको हो । भारत सरकारले अहिले चासोका रूपमा लिएकाले महाविद्यालयको निर्माण कार्य सुरु हुन लागेको मुख्यमन्त्री पौडेलले बताए । रूख कटान हुनेबितिक्कै भौतिक संरचना बनाउने कार्य तीव्रगतिले अगाडि बढ्ने शिक्षालयले जनाएको छ । निर्माण कार्य सुरु भएको दुई वर्षमा काम सम्पन्न गरिसक्नुपर्नेछ । साढे २६ बिघा जमिनमा अध्ययन गर्ने भवन, छात्रावास, खेलकुद मैदान, व्यावसायिक तालिम भवनलगायत संरचनाहरू निर्माण हुनेछन् । पहिलो चरणमा उक्त विद्यालयमा डिप्लोमा तहको कम्प्युटर अर्थात् आईटी, मेकानिकल र इलेक्ट्री विषयका पढाइ हुनेछ । यो महाविद्यालयले मुलुकलाई आवश्यक पर्ने जनशक्ति उत्पादन गर्ने शिक्षालय प्रशासन प्रमुख घिमिरले बताए । महाविद्यालय स्थापना हुने स्थल हेटौंडा बजारबाट ६ किलोमिटर पूर्व पर्छ ।"
आमा वा बाबुको नामबाट जन्मदर्ता,"हेटौंडा (कास) संविधानसँग बाझिने गरी प्रदेश सरकारले ल्याएको जन्मदर्तासम्बन्धी प्रावधान संशोधन गर्न प्रस्ताव गर्दै शिक्षा, स्वास्थ्थ तथा कृषि समितिले प्रदेशसभा बैठकमा प्रतिवेदन पेस गरेको छ । बालबालिकाको बाबु वा आमाको नामबाट जन्मदर्ता गर्न सकिने प्रावधान राखिनुपर्ने भन्दै परेको संशोधन स्वीकार्दै समितिले दफावार छलफलपछि प्रतिवेदन पेस गरेको हो । प्रदेश सरकारले ल्याएको प्रदेश बालबालिकाको अधिकार सम्बन्धमा व्यवस्था गर्न बनेको विधेयक मा आमा, बाबु वा संरक्षकले बालबालिकाको आमा बाबुको नाम र नागरिकता नम्बरसहित प्रचलित कानून बमोजिम जन्मदर्ता गर्नुपर्नेछ उल्लेख छ । संविधानमा प्रत्येक महिलालाई लैंगिक भेदभावबिना समान वंशीय हक हुने प्रावधान छ । आमा र बाबु दुवै अनिवार्य गर्दा संविधानसँग बाझिने भन्दै सांसद राधा घले, विजया श्रेष्ठ केसीलगायतले संशोधन दर्ता गरेका थिए । मंगलबारको बैठकमा शिक्षा, स्वास्थ्य तथा कृषि समितिले प्रदेश बालबालिकासम्बन्धी व्यवस्था गर्न बनेको विधेयक माथिको प्रतिवेदन भएको थियो । बैठकले प्रादेशिक व्यापार व्यवसाय सम्बन्धमा व्यवस्था गर्न बनेको विधेयक, प्रदेश बीउबिजन सम्बन्धमा व्यवस्था गर्न बनेको विधेयक र प्रादेशिक कृषि व्यवसाय प्रवर्द्धन सम्बन्धमा व्यवस्था गर्न बनेको विधेयक र मदनकुमार भण्डारी स्वास्थ्य विज्ञान प्रतिष्ठानसम्बन्धमा व्यवस्था गर्न बनेको विधेयक दफावार छलफलका लागि समितिमा पठाउने प्रस्ताव पारित गरेको छ । एक सातापछि बसेको प्रदेश सभा बैठक १० मिनेटमा नै टुंगिएको थियो । १ बजे बोलाइएको बैठक १० मिनेटपछि सुरु भएर १० मिनेटमा नै टुंगिएको थियो । प्रदेशसभा बैठकमा सदस्यको उपस्थिति पनि कम थियो ।"
चन्द मकवानपुर इन्चार्ज जेल,हेटौंडा (कास) नेक्रवित्रम चन्द समूहको नेकपाका मकवानपुरका इन्चार्ज वीरबहादुर घलान (ज्वाला) लाई जिल्ला अदालत मकवानपुरले मंगलबार कारागार पठाएको छ ।अदालतले माग गरेको धरौटी नराखेकाले उनलाई क्षेत्रीय कारागार भीमफेदी पठाइएको हो । जिल्ला अदालत मकवानपुरका न्यायाधीश ध्रुवकुमार पियाको सोमबारको इजलासले उनलाई विस्फोटक तथा हातहतियार एव खरखजाना मुद्दाको सुनुवाइमा १८ हजार रुपैयाँ धरौटी लिई तारेखमा छाड्न आदेश दिएको थियो । घलानले धरौटी रकम नराखेकाले अदालतले कारगार पठाएको स्रेस्तेदार केशवराज कौशिकले बताए । केही महिनाअघि मनहरी गाउँपालिका ३ बाट प्रहरीले विस्फोट पदार्थ र हातहतियार बरामद गरेको थियो । उक्त घटनामा घलान संलग्नता रहेको दाबी गर्दैर् प्रहरीले उनलाई बिहीबार हेटौंडा उपमहानगरपालिका ८ बाट पक्राउ गरेको थियो ।
झन्डाचुलीमा फहरायो राष्ट्रिय झन्डा,"धादिङ (कास) महाभारत पर्वत शृंखलाअन्तर्गत धादिङ र मकवानपुरको सीमा क्षेत्रस्थित झन्डाचुलीमा नेपालको राष्ट्रिय झन्डा राखिएको छ । नयाँ वर्षको पहिलो दिन राष्ट्रिय योजना आयोगका उपाध्यक्ष पुष्पराज कँडेलद्वारा थाक्रे ३ मा रहेको २१ सय मिटर अग्लो चुचुरोमा झन्डोत्तलन गर्दै १५ मिटर उचाइको नेपालको राष्ट्रिय झन्डा फहराइएको हो । पर्यटनको प्रचूर सम्भावना बोकेको भूमिचुली क्षेत्रको सबैभन्दा अग्लो झन्डाचुलीमा २०३२ सालतिर नेपालको राष्ट्रिय झन्डा राखिएको थियो । उक्त भूमिचुलीमा झन्डा गाडिएपछि झन्डाचुली नामकरण गरिएको थियो । इतिहासलाई स्मरण गर्दै पर्यटन क्षेत्रको विकास गर्ने उद्देश्यले भूमिचुली क्षेत्र पर्यटन प्रवर्द्धन नागरिक अभियानको आयोजनामा झन्डा राखिएको हो । मकवानपुरको थाहा नगरपालिका, धादिङको थाक्रे र गल्छी गाउँपालिकाको संगमस्थल झन्डाचुलीलाई एकीकृत पर्यटन पूर्वाधार निर्माण गर्न आवश्यक रहेको कँडेलले बताए । ऐतिहासिक, प्राकृतिक र धार्मिक महत्त्व बोकेको यस क्षेत्रमा एकीकृत पर्यटन पूर्वाधार निर्माण गर्दा छिटो समृद्धि हासिल हुने भएकाले आफूले यस क्षेत्रलाई प्राथमिकतामा राखेको बताए । उपाध्यक्ष कँडेलले भने, सरकारले अगाडि बढाएको समृद्ध नेपाल सुखी नेपाली अभियान बनाउन मूल संवाहकको रूपमा पर्यटनलाई महत्त्वपूर्ण अंगका रूपमा लिएका छौं । आदिवासी जनजाति तामाङ र चेपाङको बसोबास रहेको यस क्षेत्रमा नयाॅ पर्यटकीय पदमार्ग खोल्न यही वर्ष अध्ययन हुने बताए । सांसद भूमि त्रिपाठीले यस क्षेत्र हुँदै अध्ययन गर्न लागिएको चन्द्रागिरि चेपाङ हिल पदमार्गलाई गाँजा ट्रेकिङ ट्रायल नाम राख्न प्रस्ताव गरेका छन् । यस क्षेत्रमा अत्याधिक उत्पादन हुने गाँजाको महत्त्व बताउँदै त्रिपाठीले पदमार्गको नामै गाॅँजा हिल राख्ने सुझाए ।"
म्यागङमा प्याराग्लाइडिङ,"लोकिलमा छोटो एक फ्लाइट गरिएको थियो भने संगमबाट तल खेलमैदानसम्म दुई फ्लाइट गरिएको थियो । म्यागङ गाउँपालिका पर्यटकका लागि धेरै सम्भावना बोकेको ठाउँ हो, म्यागङ गाउँपालिकाका प्रमुख आशा तामाङले भने, प्याराग्लाइडिङलगायत स्वदेशी तथा विदेशी पर्यटक आकर्षित गर्ने कार्यक्रम ल्याइरहेका छौँ ।म्यागङ गाउँपालिकाले त्रिशूली हुँदै एकरात बास बस्ने गरी पर्यटक आकर्षित गर्ने योजना बनाइरहेको छ । प्रदेश३ र म्यागङ गाउँपालिकाको साझेदारीमा पर्यटन प्रवर्द्धन गर्ने कार्यक्रम ल्याएको गाउँपालिका प्रमुख तामाङले बताए । टुण्डी मैदान, म्यागङ, किम्ताङ, चामछप्पा मैदान, बुङताङको माइथान लगायत स्थानलाई पर्यटकीय स्थल बनाउन लागिएको छ । पर्यटकका लागि पूर्वाधारको रूपमा रेस्टुराँ र होटलको निर्माण हुने उनले बताए ।"
डा प्रह्लाद योञ्जन रेडपाण्डा पदमार्ग,"मोसो दल्नेलाई निलम्बनको मागभरतपुर (कास) प्राध्यापकलाई कालो मोसो दल्ने विद्यार्थीलाई कम्तीमा एक सेमेस्टर निलम्वन गर्न प्रजातन्त्रवादी प्राध्यापक संघ नेपालले माग गरेको छ । कृषि तथा वन विज्ञान रजिस्टारको कार्यालयको बैठककले वैशाख २ गते विद्यार्थीहरूलाई ६० दिन निलम्वन गर्ने निर्णय गरेलगत्तै प्रजातन्त्रवादी प्राध्यापक संघ नेपाल र प्रजातन्त्रवादी प्राध्यापक संघ नेपाल कृषि तथा वन विज्ञान विश्वविद्यालय रामपुरले संयुक्त पक्रकार सम्मेलन गरी माग राखेका हुन् । कानुनलाई हातमा लिई गलत त्रियाकलापमा उद्यत विद्यार्थीलाई कुनै पनि प्रकारको गल्ती महसुससमेत नहुने गरी कारबाही गरेजस्तो मात्र निर्णय भएको प्रजातन्त्रवादी प्राध्यापक संघ नेपाल केन्द्रीय सदस्य उपप्राध्यापक रामहरि तिमिल्सिनाले बताए । हामीले ती विद्यार्थीको भविष्य नै बर्बाद हुने माग राखेका छैनौं, तिमिल्सिनाले भने , कम्तीमा उनीहरूलाई महसुस त गराउन पर्यो नि, गलत गरेको हो भन्ने । कृषि तथा वन विज्ञान रजिस्टार कार्यालयको निर्णय देखावटी र झारा टार्ने प्रवृत्तिको भएको उनले टिप्पणी गरे ।"
'वाग्मती ब्युटिफिकेसन' को काम ठप्प,"मुआब्जा माग्दै आन्दोलनमाबागमति करिडोर बनाउने क्रममा मुअब्जा नदिएको भन्दै स्थानीयबासी आन्दोलनमा उत्रिएका छन् । एकीकृत वाग्मती सभ्यता आयोजनाले सडक बढाउने, नदीको छेउमा तहतह बनाउनेलागयत काम भइरहेको थियो । मुआव्जा नदिएसम्म अघि बढाउन नदिने भन्दै स्थानीयबासीले काम रोकिदिएका छन् । वाग्मती पीडित संघर्ष समितिले वाग्मतीको छेउमै गोठाटारमा सोमबारदेखि धर्ना दिइरहेका छन् । वाग्मती आयोजनाभित्रका २ सय ९५ घरको १ सय ८८ रोपनी जग्गाको मुआब्जा लिन बाँकी रहेको स्थानीयबासी छत्रानन्द वैद्यले बताए । मुआब्जा माग गर्दै दुई महिना अघि पनि उनीहरूले काम रोकिदिएका थिए । यो बीचमा जिल्ला प्रशासन कार्यालय, मन्त्रालयलगायतमा ज्ञापन दिएका थिए । जिल्ला प्रशासन कार्यालयले चैत ३० गतेभित्रमा मुआब्जासम्बन्धी निर्णय गर्ने आश्वासन दिएको थियो । यो समयमा माग पूरा भएन, वैद्य भन्छन्, त्यही भएर आन्दोलनमा उत्रनुपरेको हो । मुआब्जाको लागि तीन पुस्ताले संघर्ष गर्नुपरेको वैद्यले गुनासो गरे । २०५३ सालमा एकीकृत वाग्मती सभ्यता आयोजना सुरु भएपछि नै यहाँका जग्गा अधिकरण गर्ने प्रक्रिया सुरु भएको थियो । त्यही बेलादेखि मुआब्जा दिने भनिए पनि नपाएको उनले बताए । स्थानीयबासीले ५ सय रोपनी जग्गा आयोजनालाई दिइसकेका छन् । तीमध्ये केहीले भने मुअब्जा पाइसकेका छन् । २०२१ सालको नक्सामा वाग्मतीको चौडाइ १५ मिटर थियो । अहिले यहाँबाट बढाएर ४० मिटर पुर्याइएको छ । जग्गालाई क, ख र ग गरी तीन वर्गमा विभाजन गरिएको छ ।"
तीन सातादेखि फोहोर उठेन,"ललितपुर (कास) तीन सातादेखि फोहोर उठाउने काम बन्द हुँदा ललितपुर महानगरपालिकाका विभिन्न बस्तीहरू दुर्गन्धित भएका छन् । फोहोरको थुप्रो लाग्दा टोल नै दुर्गन्धित बनेको शंखमूलका स्थानीयले गुनासो गरेका छन् । ललितपुर महानगरपालिका वडा नःं ८ का वडा सदस्य प्रकाश महर्जनका अनुसार यसरी फोहोरका थुप्रा देखिनुमा ललितपुर महानगरपालिकाले समयमै उठाएर व्यवस्थापन गर्न नसक्नु हो । हामी यसको व्यवस्थापन कसरी गर्ने भन्ने छलफलमा छौं, उनी भन्छन्, छिट्टै नै यसको टुंगो लाग्नेछ । घरमा तीन हप्तादेखिको फोहोर थुपारेर राख्दा घर नै गन्हाउने भएको छ, शंखमूलका रविन बलामीले बताए । समयमै नउठेपछि यतिखेर ललितपुरका चोक गल्लीहरूमा प्रशस्त फोहोर जम्मा भएका छन् । यसबाट दुर्गन्ध फैलिएर वरपरको वातावरण निकै प्रदूषण बनेको छ भने बाटोमा आवतजावत गर्नसमेत समस्या भएको सर्वसाधारणको अनुभव छ । आजभोलि बाटोमा हिँड्दा आनिवार्य मास्क बोक्ने गरेको छु । यदि मास्क लगाएन भने हिँड्डुल गर्नै गाह्रो हुन्छ, बाटोमा हिँड्दै गरेका हीरा शाहीले बताए । स्थानीयहरू फोहोरले आजित भएको गुनासो गर्छन् । टोलका गल्लीगल्लीमा हिँडिसक्नु छैन, जताततै फोहोरको गन्धले त्रसित बनाएको छ, च्यासलकी लक्ष्मी शोभा शाक्यले भनिन् । घरमा धेरै दिनको फोहोर थुपार्दा कीरा परिसकेको शाक्यले बताइन् ।"
बन्यो अपांगमैत्री विद्यालय,"काठमाडौं (कास) जोरपाटीस्थित खगेन्द्र नवजीवन विशेष व्यावसायिक माविको अपांगमैत्री भवन निर्माण भएको छ । नयाँ शैक्षिक सत्र सुरु भएसँगै थप विद्यार्थीले भर्ना पाउने भएको छ । यो शारीरिक अपांगता भएका बालबालिकाले पढ्ने मुलुकको पहिलो विद्यालय हो ।२०७२ को विनाशकारी भूकम्पपछि उक्त विद्यालयको दुई छुट्टाछुट्टै नयाँ भवन संरचना निर्माण भएका हुन् । प्लान इन्टरनेसनल र अस्ट्रेलियन युथ डेभलपमेन्ट एसोसियसनको सहयोगमा १० कोठे भवन बनेको छ । उक्त भवन २ करोड ३१ लाख रुपैयाँ लागतमा सम्पन्न भएको हो । त्यसैगरी पुनर्निर्माण प्राधिकरण अन्तर्गत जिल्ला कार्यक्रम कार्यान्वयन इकाई काठमाडौंले ८ कोठे विद्यालय भवन निर्माण गरेको छ । यो भवन १ करोड १५ लाख रुपैयाँ लागतमा निर्माण गरिएको हो । नयाँ संरचनामा १६ वटामध्ये ४ वटा अपांगमैत्री शौचालय निर्माण गरिएका छन् । भूइँतलामा ह्वीलचियर गुड्न मिल्ने र्याम्प तथा दृष्टिविहीनले सेतो छडीका माध्यमबाट हिँड्न सक्ने टेकतायल बिछ्याइएको छ । निर्माण सम्पन्न भएका संरचनाको माथिल्लो तलासम्म पुग्नका निम्ति यूएनओपीएस संस्थाको सहयोगमा दुईवटा भवन जोड्ने र्याम्पसहितको तेस्रो भवन निर्माण प्रक्रियामा रहेको प्रधानाध्यापक राघव दवाडीले जनाएका छन् । तेस्रो भवन निर्माण भएपछि सबैखाले अपांगता भएका विद्यार्थीले माथिल्लो तलामा आफैं प्रवेश गर्न सक्ने छन्, उनले भने । नयाँ भवन संरचना निर्माण सम्पन्न भएसँगै विद्यार्थीका निम्ति आईसीटी कम्प्युटर ल्याबको व्यवस्था गरिएको छ । शैक्षिक सत्रको भर्ना अभियान सुरु भएसँगै नयाँ भवनमा विद्यार्थी भर्ना गर्न पाएका छौं, प्रधानाध्यापक दवाडीले भने, यो वर्षबाट अपांगताको प्रकृतिअनुसार दृष्टिविहीन विद्यार्थी समेट्ने योजना बनाएका छौं । दृष्टिविहीनका निम्ति ब्रेल पाठ्यपुस्तकको व्यवस्था गर्न शिक्षा तथा मानव स्रोत विकास केन्द्र (साविक शिक्षा विभाग) र अन्धा कल्याण संघसित समन्वय गरेको उनले बताए ।वैशाख दोस्रो दिनबाट भर्ना अभियान सुरु भएको छ । अपांगता भएका विद्यार्थीलाई यो वैशाखभरि भर्ना लिनेछौं, प्रधानाध्यापक दवाडीले भने । यो वर्षबाट कक्षा १ देखि ३ सम्म अंग्रेजी माध्यमबाट पठनपाठन गर्ने तथा गोकर्णेश्वर नगरपालिकाको समन्वयनमा स्थानीय विषयका रूपमा सम्पदा र संस्कृति विषय पढाइने जनाए । भर्ना भएका विद्यार्थीले निःशुल्क रूपमा पाठ्यपुस्तक, स्टेसनरी, डायरी, क्यालेन्डर, परिचयपत्र, टाई र पेटी उपलब्ध गराइने छ । गत वर्षबाट शिक्षा मन्त्रालयका तीन अधिकृतले एक(एक जना बालबालिकाको अभिभावकत्व ग्रहण गरेका छन् । ती बालबालिकाले स्कुल ड्रेस, स्टेसनरीलगाय सहयोग निरन्तर पाउने प्रधानाध्यापक दवाडीले बताए । उक्त विद्यालयमा अहिलेसम्म शारीरिक अपांगता, बहुअपांगता भएका र अपांगता भएका परिवारका बालबालिका पढ्दै आएका छन् । गत शैक्षिक सत्रमा कक्षा १ देखि १० सम्म सांग र अपांगता भएकासमेत गरी ३ सय ८३ विद्यार्थी भर्ना भएका थिए । तीमध्ये ८३ जना बहुअपांगता भएका छन् । चैतमा सम्पन्न एसईईमा २५ जना परीक्षार्थी सहभागी छन् । विद्यालयमा १६ स्थायी दरबन्दी र ५ जना दाताको सहयोगमा शिक्षक तथा ९ कर्मचारी कार्यरत छन् । विद्यार्थी र शिक्षकका निम्ति विद्यालयको ३ वटा गाडी छन् । विद्यालयलाई बालमैक्री शिक्षण त्रियाकलाप, व्यावसायिक तथा व्यावहारिक शिक्षा र हाम्रा विद्यालय हरित विद्यालय कार्यक्रम सुचारु राख्ने जनाइएको छ । स्वयं अपांग खगेन्द्रबहादुर बस्नेतले २०२६ सालमा नेपाल अपांग अन्धा संघ स्थापना गरेका थिए । उक्त संस्था अपांगता भएका व्यक्तिका निम्ति सहारा बनेको थियो । २०३४ संघका संस्थापक बस्नेतको निधनपछि उनकै नाममा खगेन्द्र नवजीवन केन्द्र नामकरण गरिएको थिया ।"
पत्रकारमाथि प्रहार,"सञ्चार माध्यमलाई साइबर अपराध कानुन लगाउनु स्वतन्त्र सञ्चार अभ्यास र संस्कारको आधारभूत मूल्यमान्यतामै प्रहारपत्रकारलाई कसरी हुन्छ, कस्दै जाने मानसिकता राज्यका निकायहरूमा बढ्दै गएको छ । त्यसको बलियो औजार भएको छ, विद्युतीय कारोबार ऐन । कुनै पत्रिकामा छापिएको समाचारमा सोझै हात हाल्न नसकेपछि अनलाइन पोर्टलको निहुँ पार्ने र त्यसमा पोस्ट हुनेबित्तिकै साइबर अपराधको छडी लगाउने प्रचलन बढेको छ । समाचारमा चित्त बुझेन भनेर कसैले दिएको उजुरीमा टेक्दै नेपाल प्रहरीले पोखरास्थित ताण्डव न्युज डटकमका सम्पादक अर्जुन गिरीलाई पक्राउ गर्यो । विद्युतीय कारोबार ऐन लगाउन प्रहरीको केन्द्रीय अनुसन्धान ब्युरोले उनलाई काठमाडौं ल्याइवरी काठमाडौं जिल्ला अदालतबाट थुनछेकमा राख्न अनुमति लियो । समाचारका कारण पत्रकार प्रहरी हिरासतमा परेको यो अर्को घटनाले प्रेस स्वतन्त्रता सुनिश्चित गर्ने भनिएको संविधानको आत्मामा चोट पुर्याएको छ । अनलाइनमा समाचार राख्दैमा विद्युतीय कानुन आकर्षित हुँदैन । ठगीबारेको समाचार हुँदैमा विद्युतीय कारोबार कानुन लाग्दैन । अनलाइन पनि पत्रकारिताको एउटा माध्यम हो । पत्रकारिता गरेबापत न प्रहरीले कारबाही गर्न मिल्छ, न विद्युतीय कारोबार ऐन लगाउन पाइन्छ । पत्रकारिता साइबर अपराध हुन सक्छ भन्ने व्याख्या गर्ने हो भने संविधानबाट प्रेस स्वतन्त्रताको अंश झिकिदिए हुन्छ । साइबर अपराधको कानुन पत्रकारिता गरेबापत लगाउन मिल्ने हो भने त्यसलाई सक्ता र शत्तिले जहिल्यै पत्रकारिता तह लगाउने हथकण्ठा बनाउनेछ । संविधानले प्रेस स्वतन्त्रता सुनिश्चित गरेको अर्थ यसरी असान्दर्भिक कानुनहरू पत्रकारितामा आकर्षित हुँदैन भन्ने तय गरेको हो । त्यसकारण प्रहरीले केही वर्षदेखि पत्रकारलाई जसरी विद्युतीय कारोबार ऐनमा मुद्दा लगाउने गरेको छ, यो सरासर संविधानविपरीत कारबाही हो । विद्युतीय कारोबार ऐन प्रेसलाई नियमन गर्न ल्याएको ऐन होइन । विद्युतीय उपकरणहरू कम्प्युटर, मोबाइल तथा यसको नेटवर्कका माध्यमबाट हुने कुनै पनि प्रकारका आपराधिक कार्यलाई साइबर अपराध मानिन्छ । इन्टरनेटको प्रयोगमार्फत गरिने चरित्र हत्या, हिंसा फैलाउने कार्य, यौनजन्य हिंसा, इन्टरनेट फ्रड, अर्काको पहिचान अनधिकृत रूपमा प्रयोग, क्रेडिट कार्ड तथा एकाउन्ट आदिको चोरी गरी गरिने बैंकिङ कसुर, अर्काको कम्प्युटर, विद्युतीय उपकरण तथा नेटवर्कमा पुर्याउने क्षतिलगायत अवैधानिक कार्यलाई साइबर अपराध मानिएको छ । समाचार लेखेकै भरमा पत्रकार पक्राउ गरेर असान्दर्भिक अपराधमा मुद्दा लगाउनु प्रेसप्रति असहिष्णु व्यवहार हो । पत्रकार आचारसंहिता उल्लंघनकर्तालाई प्रेस काउन्सिलमार्फत कारबाही गर्न सकिने प्रावधान छ । संविधानले प्रेस स्वतन्त्रतालाई लोकतन्त्रको एउटा आधारका रूपमा स्वीकार गरे पनि केही नियम कानुनले भने अनलाइन माध्यमप्रति विभेद जारी राखेका छन् । यस्ता न्युज पोर्टल दर्ता र नियमन गर्ने व्यवस्थासमेत पत्रकारितामैत्री छैन । स्वतन्त्र प्रेसलाई लोकतन्त्रको अनिवार्य सर्त मान्दामान्दै पनि प्रेस स्वतन्क्रतामा सर्तहरू लागेका छन् । संविधानको मूल्यमान्यतासँग मेल नखाने व्यवहार र कानुनी व्यवस्था संशोधनका लागि सम्बद्ध सरोकारवालाहरू सत्रिय हुन जरुरी छ । राज्यका निकायहरूलाई पत्रकारसँग गर्ने व्यवहारबारे सचेत र सतर्क बनाउनुपर्ने भएको छ । त्यसभन्दा अघि, अझ आजको आजै पक्राउ परेका पत्रकार गिरीको निःसर्त रिहाइ आवश्यक छ । समाचारबापत पत्रकारलाई हिरासतमा राख्नु स्वतन्त्र सञ्चार अभ्यास र संस्कारको आधारभूत मूल्यमान्यतामै प्रहार हो ।"
अमेरिकी नेतृत्वले नबुझेको नेपाल,"निष्कर्ष अमेरिकाको आर्थिक प्रत्याशी चीन र राजनीतिक साझेदार भारतबीच नेपालको महत्त्वपूर्ण भौगोलिक अवस्थिति रहेकाले पश्चिमा मुलुकमात्रै होइन, विश्वका अन्य देशले पनि नेपाललाई भूराजनीतिक महत्त्वका दृष्टिले हेरिरहेका छन् । त्यस्ता देशले नेपाल भएर चीनको दोहोलो काढ्न नेपाल, नेपाली, संघसंस्था र यहाँ विभिन्न देशका शरणार्थीलाई उपयोग र प्रयोग गर्ने मनसुवा गर्लान् । नेपाल त्यसबाट जोगिँदै देशको भौगोलिक अवस्थिति अनुसारको कूटनीति अवलम्बन गर्नु सान्दर्भिक हुन्छ । एकापसमा विश्वास बढाएर विश्वको मानचित्रमा नेपाल स्वतन्त्र राष्ट्रका रूपमा देखिइरहने वातावरण बनाइनुपर्छ । ताकि अमेरिकी राष्ट्रपतिले भविष्यमा नेपालको पहिचान, नाम र सार्वभौमिकतामा तलमाथि पार्ने छैनन् । अनि, नेपाल र अमेरिकाबीचको ७२ वर्षदेखिको दौत्य सम्बन्ध प्रगाढ हुँदै जानेछ ।"
ललिताको लोभमा विष्णु,"बालुवाटारस्थित ललिता निवासले ओगटेको विवादित जग्गा खरिद गर्नेमा नेकपाका महासचिव विष्णु पौडेलको नाम चर्चामा छ । सरकारले धेरै वर्षअघि ती जग्गा राष्ट्रिय ढुकुटी खर्च गरेर अधिग्रहण गरेको थियो । भूमाफियाहरूले सरकारले कानुनी प्रक्रिया पुरा गरेर लिएका ललिता निवासका सयौं रोपनी जग्गा पुनः व्यक्ति विशेषका नाममा पार्न सफल भए । तिनैमध्ये केही जग्गा महासचिव पौडेलले पनि किनेको बताइन्छ । सरकारको नाममा आइसकेको ऊक्त जग्गा के कसरी व्यत्तिहरूको नाममा नामसारी भएर गयो ? त्यसको छानबिनपछि सबै कुरा थाहा होला नै । तर यहाँ प्रश्न उठाउन खोजेको उच्च स्तरका नेतासमेत कसरी भूमाफियाहरूको चंगुलमा फँसे भन्ने हो । कहीं भूमाफियाहरूले पौडेललाई नै मिलाएर जग्गा हडपेका हुन् कि ? यस प्रकरणमा पौडेलको पनि मिलेमतो छ कि ? वा उनले कौडीको मूल्यमा पाएकोले किनेका हुन् कि ? वा के कारणले किनेका हुन् ? सार्वजनिक रूपमा प्रस्ट पार्नुपर्छ । यो उनको दायित्व हो । एकदुइटा छापामा आएका समाचार अनुसार पौडेलले ५० लाख आना पर्ने जग्गा ५० हजार आनामा भेटाएकोले किनेका हुन् । यथार्थ के हो, थाहा छैन । उनले कति मूल्यमा कति जग्गा कोसँंग किनेका हुन् ? त्यो प्रस्ट पार्नुपर्छ । फेवातालको जग्गा अतिक्रमण गर्ने, वीरगन्जको घडीअर्वा स्थित रामजानकी मन्दिरको जग्गा दर्ता गराउनेहरूलाई पनि कारबाहीको दायरामा ल्याउनुपर्छ । गोपाल देवकोटा, चावहिल, काठमाडौं"
संस्थागत विद्यालयमा ठगी,"नयाँ शैक्षिक सत्र २०७६ सुरु भएसंँगै विभिन्न पत्रपत्रिकामा प्रकाशित समाचार, बिभिन्न विद्यालयका अभिभावकहरूसँंगको अन्तरक्रिया र हामीले भोगेका घटनाबाट निजी विद्यालयहरूले राज्यले तोकेको शुल्कको सीमा नाघेका छन् । मनपरी रूपमा आफूखुसी १०२५ प्रतिशतसम्म शुल्क वृद्धि गरी आम अभिभावकलाई ठगी गरिरहेकोप्रति यस संघको गम्भीर ध्यानाकर्षण भएको छ । अभिभावकलाई ठग्ने प्रक्रिया तुरुन्त रोक्न निजी विद्यालयहरूसँग आग्रह गर्न चाहन्छौं । यसरी ठगी गर्ने विद्यालयको अनुगमन गरी तुरुन्त कारबाहीको दायरामा ल्याउन सम्बन्धित निकायमा हार्दिक अनुराध गर्छौं । अधिकांश विद्यालयले विद्यालयको पोसाक, पुस्तक लगायत स्टेसनरीका सामग्री आफूले तोकेको पसलमा किन्न बाध्य बनाई सिन्डिकेट प्रणाली अपनाइरहेकाले रोक्न अनुरोध छ । कोसबहादुर जीसी र सुवास भण्डारी, काठमाडौं"
मण्डेलाले भनेजस्तै हुँदै छ,"वैशाख २ गते प्रकाशित यादव देवकोटाको शासकले सांँघुराएको सहर सान्दर्भिक लाग्यो । यो पढेर दक्षिण अफ्रिकाका उच्च नेता नेल्सन मण्डेलाले भनेको कुरा सम्झना भयो । उनले भनेका थिए अंग्रेजहरू यहाँ आउँदा तिनको हातमा बाइबल थियो भने हाम्रो हातमा जमिन । आज हाम्रो हातमा बाइबल छ र तिनको हातमा जमिन छ । यसरी दअफ्रिका अंग्रेजहरूको उपनिवेश बन्यो । ठिक त्यही कहानी नेपालको काठमाडौं र मधेसको पनि छ । पृथ्वीनारायण शाहले काठमाडौं र मधेस जितेपछि यो कहानी प्रारम्भ हुन्छ । त्यसैले पृथ्वीनारायणको एकीकरणलाई मधेसका वुद्धिजीवी र काठमाडौंका रैथानेहरूले औपनिवेशीकरणको नाम दिन्छन् । खस वुद्धिजीवीहरूले यसलाई नस्वीकारे पनि सत्य यही हो । देवकोटाको लेखबाट यही कुरा छर्लंग हुन्छ । कहाँ गए काठमाडौंका ६२ प्रतिशत ज्यापु ? जसरी काठमाडौंमा ज्यापुहरूको अस्तित्व मेटियो, त्यस्तै मधेसमा मधेसीको अस्तित्व मेटिनेछ । त्यसपछिका दिनहरू सुखद हुन्छन् कि दुःखद भन्न गाह्रो छ । डा शिवशंकर यादव, छपकैया, वीरगन्ज"
अनुकरणीय उद्धारक,"फागु पूर्णिमाको राति करिब १० बजे गल्फुटार चोकनेर मूल सडकमा मोटरसाइकल दुर्घटना हुनगयो । दुर्घटनामा मेरो छोरा चिराग केसीको ज्यानै जानसक्ने परिस्थितिमा प्रथम उद्धारकको रूपमा धादिङ छत्रेदेउराली घर भई हाल दुर्घटनास्थल वरपर बस्ने गीता श्रेष्ठ र बुढानीलकण्ठ, पासिकोट बस्ने अनुज खड्काले मिलेर पहिले प्रहरी नियम पुरा गरेर मात्र आकस्मिक उपचारका लागि अस्पताल लैजाने प्रक्रियालाई चुनौती दिएछन् । बाँच्न पाउने मानवीय अधिकारको सम्मान गर्दै प्रहरीसँग चर्को विवाद गर्दै घाइते चिरागलाई प्रहरीकै गाडीमा तत्काल शिक्षण अस्पताल महाराजगन्ज पुर्याएछन् । अस्पतालमा दुर्घटनाका बिरामीलाई प्रहरीमार्फत मात्रै उपचार गरिने अस्पताल प्रशासनका प्रक्रियामुखी व्यवहारलाई उद्धारकद्वय श्रेष्ठ र खड्काले चर्को विरोध गरी व्यक्तिगत खर्च नै उपलब्ध गराउने भन्दै घाइतेको परिवार अस्पतालमा उपस्थित नहुन्जेल उपचारमा लाग्ने खर्च व्यहोर्ने प्रतिबद्धतासमेत व्यक्त गरेछन् । उपचार सुरु भयो । घाइतेको मोबाइलबाट सिमकार्ड झिकेर आफ्नो मोबाइलमा राखी घाइतेका परिवारलाई सम्पर्क गर्न सफल भए । यसरी दुर्घटनाबाट हाम्रो छोराको अमूल्य ज्यान जोगाइदिने गीता र अनुज समाजका उदाहरणीय पात्र हुन् । उनीहरूको साहस र मानव जीवनरक्षाको लागि गरिएको चुनौतीपूर्ण कदमप्रति मेरो परिवार अत्यन्तै कृतज्ञ छ । यस दुःखद दुर्घटनाबाट हामी परिवारजनले लिनुपर्ने पाठ त हामी लिन्छौं नै, तर सिङ्गो समाजले लिनपुर्ने शिक्षा के हो भने विगतमा जनमानसमा दुर्घटनाका घाइतेको उद्धार गर्दा व्येहोर्नुपर्ने अनावश्यक झन्झटका कारण मानिसहरूले उद्धार गर्न हिच्किचाउनेबेवास्ता गर्ने गरेकोमा पछिल्लो ट्राफिक कानुनले उद्धारकर्तालाई कुनै पनि प्रशासनिक झन्झट व्यहोर्नु नपर्ने बरु त्यस्ता उद्धारकलाई सम्मान गरिने व्यवस्था गरेको छ । ई रामबहादुर केसी, काठमाडौं"
सोच बदलौं,"हिजो र आज फरक के छ ? प्रश्न गर्ने बेला आएको छ । हिजो राजाको निरंकुश शासन भनिएको थियो, आज दलहरूको रजगज छ । प्रजातन्त्र आयो, गणतन्त्र आयो, जनताले के पाए ? संविधानसभाले बनाएको लोकतान्त्रिक संविधानबाट सर्वसाधारणले के राहत महसुस गर्नसके ? हिजो राजाको सवारीमा घन्टौं जाम हुन्थ्यो । आज राष्ट्रपतिको सवारीमा त्यस्तै हुन्छ । स्वदेशीका पैसा विदेशी बैंकमा जम्मा भएका छन् । खोइ, त्यसको लेखाजोखा ? हजारौं युवा रोजगारका लागि विदेशिएका छन् । स्वदेशमै कलकारखाना खोलेर रोजगारी दिनुपर्ने सरकार विदेशमा श्रम सम्झौता गरेर गर्व गर्छ । रेमिटान्सले देश कहिलेसम्म चलाउने ? करोडौं भ्रष्टाचार गर्नेहरूलाई कारबाही हुँदैन । गरिब जनतालाई करमाथि कर थोपरिन्छ । सरकार समृद्ध नेपाल सुखी नेपाल भन्छ, त्यसका लागि प्रयास के भएको छ, थाहा छैन । वर्षौंदेखि भत्किएका बाटो बनाउन नसक्नेले रेलगाडीको सपना देखाउनु के अर्थ ? मेलम्ची खानेपानी राजधानी ल्याउने अझै छाँटकाँट छैन । कृषिप्रधान देश भनेर मिडियामा भाषण गर्दैमा हुन्छ ? वार्षिक करोडौंको धान विदेशबाट आयात गर्नुपर्छ । यसतर्फ कसैको ध्यान छैन । पुरुषोत्तम घिमिरे, जोरपाटी, काठमाडौं"
होमो लुजोनेन्सिस भेटियो,"फिलिपिन्सको लुजोंन आइल्यान्डको एक गुफाबाट नयाँ मानव प्रजातिको उत्खनन भएको छ । यो मानव प्रजातिको नाम होमो लुजोनेन्सिस राखिएको छ । केही हात र खुट्टाका हाड, तिघ्राको हाड अनि ७ वटा दाँत उक्त गुफामा भेटिएको छ । भेटिएका सम्पूर्ण हाड मसिना अनि साना थिए, जसले ती मानिस पक्कै गान्टा रहेको भन्ने बुझाउँछ । कार्बन डेटिङ गर्दा उक्त मानव लगभग ५०६० हजार वर्षअघि उक्त आइल्यान्डमा रहेको कुरा पनि सार्वजनिक भएको छ । सन् २००४ मा वैज्ञानिकहरूले यस्तै प्रकृतिको अर्को गान्टे मानव प्रजातिको उत्खनन गरेका थिए । होमो फ्लुरोएन्सिस जसलाई अहिले हभिट मानव भनी चिनिन्छ । प्राकृतिक स्रोत अनि खानेकुराको अभावमा विभिन्न आइल्यान्डमा बसोबास गर्ने यी मानव प्रजाति गान्टा भएको हुनसक्ने पनि दाबी छ । लुजोनेन्सिसका दाँतहरूमा प्राचीन तथा आधुनिक मानव दाँतको मिश्रण पाइएको छ । अहिलेसम्म भेटिएका अन्य मानव प्रजातिमा यस्तो मिश्रण पाइएको थिएन । अफ्रिकाबाट होमो इरेक्टस मानव बसाइँ सर्दै दक्षिण एसियामा पुगेको र आइल्यान्डको वातवरण अनुसार परिवर्तित भएको हुनसक्ने दाबी गरिएको छ । ककुजोनेन्सिसको खुट्टाको बुढी औंलाको हाड अलिक घुमेको छ, जुन आधुनिक मानिस (होमो सेपिएन्स) मा एकदम सिधा छ । घुमाउरो हाड भएको रुख चढ्ने अर्को मानव प्रजाति अस्ट्रेलोपिथेकसमा पनि रहेको पाइएको थियो, जुन अफ्रिकाको होमो इरेक्टसको पनि पुर्खा थिए । जसरी विभिन्न प्रजातिका बाँदर, कुकुर अहिले संसारका विभिन्न भागमा पाइन्छन्, त्यसरी नै ५० हजार वर्षअघि होमो सेपिएन्स, होमो निएन्डर्थलेन्सिस, होमो फ्लुओरेन्सिस, होमो लुजोनेन्सिस, होमो डेनिसोभ्यान्स जस्ता विभिन्न प्रजातिका मानव पनि पाइने रहेछन् । सौगात बोलखे, पनौती२, काभ्रे"
ओझेल पर्दै मीटु,"प्राध्यापक कृष्णबहादुर भट्टचन यौन दुर्व्यवहारको भुमरीमा परेयता जनजाति समुदाय र जातीय संघसंस्थालाई नराम्रो झट्का लागेको हुनुपर्छ । किनभने, आदिवासी जनजातिका मुद्दालाई पहिचानसँग जोडेर राष्ट्रिय तथा अन्तर्राष्ट्रिय स्तरसम्म पुर्याउने थोरै जनजाति बुद्धिजीवीमध्ये पर्छन् उनी । जनजातिका मुद्दालाई कसरी परिणाममुखी बनाउने भन्नेबारे उनको योगदान अपरिहार्य देख्छ जनजाति समुदायले, अझै पनि । तथापि आफ्ना अगुवा यौन दुर्व्यवहार जस्तो संवेदनशील मुद्दामा परेको विषयलाई लिएर आदिवासी जनजाति समुदायभित्रका बुद्धिजीवीहरूबीच केकस्तो छलफल भयो या भएन, सार्वजनिक नहुनु आश्चर्यजनक छ ।चैत अन्तिम साता यस्तै अर्को घटनाबारे काठमान्डु पोस्ट मै समाचार छापियो । त्रिचन्द्र क्याम्पसमा आठ वर्षअघि छात्राहरूलाई परीक्षा हलभित्रै प्राध्यापकद्वय प्रवीणकुमार झा र दीपेन्द्रकुमार गुप्ताले यौन दुर्व्यवहार गरेको त्यो समाचारमा उल्लेख थियो । त्यति बेला ती परीक्षार्थीहरूले भोगेको पीडा र न्यायका लागि गरेको संघर्षलाई समाचार समेटिएको थियो । भट्टचन, झा र गुप्ताहरू आफूमाथिका आरोप मनगढन्ते हुन् भन्दै पन्सिन खोजेका छन् । उनीहरूले यसलाई आफूहरूको व्यक्तित्व धराशायी बनाउने प्रपञ्च भन्दै खण्डन गरेका छन् । तर उनीहरूले सायदै सोच्न सक्छन्, आफू यौन दुर्व्यवहारमा परेका घटनालाई सार्वजनिक गर्ने आँट जुटाउनुअघि महिलाले धेरै मानसिक तनाव झेल्नुपर्छ भनेर । उच्च शिक्षा हासिल गर्दै गरेका छात्रासम्मले लोकले विश्वास गर्लानगर्ला भन्ने त्रासबीच आफ्नो पीडा सार्वजनिक गरेपछि विषम परिस्थितिको सामना गर्नुपर्ने हुन्छ । रहर होइन यो । अर्कातिर, कार्यस्थल वा विश्वविद्यालय परिसरमा यौन दुर्व्यवहारमा परेकाहरूले तत्काल गुनासो गर्ने संयन्त्र नहुँदा पीडितहरू दोहोरोतेहरो अन्यायमा पर्ने गरेका छन् ।पछिल्लो समय हलिउडदेखि बलिउड हुँदै भित्रिएको मीटु अभियानले नेपाललाई पनि छोइरहेको छ । हाम्रा सञ्चार माध्यमहरूले यस सम्बन्धी धेरथोर समाचार र लेखहरू जनसमक्ष ल्याउँदै छन् । यस्ता विषयमा खोजमूलक सामग्री जनसमक्ष ल्याउनु पत्रकारिताको मूल धर्म पनि हो । तर, नेपाली भाषाका मूल धारे पत्रिकाहरूमा यसले काठमान्डु पोस्ट मा झैं प्राथमिकता नपाउनु चाहिँ सुखद होइन । बहुसंख्यक नेपाली सञ्चार माध्यमहरूले, चाहे छापा होऊन् या विद्युतीय, यौन दुर्व्यवहारका विषयमा घटनाप्रधान समाचारलाई मात्र प्राथमिकता दिने पुरातन प्रवृत्तिले गर्दा आरोपितहरूले सहजै उन्मुक्ति पाउने गरेका छन् । अन्यक्र मीटुमा डामिएका व्यत्तिहरूबारे थप अध्ययनअनुसन्धान हुन्छ, भइरहेको छ । हामीकहाँ भने यस्ता कुरा केही दिनमै सेलाउने गरेका छन् । यस्तै कारणले गर्दा नेपालमा मीटु अभियानले त्यति गति लिन सकेको छैन । फेरि, यो यौन दुर्व्यवहारको मात्र कुरा हैन, पुरुषहरूको प्रवृत्तिबारे चियोचर्या हो । पछिल्लो समय यस्तो प्रवृत्ति भएका जुनसुकै समुदाय र वर्गका व्यक्तिले महिलालाई वस्तु सम्झेको देखिन्छ । यस्तो प्रवृत्ति पितृसत्तात्मकताबाट यति लादिएको हुन्छ, यसले महिलाको विद्वत्तालाई सधैं नकारिरहन्छ । समाजका अघिल्तिर बाहिरी मनले महिलाको प्रशंसा गरे जस्तो गर्ने, भित्रभित्र चाहिँ अपेक्षित स्थान नदिने हुन्छ । यस्तो प्रवृत्तिले नै हाम्रो समाजलाई पाषाण युगतिरै फर्काउने दुश्चेष्टा गरिरहेको हुन्छ । यस्तो प्रवृत्ति मानव सभ्यताको बाधक हो । यस्तै प्रवृत्ति भएका पुरुषहरूका कारण महिला हिंसाका घटनाले पराकाष्ठा नाघ्दै गएका हुन् । यस्ता पुरुषहरू जति नै शिक्षित र सम्पन्न भए पनि समाज कालो दागका रूपमा रहने गर्छन् । मानवताविरोधी कार्य गर्ने यस्ता पुरुष जुनसुकै वर्ग, धर्म वा समुदायको भए पनि उसबाट मुलुकले कुनै लाभ पाउन सक्दैन । पछिल्लो समय कछुवाकै गतिमा भए पनि धेरथोर महिलाले कलमको खेती गर्न थालेका छन् । कतिपय यस्ता कलमजीवी महिलाहरूले यस्तो प्रवृत्तिविरुद्ध लेख्न र बोल्न थालेका छन् । उनीहरूमध्ये केहीले देशविदेशबाट उच्च शिक्षा हासिल गर्ने अवसरसमेत पाएका छन् । मानवताविरोधी कार्य गर्ने त्यस्ता विद्वान्हरूका बारेमा महिला कलमजीवीहरूले लेख्नु र बोल्नुपर्ने अवस्था सिर्जना हुनु भनेको एक प्रकारले विकासको गति अवरुद्ध हुनु हो । किनभने विकसित मुलुकमा अध्ययनअनुसन्धान गर्ने अवसर पाएका अधिकांश विद्वान्विदुषी आफ्नो मुलुक पनि समृद्धिको पथमा हिँडेको हेर्न चाहन्छन् । प्राज्ञिक क्षेत्रमा भइरहेको यौनहिंसाका घटनाबारे मूलधारका अन्य सञ्चार माध्यमले पनि थप अनुसन्धानमूलक सामग्रीको प्रकाशन र प्रसारण गर्न जरुरी छ । यस्ता घटनामा मुछिएका व्यक्तिलाई दण्डसजाय र पीडितलाई न्याय दिलाउन तीनै तहका सरकारले पहल गर्नु पनि अत्यावश्यक छ । सार्वजनिक स्थल, कार्यस्थल, विद्यालय र विश्वविद्यालय परिसरलाई यौन दुर्व्यवहारमुक्त क्षेत्र बनाउन विशेष संयन्त्र बनाई पुरुषहरूलाई सचेत गराउन जरुरी छ । महिला हिंसामुक्त समाज निर्माण गर्न सके मात्र समृद्धि र विकासले गति लिन्छ ।"
सन्तान विभेदको जगमा समृद्धि !,"मेरी छिमेकी अन्जिता जिरेल पेसाले नर्स हुन् । उनी दस महिनाकी छोरीसँग निकै खुसी छिन् र छोरीलाई पनि उत्तिकै खुसी बनाउने प्रयास गर्छिन् । छोरीलाई खेलाउँछिन्, उफार्छिन्, चुप्पा खान्छिन् । आफ्नो मुख बिगारेर, अनौठा आवाज निकालेर छोरीलाई हँसाउँछिन् । उनीकहाँ पुग्ने जोकोहीले आमाछोरीको यो अन्तरघुलन देख्न सक्छन् ।प्रकृतिको यति सुन्दर देनलाई मान्छेले किन प्रशंसा गर्न नजानेको होला है ? उनी भन्छिन्, त्यसो गर्दा मान्छेलाई नै घाटा भएको छ ।हुन पनि छोरीहरूलाई प्रशंसा नगर्नु भनेको आधाभन्दा बढी मानवताको अवमूल्यन गर्नु हो । यसले हामीलाई पूर्ण बनाउँदैन । हामी आफूलाई अर्धमानव वा त्योभन्दा कम भन्न रुचाउँदैनौं । हाम्रा सोच र व्यवहार गलत हुन सक्छन् भनी हतपती स्वीकार्दैनौँ । मैले गरेका सबै काम सही छन् भन्ने भ्रम हामी धेरैले पालेका हुन्छौं । अनि छोरीहरूलाई विभेद गर्छौं ।अन्जिताले एक दिन मलाई नर्सिङ करिअरमा आफूले सामना गरेका अनेक विभेदकारी प्रसंग सुनाइन्, मान्छेहरू छोरा जन्मिँदा हामी वार्डमा भएका प्रत्येक स्टाफलाई मिठाइ खुवाउने गर्छन् । छोरी जन्मिँदा भने अँध्यारो मुख लाएर बस्छन् । एक जनाले छोरी जन्माउनुभयो, उनले थपिन्, अरू बेलाझैँ हामीले बच्चा कुरुवालाई दिनुअघि आमालाई एकपटक देखाउँदा उहाँले अहो, मेरो बाबु भन्दै काखमा लिन खोज्नुभयो । आमाको मुखको पहिलो वाक्यमा बाबु सुनेपछि मेरी सहकर्मीर्लाई नमिठो लाग्यो । मैले त हप्काइदिएँ यो छोरी हो, के भन्नुभा ? पछि माया लागेर आयो । सोचेंँ उहाँको मात्रै के दोष ? समाजले नै उहाँलाई यस्तो बनाएको हो ।अन्जिताका अनुसार, छोरी जन्मिएकैले कतिपय आमा डिप्रेसनमा जाने गरेका छन् । आमाहरूलाई छोरा जन्माउने ठूलो दबाब हुन्छ । उच्च शिक्षित वा धनी परिवारमा पनि यस्तो हुन्छ । सामान्यतया बुज्झकी मानिएका मान्छेले पनि यो कुरा बुझेका वा बुझ्न खोजेका हुँदैनन् ।बिहे गर्नुपर्ने, बच्चा त्यो पनि छोरै जन्माउनुपर्ने, घर बनाउनुपर्ने, गाडी किन्नुपर्ने जस्ता विषयलाई समेटेर हामीले सफल जीवनको एउटा परिभाषा बनाएका छौं । जीवनको यो परिभाषाका अरू धेरै विकल्प हुन्छन् भन्ने ज्ञान सबैलाई हुँदैन । त्यसैले पटकपटक चुक्ने गर्छौं ।हामी समानताको कुरा गर्छौं, जुन प्रायः आर्थिक विषयमा खोज्छौं । खोजेकै आर्थिक समानता पनि अरू धेरै किसिमका समानता कायम नगरी पाउन सक्दैनौं । छोरीलाई गरिने विभेदले आर्थिक असमानता कम गर्नमा अवरोध पुर्याएको हुन्छ । छोरा जत्तिकै छोरी पनि एक आर्थिक मानव हुन् । छोरा जस्तै वा छोराभन्दा भिन्न किसिमको अर्थोपार्जन गर्ने ज्ञान, सीप र क्षमता छोरीमा हुन्छ । आधाभन्दा बढी जनसंख्या भएका छोरी जातिको ज्ञान, सीप र क्षमतालाई बेवास्ता गर्छौं, उपयोग गर्दैनौं भने हामीले कसरी आर्थिक उन्नति गर्न सक्छौं ? कसरी हाम्रो आर्थिक समाज प्रतिस्पर्धी, समन्वयकारी बन्न सक्छ ?अन्य विषय यथावत् रहेकै अवस्थामा पनि श्रम बजारमा लैंगिक असमानता निर्मूल गर्ने हो भने विश्वको कुल गार्हस्थ्य उत्पादनमा ३५ प्रतिशतले वृद्धि हुने एउटा अध्ययनले देखाएको छ । अन्तर्राष्ट्रिय मुद्राकोषको उक्त अध्ययन अनुसार, छोरीलाई पढाइएको प्रत्येक थप एक वर्षले भविष्यमा उनीहरूको आम्दानी गर्ने क्षमता १८ प्रतिशतले बढ्छ । उनीहरू थप सक्रिय र स्वस्थ हुन्छन् । उमेर पुगेपछि मात्रै विवाह गर्छन्, थोरै बच्चा जन्माउँछन्, पालनपोषण राम्रो गर्छन् । श्रम बजारमा महिला सहभागिता बढ्दा पुरुषहरूको ज्याला पनि झन् बढ्दै जान्छ । छोरीहरूलाई अवसरबाट वञ्चित बनाएर नतिजाचाहिँ राम्रो आउँदैन । हिजो हाम्रा आमा, दिदीबहिनी, भाउजू, श्रीमती र बुहारीहरूलाई गरिएको विभेद हाम्रो समाज पिछडिएकै रहनुका धेरै कारकमध्ये एउटा हो । हिजो महिलालाई विभेद नगरिएको भए आजको समाज उन्नत भइसकेको हुने थियो । हामीले आज पनि त्यस्तै विभेदलाई निरन्तरता दियौं भने भोलि पनि नतिजा राम्रो नहुने निश्चित छ । छोरीहरूप्रति आज हामीले गरिरहेको व्यवहारले नै भोलिको प्रतिफल (हाम्रा लागि, छोरीका लागि र समग्र समाजका लागि) निर्धारण गर्छ । छोरीप्रति हाम्रो व्यवहार नसच्याई सकारात्मक प्रतिफलको आशा गर्नु मुर्खता हो । हामीलाई कतिपय विषयमा आफूले गरिरहेको मुर्ख्याइँको ज्ञान हुँदैन ।स्कुलकलेजको औपचारिक शिक्षा यस्तो ज्ञानका लागि पर्याप्त हुन्न । पढेलेखेको भनिएका, राम्रो डिग्री लिएर लोभलाग्दो कमाइ गरिरहेकाहरूबाटै छोरीहरूप्रति विभेद हुनु यसैको परिणाम हो । हाम्रो शिक्षा प्रणालीले उपलब्ध ज्ञानलाई प्रश्न गर्ने आलोचनात्मक चेत भएको विद्रोही होइन, त्यसैलाई शंकारहित ढंगले पछ्याउने पिछलग्गू (कन्फर्मिस्ट) उत्पादन गर्छ । स्थापित चिकित्सकले दाइजो नपाएको निहुँमा श्रीमतीको हत्या गर्ने घटनालाई यहाँ उदाहरण लिन सकिन्छ । यस्ता असंख्य घटना छन्, जसले छोरीहरूको जिन्दगी बरबाद बनाइदिएको छ ।यस्तो जघन्य विभेदलाई काखी च्यापिरहेर हामी कसरी सभ्य समाज निर्माण गर्न सक्छौं ? नागरिकताका विषयमा पनि लैंगिक समानतामाथि राष्ट्रवाद हावी भएको छ । यहाँ छोरीहरूप्रति हुने विभेद प्रसंगमा आएको मात्र हो । जातीय, क्षेत्रीय, भौगोलिक, राजनीतिक, सामाजिक, सांस्कृतिक विभेदका अनेक रूपलाई हामीले बोकिरहेका छौं । तिनले हामीलाई थिचिरहेका छन्, अगाडि बढ्न दिइरहेका छैनन् । हामी समृद्धिको कुरा गरिरहेका छौं । यस्ता विभेदहरूको अन्त्य नभई समृद्धि हासिल होला ? समृद्धिमाथि प्रश्न उठाउँदा सरकारको मात्र आलोचना गरेर पुग्दैन ।सरकारले समृद्धिको नारा किन लगाइरहेको छ ? किनकि हामी त्यसलाई पत्याउँछौं । राजनीतिक दलको मुख्य अभीष्ट चुनाव जित्नु हुन्छ । उनीहरू त्यस्तो नारा अघि सार्छन्, जुन बिक्छ । यस पालिको चुनावमा समृद्धिको नारा धेरै बिक्यो । पत्याएरै हामीले कसैलाई सरकारमा पुर्यायौं । बदलामा हामीले समृद्धि पाउँछौं ? हाम्रा लागि समृद्धि अरू कसैले ल्याइदिने हो ? सरकारमा भएका मान्छेले ल्याइदिने हो ?सरकारको राजनीतिक तथा प्रशासनिक नेतृत्व, अरू विभिन्न तहमा भएका मान्छेहरू त्यति धेरै ज्ञानी, इमानदार, क्षमतावान् छन् ? उनीहरूले हाम्रालागि समृद्धि कमाइदिन सक्छन् ? जवाफ नकारात्मक आउन सक्छ । उनीहरू हामीजस्तै हुन्, विलक्षण प्रतिभायुक्त दुर्लभ प्राणी होइनन् । हामीले आफ्नो चेतना स्तरले योग्य ठानेको मान्छेलाई प्रतिनिधि बनाएका छौं । हाम्रो चेतनाको स्तरलाई वृद्धि नगरी उपलब्धभन्दा योग्य नेतृत्वको अपेक्षा गर्नु पनि भूल हुन्छ ।हाम्रो चेतनास्तर नै साँघुरो, एकांगी र न्यून तहमा छ । कुनै विषयमा धारणा बनाउने हाम्रो सूचनाको स्रोत साँघुरो छ । निश्चित जीवन पद्धतिप्रति हामी आशक्त छौं । जातिवाद, पुरुषप्रधान सोच अनि सरकारी योजना, नियन्क्रण, अनुदानबाट निर्देशित छ, हाम्रो दिनचर्या । स्वतन्त्र व्यत्ति र समाजप्रतिको हाम्रो धारणा फराकिलो हुन पाएको छैन । यस्ता विषयमा हामीले धेरै छलफल गरेका छैनौं । पार्टीको केन्द्रीय संरचनामा संविधानतः ३३ प्रतिशत महिला हुनुपर्छ भन्ने मागलाई देशकै ठूलो पार्टीका अध्यक्ष तथा शक्तिशाली सरकारका प्रमुख प्रधानमन्त्री केपी ओलीले ट्याउँट्याउँ भनेर खारेज गरिदिएको यथार्थ यहाँ स्मरणीय हुन्छ । प्रधानमन्त्रीको त्यो अभिव्यक्तिबाट हाम्रो समाजले एउटा सन्देश पाएको थियो महिलाका कुरालाई प्राथमिकता नदिए हुन्छ ।ठूला मान्छेकको भनाइ ठीकै होला भन्ने धेरैलाई लाग्छ । सामान्यतया सर्वसाधारणले कुनै कुराको परिमाण आइसकेपछि मात्रै थाहा पाउँछन् । सरकार वा अरू क्षेत्रका नेतृत्वले लिएको नीतिले भोलि कस्तो नतिजा ल्याउँछ भन्ने थोरैले मात्र अनुमान गर्न सक्छन् । सरकारी नीति तथा निर्णयहरू सधैं सही हुँदैनन् । जब सरकारले हामी सबैका लागि भनेर केही निर्णय गर्छ र त्यस्तो निर्णय निसानामा लाग्दैन, त्यसपछि समग्र समाजले क्षति ब्यहोर्नुपर्छ । जस्तो सरकारले झुक्किएर चिनीको आयात महसुल बढाउने र पछि कोटा तोकेर आयातै बन्द गरिदियो । बजारमा चिनीको भाउ बढ्यो । उपभोक्ता सबैले त्यसको मूल्य तिर्नुपर्यो ।जब कसैले हाम्रालागि निर्णय गर्छन्, तब हामी पूर्ण मानव हुन सक्दैनौं । दास, नोकरचाकर, बन्दी, तीव्र मानसिक समस्या भएका व्यक्ति वा नाबालिगका लागिमात्रै अरू कसैले निर्णय गरिदिनुपर्छ । हामी पूर्ण मानव बन्ने कोसिस गरौं, आधा होइन । छोरीहरूलाई छोडेर हामी कसरी पूरा मान्छे बन्न सकौंला ? छोरीसँग गरिने व्यवहारका लागि सरकारको, समाजको इसारा पर्खेर बस्न थाल्यौं भने हामी कहीँ पुग्दैनौं ।"
"प्रहरीलाई काभ्रे होइन, राष्ट्रपतिलाई नारायणहिटी",अग्निप्रसाद उपाध्याय रेग्मी
प्रस्तावित न्यायाधीशका योग्यतामाथि उजुरी,"थपलियाको सुनुवाइ आजप्रमुख निर्वाचन आयुक्तमा सिफारिस दिनेशकुमार थपलियाको बुधबार दिउँसो २ बजे सुनुवाइ हुने भएको छ । उनीविरुद्धका उजुरीकर्तासँग समितिले बिहान ११ बजे छलफल गर्नेछ । थपलियामाथि कर्मचारी समायोजन, स्थानीय विकास मन्त्रालयमा हुँदा बजेट नदिएको जस्ता प्रसंग जोडेर ६ वटा उजुरी परेका छन् ।"
चट्याङले ६ घाइते,"असिनापानीसँगै आएको हुरीले फेटा गाउँपालिकाका कतिपय हुरीपीडितको टेन्ट उडाएको छ । हुरीले भलुही भरबलिया, वडा ३ र ६ को पुरैनिया र गछिया टोलको दर्जन टेन्ट उडाएको वडा ६ पुरैनियाका वडाध्यक्ष जाकिर मियाँले बताए । हुरी र पानीले बसिनसक्नु बनाएको छ, उनले भने, भीषण असिनापानीले कतिको टेन्टमा पानी पसेको छ भने कतिपयको हुरीले टेन्ट उडाएको छ । मध्य तराईको बारा, पर्सा, रौतहट, सर्लाहीमा समेत हावाहुरीसँगै मेघ गर्जनका साथ असिनापानी परेकाले गहुँ र दलहन भित्र्याउन किसानलाई समस्या भएको छ ।"
चन्द समूहका जिल्ला सचिव पक्राउ,"बझाङ (कास) नेक्रवित्रम चन्द समुहका बझाङ जिल्ला सचिव भरत मल्ललाई प्रहरीले सोमवार पक्राउ गरेको छ । धनगढीबाट बझाङ आउदै गरेका मल्ललाई प्रहरीले सवारी साधन जाँच गर्ने क्रममा बित्थडचिर गाउँपालिकाबाट पक्राउ गरेको हो । पक्राउपछि केदारस्यूा गाउपालिकामा रहेको उनको घर खानतलासी गर्दा कटुवा पेस्तोल एक थान, त्यसमा लाग्ने दुई गोली बरामद भएको प्रहरीले जनाएको छ । मल्लको घरबाट विद्युतिय तार १० मिटर, बम बनाउन प्रयोग गरिने पाईप (सकेट) एक थान र ५ ग्राम लागुऔषध चरेस बरामद गरेको प्रहरी नायब उपरिक्षक सुर्य बहादुर केसीले बताए । मल्लले जवरजस्ती चन्दा संकलन गरेको, ज्यान मार्ने तथा विभिन्न संघ संस्थाका गतिविधिमा प्रतिबन्ध लगाउने धम्कीसमेत दिएकाले पक्राउ गरिएको केसीले बताए ।"
शुक्लाफाँटामा बाह्रसिंगा गणना,कञ्चनपुर (कास) शुक्लाफाँटा राष्ट्रिय निकुञ्जमा बाह्रसिंगा र नीलगाईको गणना सुरु भएको छ । २४ औं वन्यजन्तु सप्ताहको सुरुवातसँगै आइतबार बाह्रसिंगा र नीलगाईको गणना थालिएको हो । बाह्रसिंगा र नीलगाई बाघका मुख्य आहारा हुन् । गणनामा खटिएका निकुञ्जका रेञ्जर यमबहादुर रावतले ५ गतेसम्ममा बाह्रसिंगा र नीलगाईको गणना सकिने बताए । हेड काउन्टिङ पद्धतिबाट निकुञ्जमा डेढ दशकदेखि बाह्रसिंगाको गणना गरिंदै आएको छ । २०१३ मा गरिएको गणनाअनुसार शुक्लाफाँटामा बाह्रसिंगाको संख्या २ हजार ३ सय १ छ । त्यसपछि हरेक वर्ष वन्यजन्तु सप्ताहकै अवसरमा अनुगमन गरिए पनि गणना भएको थिएन । निकुञ्ज कार्यालयसँगै राष्ट्रिय प्रकृति संरक्षण कोषको शुक्लाफाँटा कार्यक्रम र जेडएसएलको प्राविधिक सहयोगमा बाह्रसिंगा र नीलगाईको गणना भइरहेको हो ।
पर्वपिच्छे फरक स्वाद,"जनकपुर (कास) मैथिली समाजमा खानपानसम्बन्धी एउटा भनाइ छ, माछ, पान आ मखान स्वर्गमे सेहो नहि भेटैत छै । अर्थात् माछा, पान र मख्खन स्वर्गमा समेत पाइँदैन । नयाँ वर्षसँगै वैशाख २ गते जुडशीतल पर्व मनाउँदा स्थानीयबासीले सातु, गुड, आँपको चटनी, बरी भोजन गरे । यस दिन तिलकोर, तरुल, तरुवा (पकौडा) सँगै दही खाने चलन छ । मिथिलाञ्चलमा चार ऋतुलाई लक्षित पर्व मनाइन्छ, जानकी मन्दिरका महन्थ रामरोशन दास वैष्णवले भने, जुडशीतल, दशहरा, तिलासंक्रान्ति र फागुपर्व । यी सबैमा खानपान पनि ऋतुअनुसार भिन्नाभिन्नै हुन्छ । उनका अनुसार गर्मी मौसमको खानपान भएकाले काँचो आँप चटनी, सातु, बरी, दहीजस्ता परिकार जुडशीतल पर्वसित जोडिएको छ । धेरैले मौलिक भेषभूषा, भाषा, संस्कृति, चित्रकला, लोकगीत, लोकगाथा तथा विवाह पद्धतिसँग मात्रै मिथिलाञ्चलको मौलिकता जोड्दै आएकोमा मौसम अनुसारका परिकारको संस्कृतिले भने खासै चर्चा नपाएको महन्थ वैष्णवले बताए । मिथिलाको आफ्नै मौलिक भोजन विन्यास छ, उनले भने, आज मिथिला भोजन हुन्छ भन्नेबित्तिकै पाहुनाहरू हुरुक्कै हुने त संस्कार नै हो । उनले पछिल्लो समय मैथिली चित्रकलाले बढी चर्चा पाए पनि यहाँको मौलिक खाना संस्कृति भने आधुनिक बजारमा प्रवर्द्धन हुन नसकिरहेको बताए । छठ पर्वमा गहुँको पीठोमा सख्खर मिसाएर बनाइने ठकुवा, चामलको आटामा सख्खर मिसाएर बनाइने भुसुवाजस्ता परिकार, साउनमा हुने चौठचन्द पर्वमा खाइने पूरी, खीर, ओलको तरकारी र चोखाले पनि मिथिलाका मौलिक परिकार हुन् । त्यस्तै शारदीय नवरात्रको अवसरमा मासु, माछासँगै खीर र पूरी खाने चलन छ । तिलासंक्रान्तिमा खिचडी, घ्यू, चाकु, तरुल, मुरही, तिल खाइन्छ भने फागु पर्वमा पुवा, पुरी र माछामासुका परिकार खाने गरिन्छ । खाद्य प्रविधि तथा गुण नियन्त्रण कार्यालय जनकपुरका निरीक्षक प्रवीणकुमार तिवारी मिथिला क्षेत्रको पारम्परिक भोजनसंस्कृति वैज्ञानिक भएको व्याख्या गर्छन् । खाद्य विज्ञानले हामीलाई पौष्टिक तथा सन्तुलित भोजन खान निर्दिष्ट गर्छ, उनले भने, सिजनअनुसारको खानपानको संस्कृति वैज्ञानिक छ । यो मिश्रित खाद्य परम्परा हो । एउटै खाद्य पदार्थको अनेकथरि परिकार बनाएर खानु मिथिलाञ्चलको अर्को विशेषता हो । मौलिक खानपानले पनि मिथिला समाजको सम्मुनत सभ्यताको संकेत गर्ने समाजशास्त्रका जानकार रामचन्द्र झा बताउँछन् ।"
काठमाडौंमा भारतीय रंग,"(काठमाडौं)  एउटै चित्रमा दक्षिण एसियाली नारीको अवस्थिति चित्रण गर्नुपर्दा कस्तो देखिन्छ होला ? भारतीय चित्रकार हेमन्त पाण्डेयले कोरेका चित्रले सिर्जनात्मक जवाफ दिन्छ । राजधानीको ठमेलस्थित मिथिला यें ग्यालरीमा ३२ भारतीय कलाकारसहित उनको चित्र पनि राखिएको छ । चित्रमा पाँचवटा हात र चारवटा शिर देखिन्छ । दुई खुट्टा उभिएको जमिनमा भने एकातिर आगोको लप्का, अर्कोतिर हरिया पात । मंगलबार दिउँसो पाका चित्रकार गेहेन्द्रमान अमात्य यो चित्र देखेपछि टक्क अडिए । भारतीय नारी सशक्त छन् भन्ने देखाउँछ यो चित्रले, उनले भने, उताको जस्तै नेपाली नारीको मनोदशा पनि यो चित्रको जस्तै पाउन सकिन्छ । पाण्डेयले चुनौतीको आगोबीच पनि आशा बोकेर हिँड्ने नारीको एउटा हातमा सन्तान (मातृवात्सल्य), अर्को हातमा कुची (सिर्जना) मात्रै राखिदिएका छैनन्, बाँकी हातहरूमा बन्दुक र हँसिया पनि थमाइदिएका छन् । नारीहरू सन्तानको स्याहारसुसारमा मात्रै हैन, संघर्षमा पनि उत्तिकै दमदार छन् भन्ने यी प्रतीकहरूमार्फत उनले व्याख्या गर्न खोजेको चित्रकार अमात्यले बताए । प्रदर्शनीमा आठ मुलुकका कलाकारहरूको सिर्जना रहे पनि धेरैजसो चाहिँ भारतीय चित्रकारहरू छन् । नाम दिइएको छ, अन्तर्राष्ट्रिय आर्ट फेस्ट । झन्डै पाँच दशकदेखि चित्रकारिता गर्दै आएका भारतीय कलाकार विपिन दावेले बुद्धको पोट्रेट राखेका छन् । नेपाली कलाकार श्यामसुन्दर यादवको मिथिला चित्र देख्न सकिन्छ । चिनियाँ चित्रकार रेडन ज्याजोको चित्र निकै रोचक लाग्छ । उनले जात्रैजात्राको सहरको रूपमा चिनिने काठमाडौं सहरप्रतिको आफ्नो प्रभावलाई प्रभाववादी शैली मै चित्रमा उतारेका छन् । उनको क्यानभासमा ठमेलको दृश्य देखिन्छ । दृश्यमा कोही लाखे नाच्दै छन्, कोही चाहिँ रथको छतरी घुमाउँदै । बाटोमा हिँड्नेहरू सबै आआफ्नै पारामा मग्न देखिन्छन् । आधुनिक शैली चित्र कुनै एक विषयमा मात्रै केन्द्रित छैनन्, धर्म, संस्कृति र प्रकृतिदेखि सौन्दर्य, प्रेम र नारी शक्तिको अभिव्यक्ति सबै देख्न सकिन्छ । विशेष गरी भारतको गुजराती संस्कृति लोभलाग्दो ढंगबाट चित्रकारहरूले क्यानभासमा उतारेका छन् । प्रदर्शनीमा बढीमा दुई वटा मात्र चित्र भनिएको थियो, भारतीय चित्रकार दावेले भने, नेपाल बुद्धको देश हो, त्यसैले दुवै बुद्धको चित्र लिएर आएँ । फरक फरक विषय र माध्यममा काम गर्न मन पराउने दावे सोमबार सिन्दुर जात्रा हेर्न भक्तपुर पुगेका थिए । जात्राबाट प्रभावित भएर उनले भारत फर्केपछि सिन्दुरजात्राकै सिरिजमा चित्र बनाउने बताए । चार दशकदेखि चित्रकारिता गर्दै आएका अर्का भारतीय चित्रकार तरुण कोठारीको चाहिँ यो पहिलो अन्तर्राष्ट्रिय प्रदर्शनी हो । प्रदर्शनीमा उनले आमा र सन्तानको प्रेम झल्काउने पोट्रेट र घोडाको चित्र राखेका छन् । अमात्यले अन्तर्राष्ट्रिय प्रदर्शनीले एक अर्को देशको कला बुझ्न र सिक्न सहयोग पुग्ने बताए । प्रदर्शनीमा बुद्ध, गणेश लगायत भगवाना पोट्रेटदेखि प्रभाववादी, क्युविजम र सिम्बोलिजमजस्ता धारका चित्रहरू देख्न सकिन्छ । भारतीय कला संस्था ड्रिम आर्ट वर्ल्डले पाँचदिने प्रदर्शनी गरेको हो । प्रदर्शनी बिहीबारसम्म चल्नेछ ।"
वनस्पतिविद्को पुस्तक,"काठमाडौं (कास) वनस्पतिविद् तीर्थबहादुर श्रेष्ठले भूस्वरूप र हावापानी नामक पुस्तक ल्याएका छन् । शिक्षक मासिकले प्रकाशन गरेको उनको पुस्तक मंगलबार राजधानीको शिल्पी थिएटरमा श्रेष्ठसँगै लीला श्रेष्ठ, शिक्षकका सम्पादक राजेन्द्र दाहाल र सञ्चारकर्मी एवं लेखक मोहन मैनालीले लोकार्पण गरे । नेपाल अध्ययन भाग१ अन्तर्गत प्रकाशित पुस्तकमा खोज निबन्ध छन् ।"
भुइयाँलाई आँबुखैरेनी वाङ्मय,काठमाडौं (कास) आँबुखैरेनी स्रष्टा समाजद्वारा हरेक वर्ष प्रदान गरिने आँबुखैरेनी वाङ्मय पुरस्कार२०७४ गैरआख्यान कृति भुइयाँ लाई प्रदान गरिने भएको छ । त्यस्तै हास्यकलाकार उत्तम केसीलाई हास्यव्यंग्यतर्फको इन्द्रासन हास्यव्यंग्य पुरस्कार प्रदान गर्ने समाजले विज्ञप्तिमा जनाएको छ । दुवै पुरस्कारमा जनही १० हजार रुपैयाँ र प्रमाणपत्र रहेको छ ।
कायस्थको बेलाको बोली,"काठमाडौं (कास) लेखक मोहनबहादुर कायस्थले भोगेको फरक समय र भिन्न विषयका विचारचिन्तनको संग्रह बेलाको बोली प्रकाशनमा आएको छ । कायस्थ सेवा सदन, बन्दीपुरले प्रकाशित गरेको संग्रहमा झन्डै १ सयवटा लघुविचार र तत्काल उब्जिएका टिपोट समेटिएको छ । साना ठूलो गरेर ६७ वटा पुस्तक लेखिसकेका कायस्थले विषय र विचार आधारित संग्रह सुन त मुन्द्रे र रुपरंग प्रकाशनमा ल्याएका थिए ।"
पेरिसको शोभा आगलागीले स्वाहा,"पेरिस विश्व सम्पदा सूचीमा रहेको फ्रान्सको पेरिसस्थित ८ सय ५० वर्ष पुरानो विश्वप्रसिद्ध गिर्जाघर नोट्रडाममा लागेको आगो १५ घण्टापछि नियन्त्रणमा लिइएको छ । स्थानीय समयअनुसार सोमबार साँझ साढे ६ बजे लागेको आगो मंगलबार बिहान १० बजे नियन्त्रणमा लिइएको हो । आगलागीबाट गिर्जाघरको शिखर र छाना पूर्ण नष्ट भएका छन् । ढुंगाले बनेको मुख्य संरचना भने सुरक्षित रहेको पेरिसका अग्नि नियन्त्रक प्रमुख जाँ क्लाउड ग्यालेटले बताएका छन् । उनले गिर्जाघरको दुई तिहाइ छत नष्ट भएको बताए । पेरिसका उपमेयर इम्यानुअल ग्रेगरका अनुसार आगलागीका कारण गिर्जाघरमा व्यापक क्षति पुगेको छ । त्यहाँ रहेका बहुमुल्य कलाकृति र अन्य सामग्रीलाई बचाउने प्रयास गरिरहेको उनले बताएका छन् । गिर्जाघरको भित्री काष्ठकला जलेर ध्वस्त भएको छ भने महत्त्वपूर्ण सम्पदाको रूपमा रहेको गुलाफी झ्यालको अवस्था भने प्रस्ट भइसकेको छैन । आपत्कालीन समूहले गिर्जाघरमा रहेका केही महत्त्वपूर्ण सम्पदालाई सुरक्षित राख्न सफल झएको छ । येशु क्रिस्टले त्रुसमा चढ्नुअघि लगाएको विश्वास गरिएको काँडा भएको मुकुट (क्राउन अफ थ्रोन्स) सुरक्षित राखिएको छ । सम्पदा तथा मुख्य संरचना जोगाउन करिब ४ सय अग्नि नियन्त्रक रातभर जुटेका थिए । पेरिसका महान्यायाधिवक्ताले घटनाको अनुसन्धान सुरु गरिसकेको बताएका छन् । अधिकारीका अनुसार यो घटनालाई सम्भावित आतंकवादी घटनासँग पनि जोडेर अनुसन्धान भइरहेको छ । हजारौं पेरिसवासी र पर्यटकहरूले गिर्जाघरनजिकको सडकमा बसेर त्रसित मुद्रामा आगलागीको बितण्डा हेरेका थिए । आगोको लप्काले गिर्जाघरको छाना र शिखर ढाल्दा सडकमा उपस्थित मानिसले हे भगवान् भन्दै चिच्याएका थिए । नोत्रेदम सबै कालखण्डका भयानक युद्ध र बमबारीबाट जोगिएको थियो । हामीले कहिल्यै यसरी आगोमा जलेर नष्ट होला भन्ने सोचेका थिएनौं । म आज अति दुःखित छु र आफूलाई रित्तो अनुभव गरिरहेको छु, आगलागीको दृश्य हेरेका स्टेफानी साइगनुरीले भने । इतिहासकारले पनि भवनमा पुगेको क्षतिले दुःखी भएको बताएका छन् । पेरिस आइफेल टावर हो भने फ्रान्स नोत्रेदम हो । यसले फ्रान्सको समग्र संस्कृति र इतिहासको प्रतिनिधित्व गर्दछ, लेखक एवं धार्मिक इतिहासकार बर्नार्ड लेकोप्टेले भने । नोट्रडामको पुनर्निर्माणका लागि रकम संकलन अभियान सुरु भएको छ । मंगलबार नै कम्तीमा पनि ३ करोड ३९ लाख डलर सहयोग घोषणा भएको छ । फ्रान्सेली अर्बपति फ्रान्सिस हेन्री पिनाल्टले १ करोड १३ लाख डलर सहयोगको घोषणा गरेका छन् भने अर्का अर्बपति बर्नार्ड आर्नोल्ट र उनको एलभीएमएच समूहले २ करोड २६ लाख डलर सहयोग दिने भएका छन् । आर्नोल्ट परिवार र एलभीएमएच समूह यस राष्ट्रिय शोकको घडीमा ऐक्यबद्धता प्रकट गर्न चाहन्छ र फ्रान्सेली सम्पदा तथा एकताको प्रतीकका रूपमा रहेको यस गिर्जाघरको पुनर्निर्माणमा सहयोगका लागि सहभागी भएको छ, उक्त समूहले विज्ञप्तिमा भनेको छ । फ्रेन्च च्यारिटी फाउन्डेसन डु प्याट्रिमोनले गिर्जाघरको पुनर्निर्माणका लागि रकम संकलन गर्न अन्तर्राष्ट्रिय अपिल गरेको छ । स्ट्रासवर्गस्थित युरोपेली संसद्मा मंगलबारै बसेको युरोपेली युनियनको बैठकले चर्चको पुनर्निर्माणका लागि सम्पूर्ण युरोपले योगदान दिने निर्णय गरेको छ । युरापेली संसद्का प्रमुख एन्टोनियो ताजानीले सबै ७ सय ५१ सदस्यलाई एक दिनको तलब दिन आहृवान गरेका छन् । यस्तै, भ्याटिकनले पोप फ्रान्सिसले फ्रान्सेली क्याथोलिक्स र पेरिसबासीका लागि प्रार्थना गरेको जनाएको छ । बेलायती महारानी एलिजावेथ द्वितियाले राष्ट्रपति म्याक्रोंलाई पत्र लेख्दै यो अप्ठेरो परिस्थितिमा आफ्नो विचार र प्रार्थना चर्चसँग सम्बन्धित र सम्पूर्ण फ्रान्सेलीसँग रहेको बताएकी छन् । केही समयदेखि गिर्जाघरका ढुंगा चर्कन थालेपछि भत्कन सक्ने आशंकामा जीर्णोद्धार थालिएको थियो । आगलागीको एक कारण पनि जीर्णोद्धार नै भएको आशंका गरिएको छ । घटना यसरी भयो पहिलो पटक स्थानीय समयअनुसार १८२० बजे नोट्रडामका सुरक्षा गार्डले आगलागीको पहिलो अलार्म पाएका थिए । तत्काल गिर्जाघर खाली गराएर निरीक्षण गर्दा आगो फेला परेन । दोस्रो पटक १८४३ बजे अलार्म बज्यो । त्यसपछि आगो देखियो र तत्काल अग्नि नियन्त्रकलाई खबर गरियो । तर आगो तत्काल गिर्जाघरको छतमा पुग्यो र चाँडै फैलियो । आगो मंगलबार बिहान स्थानीय समयअनुसार १० बजे नियन्त्रणमा आएको घोषणा गरियो । आगो निभाउने क्रममा एक अग्नि नियन्त्रक घाइते भएका छन् । पुनर्निर्माण गर्ने राष्ट्रपतिको प्रतिबद्धताफ्रान्सका राष्ट्रपति इम्यानुअल म्याक्रोंले नोट्रडाम गिर्जाघर पुनर्निर्माण गर्ने प्रतिबद्धता जनाएका छन् । उनले मुलुकको आत्माका रूपमा रहेको ऐतिहासिक गिर्जाघरलाई पुनर्निर्माणको प्रतिबद्धता जनाएका हुन् । सम्पूर्ण देशबासीझैं म आज निकै दुःखी छु, हाम्रो एक हिस्सा जलेको देखेर मलाई निकै गार्हो भइरहेको छ, उनले भने ।"
२०० वर्ष लगाएर बनेको गिर्जाघर,"यसको भ्रमण गर्न पनि बर्सेनि लाखौं पर्यटक फ्रान्स आउने गर्थे ।यहाँ यशु क्रिस्टको पालादेखिका वस्तुहरू संग्रहित रहेको बताइन्छ । यहाँ प्यासन अफ क्रिस्ट भनिने यशुलाई झुन्ड्याइएको क्रस, उनको शरीरमा ठोकिएका किलाहरू र अन्तिम अवस्थामा येशुले लगाएको मुकुट राखिएको विश्वास गरिन्छ ।"
दादुराका बिरामी ३०० प्रतिशतले बढे,"जेनेभा विश्व स्वास्थ्य संगठन (डब्लूएचओ) ले अघिल्लो वर्षको तुलनामा सन् २०१९ को तीन महिनामा विश्वभर दादुराका बिरामीको संख्या ३०० प्रतिशतले वृद्धि भएको जनाएको छ । दुईवटा खोप लगाउँदा दादुरा पूर्णरूपमा नियन्त्रण गर्न सकिन्छ । तर खोपको दरमा कमी भएपछि यसका बिरामीको संख्या एकाएक वृद्धि भएको डब्लूएचओको भनाइ छ । विश्वभरबाट संकलित प्रारम्भिक तथ्यांक विश्लेषण गर्दा सन् २०१९ को पहिलो तीन महिनामा दादुराका बिरामी ३०० प्रतिशतले बढेको पाइयो, डब्लूएचओले भनेको छ, दुई वर्षदेखि नै दादुराका बिरामीको संख्या बढ्दै गएको पाइएको थियो र त्यसैको निरन्तरता अहिले पनि देखिएको छ ।डब्लूएचओले यो तथ्यांकले दादुराको बढ्दो प्रवृत्तिलाई संकेत गरेको जनाएको छ । धेरै देशमा दादुराका बिरामी ठूलो संख्यामा देखिएका छन् । विश्वका सबैजसो क्षेत्रमा दादुराका बिरामी पाइएको छ ।यस वर्ष विश्वका १ सय ७० देशबाट संकलित तथ्यांकमा एक लाख १२ हजार १ सय ६३ जनामा दादुरा पाइएको छ । गत वर्ष १ सय ६३ देशको तथ्यांकमा २८ हजार १ सय २४ जनामा दादुरा देखिएको थियो ।हावाबाट संक्रमण हुने दादुराबाट ज्वरो आउने, खोकी लाग्ने र शरीरमा राता फोका उठ्ने गर्दछ । कतिपय अवस्थामा समयमै उपचार नभए घातक हुने गर्दछ । धेरै विकसित देशमा दादुरा रोग उन्मूलन भइसकेको छ ।विश्व स्वास्थ्य संगठनका अनुसार दादुराविरुद्धको पहिलो खोप ८५ प्रतिशतले कमी भएको छ भने करिब ६७ प्रतिशतले मात्र दोस्रो खोप लिने गरेका छन् ।"
ट्रम्पलाई वेल्डले चुनौती दिने,"वासिङ्टन सन् २०२० को अमेरिकी राष्ट्रपति निर्वाचनका लागि रिपब्लिकन पार्टीका तर्फबाट बिल वेल्डले उम्मेदवारी घोषणा गरेका छन् । राष्ट्रपति डोनाल्ड ट्रम्प नै रिपब्लिकन पार्टीका तर्फबाट उम्मेदवार हुने तयारी भइरहेका बेला वेल्डले उम्मेदवारी घोषणा गरेका हुन् । विपक्षी डेमोक्रेटिक पार्टीका तर्फबाट १८ जनाले उम्मेदवारी घोषणा गरिसकेका छन् ।अमेरिकी म्यासाचुसेट्स राज्यका ७३ वर्षीय पूर्वगभर्नर बिल वेल्डले ट्वीट गर्दै आफूले उम्मेदवारी दिने बताएका हुन् । राष्ट्रपति ट्रम्प पार्टीभित्र निकै लोकप्रिय भएकाले बिल वेल्डले पार्टीका तर्फबाट उम्मेदवारी पाउने सम्भावना कम छ । तर यस उम्मेदवारीले पार्टीभित्र निराशा रहेको प्रस्टै देखिएको छ । रिपब्लिकन पार्टीभित्र ट्रम्पले विपक्षीमाथि जथाभावी आलोचना गर्ने गरेको, रूसी राष्ट्रपतिसँग साँठगाँठ गरेको तथा भर्जिनियामा गोरा राष्ट्रवादीले गरेको आक्रमणप्रति नरम व्यवहार गरेको आरोप लगाइने गरेको छ ।"
'विभागको निर्देशनबमोजिम गर्नू',"(इनरुवा)  सर्वोच्च अदालतले कृषियोग्य जमिनको खण्डीकरण रोक्न अंशियार बराबर मात्र कित्ताकाट गर्न मिल्ने निर्देशनात्मक आदेशविपरीत जिल्ला अदालत सुनसरीबाट मालापोत कार्यालयलाई दिएको आदेश प्रस्ट्याउँदै जिल्ला मालपोतलाई मंगलबार पत्र पठाएको छ । मालपोतले सर्वोच्च र कृषिभूमि तथा सहकारी मन्त्रालय र भूमिसुधार व्यवस्था विभागको पत्रअनुसार चार जना अंशियारको नाममा ४३ कित्ता जमिन खण्डीकरण गर्न नमिल्ने भन्दै राय पाऊँ भनी जिल्ला अदालतलाई पत्राचार गरेको थियो । भूमाफियाहरूले मालपोतबाट कित्ताकाट नभपछि अंशका नाममा आदालत मार्फत कित्ताकाटको वैधानिक बाटो रोज्ने प्रयास गरेका थिए । जिल्ला अदालतले मंगलबार जिल्ला मालपोत कार्यालयलाई पत्र लेख्दै यहाँबाट मिलापत्रको नक्कल दाखा गरिदिन पत्रसमेत गइसकेकाले अरू कुनै निर्देशन दिन नमिल्ने भएकाले सम्बन्धित विभाग र निकायबाट निर्देशन लिई गर्नू, गराउनू भनेको छ । भूमि व्यवस्था तथा अभिलेख विभागले २०७५ पुस ३० मा मालपोत कार्यालयहरूलाई पत्र लेख्दै संविधानको धारा ३६ बमोजिम खाद्य सम्प्रभुताको हकलाई सुनिश्चित गर्न र धारा ५१ को खण्ड (ङ) को ३ र ४ अनुसार कृषियोग्य भूमिको थप विनाश हुनबाट रोक्न निर्देशन भएबमोजिम मालपोत कार्यालयबाट सामान्य अंशबन्डाबाहेकको जमिन खण्डीकरण रोकेको छ ।साविक सुनसरी खनार ३ को कित्ता नम्बर ४९ को एक बिघा ४ कठ्ठा १० धुर जग्गा वादी सृष्टि रिजाल र प्रतिवादी जीवनप्रसाद रिजालबीच दाखा गर्ने जिल्ला न्यायाधीश पुरुषोत्तम प्रसाद ढकालको इजालसले चैत २७ गते आदेश गरेको थियो । सो आदेश कार्यान्वयन गर्न नसकिने भन्दै जिल्ला मालपोत कार्यालय सुनसरीले राय पाऊँ भन्दै फिर्ता पठाएको थियो । बाबु जीवनप्रसाद रिजाललाई छोरी सृष्टिले पढ्न खर्च नदिएको भन्दै अंशमुद्दा दायर गरे पनि कित्ता नम्बर ४९ को उक्त जमिनमा प्लटिङ गरी बाटो खोलेर पोलसमेत गाडेको पाइएको सुनसरी बार एसोसिएसनका सचिव शंकरप्रसाद पोखरेलले बताए । जमिन खण्डीकरण गरी बिक्री गरेर संरचनासमेत बनिरहेको अवस्थामा अदालतले प्लटिङ गरिएकै जग्गाबमोजिम कित्ताकाट गर्न मालपोतलाई आदेश दिएको प्रति आफूहरूले विमति जनाएको कानुन व्यवसायीहरूले बताए । जिल्ला न्यायाधीश पुरुषोत्तमप्रसाद ढकालले फैसलाबारे प्रतिक्रिया दिन मानेनन् । जिल्ला अदालतका स्रेस्तेदार नगेन्द्रकेशरी पोखरेल भने, सरकारका निर्णयहरू फेरबदल भइरहन्छन् । अदालतले कानुनबमोजिम निर्णय दिने हो । खण्डीकरण नगर्ने भने पनि कानुनले अंशबन्डा गर्न दिन्छ, तर त्यो कार्यान्वयन गर्ने वा रोक्ने भन्ने निकाय मालपोत कार्यालय नै हो ।सर्वोच्च अदालतका न्यायाधीश केदारप्रसाद चालिसे र तेजबहादुर केसीको संयुक्त इजालसले २०७४ फागुन २ गते कृषि योग्य जमिनको बढो खण्डीकरण रोक्न भएको निर्देशनात्मक आदेश दिएको थियो । भूमिसम्बन्धी ऐन २०२१ को प्रस्तावना र सोही ऐनको दफा ५१ (ञ) को भावना र संविधानको धारा २५ को उपधारा (४)ले मार्ग निर्देशन गरेबमोजिम भूमिको वर्गीकरण र उपयोगसम्बन्धी कानुन तर्जुमाको चरणमा रहेकाले कृषियोग्य भूमिको विनाश हुनबाट रोक्न सर्वोच्चले कृषिभूमि तथा सहकारी मन्त्रालय र भूमिसुधार व्यवस्था विभागलाई २०७४ फागुन २ गते निर्देशनात्मक आदेश गरेको थियो ।"
केक काटेर रेडपान्डाको जन्मदिन,"रसुवा (कास) २४ औं वन्यजन्तु सप्ताहका अवसरमा मंगलबार धुन्चेमा विश्वमै दुर्लभ रेडपान्डाको दसौं जन्मदिन केक काटेर मनाइएको छ । यसरी रेडपान्डाको जन्मदिन मनाउन थालिएको यो चौथोपटक हो । केक काट्नुअघि धुन्चे बजारमा लामा झाँक्रीसहितको र्याली निकालिएको थियो । रेडपान्डाको जन्मोत्सवसँगै बालमन्दिर प्रांगणमा दसौं जिल्लास्तरीय रेडपान्डा ट्रफी भलिबल प्रतियोगिता र सातौं लाङटाङ पर्यटन तथा संरक्षण उत्सव कार्यक्रमसमेत उद्घाटन गरियो । कार्यक्रमका प्रमुख अतिथि प्रदेश ३ सरकारका वातावरणमन्त्री अरुण नेपालले रेडपान्डाको डमी लाई केक काटेर खुवाएका थिए । लाङटाङ राष्ट्रिय निकुञ्जको चोलाङ पटी, पोलाङ पटी र ढोकाचेत रेडपान्डाका बासस्थान हुन् । रेडपान्डा संरक्षण तथा प्रचारप्रसार गरी पर्यटक भित्र्याउने उद्देश्यले भलिबल प्रतियोगिता र संरक्षण उत्सव कार्यक्रम सञ्चालन गरिएको गोसाइँकुण्ड गाउँपालिका अध्यक्ष कैसाङ नुर्पु तामाङले बताए । सन् २०१९ लाई पालिकाले पर्यटन भ्रमण वर्ष घोषणा गरेको छ, उनले भने । लाङटाङको पर्यटन दुर्लभ वन्यजन्तु र संरक्षणसँग जोडिएकाले यसैका नामबाट दस वर्षदेखि भलिबल प्रतियोगिता र सात वर्षदेखि संरक्षण उत्सव कार्यक्रम गरिँदै आएको छ । यसपटकको प्रतियोगितामा जिल्लाका १५ टिम सहभागी भएको लाङटाङ क्षेत्र संरक्षण सरोकार समाज अध्यक्ष सन्तोष घलेले बताए ।"
सुन भन्दै फलाम बेच्ने पक्राउ,"काठमाडौं (कास) प्रहरीले नक्कली सुनको बिक्री धन्दामा संलग्न पाँच जनालाई पक्राउ गरेको छ । काठमाडौंका राजेश विकले दिएको उजुरीका आधारमा नुवाकोट दुप्चेश्वर गाउँपालिका ६ का पूर्णबहादुर तामाङ, काभ्रे चौरी देउराली गाउँपालिका ३ को चन्द्रबहादुर श्रेष्ठ, प्रविन श्रेठ र सुवा श्रेष्ठ पक्राउ परेका हुन् । अर्का धार्दिङ रुबी भ्याली गाउँपालिका ४ घर भई स्वयम्भू बस्ने २२ वर्षीय बेमान तामाङलाई भने एक केजी नक्कली सुनसहित प्रहरीले पक्राउ गरेको छ । प्रहरीका अनुसार काठमाडौंका विकले सस्तोमा सुन किन्न पाइने लोभमा आधा किलोका लागि धन्दामा संलग्नलाई १९ लाख रुपैयाँ बुझाएका थिए । सुन भनेर किनेको धातुको प्याकेट घर पुगेर हेर्दा फलाम रहेको थाहा पाएपछि उनले प्रहरीमा उजुरी गरेका थिए ।प्रहरी परिसर काठमाडौंले पछिल्ला नौ महिनामा मात्रै नक्कली सुन किनबेचका अरू तीन फरकफरक घटनामा अनुसन्धान गरिसकेको छ । अधिकांश घटनामा सस्तोमा सुन किनेर बेच्न मिल्ने आश्वासनको पासोमा परेर ठगी भएको देखिन्छ । प्रहरीका अनुसार गत भदौ १७ मा २ केजी नक्कली सुनसहित अभिषेक तामाङ, राम तामाङ, राज तामाङ, जितेन तामाङ, वीरेन्द्र तामाङ र राजकुमार तामाङ नागढुंगाबाट पक्राउ परेका थिए । मंसिर २४ मा ६६ लाखमा दुई किलो नक्कली सुन बेच्न खोज्ने लालबहादुर लामा र राजीव तामाङ बौद्धमा पक्राउ परे । यस्तै पुस ३ मा एक केजी नक्कली सुनसहित समीर कोइरालालाई प्रहरीले सुकेधाराबाट पक्राउ गरेको थियो ।"
इन्भेस्टमेन्ट बैंकलाई २ अर्ब नदिन इटालीमा मुद्दा,"(काठमाडौं)  तनहुँ हाइड्रोले ठेक्का तोडेपछि इटालियन कम्पनी सीएमसीले कार्यसम्पादन जमानत (बैंक ग्यारेन्टी) बापतको २ अर्ब रकम रोक्का गर्न इटाली अदालतमा मुद्दा दायर गरेको छ । कम्पनीको मुद्दाको सुनुवाइ गर्दै इटालीको अदालतले इन्भेस्टमेन्ट बैंकलाई बैंक ग्यारेन्टीबापतको रकम तत्काल नदिन इटालीको बैंक इन्टेसा सान पाओलोलाई आदेश दिएको छ । इन्टेसा सान पाओलोको अनुरोधमा इन्भेस्टमेन्ट बैंकले सीएमसीलाई बैंक ग्यारेन्टी दिएको थियो ।१४० मेगावाट क्षमताको तनहुँ हाइड्रोको हेडवर्क्स (नदी फर्काउने र बाँधसहितका संरचना) निर्माण गर्न सीएमसीले २० अर्ब ६४ करोड ५२ लाख रुपैयाँको ठेक्का पाएको थियो । १५ असोजमा गरिएको ठेक्का सम्झौताअनुसार काम सुरु नगरेको भन्दै आयोजनाले फागुन २३ मा सीएमसीसँग सम्झौता तोडेको थियो । आयोजना र सीएमसीबीच भएको सम्झौतामा २८ दिनभित्र आयोजनास्थलमा काम सुरु गर्ने प्रावधान छ । सम्झौताअनुसार कम्पनी आयोजनास्थल नपुगेपछि आयोजना कार्यालयले फागुन ७ गते ठेक्का तोड्नका लागि सूचना जारी गरेको थियो । दुई साताको म्याद दिएर सूचना जारी गरिए पनि सीएमसीको आधिकारिक जवाफ नआएको भन्दै आयोजनाले ठेक्का तोडेको हो । सीएमसीसँग ठेक्का तोडेको आयोजनाले अर्को बोलपत्र आह्वान गर्ने तयारी गरिरहेको छ ।ठेक्काको लागि सीएमसीले नेपाल इन्भेस्टमेन्ट बैंकबाट ८५ करोड १४ लाख १६ हजार रुपैयाँ र ८७ लाख ४९ हजार यूरोको कार्यसम्पादन जमानत जारी गराएको थियो । सीएमसीसँग ठेक्का सम्झौता तोडेलगत्तै इन्भेस्टमेन्ट बैंकले जारी गरेको बैंक ग्यारेन्टी रकम तनहुँ हाइड्रोपावर लिमिटेडले लिइसकेको छ । ठेक्का सम्झौताको १० प्रतिशत रकम ठेकेदारले बैंक ग्यारेन्टीबापत राख्नुपर्छ ।बैंक ग्यारेन्टीबापत रकम आयोजनालाई दिएर इन्भेस्टमेन्ट बैंकले इटालीको बैंकसँग रकम माग गरेको थियो । उक्त रकम माग गर्ने प्रक्रियामै रहँदा सीएमसीले मुद्दा दायर गरेको राष्ट्र बैंक स्रोतले जानकारी दिएको छ ।सीएमसीले दायर गरेको मुद्दाको सुनुवाइ गर्दै इटालीको बैंक ट्रिब्युनल डी बोलोग्नालेले आइतबार इटालीको बैंक इन्टेसा सानपाओलोलाई बैंक ग्यारेन्टी भुक्तानी रोक्का गर्नका लागि आदेश दिँदै तनहुँ हाइड्रोपावरले अवैध तरिकाले बैंक ग्यारेन्टी लिएको हो कि होइन भन्ने विषयमा पनि छानबिन गर्न भनेको छ । सीएमसीले हालेको मुद्दाको अर्को सुनुवाइ २६ जुनमा तोकिएको छ ।तनहुँ हाइड्रोपावर विभिन्न दातृ निकायको सहयोगमा निर्माण गर्न लागिएको हो । आयोजनाको कुल लागत ५० करोड ५० लाख अमेरिकी डलर पर्ने अनुमान गरिएको छ । यी खर्चले आयोजनाको निर्माणसहित प्रसारण लाइन, ग्रामीण विद्युतीकरणसमेत समेट्छ । आयोजना निर्माणका लागि एसियाली विकास बैंक (एडीबी) ले १५ करोड अमेरिकी डलर, जापान अन्तर्राष्ट्रिय सहयोग नियोग (जाइका) ले १८ करोड ४० लाख डलर, युरोपियन इन्भेस्टमेन्ट बैंक (ईआईबी) ले ८ करोड ५० लाख डलर ऋण सहयोग गरेका छन् । आयोजनाका लागि नेपाल विद्युत् प्राधिकरणले ८ करोड ७० लाख डलर व्यहोर्नेछ ।आयोजनाको वित्तीय व्यवस्थापनका लागि दातृ निकाय र नेपाल सरकारबीच ऋण सम्झौता भइसकेको छ । आयोजना र प्राधिकरणबीच विद्युत् खरिद सम्झौता भइसकेको छ । प्राधिकरणले आयोजनाको विद्युत् खरिद गर्ने गरी असार १५ गते विद्युत् खरिद बिक्री सम्झौता भएको हो । सम्झौताअनुसार आयोजनाले २०८० चैत ३० (अप्रिल २०२४) गते उत्पादन सुरु गर्नुपर्नेछ ।विद्युत् खरिद बिक्री सम्झौताअनुसार प्राधिकरणले आयोजनाको प्रतियुनिट विद्युत् सुक्खायाममा १२ रुपैयाँ ४ पैसा र वर्षायाममा ६ रुपैयाँमा खरिद गर्नेछ । यो मूल्यमा वार्षिक ३ प्रतिशतका दरले ८ पटकसम्म साधारण मूल्य वृद्धि पाउने व्यवस्था सम्झौतामा उल्लेख गरिएको छ ।"
चिनी बन्देजमा छानबिन मात्रै,"(काठमाडौं)  चिनी आयातमा बन्देज लगाउँदा अनियमितता भएको विषयमा छानबिन सुरु भएको लामो समय बितिसक्दा पनि टुंगोमा पुगेको छैन । सरकारले दसैंको मुखमा चिनी आयातमा बन्देज गरेपछि बजार भाउ निकै तात्यो । उद्योगीले भन्सार महसुल बढाउन दिएको दबाबमै महसुल १५ प्रतिशतबाट ३० प्रतिशत पुर्याएको थियो । भन्सार वृद्धिले चिनी महँगो भइरहेकै बेला भदौ ३१ को मन्त्रिपरिषद् बैठकले फेरि वार्षिक एक लाख टन मात्रै चिनी आयात गर्न पाउने निर्णय गर्यो । बन्देजले चिनीको मूल्य प्रतिकिलो एक सय रुपैयाँ नाघेको सार्वजनिक लेखा समितिका एक सदस्यले त्यतिबेलै बताएका थिए । उद्योगीको अनुचित प्रभावमा परी चिनी आयातमा पूर्ण बन्देज लगाएको भन्दै थप छानबिन गर्न समितिले पूर्व वाणिज्य तथा आपूर्तिमन्त्री एवं सांसद लेखराज भट्टको संयोजकत्वमा उपसमितिसमेत गठन गर्यो । उपसमितिले लेखा समितिका सभापति भरत शाहलाई बुझाएको प्रतिवेदनमामा करोडौं रुपैयाँको चलखेल भएको दाबीसहित असोजमा प्रतिवेदन बुझायो । २०७५ वैशाखमा चिनी उद्योगले कारखाना मूल्य प्रतिकिलो ५३ रुपैयाँमा बिक्री गरेको सरकारको प्रतिवेदनमा देखाएको छ । स्टक चिनी बिक्री गर्दा बजार मूल्य प्रतिकिलो ६३ रुपैयाँभन्दा कम पर्ने स्थिति हुँदाहुँदै अर्थ मन्त्रालयल, सम्बन्धित मन्त्रालय र मातहतका विभाग चिनी उद्योगीको अनुचित प्रभावमा परी चिनी आयातमा पूर्ण बन्देज लगाउन पुगेको देखिन्छ, उपसमितिले तयार पारेको प्रतिवेदनमा भनिएको छ, बजारमा १२ वटा निजी उद्योगको कार्टेलिङ हुने गरी करोडौं आर्थिक अनियमितता गरेको देखिएको छ । थप छानबिनका लागि अख्तियार दुरुपयोग अनुसन्धान आयोगलाई निर्देशन दिनुपर्छ ।उपसमितिले थप छानबिनका लागि आयोगलाई निर्देशन दिनुपर्ने सुझावसहितको प्रतिवेदन असोज २५ गते बुझाएको थियो । उपसमितिले तोकिएको समय अवधिमै प्रतिवेदन बुझाए पनि समिति दसैं, तिहार र छठ अगाडि कुनै निर्णयमा पुगेन । पछि समितिले चिनीको मूल्य ६३ रुपैयाँभन्दा बढ्न नदिनु भनेर सम्बन्धित मन्त्रालय र निकायलाई पत्राचार गरे पनि कार्यान्वयन भएन । व्यवसायीहरूले निर्वाध रूपमा प्रतिकिलो ७० रुपैयाँदेखि ७५ रुपैयाँमा बिक्री गरेका थिए । दुई महिना ढिलाइ गरी मंसिर ४ गते बसेको समिति बैठकले भने विस्तृत छानबिनका लागि अख्तियारमा पठाउने निर्णय गर्यो ।लेखाले बजारमा चिनीको चरम मूल्य वृद्धि गराउनमा प्रत्यक्ष सहयोग गरेको ठहर गर्दै विस्तृत छानबिन गर्न अख्तियारलाई निर्देशन दिएको थियो । अख्तियारबाट पनि चिनीको छानबिनमा ढिलाइ भइरहेको छ । चिनीसम्बन्धी अख्तियारको उद्योग वाणिज्य शाखाले अध्ययन गर्छ । उसले चार महिना बित्दा पनि केही टुंगो लगाएको छैन । आयोगका प्रवक्ता प्रदीपकुमार कोइरालाले चिनीको फाइल अध्ययनकै क्रममा रहेको बताए । अहिलेसम्म केही भएको छैन । उद्योग वाणिज्य शाखाले हेरिरहेको छ, उनले भने, प्रक्रियामै छ । टुंगिएपछि सार्वजनिक गर्छौं । चिनीको अध्ययनबारे लेखाले पनि अख्तियारलाई पत्राचार गर्न सक्छ । फलोअप गर्न सक्छ । लेखा समितिलाई अधिकार पनि दिइएको छ । समितिले पनि कुनै चासो दिएको देखिँदैन । लेखा समितिलाई फलोअपका लागि पूर्ण अधिकार छ । समितिले सबै विषयमा सबै कुरा उठाउने तर त्यसको निष्कर्ष ननिस्कने हुँदा अर्थ रहन्न, उपसमिति संयोजक लेखराज भट्टले भने, चिनीकै विषयमा नयाँ ढंगले अध्ययन गर्दै छु । केही दिनमै पुनः समितिमा छलफल हुन्छ । सीमा क्षेत्रमा चिनीको मूल्य, भारतीय मिलको दरभाउलगायत अध्ययन भइरहेको उनले बताए । लेखा समिति सभापति भरत शाहले महालेखा परीक्षकाको ५६औं प्रतिवेदनले पनि चिनीमा अर्बौंको भ्रष्टचार उल्लेख गरेकाले पुनः छानबिन गरिने बताए । हामीले मुख्यतः मूल्य हेरेका थियौं । लेखाको मुख्य उद्देश्य किसानलाई पनि मूल्य भुक्तानी गराउनु थियो, उनले भने, आयात रोकेर भ्रष्टाचार भएको छ । महालेखापरीक्षकको प्रतिवेदन पनि आएको छ । प्रतिवेदनले भन्सार महसुल, राजस्व छुट र बिक्रीमा आय कमी देखाएर एक अर्ब रुपैयाँभन्दा बढीको चलखेल भएको जनाएको छ । अख्तियारले छानबिनमा ढिलाइ गर्दा चाडबाडकै मुखमा आयात बन्देज गरेर उपझोक्तालाई महँगोमा बित्री गर्नेलाई प्रोत्साहन भइरहेको छ । दुई साताअघि प्रधानमन्त्री केपी शर्मा ओलीले पनि चिनी व्यापारीले सरकारलाई झुक्याएर ठगी गरेको बताएका थिए । आयात प्रतिबन्धमा प्रधानमन्त्रीले नै ठाडो निर्देशन दिएपछि आपूर्तिमन्त्री मात्रिका यादवले आयात बन्देजको प्रस्ताव मन्त्रिपरिषद्मा पेस गरेका थिए । आयात बन्देज लगाएको ८ महिनापछि प्रधानमन्त्री स्वयंले सार्वजनिक रूपमै असन्तुष्टि पोखेका छन् । बन्देज खारेज गर्नका लागि कुनै ऐनकानुनले रोक्दैन । विज्ञका अनुसार अन्तर्राष्ट्रिय व्यापारको सिद्धान्तअनुसार बन्देज गरेर संरक्षण गरिँदैन । भन्सार महसुल बढाएर गरिन्छ । प्रधानमन्त्रीले सार्वजनिक रूपमै व्यापारीले झुक्याएको बताए पनि बन्देज हटाइएको छैन ।"
इन्धनको मूल्य यथावत्,"काठमाडौं (कास) अन्तर्राष्ट्रिय बजारमा उतारचढाव आए पनि नेपाल आयल निगमले इन्धनको मूल्य यथावत् राखेको छ । भारतीय आयल निगम (आईओसी) ले पठाएको मूल्यअनुसार डिजेल र पेट्रोलमा मूल्य बढेको जनाउँदै निगले मूल्य यथावत् राख्ने निर्णय गरेको हो । अप्रिल १६ मा पठाएको मूल्यसूचीअनुसार प्रतिलिटर पेट्रोलमा १ रुपैयाँ ४३ पैसा र डिजेलमा प्रतिलिटर ०७२ पैसा बढेर आएको छ । अन्तर्राष्ट्रिय बजारमा कच्चा तेलको मूल्य बढ्ने क्रम जारी छ, निगमका प्रवक्ता वीरेन्द्र गोइतले भने, हाललाई इन्धनको मूल्य यथावत् राख्ने निर्णय भएको छ । निगमले डिजेल र पेट्रोलको मूल्य बढेको जनाए पनि अन्य हवाई इन्धन र मटितेलमा भने मौन छ । मूल्यसूची पनि सार्वजनिक गरिएको छैन । सरकारले ०७१ असोजदेखि पेट्रोल, डिजेल, मटितेल र हवाई इन्धनमा स्वचालित मूल्य प्रणाली लागू गरेको हो । कार्यविधिअनुसार आईओसीले प्रत्येक महिनाको १ र १५ तारिखमा नयाँ मूल्यसूची पठाउँछ । सोहीअनुसार निगमले मूल्य समायोजन गर्नुपर्छ । गत माघ १९ गतेकै समायोजन अहिलेसम्म कायम छ । आईओसीले अप्रिल १ देखि १५ सम्म पठाएको मूल्यसूचीअनुसार निगमलाई करिब ४२ करोड रुपैयाँ नाफा हुँदा पनि मूल्य समायोजन भएको थिएन । हाल पेट्रोलको खुद्रा बिक्री मूल्य प्रतिलिटर १ सय १० रुपैयाँ, डिजेलको ९७ रुपैयाँ र मटितेलको ९७ रुपैयाँ छ ।"
बैंकको जग्गामा 'बजार',"(पोखरा)  हामी सर्दै छौं । यो गण्डकी मिनिमार्केट ३५० मिटरमाथि महेन्द्रपुल नगरबस बिसौनीको अगाडि गण्डकी बिग बजार निर्माण गरी केही महिनामै सर्दै छौं । अख्तियार दुरुपयोग अनुसन्धान आयोगको पोखरा कार्यालयको ठीक अगाडि यस्तो सूचना राखेको महिनादिन जति भयो । बजारको मुख्य क्षेत्र नयाँबजारस्थित कृषि विकास बैंकको ५ रोपनीभन्दा बढी जग्गा कब्जा गरी वर्षौंदेखि व्यवसाय सञ्चालन गर्दै आए पनि अहिलेसम्म हटाउने प्रयास गरिएको छैन । व्यवसायीले टाँगेको माथिको सूचना पनि आधिकारिक रूपमा सम्बन्धित निकायले थाहा पाएका छैनन् । बोर्ड टाँगेर अझै बैंकको जग्गा हडपिरहने योजना पनि हुन सक्ने अनुमान बैंकका कर्मचारीको छ । सरकारी निकाय र राजनीति पार्टीका नेताका कारण बैंकको पोखरा शाखा कार्यालयको उक्त जग्गा झन्डै ६ वर्षदेखि व्यवसायीको कब्जामा छ । तत्कालीन फुटपाथ व्यापारीलाई बैंकलाई थाहै नदिई यहाँ राखिएको थियो । उक्त स्थानमा एउटा भवन र केही सिसौका रूखहरू पनि छन् । तिनको अवस्थाबारे बैंक बेखबर छ । जग्गा प्रयोग गर्न नपाएको बैंकले भाडा पनि पाएको छैन । कित्ता नम्बर ९६३ र ७२८ को ५ रोपनी ३ आना १ पैसा आधा दाम क्षेत्रफलको जग्गा २०६९ को अन्तिमदेखि व्यवसायीको कब्जामा छ । जग्गा फिर्ताका लागि बैंक र सरकारी निकायले प्रभावकारी भूमिका निर्वाह गरेका छैनन् । एकदुईपटक जग्गा फिर्ताका लागि पहल भएकामा मन्त्रीदेखि केही राजनीतिक नेताको दबाबमा अघि बढ्न नसकेको प्रशासनका कर्मचारी बताउँछन् । कास्की जिल्ला प्रशासन कार्यालय स्रोतका अनुसार हटाउने योजना बनाउँदा राजनीतिक दबाब आउने गर्छ । बोर्ड राखेर अहिले पनि झुक्याउने योजना हुन सक्छ, प्रशासन स्रोत भन्छ । सुरुमा बैंकको क्षेक्रीय निर्देशकलाई केही व्यत्तिले धम्की दिएपछि हटाउने कुराले प्राथमिकता नपाएको हो । कृषि विकास बैंक क्षेत्रीय कार्यालयका निर्देशक चेतनारायण सापकोटाले सर्ने सूचना टाँगेको देखे पनि आधिकारिक रूपमा जानकारी नआएको बताए । कुनै लिखित सम्झौता नभएकाले भाडा पनि माग्नेनमाग्ने दोधारमा छौं, उनले भने, व्यवसायीलाई हटाएर त्यहाँ बैंकको चिप्लेढुंगा शाखा ल्याउने योजना भए पनि सफल भइएको छैन । तत्कालीन उपमहानगरपालिकाले बैंकलाई थाहै नदिई व्यवसायी लगेर राखेको थियो । चाहिएको बेला फिर्ता गर्ने भने पनि बैंकले उनीहरूलाई हटाउन नसकेको हो । उक्त स्थानमा सुरुमा ८२ टहरा थिए । गण्डकी मिनी मार्केट सञ्चालन हुँदै आएको र व्यवसायीबाट भाडा उठाएर केही बिचौलियाले नियमित आम्दानी गरिरहेको तर यसबारे यकिन विवरण कसैसँग पनि छैन । व्यवसायीबीच टहरा (पसल) किनबेचसमेत हुने गर्छ । २०६९ फागुन १५ मा उपमहानगरका तत्कालीन कार्यकारी अधिकृत झलकराम अधिकारीको अध्यक्षतामा पोखरा नगरस्तरीय प्रमुख राजनीतिक दलहरूले फुटपाथ व्यवसायीलाई अर्को व्यवस्था नभएसम्मका लागि बैंकको जग्गामा राख्ने निर्णय गरेका थिए । एमाओवादीका कृष्ण गिरी, नेपाली कांग्रेसका विष्णुहरि बराल, एमालेका तेजनारायण अधिकारी र नेकपामाओवादीका देशाखर भट्टराई सहभागी बैठकले बैंकलाई जानकारी भने दिएको थिएन । निर्णयमा नियमानुसार भाडासमेत बुझाउने गरी अस्थायी रूपमा व्यापार व्यवसाय गर्न इच्छुक रहेकामा आवश्यक व्यवस्थापनका लागि सम्बन्धित निकायमा सिफारिस गर्ने भनिएको छ । यसैगरी २०७० वैशाख ४ मा अधिकारीले बैंकले चाहेको बेला उपलब्ध गराउने, मुनासिब भाडा उठाई उपलब्ध गराउन भन्दै स्वीकृतिका लागि बैंक केन्द्रीय र क्षेत्रीय कार्यालयलाई अनुरोधको एकल निर्णय गरेका थिए । केही समयपछि अधिकारी एक्लैले उक्त जग्गामा केही फुटपाथ व्यापारीले व्यवसाय सञ्चालन गर्दै आएकाले बैंकलाई आवश्यक पर्दा हटाउने गरी हाल उपमहानगरको समन्वयमा सम्बन्धित सरोकार पक्षहरू बसी सञ्चालन र व्यवस्थापन गर्न र यसबापत उपमहानगरलाई निश्चित रकम व्यवस्थापन खर्चबापत दिने गरी आवश्यक अधिकार प्रदान गर्न भन्दै बैंक क्षेत्रीय कार्यालयमार्फत केन्द्रीय कार्यालयमा अनुरोधको निर्णय गर्दै पत्राचारसमेत गरेका थिए । जग्गामा एक शाखा र बिजनेस कम्प्लेक्स बनाउने योजना थियो । बैंकले गृह मन्त्रालयलाई पत्र पठाई हटाउन सहयोग मागेकामा गृहले २०७३ कात्तिक ७ मा हटाउन कास्की प्रशासनलाई भने पनि अहिलेसम्म कार्यान्वयन नभएको हो । जग्गामा बन्दाबन्दैको कोल्डस्टोर पनि व्यवसायीको कब्जामा छ । बैंकको चिप्लेढुंगामा शाखा छ । उक्त शाखाले ५९ हजार ८ सय ९५ रुपैयाँ (करसहित) भाडा तिर्छ । सोही शाखालाई यहाँ ल्याउने भनेर नक्सासमेत पास गरिसकिएको छ । व्यवसायी नहटेकाले सम्भव नभएको सापकोटाले बताए । बैंकको पोखरा शाखा कार्यालयका प्रमुख चूडामणि अधिकारीले व्यवसायीलाई हटाउन क्षेत्रीय कार्यालयलाई भनिएको बताए । सर्ने बोर्ड राखेको हामीले पनि देखेका छौं, उनले भने, आफैं सर्दिए हुन्थ्यो । केन्द्रीय कार्यालयसँग जग्गा फिर्ताबारे मौखिक कुराकानी मात्रै भएको छ । अरू केही थाहा छैन ।कास्कीका प्रमुख जिल्ला अधिकारी चक्रबहादुर बुढाले बैंकले जग्गा फिर्ताबारे कुनै समन्वय नगरेको र सम्पर्कमा पनि नआएको बताए । प्रशासनको पहलमा हटाउने प्रयास भएकामा कात्तिक, माघ, फागुन, चैत मसान्तमा सर्ने भनेर समय दिए पनि नसरेको उनको भनाइ छ । केही राजनीतिक नेताहरूको संरक्षणका कारण पनि अहिलेसम्म जग्गा फिर्ता नआएको हो, उनले भने, बैंकले पनि खासै ताकेता गरेको छैन । यस विषयमा एकदुई दिनमा बोलाएर थप जानकारी लिनेछु ।"
पब्जी प्रतिबन्ध खारेज गर्न रिट,"काठमाडौं (कास) नेपाल दूरसञ्चार प्राधिकरणले मोबाइलमा खेलिने अनलाइन खेल पब्जी बन्द गराउन इन्टरनेट सेवा प्रदायकलाई दिएको निर्देशन खारेजीको माग गर्दै सर्वोच्च अदालतमा रिट परेको छ । अधिवक्ता प्रवीण सुवेदीसहित चार कानुन व्यवसायीले सर्वोच्चमा दायर गरेको रिटमा पब्जी खेल बन्द गराउने निर्देशन गैरकानुनी भएको दाबी गरिएको छ ।गत बुधबार नेपाल दूरसञ्चार प्राधिकरणले इन्टरनेट सेवा प्रदायकहरूलाई पत्र लेख्दै मोबाइलमा खेलिने अनलाइन गेम पब्जी बन्द गराउन निर्देशन दिएको थियो । प्राधिकरणले सेवा प्रदायकहरूलाई पठाएको पत्रमा महानगरीय प्रहरी अपराध महाशाखा र काठमाडौं जिल्ला अदालतको स्वीकृतिमा निर्देशन दिइएको जनाइएको छ । महानगरिय प्रहरी अपराध महाशाखाले अभिभावक र विद्यालयको उजुरीको आधारमा भन्दै पब्जी बन्द गराउन गत मंगलबार जिल्ला अदालत काठमाडौंमा स्वीकृतिका लागि निवेदन दिएको थियो । अदालतले सोही दिन मनोचिकित्सकको परामर्शमा पब्जी खेल बन्द गराउन स्वीकृति दिएको थियो । अदालतको सोही स्वीकृतिको आधारमा महाशाखाले दूरसञ्चार प्राधिकरणलाई पब्जी खेल बन्द गराउन अनुरोध गर्दै पत्र लेखेको हो । सर्वोच्चमा दायर गरिएको रिटमा पब्जीमा प्रतिबन्ध लगाउन जिल्ला अदालत काठमाडौंले दिएको अनुमति संविधान विपरीत रहेको दाबी गरिएको छ । काठमाडौं अदालतले दिएको अनुमति उत्प्रेषणको आदेशद्वारा बदर गर्न रिटमा माग गरिएको छ ।प्रश्न एउटा गेमको नभई गैरकानुनी तवरबाट हुने निर्णयको हो, रिट निवेदनमा भनिएको छ,स्वतन्त्रतालाई कुनै कानुनी व्यवस्था बिना नै कुनै अदालतले निर्णय गरी अनुचित बन्दे लगाउने कार्य संविधान, कानुन, अन्तर्राष्ट्रिय मान्यता विपरीत हुन्छ ।रिटमा नेपाल सरकार, प्रधानमन्त्री तथा मन्त्रिपरिषद्को कार्यालय, गृह मन्त्रालय, सञ्चार तथा सूचना प्रविधि मन्त्रालय, काठमाडौं जिल्ला अदालत, महानगरीय प्रहरी अपराध महाशाखा, नेपाल दूरसञ्चार प्राधिकरणलाई विपक्षी बनाइएको छ ।विपक्षीबाट भएको निर्णय अदालतबाट नरोकिएको अवस्थामा नागरिकको अभिव्यक्ति र विचारको स्वतन्त्रतामा अझैं अनुचित बन्देज लाग्नेछ, रिटमा भनिएको छ, विपक्षीको निर्णयले विभिन्न प्रयोगकर्ताले पाउने अभिव्यक्ति तथा विचारको स्वतन्त्रतालाई समेत अपूरणीय क्षति पुर्याउने हुँदा उक्त अनलाइन गेम बन्द गराउन भएको सबै निर्णय तथा पत्राचार प्रस्तुत मुद्दा टुंगो नलागेसम्म कार्यान्वयन नगर्नु नगराउनु भनी अन्तरिम आदेश जारी गरिपाऊँ ।"
तेस्रो पुस्ताको बागन आर,"काठमाडौं (कास) सीजी मोटर कर्प तथा अटोमेटिभ डिभिजन अफ सीजी होल्डिङसले तेस्रो पुस्ताको सुजुकी बागन आर बजारमा ल्याएको छ । यसमा सुधारिएको स्पेस हुनुका साथै इन्फोटेनमेन्ट सिस्टम र आधुनिक के सिरिज इन्जिन जडित छन् । पाँचौं पुस्ताको हार्टटेक्ट प्लाटफर्ममा निर्माण गरिएको बागनआरले प्रभावकारी सुरक्षा प्रदान गर्ने कम्पनीको दाबी छ । जारी विज्ञप्तिअनुसार यसमा ४० प्रतिशत उच्च टेन्सिल स्टिलको प्रयोग भएकाले यो बलियो र सुरक्षित हुनुका साथै यसमा थर्थराहट कम छ । तीन मोडलमा उपलब्ध यसको मूल्य २४ लाख ९९ हजार, २६ लाख ९९ हजार र २७ लाख ९९ हजार रुपैयाँ छ ।"
दुगडको सत्तु बजार,"काठमाडौं (कास) केएल दुगड समूहले ज्ञान ब्रान्डको नयाँ उत्पादन चनाको सत्तु बजारमा ल्याएको छ । यो पाँच सय ग्रामको प्याकमा उपलब्ध छ । चनालाई मेसिनमा भुटेर पिस्ने अनि मेटालिक प्याकेटमा प्याक गर्ने गरेको कम्पनीले जनाएको छ । यसलाई पानीमा घोलेर स्वादअनुसार बिरे नुन वा साधा नुन, कागतीको रस, भुटेको जिरा राखी इनर्जी ड्रिंकका रूपमा लिन सकिन्छ ।"
सनराइजको सहयोग,काठमाडौं (कास) सनराइज बैंकले खोकनाको रुद्रायणी मन्दिर परिसरमा रहेको बज्जा पाटीको पुनर्निर्माणका लागि १० लाख रुपैयाँ सहयोग गरेको छ । सामाजिक उत्तरदायित्वअन्तर्गत सनराइज बैंक लिमिटेडले सोमबार रकम प्रदान गरेको हो ।
कतार एयरवेज र क्यूएडीसीओको सहकार्य,"काठमाडौं (कास) कतार एयरवेजले कतार एग्रिकल्चरल डेभलप्मेन्ट (क्यूएडीसीओ) सँग सहकार्य गरेको छ । एयरवेजले कतार एयरवेज केटरिङ कम्पनीलाई दोहाका अन्तर्राष्ट्रिय उडान एवं दोहा हमाद अन्तर्राष्ट्रिय विमानस्थलका लाउन्जका निम्ति खाद्य सामग्री उपलब्ध गराउन सहकार्य गरेको हो । केटरिङ कम्पनीले कतार एयरवेजको उडानका लागि लाउन्जमा प्रदान गरिने काँक्रो, बन्दा, लौका, गाँजर, गोलभेंडा, प्याजलगायतका ताजा फलफूल तथा तरकारी खरिद गर्नेछ ।"
सामसङको ग्यालेक्सी ए ट्वान्टी बजारमा,"काठमाडौं (कास) सामसङ नेपालले ग्यालेक्सी ए ट्वान्टी फोन उपभोक्तामाझ ल्याएको छ । ग्यालेक्सी ए सिरिजअन्तर्गत यो तेस्रो स्मार्ट फोन हो । यसमा डुअल क्यामराका साथै अल्ट्रावाइड लेन्स, नेक्स्टजेन इन्फिनिटीभी डिस्प्ले तथा चाँडो चार्ज हुने ४००० एमएएच ब्याट्री छन् । फोनमा ३ जीबी र्याम र ३२ जीबी इन्टर्नल मेमोरी रहेको कम्पनीको विवरण छ ।"
'डेस्टिनी १२५' बजारमा,"काठमाडौ (कास) हिरो मोटरकर्प लिले फेमिली स्कुटर डेस्टिनी १२५ सार्वजनिक गरेको छ । अत्यन्त शक्तिशाली र विशेष गुणहरूले सम्पन्न डेस्टिनी १२५ को प्रस्तुति हिरो मोटरकर्पले नेपालमा आफ्नो उपस्थितिलाई अझ सशक्त बनाउँदै लैजानेछ, कम्पनीद्वारा जारी विज्ञप्तिमा भनिएको छ । डेस्टिनी १२५ को भ्याटसहितको मूल्य २ लाख ०६ हजार रहेको जनाइएको छ । यो स्टाइलिस नयाँ स्कुटर यही वैशाख ४ गतेदेखि देशभर रहेका हिरोमोटरसाइकलका सोरुमहरूमा उपलब्ध हुनेछ, विज्ञप्तिमा भनिएको छ ।"
बिग बोस नेपालमा,काठमाडौं (कास) नेदरल्यान्डको इन्डिमोल साइनद्वारा सञ्चालित बिग ब्रदरको फ्रेन्चाइज बिग बोस नेपालमा औपचारिक रूपमा सुरु हुने भएको छ । आइम्याक्स प्रोडक्सनले यसलाई नेपाल भित्र्याएको हो । आइमेक्स प्रोडक्सन तथा इन्डिमोलसाइनको संयुत्त सहकार्यमा टेलिभिजनको रियालिटी सो नेपालमा पनि सुरु हुने भएको हो । सोमबार काठमाडौंमा आयोजित एक कार्यक्रमका बीच नेपालमा बिग बोस औपचारिक रूपमा सुरु भएको जानकारी गराइएको छ ।
स्प्राइटका विजेता पुरस्कृत,"काठमाडौं (कास) स्प्राइटको समर क्याम्पेन, स्प्राइट डबल डोज रिफ्रेस पनि रिचार्ज पनि अफरमा विजयीहरू पुरस्कृत भएका छन् । फेब्रुअरी १ देखि सुरु भएको यो रिफ्रेसिङ रिचार्ज क्याम्पेनबाट हालसम्म साढे चार लाख बढी बिजेताहरूले टक टाइम जितिसकेका छन् । उपभोक्ताहरूले २५० एमएलको सिसाको बोतलको कोकाकोला, स्प्राइट, फान्टा ओरेन्ज, फान्टा लेमन र किन्ले सोडा किनेर १० देखि १० हजारसम्मको टक टाइम जित्नुका साथै सामसङ ग्यालेक्सी नोट ९ पनि जित्न सक्नेछन् ।"
छिचोलियो भेरीबबई सुरुङ,"(चिप्ले, सुर्खेत)  अमेरिकी प्रविधि, चिनियाँ निर्माण कम्पनी र नेपाली श्रमशक्ति, यी तीनैको संयोजनबाट नेपालमा पहिलोपटक मेसिनबाट सुरुङ खन्ने काम सम्पन्न भएको छ । भेरीबबई डाइभर्सन बहुउद्देश्यीय आयोजनाको १२ हजार २ सय मिटर लामो सुरुङको मंगलबार प्रधानमन्त्री केपी ओलीले ब्रेक थ्रु भएको घोषणा गरे । यो आयोजना सरकारसरकारीबीच मित्रताको अनुपम नमुना हो, प्रधानमन्त्री ओलीले भने, हामीलाई विश्वास छ, अब यसबाट लाभ लिने प्रदेशप्रदेश (कर्णाली र ५ नम्बर प्रदेश) बीच पनि अनुकरणीय समझदारी स्थापित हुनेछ । नेपालमा पहिलोपटक सफल भएको टनेल बोरिङ मेसिन (टीबीएम) प्रविधि अन्य आयोजनामा पनि प्रयोग गरिने उनले बताए ।प्रधानमन्त्री ओलीले सुरुङ निर्माणसँगै विद्युत्गृह निर्माण र सिँचाइ नहरको काम पनि द्रूत गतिमा गरिने बताए । सिँचित हुने क्षेत्र बाँके र बर्दियामा उत्पादन बढाउन कृषिमा आधुनिकीकरण कार्यक्रम पनि सँगसँगै लगिने उनको भनाइ थियो । खेतमा पानी पुर्याएर मात्र हुँदैन, खेतीमा नयाँ प्रविधि पनि ल्याउँछौं, उनले भने, वार्षिक ७ अर्ब प्रतिफल दिने आयोजनामा लगानी पनि मज्जाले गर्छौं । ब्रेक थ्रु समारोहमा अमेरिकी राजदूत र्यान्डी डब्लू बेरी र चिनियाँ राजदूत होउ याङछी पनि सहभागी थिए । उनीहरूले नेपालको पूर्वाधार विकासमा आफ्नो देशको प्रविधि र जनशक्ति प्रयोग भएकामा खुसी व्यक्त गरे । हाम्रो देशको प्रविधिले नेपालको पूर्वाधार विकासमा नयाँ ब्रेक थ्रु गरेको सुन्दा खुसी लागेको छ, उनले भने, भविष्यमा पनि हामी यसैगरी हातेमालो गर्नेछौं ।भेरीबबईमा प्रयोग भएको टीबीएमको निर्माता अमेरिकी कम्पनी रबिन्स हो । तीन वर्षअघि सुरुङ प्रवेशद्वार भेरीगंगाको हात्तीखालमा अमेरिकी प्राविधिकले टीबीएम इन्स्टल गरेका थिए । सरकारले त्यही भएर अमेरिकी राजदूतलाई पनि बोलाएको हो ।सुरुङ निर्माणको जिम्मा लिएको भने चिनियाँ निर्माण कम्पनी कोभेकले लिएको हो । कोभेकले पटकपटक गरेर करिब सयजना चिनियाँ दक्ष जनशक्ति काममा लगाएको थियो । चिनियाँ राजदूत याङछीले टनेललाई नेपालीलाई नयाँ वर्षमा उपहार दिएको बताइन् । चिनियाँ उद्यमशीलताले नेपालको पूर्वाधार विकासमा टेवा पुर्याउन पाउँदा खुसी लागेको छ, उनले भनिन्, नेपाली जनशक्तिको हातेमालोले हामीलाई पारस्परिक सहयोग गर्न थप ऊर्जा दिएको छ ।आयोजना दोस्रो चरणमा आयोजनामा सुरुङमार्ग निर्माण सबैभन्दा जटिल काम मानिएको थियो । आयोजना निर्देशक संजीव बरालका अनुसार टीबीएम करिब ६ हजार मिटरमा चुनौतीपूर्ण मोडमा पुगेको थियो । संसारमा टीबीएम बीचमै असफल भएका घटना पनि थुप्रै छन्, उनले भने, हामीले त्यो चुनौतीलाई सहजै पार गरेर लक्ष्य पनि हासिल गर्यौं ।पहिलो चरणमा सुरुङको ब्रेक थ्रु सँगै अब दोस्रो चरणका निर्माण कार्य सुरु हुनेछन् । आयोजना कार्यालयले दोस्रो चरणका कामको प्रक्रिया सुरु गरिसकेको जनाएको छ । यसअन्तर्गत सिभिल निर्माण, इलेक्ट्रोमेकानिकल निर्माण तथा जडान, हाइड्रोमेकानिकल निर्माण तथा जडान रहेका छन् ।२०७५ पुस १० गते स्वीकृत संशोधित गुरुयोजनाअनुसार आयोजनाको अनुमानित लागत ३३ अर्ब १९ करोड रुपैयाँ रहेको छ । सबैभन्दा बढी (४० प्रतिशत बजेट) काम सिभिल निर्माणअन्तर्गत रहेको छ । १२ अर्ब १० करोडमा हेडवर्क्स, सर्ज साफ्ट र पावरहाउस निर्माणको काम हुने गरी खरिद प्रक्रिया सुरु भइसकेको आयोजना प्रमुख बरालले बताए । उनका अनुसार २०१९ जुलाईबाट काम सुरु हुने गरी हाइड्रोमेकानिकलको पनि खरिद प्रक्रिया सुरु भइसकेको छ । यसअन्तर्गत गेट तथा पेन स्टक पाइप निर्माणका काम हुनेछन् । उक्त कामको आर्थिक भार २ अर्ब ८४ लाख (९ प्रतिशत) रहेको छ । त्यसैगरी २०१९ अगस्टबाट निर्माण कार्य सुरु गर्ने गरी इलेक्ट्रोमेकानिकलको पनि खरिद प्रक्रिया सुरु भइसकेको छ । आयोजनाको कुल बजेटको ११ प्रतिशत (३ अर्ब ५१ कराड रुपैयाँ) भार ओगटेको इलेक्ट्रोमेकानिकलअन्तर्गत टर्बाइन, जेनेरेटर, स्विच यार्ड निर्माणका काम हुनेछन् । आयोजना निर्देशक बरालले २०१९ डिसेम्बरबाट प्रसारण लाइन निर्माणको कार्य पनि गर्ने गरी खरिद प्रक्रिया सुरु भइसकेको बताए । हामीले टनेल निर्माणमा राम्रो सफलता पायौं, यसले निकै उत्साही पनि बनाएको छ, उनले भने, अब बाँकी काम कसरी अघि बढ्छ भन्ने कुरा छनोट हुने कम्पनीमा भर पर्छ । कार्ययोजनाअनुसार सरासर काम भएमा आयोजनाबाट आर्थिक वर्ष २०७९८० सम्म विद्युत् उत्पादन सुरु हुनेछ । यसका लागि भेरीगंगा नगरपालिकाको चिप्लेस्थित भेरी नदीमा ११४ मिटर लामो ब्यारेज निर्माण गरिनेछ । ४ दशमलव २ मिटर व्यासको सुरुङबाट ४० घनमिटर प्रतिसेकेन्ड पानी बबई नदीमा खसालिनेछ । यद्यपि विद्युत्गृह निर्माण नहुँदासम्म भने सुरुङबाट १० घनमिटरको दरले पानी बबईमा मिसाइने आयोजनाले जनाएको छ । भेरीको पानी बबईमा मिसाउने काम भने आगामी माघदेखि सुरु हुने आयोजना निर्देशक बरालले बताए ।आयोजना सम्पन्न भएपछि ५ नम्बरमा प्रदेशमा पर्ने बाँके र बर्दियाको ५१ हजार हेक्टर जमिन सिँचाइ हुनेछ भने ४६ दशमलव ८ मेगावाट विद्युत् उत्पादन गरी राष्ट्रिय प्रसारण लाइनमार्फत वितरण गरिनेछ ।यहाँबाट उत्पादन हुने विद्युत्लाई आर्थिक वर्ष २०७४७५ को विद्युत् दर प्रतियुनिट ८ रुपैयाँ ४ पैसाको दरले बिक्री गरेमा वार्षिक ३ अर्ब २३ करोड रुपैयाँ आम्दानी हुने आयोजनाको आँकडा छ । हालको विद्युत् दर प्रतियुनिट १० रुपैयाँ ५० पैसाको हिसाब गर्दा भने यो अंक ४ अर्ब ३ करोड रुपैयाँ पुग्छ । यसका साथै आयोजनाबाट बाह्रै महिना सिँचाइ उपलब्धता भई कृषि उत्पादन बढेर वार्षिक ३ अर्ब १० करोड रुपैयाँ अप्रत्यक्ष आम्दानी हुने आयोजनाको भनाइ छ ।"
आर्मी र प्रदेश ५ फाइनलमा,"(बर्दिया)  त्रिभुवन आर्मी क्लब र प्रदेश ५ कबड्डीको पुरुषतर्फ फाइनलमा पुगेका छन् । मंगलबार आर्मीले गण्डकी प्रदेशलाई ३८२९ अंक प्राप्त गरी फाइनलमा पुगेको हो अर्को सेमिफाइनलमा प्रदेश ५ ले नेपाल एपीएफ क्लबलाई ३५२८ ले हरायो । महिलातर्फ आर्मी र नेपाल पुलिस क्लब फाइनल खेल्ने छन् । आर्मीले सुदूरपश्चिमलाई ४९१७ ले पराजित गरेको छ । पुलिसले प्रदेश नम्बर ५ लाई ३४२४ ले हराएर फाइनलमा पुगेको छ । जिल्लाको बाँसगढी नगरपालिका ४ मगरपुरस्थित सामुदायिक वन फाँटामा निर्माणाधीण कभर्डहलमा सञ्चालित कबड्डी खेलको फाइनल बुधबार हुनेछ । बुद्धिचालमा सेनाकी सृजना च्याम्पियन ठाकुरद्वारा नगरपालिकाको गैंडा क्याम्प कटेजमा सञ्चालित बुद्धिचाल प्रतियोगितामा महिलातर्फ नेपाली सेनाकी सुजना लोहनी ८ अंकका साथ च्याम्पियन बनिन् । उनले १ खेल बाँकी हुँदा शतप्रतिशत नतिजा ल्याइन् । नेपाली सेनाकी पूर्व च्याम्पियन सिन्दिरा जोशी ६५ अंक ल्याई दोस्रो स्थान भइन् । गण्डकी प्रदेशकी पूजा भण्डारी ६ अंकका साथ तेस्रो स्थान र प्रदेश १ की कृपा अधिकारी ५५ अंक ल्याई चौथो भइन् । पुरुषतर्फ प्रहरीका मनीष हमाल र पुरुषोत्तम चौलागाई तथा सेनाका सजिन महर्जन र ६५ अंक ल्याई अग्रस्थानमा छन् । प्रहरीका मदनकृण्ण कायस्थ ६ अंक छ । एपीएफका क्षितीश भण्डारी, नेपाल प्रहरीका शूरवीर लामा ५५ अंक छ ।"
उदाउादी स्टार,आठौं राष्ट्रिय खेलकुदअन्तर्गत बक्सिङमा महिलातर्फ लाइट फ्लाइवेट ४८ केजीमुनि तौल समूहमा विभागीय प्रतिद्वन्द्वीलाई पराजित गरी स्वर्ण पदक जितेपछि प्रदेश ३ की सुष्मा तामाङ । नक्साल बक्सिङ क्लबकी उत्पादन १७ वर्षीय सुष्माले बाँकेको खजुरामा मंगलबार भएको स्पर्धामा त्रिभुवन आर्मीकी ललिता महर्जनलाई अंकका आधारमा हराउँदै राष्ट्रिय प्रतियोगितामा पहिलो स्वर्ण जितिन् । आफ्नो स्पर्धाको पहिलो चरणमा उनले एपीएफकी सावित्री तामाङलाई पराजित गरेकी थिइन् । तस्बिरहरू ः केशव थापाकान्तिपुर
हतारमै काम,"(बाँके)  धेरैजसो खेलहरू अगाडिदेखि नै सुरु भए पनि मुख्य गरी प्रदेश ५ मा आयोजना भएको आठौं राष्ट्रिय खेलकुदको औपचारिक उद्घाटन बिहीबार हुनेछ । प्रतियोगिताको मुख्य खेलस्थल भनिएको नेपालगन्ज रंगशाला उद्घाटन र समापनस्थल पनि हो । उद्घाटनको एक दिन बाँकी रहँदासम्म रंगशाला निर्माण कार्य भइरहेकै छ । आठौं खेलकुदकै लागि नेपालगन्ज रंगशाला स्तरोन्नति सुरु गरिएको हो । आधुनिक प्रणालीअनुसारको पोर्टेबल प्यारापिट निर्माणदेखि मैदानमा विश्वस्तरको बर्मुडा ग्रास र समग्रमा ११ हजार दर्शक क्षमताको प्यारापिट निर्माण कार्यले अन्तिम रूप लिएको छ ।दुई वर्षअघि नै आठौं राष्ट्रिय खेलकुदको मुख्य खेलस्थलको रूपमा नेपालगन्ज रंगशाला प्रयोग गरिने तयारी भएको हो । रंगशाला स्तरोन्नतिमा भने प्रतियोगिताको मिति नजिकिँदै जाँदा हतारमै काम भइरहेको छ । अहिलेसम्म रंगशालाको साधारण प्यारापिटको काम मात्र सम्पन्न भएको छ । मैदानमा विश्वस्तरीय घाँस (बर्मुडा ग्रास) बिछ्याइएको डेढ महिना भएको छ । विज्ञका अनुसार नयाँ घाँस बिछ्याएको ४ देखि ६ महिनापछि मात्रै नियमित खेल्नयोग्य मानिन्छ ।राखेप सदस्यसचिव केशवकुमार विष्टले भने नियमित खेल आयोजना गर्नका लागि रंगशाला तयार भएको दाबी गर्छन् । बिज्ञको सुझाव भन्दै सदस्यसचिव विष्टले भने, दुई महिनाअघि नै हामीले स्तरीय ग्रास बिछ्याएर तयारी गरिसकेका छौं, नियमित खेल आयोजना गर्न हामीलाई समस्या छैन ।विष्टले त्यसो भनिरहँदा परिषदकै इन्जिनियर विश्वामित्र सन्ज्यालले भने नयाँ घास रोपिएको मैदानमा कम्तीमा ४ महिनासम्म खेल आयोजना गर्नु नहुने बताउँछन् । हामीले चप्परी ल्याएर सेट गरेका हौं, ४ देखि ६ महिनाको समयसम्म यहाँ प्रतियोगिता आयोजना गर्नु हतारो नै हुन्छ । तर हामीसँग विकल्प छैन । बरु सकेसम्म कम खेलहरू खेलाएर यस मैदानलाई भविष्यमा दिगो बनाउन सकिन्छ ।करिब १८ करोड खर्चेर रंगशालामा ३ हजार ५ सय दर्शक क्षमताको भीआईपी प्यारापिट जडान गरिएको छ । त्यसमध्ये ५ सय दर्शक क्षमताको स्थानमा छानो पनि हालिएको छ । चीनबाट मगाइएको अत्याधुनिक प्रविधि र प्राविधिकको रहोबरमा नेपाली कामदारले पछिल्लो ५ दिनदेखि दिन र रात गरी दुवै सिफ्टमा काम गरिरहेका छन् ।नेपालगन्ज रंगशालाको भीआईपी प्यारापिट निर्माणलाई अहिले ८ जना मजदुरसमेत गरी करिब सय जना जनशक्तिले दिनरात काम गरिरहेको छ । हामीले काम सुरु गरेको ५ दिन भयो, आज (मंगलबार) राति १२ बजेसम्म पोर्टेबल प्यारापिटको जडान कार्य सम्पन्न हुनेछ, बुधबार दिनभर रंगरोगन र सरसफाइको काम हुनेछ र बिहीबार उद्घाटनका लागि तयार बनाइनेछ, इन्जिनियर सन्ज्यालले भने, बिहान ८ बजेदेखि राति ८ बजेसम्म र राति ८ बजेदेखि बिहान ६ बजेसम्मको समयतालिकामा ४०४० जना मजदुरले काम गरिरहेका छन् । काम हतारमै भएको हो, तर यसको निर्माणमा कुनै सम्झौता भएको छैन र अबको ४० वर्षसम्म नेपालगन्ज रंगशालामा आधुनिक प्यारापिटको सुविधा उपभोग गर्न सकिनेछ, उनले थपे, यो संरचना हामीले यहींकै लागि भनेर बनाएका त हौं । भविष्यमा यसलाई खोलेर अन्य स्थानमा जडान पनि गर्न सकिन्छ । पोर्टेबल प्यारापिटमा पछाडिपट्टि कभर राख्ने, चेन्जिङ रुम तथा शौचालय बनाउने काम भने आठौं खेलकुद सकिएपछि मात्र सुरु हुने भएको छ ।रंगशालामा पुरुष फुटबलको आयोजना हुनेछ र त्यसका लागि रंगशालाको छेवैमा रहेको स्विमिङ पुलको चेन्जिङ रुम प्रयोग गरिनेछ । सदस्यसचिव विष्टले हतारमै भए पनि समयमा काम सम्पन्न हुन लागेको खुसी हुनुपर्ने दाबी गरे । काम भनेको हतारमै हुने हो, अल्छी पाराले बिस्तारै काम गर्यो भने कहिल्यै सकिन्न, विष्टले भने, नेपाली खेलकुदको विकास हुने भनेकै यस्तै तरिकाले काम गरेर हो, हतारमा गर्ने र दिगो काम गर्ने हाम्रो शैली हुनुपर्छ ।भीआईपी प्यारापिटमा १६ स्टेप छन् । राखेपले अहिले १० स्टेपमा मात्र दर्शक राख्ने तयारी गरेको छ । बिहीबार साँझ साढे ६ बजेदेखि सुरु हुने उद्घाटन राष्ट्रपति विद्यादेवी भण्डारीले गर्नेछिन् । उद्घाटन समारोहका लागि सांस्कृतिक झाँक्रीको तयारी भइरहेको छ ।"
पौडी पोखरी अझै लथालिंग,"नेपालगन्ज रंगशाला परिसरमै रहेको पौडी पोखरीमा वैशाख ८ गतेदेखि प्रतियोगिता सुरु हुनेछन् । पोखरी अहिलेसम्म मर्मतकै क्रममा छ । १६ लाख लिटर पानी आवश्यक पर्ने पोखरी अहिले खाली छ । राखेप इन्जिनियर सन्ज्यालले मंगलबार रातिसम्ममा पोखरीको मर्मतकार्य सम्पन्न हुने जानकारी दिए ।पोखरी मर्मतका लागि ३० जना कामदारले दुई सिफ्टमा काम गरिरहेका छन् । अहिले पोखरीको वाल मर्मल र टायल बिछ्याउने काम सकिन लागेको छ, भोलि (बुधबार) देखि पानी भर्ने काम सुरु हुँदै छ, उनले भने, हाम्रो बोरिङबाट ४ दिनमा ८ लाख लिटर मात्र पानी आउँछ, बाँकी पानी बाहिरबाट ल्याएर भर्ने तयारी हुँदै छ ।मध्यपश्चिम क्षेत्रीय खेलकुद विकास समितिका अध्यक्ष भीम वली मंगलबार साँझसम्म पोखरीमा पानी हाल्नका लागि ट्यांकरको खोजीमा थिए । ८ लाख लिटर पानीको बन्दोबस्त गर्नका लागि स्थानीय आयोजकलाई हम्मेहम्मे परिरहेको छ ।पौडी पोखरीको प्यारापिट स्तरोन्नतिको काम पनि भइरहेको छ । सम्भवतः यो कामचाहिं प्रतियोगिताअघि सकिने छैन । राखेपले प्यारापिटको काम सम्पन्न गर्ने दावी गरे पनि पौडी पोखरी तयारीलाई नै प्राथमिकता दिएको छ ।राखेपले प्राथमिकतामा राखेप बताइरहँदा पौडीका जानकारहरू भने झारा टार्ने काम भइरहेको बताएका छन् । जसरी भए पनि प्रतियोगिता आयोजना गर्नैपर्ने अवस्था भन्दैमा विश्व पौडी संघको साधारण नियम पनि पालना नगरी पौडी पोखरी तयार गरिंदै छ, ५० बाई २५ मिटरको पौडी पोखरीमा आवश्यक अन्य कुनै सुविधा छैन, मिटरलाई मात्र आधार मानेर कसरी अन्तर्राष्ट्रिय मापदण्डको मान्ने ? नेपाल पौडी संघका एक पदाधिकारीले प्रश्न गरे ।राष्ट्रिय प्रतियोगिता भए पनि हामीले फिनाको नियम मान्नुपर्छ, पौडीपोखरीमा अत्यावश्यक गट लाइनको व्यवस्था छैन, पोखरीमा पानी र आवश्यक औषधि राखेपछि कम्तीमा एक साता प्रतियोगिता आयोजना गर्न मिल्दैन, यस्तो पोखरीमा प्रतियोगिता आयोजना गरेर हामीले खेलाडीबाट राम्रो प्रदर्शनको अपेक्षा गर्नै सक्दैनौं, उनले भने ।"
नेपालको आशा अन्तिम खेलमा,"काठमाडौं (कास) अर्को वर्ष दक्षिण अफ्रिकामा हुने आईसीसी यू१९ विश्वकपमा पुग्ने नेपालको आशा झन् कमजोर भएको छ । नेपालले आईसीसी यू१९ विश्वकप छनोट एसियामा मंगलबार ओमानलाई सजिलै १ सय ५० रनले पराजित गरे पनि यू१९ विश्वकपमा स्थान बनाउने नेपालको आशा झिनो बनेको हो । शनिबार नेपाल वर्षाले प्रभावित खेलमा यूएईसँग डकवर्थ लुइस पद्धतिमा १ रनले पराजित भएको थियो । त्यही हार नेपाललाई दुर्भाग्य बनिरहेको छ । यूएईले सबै ४ खेल जितेको छ । यूएईले मंगलबार सिंगापुरलाई सजिलै ९ विकेटले पराजित गर्यो । यूएईको ८ र नेपालको ६ अंक छ । यूएईले बिहीबार ओमानसँग र नेपालले कुवेतसँग खेल्दै छ । यूएईले खेल जितेमा वा खेल हुन नसकेमा पनि यू१९ विश्वकपलाई छानिनेछ । यूएई पराजित भएमा र नेपालले कुवेतसँगको आफ्नो खेल जितेमा भने नेपाल यू१९ विश्वकपमा पुग्नेछ । ओमानले पुछारको मलेसियासँगको १ खेल जित्नुबाहेक अन्य सबै खेल हारेको छ । कुवेतले पनि नेपाल जस्तै यूएईसँगबाहेक अन्य सबै तीन खेल जितेको छ । मलेसियाको क्वालालम्पुरस्थित सेलानगर टर्फ क्लब मैदानमा ओमानले टस जितेपछि ब्याटिङमा आएको नेपालले कप्तान रोहित पौडेलेको ७५ रनमा २ सय २९ रन जोड्यो । ४३२ ओभर मात्र खेल्न सकेको नेपाली यू१९ बाट रोहितले ८१ बलको इनिङ्समा ५ चौका र २ छक्का प्रहार गरे । नेपालले ८१ रन जोडासम्म पवन सर्राफ (५), रित गौतम (१०), अभिषेक बस्नेत (१५), सन्दीप जोरा (४), हरिबहादुर चौहान (२) लाई गुमाइसकेको थियो । रोहितले भीम सार्कीसँग छैटौं विकेटमा ९२ रन जोडे । ४३ बल खेलेका भीमले २ चौका र १ छक्का प्रहार गरी ३९ रन बनाए । कुशल मल्ल २ र कमलसिंह ऐरी १ रनमा आउट भए । दसौं नम्बरमा ब्याटिङ गरेका प्रतिश जीसीले २३ बलमा ४१ रन बनाएपछि नेपालको स्कोर हेर्न लायक बन्यो । उनले २ चौका र ४ छक्का प्रहार गरे । प्रेम तामाङ १९ बलमा ७ रन बनाई अविजित रहे । ओमानका मुजाहिर राजा, सञ्जय रवीन्द्र, अजाम अली र जिल तान्नाले २,२ विकेट लिए । ओमान ४४१ ओभरमा ७९ रनमा अलआउट भयो । नवौं र दसौं नम्बरमा ब्याटिङ गरेका क्रमशः अमनप्रित सिराह र तान्नाले समान १३ रन बनाउनुबाहेक अन्यले दोहोरो स्कोर बनाउन सकेनन् । नेपालबाट पवनले ३ विकेट लिए । उनले १० ओभरमा २ मेडन राख्दै २४ रन खर्चे । प्रतिशले ७१ ओभरमा १ मेडन राख्दै १३ र सूर्यले ९ ओभरमा ४ मेडन राख्दै ११ रन खर्चेर २,२ तथा कुशल, भीम र कमलले १,१ विकेट लिए ।"
सडन डेथमा पुलिसको भाग्य,"(नेपालगञ्ज)  आठौं राष्ट्रिय खेलकुदअन्तर्गत पुरुष हकीको उपाधिलाई विभागीय टोलीहरू नेपाल पुलिस र त्रिभुवन आर्मी क्लब आमनेसामने हुने भएका छन् । मंगलबार सम्पन्न सेमिफाइनलमा पुलिसले सुदूरपश्चिम प्रदेश र आर्मीले घरेलु टोली प्रदेश ५ लाई पराजित गरेका हुन् ।सेमिफाइनल दुवै खेलमा रोमाञ्चक प्रतिस्पर्धा भयो । नेपालगन्जको मंगलप्रसाद माध्यमिक विद्यालयको मैदानमा बिहान भएको पहिलो सेमिफाइनलमा नेपाल पुलिसले सुदूरपश्चिमलाई सडन डेथमा ५४ गोलअन्तरले पराजित गरेको हो । नियमित समयमा दुवैले ११ गोल भएपछि खेल पेनाल्टी सुटआउटमा पुगेको थियो । पेनाल्टीमा दुवै टिमका ४४ जनाले गोल गरे । त्यसपछि सडन डेथमा सुदूरपश्चिमका राम परियारको प्रहार पुलिसका गोलरक्षक प्रकाश खनियाले रोकेपछि पहिलोपल्ट टिम बनाएर आठौंमा सहभागिता जनाएको पुलिसको हक्की टिमले कम्तीमा रजत पक्का गयो ।अपराह्न भएको दोस्रो सेमिफाइनलमा त्रिभुवन आर्मीले घरेलु टोलीविरुद्ध पेनाल्टी सुटआउटमा ४२ गोलको नतिजा निकाल्यो । सुरुआती अग्रता जोगाउन नसक्दा प्रदेश ५ ले पराजय बेहोर्नुपर्यो । २२औं मिनेटमा अमन कुमारले गोल गरी प्रदेश ५ लाई अग्रत दिलाए पनि प्रदीप राजवंशीले ५१ औं मिनेटमा गोल गरेर खेल बराबरीमा ल्याए ।पेनाल्टीमा आर्मीका नरेन्द्र कार्की, प्रदीप राजवंशी, अमितकुमार श्रीवास्तव र राम साहले गोल गरे । प्रदेश ५ का सानु लामा र विमल विकले मात्र गोल गरे । आर्मी र पुलिस समूह चरणमा पनि आमनेसामने भएका थिए । जहाँ पुलिसले साविक विजेता आर्मीविरुद्ध १० गोलको जित आत्मसात गरेको थियो ।"
बीबीसी कप हुने,"काठमाडौं (कास) बनेपा ब्वाइज क्लब (बीबीसी) को आयोजनामा बीबीसी कप नाइन ए साइड फुटबल प्रतियोगिता वैशाख २० गतेबाट आयोजना हुने भएको छ । नेपाल आइसको मुख्य प्रायोजनमा हुने प्रतियोगिताको उद्देश्य काभ्रेमा फुटबललाई अझै लोकप्रिय र स्थानीय खेलाडी उत्पादन गर्ने लक्ष्य राखिएको क्लबका अध्यक्ष महेश कर्माचार्यले पत्रकार सम्मेलनमा जानकारी गराए ।नकआउटका आधारमा हुने प्रतियोगितामा बढीमा ३२ क्लबको सहभागिता रहने क्लबले अनुमान गरेको छ । बहुप्राविधिक शिक्षालय बनेपाको मैदानमा हुने प्रतियोगिता जेठ २ गतेसम्म चल्ने छ । विजेताले २ लाख र दोस्रो हुनेले १ लाख रुपैयाँ हात पार्नेछन् । सर्वोत्कृष्ट गोलरक्षक, रक्षक, मिडफिल्ड, फरवार्ड, सर्वाधिक गोलकर्ता र प्रशिक्षकले जनही ५ हजार पाउनेछन् । अनुशासित टोलीले १० हजार रुपैयाँ तथा हरेक खेलको म्यान अफ द म्याचले जनही २ हजार पाउनेछन् । प्रतियोगितालाई सीजी ब्रुअरीको उत्पादन नेपाल आइसले मंगलबारै मुख्य प्रायोजनमा सम्झौता गरेको छ । सम्झौतामा क्लबका तर्फबाट महेश कर्माचार्य र नेपाल आइसको तर्फबाट नेपाल आइसका सहायक जनरल म्यानेजर नवीन पौडेलले हस्ताक्षर गरे । सम्झौतासँगै नेपाल आइसले पहिलो र दोस्रोको पुरस्कार राशिसँगै आयोजकको दुई टोलीका लागि जर्सी उपलब्ध गराउनेछ ।काभ्रे जिल्लाको फुटबल विकास र राष्ट्रिय खेलाडी उत्पादन गर्ने उद्देश्यले बीबीसी २०६७ सालमा स्थापना भएको थियो स्थापनाकालदेखि नै सहिद स्मारक सी डिभिजन लिगको छनोट खेले पनि बीबीसी छनोट हुन सकेको छैन । क्लबबाट उत्पादित खेलाडीले राष्ट्रिय टोलीको ढोका उघारिसकेका छन् । नेपाली सेनामा रहेका जर्ज प्रिन्स कार्की बीबीसीकै उत्पादन हुन् ।"
मनमोहन स्मृति क्रिकेट वैशाख १८ देखि,"काठमाडौं (कास) मनमोहन स्मृति अन्तरप्रदेश यू१६ राष्ट्रिय क्रिकेट प्रतियोगिता वैशाख १८ देखि आयोजना हुने भएको छ । पूर्वप्रधानमन्त्री मनमोहन अधिकारीको सम्झनामा स्थापित मनमोहन मेमोरियल क्रिकेट सेन्टरको आयोजनामा एक साता सञ्चालन हुने प्रतियोगितामा सातै प्रदेशले प्रतिस्पर्धा गर्ने भएका छन् । कीर्तिपुर स्थित क्रिवि त्रिकेट मैदानमा हुने प्रतियोगितामा सहभागी सात प्रदेशलाई दुई समूहमा विभाजन गरिएको छ । एक समूहमा चार र अर्को समूहमा तीन टोली रहनेछन् । समूहका शीर्ष दुई टोली सेमिफाइनल पुग्नेछन् । लिगका ९, सेमिफाइनल र फाइनल गरी प्रतियोगिताका कुल १२ खेल हुनेछ । ३० ओभरको खेल सेतो बलमा खेलाइने छ । विजेतालाई २ लाख ५० हजार नगदका साथै २ लाख ५० हजारबराबरको खेल सामग्री तथा उपविजेतालाई १ लाख २५ हजार नगद र १ लाख २५ हजारबराबरको खेल सामग्री प्रदान गरिने मनमोहन मेमोरियल क्रिकेट सेन्टरको अध्यक्ष ठाकुर गैरेले जनाए । सेन्टरले यो दोस्रो संस्करण आयोजना गर्न लागेको हो । गत वर्षको प्रतियोगिता प्रदेश ७ ले जितेको थियो । गत वर्षको कमी कमजोरीलाई हटाउने प्रयास गर्नेछौं, गैरेले मंगलबार पत्रकार सम्मेलनमा भने । युवा तथा खेलकुद मन्त्रालयद्वारा केही अघि आयोजित यू१६ प्रदेशस्तरीय स्कुल प्रतियोगितामा गरिएको खेलाडी छनोटलाई आधार मानेर प्रदेशस्तरमा खेलाडी छनोट गरिने गैरेले जनाए । प्रदेशमा हुने खेलाडी छनोटका क्रममा लाग्ने खर्च खेलाडी स्वयंले बेहोर्नुपर्ने र प्रदेशबाट काठमाडौं खेल्न आउँदा जाँदा तथा बस्ने, खाने खर्च आयोजकले बेहोर्ने भएको छ ।"
अजित र सोम एसियन च्याम्पियनसिपमा,काठमाडौं (कास) अजितकुमार यादव र सोम कुमालले एसियन एथ्लेटिक्स च्याम्पियनसिपमा सहभागिता जनाउने भएका छन् । च्याम्पियनसिपमा सहभागिता जनाउन शुक्रबार राति कतारको दोहा जान लागेका खेलाडीद्वयलाई युवा तथा खेलकुदमन्त्री जगतबहादुर सुनारले बिदाइ गरे । अजितले अघिल्लो महिना हङकङमा तेस्रो एसियन युथ च्याम्पियनसिपमा ३ हजार मिटरमा स्वर्ण जितेका थिए । उनले दोहामा ५ हजार मिटरमा प्रतिस्पर्धा गर्ने नेपाल एथ्लेटिक्स संघका अध्यक्ष राजीवविक्रम शाहले जनाए । सोमले ८ सय मिटरमा प्रतिस्पर्धा गर्नेछन् । टाइसिटमा समय मिलेर आएमा सोमले ४ सय मिटरमा प्रतिस्पर्धा गर्ने सम्भावना रहेको शाहले बताए । अजितले जितेको स्वर्ण नेपाली खेलाडीले एसियन स्तरमा जितेको पहिलो स्वर्ण हो । खेलकुदमन्त्री सुनारले अजितलाई आठौं राष्ट्रिय खेलकुदपछि सम्मान गरिने आश्वासन दिए । अजित र सोमको प्रशिक्षकको रूपमा कतारमा कोही हुने छैनन् । संघका अध्यक्ष शाहका अनुसार बजेट अभाव र आठौं राष्ट्रिय खेलकुदमा व्यस्त रहेका कारण प्रशिक्षक लान नसकिएको प्रस्टीकरण दिए । अजित र सोमले अप्रिल २१ देखि २४ सम्म हुने च्याम्पियनसिपमा खेल्नेछन् । दोस्रो कार्यकाललाई नेपाल एथ्लेटिक्स संघको अध्यक्षमा चुनिएका शाहले अप्रिल १९ र २० मा हुने एसियन एथ्लेटिक्सको कंग्रेसमा सहभागिता जनाउनेछन् । अजित र सोमको व्यवस्थापकको भूमिकामा कंग्रेसपछि आफैं रहन लागेको शाहले बताए । मन्त्री सुनारले नवनिर्वाचित पदाधिकारी र संघका अध्यक्ष शाहलाई बधाइ दिंदै कार्यकालका लागि शुभकामना दिए ।
थ्री स्टार फाइनलमा,(सर्लाही)  नेपाल एपीएफ क्लबलाई २० गोल अन्तरले हराउँदै थ्री स्टार क्लब तेस्रो राजर्षि जनक कप फुटबलको फाइनलमा प्रवेश गरेको छ । मंगलबार वाग्मतीको स्वर्गीय सन्तोष श्रेष्ठ स्मृति खेल मैदानमा खेलको सुरुआतदेखि थ्री स्टारले खेलमा पकड जमाएको थियो । पहिलो हाफमा १० गोलले अघि बढेको थ्री स्टारको मनोबल उच्च बनेको थियो । ३१ औं मिनेटमा सुनील वलको पासलाई सुशील राईले हेड गरेर थ्री स्टारलाई अग्रता दिलाए । खेलको ७६ औं मिनेटमा दिनेश राजवंशीले दोस्रो गोल गरे । पेनाल्टी बक्सभन्दा परबाट गोलका लागि गरेको प्रयास विपक्षी टिमका गोलरक्षकले रोक्न सकेन । २० ले पछि परेको एपीएफका खेलाडी थ्री स्टारसामु निरीह देखियो । थ्री स्टारले खेलमा पकड जमाइरहँदा गोलका लागि एपीएफका खेलाडीबीचमा तालमेल बन्न सकेन । थ्री स्टारको रक्षापंक्तिले एपीएफलाई गोल गर्ने अवसर दिएन । एपीएफका जुनियर खेलाडी मात्र खेलमा भएकाले थ्री स्टारले जित हासिल गरेको टिमका प्रशिक्षक मेघराज केसीले बताए । थ्री स्टार चार राष्ट्रिय खेलाडी र दुई विदेशी खेलाडीसहित मैदानमा उत्रेको थियो । उत्कृष्ट प्रदर्शनसहित एक गोल गरेका थ्री स्टारका डिफेन्डर दिनेश राजवंशी म्यान अफ द म्याच भए । उनले १० हजार रुपैयाँ पुरस्कार पाए ।प्रदेश दुईको सर्वाधिक पुरस्कार राशिको नकआउट फुटवल प्रतियोगिताको फाइनल खेल शुक्रबार हुनेछ । बुधबार दोस्रो सेमिफाइनलमा भुटानको पारो फुटबल क्लब र आयोजक वाग्मती नगरपालिकाका टिम खेल्नेछन् । प्रतियोगिताको विजेताले १० लाख र उपविजेताले ५ लाख पाउनेछन् । विद्यागततर्फ उत्कृष्टले जनही २५ हजार रुपैयाँ पुरस्कार पाउनेछन् ।
मनाङ आज खेल्दै,काठमाडौं (कास) सहिद स्मारक ए डिभिजन लिग च्याम्पियन मनाङमर्स्याङ्दी क्लबले एएफसी कप २०१९ को दोस्रो खेलमा बुधबार चेन्नाई एफसीविरुद्ध अहमदावादमा प्रतिस्पर्धा गर्दै छ ।घरेलु मैदान सातदोबाटोमा भएको पहिलो खेलमा अबहनी लिमिटेड ढाकासँग १० ले हारेको मनाङ अंक जोड्ने योजनासहित इन्डियन सुपरलिग २०१७१८ को च्याम्पियन चेन्नाईविरुद्ध खेल्न अहमदावाद पुगेको हो । समूह ई को प्रतिस्पर्धामा चेन्नाईले पहिलो खेलमा मिनेरवा पन्जाबविरुद्ध गोलरहित खेल्दै अंक बाँडेको थियो । अबहनीले बुधबारै ढाकामा मिनेरवा पन्जाबविरुद्ध खेल्दै छ ।
