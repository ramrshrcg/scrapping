शीर्षक,विवरण
सभा छाडेर हिँडे नेपाल,"नेता नेपाललाई मन नपर्ने त्यही दृश्य सोमबारको मञ्चमा पनि दोहोरियो । गत वर्ष भएको प्रतिनिधिसभा र प्रदेशसभाको चुनावको प्रचारप्रसारमा ओली र दाहालका तस्बिर मात्र व्यापक प्रयोगमा ल्याइएको थियो । अन्य कार्यक्रममा पनि उनीहरूका तस्बिर मात्र देखाउने शैली नेता नेपाललाई मन पर्दैन । यो विषय पार्टीभित्र पटकपटक उठ्ने गरेको पनि छ तर सच्चिएको छैन, सचिवालयकै एक नेताले भने, नेताहरूबीच सामन्ती संस्कार झल्किन्छ, एउटै मञ्चका कुर्सीका स्तर फरक पारिन्छन्, बस्ने स्थानलाई विशिष्ट र कनिष्ठका रूपमा सजाइन्छ । यो देख्दा सामान्य लाग्छ तर यसले हामीभित्र मौलाइरहेको प्रवृत्तिको संकेत गर्छ । विगतमा नेपालले असहमति राख्दै आएका दृश्यहरू नै सोमबार मञ्चमा दोहोरिन थालेपछि नेता नेपाल मञ्चबाट बाहिरिएका थिए । नेपाल साँखुमा निर्धारित कार्यक्रम भएकाले त्यसमा गएको भन्ने बाहिर आयो । मञ्चबाट असन्तुष्ट बनेका नेता नेपाल साँखु होइन, सोझै आफ्नो निवास कोटेश्वर गएका थिए । अध्यक्षद्वयको कार्यशैलीप्रति सचिवालयका अन्य नेताहरू पनि सन्तुष्ट छैनन् । आइतबार सचिवालय बैठकमा नेता नारायणकाजी श्रेष्ठ र वामदेव गौतमले आपत्ति नै जनाए । जिल्ला नेतृत्वको नामावली माग्दा अध्यक्षहरूले सूची दिएनन् । त्यसप्रति उनीहरूले बैठकमा आपत्ति जनाए । नेता श्रेष्ठले तपाईंहरू बेनेभोलेन्ट डिक्टेटर हो भन्दै बैठकमा अध्यक्षहरूको कार्यशैलीको चित्रण गरे । यसअघि श्रेष्ठले अध्यक्षहरूको कार्यशैलीमै प्रश्न उठाउँदै पार्टीको प्रवक्ताबाट राजीनामै दिने घोषणासमेत गरेका थिए । पछि नेताहरूको आग्रहमा उनले उक्त पद स्विकारेका थिए । पार्टीका बैठक नराख्ने र सचिवालयका नाममा तीन जना मिलेर काम गर्ने गरेको भन्दै स्थायी समितिमा रहेको नेताहरूले पटकपटक आपत्ति जनाउँदै आएका छन् । गत मंसिरमा बसेको स्थायी समिति बैठकमा नेताहरू घनश्याम भुसाल, योगेश भट्टराई लगायतले पार्टीलाई व्यक्तिको खल्तीबाट चलाउन थालेको भन्दै आलोचना गरेका थिए । नेता गौतमले १६ पृष्ठ लामो आरोपपत्र पेस गरेका थिए । जिल्ला नेतृत्व चयन प्रक्रियामा पनि स्थायी समितिका नेताहरूले असन्तुष्टि जनाइरहेका छन् ।पार्टीको बैठक नबस्ने, बसे पनि केही नेताको एकोहोरो भाषण मात्र सुन्नुपर्ने भन्दै नेताहरूले आपत्ति जनाउँदै आएका छन् । संसदीय दलको बैठक पनि यही शैलीमा हुँदै आएको छ । पार्टी एकता भएपछि झांगिएको यो प्रवृत्तिको सांकेतिक विरोधस्वरूप नेपाल सोमबार सयौं कार्यकर्ता र नेता उपस्थित स्थापना दिवस कार्यक्रममा सबैले बुझ्ने ढंगले हलबाट बाहिरिएर गरे ।"
यसरी मिल्यो भागबन्डा,"हामीले विभिन्न कार्यदल बनाएर प्रयास गर्यौं, मापदण्ड बनायौं, त्यसले काम गरेन, नेकपा अध्यक्ष पुष्पकमल दाहालले भने, त्यसैले हामीले पार्टी एकता गर्ने क्रममा भएको सहमतिमै फर्केर जिल्ला तहको नेतृत्व टुंग्याएका छौं ।नेकपाले जिल्ला कमिटीमा विगतमा कार्यदलले सिफारिस गरेबमोजिमको सदस्य संख्या रहने निर्णय गरेको छ । जिल्ला कमिटीमा साबिक जिल्ला कमिटीका सदस्यहरू रहने उल्लेख छ । त्यस्तै कुनै कमिटीमा सदस्य संख्या थप्न मिल्ने अवस्था भए सम्बन्धित प्रदेश कमिटीले वरिष्ठ र सक्षम मध्येबाट थप्नुपर्नेछ । जिल्ला नेतृत्वमा पूर्वएमाले पक्षमा अध्यक्ष ओली र वरिष्ठ नेता माधव नेपाल पक्षधरको हिसाबकिताब भएको थियो । पूर्वएमालेले पाएको ४४ वटा अध्यक्षमा २८ जना ओली र १६ जना नेपाल पक्षधर परेका छन् । सचिवमा पूर्वएमाले पक्षले पाएको ३३ स्थानमध्ये २२ जना नेपाल र ११ जना ओली पक्षका परेका छन् । अध्यक्ष र सचिवमा पूर्वएमाले पक्षले पाएको कुल ७७ पदमध्ये ३९ जना ओली पक्ष र ३८ जना नेपाल पक्षका परेका छन् ।"
तीन तह समन्वय गर्न परिषद्,"संविधानमै प्रधानमन्त्री अध्यक्ष रहने गरी गृह, अर्थ र मुख्यमन्त्री सदस्य हुने अन्तरप्रदेश परिषदको व्यवस्था छ । विधेयकले उक्त परिषद्ले गर्ने कामहरू निर्धारण गरेको छ । परिषद् बैठकले विवादित प्रश्न वा विषयको कारण पहिचान गरी विवाद समाधानका उपाय वा विकल्पहरूको खोजी गर्नेछ । विवादको सूचना प्राप्त भएको तीन महिनाभित्र परिषद् बैठकले त्यसबारे निर्णय लिने व्यवस्था विधेयकमा छ । अन्तरप्रदेश परिषदको सचिवालय प्रधानमन्त्री कार्यालयमा रहने र मुख्यसचिवले परिषदको सचिवका रूपमा काम गर्ने भनिएको छ । प्रदेश तथा स्थानीय तह र अन्तरस्थानीय तहबीचको विवाद समाधान प्रदेशसभाले गर्नेछ । विवाद समाधानको संरचना प्रदेशसभाले नै तय गर्ने छ । विधेयकमा संघ, प्रदेश र स्थानीय तीनै तहबीचको अन्तरसम्बन्ध, अन्तरप्रदेशका सम्बन्ध तथा प्रदेश र स्थानीय तहबीचको अन्तरसम्बन्धका आधारहरू पनि निर्धारण गरिएको छ । सहकारिता, सहअस्तित्व, समन्वय र पारस्परिक सहयोग, बहुदलीय प्रतिस्पर्धात्मक संघीय लोकतान्त्रिक गणतन्त्रात्मक शासन प्रणालीको सुदृढीकरणमा क्रियाशीलतालाई अन्तरसम्बन्धको प्रमुख आधार मानिएको छ ।"
बिरामीलाई दिल्ली दूर,"हवाई भाडा सुन्दा सुरुमा पत्यारै लागेन, उनले भने, दिल्ली आउँदा आमा र मेरा लागि २४ हजार रुपैयाँ मात्र तिरेको थिएँ । अहिले ३३ हजार भारु (करिब ५३ हजार) पर्ने रहेछ । उनले आमाको स्वास्थ्यका कारण दोब्बर महँगो भए पनि प्लेनबाट जाने निधो गरेको सुनाए । हवाई भाडा एकाएक वृद्धि हुनुमा भारतीय निजी विमान सेवा कम्पनी जेट एयरवेजको उडान स्थगितलाई ठानिएको छ । वित्तीय संकटका कारण भारतको सबैभन्दा ठूलो निजी वायुसेवा कम्पनी जेट एयरवेजका सबै उडान गत सातादेखि स्थगित भएका छन् । त्यसअघि कम्पनीले दिल्लीकाठमाडौं दैनिक चारवटा उडान गर्दै आएको थियो । जेटको उडान स्थगितपछि हवाई टिकटको माग र आपूर्तिबीच असन्तुलन सिर्जना भएकाले पर्यटकीय सिजनले महँगिँदै गएको दिल्लीकाठमाडौं हवाई भाडामाथि थप चाप परेको हो । एक महिनाअघिसम्म दिल्लीकाठमाडौं न्यूनतम हवाई भाडा करिब पाँच हजार भारु रहेकामा अहिले बढेर १८ हजार भारु नाघेको छ । कतिपय कम्पनीहरूको भाडा ३० हजारभन्दा बढी छ । अन्य विमानको तुलनामा नेपाल वायुसेवा निगमको भाडा कम छ । आगामी बुधबार निगमको दिल्लीकाडमाडौंको भाडा १८ हजार ७ सय रुपैयाँ रहेकोमा इन्डिगोको २५ हजार र एयर इन्डियाको ३२ हजार छ । मार्चदेखि जुन महिना नेपालमा पर्यटकीय सिजन मानिन्छ । यो समयमा पदयात्रादेखि पर्वतारोहणका लागि पश्चिमा मात्र होइन, भारतीय पर्यटकको समेत रोजाइमा नेपाल पर्ने गरेको छ । विगतमा पनि यो अवधिमा हवाई भाडा चर्को हुने गर्थ्यो, नेपाल वायुसेवा निगमका दिल्ली प्रमुख टंक भण्डारीले भने, त्यसमाथि जेटको दैनिक चारवटा उडान स्थगित भएपछि प्रभाव देखिनु स्वाभाविक हो । राजीव गान्धी क्यान्सर अस्पताल छेउको सोमबजारस्थित एनबी टुर्स एन्ड सञ्चालक विष्णु शाहीले चर्को हवाई भाडाका कारण आफूले बिरामीको अवस्था हेरेर ट्रेनलगायतका विकल्प सुझाउन थालेको बताए । बिरामीको अवस्था ठीक छ भने काठमाडौं सिधा नगएर नजिकका सहरसम्म ट्रेन वा प्लेनबाट जान सुझाव दिने गरेको छु, शाहीले भने । निगमले हाल न्यारो र वाइडबडीबाट काठमाडौंदिल्ली उडान गर्दै आएको छ । निगमले यो रुटमा बढदो चापकै कारण मे १ देखि दैनिक दुइटा उडान गर्ने निर्णय गरिसकेको छ । त्यसपछि हवाई भाडा केही कम हुने अपेक्षा गरिएको छ । त्यसो त भारतको नागरिक उड्डयन प्राधिकरण र नेपाल नागरिक उड्डयन प्राधिकरण (क्यान) दुवैले अस्वाभाविक रूपमा हवाई भाडा नबढाउन चेतावनी दिइसकेका छन् । वायु सेवा कम्पनीहरूले त्यसको अटेर गर्दै आएका छन् ।"
पोल र तारबारमा ठोक्कियो विमान,"रामेछाप रामेछाफ विमानस्थलमा शुक्रबार तारा एयरको जहाज अवतरण त्रममा सिमेन्टको पोल र तारबारमा ठोक्किएको छ । लुक्लाबाट डाइभर्ट भएको नाइन एन एकेके कलसाइनको डोर्नियर विमान प्रवेशविन्दुभन्दा झन्डै ५० मिटर बाहिरैदेखि पोल र तारमा ठोक्किएर धावनमार्गमा पसेको थियो । विमानमा रहेका यात्रु र चालक दलका सदस्यलाई भने केही भएन । विमानले केही पोल भाँचेको छ । विमानस्थल कार्यालय र तारा एयरले अगाडिको टायर पञ्चट भएर विमान धसिएको बताए । धावनमार्ग नजिकै उत्तरतर्फको तरकारीबारीमा रहेकी दानकुमारी श्रेष्ठले भनिन्, हाम्रो टाउको जोगियो, जहाज पोल र बाँसलाई हान्दै बत्तिएर धावनमार्गमा धसियो । भित्र गएपछि के भयो थाहा भएन । काठमाडौंबाट सोलुको लुक्काका लागि १४ विदेशी पर्यटक बोकेर उडेको जहाज मौसम बिग्रेपछि रामेछाप विमानस्थलमा अवतरणका लागि डाइभर्ट भएको थियो ।"
तलब माग्दै १२० नेपाली अदालतमा,"काठमाडौं  कतारस्थित डिजाइन कन्स्ट्रक्टिङ कम्पनीमा कार्यरत एक सय २० जना नेपाली तलब माग्दै उच्च अदालत धाइरहेका छन् । कतारको श्रम विभाग र नेपाली दूतावास, कम्पनी र कामदारबीच श्रम विवाद नमिलेपछि कामदारहरू उच्च अदालत धाउन बाध्य हुनुपरेको हो । हामी श्रम अदालत र दूतावासमा पनि गयौं । दुवै ठाउँबाट हाम्रो समस्या समाधान हुन सकेन, पीडित दिल श्रेष्ठले कान्तिपुरलाई फोनमा भने, कम्पनीले तलब र उपदान दिएकै छैन । कम्पनीले गत नोभेम्बरदेखि तलब नदिएको हो । तलब नपाएपछि उनीहरूले गत फेब्रुअरीदेखि काम गर्न छाडेका छन् । कतार सरकारले कामदारको तलब सुनिश्चित गर्न बैंकबाट अनिवार्य तलब दिनुपर्ने व्यवस्था गरेको थियो । नयाँ कम्पनी मालिकले तलब दिन नसकेपछि समस्या सुरु भएको पीडितले बताए । पुरानो मालिकले राम्र्रैसँग चलाइरहेको थियो । उसले कम्पनी बेचेर हिँडिदियो । नयाँले चलाउनै सकेन, उनले भने, अहिले धेरै जनासँग भिसा छैन । गैरकानुनी हैसियतमा बस्नुपरेको छ । कति बेला प्रहरीको पक्राउमा परिन्छ भन्ने डर छ ।उनीहरूले आफूहरू यथाशक्य छिटो फिर्ता हुनुपर्नेमा अदालती मुद्दामामिलामा अल्झेर तनाब बेहोर्नुपरेको बताए । हामीले काम गरेबापत तलब र उपदान दिएर पठाऊ भन्दा अदालत धाउनुपर्यो । दैनिक खाना जोहो गर्न हामीलाई कठिन छ, उनले भने, कहिलेसम्म यसरी मुद्दा धाउनुपर्ने हो ? कतारले तलब नपाउने कामदारको हितका लागि भन्दै श्रम कल्याणकारी कोष बनाउने घोषणा गरेको थियो । त्यो कोष कार्यान्वयनमा आइसकेको छैन । कामदारलाई एकै पटक पठाउन सक्ने अवस्था छैन, कम्पनीका एक व्यवस्थापकले कान्तिपुरलाई भने, सबैलाई पालैपालो पठाउने योजनामा छौं । नेपाली दूतावासका श्रम काउन्सिलर शिवराम पोखरेलले विवाद समाधानका लागि दूतावासले प्रयास गरे पनि सफल हुन नसकेको बताए । हामीले पटक पटक कामदार र कम्पनी मालिकलाई एकै ठाउँमा राखेर संवाद गरायौं । दुवै पक्ष आआफ्ना अडानमा भएपछि विवाद समाधान समितिमा पुग्यो । समितिले पनि सल्टाउन सकेन, उनले भने ।"
विद्यालय पुनर्निर्माणमा अझै दुई वर्ष,"काठमाडौं भूकम्पबाट क्षतिग्रस्त विद्यालय भवन पुनर्निर्माण सक्न अझै दुई वर्ष लाग्ने भएको छ । राष्ट्रिय पुनर्निर्माण प्राधिकरण केन्द्रीय आयोजना कार्यान्वयन एकाइ (शिक्षा) का अनुसार भूकम्पबाट ३२ जिल्लाका ७ हजार ९ सय २३ विद्यालय भवन क्षतिग्रस्त भएकामा ४ हजार ४ सय ७६ बनिसकेका छन् । एक हजारभन्दा बढी विद्यालय अझै बन्न बाँकी छन् । आयोजना निर्देशक इमनारायण श्रेष्ठका अनुसार चालु आर्थिक वर्षमा १ हजार ७ सय ७२ विद्यालय निर्माणको अन्तिम चरणमा छन् । त्यसैगरी ३ सय ९८ विद्यालय निर्माणका लागि छनोट भएका छन् । भूकम्प गएको एक वर्षपछि पुनर्निर्माण सुरु गरेका हौं, निर्देशक श्रेष्ठले भने, पुनर्निर्माण सम्पन्न गर्न अझै दुई आर्थिक वर्ष लाग्नेछ । सरकारले समयमा बजेट उपलब्ध गराउन नसक्दा ढिलाइ भएको हो ।शिक्षा पत्रकार सञ्जालले सोमबार गरेको भूकम्पपछि विद्यालय पुनर्निर्माणको अवस्था अन्तर्क्रियामा उक्त जानकारी दिइएको हो । भूकम्पबाट क्षति भई पुनर्निर्माण सिफारिसमा परेका विद्यालयमध्ये मापदण्डअनुसार जग्गा अभाव, विद्यार्थी संख्या कम हुनु, नजिकै अर्को विद्यालय हुनुलगायत कारणले ३ सय ७० विद्यालय अर्कामा गाभिएका छन् । प्राधिकरणले विद्यालय व्यवस्थापन समिति, निर्माण व्यवसायी, गैरसरकारी संस्थामार्फत् पुनर्निर्माण सुचारु राखेको छ । त्यसैगरी दातृनिकाय स्वयंले पनि निर्माण गरिदिएका छन् । दातृनिकायबाट निर्मित संरचना निर्माण सम्पन्न भएपछि भवन हस्तान्तरण गर्नेछन् । कतिपय विद्यालयको जग्गा विवादले समेत निर्माण ढिलाइ भएको बताइएको छ । भारत सरकारको सहयोगमा सात जिल्लाका ७० विद्यालय बन्ने क्रममा छन् । विद्यालय पुनर्निर्माणमा उसले ५ अर्ब रुपैयाँ अनुदान सहयोग रहेको छ । हालसम्म नुवाकोट र गोरखाका आठ विद्यालयको निर्माण कार्य थालनी भएको र अन्य जिल्लामा सर्भे सुरु भएको जनाइएको छ । त्यसैगरी चीनले चार जिल्लाका सात विद्यालय पुनर्निर्माण गर्ने सम्झौता गरेको छ, जसमा काठमाडौंको दरबार हाईस्कुल र सिन्धुपाल्चोकका दुई विद्यालय बनिरहेको छ । चीन आफैंले निर्माण गरेको विद्यालयको लागत करिब ३ अर्ब रुपैयाँ छ । प्राधिकरणले विद्यालय पुनर्निर्माणमा १ खर्ब १९ अर्ब रुपैयाँ लागत इस्टिमेट गरेको छ । हालसम्म ५० अर्ब रुपैयाँ खर्च भएको आयोजना निर्देशक श्रेष्ठले जनाए ।"
४ वर्षदेखि टहरामै,"बारपाक, गोरखा  बारपाक प्रवेशद्वारमै छन् दलित समुदायका २५ घर । उनीहरू त्रिपाल र टिनको टहरोमा रात काटेको ४ वर्ष भइसकेको छ । हुरी चलोस् या वर्षा, बस्तीका बासिन्दाको मन आत्तिन थाल्छ । हुरी बतास चलेपछि मरिन्छ कि भन्ने डर लाग्छ, पानी परे मझेरीमा भल बग्छ, ७५ वर्षीया सुकमाया सुनारले भनिन्, यहाँ पहिरोको डर त छैन, तर टहरोमा बस्दा घरमा बसेजस्तो नहुने रहेछ । बस्तीका आधा घरमा त्रिपाल र आधामा जस्ताका छाना छन् । भुइँको चिसोले वृद्धवृद्धा र बालबच्चा बिरामी परिरहन्छन् । चार वर्षअघि भुइँचालोका बेला पाएको त्रिपाल पनि च्यातिन थालेको सुकमायाले बताइन् । त्रिपाल कहाँ प्वाल पर्छ, त्यही टाल्ने गरेका छौँ, त्यति गर्दा पनि केही सीप लाग्दैन, उनले भनिन् । दुनियाँका नजरमा भूकम्पको केन्द्रविन्दु बारपाकको पुनर्निर्माण लगभग सकिइसकेको छ । तथ्यांकले पनि पुनर्निर्माण ८५ प्रतिशत सकिएको देखाउँछ । तर बाँकी १५ प्रतिशतभित्र रहेका दलित समुदायले न त घर बनाउन सकेका छन्, न उनीहरूका बारेमा कसैले सोधखोज नै गरेको छ । उनीहरूका लागि पुनर्निर्माण सुरु भएकै छैन । अरू बासिन्दा नयाँ घरमा सर्दै गर्दा बारपाक सुलिकोट गाउँपालिका१ दलित बस्तीकी सरिता विक टहरो पुनर्निर्माण गर्दैछिन् । खाँबा गाड्ने र जस्तापाताले छाउने काममा छिमेकीले सघाएका छन् । अबको दुई दिनमा निर्माण सकिए भूकम्पको चौथो वार्षिकीका दिन सरिताको परिवार घर होइन, टहरोमा सर्नेछन् । टहरो उडाएपछि एक सातायता ७० वर्षका ससुरा र दुई बालबच्चासहित सरिता छिमेकीको शरणमा छिन् । भुइँचालोले भत्काएको घरको काठपात ल्याएर बनाएको झुपडीले ओत त दिन्थ्यो, उनले भनिन्, पोहोर पनि छाना उडाएपछि हारगुहार गरेर बनाएँ, यो वर्ष फेरि उडायो, रात काट्न बनाउनैपर्यो । निमेक गरेर बचाएको १० हजारले टहरो पुनर्निर्माण सक्ने उनको योजना छ । छरछिमेकीले पनि सघाएका छन्, किलाकाँटी किन्नैपर्यो, खाजामा पनि केही त खर्च हुन्छ, उनले भनिन् । पटकपटकको हावाहुरीले उडाएको जस्ता जीर्ण बन्दै जाँदा सरिता चिन्तित छिन् । उनले भनिन्, जस्तामा काँटी ठोक्दाठोक्दै धेरै ठाउँमा प्वाल परेको छ, अब त आकाशबाट परेको पानी पनि के ओत्ला र ?यहाँ हुनेखानेले करोडसम्म खर्च गरेर घर पुनर्निर्माण सकेका छन् । तर उनीहरू हरेक वर्ष त्रिपाल र जस्ता हावाहुरीले उडाउने समस्या सामना गरिरहेका छन् । निमेक गरेर गुजारा चलाउनु उनीहरूको दैनिकी हो । रकम अभावमा जग्गा किनेर घर बनाउन आँट उनीहरूमा छैन । पुर्ख्यौली पेसा आरन हो, विष्टको काम गर्छौं, बिहानबेलुकीको छाक टरेको छ, खेती गर्न जग्गा पनि छैन, कान्छा कामीले भने, सबै गरिब हौँ, साहुहरूले बिल्डिङ बनाए, गरिब हुनुको दुःख, थोत्रो टिन बारेर बस्नुपरेको छ । यहाँका अधिकांश पीडितले आरनसहितको घरको माग गरे । यहाँ बतास आए नि डर, पानी परे नि डर भयो, पहिलेको घर फर्किए पहिरोको डर, स्थानीय तीर्थराज विकले भने, हामीलाई गरिखाने आरनसहितको घर चाहिएको छ ।भूकम्प आएपछि उनीहरू सुरक्षित स्थानको खोजीमा थातथलो छाडेर बारपाक प्रवेशद्वारमा रहेको कृषि, जलाधार र पशु कार्यालयअन्तर्गतको सरकारी जग्गाामा सरे । दलितबस्तीको करिब सात रोपनी खण्डहर जग्गामा भूकम्प स्मृति जीवित संग्रहालय बनाउने पुनर्निर्माण प्राधिकरणले तयारी गर्यो । तर स्थानीयबीच मत बाझियो । केहीले थातथलो छाड्न मानेनन् । केही खण्डहर भूमिमा नफर्कने अडानमा सार्वजनिक जग्गामै बसिरहे । त्यसपछि संग्रहालय बनाउने तयारीबाट पुनर्निर्माण प्राधिकरण पछि हट्यो । पाँच घर पुरानै ठाउँमा फर्किएका छन्, स्थानीय उत्तम विकले भने, माथि (पुरानो बस्ती) गएर बस्न मन गर्नेलाई माथिकै जग्गा दिए हुन्छ, सार्वजनिक जग्गामा बसेकालाई यही जग्गा दिनुपर्छ भन्ने हाम्रो माग हो । पुरानो बस्ती भौगर्भिक हिसाबले बस्न अयोग्य रहेको उत्तमको दाबी छ । जबर्जस्ती यो जग्गा लिन खोजेका होइनौँ, माथिको जग्गासँग साट्ने भनेका हौँ, उनले भने, एकपल्ट मरेर बाँचेको ठाउँमा फेरि मर्न जाने कुरा भएन । खुला संग्रहालय बनाउने चर्चा भएसँगै खण्डहर जग्गाको लालपुर्जा यहाँका आधाजसो समुदायले प्राधिकरणलाई बुझाएका छन् । पहिलेको बस्तीमा माथि पनि भीर तल पनि भीर, फेरि बस्तीभित्र धाँजा फाटेको छ, उनले भने, त्यहाँ गए रातमा निद्रा पनि पर्दैन, डरैडरले बस्नुभन्दा यहाँको टहरोमा ढुक्क त भएको छ । २०५६ सालमा उक्त बस्ती पहिरोको जोखिममा परेपछि केही बासिन्दा थातथलो छाडेर पुनः फर्किएका थिए । भूकम्पपीडतको लाभग्राही सूचीमा परेका यहाँका पीडितले पहिलो किस्ताको ५० हजार पनि बुझेका छन् । जग्गा नभएकाले घर नबनाएका हौँ, उनले भने, यसका लागि वडा कार्यालय, गाउँपालिकाले पहल गर्नुपर्थ्यो, तर बेवास्ता गरियो । पुनर्निर्माण प्राधिकरणलगायत सरकारी कार्यालय आफ्ना मागप्रति सकारात्मक रहे पनि स्थानीयस्तरबाट पहल नभएको उनको आरोप छ । अहिले बस्दै आएको जग्गामा घर बनाउन पाउनुपर्ने उनीहरूको सामूहिक माग छ ।"
राष्ट्रपतिको इन्डोस्कोपी,काठमाडौं राष्ट्रपति विद्यादेवी भण्डारीले त्रिवि शिक्षण अस्पताल महाराजगन्जमा सोमबार स्वास्थ्य जाँच गराएकी छन् । उनको अस्पतालमा बिहान इन्डोस्कोपी गरिएको हो । बिहान साढे ९ बजे अस्पताल पुगेकी राष्ट्रपति भण्डारी इन्डोस्कोपी गराएर फर्किएको अस्पतालका निर्देशक डा प्रेम खड्काले जानकारी दिए ।
राप्रपाद्वारा वार्ता समिति गठन,काठमाडौं राष्ट्रिय प्रजातन्त्र पार्टीले सरकारसित वार्ता गर्न सोमबार समिति गठन गरेको छ । नेता दीपक बोहराको संयोजकत्वमा ३ सदस्यीय वार्ता समिति गठन भएको छ । हिन्दु राष्ट्र पुनर्बहालीलगायत माग राखी आन्दोलनमा उत्रिएको राप्रपालाई सरकारले आइतबार पत्र लेखी वार्तामा आउन आग्रह गरेको थियो । सरकार र राप्रपाबीच मंगलबार वार्ता हुँदै छ ।
श्रीलंकाको घटनाप्रति कांग्रेसद्वारा भर्त्सना,"काठमाडौं कांग्रेसले श्रीलंकाको कोलम्बोमा आइतबार २ सयभन्दा बढीको ज्यान जानेगरी भएको आतंककारी हमलाको भर्त्सना गरेको छ । विश्वको जुनसुकै कुनामा हुने मानवताविरुद्धका यस्ता आंतककारी घटनाको कांग्रेस सदैव घोर निन्दा र भर्त्सना गर्छ, कांग्रेस सभापति शेरबहादुर देउवाद्वारा जारी विज्ञप्तिमा छ, हत्या, हिंसा र आतंक सदाका लागि अन्त्य गरिनुपर्छ भन्ने कांग्रेसको स्पष्ट धारणा छ । देउवाले घटनामा परी निधन भएकाहरूप्रति श्रद्धाञ्जली अर्पण गर्दै श्रीलंका सरकार र त्यहाँका जनताप्रति समवेदना व्यक्त गरेका छन् ।"
खप्तडमा दागैदाग,"बझाङ  वरपर हरियाली जंगल । बीचमा ठूला, फराकिला पाटन । पाटनभरि गहिरा खाल्डाखुल्डी । भत्किन लागेका ढिस्का र जताततै ठूलासाना पहिरो । खप्तडको रूप दिनप्रतिदिन बिग्रँदै छ । भूक्षयका कारण जता हेरे पनि दागैदाग देखिन्छ । अधिकांश ठाउँमा दलदले जमिन रहेकाले यहाँका पाटनमा बाह्रैमास चिस्यान र ओसिलोपना रहन्छ । हिउँदका महिना पूर्ण रूपले बाक्लो हिउँले ढाकिने जमिन वर्षातमा भिजिरहन्छ । कमजोर भूबनोट भएकाले सामान्य वर्षा हुनेबित्तिकै माटो खस्ने, पहिरो जाने गर्छ । पाटनहरूमा खुला रूपमा बस्तुभाउ चराउन, डुलाउन दिएकाले खुकुलो जमिनमा भार पर्न गई भूक्षय हुने गरेको स्थानीय बताउँछन् । पक्की घर निर्माणका लागि सामग्री उत्खनन गर्दा पनि भूक्षय बढेको उनीहरूको भनाइ छ । पछिल्ला वर्षमा गेस्टहाउस तथा आवासगृह निर्माणका लागि ढुंगामाटो उत्खनन गर्दा भूक्षय तथा पहिरोको मात्रा बढदै गएको छ, बझाङ खप्तड छान्ना गाउँपालिकाका स्थानीय प्रकाश रावलले भने । भूक्षय नियन्त्रण गर्न बेलैमा ध्यान नदिए खप्तडको सुन्दरता मासिने र भविष्यमा प्राकृतिक विपत्तिको खतरा आइपर्ने उनले बताए । जता हेर्यो, उतै पाटन भत्केका रहेछन्, यसमा राज्यले चासो दिनुपर्छ, काठमाडौंबाट घुम्न खप्तड पुगेका रमेश प्रसाईंले भने । मध्यवर्ती व्यवस्थापन समितिका सदस्य हिरेन्द्र रावलका अनुसार २२ वटा ठूला पाटनमा कम्तीमा ५ सय सानाठूला भूक्षय छन् । यो संख्या बर्सेनि बढ्दो छ । २०६८ सालतिर यहाँको भूक्षय नियन्त्रण गर्न निकुञ्ज कार्यालयले प्रयास गरेको थियो । बायोइन्जिनियरिङ गरेर तथा काठका खाँबा गाडेर गरिएको प्रयासले नेपाली सेनाको ब्यारेक आसपास पहिरो नियन्त्रण भएको छ । त्यसयता यस विषयमा काम नभएको र निकुञ्ज क्षेत्रमा कति ठाउँमा भूक्षय भएको छ भन्ने यकिन तथ्यांक पनि कार्यालयसँग नभएको निकुञ्जका सिनियर गेमस्काउट वीरेन्द्रप्रसाद यादवले बताए । कमजोर भूबनोटमा अधिक चरिचरन हुँदा बस्तुभाउको खुरले कुल्चिएर बढी भूक्षय हुने गरेको छ, उनले भने, पाटन क्षेत्रमा पानीको उचित निकास बनाउन सके पनि भूक्षय न्यूनीकरण हुन सक्थ्यो । भूक्षयले खप्तडको सौन्दर्य बिगार्दै गएकामा आफूहरू चिन्तित भए पनि स्रोत अभावमा केही गर्न नसकिएको खप्तड राष्ट्रिय निकुञ्जका प्रमुख संरक्षण अधिकृत चन्द्रबहादुर चन्दले बताए । निकुञ्जका विभिन्न ठाउँमा भूक्षय सुरु भएको छ । खप्तड क्षेत्रभित्र बग्ने खोला र नदी किनारका क्षेत्रमा बिग्रँदै गएको छ, उनले भने । चन्दले पहिरो सबै ठाउँमा सुरु भएको बताए । त्रिवेणीदेखि पुलपुला पाटनसम्म हेर्नै नमिल्ने गरी भूक्षय भएको छ, उनले भने, नियन्त्रणका लागि विभिन्न जिल्लाका भूसंरक्षण कार्यालयलाई गुहारेका हौं । कसैले पनि सुनेका छैनन् ।"
बालुवाटारको जग्गा व्यक्तिको हुन सक्दैन,"बिर्तामोड पूर्वप्रधानमन्त्री एवं कांग्रेस सभापति शेरबहादुर देउवाले बालुवाटारको ललिता निवासको जग्गामा व्यक्तिको नाम जोड्न नमिल्ने बताएका छन् । उनले सरकारले अधिग्रहण गरिसकेको जग्गा सरकारीबाहेक अन्यको हुनै नसक्ने दाबी गरे । उक्त जमिन सरकारी नभए सुवर्ण शमशेरका छोरानातिको हुनुपर्ने उनको जिकिर छ । प्रधानमन्त्रीनिवास बालुवाटारको ललिता निवास र सभामुख निवास रहेको जमिन सुवर्ण शमशेरको हो । सरकारले उक्त जमिन अधिग्रहण गरेर प्राप्त गरिसकेको छ, देउवाले झने, त्यस्तो जमिन कसरी व्यक्तिको हुन्छ ? यदि व्यत्तिका नाममा हुन्छ भने त्यो जमिन सुवर्ण शमशेरका छोरानातिका नाममा हुनुपर्ने हो । के आधारले अन्यका नाममा हुन्छ ? सोमबार झापाको चन्द्रगढी विमानस्थलमा प्रेस युनियनले गरेको पत्रकार भेटघाटमा बोल्दै देउवाले सरकार अधिनायकवाद लाद्नेतर्फ अग्रसर भएको आरोप लगाए । उनले स्वतन्त्र प्रेसमाथि अंकुश लगाउन खोजेको, जथाभाबी पत्रकार पक्राउ गर्न थालेको, सेना परिचालनको अधिकार प्रधानमन्त्रीमातहत ल्याउन खोज्नु अधिनायकवादको संकेत भएको दाबी गरे । सभापति देउवाले भोट नदिने अनि कांग्रेस कमजोर प्रतिपक्षी भयो भनेर आलोचना गर्नुको तुक नरहेको भन्दै कटाक्ष गरे । देउवाले पार्टीका बाँकी समिति विधानअनुसार सहमतिमै गठन गर्ने बताए । जनसम्पर्क समितिमा झगडाकांग्रेसको बेल्जियमस्थित जनसम्पर्क समितिको निर्वाचित कार्यसमिति एकपक्षीय रूपमा भंग गरिएको भन्दै पार्टीको संस्थापन इतरपक्षले विरोध गरेको छ । अधिवेशन गराउन तोकिएका प्रतिनिधिले समिति नै विघटन गरेर फर्केपछि संस्थापन इतरपक्षीय नेताहरूले सभापति शेरबहादुर देउवाको भूमिकामाथि नै आशंका प्रकट गरेका छन् । संस्थापन पक्षले भने अधिवेशन गराउन नसकेको र मार्च ५ बाटै कार्यकाल सकिएकाले विघटन भएको बताएको छ । केन्द्रीय सदस्य अर्जुननरसिंह केसीले पार्टी कब्जा गर्ने रणनीतिअन्तर्गत नै बेल्जियमको जनसम्पर्क समितिलाई एकपक्षीय रूपमा विघटन गर्न लागिएको बताए । सल्लाह नै नगरी अधिवेशन गराउन खटाइएका प्रतिनिधिले कार्यसमिति नै विघटन गरेर तदर्थ समिति बनाउनु अवैधानिक छ, केसीले भने, यस्ता निर्णय हामीलाई मान्य हुने छैन । संस्थापन पक्षले समयमै अधिवेशन गराउन नसकेकाले सीता सापकोटा नेतृत्वको कार्यसमिति विघटन भएको जनाएको छ । विवाद मिलाएर अधिवेशन गराउन पार्टीले आमन्त्रित सदस्य किरण पौडेललाई केन्द्रीय प्रतिनिधिका रूपमा बेल्जियम पठाएको थियो । उनी ३३ दिन त्यहाँ रहँदा अधिवेशन गराउन नसकेपछि समिति विघटन भएको सूचना दिएर फर्केका थिए । निर्वाचित कार्यसमिति विघटन गरी माधव सापकोटा नेतृत्वमा तदर्थ समिति बनाइएको जानकारी पौडेलले पार्टी नेताहरूलाई गराएका छन् । पौडेलले लामो समयदेखिको विवाद मिलाएर अधिवेशन गराउने प्रयास सफल नभएपछि पुरानो समिति विघटन गरेर तदर्थ समिति बनाइएको बताए ।"
राजपामा महाधिवेशन अन्योल हटेन,काठमाडौं राष्ट्रिय जनता पार्टीको महाधिवेशन कुन शैलीमा गर्ने भन्ने विवाद चर्किएको छ । पार्टीको पदाधिकारी समितिको सोमबार सुरु बैठकमा अध्यक्षमण्डलका ६ जना नेताले पाँचथरी धारणा राखेका छन् । अध्यक्षमण्डलका संयोजक शरदसिंह भण्डारीले ६ वटा दल मिलेकाले पहिले एकता महाधिवेशन गर्नुपर्ने प्रस्ताव गरेका छन् । भण्डारीको धारणामा नेता राजेन्द्र महतोले समर्थन गरे । महाधिवेशन आयोजक समितिका संयोजक समेत रहेका महन्थ ठाकुरले भने ठोस धारणा दिएनन् । अर्का नेता महेन्द्र यादवले भने पहिले सदस्यता र विधानको विषय टुंग्याउनुपर्ने धारणा राखे । अर्का नेता अनीलकुमार झाले चक्रीय प्रणालीअनुसार ४ जनाले पार्टीको संयोजन गरिसकेकाले अब आफ्नो पालो आउन्जेल पर्खनुपर्ने धारणा बैठकमा राखे । अध्यक्षमण्डलका अर्का नेता राजकिशोर यादवले भने नियमित महाधिवेशन गर्नुपर्ने धारणा राखेका छन् । दुई वर्षअघि एकता भएको राजपाले आउँदो असारसम्म महाधिवेशन गरिसक्नुपर्छ । तोकिएको समयमा महाधिवेशन नभए पार्टीको वैधानिकतामा संकट आउँछ । मंगलबारबाट पदाधिकारी समितिका नेताहरूले धारणा राख्नेछन् ।
उड्ने क्रममा तेल थपेकामा छानबिन,"काठमाडौं  आर्थिक संकटमा परेर हालै बन्द जेट एयरवेजको विमानले दुई साताअघि दिल्ली उडानका क्रममा काठमाडौं धावनमार्गबाट फर्केर ४ हजार लिटर हवाई इन्धन थप भरेर उडेको नेपाल आयल निगमले जनाएको छ । त्रिभुवन अन्तर्राष्ट्रिय विमानस्थलस्थित आयल निगमको डिपोका अनुसार चैत २७ गते यात्रु राखेर उड्ने तरखरमा रहेको जेटको ७३७ बोइङ विमान धावनमार्गबाट फर्केर फेरि ४ हजार लिटर इन्धन थपेको डिपो प्रमुख मनोज ठाकुरले कान्तिपुरलाई बताए । पहिलो पटक जेट एयरको विमानले ६ हजार लिटर इन्धन हालेको थियो । उड्ने क्रममा फेरि (दोस्रो पटक) उसले ४ हजार लिटर थप इन्धन हाल्यो, डिपो प्रमुख ठाकुरले भने । मुम्बईमा मुख्यालय भएको यस एयरलाइन्सले इन्धन थपेको घटनापछि नागरिक उड्डयन प्राधिकरणका महानिर्देशक सञ्जीव गौतमले मातहतको हवाई सुरक्षा विभागलाई छानबिन गर्न निर्देशन दिएका थिए । यस विषयमा जेट एयरवेजको काठमाडौंस्थित कार्यालयले शुक्रबार र आइतबार गरी दुई पटक स्पष्टीकरण पत्र बुझाएको एक अधिकारीले बताए । त्यस दिन उक्त उडानमा रहेका यात्रुका अनुसार जहाजले इन्धनसँगै तीन यात्रु पनि राखेको थियो । इन्धन थप्नुको कारण र यात्रु राखेको विषयमा हामीले सोधपुछ गरेका थियौं, ती अधिकारीले भने, जेटले भारतीय आयल कर्पोरेसनले इन्धन बिक्री बन्द गरेकाले काठमाडौंबाटै इन्धन थप्नुपरेको कारण स्पष्टीकरणमा लेखेको छ । काठमाडौंस्थित डिपोले जेटको डिपोजिट रकम रहेकाले थप इन्धन उपलब्ध गराएको जनाएको छ । जेटको उडान बन्द भइसके पनि आयल निगमसँग अझै जेटको ६५ हजार रुपैयाँ बचत रहेको डिपो प्रमुखले बताए । हाल समस्याग्रस्त एयरलाइन्सले दिल्ली र मुम्बईबाट नेपालसहित सबै उडान रोकिसकेको छ । यात्रु थपिएको बारे उसले लिखितपत्रमा नखुलाएको प्राधिकरणले जनाएको छ । जेटका कर्मचारीले मौखिक रूपमा यात्रु राख्नुको अपरेसनल कारण भनेका थिए तर स्पष्टीकरणमा यसबारे केही खुलाएका छैनन्, प्राधिकरण स्रोतले भन्यो, यी दुवै घटनाबारे कारबाही गर्ने अधिकार जहाज दर्ता भएको मुलुक (भारत) मा रहेको नागरिक उड्डयन कार्यालयलाई हुने भएकाले हामी उसले बुझाएका स्पष्टीकरणपत्रसहित भारतलाई पत्राचार गर्दै छौं । सामान्यतया जहाज पार्किङवेबाट टेकअफका लागि ट्याक्सीवेमा पुगिसकेपछि थप यात्रु लिन आउँदैनन् । फर्केर यात्रु थप्नु व्यवस्थापकीय कमजोरी मानिन्छ । फर्कंदा ग्राउन्ड ह्यान्डिलिङ शुल्क पनि थपिन्छ । चालकदलले कुनै महत्त्वपूर्ण यात्रु भीभीआईपी छुटेको भए एयर ट्राफिक कन्ट्रोलरसँग अनुमति लिन सक्ने प्रचलन रहेको हवाई सुरक्षा विभागका एक अधिकारीले बताए । पार्किङवेमा ठाउँ भएमा र उडान सुरक्षामा असर नपर्ने भए अनुमति दिँदा हुन्छ, उनले भने, व्यावसायिक उड्डयनमा एलएमसी (लास्ट मिनेट चेन्ज) को प्रचलन रहने भएकाले कहिलेकाहीं परिस्थितिमा निर्भर हुन्छ । हवाई सुरक्षा विभागलाई त्यस दिनको उडानमा रहेका कमान्डर पाइलटले स्पष्टीकरण बुझाउनुपर्ने हुन्छ । तर, दुई पटक बुझाइएको पत्रमा पाइलटको राय छैन ।"
राजधानी एजेन्डा टार्न अधिवेशन अन्त्यको सिफारिस,"हेटौंडा  प्रदेश ३ को राजधानी टुंगो लगाउँने नलगाई जारी तेस्रो (हिउँदे) अधिवेशन अन्त्य गर्न प्रदेश सरकारले सोमबार सिफारिस गरेको छ । हिउँदे अधिवेशनमै प्रदेशको राजधानी टुंगो लाग्ने मुख्यमन्त्री डोरमणि पौडेलले पटकपटक संसद्मा बताएका थिए । तर, बीचैमा संसद् अधिवेशनको सिफारिस गरी सरकारले राजनीतिक बेइमानी गरेको आरोप विपक्षी कांग्रेसले लगाएको छ । हाल संसद् बैठक स्थगित मात्र भएको थियो । अर्को सूचना जारी नभएसम्मका लागि स्थगित भएकै अवस्थामा सोमबार बसेको प्रदेश मन्त्रिपरिषद् बैठकले २०७५ वैशाख १० गतेबाट अन्त्य गर्न प्रदेशप्रमुख अनुराधा कोइरालालाई सिफारिस गरेको हो । चैत १७ गतेको बैठकमा अधिवेशन सफलताको शुभकामना दिने क्रममा सबै दलका नेता तथा सांसदहरूले राजधानीबारे प्रक्रिया सुरु गरेर तत्काल टुंगो लगाउनुपर्ने बताएका थिए । सभामा बोल्दै मुख्यमन्त्री डोरमणि पौडेलले राजधानी तोक्न ढिला गर्न नहुने बताएका थिए । सहमति खोज्दा ढिला भएको हो, अब ढिला गर्ने समय छैन, पौडेलले भने, अब राजधानीको झमेलमा लाग्नु हुँदैन, राजधानीको प्रक्रिया सुरु गर्ने कार्यव्यवस्थामा सल्लाह भएको छ । बैठकपछि सञ्चारकर्मीसँग कुरा गर्दै मुख्यमन्त्री पौडेलले हिउँदे अधिवेशन टुंगिनुअघि राजधानीको विषय पनि टुंगिने दाबी गरेका थिए । कार्यविधि सभामुखले हप्ता दिनभित्रमा तय गर्नुहुन्छ, यो बैठक अरू १५ दिन बस्छ, अधिवेशन टुंगिँदा राजधानीबारे पनि टुंगो लाग्छ, उनले भने, विगतजस्तो शंका गर्नुपर्ने ठाउँ छैन । प्रदेश ३ मा अन्तरिम रूपमा तोकिएको हेटौंडालाई राजधानी कायम राख्ने कि अन्यत्र सार्ने भन्ने विवाद सत्तारूढ नेकपाभित्र तीव्र छ । हेटौंडा अपायक पर्ने भन्दै भक्तपुर वा काभ्रे हुनुपर्ने अडान सांसदहरूले राखेका छन् । मुख्यमन्त्री पौडेलले यो एजेन्डालाई छल्न फेरि संसद अधिवेशनको अन्त्य सिफारिस गराएको भन्दै आलोचना भएको हो । प्रदेश सरकारको सिफारिसका आधारमा प्रदेश प्रमुखले अधिवेशन आहृवान र अन्त्य गर्न सक्ने संवैधानिक व्यवस्था छ । प्रदेशसभा नियमावली प्रदेशसभा बैठक स्थगित भएको अवस्थामा अधिवेशन अन्त्य भएमा सोसम्बन्धी जानकारी सचिवले सूचनापत्रद्वारा सदस्यलाई दिनेछ भन्ने उल्लेख छ । वैशाख ५ गतेको प्रदेशसभा बैठकमा सभामुख सानुकुमार श्रेष्ठले बैठक अर्को सूचना जारी नभएसम्मका लागि स्थगित गर्ने सूचना सुनाएका थिए । मुख्यमन्त्री डोरमणि पौडेल, विपक्षी दलका नेता इन्द्रबहादुर बानियाँ र सभामा प्रतिनिधित्व गर्ने दलको उपस्थितिमा बसेको कार्यव्यवस्था परामर्श समितिको बैठकमा जारी अधिवेशनमा नै राजधानीबारे टुंगो लगाउने सहमति भएको थियो । कार्यविधि तयार गरी प्रक्रिया अघि बढाउने बैठकले गरेको सहमतिको विषयमा चैत १७ गते बसेको पहिलो बैठकमा सभामुख सानुकुमार श्रेष्ठले जानकारी गराएका थिए । प्रमुख विपक्षी दलका नेता इन्द्रबहादुर बानियाँले राजधानी तोक्ने ढिला हुँदा समस्या भइरहेको बताएका थिए । राजधानी तोक्न ढिला गर्नु हुँदैन, टुंगो नलाग्दा मन्त्रालय, प्रदेश स्तरीय कार्यालय, सुरक्षा निकायको व्यवस्थापन जटिल बनेको छ, अर्को वर्षको बजेट ल्याउने बेला भइसक्यो । राजधानी तोक्न दलमा चर्को दबाब भए पनि सत्तारूढ नेकपाको तर्फबाट आलटाल हुँदै आएको छ । राजनीतिक बेइमानीजारी तेस्रो अधिवेशनमा नै राजधानीबारे टुंगो लगाउने गरी भएको सहमति विपरीत अधिवेशन अन्त्य गर्ने सिफारिस भएकोप्रति प्रमुख विपक्षी नेपाली कांग्रेसले राजनीतिक बेइमानी भएको तर्क गरेको छ । कार्यव्यवस्था परामर्श समितिमा भएको सहमति लत्याएर सरकारले राजनीतिक बेइमानी गर्यो, विपक्षी दलका नेता इन्द्रबहादुर बानियाँले भने, सभामुखले पनि सरकारसँग समन्वय गरेर काम गर्न सक्नुभएन, उहाँमाथि पनि नैतिक प्रश्न भयो । कार्यव्यवस्था परामर्श समिति सदस्य रहेका कांग्रेस सचेतक छिरिङ दोर्जे लामाले सरकारले सार्वभौम संसद्लाई पेलेको तर्क गरे । एकातिर सभामुख स्थगित भएको सूचना जारी गर्नुहुन्छ, सरकार अधिवेशन नै अन्त्य भएको घोषणा गर्छ, लामाले भने, संसद्मा विधेयकहरू रहेकै अवस्थामा अधिवेशन अन्त्यका लागि सिफारिस गर्नु संसद्को सार्वभौमिकतामाथिको प्रहार हो । प्रदेशसभाका विभिन्न समितिमा ८ वटा विधेयक दफावार छलफलको क्रममा छन् ।"
वृद्धवृद्धा भत्ता घरदैलोमै,"हेटौंडा  मकवानपुरको विकट कैलाश गाउँपालिकाले सामाजिक सुरक्षा भत्ता घरदैलोमा पुगेर वितरण गर्न थालेको छ । भत्ता वितरण कार्यको दोस्रो दिन सोमवार कैलाश गाउँपालिका९ नामटारमा एक सय २० जनालाई भत्ता वितरण गरेको गाउँपालिका अध्यक्ष टंकबहादुर मोक्तानले बताए । उनका अनुसार ९० जना वृद्धवृद्धा, २० जना एकल महिला र १० जना अपांगतालाई भत्ता वितरण गरेको छ । उक्त गाउँपालिका ३ स्थित घुमाउनेबाट सामाजिक सुरक्षा भत्ता वितरण कार्य आइतबारबाट सुरु गरिएको थियो । उक्त स्थानबाट ३ र ४ नम्बरका वडाका वृद्धवृद्धा अपांग र एकल महिलालाई भत्ता वितरण गरेको थियो । पहिलो दिन १ सय ७० जनालाई भत्ता वितरण गरिएको थियो । ७० जना एकल महिला र १ सय जना जेष्ठ नागरिकलाई सानिमा बैंकको गाउँपालिकामा रहेको शाखामार्फत भत्ता प्रदान गरेको वडाध्यक्ष देवलाल थिङले बताए । चालु आवको दोस्रो चौमासिकको भत्ता घरदैलोमा गएर पहिलो पटक वितरण गरेको हो, उनले भने । बैंक र गाउँपालिकाको कर्मचारी र सम्बन्धित वडाका जनप्रतिनिधि भत्ता वितरण गर्न घरदैलोमा पुग्ने गरेका छन् । सरकारी सेवा घरदैलोमै दिने उद्देश्यसहित भक्ता वितरण गर्न थालिएको मोत्तानले बताए । कम्तीमा जनप्रतिनिधि आएपछि नागरिकले केही सहज महसुस गरून् भनेर घरआँगनमा नै सामाजिक सुरक्षाभत्ता वितरण अभियान थालेका हौं, उनले भने । घरदैलोमा नै भत्ता पाउँदा वृद्धवृद्धा र अपांगता भएकाहरू खुसी भएका छन् । नामटार९ का ८४ वर्षीय दिलबहादुर जिम्बा घरआँगनमा नै वृद्धभत्ता पाउँदा दंग परेका थिए । पहिलो चौमासिकको वृद्धभत्ता लिन उनी लौरोको सहारामा कैलाश गाउँपालिकाको केन्द्र कालिकाटारस्थित सानिमा बैंकमा पुगेका थिए । नामटारबाट बैंक भएको स्थानमा पुग्न मात्र चार घन्टा लागेको थियो । १० वटा वडामा विभाजित उक्त गाउँपालिकाले २ दिनमा ३ वटा वडामा भत्ता वितरण गरिसकेको छ । पालैपालोसँगै १० वटा वडामा नै पुगेर भत्ता वितरण गर्ने गापाले जनाएको छ । ज्येष्ठ नागरिक र अपांगता भएका व्यक्तिहरूलाई सहज किसिमबाट भत्ता उपलब्ध गराउन घरदैलोमै बैंकका प्रतिनिधिलगेर बैंकिङ प्रणालीअनुसार सामाजिक सुरक्षा भत्ता वितरण गरिएको छ । सानिमा बैंकको शाखा एक वर्ष अघिनै गाउँपालिकाको केन्द्रमा स्थापना भएको थियो । भत्ता उक्त वैकबाट नै दिने गरिएको थियो । भत्ता लिनका वृद्धवृद्धा, अपांगता र एकल महिला डाँडापाखाबाट ४,५ घन्टा पैदल हिँडेर आउनुपर्थ्यो । गाउँपालिका र बैंकको कारणले वृद्ध भत्ता लिन घन्टौ हिँड्नुपर्ने दुःख अन्त्य भएको नामटारका ७७ वर्षीय सोमलाल वलले बतााए ।"
जसले गरे तीन करोड दान,"चितवन  मेरुदण्डमा चोटपटक लागे पक्षाघात भएर जीवन कष्टप्रद हुने जोखिम रहन्छ । यस्तो चोटपटकको उचित उपचार हुने अस्पताल दुर्लभ छन् । उपचार भए पनि पक्षाघात भएकाहरूले हृवीलचियरको साहरा लिँदा दिनचर्या सहज हुन सकेको छैन । मेरुदण्ड चोटपटक (स्पाइनल इन्जुरी) को उपचार र पक्षाघात भएकाहरूको पुनर्स्थापनाका लागि अस्पताल बनाउन नारायणगढमा एक दानवीरले तीन करोड रुपैयाँ दान दिने भएका छन् । नारायणगढ निवासी ९० वर्षीय उदयकुमार पिया सोमबार निकै खुसी देखिन्थे । उनले तीन करोड रुपैयाँ दिने पक्का भएपछि दिउँसो भरतपुर३ बाह्रघरे सानो मझुवामा स्पाइनल इन्जुरी अस्पताल तथा पुनर्स्थापना केन्द्रको शिलान्यास भयो । भरतपुर महानगरले एक बिघा जग्गा उपलब्ध गराएपछि भवन बनाउने दाताको खोजीमा भौंतारिएका चितवन रोटरी क्लबलाई पियाले ठूलो साहरा दिए ।चितवन रोटरी क्लबले ६ वर्षदेखि भरतपुर अस्पतालभित्र स्पाइनल इन्जुरी युनिट सुरु गरेको थियो । व्यवस्थित उपचार केन्द्र बनाउने योजनामा जुटेको रोटरीलाई महानगरले जग्गा र पियाले रुपैयाँ दिए । हिजो सपनाजस्तै लाग्ने विषय अब साकार हुँदै छ, रोटरी क्लब चितवनका अध्यक्ष कपिलबाबु खनालले भने । क्लबका पूर्व अध्यक्ष चन्द्रमान श्रेष्ठको पहलमा पियाले तीन करोड दान गर्ने घोषणा गरेका हुन् ।सुरुमा एक करोड रुपैयाँ दिन तयार हुनुभएको थियो । त्यस्तै चारपाँच कट्ठा जग्गामा ससानो उपचार केन्द्र बनाउने सोँच थियो । जग्गा खोज्दै जाँदा महानगरले एक बिघा दिने भयो । त्यसपछि अस्पताल पनि ठूलै बनाऊँ भन्ने लाग्यो । उदयकुमारजीले पैसा आवश्यक परेको हो भने भन है भन्नुभयो, पूर्व अध्यक्ष श्रेष्ठले भने । भवन बनाउन मात्रै पाँच करोड रुपैयाँ लाग्ने अनुमान छ ।पियाजीले ल ल बनाउनहोस्, म अरू दुई करोड थपिदिन्छु भन्नुभयो, श्रेष्ठले भने । महत्त्वपूर्ण सहयोग गरेका कारण अस्पतालको नाम नै श्री उदयकुमार चमेलीदेवी पिया चितवन स्पाइनल इन्जुरी हस्पिटल तथा पुनर्स्थापना केन्द्र राखिने भएको छ । चमेली उदयकुमारकी श्रीमती हुन् । ९० वर्षको उमेरमा पनि तन्दुरुस्त देखिन्छन् उदयकुमार । तर श्रीमती चमेलीदेविको १५ वर्षअघि निधन भयो ।बन्दिपुरमा जन्मेका उदयकुमार विसं २००५ सालमा चितवन आएका हुन् । हामीले बन्दीपुरमा पनि कपडाको व्यापार गर्दथ्यौं । नारायणगढमा पनि व्यपारलाई नै निरन्तरता दियौं । व्यापारबाट राम्रै भयो, पियाले भने । सामान्य साक्षर पियाले आफ्ना सन्तान दुई भाइ छोरा र ६ जना छोरीलाई राम्रैसँग शिक्षादीक्षा दिए । जेठा छोरा मदन पिया क्यान्सर उपचारका क्षेत्रका नामी चिकित्सक हुन् ।जेठो छोरोले डाक्टर पढ्दै गर्दा एउटा अस्पताल त बनाउनुपर्यो भन्ने लाग्दथ्यो । छोरो राम्रै डाक्टर पनि भयो । मनको धोको मनमै थियो । स्पाइनल इन्जुरीको अस्पताल बनाउन सहयोग चाहियो भन्दै आएपछि हुन्छ भनेँ, पियाले भने । उनी चितवन आएका बेलामा औलोको महामारी थियो । एक रात बसे ज्वरोले सताउँथ्यो । पियालाई भने केही भएन । व्यापार पनि मौलायो । कमाइ राम्रो भएपछि दान दिन किन मन बाँध्ने । एक पटक मैले ट्रक बेचेर तीन लाख समातेको थिएँ । स्कुलले भवन बनाउनुपर्यो भन्दै आए । मैले सरक्कै दिएँ । मान्छे छक्क परे । स्कुललाई त बेलाबेलामा सानोतिनो सहयोग गरेको थिएँ । अस्पताललाई भने लौ न त राम्रै सहयोग गरौं भन्ने लाग्यो, पियाले भने । आफूले पढ्न नपाएको हुँदा उनले स्कुललाई सहयोग गरे । अक्षर मात्रै चिने पनि होमियोप्याथिक उपचारका किताबहरू पढेर सेवा गर्न सक्ने भएका थिए । अस्पताललाई दान दिन उनलाई यसले पनि उत्प्रेरित गर्यो । बाबाको इच्छामा हामी खुसी छौं । सबै सन्तानले उहाँको चाहनालाई सम्मान गर्दै आएका थियौं । स्कुल बनाउन बेलाबेलामा सहयोग गर्दै आउनुभएको थियो । अस्पताललाई पनि दिनुभएको छ । उहाँको कमाइको राम्रो सदुपयोग भयो, जेठा छोरा डा पियाले भने । चितवन रोटरी क्लबको अगुवाइमा नारायणगढ रोटरी, रत्ननगर रोटरी, नारायणी मिड टाउन रोटरी, भरतपुर रोटरी र जावलाखेल रोटरीले अस्पताल बनाउन हातेमालो गर्नेछन् । स्पाइनल इन्जुरी संघ नेपालसँग सबै क्लबहरूले सहकार्य गरेका छन् । शिलान्यास भएको छ । अब दुई वर्षभित्र हामी अस्पताल सञ्चालन गर्नेछौं, परियोजना संयोजक उत्तमलाल चुकेले भने ।निर्माणमा खर्च हुने तीन करोडबाहेकको थप दुई करोड रुपैयाँ रोटरी क्लबहरूले जुटाउनेछन् । उपकरणका लागि रोटरी क्लब अन्तर्राष्ट्रियको कोषले सघाउने पूर्व अध्यक्ष श्रेष्ठले बताए । उपचार र पुनर्स्थापनामा खट्ने चिकित्सक र प्राविधिकहरू स्पाइनल इन्जुरी संघसँग सहकार्य गरेर व्यवस्थापना गर्ने अध्यक्ष खनालले बताए ।अध्यक्ष खनालका अनुसार तत्काल अस्पताल २५ शय्याको हुनेछ । त्यसपछि दोस्रो चरणमा ५० शय्याको हुने उनले बताए । मेरुदण्डको चोटपटक लागेपछि उचित उपचार दिएर उनीहरूको जीवन सहज बनाउन हामी तालिमहरू दिनेछौं । आयआर्जनमूलक तालिमहरू पनि चलाउने योजना छ । उदयकुमारजीको सहयोगले धेरैको जीवन सहज हुने अवस्था बन्दै छ, अध्यक्ष खनालले भने ।"
वीरमा अनियमितता,"काठमाडौं चिकित्सा विज्ञान राष्ट्रिय प्रतिष्ठान (न्याम्स) अन्तर्गतको वीर अस्पताल खरिद इकाईले खाद्यान्न खरिदमा अनियमितता गरेको भेटिएको छ । इकाईले खरिद ऐननियम मिचेर योग्यता नपुगेको फर्मसँग टेन्डर स्वीकृत गरी सामान खरिद गरेको हो । अस्पतालको खरिद इकाईले गत वर्षको माघमा गोरखापत्र दैनिकमार्फत रासन सामग्री खरिदका लागि टेन्डर सूचना प्रकाशित गरेको थियो । तीन सप्लायर्स फर्मले टेन्डर हाले । टेन्डर हालेका तीन फर्ममध्ये अस्पतालले १ करोड १४ लाख ९३ हजार ५ सय रुपैयाँमा वैशाख १ गते न्यु सुयोग इन्टरप्राइजेजको टेन्डर स्वीकृत गरेको छ । सार्वजनिक खरिद ऐनअनुसार सबैभन्दा सस्तो मूल्यमा सामान दिनेको टेन्डर स्वीकृत गर्नुपर्छ । वीर अस्पतालमा टेन्डर हालेका फर्ममध्ये सुयोगकै रकम सबैभन्दा सस्तो देखिए पनि टेन्डर पाउने फर्मको योग्यता न्याम्सले तोकेजस्तो छैन । टेन्डर स्वीकृतिका लागि न्याम्सले तोकेको विभिन्न योग्यतामध्ये बोलपत्रदाता (सप्लायर्स फर्म) कम्तीमा तीन वर्षसम्म लगातार रासन सामग्री कारोबार गरेकै हुनुपर्ने भनिएको छ । तर, सुयोगले टेन्डर पाउनका लागि बुझाएको प्रमाणपत्र न्याम्सले तोकेबमोजिम योग्यता पुगेको देखिँदैन । ऐनअनुसार सस्तो मूल्यमा सामान दिएकै आधारमा योग्यता प्रस्ट नखुलेको कम्पनीको टेन्डर स्वीकृत गर्न मिल्दैन । अस्पतालको खरिद इकाई प्रमुख भगवती थपलियाको मिलेमतोमा बारम्बार खरिद कारोबार गर्दा अनियमितता भइरहने स्रोत कर्मचारीको दाबी छ । यसबारे कुरा गर्न खोज्दा प्रमुख थपलियाले कुनै संवाद गर्न चाहिनन् । खरिदमा अनियमितता भएको भन्दै अस्पताल कर्मचारीले स्वास्थ्य तथा जनसंख्या मन्त्रालय, प्रधानमन्त्री कार्यालय र अख्तियारमा समेत उजुरी दर्ता गरेका छन् ।"
औषधि पाउँदैनन् हेमोफिलियाका बिरामी,"काठमाडौं  भक्तपुरका २१ वर्षीय ओम साखकर्मीको जन्मिँदा शरीरमा निलाडाम थिए । बामे सरेर हिँड्ने बेला कतै ठोक्किएर चोटपटक लाग्दा धेरैबेर रगत बग्थ्यो । खुट्टा टेकेर हिँड्ने भएपछि जोर्नी र गोलीगाँठा सुन्निन थाले । चोटपटक लाग्दा बगेको रगत नरोकिने, दुधेदाँत खुस्किँदा घन्टौंसम्म रगत बग्ने । उमेरसँगै यस्ता समस्या पनि बढै गए । ७ वर्ष पुगेपछि मात्रै उनको समस्या पत्ता लाग्यो हेमोफिलिया । अर्थात् रगतसम्बन्धी एक रोग । रोगले गाल्दै लगेका कारण उनको अवस्था दिनप्रतिदिन चिन्ताजनक भइरहेको छ । उनी भन्छन्, बोक्सी लागेको भनेर झारफुक गरें, अहिले रोग पत्ता लागे पनि उपचार गर्न मुस्किल छ । आन्तरिक रक्तश्रावका कारण उनको घुँडाको भित्री भागमा रगत जमेको छ । शल्यक्रिया गरी जमेको रगत निकाल्नुपर्ने भएको छ । शल्यक्रियापछि बग्ने रगत रोक्न औषधिको जोहो गर्न नसक्दा शल्यक्रिया नगरी बसेका छन् । उनी भन्छन्, रगत जमेको खुट्टा दुखेर कैयौं रात सुत्न सक्दिनँ, दुखेका बेलामा खुट्टै काटेर फालिदिऊँ जस्तो लाग्छ । उनको दुखाइ कम गर्ने औषधि छैन । सहेरै बस्नुपर्ने उनको बाध्यता छ ।अपांगता भएका व्यक्तिको अधिकारसम्बन्धी ऐनमा २०७४ ले हेमोफेलियाका बिरामीले निःशुल्क पाउनुपर्ने उल्लेख भए पनि यो कार्यान्वयन छैन । स्वास्थ्य मन्त्रालयले तयार पारेको अपांगता व्यवस्था रणनीतिमा पनि हेमोफेलियाका बिरामीले नियमित पाउनुपर्ने औषधि र शल्यक्रिया निःशुल्क उपलब्ध गराइने भने पनि यो व्यवहारमा लागू हुन नसक्दा बिरामी मारमा परिरहेका छन् । विशेषज्ञका अनुसार हेमोफिलिया रगतसम्बन्धी वंशाणुगत रोग हो । सामान्य व्यक्तिमा जस्तो यस्तो व्यत्तिको शरीरमा रगत जमाउने तत्त्व (क्लटिङ फ्याक्टर) हुँदैन, जसले गर्दा कुनै शारीरिक चोटपटक लाग्दा बग्ने रगत रोकिँदैन । सामान्य चोटपटक लाग्दा पनि लामो समयसम्म रगत बगिरहन्छ ।आन्तरिक रक्तश्राव हुँदा शरीरभित्रै जमेको रगत हातखुट्टाको जोर्नी बिगार्छ र अपांगता बनाउँछ । रक्तश्राव रोक्न आवश्यक पर्ने औषधि नेपालमा भित्रिएको छैन । किनेर औषधि खानुपर्दा विदेशबाट मगाउनुपर्छ । औषधि महँगो पर्ने हुँदा बिरामी विदेशी दाताले निःशुल्क दिएको औषधिका भरमा बाँचेका छन् । अनुदानको औषधि नियमित हुँदैन । समयमा औषधि नपाउने हुँदा उनीहरूको जीवन खतरामा छ । रक्तरोग विशेषज्ञ डा नीरजकुमार सिंहका अनुसार टाउको र पेटमा हुने आन्तरिक रक्तश्रावको समयमा उपचार हुन नसके बिरामीको मृत्युसम्म हुन सक्छ । उनी भन्छन्, सरकारले औषधि किनेरै भए पनि यस्ता व्यक्तिको उपचार गर्न पहल गर्नुपर्छ, दाताले दिएको औषधि मिति गुज्रन लागेका हुन्छन् । यस्तो औषधिको गुणस्तर कम हुन्छ । रक्तरोग विशेषज्ञ डा अमित श्रेष्ठका अनुसार वंशाणुगत भए पनि यो रोग आमाबाट छोरामा मात्रै सर्छ । यो रोग लागिसकेपछि निर्मूल पार्न सक्ने उपचार छैन । समयमै रोग पहिचान भए यस्ता बिरामी सामान्य मानिसजस्तै हुन्छन् । नेपालमा उपचार सहज र सुलभ छैन, उनले भने ।"
बाजा संरक्षण गर्न माग,"ललितपुर  कपाली समाज ललितपुरले लोपन्मुख बन्दै गएको सनही, नौमती बाजा संरक्षण गर्न ललितपुर महानगरपालिकाको ध्यानआर्कषण गराएको छ । कपाली समुदायको पुर्ख्यौली बाजा बजाउने पाटनभरिमा एक जना मात्र बाँकी रहेको भन्दै महानगरमा ध्यानाकार्षण पत्र दर्ता भएको हो । समाजका जिल्ला सचिव राजु कपाली भन्छन्, लोपन्मुख बन्दै गएको बाजा संरक्षण प्रवर्द्धन गर्न तत्काल ३ महिनाको तालिम दिन आवश्यक देखिन्छ । महानगरले बाजा संरक्षण गर्न चासो दिनुपर्यो ।पाटनमा सनई नौमती बाजा बजाउन जान्ने दुपा टोलका ७६ वर्षीय कान्छा कपाली मात्र बाँकी छन् । उनी पनि दमका बिरामी छन् । उनी भेट्न आउने प्रायःलाई लोप हुन लागेको बाजाको बारेमा जानकारी गराउँछन् । समाजका अध्यक्ष कुमारलाई पनि यही कुरा दोहोराए । उनले सुनाए, सनही, पञ्चै वा नौमती फुकेर बजाइने सात वटा प्वाल भएको प्रसिद्ध स्वरबाजा हो । यो बाजा बजाएपछि अनिवार्य देवता उपस्थित हुनुपर्ने कथन छ । यस्तो ऐतिहासिक बाजा अहिले लोप हुने क्रममा छ । जसरी भए पनि बचाउनु भूमिका खेल्नुपर्यो । कान्छाका छोरा ४९ वर्षीय रत्नलाल ललितपुर महानगरमा नगर प्रहरीका हवल्दार हुन् । उनलाई ३४ वर्षअघि कान्छाले बाजा सिक्न प्रस्ताव राखेका थिए । त्यो बेला उनलाई रुचि भएन । तर, अहिले बाजा लोप हुन लागेपछि सिक्ने रुचि पलाएको छ । रत्नलाल भन्छन्, बाजा प्रशिक्षण दिएमा समय मिलाएर सिक्छु । मंगलबजारका सुमन कपाली पनि बाजा प्रशिक्षण दिएमा सिक्ने तयारीमा छन् । ८ वर्षको छोरालाई पनि सिकाउने विचार छ, उनले भने । पाटनमा कपाली समुदायको संख्या दुई सयको हाराहारीमा छन् । २०३८ मा ५ खलकसम्मले बाजा बजाउँथे । अहिले बजाउन जान्ने बाँकी कोही अशक्त अवस्थामा छन् । ललितपुर महानगरपालिका सम्पदा शाखाकी प्रमुख चन्द्रशोभा शाक्यले लोपोन्मुख बन्दै गएको बाजा संरक्षण गरिने बताइन् । यसका लागि महानगरको सामाजिक विकास समितिमा कुरा राखिनेछ, उनले भनिन् । महानगरमा दर्ता गरिएको पत्रमा बाजा रातो मत्स्येन्द्रनाथ जात्रा, पाटनका तत्कालीन राजा सिद्धिनरसिंह मल्लका राजखड्ग दरबारबाट बाहिर ल्याउदा, लाखे नचाउँदा बजाउने चलन थियो । शंखमूलस्थित नारायण मन्दिर, मसानघाट र पाटन दरबार क्षेत्रस्थित तलेजु, भीमसेन मन्दिरमा दैनिक बिहान र साँझ बजाउने गर्दथे । अहिले यो चलन हराइसकेको छ । कात्तिक नाच, नरसिंह जात्रा, खड्ग जात्रामा भने कान्छाले धान्दै आइरहेका छन् । बाजा लोपसँगै विभिन्न देवीदेवताका नाममा बनाइएका नेपाल भाषामा लेखिएका बाह्रै महिनाका गीत पनि हराउने खतरा बढेको छ ।"
आततायी आतंक,"हामीलाई अरू प्राणीभन्दा अलग गर्ने केही छ भने त्यो कहिल्यै नभेटेका ती मानिसहरूका लागि पनि शोकमा डुब्ने हाम्रो क्षमता नै हो । यस मानेमा अमेरिकी लेखक डेविड लेभिथान सोह्रै आना सही छन् । त्यही शक्तिकै कारण आइतबार श्रीलंकामा भएको बम विस्फोटका घटनामा विश्व स्तब्ध बन्यो । एउटै उपमहाद्वीपमा भएका हामी नेपाली मात्र होइन, संसारभरका मानिस भावविह्वल बने । मानवताको त्यान्द्रो समातेर श्रीलंकासित जोडिए । शोकमा डुबेका श्रीलंकावासीको वेदनालाई आफ्नो पनि बनाए । तीन दशक लामो गृहयुद्धबाट थिलोथिलो बनेको श्रीलंकालाई अर्को ठूलो चोट लागेको छ । तमिल विद्रोहीहरूको पृथकतावादी युद्ध सकिएको एक दशकयताको सबैभन्दा बीभत्स घटना हो यो । क्रिस्चियन धर्मावलम्बीहरूको महत्त्वपूर्ण दिन इस्टर सन्डे पारेर चर्च र होटलहरू विस्फोट गराइएको छ । नियोजित रूपमा भएको शृंखलाबद्ध विस्फोटमा करिब ३ सय जनाले ज्यान गुमाए । पाँच सयभन्दा बढी घाइते छन् । मृत्यु हुनेमा केही विदेशीसमेत छन् । प्रहरीले आतंकवादी घटना हुन सक्ने सुइँको पहिल्यै पाएको रहेछ । दुई साताअघि प्रहरी प्रमुखले उच्च पदस्थहरूलाई सुरक्षा सतर्कता अपनाउन भनेका पनि रहेछन् । तर कहाँ कस्तो आक्रमण हुन्छ भनेर ठम्याउन चुक्यो प्रहरी । सोमबार साँझसम्म २९० भन्दा बढीको मृत्यु र ५०० भन्दा बढी घाइते भइसकेको यो घटनाको जिम्मेवारी भने कसैले लिइसकेको छैन । अधिकांश विस्फोट आत्मघाती आक्रमणकारीले गराएको सरकारी दाबी छ । घटनासँग सम्बन्धित भएको आशंकामा २४ जना पक्राउ परेका छन् । विस्फोटपछि सरकारले देशभर कर्फ्यु लगायो । सोमबार पनि कोलम्बोमा सन्नाटा थियो । पसलहरू बन्द थिए । चकमन्न सडकहरूमा सेना र प्रहरी मात्र तैनाथ थिए । राष्ट्रपति मैत्रिपाला सिरिसेनाले सर्वोच्च अदालतका पूर्वन्यायाधीशको संयोजकत्वमा तीन सदस्यीय छानबिन समिति गठन गरेका छन् ।जसले गराएको भए पनि यो घटना मानव सभ्यताकै विरुद्धमा छ । लोकतन्त्रमा हिंसा वर्जित छ । विस्फोटका लागि छानिएको दिन र घटनास्थलले यसमा कुनै समुदायप्रति अत्यधिक घृणाको छनक देखिन्छ । जुनसुकै जाति, धर्म र समुदायप्रतिको अति घृणा कुनै पनि लोकतान्त्रिक समाजमा स्वीकार्य छैन । विस्फोट गराउनेहरूको घोषित उद्देश्य थाहा भइसकेको छैन । निहितार्थ भने बुझ्न गाह्रो छैन निर्दोषहरूको जीवन सिध्याउने, समाजमा आतंक सल्काउने । एकअर्कामा विभाजनको बिउ रोप्ने । सरकारलाई अप्ठ्यारो पार्ने, नागरिकको अमनचयन खोस्ने, ढुक्कले बाँच्ने वातावरण कसैलाई नदिने । जुनसुकै तर्क र बहानाले यस्ता आतंकवादी घटनाको औचित्य पुष्टि हुँदैन । कुनै पनि विभाजनकारी कुरामा अतिविश्वास आफैंमा अतिवाद हो । त्यसले डोर्याउने आतंकवादसम्मै हो । हरेक अतिवादी दृष्टिकोणले मलजल गर्ने हिंसा र आतंकलाई नै हो । यो पाठ विश्वभरका लागि हो, किनकि आतंकवादको कुनै सिमाना हुँदैन । बेलायती अनलाइन मिडिया इन्डिपेन्डेन्टले सम्पादकीयमा लेखेझैं यो घटना विश्व आतंकवादबाट अझै मुक्त छैन भन्ने दह्रो प्रमाण हो । तमिल विद्रोहीहरूलाई रक्तपातपूर्ण दमनमार्फत निमिट्यान्न पारे पनि श्रीलंकामा हिंसाका छिटपुट घटनाहरू भई नै रहेका थिए । बहुसंख्यक बौद्ध धर्मावलम्बीहरूको निसानामा अल्पसंख्यक मुस्लिम पर्दै आएका थिए । केही पहिले मुस्लिमहरूको समूहले एक बौद्धमार्गीलाई पिटेपछि बदलामा यस्ता घटना बढेका थिए । अल्पसंख्यकविरुद्ध आक्रमण बढेपछि एक वर्षअघि सरकारले संकटकाल नै लगाएको थियो । राजनीतिक रूपमा पनि यो टापु मुलुक स्थिर छैन । गत अक्टोबरमा मात्रै संवैधानिक संकट निम्तिएको थियो । राष्ट्रपति मैत्रिपाला सिरिसेनाले संसदीय सर्वोच्चतालाई चुनौती दिँदै रनिल विक्रमासिंघेलाई अपदस्थ गरी महिन्दा राजपाक्षेलाई प्रधानमन्त्री बनाए । सर्वोच्च अदालतले उक्त कदमलाई अवैध घोषणा गरेर उक्त संकट टारिदियो । बहुल समाजमा यस्ता मतभेदहरू हुन्छन्, ध्रुवीकरणको हद शत्रुतापूर्ण तहमा हुनुहुँदैन । कतिपयले अहिलेको विस्फोट चरमपन्थी मुस्लिमहरूले गराएको आशंका गरेका छन् । शान्तिकामी मुस्लिमहरू यो घटनाबाट उत्तिकै दुःखी छन् । मुस्लिम काउन्सिल अफ श्रीलंकाले धार्मिक र जातीय विभाजन ल्याउन विध्वंसकारी तक्त्वले आत्रमण गराएको जनाएको छ । विस्फोटमा संलग्न जोसुकै भए पनि आतंकवादीको कुनै धर्म हुँदैन न कुनै जातसम्प्रदाय हुन्छ । त्यसैले यसलाई लिएर अबका दिनमा बदलाका घटनाहरू हुनुहुँदैन । नत्र बदलाले स्वभावतः अर्को बदला निम्त्याउने भएकाले यो अन्त्यहीन शृंखला हुन जानेछ । हृदयविदारक घटनापछिको यो पलमा श्रीलंकाली समाजका सबै तह र तप्काका नेतृत्वले एकताको सन्देश दिन सक्नुपर्छ । के राजनीतिज्ञ, के नागरिक अगुवा, सबैले आम मानिसहरूलाई ढाडस दिनुपर्छ । भय र आतंक हटाउन सुरक्षा व्यवस्था सुदृढ बनाउनुपर्छ । सर्वसाधारणको जिन्दगी लयमा फर्काउन र नागरिक स्वतन्त्रता कायम राख्न सबै एकजुट हुनुपर्छ । गौतम बुद्धको विश्व सन्देश शान्ति हो । आस गरौं, बौद्ध धर्मावलम्बीको बाहुल्य भएको श्रीलंकामा चाँडै शान्ति आउनेछ ।"
जमिनका भोका शासक,"राजनीतिक नेतृत्वको कायान्तरणनेपालको राजनीतिक रूपान्तरणको विडम्बना, एउटा सामाजिक व्यवस्था परिवर्तनका नाममा संघर्ष हुन्छ, अन्ततः शासक समुदायमात्रै फेरिन्छ । संघर्षको अगुवाइ गर्नेहरू पुरानो शासन व्यवस्थाकै अंगका रूपमा रहेका वर्ण, जात, जातिका नयाँ शासकको अवतारमा प्रकट हुन्छन् । नयाँ शासक हुनासाथ उनीहरूको ध्यानध्याउन्ना पुस्तौंपुस्ताका लागि श्रीसम्पत्ति जोड्नमा केन्द्रित हुन्छ । भूमि वा जग्गाजमिन वा घरघडेरी जोड्ने लालसा वा महल निर्माण गर्ने मोहमा उनीहरू स्वयम् रूपान्तरित हुन्छन् । र राजनीतिकआर्थिकसांस्कृतिक रूपान्तरणको एजेन्डा सिंहदरबार छेउमा बग्ने तुकुचामा बगाउन समर्थ हुन्छन् । प्रदीप गिरीले नेपाली कांग्रेसको नेतृत्वको वर्गस्रोत खोतले जस्तै नेकपाका नेताहरूको वर्गीय मुहान खोतल्दै उनीहरूको वर्गीय विशेषतासँगै व्यक्तिगत रूपान्तरणको प्रक्रिया उधिन्ने हो भने परिणाम फरक निस्कन कठिन छ । जनतालाई देखाउन कांग्रेस वा कम्युनिस्ट नेताहरूले फरकफरक पार्टीको साइनबोर्ड राखेको वा भिन्नाभिन्नै वादविचारसिद्धान्तको बर्को ओढेको प्रस्ट देखिन्छ । तर सत्ताको कुर्सीमा चढ्नासाथ कायान्तरण (मेटामर्फोसिस) हुनथाल्ने भएकाले उनीहरूबीच कुनै अन्तर पाउन मुस्किल छ । उनीहरूमा पनि भीमसेन थापादेखि जंगबहादुर कुँवरमा जस्तै भूमि र सम्पत्तिप्रति मायामोह प्रकट हुन थाल्छ । त्यसका लागि राज्यशक्ति, संविधानकानुनऐनको दुरुपयोग गर्न उनीहरू पटक्कै धक मान्दैनन् ।हिजो चिसो छिँडीमा डेरा बस्ने राजनीतिक नेतृत्व सक्ताशत्तिमा प्रवेशसँगै महलबासीमा रूपान्तरण तथा महँगा घरघडेरी र जग्गाजमिनका मालिकमा फेरबदल हुनुले सामाजिक रूपान्तरणको उदात्त ध्येयलाई नराम्ररी गिज्याइरहेको छ । चाहे राष्ट्रिय एकीकरणका नाममा होओस् या राजनीतिक परिवर्तनको निहुँमा, सबैजसो ऐतिहासिक प्रक्रियामा एक वा अर्को वर्गवर्णलिंगका राजनीतिक अभिजात पुरुषहरू सत्ताको आसनमा माथि आउने वा दुवैबीच गठबन्धन हुने वा एकले अर्कोलाई सहवरण (कोअप्ट) गर्ने क्रम जारी छ । महेशचन्द्र रेग्मीले संकेत गरेझैँ तिनका महत्त्वाकांक्षाको मूल्य र भार आम किसानसँगै सबै गरिखाने जनताले बोक्दै आएका छन् । उनीहरूका हितलाई केन्द्रमा राखेर सामाजिक रूपान्तरणको अगुवाइ गर्नुभन्दा पनि निजी स्वार्थ र समृद्धि केन्द्रित राजनीतिमा चुर्लुम्म डुब्ने नयाँ राजनीतिक अभिजात वर्ग र नेतृत्व नै नयाँ रूपरंगमा हावी छन् । तिनले गरिखाने उत्पीडित जनताका लागि न्याय र समतामूलक समाज बनाउँछन् भनी विश्वास गर्नुको अर्थ पटकफटक धोका खान तयार हुनु बाहेक केही हुँदैन ।"
स्थानीय सरकारको अधिकार नखोस,"१ संविधानको अनुसूची ८ ले विद्यालय शिक्षामा स्थानीय सरकारलाई एकल अधिकार दिएको छ । यसको सम्मान संघले गर्नुपर्छ ।२ कक्षा १२ सम्मका सबै अधिकार कानुन बनाएर लागू गर्नसक्ने हैसियत स्थानीय सरकारलाई संविधानले नै प्रदान गरेको छ । त्यस्तै अधिकार विद्यालय तहको प्राविधिक तथा व्यावसायिक शिक्षामा पनि प्रदान गरेको छ । यी अधिकार कटौती हुनेगरी गरिएका निर्णय मान्य हुँदैनन् ।३ स्थानीय शासन सञ्चालन ऐन २०७४ ले माध्यमिक शिक्षा सम्बन्धमा संविधान विपरीत स्थानीय सरकारको अधिकार खुम्चाउने प्रयास गरेकै हो । उक्त ऐन संशोधन गर्न गाउँपालिका महासंघ र नगरपालिका महासंघ अगाडि बढ्नुपर्छ ।४ संविधानसँग बाझिएका ऐन खारेज भइसकेको अवस्थामा शिक्षा ऐन २०२८ बोकेर स्थानीय सरकारमाथि हुकुमी शैलीमा आदेश गर्ने शिक्षा मन्त्रालयको रवैया परिवर्तन हुनु जरुरी छ ।५ स्थानीय सरकारको अधिकार कटौती हुनेगरी स्थापना भएका शिक्षा विकास तथा समन्वय इकाइ सबै खारेज गरिनुपर्छ । ६ कुन विद्यालयमा कुन विषयका कति शिक्षक आवश्यक पर्छ भन्ने स्थानीय सरकारसँग समन्वय गरेर मात्रै शिक्षक सेवा आयोगले विज्ञापन निकाल्ने र सिफारिस गर्ने काम गर्नुपर्छ ।७ रिक्त पदमा स्थायी शिक्षक पठाउँदा स्थानीय सरकारसँग समन्वय गरेर मात्रै पठाउने व्यवस्था हुनुपर्छ । अझ शिक्षक सेवा आयोगले सिफारिस गरेका उम्मेदवार स्थानीय सरकारले नै नियुक्ति दिनेगरी व्यवस्था मिलाउनुपर्छ । ८ आफ्नो स्थानीय तहमा खाली रहेका शिक्षक र कर्मचारी पद प्रतिस्पर्धाको आधारमा स्थानीय सरकारले मापदण्ड बनाएर करारमा नियुक्त गर्न पाउनुपर्छ ।९ शिक्षकजति संघको र विद्यालयजति स्थानीय तहको हुने कुरा संविधानले परिकल्पना गरेकै छैन । शिक्षा मन्त्रालयले आफूखुसी व्याख्या गरी संघ र स्थानीय सरकारबीच द्वन्द्व निम्त्याउने काम गर्नु हुँदैन ।१० संविधान कार्यान्वयन गर्दा स्थानीय सरकारको एकल अधिकारमाथि धावा बोल्ने काम संघले गर्दै गए संघीयताको मर्म आत्मसात हुन सक्दैन । मनप्रसाद वाग्ले, मीनभवन, काठमाडौं"
स्थानीय तहको विकासे काम,"स्थानीय तहले संवैधानिक अधिकार प्राप्त गरी स्थानीय विकासको अगुवाइ गर्दै आएकोमा अहिले तिनका गतिविधिमा विभिन्न खाले टिकाटिप्पणी हुनथालेका छन् । लामो समयदेखि शून्य अवस्थामा रहेको स्थानीय विकासमा स्थानीय निर्वाचनपश्चात तिनले के गर्छन् भनी सबैको आँखा लाग्नु स्वाभाविक हो । निर्वाचित जनप्रतिनिधिले दीर्घकालीन सोच राखेर विकासपथमा बढ्नु जरुरी छ । प्रदेश नं २ विविध कारणले पछाडि परेको मानिन्छ । विगतमा राज्यको स्रोत र अधिकारबाट बञ्चितिमा परेको पनि हो । अहिले आफ्ना झिनामसिना विषयमा मात्र नअल्झी प्रदेश नं २ का जनप्रतिनिधिले विकासमा फड्को मारी संघीयताको मर्मलाई स्थापित गराई उदाहरण प्रस्तुत गर्ने बेला आएको छ । दीपक श्रेष्ठ, धनगढीमाई नपा११, सिरहा"
जर्जर बन्दै पुस्तकालय,"व्यक्ति, समाज र मुलुकलाई समृद्ध, सभ्य र विकसित बनाउन योगदान पुर्याउने ज्ञानकेन्द्र अर्थात् पुस्तकालयमाथि लामो समयदेखि जिम्मेवार व्यक्ति, नेताले टेढो आँखा लगाउँदै आएका छन् । यस सन्दर्भमा आइतबार प्रकाशित कहाँ दिने किताब ? विषयको सम्पादकीयमा मुलुकभित्र सञ्चालित सार्वजनिक पुस्तकालयहरूको जर्जर अवस्था, तिनीहरूको उपादेयताबारे गरिएको चर्चा महत्त्वपूर्ण र सामयिक छ । विगत सम्झँदा पनि मन कुँडिएर आउँछ : त्रिभुवन विश्वविद्यालयको पुस्तकालयमा विद्यार्थीद्वारा गरिएको तोडफोड, आगजनीका साथै भूकम्पपछि लथालिंग बनेको राष्ट्रिय पुस्तकालयको दुर्दशाबारे वर्णन गरेर साध्य छैन । त्यहाँ धेरै किताब बोरामा कोचेर राखिएका छन् भने कति धुलोमैलो र पानीले खाएर कामै नलाग्ने भएका छन् । पछिल्लो समय प्रकाशनपठन संस्कृति बढेको, २०६५ सालदेखि हरेक वर्ष भदौ १५ गते मनाइने गरेको पुस्तकालय दिवसले थोरै भए पनि पाठक आकर्षित बनेका होलान्, तर मुलुकभर रहेका १ हजार सार्वजनिक पुस्तकालय कमजोर व्यवस्थापनका कारण जर्जर बन्नु शुभसंकेत मान्न सकिँंदैन । पुस्तकालय प्रबर्द्धन निम्ति संविधानले स्थानीय तहलाई जिम्मेवारी तोकेको छ, तर कुनै तहको सरकारले नीति बनाउन चासो देखाएको छैन । नियति ठिक नभएपछि नीतिमात्र बनेर पनि के गर्नु ? ७५३ स्थानीय निकायका प्रत्येक वडामा दाताहरू समेतबाट किताब संकलन गरी पुस्तकालय विस्तार गर्नसके ज्ञानकेन्द्रहरू फैलिने थिए । भूकम्पपछि निर्माण भइरहेका स्कुल, कलेजले पनि पुस्तकालयबारे सोच्नसके राम्रो हुनेछ । भुवनेश्वर शर्मा, चन्द्रागिरि२, काठमाडौं"
सन्दीपको सुर संवाददाताको बेसुर,"वैशाख ७ गते शनिबार बेलुका क्रिकेटप्रेमीलाई खुसीको पल थियो । नेपाली लेग स्पिनर सन्दीप लामिछाने सहभागी दिल्ली क्यापिटलले किंग्स इलेभेन पन्जाब टोलीविरुद्ध शानदार जित निकालेको थियो । एउटा नेपालीको छोरोले विदेशी भूमिमा खेलेर किंग्स इलेभेन पन्जाबका हस्ति ब्याट्समेन केएल राहुल, क्रिस गेल र साम कुरानको विकेट लिएर स्टालिस प्लेयरको पुरस्कार पाएका थिए । तर यस विषयमा कान्तिपुर संवाददाताले करिब आधा पेजको समाचार बनाउँदा किंग्स इलेभेन पन्जाब टिम हुनुपर्नेमा पटकपटक राजस्थान रोयल्स टिम भन्दा बेसुरमा समाचार बनाएको झैं लाग्यो । रामचन्द्र बोगटी, गोरखा"
सच्याइएको,"शनिबार प्रकाशित समाचार जमिन आधा सडक, आधा नदीमा को समाचारमा वागमती पीडित संघर्ष समितिका अध्यक्ष निरञ्जन पुडासैनी हुनुपर्नेमा अन्यथा भएकोले सच्याइएको छ । प्रधान सम्पादक"
गरिबी निवारणमा सहकारी,"सहकारी र गरिबी निवारणसहकारीको मूलभूत काम र लक्षित समुदाय भनेको निम्न आय वर्गको आर्थिक, सामाजिक सशक्तीकरण हो । छरिएर रहेको श्रम, सीप र पुँजीलाई एकीकृत गरी आबद्ध सदस्यहरूलाई स्वावलम्बी र आत्मनिर्भर बनाउँदै उनीहरूको आर्थिक, सामाजिक र सांस्कृतिक रूपान्तरण गर्नु सहकारीको प्रमुख कार्यभार हो । तीव्र आर्थिक वृद्धिका नकारात्मक प्रभाव कम गरी तल्लो आय वर्गको विक्तीय सशत्तीकरण, पहुँच र आर्थिक समावेशीकरणमा सहकारी क्षेत्रले महत्त्वपूर्ण भूमिका खेल्न सक्छ । सहकारीमार्फत निर्माण भएको पुँजीलाई उत्पादनमूलक उद्योगमा लगानी गरी उत्पादन वृद्धि, रोजगारी, स्वरोजगारीको सिर्जना, आयात प्रतिस्थापन र निर्यात वृद्धि गरी दिगो आर्थिक विकासमा योगदान पुर्याउन सक्छ । वास्तविक विपन्न वर्गको पहिचान गरी विपन्न वर्ग लक्षित कार्यक्रम सहकारीमार्फत सञ्चालनको प्रबन्ध गर्दा प्रभावकारी हुन्छ । विपन्न वर्ग लक्षित कर्जा सहकारी क्षेत्रबाट मात्र परिचालन गर्ने व्यवस्था गर्दा अपेक्षित नतिजा आउन सक्छ । कृृषि क्षेत्रको व्यवसायीकरणका लागि सामुहिक खेती प्रणालीमा जान आवश्यक छ । त्यसका लागि सरकारले एकमुष्ट जमिन, सिंचाइ, विउ, प्रविधि तथा बजारको ग्यारेन्टी गर्नुपर्छ । गरिबी निवारणमा सहकारी क्षेत्रप्रति सबैको अपेक्षा रहेकाले सहकारी संघसंस्थालाई आफ्नो जिम्मेवारी पूरा गर्न प्रोत्साहित गर्न जरुरी छ । सहकारी संस्थालाई आफ्नो कार्यक्षेत्रभिक्र तल्लो आय वर्गको आर्थिक विकास र सशत्तीकरणमा लागि योगदान गर्न प्रेरित गर्ने, सरकार तथा संघहरूले दिने उत्कृष्ट सहकारी पुरस्कारको मापदण्डमा पनि कुन संस्थाले धेरै मात्रामा निम्न आय वर्गलाई समेटेको छ भन्ने विषय प्राथमिकतामा राख्न सकिन्छ ।अनुदानका रकममा बिचौलियाको प्रभाव बढी देखिन्छ । यस्ता खालका कार्यक्रममा भ्रष्टाचार निर्मूल पार्न पारदर्शिता र सुशासनको कठोरतापूर्वक कार्यान्वयन गर्न आवश्यक छ । गरिबी निवारणका नाममा सञ्चालित हरेक कार्यक्रमलाई एकद्वार प्रणलीबाट सञ्चालन तथा अनुगमन गर्ने व्यवस्था गर्न जरुरी छ । विपन्न वर्ग लक्षित कर्जा सहकारीमार्फत परिचालित हुनुपर्छ । कसले कुनकुन ठाउँमा कार्यक्रम सञ्चालन गरेको छ ? बजेट के कति र कसरी खर्च भएको छ ? कार्यक्रमबाट के कस्तो उपलव्धि हासिल भयो ? त्यसको तथ्याङ्क सार्वजनिक गर्ने व्यवस्था गर्नुपर्छ । त्यस्ता कामको अनुगमन र मूल्यांकनका लागि स्वतन्त्र निकाय निर्माण आवश्यक छ । अनि मात्र गरिबी निवारणमा हामीले अपेक्षा गरे अनुरुपको नतिजा प्राप्त हुनसक्छ । लेखक राष्ट्रिय सहकारी विकास बोर्डकी सञ्चालक हुन् ।"
रोजगारी सिर्जना कसरी गर्ने ?,"समाधानका उपायसीप र दक्षता विकासको नीति र कार्यनीतिलाई पुनर्मूल्याङ्कन गरी स्थानीय सरकारमार्फत बढीभन्दा बढी युवालाई निर्माण, आवास, विद्युत, पर्यटन, आयुर्वेदिक र वैकल्पिक उपचार विधि, भोजन र परिकार, होटल व्यवसाय, सेवामूलक र कृषि क्षेत्रमा उपयोगी सीप उपलब्ध गराउनुपर्छ । विदेश जानेलाई अनिवार्य रूपमा रोजेको तालिम दिने र त्यसको गुणस्तर कायम राख्ने कार्य स्थानीय र प्रदेश सरकारलाई जिम्मा दिनुपर्छ । मुख्य रूपमा साना तथा मझौला उद्योगहरू प्रबर्द्धन गर्न युवा रोजगार र स्वरोजगार सम्बन्धी नीति समयसापेक्ष बनाई उनीहरूलाई सीपका आधारमा मात्र लगानीका लागि सहुलियत ऋणमा पहुँच र बजारमा सहजीकरण गर्न जरुरी छ । आयात प्रतिस्थापन गर्न साना तथा मझौला उद्योगहरूकै भरपर्नु पर्नेछ । संसारभरि ५० प्रतिशतभन्दा बढी रोजगार साना तथा मझौला उद्योगहरूले प्रदान गर्ने गर्छन् ।दीर्घकालीन रूपमा दिगो रोजगारीका लागि हामीले म्यानुफ्याक्चरिङ क्षेत्रलाई जोड दिनुपर्छ । यसका लागि छिमेकी मुलुकका उत्पादनसँंग जोडेर सुरुआत गरे बजार सजिलै उपलब्ध हुनसक्छ । केही वस्तुको उत्पादन आयात प्रतिस्थापन गर्न सरकारले उद्यमीहरूलाई प्रोत्साहन गर्नुपर्छ । बिजुली खपतभन्दा बढी उत्पादन भएका बेला उत्पादनमुखी उद्योगहरूलाई सहुलियत दरमा दिने हो भने प्रतिस्पर्धी हुन सक्छन् । निर्माणका विभिन्न चरणमा रहेका जलविद्युत आयोजनाहरूलाई सहजीकरण गरेर गति प्रदान गर्नसके रोजगारी सिर्जना पनि हुने र प्रचुर ऊर्जाको उपलब्धताले उद्योग स्थापनामा पनि सहज हुन्छ । ठूला आयोजनाका लागि स्वदेशी र विदेशी लगानी चाहिन्छ, जसले संलग्न जनशक्तिको क्षमता अभिवृद्धि, व्यवस्थापकीय संस्कार सुधार गर्छ र दीर्घकालीन रूपमा रोजगारी उपलब्ध गराउँछ ।कृषिमा निर्वाहमुखी जीवनयापन गर्ने माध्यममात्र बनेको छ । केही सफलताका उदाहरणलाई आधार मान्दै कृषिलाई व्यावसायीकरण र विशिष्टीकरण गर्न जरुरी छ । जग्गा करारमा लिई खेती गर्नेलाई कानुनी रूपले नै सुविधामा पहुँच दिने र बजारको पहुँचमा सहजीकरण गर्ने हो भने धेरै रोजगारी सिर्जना हुनेछन् । समुद्री तटको सट्टा हाम्रा पहाडका चुचुरा, सौन्दर्य भूबनोट र नदीका किनारा पर्यटनका लागि ठूला सम्भावना हुन् । वातावरण मैत्री पूर्वाधार बनाएर महङ्गा पर्यटकहरू ल्याउन सक्नु पर्छ । त्यससँंगै प्राकृतिक उपचार, योग, प्राङ्गारिक खाना र सहरी जीवनशैली भन्दा फरक आथित्य उपलब्ध गराउनसके मर्यादित रोजगारी सिर्जना गर्न सकिन्छ । पर्यटकीय व्यवसायले कृषि, सेवा र पूर्वाधार क्षेत्रलाई पनि माथि उठाउनेछ ।फागुन १ गते प्रधानमन्त्रीले आफ्नै रोजगार कार्यक्रम सुरुआत गर्नुभयो । घोषणा गर्नुभोः अब नेपालबाट बेरोजगारी समस्या हल भो । घोषणा अनुसार कम्तीमा १०० दिनको रोजगारीको ग्यारेन्टी गरिएको छ । स्थानीय तहमा गरिने विकास निर्माणमा रोजगारी खोज्ने युवालाई संलग्न गराउने योजना छ । यसले युवालाई निर्वाहमुखी जीवनयापनको संस्कारतिर डोर्याउने र अन्य क्षेक्रले श्रमशत्ति नपाउने वातावरण बन्न सक्छ । बरु उक्त बजेटबाट प्रत्येक स्थानीय सरकारले बजारको माग अनुसार युवाको गुणस्तरीय क्षमता अभिवृद्धिका कार्यक्रम सञ्चालन गर्नु उपयुक्त हुनेछ ।अन्त्यमा, कथंकदाचित हाम्रा युवाहरू वैदेशिक रोजगारीका लागि जाने देशमा राजनीतिक र आर्थिक उथलपुथल (जुन लिबिया र सिरियामा देखियो) भयो भने फर्केर आउँदा हाम्रो साधन, स्रोत र क्षमताले ती युवालाई रोजगारी या स्वरोजगारीमा परिचालन गर्न निकै कठिन हुनेछ । लेखक पलकोलिएरले भनेजस्तै बेरोजगार युवाहरू राजनीतिक आन्दोलनका लागि सजिलै प्राप्त हुने साधन हुन् । तिनीहरूको परिचालनबाट देशलाई द्वन्द्वमा लान सजिलो हुनेछ । हामी फेरि राजनीतिक अस्थिरतातिर जानेछौं । त्यसैले सरकारलाई किन्तु या परन्तु नगरी देशलाई स्थिरताको बाटोमा लैजान मर्यादित रोजगारी र स्वरोजगारी सिर्जनातिर लाग्नुको विकल्प छैन ।लेखक राष्ट्रिय योजना आयोगका पूर्व उपाध्यक्ष हुन् ।"
स्याटेलाइट प्रक्षेपणका भ्रम र यथार्थ,"यसले गर्छ चाहिँ के ?हामीले अहिले प्रक्षेपण गरेको न्यानो स्याटेलाइट हो । यसको मुख्य काम भनेको पृथ्वीको निरीक्षण गर्नु हो । कृषि, वनजंगल, वन्यजन्तु र मौसम सम्बन्धी डाटाहरूबारे यो स्याटेलाइटबाट जानकारी लिन सकिन्छ । त्यसैले अरू स्याटेलाइटभन्दा न्यानो स्याटेलाइटको बजार धेरै छ ।नेपालले प्रक्षेपण गरेको न्यानो स्याटेलाइटले नेपालका फोटाहरू खिचेर पृथ्वीमा पठाउँछ भनिए पनि यो विशेषतः भविष्यमा अनुसन्धान गर्नमा बढी केन्द्रित हुनेछ । नेपाल स्याट १ अरू न्यानो स्याटेलाइट जस्तो व्यावसायिक भने छैन ।कुनै पनि प्रविधिमा काम हुनु राम्रो हो, तर नेपाल स्याट १ भूउपग्रहमा त्यस्तो विशेष व्यावसायिक क्षमता नभएको, नेपाल एक्लैले नबनाएको, ग्राउन्ड स्टेसन नभएको, डाटा प्राप्त गर्ने र प्रशोधनविश्लेषण गर्ने क्षमतासम्म पनि नभएकोले यसलाई स्याटेलाइट सम्बन्धी प्रारम्भिक अनुसन्धानमात्र भन्दा फरक पर्दैन । यस्ता स्याटेलाइटले विशेषतः मौसमी जानकारी दिने गर्छन् । दुई साताअघि तराईमा भएको हावाहुरीको अनुमान गर्ने क्षमता नभएको देश स्याटेलाइट प्रक्षेपण गर्ने मुलुकहरूको सूचीमा जोडिएको भनेर प्रचार गर्नु लज्जास्पद हो । हामी प्रक्षेपण गर्ने र त्यसको डाटामा आफैँ भर पर्नसक्ने अवस्थामा पुगेको भए हावाहुरीको अनुमान गरेर बारा र पर्सामा जनधनको क्षति कम गर्न सकिन्थ्यो । धेरै विपत्का घटना हुने हाम्रोजस्तो देशमा भविष्यमा पूर्वानुमानका लागि पनि स्याटेलाइट प्रक्षेपण गरेर त्यसले पठाउने डाटा रिसिभ गर्ने क्षमता बनाउन आवश्यक छ । हाम्रो ध्यान यस्ता विषयमा पर्याप्त अध्ययन र अनुसन्धानतर्फ केन्द्रित गर्न आवश्यक छ ।भारतमा यस किसिमको स्याटेलाइट विश्वविद्यालयका विद्यार्थीहरूले नै बनाउँछन् । अहिले हामीले चर्चा गरिरहेकै स्तरको, भारतमा उच्च माविका विद्यार्थीहरूले बनाएको १२ किलोको कलामस्याट भूउपग्रह गत जनवरीमा प्रक्षेपण भएको थियो । यो स्याटेलाइट प्रक्षेपणको मुख्य उद्देश्य भारतीय विश्वविद्यालयका विद्यार्थीहरूलाई अभिप्रेरित गर्नु थियो । भारतमा स्याटेलाइट प्रक्षेपण इन्डियन स्पेस रिसर्च अर्गनाइजेसन (आईएसआरओ) ले गर्ने गर्छ । यसले हरेक वर्ष विद्यार्थीबीच स्याटेलाइट निर्माण प्रतिस्पर्धा गराउँछ र उत्कृष्टलाई आवश्यकता अनुसार परिमार्जन गरी प्रक्षेपण गर्छ ।आईएसआरओले अन्य मुलुकलाई पनि सहयोग गर्छ । सन् २०१५ मा म पनि नेपाललाई प्रतिनिधित्व गरी त्यसबारे बुझ्न भारत गएको थिएँ । पन्ध्रदिने अवधिमा हामीले प्रोटोटाइप स्याटेलाइट बनाएका थियौं, त्यहीँका विद्यार्थीको सहयोगमा ।भारतका धेरै विश्वविद्यालय यस्ता किसिमका स्याटेलाइट बनाउने क्षमता राख्छन् । हाम्रो देशका विश्वविद्यालयहरूले पनि यस विषयमा चाख दिनुपर्ने हो । अर्को देशको विश्वविद्यालयमा गएका नास्टका कर्मचारीले बनाएको स्याटेलाइटको प्रक्षेपणलाई प्रधानमन्त्रीले बढाइचढाइ गर्नुभन्दा हाम्रै विश्वविद्यालयहरूमा अध्ययनअनुसन्धानका लागि आवश्यक वातावरण निर्माण गरिदिनुपर्छ । त्यो न्यानो स्याटेलाइटबारे सबैभन्दा बढी चासो हाम्रा विश्वविद्यालय, क्याम्पसहरू तथा विद्यार्थीहरूले दिनुपर्ने हो । विडम्बना, नेपालको कुनै पनि विश्वविद्यालयमा स्याटेलाइट निर्माण सम्बन्धी आधारभूत शिक्षासम्म दिइँदैन । जबसम्म जनशक्ति उत्पादन हुन सक्दैन, यस्तो कामले निरन्तरता पाइरहनेमा शंका रहिरहन्छ । प्रधानमन्क्रीले स्याटेलाइटबारे अहिलेदेखि नै चाहिने जनशत्ति निर्माण अनि अध्ययनअनुसन्धानका लागि योजना बनाउन वातावरण तय गरिदिन नसक्नेचाहिँ होइन । हाम्रो जनशक्तिले विदेशमा गएर काम गर्न सक्छ भने स्वदेशमा नसक्ने कुरै छैन ।यति धेरै तामझम गरिएको विषय अब विस्तारै सेलाउँदै नजाओस् । अहिलेको सानो प्रयत्नलाई हाम्रा विद्यार्थीले निरन्तरता दिएर क्षमता अभिवृद्धि गर्ने सानै भए पनि बाटो बनिदियोस् । हामी पुग्नुपर्ने बाटो निकै टाढा छ, अहिले कम्तीमा जाने बाटो त देख्न सकेका छौं ! मौसम सम्बन्धी मिहिन जानकारी दिनसक्ने यो प्रविधि निर्माणमा लाग्नु कति ढिलो भइसकेको छ भन्ने बारापर्सामा हावाहुरीले पुर्याएको ठूलो क्षतिले देखाइसकेको छ ।लेखक दूरसञ्चारमा विद्यावारिधि गर्दैछन् ।"
नयाँ ग्रह पत्ता लाग्यो,"काठमाडौं वैज्ञानिकहरूले केप्लर४७ डी नाम दिइएको नयाँ ग्रह पत्ता लगाएका छन् । यो पृथ्वीभन्दा करिब ३ हजार प्रकाश वर्ष टाढा छ । यो ग्रहले दुइटा सूर्यको वरिपरिसमेत घुम्ने गरेको छ । नयाँ ग्रहको खोजी नेसनल एरोनोटिक्स एन्ड स्पेस एड्मिनिस्ट्रेसन (नासा), सान डीएगो युनिभर्सिटी, युनिभर्सिटी अफ टेक्सास, अर्लिङटन, युनिभर्सिटी अफ हवाईलगायतका वैज्ञानिकहरूले गरेका हुन् । यो खोजीबारेको अध्ययनपत्र गत बुधबारको द एस्ट्रोनोमिकल जर्नल मा छापिएको छ । नयाँ ग्रह खोजीमा संलग्न युनिभर्सिटी अफ टेक्सास, अर्लिङटनका भौतिकशास्त्र विभागका सुमन सत्यालका अनुसार केप्लर४७ डी सर्कम बाइनरी (दुइटा सूर्य वरिपरि घुम्ने) ग्रह हो । सत्याल नेपाल एस्ट्रोनोमिकल सोसाइटी (नासो) का वैज्ञानिक सल्लाहकारसमेत हुन् । यो ग्रहमा दुइटै सूर्य उदाउने र अस्ताउने गर्छन्, सत्यालले कान्तिपुरसँग भने, यो बाइनरी स्टार प्रणालीको वरिपरि ३ वटा ग्रह घुमिरहेका छन् । उनका अनुसार तीनवटा ग्रहले दुइटा सूर्यको वरिपरि घुमेको तथ्य पहिलो पटक पत्ता लगाएको हो । सत्यालले नयाँ ग्रहमा जीव हुने सम्भावना न्यून रहेको बताए । यो ग्रह पानी रहन योग्य क्षेत्रमा परे पनि धेरै ठूलो हुनुका साथै ग्यासले बनेकाले सतहमा पानी छैन, उनले भने, पानी अभावका कारण यो ग्रहमा जीव हुने सम्भावना न्यून छ । सत्यालका अनुसार यो ग्रहको चन्द्रमा (उपग्रह) रहेछ भने त्यसको आकार पृथ्वी जत्रो हुन सक्ने बताए । त्यहाँ भने जीव हुने सम्भावना धेरै हुन्छ, सत्यालले भने, तर हालको वैज्ञानिक खोजले उपग्रह पत्ता लगाउन सकेको छैन । विशेषज्ञहरूका अनुसार सौर्यमण्डलभन्दा बाहिर करिब ४ हजार वटा ग्रहहरू पत्ता लागिसकेका छन् । ती ग्रहहरूको उपग्रह खोज्ने काम जारी छ । सौर्यमण्डल ग्यालेक्सी (आकाशगंगा) मिल्की वेमा छ । ब्रह्माण्डमा करिब ४ सय अर्ब आकाशगंगा छन् । प्रत्येक आकाशगंगामा २०० अर्बदेखि ४०० अर्ब तारा छन् । मिल्की वे करिब २०० अर्बभन्दा बढी तारासहितको एउटा ग्यालेक्सी हो । हाम्रो सूर्य ती तारामध्ये एक हो ।"
गण्डकीका अर्याल छुटे,कास्की पक्राउ पर्नबाट जोगिन लुक्दै बसेका पोखराको गण्डकी मेडिकल कलेजका सञ्चालक अध्यक्ष खुमा अर्याल धरौटीमा छुटेका छन् । ठगी मुद्दाका प्रतिवादीमध्येका उनी कास्की जिल्ला अदालतमा सोमबार १७ लाख धरौटीका लागि सिभिल बैंकको कागजात ग्यारेन्टी राखेर छुटेका हुन् । विद्यार्थीले ठगी मुद्दामा कारबाहीका लागि प्रहरीमा जाहेरी दर्ता गराएपछि फागुन तेस्रो सातादेखि अर्यालसहित नौजना लुकेका थिए । पक्राउ परेका सीईओ सन्तोष खनाल र परीक्षा नियन्त्रक लक्ष्मणप्रसाद शर्मालाई अदालतले १७१७ लाख धरौटीमा छाड्न आदेश गरेको थियो । त्यसयता लुकेकाहरू आउँदै छुट्दै गएका छन् ।
पहिलो स्वर्णको सान,"किशोरको करामतपहिलोपल्ट म्याराथन दौडेकी धाविका लक्ष्मी कुशवाहाको गज्जबको साहस देखियो । सवा चार घण्टासम्म निरन्तर दौडिरहिन् । मात्र उनको सबैभन्दा ठूलो लक्ष्य नै म्याराथन दुरी पार गर्नु थियो । चाहे जतिसुकै घण्टा किन नलागोस् । महोत्तरी कतिनापुरकी यी किशोरीले महिलातर्फ पुछारमा रहेर दौड पूरा गरेकी हुन् । त्यसका लागि उनले ४ घण्टा १७ मिनेट खर्चिइन् ।कक्षा ११ मा पढछन् । १९ वर्षकी भइन् । प्रदेश २ बाट आठौं राष्ट्रियमा भाग लिन आएकी हुन् । मेरो लक्ष्य म्याराथन दौड पूरा गर्नु थियो । त्यसमा सफल भएँ । अहिल्यै जित्नका लागि दौडेकी होइन । विभागका खेलाडीसँग कहाँ सक्छु र मैले । मात्र आफ्नै लक्ष्य भेट्नु थियो, उनले साहसिलो जवाफ दिइन् ।प्रदेशस्तरीयमा २१ किमि हाफ म्याराथन जितेकी रहिछ । त्यससँगै ५ किमि र १० किमि पनि जितेको अनुभवमात्र थियो उनीसँग । पूरा म्याराथन पहिलोपल्ट दौडेकी हुन् । कस्तो लाग्यो म्याराथन पूरा गर्दा ? उनको आँट रहेछ, मैले आफूलाई विश्वास गरेकी थिएँ । क्षमता छ म दौडन सक्छु भन्ने विश्वास थियो । त्यहीअनुसार आफ्नो तरिकाले दौडिरहें । चाँडो आइपुगेका खेलाडीले जति आराम लिनुपरेको थियो । त्यो तुलनामा उनी फिनिसिङ बिन्दु आइपुग्दा फ्रेस थिइन् । सबैको तालीले स्वागत पाइन् । जति अरुले पाएनन् ।यसै प्रतियोगितामा लक्ष्मीकुमारीले ५ हजार र १० हजार पनि कुदेकी थिइन् । १० हजार पूरा गरिन् भने ५ हजार दौडदा पेट घोचेकाले ३४ फन्को लगाएर छोडिन् । महोत्तरीबाटै आएका प्रशिक्षक चन्द्रेश्वर झा पनि लक्ष्मीले दौड पूरा गरेकामा दंग देखिए । उनले भने, यिनको साहस र आँट बलियो छ । जे गर्छु भन्छ त्यसलाई पूरा गर्छे । भविष्यमा राम्रो रनर बन्ने क्षमता र लक्षण छ यिनीभित्र ।त्यस्तै साहस बोकेर १७ वर्षे अर्का किशोर देवबहादुर खडाले पनि म्याराथन पूरा गरे । उनी पुरुषतर्फ १० औं स्थानमा रहे । सिन्धुली दुधौलीका देवले पनि पहिलोपल्ट नै हो म्याराथनमा भाग लिएको । उनीसँग नुवाकोटमा भएको १३ किलोमिटर झिल्टुङ क्रसकन्ट्री दौडेको अनुभव छ । प्रदेश ३ बाट सहभागी देवले ३ घण्टा ५ मिनेट ४५ सेकेन्डमा दौड पूरा गरेका थिए । गाउँकै उमाविमा कक्षा ११ मा अध्ययनरत देव २०७० सालदेखि दौडन थालेका हुन् । त्यति धेरै प्रतियोगिता भने खेलेका छैनन् । पछिल्लो दुई महिनाचाहिँ हल्का ट्रेनिङ गरेको उनले सुनाए ।विभागीय खेलाडीको तीव्र दबाब झेल्ने क्रममा प्रदेशका केही किशोर खेलाडीले म्याराथन पार गरेका छन् । त्यसमा प्रदेश ४ का श्याम शेरचनले २ घण्टा ५० मिनेट ९० सेकेन्डमा दुरी पार गर्दै आफूलाई चौथो स्थानमा उभ्याए । प्रदेश ५ का सन्तोष नापित र बलबहादुर सुनारले पनि दौड पूरा गरे । पुलिसकी राजपुरा पछाई म्याराथन पूरा गरेपछि । तस्बिरहरू : अनिश रेग्मीकान्तिपुर"
एकै वडाका पाँच खेलाडीलाई स्वर्ण,"कञ्चनपुर  राष्ट्रिय प्रतियोगितामा सुदूरपश्चिमले कुस्ती खेलमा लामो समयदेखि राम्रो नतिजा हात पार्न सकेको थिएन । प्रायः प्रतियोगितामा एकदुई रजत र कांस्यमै चित्त बुझाउनुपर्थ्यो । तर यसपटक कुस्तीमा सुदूरपश्चिम पहिलो स्थानमा मात्रै रहेन । यहाँको एउटै वडाका ५ खेलाडी स्वर्णपदक जित्न सफल भएका छन् । आठौं राष्ट्रिय खेलकुद प्रतियोगिताअन्तर्गत चैत २७ देखि २९ गतेसम्म कपिलवस्तुमा सम्पन्न भएको कुस्ती खेलमा कञ्चनपुरका ६ महिला खेलाडीले स्वर्णपदक प्राप्त गरे । जसमध्ये ५ जना भीमदत्त नगरपालिका ६ का बासिन्दा हुन् । कुस्तीमा सुदूरपश्चिमले ५ रजत र ५ कांस्यसमेत प्राप्त गरेको छ । सुदूरपश्चिमबाट स्वर्णपदक प्राप्त गर्नेमा ५० किलो तौल समूहमा मनीषा सिंह, ५३ किलोमा शिवांगी दुवे, ५५ किलो समूहमा संगीता धामी, ६५ किलोमा मीरा आउजी, ६८ किलोमा विमला सुनार र ७२ किलो समूहमा लक्ष्मी खत्री रहेकी छन् । मनीषा सिंहबाहेक बाँकी सबै भीमदत्त नगरपालिका ६ का हुन् । मनीषा वेदकोट नगरपालिकाकी हुन् । विभागीय र ७ प्रदेशका खेलाडी सहभागी प्रतियोगितामा प्रदेश २ लाई पछ्याउँदै सुदूरपश्चिम कुस्तीमा पहिलो भएको छ । कुस्तीमा हामी देशभरिमै पहिलो स्थानमा छौं, प्रशिक्षक राजेन्द्र चन्दले भने, यसपालि ठूलो सफलता मिल्यो । उनका अनुसार कुस्तीमा सुदूरपश्चिमले स्वर्णपदकसमेत पहिलो पटक जितेको हो । राष्ट्रिय खेलकुद प्रतियोगितामा यसै वर्षदेखि महिला कुस्ती समावेश गरिएको हो । पहिलो वर्ष नै महिलाहरूले अब्बल प्रदर्शन गरेका छन् । हामी राष्ट्रिय खेलकुदमा पहिलो पटक सहभागी भएका हौं, ७२ किलो तौल समूहमा स्वर्ण विजेता लक्ष्मीले भनिन्, पहिलो पटक नै हामीले राम्रो प्रदर्शन गर्यौं । फाइनलमा उनले पुलिसकी रेखा रावललाई पराजित गर्दै स्वर्ण जितेकी हुन् । सुदूरपश्चिमबाट सहभागी कुस्तीका २० जना खेलाडीमध्ये अधिकांश कञ्चनपुरकै हुन् । कुस्तीमा पुरुषको सहभागिता लामो समयदेखि रहँदै आए पनि हालसम्म रजत र कांस्यमै चित्त बुझाउनुपरेको प्रशिक्षक चन्द बताउँछन् । महिला खेलाडीहरूले पनि अब्बल प्रदर्शन गरेर कीर्तिमान नै बनाए, उनले भने, अब यो प्रदर्शनलाई निरन्तरता दिंदै थप स्तरोन्नति गर्न सक्नुपर्छ ।एउटै वडाका धेरै खेलाडीले पदक जितेपछि गाउँभरि उनीहरूकै चर्चा छ । स्वर्णसँगै रजत र कांस्य पदक विजेता पनि त्यही वडाका बढी छन् । प्रशिक्षक आफू पनि भीमदत्त नगरपालिकाकै स्थायी बासिन्दा हुन् । उनले पनि २०६० मा दक्षिण एसियाली खेलकुदमा सहभागी भएर उत्कृष्ट प्रदर्शन गरेका थिए । उनीहरूको जितमा जनप्रतिनिधिदेखि सर्वसाधारण सबैले खुसी व्यक्त गरेका छन् । कुस्तीमा सुदूरपश्चिमले इतिहास कायम गरेको भन्दै सबै विजेता खेलाडीलाई उनीहरूले बधाई दिएका छन् ।"
जिम्न्यास्टिकमा राजुलाई पाँच स्वर्ण,"बाँके राष्ट्रिय जिम्न्यास्टिकमा एपीएफका राजु राईले लगातार दोस्रो राष्ट्रिय खेलकुदमा आफूलाई प्रमाणित गरे । यसपटक उनले ५ स्वर्ण र एक रजत जिते । पूर्वाञ्चलमा भएको सातौं राष्ट्रिय खेलकुदमा राजुले ७ स्वर्ण जितेका थिए । कारकाँडोस्थित जुडो हलमा राजुले पुरुष फ्लोरमा ७७५ अंक जोडै स्वर्ण जिते । एपीएफका दिनेश सुनुवार दोस्रो तथा प्रदेश ३ का उज्ज्वल तिवारी तेस्रो भए । भल्टिङ टेबलमा राजुले रजतमा चित्त बुझाउदा प्रदेश ३ का उज्ज्वल तिवारीले ७२५ अंक जोडदै स्वर्ण हात पारे । प्रदेश ३ कै त्रिदेव गिरी तेस्रो बने ।प्यारलल् बारमा राजु ७४ अंकसाथ शीर्ष स्थानमा रहे । प्रदेश ३ का सत्यनारायण मानन्धर दोश्रो तथा प्रदेश ७ का जितेन्द्र चौधरी तेस्रो भए । पोमेल हर्समा पहिलो भएका राजुले ५९० अंक जोडे । एपीएफकै रिकेश तामाङ दोस्रो तथा प्रदेश ३ का त्रिदेव गिरी तेस्रो भए । अलराउन्डमा पहिलो स्थान हात पारेका राजुले २६९० अंक प्राप्त गरे । प्रदेश ३ का सत्यनारायण मानन्धर दोस्रो तथा एपीएफका विष्णु बाटा तेस्रो भए । राजुले थप एक स्वर्ण टिम इभेन्टमा जिते । राजुसहितको रिकेश तामाङ, रमेश श्रेष्ठ, श्रीकृष्ण खरबुजा, दिनेश सुनुवार र विष्णु बाटाको टोलीले ११०६० अंक जोड्दै स्वर्ण जितेको हो । प्रदेश ३ दोस्रो तथा प्रदेश ७ तेस्रो भए ।महिलाको टिम इभेन्टमा प्रदेश ३ ले स्वर्ण हात पार्यो । प्रदेश ३ का तारा सिवाकोटी, जेनिसा थापा, प्रकृति थापा मगर, रिजु रञ्जित, सौभाग्य कोजु र सविक्षा सुवालको टोलीले ४८५७५ अंक जोडे । एपीएफ दोस्रो तथा प्रदेश ७ र प्रदेश ५ तेस्रो भए । एपीएफकी पिंकी झाङले दोहोरो स्वर्ण चुमिन् । पिंकीले महिला भल्टिङमा ७७० अंक जोडिन् । प्रदेश ३ की तारा सिवाकोटी दोश्रो तथा आर्मीकी विदिशा न्यौपाने तेश्रो भए । पिंकीले फ्लोर स्पर्धामा अर्को स्वर्ण चुमिन् । प्रदेश ३ की तारा सिवाकोटी र आर्मीकी विदिशा न्यौपाने तेश्रो भए । महिला अलराउन्डमा प्रदेश ३ की तारा सिवाकोटी पहिलो भइन् । ताराले १६९५ अंक हासिल गरिन् । एपीएफकी लुमिला मानन्धर दोस्रो तथा प्रदेश ३ की प्रकृति थापामगर तेस्रो भए । पुरुषको १९ औं तथा महिलाको ७ औं राष्ट्रिय प्रतियोगिता हो ।"
प्रदेश १ र एपीएफ फाइनलमा,"लमही, दाङ  महिला क्रिकेटको उपाधिलाई प्रदेश १ र नेपाल एपीएफ क्लब प्रतिस्पर्धा गर्ने भएका छन् । सोमबार लमही क्रिकेट मैदानमा भएको सेमिफाइनलमा प्रदेश १ ले सुदूरपश्चिम प्रदेशलाई ८ विकेटले र एपीएफले प्रदेश २ लाई ६७ रनले हराउँदै फाइनलमा पुगेको हो ।टस जितको सुदूरपश्चिमले २० ओभरमा ७ विकेट गुमाई ८० रन जोडयो । सुदूरपश्चिमकी विन्दु रावल २६ र कविता जोशी ११ रन बनाई अविजित रहिन् । प्रदेश १ की निग्मा तामाङले २ तथा रुविना क्षेत्री, सवनम राई र संगिता राईले ११ विकेट लिए । प्रदेश १ ले १३४ ओभरमा लक्ष्य पूरा गर्यो । रुविना ४३ र रोमा थापा २१ रन बनाई अविजित रहिन् । सुदूरपश्चिमकी कविता जोशीले २ विकेट लिइन् । वुमन अफ द म्याच प्रदेश १ की रुविना भइन् ।दोस्रो सेमिफाइनलमा टस जितेको एपीएफले २० ओभरमा ५ विकेट १ सय ३६ रन बनायो । इन्दु बर्माले अविजित ४१, ममता चौधरी ३९ र सीता रानामगरले २६ रन हानिन् । प्रदेश २ बाट शान्ति चौधरीले २ विकेट लिइन् । २ नं प्रदेश २० ओभर पूरा खेली ६९ रनमा अलआउट भयो । अनुराधा चौधरीले २२ र शोभा आलेले १६ रन बनाइन् । एपीएफकी सरिता मगर ३, सीता राना मगर र रितु कनोजियाले २२ विकेट लिए । वुमन अफ द म्याच एपीएफकी सीता रानामगर भइन् ।"
हावाहुरीले खेल मैदानमा क्षति,"सेमीफाइनल खेल सकिनेबित्तिकै बेलुकापख हावाहुरी र पानी परेपछि खेलाडी, निर्णायक र दर्शकहरूको भागाभाग झएको थियो । क्रिकेट मैदानमा निर्णायक, खेलाडी र विशिष्ट व्यत्तिहरू बस्न तयार पारिएका टेन्टहरू हावाहुरीले उडाइदिएको छ । पानीले खेलमैदानको पिच बिग्रने समस्या भएको छ । भर्खरै निर्माण गरिएको पिच बिग्रिएपछि मंगलबार हुने फाइनल खेल कसरी गर्ने भन्ने समस्या भएको छ ।"
पुलिसले थप्यो तीन स्वर्ण,"दाङ  आठौं राष्ट्रिय खेलकुदको कराँतेमा सोमबार ६ स्वर्ण पदकको छिनोफानो भएको छ । नेपाल पुलिस क्लबका खेलाडी स्वर्ण पदक संख्या ८ पुर्याएको छ । सोमबार पुलिसले तीन पदक थपेको हो । एक आर्मीले जित्दा दुई स्वर्ण प्रदेशका खेलाडीले जितेका छन् । आर्मीको स्वर्णसंख्या ३ पुगेको छ । तुलसीपुरस्थित हलमा महिला ६८ केजीमुनि शनि तामाङले प्रदेश ३ की निरुपा तामाङलाई ७२ अंक अन्तरले हराउँदै आर्मीका लागि स्वर्ण जितिन् । यसमा एपीएफकी रुपा महर्जन र प्रदेश ७ की शर्मिला घर्तीमगरले कांस्य जितेका थिए । पुलिसका दिवश श्रेष्ठ, गंगाराम कुसुवार र एस्टर राईले स्वर्ण जितेका थिए । पुरुष ८४ केजीमुनि दिवशले भीम तामाङलाई १३५ ले हराएर स्वर्ण हत्याए । प्रदेश ७ का हेमराज थापा र प्रदेश ५ का नारायण गुरुङ कांस्यको हकदार बने । पुरुष ७५ केजीमुनि गंगारामले प्रदेश ५ का उमेश गुरुङविरुद्ध सफलता पाए । उनले ५३ अंकले स्वर्ण जितेका थिए । प्रदेश ७ का लोकेश पार्की र एपीएफका मोहम्मद शेख आलम कांस्य पदक जित्न सफल भए ।महिला ६१ केजी तौलमा एस्टरले विभागीय प्रतिद्वन्द्वी एपीएफकी मनीषा चौधरीलाई हराएर स्वर्ण जितिन् । उनले ३२ अंकले सफलता पाएकी हुन् । प्रदेश ४ की अनु गुरुङ र प्रदेश २ की खुश्बु खडकाले कांस्य जितका थिए । महिला ५५ केजी तौलमा प्रदेश १ की अस्मिता राई र एपीएफकी सोनी राईबीच कडा फाइट भयो । दुवैले समान अंक ५५ अंक बटुलेका थिए । सेन्सुको आधारमा (बराबरीपछि जसले पहिला अंक लिन्छ उही विजयी) अस्मिता विजयी भइन् । अघिल्लो दिन पनि अनुभवी एपीएफकी अनु अधिकारी र आर्मीकी मिस्ली श्रेष्ठबीच खेल यस्तै बराबरीमा अघि बढेको थियो । सेन्सुमा जित्ने स्थितिमा रहेकी अनुले दुई सेकेन्ड होल्ड गर्न नसक्दा मिस्लीले किक हान्दै अंक लिएकी थिइन् ।अस्मिताले स्वर्ण जितेको तौलमा अर्मिला डिसी (पुलिस) र सम्झना घिसिङले कांस्य जितेका थिए । सोमबार भएको पुरुष ६७ केजीको स्वर्ण पनि प्रदेश ४ का खेलाडी नवीन रसाइलीले जितेका छन् । उनले एपीएफका सुवास घतानीलाई ९१ ले हराए । प्र्रदेश १ का रोजन खड्का र प्रदेश ६ का अर्जुनकुमार बाघचन्दले कांस्य जितेका छन् ।"
आफ्नो तौल खोज्दै खेलाडी,"बाँके  आठौं राष्ट्रिय खेलकुदमा भारत्तोलनको प्रतिस्पर्धाका लागि काठमाडौंकी पल्लबी चौधरी उच्च आत्मविश्वासका साथ नेपालगन्ज पुगेकी थिइन् । आफ्नी छोरीको पहिलो राष्ट्रिय प्रतियोगिता हेर्न मातापिता पनि सँगै थिए । प्रशिक्षकको लापरबाहीका कारण प्रतियोगिता खेल्नै नपाएपछि उनको आत्मविश्वास एकाएक निराशामा बदलियो ।आफ्नी आमा शान्तिको पदचाप पछ्याउँदै खेलकुदमा लागेकी पल्लवी काठमाडौंमा ८ कक्षा पढदै छिन् । ६ महिनादेखि ४५ केजी तौलसमूहमा प्रशिक्षण लिएकी उनले प्रदेश ३ को छनोटमा त्यही तौल समूहमा प्रतिस्पर्धा गरेकी थिइन् । गत वर्ष भएको इन्टरक्लब भारत्तोलनकी रजत पदक विजेता पल्लवीले यस प्रतियोगितामा स्वर्णको लक्ष्य राखेकी थिइन् । तर प्रतियोगिता खेल्न आउँदा उनको तौलसमूहमा उनको नामै थिएन ।जव चौधरी परिवार नगरभवनस्थित भारत्तोलन खेलस्थलमा पुगे, त्यहाँ प्रशिक्षकहरूले ५५ केजी तौलसमूहमा प्रतिस्पर्धा गर्न दबाब दिए । आफ्नौ तौलसमूहमा खेल्न नपाएकी पल्लवीलाई अर्को तौलसमूहको तयारीका लागि केही महिनाको तयारी आवश्यक पर्छ । उनलाई जस्तो व्यवहार गरियो त्यसबाट उनी अहिलेसम्म पनि विक्षिप्त छिन्, पल्लवीकी आमा शान्तिले भनिन्, जो दुई वर्षअघि पूर्वाञ्चलमा भएको सातौं राष्ट्रिय खेलकुदमा ७५ केजी तौलसमूहकी स्वर्ण विजेता हुन् ।चौधरी परिवार प्रदेश नम्बर २ को सप्तरीका हुन् । शान्तिले छोरी पल्लवीलाई प्रदेश ३ बाट खेलाउने निर्णय गरिन्, किनभने अभिभावकको रेखदेखमा काठमाडौंमा रहेर पल्लवीले भारत्तोलनमा दिनदिनै उत्कृष्ट प्रदर्शन गरिरहेकी छन् । र अन्तिममा थाहा भएको थियो कि परिवारको हेरचाहले मात्र लक्ष्य पूरा गर्ने अभियान पर्याप्त हुनेरहेनछ ।खेलाडी दर्ताका लागि जिम्मेवार प्रदेश ३ का प्रशिक्षक अशोक शाहीले मलाई भने कि पल्लवीलाई ५५ केजी तौलसमूहमा दर्ता गरिएको छ । जब कि मैले प्रस्टसँग उनले ४५ केजीमै प्रतिस्पर्धा गर्ने बताएको थिएँ । जिम्मेवार मान्छेहरू किन यस्तो गल्ती गरिरहन्छन् ? शान्तिले प्रश्न गरिन् ।प्रशिक्षकको गैरजिम्मेवारपनका कारण खेल गुमाउने पल्लवी मात्र होइनन् । पुरुष ७३ केजी तौलसमूहका भारत्तोलक शिरीष राजभण्डारीलाई ८९ केजी तौलसमूहमा राखिएपछि विरोध गर्दा अपमानको सामना गर्नुपरेको थियो । अमेरिकामा ८ वर्ष बिताएर नेपाल फर्केका राजभण्डारी काठमाडौंको जिमखानामा क्रसफिट प्रशिक्षकको काम गर्छन् । पछि उनलाई ८१ केजी तौलसमूहमा प्रतिस्पर्धा गर्न भनियो । प्रदेश ३ का खेलाडी राजभण्डारीसँग प्रशिक्षकको निर्णयमा सहमत हुनुको अलावा अरु केही विकल्प थिएन । आइतबार आफ्नो तौलसमूहमा खेल्न आउँदा त्यहाँ पनि उनको नाम थिएन । प्रशिक्षकलाई छनोट भएका खेलाडीका बारेमा कुनै जानकारी नै रहेनछ, जबकि खेलाडीहरू प्रतियोगिताका लागि अन्तिम समयमा खेलस्थल पुग्छन्, शिरीषले गम्भीर आरोप लगाए ।केही यस्ता खेलाडी छन् जो प्रतियोगितामै छैनन् । तर उनीहरू पनि यस प्रतियोगिताका लागि सूचीकृत छन् किनभने प्रशिक्षकहरूले उनीहरूको भत्ता र खेल सामग्री पचाउँछन् । यही कारण हो कि भारत्तोलकलाई आफ्नो तौलसमूहबाट अर्कोमा पुर्याएर खेल्न बाध्य पारिन्छ, शिरीषले दाबी गरे ।प्रशिक्षकहरू रत्न माली र शाही मेरो र पल्लवीको तौलसमूहबारे पूर्ण जानकार थिए । ८९ केजीमा मेरो नाम दर्ता भएको थाहा पाउँदा आश्चर्यचकित बनेँ, उनले भने, उहाँले आफ्नो नजिकका खेलाडीलाई ७३ केजी तौलसमूहमा सहज बनाउन चाहनुभएको मैले पछि मात्र थाहा पाएँ । किनभने जब म यहाँ आएँ खेलाडी दर्ताका लागि मैले भरेको फारम पनि तोडमोड भएको रहेछ, ७३ लाई बिगारेर ८३ बनाइएको रहेछ ।प्रशिक्षक शाहीले तौलसमूहको फेरबदलबारे खेलाडीलाई नै दोषी बनाउँदै गैरजिम्मेवार अभिव्यक्ति दिए । उनले भने, दर्ताका क्रममा दुवै खेलाडीले हामीसँग समन्वय गरेनन् । हाम्रो टिममा मसहिनतको अफिसियल टिम छ हाम्रो टिमले दर्ता भएका खेलाडीलाई उनीहरूको तौलसमूहमा राख्छ । खेलाडी दर्ताको समयमा हामी हतारमा थियौं । किनभने प्रतियोगिताका लागि खेलस्थल र अन्य प्राविधिक कुराहरू मिलाउने झन्झट थियो । हामीले खेलाडीको दर्ता प्रक्रियामा अधिक ध्यान दिन सकेनौं र यहीँ हामीले गल्ती गर्यौं, प्रशिक्षक शाहीले भने ।"
खोलाकै भरमा पौडीबाज,"बाँके  पौडी पोखरीमा पानी स्तम्ब थियो । चार फिट चार इन्च पोखरीमा हात फिजाउँदै १६ वर्षे राजेन्द्र सेटी जल बाटो बनाउँदै अघि सरे । हारजितसँंग उनको खासै साइनो छैन । डडेलधुरा घर भएका उनलाई जति सक्दो प्रतियोगीता भर पौडी पोखरीमा खेल्दाको आनन्द बटुल्नु छ । गाउँका खहरे खोलामा पौडी खेलेरै हुर्किएका राजेन्द्रले पहिलो पटक अन्तर्राष्ट्रिय स्तरको स्विमिङ पुलमा पौडी खेल्ने अवसर पाएको बताए । नेपालगन्जमा जारी आठौं राष्ट्रिय खेलकुद प्रतियोगितामा सुदूरपश्चिम प्रदेशका केही खेलाडी खोलामै पौडी खेलेको भरमा राष्ट्रिय स्तरको पौडी खेलमा सहभागी भएका छन् । यसले हाम्रो राष्ट्रिय खेलकुद र खेलाडीबीचको खाडल देखाउँछ । घर नजिकै पर्ने डोटीघटाल खोलामा राजेन्द्र पौडी खेलेरै हुर्किए । कक्षा १० मा पढदै गरेका उनले पौडी खेलसम्बन्धी कुनै औपचारिक प्रशिक्षण लिएका छैनन । खोला जताजता बग्छ उतैतिर तैरिने हुँदा पोखरीमा पौडी खेल्नु एकदमै फरक हुने उनले बताए । खोलाले बगाउँछ भन्ने डर हुन्थ्यो, उनले भने, यहाँ बगाउने होइन, जमेको पानी फाल्न नसके डुबिने रहेछ । उनले खोलामा पौडी खेलेजस्तो रमाइलो र सजिलो पौडी पोखरीमा पाएनन् । प्रशिक्षण पाएको भए आफू राम्रो खेलाडी हुन सक्ने विश्वास लिएका छन् । राष्ट्रिय खेलकुदमा खेलाडीले केके पदक जितेभन्दा पनि पहिलोपटक पौडीमा होमिएका सुदूरपश्चिमका खेलाडीले थुप्रै खेलसम्बन्धी नयाँ ज्ञान आर्जन गरेको बताउँछन् । सुदूरपश्चिम प्रदेशका ५ जनामध्ये, राजेन्द्रसँंगै निराजन विष्ट र लालबहादुर राना थिए । धनगढी तारानगर ५ का निराजनको पनि स्विमिङ पुलमा पौडी अभ्यास नगरेको बताए । त्यहाँको स्विमिङ पुल भनेकै खोला हुन्, उनले भने, आधुनिक पौडी पोखरी बनेका छैनन् । पौडी अभ्यास गर्ने आधुनिक थलो नहुँदा सुदूरपश्चिमका पौडी खेलाडी खोलाकै भरमा प्रतियोगितामा सामेल हुनुपरेको छ । अझ पौडी खेल्नकै लागि बाढी, वर्षाको समय कुर्नुपरेको उनले सुनाए । अरू बेला खडेरी लाग्छ, उनले भने, बर्खामा खोला बढेर अरू चिन्तित हुन्छन्, हामीचाहिं पौडी खेल्न पाउँदा मख्ख पर्छौं । उनीहरूका अनुसार खेलमा आफूहरू मात्रै प्रतिनिधित्व जनाउनेबाहेक अरू केही सफलता पाउन नसकेको बताए । भौतिक संरचना र प्रशिक्षणको अभाव छ, जसले गर्दा पौडीका मुख्य टेक्निक अपनाउन सकिंदैन । धनगढी उपमहानगरपालिका ८ का लालबहादुर खेलाडीमा परिपक्व छन् । उमेरले ३९ वर्ष पुगेका उनी पौडी खेलमा प्रशस्त सम्भावना हुँदाहुँदै भौतिक संरचना नहुँदा खुम्चिनुपरेको बताए । सातौं राष्ट्रिय खेलकुदमा करातेमा सहभागी भएका उनी योपटक पौडीमा हात हाले । खोलामा हात खियाएको अनुभव स्विमिङ पुलमा पुग्दा कस्तो हुँदोरहेछ भनेर अनुभव बटुल्न उनी प्रतियोगितामा आएको सुनाए । जित्ने त चान्स नै थिएन, उनी भन्छन्, अरूले खेलेको हेरेर अर्को वर्ष सुधार गर्छु । उनको अनुभवमा पौडी खेल्दै गर्दा फिलिप टन गर्न कठिन भएको बताए । नेपाल पौडी संघका अध्यक्ष अशोक बज्राचार्यले खोलामा पौडी सिकेर राष्ट्रिय प्रतियोगितामा सहभागी हुनुलाई खासै आश्चर्यजनक मान्दैनन् । खोलामा खेलेकै भए पनि खेलाडीको प्रतिभा लुक्दैन, उनले भने, हामी कहाँ काठमाडौं देशभर सुविधासम्पन्न पोखरी छैनन् । साथै संघले जिल्लामा पौडीका सहायक प्रशिक्षक पठाउने गरेको अध्यक्ष बज्राचार्यले बताए । यद्यपि नेपालगन्जमा सरकारी लगानीमा बन्दै गरेको पौडी पोखरीले पश्चिम क्षेत्रका खेलाडीलाई निकै राहत मिल्नेछ उनले दाबी गरे । उनका अनुसार बाँकेमा हालै ३६ जना त्यस्ता प्रशिक्षकलाई तालिम दिइएको छ ।"
गौरिकालाई थप २ स्वर्ण,बाॅके  आठौं राष्ट्रिय खेलकुदअन्तर्गत २३ औं राष्ट्रिय पौडी प्रतियोगिताको दोस्रो दिन सोमबार पनि ओलम्पियन गौरिका सिंहले राष्ट्रिय कीर्तिमानसहित दुई स्वर्ण थपेकी छन् । आइतबार ८ सय मिटर फ्रिस्टाइल र ५० मिटर स्ट्रोकमा स्वर्ण जितेकी गौरिकाले सोमबार ४ सय मिटर फ्रिस्टाइल र १ सय मिटर फ्रिस्टाइलमा स्वर्ण जितिन् । उनले चार स्वर्ण जितिसकेकी छन् ।त्रिभुवन आर्मी क्लबकी गौरिकाले निर्धारित दूरी चार मिनेट ४४८१ सेकेन्डमा पूरा गरेकी हुन् । आर्मीकी दुवाना लामा दोस्रो भइन् भने टिसा शाक्य तेस्र्रो भइन् । महिलाको ४ सय मिटरमा २५ मिटरको शर्ट कोर्समा पहिलोपल्ट प्रतिस्पर्धा भएको थियो । गौरिकाले नयाॅ कीर्तिमान बनाएकी हुन् । गौरिकाले १०० मिटर फ्रिस्टाइलमा पनि सहज स्वर्ण जितिन् । निर्धारित दूरी ५९६० सेकेन्डमा पूरा गरी आफ्नै नाममा रहेको राष्ट्रिय कीर्तिमान सुधार गरिन् । यस स्पर्धामा गौरिकाले गत वर्षको राष्ट्रिय प्रतियोगितामा ५९९१ सेकेन्डको टाइमिङ निकालेकी थिइन् । यस स्पर्धामा आर्मीकै सोफिया साहले १ मिनेट २५९ सेकेन्डमा दूरी पूरा गरी रजत र १ मिनेट ३५६ सेकेन्डमा दूरी पूरा गरेकी एपीएफकी टिसा शाक्यले कांस्य जितिन् ।महिलाको यी दुई स्पर्धासहित सोमबार ८ स्पर्धाको छिनोफानो भयो । जसअन्तर्गत पुरुष ५० मिटर बटरफ्लाईतर्फ नेपाल पुलिसका सायेद हेम्जा शाहले २७ सेकेन्डको टाइमिङ निकाल्दै स्वर्णसहित राष्ट्रिय कीर्तिमान बनाए । उनले गत वर्षको राष्ट्रिय पौडीमा अनुभव सुब्बाले कायम गरेको २७७१ सेकेन्डको कीर्तिमान तोडेका हुन् । यस स्पर्धामा आर्मीका अनुभव सुब्बाले २७२२ को टाइमिङसहित रजत र एपीएफका तेन्जिङ गुरुङले २९६२ सेकेन्डको टाइमिका साथ कांस्य जिते ।पुरुष १०० मिटर फ्रिस्टाइलमा आर्मीका एलेक्स शाहले ५५६३ सेकेन्डमा दूरी पूरा गरी स्वर्ण जिते । उनले शिरीष गुरुङले गत वर्ष बनाएको ५७०३ सेकेन्डको कीर्तिमान तोडेका हुन् । यस स्पर्धामा पुलिसका सायेद हम्जा साह (५५९४ सेकेन्ड) र आर्मीकै अनुभव सुब्बा (५७३० सेकेन्ड) मा दूरी पूरा गरी क्रमशः रजत र कांस्य जिते ।महिला २ सय मिटर फ्रिस्टाइलमा आर्मीकी डुवाना लामाले २ मिनेट ५५०९ सेकेन्डमा दूरी पूरा गर्दै स्वर्ण जितिन् । आर्मीकै उपस्थिति महर्जनले ३ मिनेट ०५३ सेकेन्ड र पुलिसकी एदिप्सा वैद्यले ३ मिनेट ३६२ सेकेन्डमा दूरी पूरा गरी क्रमशः रजत र कांस्य जिते । महिलाको ५० मिटर बटरफ्लाईमा आर्मीकी सोफिया साहले ३३५० सेकेन्डको टाइमिङका साथ स्वर्ण जितिन् । यस स्पर्धामा पुलिसकी अनुसिया तुलाधर र एपीएफकी श्रीबी महर्जनले क्रमशः रजत र कांस्य जिते ।पुरुषतर्फको चार मिटर फ्रिस्टाइलमा एनआरएनएका नाथन दोर्जे शेर्पाले ४ मिनेट ३३९ सेकेन्डमा दूरी पार गरी स्वर्ण जिते । पुरुष २ सय मिटर ब्रेस्टस्ट्रोकमा एपीएफका शुभम श्रेष्ठले स्वर्ण जिते । उनले निर्धारित दूरी २ मिनेट ३१४४ सेकेन्डमा पूरा गरे । पुलिसका दीपांकर अवालेले रजत र प्रदेश १ का विकास कुमालले कांस्य जिते ।
भारोत्तोलनमा आर्मी र पुलिस च्याम्पियन,"भारोत्तोलनको पुरुषतर्फ त्रिभुवन आर्मी र महिलातर्फ नेपाल पुलिस क्लब टिम च्याम्पियन बनेका छन् । समग्रमा भने त्रिभुवन आर्मी क्लबले नै उपाधि रक्षा गरेको छ । सोमबार सकिएको प्रतियोगितामा आर्मीले कुल १० स्वर्ण ५ रजत र २ कांस्य गरी १७ पदक जित्यो । आर्मीले पुरुषतर्फ ६ र महिलातर्फ ४ स्वर्ण जितेको हो । प्रहरीले ९ स्वर्ण, ७ रजत र २ कांस्य गरी कुल १८ पदक जित्दा महिलातर्फ ६ स्वर्ण र पुरुषतर्फ ३ स्वर्ण जितेको हो ।म्हिला र पुरुषका गरी २० तौलसमूहमा भएको प्रतिस्पर्धामा १९ स्वर्ण आर्मी र पुलिसका खेलाडीले जिते । सुदूरपश्चिम प्रदेशले १ स्वर्ण २ रजत र १ कांस्यका साथ तेस्रो स्थान हासिल गर्यो । अर्को विभागीय टोली एपीएफका खेलाडीले स्वर्ण जित्न सकेनन् । उसले २ रजत र ३ कांस्य जितेको हो । घरेलु टोली प्रदेश ५ ले ३ रजत र २ कांस्य गरी ५ पदक जित्यो भने प्रदेश २ ले ५ कांस्य, गण्डकी प्रदेशले २ र कणाली प्रदेशले १ कांस्य जित्यो । प्रदेश ३ भने भारोत्तोलनमा खाली हात रह्यो ।प्रतियोगिताको उत्कृष्ट लिफ्टरका रूपमा पुलिसकी देवीकुमारी चौधरी र पुरुषतर्फ आर्मीका कमलबहादुर अधिकारी चुनिए । पुलिसकी तारादेवी पुन लगातार नवौं वर्ष स्ट्रङगेस्ट वुमनका रूपमा दरिइन् । पुरुषतर्फ आर्मीका पुकार गुरुङ सबैभन्दा बलिया खेलाडी बने ।"
तेक्वान्दोका सेमिफाइनल सम्पन्न,भैरहवा तेक्वान्दो खेलको स्पाइरिङको पुरुष ८७ केजी माथिको तौल समूहमा त्रिभुवन आर्मी क्लबका रामहरि महत र नेपाल पुलिस क्लबका अनुज पुजारी फाइनलमा प्रवेश गरेका छन् । महिला ७३ केजी माथिको तौलमा सुष्मा गुरुङ एपीएफ क्लब र पुलिसकी मनीता शाही फाइनल प्रवेश गरेका छन् । गण्डकीकी मीरा गुरुङ र प्रदेश १ की पजु राईले कांस्यपदक हात पारे । पुरुषतर्फ ५८ केजीमुनि तौलमा प्रदेश ५ का गोविन्दबहादुर आले र एपीएफका चन्द्र रानामगर फाइनल पुगेका छन् । आर्मीका सागर गुरुङ र सुदूरपश्चिम प्रदेशका रञ्जित साउदले कांस्यपदक पाए । महिलातर्फ ४९ केजीमुनि तौलमा एपीएफ क्लबका अस्मिता खडका र नेपाली सेनाकी युनिशा राई फाइनलमा प्रवेश गरे । प्रदेश १ की रक्षा धिमाल र गण्डकी प्रदेशकी राखी शर्माले कांस्यपदक प्राप्त गरे । पुरुषतर्फ ५४ केजी तौल समूहमुनि एपीएफका गणेश चौधरी र पुलिसका मनोज मल्ल फाइनल प्रवेश गरेका छन् । प्रदेश ५ का नवराज बस्नेत र प्रदेश ३ का शैलेश गिरीले कांस्य जितेका छन् । महिला ४६ केजीमुनि तौलमा सुदूरपश्चिमकी गीता कठेत र नेपाल पुलिसकी रेजिना कार्की फाइनल पुगेका छन् । एपीएफकी संगीता श्रेष्ठ र प्रदेश १ की सुस्मिता राईले कांस्य जिते ।
प्याराग्लाइडिङमा आर्मीलाई चार स्वर्ण,"लेखनाथ  प्याराग्लाइडिङका ६ मध्ये त्रिभुवन आर्मी क्लवले ४ स्वर्ण जितेको छ । पोखरामा सोमबार सकिएको प्रतियोगितामा गण्डकी प्रदेशले २ स्वर्ण जित्यो । तीन दिने प्रतियोगितामा आर्मीले टिम एक्युरेसी, व्यक्तिगत एक्युरेसी फुरुष, व्यक्तिगत एक्युरेसी महिला र व्यत्तिगत क्रसकन्ट्री पुरुषमा स्वर्ण हात फार्यो । गण्डकीले टिम क्रसकन्ट्री र व्यत्तिगत क्रसकन्ट्री महिलातर्फ स्वर्ण जित्यो । आर्मीले टिम एक्युरेसीमा १७५ अंकका साथ पहिलो ओगट्यो । प्रदेश एक १०१९ अंकका साथ दोस्रो र गण्डकी १३४५ अंकका साथ तेस्रो भयो । व्यक्तिगत एक्युरेसीमा पुरुषतर्फ आर्मीका सागर जलारीले स्वर्ण जिते । उनले १९ अंक जोडा आर्मीकै ऋषि जलारी पोँडेले २३ अंक जोडेर रजत हात पारे । गण्डकीका अनिश भट्टराईले ३३ अंक जोडेर कास्य पदक प्राप्त गरे । व्यक्तिगत एक्युरेसी महिलातर्फ आर्मीकी दुर्गामाया गुरुङ ४७९ अंकका साथ पहिलो भइन् । गण्डकी प्रदेशका प्रतिभा भुजेलले ५४० र सविता तामाङले ५७३ अंक जोडेर क्रमशः दोस्रो र तेस्रो झए ।क्रसत्रन्ट्रीतर्फ गण्डकी प्रदेशको टिमले स्वर्ण जितेको छ । गण्डकीले ९५७६ अंक जोडेर आर्मी र प्रदेश ३ लाई पछि पारेको हो । आर्मीको टिमले ९११४ अंक जोडेर दोस्रो भयो । प्रदेश ३ ले ८४४७ अंक जोडेर तेस्रो झयो । क्रसकन्ट्रीको व्यत्तिगत पुरुषतर्फ आर्मीका सुरज थापा २५९५ अंक बटुलेर पहिलो भए । आर्मीकै विशाल थापा २५५० अंक जोडेर दोस्रो र गण्डकीका आशिष थापा २५४५ अंक जोडेर तेस्रो झए । क्रसकन्ट्रीको व्यत्तिगत महिलातर्फ गण्डकी प्रदेशकी त्रिशा बमजनले बाजी मारिन् । उनले ११३५ अंक जोडेर स्वर्ण जितिन् । आर्मीकी स्वस्तिका गुरुङ ६५७ अंक जोडेर दोस्रो र प्रदेश १ की सुस्मिता सुनुवारले ३४५ अंक ल्याएर तेस्रो स्थान भइन् । विजयी टिम र खेलाडीलाई पोखरा महानगरपालिकाका मेयर मानबहादुर जीसीले पदक प्रदान गरे । प्याराग्लाइडिङमा विभागीय टिम आर्मी र ५ प्रदेश गरी ६ टिमका ५९ खेलाडी सहभागी थिए । राष्ट्रिय खेलकुद प्रतियोगितामा प्याराग्लाइडिङ पहिलोपल्ट समावेश गरिएको हो । नेपाल प्याराग्लाइडिङ तथा ह्याङग्लाइडिङ संघ (नेफा) का अध्यक्ष रुपनारायण श्रेष्ठले आगामी दक्षिण एसियाली खेलकुद (साग) अन्तर्गत पोखरामा हुने प्याराग्लाइडिङ प्रतियोगितामा नेपालले उत्कृष्ट प्रदर्शन गर्ने आशा गरे । प्रतियोगिताको स्थानीय व्यवस्थापन नेपाल हवाइ खेलकुद संस्था (ना) ले गरेको थियो ।"
मेचीनगर गोल्डकप तयारी,"काँकडभिट्टा  वैशाख १२ गतेबाट हुने मेचीनगर गोल्डकपको तयारी अन्तिम चरणमा पुगेको छ । आयोजक काँकडभिट्टा फुटवल ट्रेनिड सेन्टरका अनुसार प्याराफिट बनाउनेलगायत काम धमाधम भइरहेको छ । आयोजक समिति अध्यक्ष मीनवहादुर बस्नेतले प्याराफिट निर्माणदेखि मैदान व्यवस्थित पार्ने काम भइरहेको बताए । यसपटक करिब ४ हजार दर्शक अट्न सक्ने प्याराफिट तयार भइरहको उनले जनाए ।प्रतियोगितामा विभागीय टिमहरू नेपाल आर्मीर्, पुलिस तथा थ्रिस्टार, सीएमजी संकटा, दाउफिन्स एफसी, पारो एफसी, च्यासल युथ क्लव, धरान फुटवल क्लव, माइभ्याली फुटवल क्वल र आयोजक सहभागी वन्ने छन् । मेचीनगर नगरपालिका गोल्डकपको मुख्य संरक्षक रहने छ । यही कारण काँकडभिट्टा गोल्कपको नाम फेरेर मेचीनगर गोल्डकप बनाइएको हो । गोल्डकपको विजेताले १० लाख १ हजार नगर पुरस्कार पाउनेछ । उपविजेताले ५ लाख १ हजार पाउने छ । मेची नेत्रालय आँखा अस्पतालले विजेताको नगद पुरस्कार प्रायोजन गरेको हो । नगरपालिकाले १० लाख रुपैयाँ उपलव्ध गराएको छ । खेलकुद विकास समिति झापाले ५ लाख दिने जनाएको छ । प्रतियोगिताका लागि करिब ८५ लाख रुपैयाँ लाग्ने अनुमान आयोजकको छ ।"
लिभरपुल शीर्षस्थान फर्कियो,पीएसजी च्याम्पियनपेरिस नेयमर जनवरीयता पहिलोपल्ट मैदानमा फर्किएको खेलमा किलियन एम्बाप्पेको ह्याट्रिकसँगै मोनाकोमाथि ३१ को जित निकाल्दै पेरिस सेन्ट जर्मेनले लिग वानको उपाधि कब्जा गरेको छ ।एम्बाप्पेले लिगमा आफ्नो गोल संख्या ३० बनाउनु एक घन्टाअघि नै लिलेले तीन अंक जोड्न नसकेपछि पीएसजीले पाँच खेल बाँकी छंदै सात बर्षयता छैटौंपल्ट उपाधि जितेको थियो । दाँया खुट्टाको चोटबाट मुक्तः भएका नेयमरले दोस्रो हाफमा लायभिन कुर्जुवाको स्थान लिदै २३ जनवरीयता पहिलोपल्ट प्रतिस्पर्धा गरेका थिए । एडिन्सन काभानी पनि दोस्रो हाफमा मैदानमा फर्किए ।
अन्तर्राष्ट्रिय चेस प्रतियोगिता सुरु,"ताप्लेजुङ  तेस्रो याङरक अन्तर्राष्ट्रिय चेस प्रतियोगिता सुरु भएको छ । पाथीभरा याङवरक गाउँपालिकाको केन्द्र थेचम्बुमा सोमबारदेखि सुरु भएको हो । प्रतियोगिताको गाउँपालिका प्रमुख केशर मेन्याङ्बोले उद्घाटन गरे ।प्रतिस्पर्धाका लागि नेपाल, भारत र भुटानका खेलाडी सहभागी छन् । वैशाख १४ गतेसम्म चल्ने प्रतियोगितामा एक सय जना सहभागी रहेको बुद्धिचाल संघका अध्यक्ष राजकुमार मेन्याङ्बो बताउँछन् ।प्रतियोगिताकामा नेपाल च्याम्पियनहरू पुरुपोत्तम चौलागााई, सुहाना लोहनी र याङवरकका पूर्वच्याम्पियनहरू सहभागी छन् । एसियाकै प्रतिष्ठित चेस प्रतियोगिता पार्स्वनाथ च्याम्पियन सिक्किमका राहुल गुरुङ पनि प्रतियोगितामा सहभागी हुन आएका छन् । ताप्लेजुङ बुद्धिचाल संघको आयोजनामा सञ्चालित प्रतियोगितालाइ गाउँपालिकाले ८ लाख रुपैयाँ सहयोग गरेको छ । खेल पर्यटनको विकासका लागि गाउँपालिकाले सहयोग गरेको मेन्याङबो बताउँछन् ।चेसका सिनियर आर्बिटरहरूको सहभागिताले खेल जगतको थप विकास गराएको गाउँपालिकाको बुझाइ छ । सोमबार उद्घाटन भएको प्रतियोगिता भने मंगलबारदेखि मात्रै हुने आयोजकले जनाएको छ ।"
दिनेश र जयराम अगाडि,"काठमाडौं दिनेश प्रजापति र जयराम श्रेष्ठ समान दुई अन्डर ७० स्कोर गर्दै गोकर्ण गल्फ क्लबमा सोमबार सुरु भएको सूर्य नेपाल एनपीजीए टुर च्याम्पियनसिपको शीर्षस्थानमा रहेका छन् ।सूर्य नेपाल गल्फ टुर २०१८१९ को आठौं प्रतियोगितामा एक स्ट्रोड अन्तर छन्, रवि खड्का । उनले एक अन्डर ७१ खेले । शिवकुमार माझी र विकास अधिकारी इभन पार ७२ सतिह संयुक्त चौथोमा छन्् । दीपक आचार्य, भुवन नगरकोटी र एमेच्योर टंकबहादुर कार्कीले एक ओभर ७३ को कार्ड बनाए । कुल ६ लाख ६१ हजार ५ सय रुपैयाँ पुरस्कारको प्रतियोगितामा दोस्रो दिन मंगलबारसम्म शीर्ष २१ स्थानमा रहने प्रो र उत्कृष्ट ६ एमेच्योर फाइनल चरणलाई छनोट हुनेछन् ।"
"विदेशबाट फर्केका १९ हजारको आवेदन, एउटैले ऋण पाएनन्","काठमाडौं  पाँच वर्ष विदेश बसेर फर्किएका सिन्धुली दुधौली ५ का पुष्कर खड्का अब चप्पल कारखाना खोल्न चाहन्छन् । यसका लागि ऋण चाहिएको छ । गत पुसमा वैदेशिक रोजगार प्रवर्द्धन बोर्डले सहुलियत कर्जाका लागि आवेदन खुला गरेपछि उनले दिनभरि लाइन बसेर आवदेन बुझाएका थिए । त्यसयता उनी बोर्ड सचिवालयमा फोन गर्दै कहिले ऋण पाइएला भनेर सोधिरहेका छन् । बोर्डले बैंकमा जान आग्रह गरेको छ । बिनाधितो सहुलियत कर्जा पाइन्छ भनेर त्यत्रो लाइन बसिएको थियो, उनले भने, सरकार संलग्न भएपछि सहज होला भन्ठानेको थिएँ तर अहिलेसम्म केही प्रगति भएको छैन । बेरोजगार छु । पुष्करजस्ता कुल १८ हजार ७ सय ६७ युवा आफूले बुझाएको आवेदन के भयो, ऋण पाइएला कि नपाइएला भन्नेमा अनविज्ञ छन् । प्रवर्द्धन बोर्ड भने यसबारे चासो राख्नेलाई बैंकमा गएर आफ्ना परियोजना देखाउन आग्रह गर्दै आएको छ ।बोर्ड वा नेपाल सरकारले ऋण दिने होइन, बोर्डका लेखा अधिकृत नारायणप्रसाद दहालले भने, आवेदकले आफ्ना परियोजना र आवश्यक कागजपत्र बैंकलाई देखाएर ऋण लिन सक्छन् । त्यसका लागि राष्ट्र बैंकले बैंक तथा वित्तीय संस्थालाई परिपत्र गरिसकेको छ । राष्ट्र बैंकले पुसमै शिक्षित युवा स्वरोजगार, विदेशबाट फर्केका युवा परियोजना, व्यावसायिक कृषि क्षेत्रमा सहुलियतपूर्ण कर्जाका लागि ब्याज अनुदानसम्बन्धी एकीकृत कार्यविधि २०७५ यथाशीघ्र लागू गराउन बैंक तथा वित्तीय संस्थालाई निर्देशन दिएको थियो ।आवेदन भर्नेहरू भने बोर्डले प्रदान गर्ने टोकन (सिरियल नम्बर) हेर्दै परिणाम आउनेमा आशावादी छन् । बोर्डले गोरखापत्रमा परिणाम निकाल्छ भन्ने सुनेको पुष्करले बताए । यता बोर्डले भने आवदेकको विवरण कम्प्युटरमा इन्ट्री गरेर श्रम, रोजगार तथा सामाजिक सुरक्षा मन्त्रालयमा पठाएको जानकारी दियो । श्रमले अर्थ मन्त्रालयमा विवरण पठाएको छ । अर्थले राष्ट्र बैंकलाई पठाउनेछ, श्रम मन्त्रालयका प्रवक्ता नारायण रेग्मीले भने, राष्ट्र बैंकले बैंक तथा वित्तीय संस्थालाई यसबारे जानकारी देला ।राष्ट्र बैंकका प्रवक्ता नारायण पौडेलले आफूहरूले यसअघि नै बैंक तथा वित्तीय संस्थालाई झकझकाइसके पनि उनीहरू इच्छुक नदेखिएको बताए । सरकारको आग्रहमा आवेदन बुझाएकाहरू ऋण पाउनेनपाउनेमा दोधारमा रहेका बेला यी सरकारी निकायहरू अस्पष्ट कुरा गर्दै बसिरहेका छन् । बोर्ड सचिवालयले आफ्नो काम भनेकै निवेदन आह्वान गरेर न्यूनतम मापदण्ड पूरा गरेका निवेदन संकलन गरी श्रम मन्त्रलायलाई पठाउने भएको र सो काम पूरा गरेको जनाएको छ । श्रमले ती निवेदन दुई हप्ताअघि नै सर्लक्क अर्थलाई पठाएको प्रवक्ता रेग्मीले बताए । अर्थले कहिले राष्ट्र बैंकलाई पठाउँछ त्यो उसैलाई सोध्नुहोस्, उनले भने । यी विवरणका आधारमा अर्थ मन्क्रालयले आगामी बजेट र नीति तथा कार्यत्रममा यो क्षेत्रलाई सम्बोधन गर्न सक्ने केहीको अनुमान छ । वैदेशिक रोजगारबाट फर्केकाका लागि नीति तथा कार्यक्रममा केही आउँछ कि भन्ने छ, बोर्डका लेखा अधिकृत दहालले भने, अहिलेलाई भने आवदेकले बैंकबाट ऋण लिने हो । बोर्डले केही दिनमै आवदेकको सूची आफ्नो वेबसाइटमा राख्न लागेको पनि उनले जानकारी दिए । यसो हुँदा बैंकले पनि विवरण हेर्न सक्छन्, उनले भने, मापदण्ड पूरा भएनभएको जाँचिरहनु परेन । श्रमका रेग्मीले पनि आफूहरूले विवरण संलकन गरेर अर्थ हुँदै राष्ट्र बैंकमा पठाउनु नै ऋणका लागि बैंक तथा वित्तीय संस्थालाई सिफारिस गरेको हुने भनाइ राखे ।कृषिबाहेक अन्य क्षेत्रमा माग नआएकाले अपेक्षित रूपमा ऋण दिन सकिएको छैन, एनबी बैंकका प्रमुख कार्यकारी अधिकृत तथा नेपाल बैंकर्स संघका अध्यक्ष ज्ञानेन्द्रप्रसाद ढुंगानाले भने । योग्य प्रस्ताव आए ऋण दिन सकिने दाबी उनले गरे । कृषि र पशुपालनमा बढी इच्छुक सहुलियत कर्जाका लागि ऋण लिन चाहनेमध्ये अधिकांशले कृषि तथा पशुपालनसम्बन्धी परियोजना पेस गरेको बोर्डले जनाएको छ । कुल १८ हजार ७ सय ६७ मध्ये ७ हजार ६ सय ७५ जनाले कृषि तथा पशुपालनमा लगानी गर्न चाहेको विवरण छ । यसमा पनि कुखुरापालन गर्न चाहनेको संख्या २ हजार ८ सय ९५ छ भने गाई, भैंसी, बंगुर र बाख्रापालन गर्न चाहनेहरू २ हजार ६ सय ३७ जना छन् । खेती किसानीमा २ हजार २९ जना र माछापालनमा इच्छा देखाउनेको संख्या ११४ जना छ । होटल व्यवसाय, यातायात, उद्योग र अन्य व्यवसायमा युवाले विभिन्न खाले परियोजना पेस गरेका छन् । आवदेन भर्नेमा १७ हजार ८ सय ७४ जना पुरुष र ८९३ जना महिला रहेको बोर्डको तथ्यांक छ । यीमध्ये सर्वाधिक ६ हजार ४ सय १७ जना मलेसियाबाट फर्केका छन् । साउदी अरबबाट फर्केकाको संख्या ४ हजार ३ सय ९९ र कतारबाट ३ हजार ६ सय १६ जना छन् । यूएई, कुवेत, ओमान, बहराइन, जोर्डन, जापान, दक्षिण कोरियालगायत देशमा श्रमको अनुभव बटुलेका सयौं युवाले स्वदेशमा काम गर्ने इच्छा देखाएका छन् ।"
बढी कर लगाइएको भन्दै अर्को मुद्दा,"काठमाडौं  आफूले आयविवरण दाखिला गरेपछिको मात्रै कर निर्धारण हुनुपर्ने माग गर्दै एनसेलले सर्वोच्च अदालतमा रिट निवेदन दर्ता गरेको छ । ठूला करदाता कार्यालयले त्यस विपरीत गई धेरै कर निर्धारण गरेको भन्दै सोमबार सर्वोच्चमा रिट दर्ता गरेको हो । आफूमाथि आयकर ऐनको दफा ९९ अनुसार कर निर्धारण हुनुपर्नेमा दफा १०१ बमोजिम कर निर्धारण भएकोमा आपत्ति जनाएको छ । गत साता ठूला करदाता कार्यालयले एनसेलमाथि ६२ अर्ब ६३ करोड रुपैयाँ कर निर्धारण गरेको थियो । पहिले करिब साढे २३ अर्ब रुपैयाँ बुझाइसकेको छ । बाँकी करिब ३९ अर्ब रुपैयाँ एनसेलले बुझाउनुपर्ने हुन्छ । तर उसले अब करिब साढे १४ अर्ब रुपैयाँ मात्रै बुझाउनुपर्नेमा धेरै कर लगाइएको दाबी गरेको छ । २१ अर्ब ५४ करोड ८० लाख ५५ हजार ९०० सय रुपैयाँ अर्थात् १५ प्रतिशत पहिल्यै भुक्तानी गरिसकेकाले कानुनबमोजिम लाग्ने पच्चीस प्रतिशतमध्ये बुझाउन बाँकी दश प्रतिशत पुँजीगत लाभकर १४ अर्ब ३६ करोड ५३ लाख ७० हजार ६ सय मात्र कर निर्धारण गर्नू, एनसेलले सर्वोच्चमा दायर गरेको रिटमा भनिएको छ, यस विषयलाई पूर्णता प्रदान र कर निर्धारण नगरेसम्म निवेदक एनसेलको व्यापारव्यवसायमा कुनै किसिमको व्यवधान खडा नगर्नु नगराउनू भनी परमादेशसमेत जारी गरी पाऊँ । ऐनको दफा ९९ कर निर्धारणको नियमित प्रक्रिया हो । कर कार्यालयमा पेस भएको आय विवरणमाथि शंका लागेमा परीक्षण गरी कर प्रशासनले संशोधित कर निर्धारण गर्न सक्ने व्यवस्था दफा १०१ मा छ । एनसेलले आफूमाथि संशोधित कर निर्धारण गरिएकोमा आपत्ति जनाएको हो । अब एनसेललाई सुरुआती प्रक्रियादेखि नै कर निर्धारण हुनुपर्नेमा संशोधित कर निर्धारण हुनु गलत भएको दाबी उक्त कम्पनीको छ । सर्वोच्च अदालतको पूर्ण इजलासले एनसेलमाथि कर निर्धारण गर्नू भन्ने फैसला सुनाए पनि ठूला करदाता कार्यालयले एक साताअघि ६२ अर्ब ६३ करोड ४९ लाख ७५ हजार ५६६ रुपैयाँ कर निर्धारण गरिसकेको छ ।सर्वोच्च अदालतले पूर्ण फैसला पठाएको एक सातामै कर निर्धारण गरी सात दिनभित्र दाखिला गर्न गत मंगलबार पत्राचार गरेको थियो । २०७२ चैत २९ गते एनसेलको ८० प्रतिशत बिक्रीको पुँजीगत लाभकरको विवाद ३ वर्षदेखि जारी छ । सर्वोच्चले एनसेलबाटै पुँजीगत लाभकर असुल्नुपर्ने ठहरसहित तीन महिनाभित्र कर निर्धारण गर्नुपर्ने फैसला सुनाएको थियो । फैसलाअनुसार कर नतिरेसम्म एनसेलले लाभांश वितरण र सेयर बिक्री अनुमति पाउने छैन ।"
असारदेखि पाइपलाइनबाटै तेल,"सिमरा  असारदेखि पाइपलाइनबाटै नेपाल आयल निगमको अमलेखगन्ज डिपोमा तेल भित्र्याउन तयारी थालिएको छ । पाइपलाइन रुटभित्र परेको पर्सा राष्ट्रिय निकुञ्जको साढे ५ किलोमिटर जंगल क्षेत्रका रूख कटान भइसकेका छन् । अब साढे ३ किलोमिटर जंगल क्षेत्रको रूख काट्न मात्र बाँकी छ ।भारतीय सिमानादेखि अमलेखगन्जसम्म ३६ किलोमिटरमध्ये ३१ किलोमिटरसम्म पाइपलाइन बिछ्याउने काम पूरा भएको मोतीहारीअमलेखगन्ज परियोजना कार्यालयका प्रमुखसमेत रहेका अमलेखगन्ज आयल निगमका प्रमुख इन्जिनियर प्रदीप यादवले जानकारी दिए । अहिलेसम्म ५ किलोमिटर पाइपलाइन मात्र गाड्न बाँकी छ । वैशाख महिनाभित्र पाइपलाइन गाड्ने काम सकिने उनले बताए । जेठ महिना टेस्टिङ गर्नमै लाग्छ, उनले भने, असारबाट पाइपलाइनबाटै तेल भित्रिन्छ । अहिले भइरहेको कामको गतिअनुसार असारबाटै तेल भित्रिने अनुमान गरिएको यादवले जानकारी दिए । उनका अनुसार अबको १५ दिनभित्र रूख काटेर रुट क्लियर गरिनेछ । वैशाखभित्र पाइप गाड्ने काम पूरा हुनेछ । रूख कटानसँगै पाइपलाइन वेल्डिङ गर्ने र गाड्ने काम पनि भइरहेको मोतीहारीअमलेखगन्ज परियोजना कार्यालय सिमराका इन्जिनियर शरद पौडेलले बताए । वन क्षेत्र भएकै कारण पथलैयाअमलेखगन्ज निकुञ्ज क्षेत्रमा पाइपलाइन गाड्ने काम ३ महिना पछाडि धकेलिएको परियोजनाका अधिकारीले बताए । संघीय सरकारको मन्त्रिपरिषद्ले गत माघ ३ गतेको बैठकको निर्णयअनुसार पर्सा राष्ट्रिय निकुञ्ज कार्यालय आधाभार बाराले निकुञ्ज क्षेत्रको रूख काटेर पेट्रोलियम पाइपलाइन गाड्ने अनुमति दिएको थियो । अनुमति पाएपछि परियोजनाका अधिकारीले अमलेखगन्ज आयल निगमभन्दा दक्षिण क्षेत्रको झाडी सफा गरेर १० दिनदेखि पाइपलाइन गाड्ने काम सुरु गरेका थिए ।त्यही क्रममा पुरानो ठेकेदारले ठेक्का लिन पेस गरेको कागजात फर्जी देखिएपछि उक्त ठेक्का दोस्रो ठेकेदारले पाएका थिए । उनले पनि प्रक्रिया पूरा गरेर काम सुरु गर्दा अझ केही दिन ढिलो हुन गएको जानकारी दिए । मोतीहारीअमलेखगन्ज पाइपलाइनको दूरी ६९ किलोमिटर रहेको नेपाल आयल निगम अमलेखगन्ज डिपोले जनाएको छ । ३२ दशमलव २० किलोमिटर पाइपलाइन भारतीय क्षेत्रमा र ३६ दशमलव २० किलोमिटर पाइपलाइन नेपाली क्षेत्रमा पर्छ । भारतको रक्सौलदेखि पथलैयासम्म पर्ने २७ किलोमिटर दूरीमा पाइपलाइन गाड्ने काम वैशाखअगाडि नै सम्पन्न भइसकेको छ । निकुञ्ज क्षेत्रबाहिरको ६० किलोमिटर दूरीमा पाइपलाइन गाड्ने काम सम्पन्न भइसकेको छ ।पथलैयादेखि अमलेखगन्जसम्मको निकुञ्ज क्षेत्रको पाइपलाइन गाड्ने रुटबाट ८ वटा ब्लक मार्फत ६ हजार ५ सय ६३ वटा रूख तथा पोल काटिंदै छ । यस्तै उक्त रुटबाट ८१ हजार ६ सय पोथ्राहरूको कटान, मुछान, ढुवान, पाइलिङ, घाटगद्दी, जरा उखेल्नेलगायतका काम भइरहेको बीआर सप्लायर्सका सञ्चालक विदुरकुमार विष्टले जानकारी दिए । निकुञ्ज कार्यालयबाट खटिएका कर्मचारीको रोहवरमा टिम्बर कर्पोरेसन शाखा कार्यालय पथलैयाको आदेशअनुसार ठेकेदारले रूख कटान, मुछान गर्ने काम सुरु गरेका हुन् । ८ वटै ब्लकबाट काटिएको रूखबाट ५२ हजार १ सय २४ दशमलव २४ क्युफिट काठ र १ सय ८८ दशमलव ८६ चट्टा दाउरा संकलन हुने अनुमान टिम्बर कर्पोरेसनले गरेको छ । निकुञ्ज क्षेत्रमा पाइप गाडिएपछि बरौनीपटनाकानपुर पाइपलाइनमध्ये पटनाबाट सिधै तेलका लागि यहाँको पाइपलाइन जडान गरिने मोतीहारीअमलेखगन्ज पेट्रोलियम पाइपलाइन परियोजना कार्यालय सिमराले जनाएको छ ।तेल भण्डारण गर्न यसअघि अमलेखगन्ज डिपोमा रहेको ४ वटा पुराना ट्यांकीलाई भारतीय ठेकेदार मार्फत मर्मत कार्य अन्तिम चरणमा पुगेको छ, जसमध्ये यसअघि नै २ वटा ट्यांकीको मर्मत कार्य सम्पन्न भइसकेको परियोजना कार्यालयले जनाएको छ । पहिलो चरणमा १६ हजार किलोलिटर तेल भण्डारण गर्न सक्ने पूर्वाधार तयार गरिएको छ । तेल भण्डारण गर्न थप ६७ वटा भर्टिकल ट्यांक बढाउने योजना नेपाल आयल निगमले बनाएको छ । अहिले दैनिक २ सय ट्यांकर रक्सौलस्थित डिपोबाट इन्धन भर्छन् । वैशाखदेखि इन्धन भर्न रक्सौल पुग्नुपर्ने बाध्यता हट्नेछ ।"
थपिँदै कृषि नमुना फर्म,"व्यावसायिक फर्म सञ्चालन गर्न ज्ञानकेन्द्रले हाइटेक टनेल, सिंचाइ व्यवस्थापन, प्राविधिक उपकरण र अन्य पूर्वाधार निर्माणका लागि अनुदान व्यवस्थापन गरिसकेको छ । केन्द्रका अनुसार यसका लागि ३ करोड ४४ लाख रुपैयाँ बजेट विनियोजन भएको छ ।कार्यालयले विभिन्न ९ वटा बाली समेटेर नमुना फर्म बनाउन लागेको हो । मिश्रित बालीका ३२, तरकारीका २६, माहुरीका १०, सुन्तलाका ५, फलफूलका २, अलैंचीका २, अर्गानिक तरकारी, किवी खेती र च्याउका १ १ वटा नमुना फर्म सञ्चालन गर्न कृषकहरूलाई अनुदान सम्झौता गरी रकम वितरण सुरु गरिएको ज्ञानकेन्द्र प्रमुख वासुदेव रेग्मीले बताए । धेरै पहिलादेखि यस्ता व्यावसायिक फर्मको परिकल्पना गरेका थियौं, रेग्मीले भने, अपेक्षित बजेट अभावले सम्भव भएकै थिएन । इच्छुक किसान पनि लगानी अभावले रोकिएका थिए । अहिले त्यो परिकल्पना पूरा हुँदै छ । ज्ञानकेन्द्रले कृषकहरूबाट माग संकलन गरी अहिले धमाधम अनुदान सम्झौता गर्न थालेको छ । एउटा फर्मका लागि २ लाख ५० हजारदेखि ४ लाख ८५ हजार रुपैयाँसम्म अनुदान रकम वितरण गरिएको ज्ञानकेन्द्रले जनाएको छ । आवेदन पेस गरेकामध्ये एउटा सामूहिक कृषि फर्म छ । त्यसबाहेक सबै व्यक्तिगत रूपमा कृषि पेसा गर्न निवेदन पेस भएका छन् । किसानहरूलाई कार्यालयमा बोलाएर अनुदान सम्झौता गरेको छ । व्यावसायिक फर्म सञ्चालक किसानलाई आवश्यकताअनुसार प्राविधिक ज्ञानसमेत दिएर पठाउने गरिएको कृषि अधिकृत सोनु रानाले बताइन् । ज्ञान केन्द्रले प्रांगारिक तरकारी खेती, पकेट र ब्लक विस्तार, कृषि वन प्रणाली, साना सिंचाइ, कृषि यान्क्रीकरणलगायतका कृषिमुखी कार्यत्रम सञ्चालन गरिरहेको छ । व्यावसायिक फर्ममा छनोट भएर अनुदान सम्झौता गरेका किसानले प्रोत्साहनमुखी कार्यक्रमले हौसला जागेको बताएका छन् । थोरै भए पनि सरकारी सहयोगले हौसला मिल्छ नै, कुश्मा१ की शान्ति कुमालले भनिन्, आम्दानी नहुने मान्छेलाई यस्ता अनुदानले ठूलो राहत हुन्छ । उत्पादन बढाउन उत्प्रेरणा मिल्छ । कुश्माकै अर्का किसान एवं वडा नम्बर७ का वडाध्यक्ष सुवासचन्द्र पौडेलले सरकारी निकायबाट दिइने अनुदानले व्यवसायमा लाग्न चाहने तर, आर्थिक अभावले रोकिने युवालाई मार्गप्रशस्त हुने बताए ।"
लगानीकर्ताले भर्न पाएनन् सेयर,"काठमाडौं  विद्युतीय माध्यमबाट सेयरमा आवेदन दिन मिल्ने सफ्टवेयर मेरो सेयर मा समस्या आएपछि सोमबार धेरै लगानीकर्ताले प्राथमिक सेयरमा आवेदन दिन पाएनन् । मेरो सेयर सीडीएस एन्ड क्लियरिङ लिमिटेडले सञ्चालनमा ल्याएको सफ्टवेयर हो । यो सफ्टवेयर मार्फत लगानीकर्ताले आफैं सेयरमा आवेदन दिन सक्छन् । हाल यही सफ्टवेयरमा समस्या आएकाले मेरो सेयर लगइन नै नभएको लगानीकर्ताको गुनासो छ । आइतबार साँझदेखि नै मेरो सेयर खुलेको छैन, एक लगानीकर्ताले भने, सोमबार पनि दिनभर कोसिस गर्दा पनि मेरो सेयरमा लगइन नै भएन । साञ्जेन र रसुवागढी जलविद्युत् कम्पनीको आईपीओमा आवेदन दिने समय मंगलबारसम्म मात्र हो । मंगलबारसम्म पनि मेरो सेयर लगइन नभएमा सेयरमा आवेदन दिन नपाइने हो कि भन्ने गुनासो लगानीकर्ताको छ । हाल नेपाल एग्रो लघुवित्त वित्तीय संस्था र गणपति लघुवित्त वित्तीय संस्थाको आवेदन खुलिरहेको छ । लगानीकर्ताले सेयरमा आवेदन दिन नपाएको गुनासो आइरहे पनि सीडीएसले अस्वीकार गरेको छ । केही समय मेरो सेयरको लोड ब्यालेन्सर सर्भरमा समस्या भए पनि त्यो समस्या समाधान भइसकेको सीडीएस एन्ड क्लियरिङका प्रमुख कार्यकारी अधिकृत देवप्रकाश गुप्ताले बताए । समस्या छैन, एकै पटक धेरै आवेदन आएकाले सर्भर केही सुस्त भएको हुन सक्छ, उनले भने, करिब ६ लाखभन्दा बढी आवेदन परिसकेको छ । यसले पनि समस्या नभएको स्पष्ट हुन्छ । आफूले राम्रोसँग निरीक्षण गरेपछि मात्र कार्यालयबाट बाहिरिएको बताउँदै उनले भने, समस्या छैन, लगानीकर्ताले सहज रूपमा आवेदन दिन सक्छन् । मेरो सेयरमा समस्या रहेको गुनासो बैंक तथा वित्तीय संस्थाले पनि गरेका छन् । मेरो सेयर लगइन नभएकै कारणले धेरै आवेदन इन्ट्री गर्न नपाइएको उनीहरूले बताएका छन् । नेप्सेमा ७ अंकको गिरावटसेयर करोबार मापक नेप्से परिसूचक सोमबार ७२६ अंकले घटेको छ । अघिल्ला दिनमा उच्च अंकले बढेको नेप्से करिब सवा सात अंकले घटेको हो । कारोबारमा आएकामध्ये बैंकिङ, होटल, विकास बैंक, लघुवित्त, जलविद्युत् र वित्त कम्पनीको परिसूचक घटेपछि समग्र नेप्सेमा गिरावट आएको हो । सो अवधिमा ट्रेडिङ, बिमा र उत्पादन तथा प्रशोधन समूहको परिसूचक बढे । बढेका भन्दा घटेका समूहको परिसूचक धेरै भएपछि नेप्सेमा दबाब परेको हो । सोमबारको गिरावटलाई विश्लेषकहरूले बजारमा करेक्सन भएको रूपमा विश्लेषण गरेका छन् । निरन्तर घटेकोबढेको बजारले त्यसको उल्टो दिशा समात्नुलाई प्राविधिक भाषामा करेक्सन भनिन्छ । केही दिन यता निरन्तर बढिरहेको बजार सोमबार घटेकाले विश्लेषकहरूले यसलाई करेक्सन को रूपमा विश्लेषण गरेका हुन । यसको अर्थ बढिरहेको बजारले केही करेक्सन गरेको र आउँदा दिनमा वृद्धिकै बाटो पछ्याउँछ भन्ने हो । सोमबार अन्तिम समयमा मात्र नेप्से घटेको छ । अघिल्ला तीन घण्टा बढिरहेको नेप्से अन्तिम समयमा घटेको हो । यो गिरावटसँगै नेप्से परिसूचक १ हजार २ सय ५६९४ विन्दुमा पुगेको छ । अघिल्लो दिनको तुलनामा यो ०५७ प्रतिशतले कम हो । उक्त दिन १ हजार २ सय ६४७ विन्दुबाट सुरु भएको बजार बढेर १ हजार २ सय ८००३ विन्दुसम्म पुगेको थियो । त्यो वृद्धि धेरै समय टिकेन र अन्त्यमा करिब सवा ७ अंकले ऋणात्मक रह्यो ।"
सुजुकीको ' लाभमय अफर ',काठमाडौं सुजुकीको आधिकारिक विक्रेता भिजी अटोमोबाइल्सले सोमबारदेखि देशभरका सोरुमहरूमा सुजुकी मेगा एक्सचेज मेला सुरु गरेको छ । कुनै पनि ब्रान्डका मोटरसाइकल वा स्कुटर एक्सचेज गरी सुजुकीको नयाँ मोटरसाइकल वा स्कुटर खरिद गर्न सकिने जनाएको छ । गुडदै नगुड्ने मोटरसाइकल वा स्कुटरलाई न्यूनतम ३० हजार तथा चालु अवस्थामा रहेकालाई बजार मूल्यभन्दा थप १५ हजार प्रदान गरिनेसहित छुटको व्यवस्था रहेको कम्पनीले जनाएको छ ।
बारामा बजाजको सोरुम,काठमाडौं अटो मोबाइल ब्रान्ड एचएच बजाजले बाराको कलैयामा पूर्ण सुविधासहितको नयाँ सोरुम सञ्चालनमा ल्याएको छ । अब ग्राहकहरूलाई बाइकको स्पेयर पार्टस् तथा एसेसोरिज खरिदका लागि सहज हुने जनाएको छ । बजाजका प्रबन्धक योगेन गुरुङले ग्राहकहरूको बढदो मागका कारण बारामा नयाँ सोरुम सञ्चालन गरेको बताए ।
यामाहा 'महा एक्सचेन्ज' मेला,"काठमाडौं यामाहा ब्रान्डका मोटरसाइकल तथा स्कुटरको आधिकारिक विक्रेता एमएडब्लु इन्टरप्राइजेजले एक्सचेन्ज मेला सुरु गरेको छ । सोमबारदेखि काठमाडौंको भृकुटीमण्डपमा सुरु भएको मेला ६ दिनसम्म चल्नेछ । मेलाका अवसरमा ग्राहकले जुनसुकै ब्रान्डको पुरानो मोटरसाइकलको प्रचलित बजार मूल्यांकनभन्दा थप २५ हजार रुपैयाँ मूल्यांकन पाउनेछन । ग्राहकले एक लाख रुपैयाँसम्म नगद छुट, फ्री एसेसोरिज, अन द स्पट फाइनान्सिङ सेवा, टेस्ट राइडमा उपहार पनि पाउने यामाहाले जनाएको छ ।"
शिवम् सिमेन्ट्सको नगद लाभांश,काठमाडौं शिवम् सिमेन्ट्सले सेयर निष्कासन गरेको करिब २ महिनाभित्रै सर्वसाधारण सेयरधनीले समेत प्राप्त गर्ने गरी १५ प्रतिशत (करबाहेक) का दरले हुन आउने ६९ करोड ४७ लाख ३८ हजार नगद लाभांश बाँडफाँड गर्ने भएको छ । सोमबार कम्पनीका अध्यक्ष सुरेन्द्रकुमार गोयलको अध्यक्षतामा सम्पन्न साधारण सभामा यस्तो प्रस्ताव पारित भएको हो । साधारणसभाले अन्य विभिन्न प्रतिवेदनहरू समेत पारित गरेको छ ।
माथिल्लो तामाकोसीलाई 'पेनस्टक पाइप' चुनौती,"दोलखा  माथिल्लो तामाकोसी जलविद्युत् आयोजनामा पेनस्टक पाइप जडानको काम चुनौतीपूर्ण भएको आयोजनाले जनाएको छ । ४ सय ५६ मेगावाटको यो आयोजनाको हेडवर्क्स, पावर हाउस र सुरुङ निर्माणको काम लगभग पूरा भइसके पनि ठाडो सुरुङमा पेनस्टक पाइप राख्न भने चुनौतीपूर्ण देखिएको हो । यो काम अहिले भारतीय कम्पनी टेक्सम्याको र अस्ट्रियन कम्पनी एन्ड्रिजले गरिरहेका छन् । आयोजनास्थलमा पेनस्टक पाइपहरू पुगिसकेका छन् । वैशाखको तेस्रो साताभित्रमा पेनस्टक पाइपको काम सुरु गर्न ठेकेदार र आयोजनाबीच सहमति जुटेको नेपाल विद्युत् प्राधिकरणका प्रबन्ध निर्देशक कुलमान घिसिङले जानकारी दिए । प्राधिकरणले सहायक कम्पनीमार्फत आयोजना निर्माण गरिरहेको हो ।आयोजनाको माथिल्लो र तल्लो पेनस्टक सफ्टमा पेनस्टक पाइप जडान गर्नुपर्नेछ । जडानको पेनस्टक पाइपहरू आयोजनास्थल पुर्याइसकिएको छ । ५ मिटर लम्बाइ भएका एउटा पाइपको तौल २७ टन हुने आयोजनाले जनाएको छ । सुरुङभित्र पाइप जडानका लागि क्रेन जडान र पूर्वतयारी भइरहेको आयोजनाका सहायक प्रबन्धक विमल गुरुङले जानकारी दिए । माथिल्लो र तल्लो सुरुङलाई जोड्ने गरी वेन्ड पेनस्टक पाइप भने जडान भइसकेको छ ।बाँकी भएका काममध्ये सबैभन्दा जटिल काम पेनस्टक पाइप जडान मात्रै हो, उनले भने, आयोजनास्थलसम्म यी पाइप ल्याउने जटिल काम पूरा भएको छ, अब जडान बाँकी छ । उनले आयोजनाका पावरहाउस, हेडवर्क्स संरचना लगभग पूरा भइसकेकाले पाइप जडानको काम पछि आयोजना परीक्षणको चरणमा प्रवेश गर्ने बताए ।आयोजनाको हेडवर्क्स संरचनाको परीक्षण भने आगामी महिना सुरु गर्ने तयारी छ । हेडवर्क्समा बाँधको संरचना र पानी नियन्त्रणका लागि हाइड्रोलिक गेट जडान गर्ने काम सकिएको छ । आयोजनामा पेनस्टक पाइप जडानसहित हाइड्रोमेकानिकल कामको जिम्मा भारतीय कम्पनी टेक्सम्याकोले पाएको थियो । भारतीय कम्पनीले काममा ढिलाइ गरेपछि आधा कामको जिम्मा एन्ड्रिज हाइड्रोलाई दिइएको छ । आयोजना, टेक्सम्याको र एन्ड्रिजबीच पुस २३ मा पेनस्टक पाइपको काम मिलेर गर्ने गरी त्रिपक्षीय सम्झौता भएको थियो । अहिले माथिल्लो सुरुङमा पेनस्टक पाइप जडान एन्ड्रिज र तल्लो सुरुङमा टेक्सम्याकाले काम गरिरहेको छ ।प्राधिकरणका प्रबन्ध निर्देशक कुलमान घिसिङले शनिबार आयोजनास्थलको निरीक्षण गरी सबै काम निर्धारित समयमा सम्पन्न गर्न आयोजना र ठेकेदार कम्पनीहरूलाई निर्देशन दिएका छन् । धेरै जनताको पैसा र आशा जोडिएको राष्ट्रिय गौरवको यो आयोजनामा सबैको ध्यान छ, उनले भने, सबै मिलेर तोकिएको समयमै काम सक्नुपर्छ ।शनिबार आयोजनास्थलमै ठेकेदार कम्पनीका प्रतिनिधि र आयोजना पक्षबीच बैठक गरिएको थियो । उक्त बैठकमा टेक्सम्याकोका प्रमुख कार्यकारी अधिकृत जीसी अग्रवाल र अन्य ठेकेदार कम्पनीका प्रतिनिधिहरू सहभागी थिए । टेक्सम्याकोका प्रमुख कार्यकारी अधिकृत अग्रवालले आफ्नो कम्पनीको काममा ढिलाइ भएको स्विकार्दै बाँकी काम निर्धारित समयमै सकाउने गरी आयोजनास्थलमा खटिएका आफ्नो व्यवस्थापनलाई निर्देशन दिने प्रतिबद्धता जनाए ।आयोजनाको निर्माण गत पुसमा सक्ने लक्ष्य लिइएको भए पनि ठेकेदार कम्पनीको ढिलाइ कारण आगामी पुसमा पहिलो युनिटबाट विद्युत् उत्पादनको लक्ष्यसहित नयाँ तालिका निर्धारण गरिएको छ । २०६५ चैतमा आयोजनाका लागि ३५ अर्ब २९ करोड रुपैयाँ लागत अनुमान तयार गरिएको थियो । ६ वर्षमा आयोजनामा निर्माण हुने अपेक्षासहित तयार पारिएको अनुमानमा निर्माण अवधिको ब्याज साढे १३ अर्ब हुने उल्लेख थियो । सुरुमा निर्माण अवधिको ब्याजसहित आयोजनाको लागत ४८ अर्ब ७९ करोड हुने अनुमान गरिएको थियो । पूर्णतः नेपाली लगानीमा निर्माण भइरहेको यो आयोजनाको लागत बढेर करिब ७० अर्ब पुग्ने अनुमान छ । निर्माणमा भएको ढिलाइले निर्माण अवधिको ब्याज साढे ६ अर्ब थपिने र कुल लागतमा साढे २० अर्ब थपिने संशोधिन अनुमान गरिएको छ । महँगी, विदेशी मुद्राको विनियम दरमा आएको परितर्वन, आयोजनाको ढिलाइका कारण लागत महँगो हुन गएको आयोजनाले जनाएको छ । आयोजनामा कर्मचारी सञ्चय कोष, नेपाल टेलिकम, नागरिक लगानी कोष, राष्ट्रिय बिमा संस्थानले लगानी गरेका छन् । आयोजनामा प्राधिकरणको ४१ प्रतिशत, टेलिकमको ६, नागरिक लगानी कोष तथा राष्ट्रिय बिमा संस्थानको २२ प्रतिशत संस्थापक सेयर छ । आयोजनाको लागि सर्वसाधारणबाट १५, दोलखावासीबाट १० प्रतिशत लगानी उठाइएको छ । पिकिङ रन अफ रिभर प्रकृतिको यो आयोजनाले निर्माण पूरा भएपछि नेपाल ऊर्जामा भारत निर्भर हुनु नपर्ने अनुमान छ ।"
इरानी तेल नकिन्नू : अमेरिका,"वासिङ्टनसिंगापुर विश्व बजारमा सोमबार तेलको मूल्य आकासियो । संयुक्त राज्य अमेरिकाले इरानी तेल खरिदकर्तालाई यथाशीघ्र आयात बन्द गर्न एकदुई दिनभित्रै निर्देशन दिन लागेको खबर फैलिएपछि मूल्य बढेको थियो । स्रोतका अनुसार अमेरिकी आदेश नमान्नेहरूले अमेरिकी प्रतिबन्ध झेल्नुपर्ने हुन्छ । ह्वाइटहाउसले समेत सोमबार बिहान यसको पुष्टि गरिदियो । एसियाका सरकारी अधिकारीले भने सम्भावित कदमको विरोध गरेका छन् । कठिन बजार अवस्था र इन्धनको मूल्य वृद्धिले यो क्षेत्रको उद्योग अहिले नै जटिल परिस्थितिमा रहेको तिनको भनाइ छ । अमेरिकी प्रशासनले इरानी तेल आयातकर्तालाई गत साल खुला गरेको प्रतिबन्ध खारेज गर्ने तयारी गरेको वासिङ्टन पोस्टको लेखमा छ । गत नोभेम्बरदेखि कच्चा तेलको मूल्य ३२ प्रतिशतले बढेर ७४३१ डलर प्रतिब्यारेल पुगेको छ । अमेरिकी राष्ट्रपति डोनाल्ड ट्रम्पले इरानमाथि उच्च आर्थिक दबाब सिर्जना गर्न चाहेको बताइन्छ । इरानको प्रमुख आय स्रोतकै निर्यात ठप्प गरेपछि ट्रम्पको चाहना पूरा पनि हुन्छ । विश्वको ठूलो तेल निर्यातक साउदी अरबिया वितरण बढाएर सन्तुलन कायम गर्न तयार रहेको छ । गत नोभेम्बरमा अमेरिकाले इरानी तेलमाथि पुनः प्रतिबन्ध लगाएको थियो । त्यो बेला उसले इरानबाट तेल किन्ने प्रमुख आठ देशलाई भने खरिदका लागि स्वीकृति दिएको थियो । चीन, भारत, जापान, दक्षिण कोरिया, ताइवान, टर्की इटाली र ग्रिसले सीमित मात्रामा आठ महिनाका लागि इन्धन किन्न पाएका थिए । अब भने यी देशले समेत कच्चा तेल खरिद रोक्नुपर्ने अमेरिकाको माग रहेको वासिङ्टन पोस्टले लेखेको छ । इन्धन आपूर्ति गर्ने देशहरूको संगठन (ओपेक) ले वितरण कटौती गरेपछि यसपालि तेल बजार कसिलो बनेको थियो । जनवरीदेखि कच्चा तेलको मूल्य तेब्बर वृद्धि भएको छ । तेल अभावको भय शान्त पार्न ट्रम्पले ओपेक र साउदी अरबियालाई वितरणमा ध्यान दिन घचघचाउने अनुमान गरिएको छ । ओपेकको दोस्रो ठूलो उत्पादक रहेको इराकले तेलको आपूर्ति कटौतीबारे ओपकले लिएको निर्णयमा दृढ रहेको र उत्पादन बढाउने कुरा सामूहिक रूपमा हुने इराकको तेल मन्त्रालयले जनाएको छ । आउँदो महिना साउदी अरबियामा हुन लागेको ओपेक र गैरओपेक देशका तेल उत्पादकहरूको भेलामा इरानले भाग लिँदै छ । त्यहाँ तेलको बजार र यसबारे अन्य कुरामा उसले भनाइ राख्ने तय भएको छ । इरानको तेल आयात बन्द गर्नुपर्ने अमेरिकी आदेशले एसियाली खरिदर्तालाई बढी मर्का पर्नेछ । चीन र भारत इरानको तेल किन्ने प्रमुख देश हुन् । यिनले यस्तो नगर्न अमेरिकासँग कर गरिरहेका छन् । चिनियाँ विदेश मन्त्रालयका प्रवक्ताले इरानमाथिको एकपक्षीय अमेरिकी प्रतिबन्धको विरोध गर्दै इरानसँग चीनको बहुपक्षीय सहकार्य कानुनसम्मत रहेको बताएका छन् ।"
निकासीमा अनुदान माग,"विराटनगर पूर्वका उद्योगी व्यवसायीले मुलुकको व्यापार घाटा न्यून गर्न आगामी बजेटमा कुनै पनि वस्तु जुनसुकै मुलुकमा निर्यात गर्दा मूल्य अभिवृद्धिका आधारमा नगद अनुदानको व्यवस्था गर्नुपर्ने बताएका छन् । उनीहरूले ३० प्रतिशत मूल्य अभिवृद्धिमा ५ प्रतिशत, ५० प्रतिशत मूल्य अभिवृद्धिमा १० प्रतिशत र त्यसभन्दा बढी मूल्य अभिवृद्धिमा १५ प्रतिशतसम्म नगद अनुदान दिनुपर्ने सुझाव सरकारलाई दिएका हुन् । मुलुकमा विशेष आर्थिक क्षेत्रको अवधारणा उपयुक्त नदेखिएको औंल्याउँदै उनीहरूले सुनसरीको अमडुवामा रहेको साल्ट ट्रेडिङ कम्पनीको ६ सय ५० बिघा जमिनमा सडक, बिजुली र सुरक्षाको व्यवस्था गरी त्यस क्षेत्रलाई औद्योगिक ग्रामका रूपमा विकास गर्न आग्रह गरेका छन ।स्वदेशी उद्योगको संरक्षणका लागि एन्टी डम्पिङ एक्ट तर्जुमा गरी शीघ्र कार्यान्वयन गर्न माग गर्दै विदेशी लगानीकर्तालाई आकर्षित गर्न लागू गरिएको एकद्वार प्रणाली स्वेदशी लगानीकर्तामा पनि लागू गरिनुपर्ने उनीहरूको माग छ । उद्योगको बाई प्रोडक्ट मा पनि जबर्जस्ती कवाडी कर लिने गरेको उल्लेख गर्दै मोरङ व्यापार संघका अध्यक्ष पवनकुमार सारडाले भने, एक उद्योगको वाई प्रडक्ट अर्को उद्योगको कच्चा पदार्थ हुने गरेकाले त्यस्ता वस्तुलाई कवाडीमा परिभाषित गर्नु न्यायोचित हुदैन ।"
हुवावेको आम्दानी बढ्यो,"चीन  चिनियाँ कम्पनी हुवावेको नाफा बढेको छ । कम्पनीले सार्वजनिक गरेको सन् २०१९ को पहिलो त्रैमासिक आर्थिक प्रतिवेदनअनुसार अघिल्लो वर्षको तुलनामा आम्दानी र नाफा दुवै बढेको हो । यो त्रैमासिकमा हुवावेले १ खर्ब ७९ अर्ब ७० करोड चिनियाँ यूयान (करिब २७ अर्ब डलर) रुपैयाँ आम्दानी गरेको कम्पनीले सार्वजनिक गरेको प्रतिवेदनमा जनाइएको छ । यो आम्दानी गत वर्षको भन्दा ३९ प्रतिशतले बढी हो । यही अवधिमा कम्पनीको खुद नाफा पनि बढेको छ । तीनमहिने अवधिमा कम्पनीको खुदा नाफा अनुपात ८ प्रतिशत रहेको छ । यो अघिल्लो त्रैमासको भन्दा केही बढी भएको कम्पनीले जनाएको छ । हुवावेले सूचना प्रविधि पूर्वाधार, स्मार्ट डिभाइसमा केन्द्रित भएर सञ्चालनको प्रभावकारिता वृद्धि गरेका कारण यो नतिजा आएको हो, कम्पनीले जारी गरेको प्रतिवेदनमा भनिएको छ ।यो वर्ष फाइभजी प्रविधिको हुने कम्पनीले जनाएको छ । यो प्रविधिका कारण हुवावेको हुवावे क्यारियर बिजनेस ग्रुपको बढोत्तरीको सम्भावना रहेको प्रतिवेदनमा जनाइएको छ । मार्चको अन्त्यसम्ममा हुवावेले फाइभजी प्रविधिका लागि विश्वभरका ४० वटा क्यारियरसँग व्यावसायिक सम्झौता गरेको छ, प्रतिवेदनमा भनिएका छ । हुवावेको इन्टरप्राइज बिजनेस ग्रुपले विश्वकै पहिलो वाइफाइ सिक्स एक्सेस प्वाइन्ट सुरु गरेको छ । यो फाइभजी केन्द्रित प्रविधि हो । यो अवधिमा हुवावेले अन्य कम्पनीको तुलनामा सबैभन्दा बढी वाईफाई सिक्स उत्पादनहरू बिक्री गरेको प्रतिवेदनमा जनाइएको छ । हुवावेले यो त्रैमासिकमा विश्वभर ५ करोड ९० लाख स्मार्टफोन बिक्री गरेको कम्पनीले जनाएको छ । कम्प्युटर, वेरेवल र स्मार्ट होमजस्ता हुवावेका उत्पादनहरूलाई पनि उपभोक्ताले मन पराएका छन्, प्रतिवेदनमा भनिएको छ ।"
सरकारी लगानी छैन,"हुवावेले आफ्नो कम्पनीमा सरकारी लगानी नभएको जनाएको छ । सञ्चारमाध्यममा हुवावेमा सरकारी लगानी भएको समाचारहरू प्रकाशित भएपछि नेपालस्थित कार्यालयले विज्ञप्ति जारी गर्दै सरकारी लगानी नभएको प्रस्ट्याएको हो । हुवावे एक निजी कम्पनी हो, जसमा यसका कर्मचारीहरूको स्वामित्व छ, विज्ञप्तिमा भनिएको छ, हामीले सुरु गरेको कर्मचारीलाई सेयर दिने अभियानका कारण अहिले ९६ हजार बढी कर्मचारीको कम्पनीमा सेयर छ । यस्ता अभियान कर्मचारीको लागि मात्रै भएकाले कुनै सरकारी अधिकारी वा संस्थाले यसमा सेयर नपाउने कम्पनीले जनाएको छ ।कम्पनीका सेयर प्राप्त कर्मचारीहरूले एक सय १५ जना प्रतिनिधि चुन्ने र यी चुनिएका प्रतिनिधिले कम्पनीको अध्यक्ष चुन्ने परम्परा रहेको हुवावेले जारी गरेको विज्ञप्तिमा जनाइएको छ । सेयर धनीबाट चुनिएकाहरूले अध्यक्ष र १६ जना सञ्चालक समिति सदस्यहरू चुन्छन्, सञ्चालक समितिले चार उपाध्यक्ष र तीन कार्यकारी निर्देशक चयन गर्छन्, विज्ञप्तिमा भनिएको छ ।"
यार्सा हिउँले खाने भयो,"मुगु  मुगमकार्मारोङ गाउँपालिकाको उच्च हिमाली क्षेत्रमा हिउँ नपग्लिदा यार्सा उम्रिन र टिप्न समस्या हुने भएको छ । पुसदेखि चैत महिनासम्म पटकपटक परेको हिउँ अझै बिलाएको छैन । सानोकोइकी, ठूलोकोइकी, रिमार, टाँकेखोला, हयाजिङथान, हाङदाङलगायत क्षेत्रमा अझै करिब आठ फिटसम्म हिउँ जमेको छ । हिउँ नपग्लिएपछि स्थानीयलाई याार्सा संकलन गर्न अन्योल भएको हो । अझै हिउँ नपग्लिएकाले यार्सा उम्रिन समस्या भएको स्थानीयले बताए । यार्सा संकलन गरेको रकमले वर्षभरिको खाद्यान्न र दैनिक उपभोग्य सामग्रीको जोहो गर्ने स्थानीयवासी हिउँका कारण चिन्तित बनेका छन् । गर्मी मौसम सुरु भएसँगै उम्रिन सुरु गर्ने यार्सा स्थानीयले वैशाख अन्तिम सातादेखि संकलन गर्ने गरेका छन् । योपटक यार्सा पाउन मुस्किल हुने भयो, मुगु गाउँका गुरुराउटे लामाले भने, पाटन क्षेत्रमा बाक्लो हिउँ पग्लिएको छैन, कसरी यार्सा उम्रिएला ? उनका अनुसार तातोले हिउँ पग्लिँदै जाने र यार्सा उमि्रँदै जाने भए पनि वैशाख महिनासम्म हिउँले जमिन नछोड्दा यार्साको जीवाणु जमिनमै कुहिने सम्भावना छ । उनले भारी हिमपातले यस वर्ष यार्सा उम्रिने सम्भावना कम भएको जनाए । वैशाख लागेपछि यार्सा टिप्न पाटन उक्लिने स्थानीयवासी पाटनमा बाक्लो हिउँ जमेपछि निराश भएका छन् । अहिलेको यार्सा हिउँले खाने भयो, किम्री गाउँका फोन्जोक लामाले भने, यार्सा उम्रिने क्षेत्रमा सात फिट बढी हिउँ जमेको छ, यार्सा टिपेर जीवन निर्वाह गर्ने विपन्न परिवारलाई धेरै समस्या हुने भयो । समुद्र सतहदेखि करिब ४५ सय मिटर उचाइमा यार्सा उम्रिने गरेको छ । कात्तिक मंसिरमा पुतलीले फूल पार्ने र पुस माघको हिउँले च्यापिएर पग्लदै जाँदा लार्भा यार्सा भएर जमिनमा उम्रिने गरेको अनुसन्धानकर्ताले जनाएका छन् । बाक्लो हिउँले गर्दा यो वर्ष स्थानीयलाई यार्सा टिप्न समस्या हुने देखिएको मुगुमकार्मारोङ गाउँपालिकाका अध्यक्ष छिरिङक्याप्ने लामाले बताए । हिउँ पग्लेसँगै स्थानीयलाई यार्सा संकलनको अनुमति दिने हाम्रो तयारी छ तर, हिउँ नपग्लँदा यार्सा कम उत्पादन हुने सम्भावना देखिएको छ, उनले भने, यार्सा टिप्न जाने स्थानीयबाट राजस्व कसरी उठाउने भन्नेबारे समेत छलफल चलाइरहेका छौं । उनका अनुसार मुगुमकार्मारोङ गाउँपालिकाको उच्च हिमाली पाटनमा २०५६ सालदेखि यार्सा टिप्न सुरु गरिएको हो ।"
१ वर्षमा ७८ किलो सुन बरामद,"प्रहरीले २०७५ सालमा ७८ केजी ८ सय ७६ ग्राम अवैध सुन बरामद गरेको छ । अवैध सुन ओसारपसारमा १ सय ३७ जना पक्राउ परेका छन् । अवैध सुन बरामदबाट ४५ करोड ४ लाख ६० हजार ६५ रुपैयाँ राजस्व असुली गरेको प्रहरीले जनाएको छ । प्रहरी महानिरीक्षक सर्वेन्द्र खनालले प्रहरीको एक वर्षे कार्यसमीक्षा सुनाउँदै संगठित सुन तस्करीका फरार अभियुक्तलाई देशबाहिरबाट पनि पक्राउ गरेर ल्याइरहेको बताए । खनालले गोरे भनिने चूडामणि उप्रेती संलग्न ३३ किलो सुनका विषयमा भने खुलेर बोलेनन् । उनले सरकारी समितिले यसमा काम थालेको र आफूहरूले समितिलाई सघाएको मात्र बताए । प्रवक्ता एसपी उत्तम सुवेदीले संगठित सुन तस्करीमा संलग्न भरिया र दोस्रो तहका मान्छे समातिएको बताए । अवैध हतियार जम्मा हुँदै नेक्रवित्रम चन्द समूहका गतिविधिमाथि प्रतिबन्ध घोषणा गरेलगत्तै गृहमन्त्रालयले चैत १ गते सूचना निकाल्दै लाइसेन्स नभएका हतियार ३५ दिनभित्र सरकारलाई बुझाउन आहवान गरेको थियो । प्रवक्ता एसपी सुवेदीले गृहको सूचनाकै कारण ४ सय २९ थान हतियार जम्मा भएको बताए । उनले भने, बुझाइएका मध्ये धेरैजसो स्थानीय रूपमै बनाइएका भरुवा बन्दुक छन् । प्रहरीका अनुसार कर्णाली प्रदेशमा सबैभन्दा धेरै अर्थात एक सय ३१ हतियार जम्मा भएको देखिन्छ । त्यस्तै प्रदेश ६ मा २१ थान, ५ मा १ सय १९, चारमा ३९, तीनमा ७९, दुईमा ४ थान र प्रदेश एकमा ३६ थान हतियार जम्मा भएका छन् । प्रहरीका अनुसार २०७४ मा भन्दा २०७५ मा प्रहरीले धेरै हतियार बरामद गरेको छ । २०७४ मा २ सय ३८ थान हतियारसहित ३ सय ९ जनालाई पक्राउ गरिएको थियो भने २०७५ मा यो संख्या बढेर २ सय ६७ पुगेको छ । २०७५ मा प्रहरीले ६ सय ३७ अवैध गोली बरामद गरेको छ ।"
कांग्रेस राजतन्त्र फर्काउन हिँड्यो,"प्रधानमन्त्री तथा नेकपाका अध्यक्ष केपी शर्मा ओलीले प्रमुख विपक्षी कांग्रेसलाई राजतन्त्र फर्काउने सपना बोकेर हिंड्न थालेको आरोप लगाएका छन् । कम्युनिस्ट पार्टीको ७० औं स्थापना दिवसका अवसरमा प्रज्ञा प्रतिष्ठानमा आयोजित कार्यक्रममा ओलीले मन्तव्यको मूल निसाना कांग्रेसलाई बनाए । कांग्रेस कहाँ पुग्यो ? कांग्रेसका धेरै नेता राजतन्त्र फर्काउने सपना बोकेर हिँडेको देख्दा विचित्र लाग्छ । कुनै पनि लोकतन्त्रवादीले जन्मिँदैखेरि मेरो शासक भइदेऊ भनेर निवेदन हाल्दैन, उनले भने, यतिका वर्ष लाकेतान्त्रिक आन्दोलनको इतिहासबाट गुज्रेपछि पनि कोही जन्मिँदै शासक बन्छ भन्ने मान्यता राख्छ भने त्यो दलले लोकतान्त्रिक भन्ने नाम हटाउँदा पनि हुन्छ ।ओलीले ७० वर्षअघि कम्युनिस्टहरूले देखेको गणतन्त्रदेखि आफ्नै नेतृत्वमा बहुमतको सरकारलगायतका सपना पूरा भएको उल्लेख गरे । आफ्नो उपलब्धिको चर्चा गरिरहँदा उनले उपलब्धिमा भाँजो हाल्ने शक्तिका रूपमा कांग्रेसलाई चित्रित गर्न खोजे । प्रधानमन्त्री ओलीले देशभक्त, प्रगतिशील र सामाजिक न्यायका लागि मिल्ने शक्तिसँग अघि बढ्नुपर्नेमा कांग्रेस प्रतिक्रियावादीसँग साँठगाँठ गर्दै अघि बढेको आरोप लगाए । कार्यक्रममा कम्युनिस्ट आन्दोलनका उपलब्धिका रूपमा लोकतान्त्रिक गणतन्त्र आएको चर्चा गर्दागर्दै ओली २००७ सालदेखि नै लोकतान्त्रिक आन्दोलनमा लागेको कांग्रेसप्रति टिप्पणी गर्न थालेका थिए । देशभक्त, प्रगतिशीत र सामाजिक न्यायका लागि मिल्ने शक्तिसँग मिलेर अघि बढ्नुपर्ने नेपाली कांग्रेस एकाध पटक हामीले धेरै दबाब दिएर, सम्झाएर बाध्य पार्दा मात्र सहकार्यमा आयो, प्रधानमन्त्री ओलीले भने, नत्र प्रगतिशील शक्तिविरुद्ध फ्रतिक्रियावादी शत्तिसँग साँठगाँठ गर्ने गर्यो । फ्रतिक्रियावादी शत्तिसँग घाँटी जोड्ने तर जनताको शक्तिसँग वैरभाव राख्ने गलत नीति कांग्रेसको रहेको ओलीको आरोप थियो । विगतमा कांग्रेसका कारण प्राप्त उपलब्धिहरू जोगाउन सकिएन । उसको बानी सहयात्रीहरूलाई अविश्वास गर्ने र विरोधीसँग मिल्ने छ । अहिले पनि त्यो बानी गएको छैन, उनले भने । केन्द्र, ६ वटा प्रदेश र अधिकांश स्थानीय तहमा सरकार बनाउने कम्युनिस्ट पार्टीको हैसियत निर्माण हुनु ठूलो उपलब्धि भएको प्रधानमन्त्री ओलीले बताए । जनताको बल र जनताका लागि गरेका कामका आधारमा पार्टीको यो शक्ति आर्जन भएको हो, उनले भने, कुनै बेला हामी जित्नेछौं एक दिन भन्ने गीत गाउँथ्यौं, आज हामीले जितेका छौं ।पार्टी एकता प्रक्रियामा जोडिन आएको भन्दै ओलीले अर्का अध्यक्ष पुष्पकमल दाहालको प्रशंसा गरे । लामो समयसम्म स्वार्थको राजनीति भएर कम्युनिस्टहरूले जित्न नसकेको तर मिलेपछि अहिलेका उपलब्धि हासिल भएको ओलीले उल्लेख गरे । कम्युनिस्ट पार्टी नेतृत्वको सरकारले गरिरहेका राम्रा कामलाई नदेखेको भन्दै आलोचकप्रति ओली असन्तुष्ट देखिए । गान्धारीले आँखामा पट्टी बाँधेकी थिइन् र केही देख्दिनथिन्, प्रधानमन्त्री ओलीले भने, अहिलेका केही मानिसले चेतनामा पट्टी बाँधेकाले सरकारको काम देखेका छैनन् । उनले यस वर्षको नीति तथा कार्यक्रमले जनताले माग गरेका विषय सम्बोधन गर्ने प्रतिबद्धता जनाए । प्रधानमन्त्री ओलीअगाडि अध्यक्ष दाहालले सम्बोधन गरेका थिए । उनले पार्टी एकतालाई कम्युनिस्टहरूको विजयको संज्ञा दिए । पार्टी एकता हुनै नदिने र भएको एकतालाई पनि भाँड्न राष्ट्रिय र अन्तर्राष्ट्रिय शक्तिहरूसमेत लगेको आरोप लगाउँदै दाहालले त्यसलाई चिरेर अघि बढको बताए । हाम्रा काम र उद्देश्यमा आशंका गरियो, गणतन्त्र, संविधान निर्माणदेखि पार्टी एकतासम्म शंकाका दृष्टिले हेरियो तर हामी उपलब्धि हासिल गर्दै अघि बढिरहेका छौं । केन्द्रमा एक वर्षअघि नै एकता घोषणा भए पनि तल्लो तहमा ढिलाइ हुँदा आशंका बढ्नु स्वाभाविक भए पनि अब एकताको फलामे ढोका फोरेको दाहालले बताए । जिल्ला कमिटीको नेतृत्व चयन फलामे ढोका थियो । त्यो ढोका फुटेको छ । हाम्रो मिसन पूरा भएको छ, अध्यक्ष दाहालले भने । अध्यक्ष दाहालले पार्टी एकताका काम केही ढिलो भए पनि अब अर्को वर्ष महाधिवेशन गर्ने गरी काम अघि बढाउने बताए । स्थापना दिवस कार्यक्रममा दुईजना अध्यक्षले मात्र बोलेका थिए । उनीहरूले पार्टी एकता दिवसमा नेता तथा कार्यकर्तालाई सम्बोधन गर्दै दिएको भिडियो सन्देशसमेत कार्यक्रमको बीचमा प्रसारण गरिएको थियो । एउटै स्क्रिप्ट दुई अध्यक्षले पालैपालो पढेपछि महासचिव विष्णु पौडेलले भने, दुई अध्यक्षले पार्टी कसरी चलाइरहेका छन् भन्ने यसैबाट छर्लंग हुन्छ ।"
६०१ को मिर्गौला प्रत्यारोपण,"काठमाडौ सहिद धर्मभक्त राष्ट्रिय प्रत्यारोपण केन्द्रले ६ वर्षमा ९९ प्रतिशत सफलतासाथ ६ सय १ जनाको मिर्गौला प्रत्यारोपण गरेको जनाएको छ । केन्द्रले मुलुकमा पहिलो पटक ४ जनाको कलेजो प्रत्यारोपण र ६ जनाको मस्तिष्क मृत्युबाट आएको मिर्गौलासमेत प्रत्यारोपण गरेको छ ।सहिद धर्मभक्त राष्ट्रिय प्रत्यारोपण केन्द्र, अंग प्रत्यारोपण समाज नेपाल र इन्डियन प्रत्यारोपण समाजको सहआयोजनामा अन्तर कम गरौं, नारासाथ आयोजित दुईदिने पहिलो अन्तर्राष्ट्रिय प्रत्यारोपण सम्मेलनमा उक्त जानकारी दिइएको हो ।सम्मेलन आयोजक समितिका संयोजक तथा प्रत्यारोपण केन्द्रका कार्यकारी निर्देशक डा पुकारचन्द्र श्रेष्ठले अंग प्रत्यारोपण, मस्तिष्क मृत्यु तथा अंगदानका क्षेत्रमा विश्वका नवीनतम प्रविधि, ज्ञान र सीपको आदानप्रदान का लागि सम्मेलन सहयोगी भएको बताए । उनले नेपालमा प्रत्यारोपणका क्षेत्रमा उल्लेख्य काम भएको औंल्याउँदै अंगदान र प्रत्यारोपण क्षेत्रमा दूरी कम गर्न महत्त्वपूर्ण भूमिका खेल्ने समेत बताए ।सम्मेलनमा स्वास्थ्य राज्यमन्त्री डा सुरेन्द्रकुमार यादवले अंग प्रत्यारोपण क्षेत्रमा नेपालले प्रगति गरिरहेको औंल्याउँदै अन्य देशको दाँजोमा नेपालमा अंग प्रत्यारोपण सेवा सस्तो र भरपर्दो भएको जनाए । सम्मेलनमा अमेरिका, बेलायत, अस्ट्रेलिया, जापान, सिंगापुर, श्रीलंका र भारतका गरी ३० विदेशी विशेषज्ञले भाग लिएका थिए । सम्मेलनमा स्वदेशका प्रत्यारोपणविज्ञ, चिकित्सक, नर्स, स्वास्थ्य सेवासम्बन्धी व्यक्ति, अंगदाता तथा अंग प्रत्यारोपीहरूको सहभागिता थियो । प्रत्यारोपणसम्बन्धी जनचेतना फैलाउन सम्मेलनमा देशभरका संघ, प्रदेश तथा जिल्ला अस्पतालका प्रमुख र नर्सिङ प्रमुखसमेत सहभागी थिए । मिर्गौला परिषदमा डा शाह मिर्गौला रोग विशेषज्ञ प्राडा दिव्यासिंह शाह विश्व मिर्गौला संगठनको परिषद् सदस्य एवं दक्षिण एसिया उपाध्यक्षमा निर्वाचित भएकी छन् ।"
८ देशका मौसमविद् काठमाडौंमा,"काठमाडौं दक्षिण एसियाली मुलुकहरूमा यो वर्षको मनसुन प्रक्षेपण गर्न ८ वटा देशका मौसमविद् सोमबारदेखि काठमाडौंमा भेला भएका छन् । नेपालले आयोजना गरेको साउथ एसियन क्लाइमेट आउटलुक फोरम (सास्कोफ१४) को १४ औं सम्मेलनमा नेपालसहित बंगलादेश, भुटान, भारत, माल्दिभ्स, म्यानमार, पाकिस्तान र श्रीलंकाबाट मौसम विज्ञान हेर्ने विशेषज्ञ सहभागी छन् । सम्मेलनमा अफगानिस्तान भने सहभागी छैन । हरेक वर्ष मनसुन सुरु हुनुभन्दा दुई महिनाअघि सम्मेलन गरी दक्षिण एसियाली मुलुकहरूको मनसुन प्रक्षेपण गर्ने गरिएको छ । सामान्यतया जेठ अन्त्य (जुन १०) देखि मनसुन सुरु हुन्छ । सबै देशका मौसमविदले गहन छलफल गरी मनसुनबारे निष्कर्ष निकाल्ने गरेका छन् । केही वर्षयता उनीहरूको प्रक्षेपण मेल खाँदै आएको छ । सम्मेलनको संयोजन जल तथा मौसम विज्ञान विभागले गरेको छ । ऊर्जा, जलस्रोत तथा सिँचाइमन्त्री वर्षमान पुनले उद्घाटन गरेको सास्कोफ१४ मा करिब ३० जना विशेषज्ञ सहभागी छन् । सम्मेलनमा विश्व मौसम संगठन (डब्लूएमओ), बेलायतको मेटिरियोलोजी अफिसका विशेषज्ञ र मौसमबारे अध्ययन गर्ने विभिन्न अन्तर्राष्ट्रिय संघसंस्थाका प्रतिनिधि र विज्ञ सहभागी छन् ।"
मृतकको संख्या २९०,"कोलम्बो श्रीलंकामा आइतबार दिनभर भएको शृंखलाबद्ध विस्फोटमा मृत्यु भएकाको संख्या २ सय ९० पुगेको छ । घाइते करिब ५ सय भएकाले मृत्यु हुनेको संख्या अझै बढ्न सक्ने प्रहरीले सोमबार जनाएको छ । श्रीलंकाली विदेश मन्त्रालयका अनुसार मृत्यु भएकाहरूमा भारतीय, अमेरिकी, बेलायती, जापानीसमेतका ३७ जना विदेशी छन् । आठ ठाउँमा गराइएका विस्फोटको जिम्मेवारी हालसम्म कुनै समूहले लिएको छैन । प्रहरीले घटनामा संलग्न आशंकामा २४ जनालाई पक्राउ गरेको छ । विस्फोटमा संलग्न भएकाहरूबारे थप विवरण श्रीलंका सरकारले सार्वजनिक गरेको छैन ।कोलम्बोको सेन्ट एन्थोनी चर्च, नेगोम्बोस्थित सेन्ट सेबास्टियन चर्च, पाँचतारे होटल साङ्ग्रला, सिनमन ग्रान्ड र किङ्सबरीलगायतका गरी आठ स्थानमा शक्तिशाली बम विस्फोट भएका थिए । बौद्धमार्गी बहुल श्रीलंकामा करिब छ प्रतिशत क्याथोलिक सम्प्रदायका मानिस छन् । इसाई धर्मावलम्बीहरूले इस्टर पर्वका अवसरमा आयोजित विशेष कार्यक्रम मनाइरहेकै बेला चर्चहरूमा विस्फोट भएका थिए । श्रीलंका अहिले शोकमा डुबेको छ । यो घटनाप्रति विश्वका नेताहरूले भर्त्सना र दुःख प्रकट गरेका छन् । श्रीलंकाका प्रहरी प्रमुख पुजुथ जयासुन्दराले १० दिनअघि नै राजधानी कोलम्बोसहित देशका विभिन्न भागका महत्त्वपूर्ण चर्चमा आत्मघाती आक्रमण हुन सक्ने भन्दै चेतावनी (अलर्ट) जारी गरेका थिए । उनले अप्रिल ११ मा प्रहरीका वरिष्ठ अधिकारीलाई गोप्य सूचनासमेत पठाएको थिए । तर पनि आतंकवादी हमला रोक्न सकिएन । एउटा विदेशी गुप्तचर निकायले राष्ट्रिय थोवित जमाथ (एनटीजे) नामको समूहले प्रमुख चर्च र कोलम्बोस्थित भारतीय ऊच्चायुक्तको कार्यालयमा आत्मघाती आत्रमण गर्ने योजना बनाएको खबर प्राप्त भएको छ, पुजुथको चेतावनीमा छ । एनटीजे श्रीलंकामा सक्रिय अतिवादी मुस्लिम संगठन हो । अघिल्लो वर्ष मात्रै यो संगठनको नाम चर्चामा आएको थियो । गत वर्ष बौद्धमूर्तिको तोडफोडमा यसै संगठनको संलग्नता रहेको प्रहरी प्रतिवेदनमा छ । श्रीलंकाली प्रधानमन्क्री रनिल वित्रमसिंघेले आक्रमणको पूर्वसूचना पाएर पनि सुरक्षा निकायले पर्याप्त सतर्कता अपनाउन नसकेकामा सुरक्षाकर्मीको आलोचना गरेका छन् । उनले भने, सरकार तत्कालै त्यता जान चाहन्नँ । अहिलेको पहिलो प्राथमिकता मृतक र घाइतेको व्यवस्थापन गर्नु नै हो । अधिकारीहरूले श्रीलंकाको शक्तिशाली विस्फोटमा अन्तर्राष्ट्रिय सञ्जालको समर्थन रहेको प्रतिक्रिया दिएको बीबीसीले जनाएको छ । सरकारले सोमबार मध्यरातिदेखि लागु हुने गरी मुलुकमा संकटकाल घोषणा गरेको छ । यो घोषणाले श्रीलंकाली सुरक्षाकर्मीलाई शंकास्पद व्यक्तिहरूलाई पक्राउ गर्न अदालतको आदेश पर्खनु पर्दैन । प्रहरी र सेनाले शंका लागेका व्यक्तिलाई जुनसुकै बेला पक्राउ गर्न सक्नेछन् ।यसैबीच, राष्ट्रपति मैत्रिपाला सिरिसेनाको कार्यालयद्वारा सोमबार जारी वक्तव्यमा नागरिक सुरक्षा सुनिश्चितताका लागि संकटकाल घोषणा गरिएको उल्लेख छ । राष्ट्रपति सिरिसेनाले अप्रिल २३ मा राष्ट्रिय शोक मनाउने घोषणा पनि गरेका छन् ।"
हास्य कलाकार बने युक्रेनका राष्ट्रपति,"किभ, युक्रेन युक्रेनका भोलोदिमिर जेलेन्स्की पहिले दर्शकलाई हँसाउँथे, अहिले उनको जिम्मेवारी फेरिएको छ । पछिल्लो चुनावमा उनी युक्रेनको राष्ट्रपति पदमा जित हासिल गरेका छन् । आइतबार भएको मतदानमा हास्य कलाकार भोलोदिमिर विजयी भएका हुन् । उनले वर्तमान राष्ट्रपति पेट्रो पोरोसेन्कोलाई ठूलो मतान्तरले पराजित गरेका छन् । राजनीतिमा उनको खासै अनुभव छैन । तर युक्रेनी मतदाताले ४१ वर्षीय भोलोदिमिरलाई ७३२ प्रतिशत मत दिएका छन् । उनका निकटम प्रतिद्वन्द्वी पेट्रोले २४४ प्रतिशत मत पाएको निर्वाचन आयोगले जनाएको छ । करिब १५ प्रतिशत मतगणना हुन बाँकी छ ।यसअघि सम्पन्न पहिलो चरणको चुनावमा पेट्रोलाई भोलोदिमिर र पूर्वप्रधानमन्त्री युलिया टिमोसेन्कोले कडा चुनौती दिएका थिए । कलाकार भोलोदिमिरले राष्ट्रपति पेट्रोको भन्दा दोब्बर मत प्राप्त गरेका थिए । तर, निर्वाचित हुन आवश्यक ५१ प्रतिशत मत प्राप्त गरेका थिएनन् । युक्रेनी चुनाव आयोगका अनुसार पहिलो चरणमा भोलोदिमिरले ३०२ प्रतिशत र पेट्रोले १६७ प्रतिशत मत प्राप्त गरेका थिए । पूर्वप्रधानमन्त्री युलियाले भने १३०८ प्रतिशत मत प्राप्त गरेकी थिइन् । करिब ४ करोड २० लाख जनसंख्या रहेको युक्रेनमा यस पटकको राष्ट्रपतिको चुनावमा ३९ जनाले उम्मेदवारी दिएका थिए । पछिल्ला वर्षहरूमा भ्रष्टाचार, अर्थतन्त्रमा छाएको मन्दी तथा पूर्वी भेगमा रूसी समर्थनमा झइरहेको सशस्क्र संघर्षबाट युत्रेन आक्रान्त छ । युत्रेनको संविधानअनुसार पहिलो चरणको चुनावमा कुनै उम्मेदवारले पूर्णबहुमत नल्याएमा सबैभन्दा बढी मत ल्याउने दुई जनाबीच दोस्रो चरणको चुनाव हुन्छ ।चुनावी मतपरिणामबाट विजयी हुने सुनिश्चित भएसँगै भोलोदिमिरले आफ्ना समर्थकलाई राजधानी किभमा सम्बोधन गर्दै आफूले युक्रेनी जनताको भावनामा कहिल्यै कुठाराघात नगर्ने प्रतिबद्धता जनाए । उनको विजयप्रति युरोपेली युनियन, नेटो, फ्रान्स, अमेरिकालगायतमा मुलुकका नेताहरूले खुसी व्यक्त गर्दै युत्रेनको स्थायित्व र विकासमा सहयोग गर्ने प्रतिबद्धता जनाएका छन् ।चुनावपछिको विश्लेषणमा युद्धरत एवं अशान्त पूर्वी क्षेत्रबाट भोलोदिमिरले भारी मत प्राप्त गरेका छन् । पेट्रोको पडक क्षेत्रमा पनि उनले राम्रै मत प्राप्त गरेका छन् । वर्तमान राष्ट्रपति पेट्रोले आफ्नो हार भएको स्विकार्दै भोलोदिमिरलाई बधाई दिएका छन् । उनले पछिल्लो नतिजाबाट रूस खुसी भएको हुन सक्ने भन्दै युक्रेनले पश्चिमा राष्ट्रसँगको सम्बन्धलाई अझ सुदृढ गर्नुपर्नेमा जोड दिए । विश्लेषकले नवनिर्वाचित राष्ट्रपतिले रूससँगको सम्बन्धलाई पुनः परिभाषित गर्ने अनुमान गरेका छन् । मस्कोले युक्रेनी जनताले परिवर्तन चाहेको देखिएको जनाएको छ ।यसैबीच, रुसले युक्रेनका नव निर्वाचित राष्ट्रपति भोलोदिमिरप्रति तत्कालै प्रतिक्रिया नदिने जनाएको छ । उसले भोलोदिमिरसँग सहकार्य हुनेनहुने विषयमा प्रतिक्रिया जनाउनु हतार हुने भनेको छ । रूसका राष्ट्रपति भ्लादिमिर पुटिनले तत्कालै बधाई दिने र सहकार्य गर्नेबारे प्रतिक्रिया जनाउने अवस्थामा नरहेको बताए । क्रेमलिन प्रवक्ता दमित्री पेस्कोभले हास्य कलाकारबाट युक्रेनको राष्ट्रपतिमा निर्वाचित भोलोदिमिरको कामका आधारमा निर्णय लिन सकिने बताएका छन् ।"
प्राविधिक क्षेत्रमा पुरुष बढी,"एलेन पाओ, लन्डन नयाँ प्रविधिले जडतालाई तोड्छ । यसले मानिसको मानसिकतामा परिवर्तन गर्छ । तर, जब हामी प्रविधि उद्योग (टेक इन्डस्ट्री) मा विविधताको कुरा गर्छौं, तब सबैभन्दा ठूलो अवरोधका रूपमा आजको टेक लिडर्सको जड मानसिकता नै देखा पर्ने गर्छ । एक सजातीय समूह, जसमा अधिकांश श्वेत पुरुषहरू सहभागी छन्, प्रविधि उद्योगको स्थापनामा तिनीहरूकै प्रधानता देखिन्छ । तिनीहरूकै आर्थिक लगानी पनि रहेको पाइन्छ । सुरुदेखि नै तिनीहरूले यस्तो वातावरण बनाए, जो उनीहरूजस्तै देखिन्छन्, सफल हुने सम्भावना पनि धेरै रहेको पाएको छ । पुरुष लगानीकर्ताको पूर्वाग्राहले महिला संस्थापकहरूको कम्पनीमा तिनीहरूलाई लगानी गर्नबाट रोकेको छ । श्वेत नागरिकले आफ््नो नश्लीय समूह र क्षेत्रबाट बाहिर लगानी गरेको पाइँदैन । यो समस्या पहिला जसरी थियो, आज फरक शैलीमा उस्तै छ । पछिल्लो वर्ष अमेरिकामा उद्यम पुँजीको ठूलो हिस्सा श्वेत पुरुषहरूको कम्पनीमा लगाइएको थियो । महिला संस्थापकको कम्पनीमा उद्यम पुँजीको ९ प्रतिशत मात्रै लगानी भएको अध्ययनहरूले देखाएको छ । अश्वेत या ल्याटिन संस्थापकको कम्पनीमा भने ३ प्रतिशत मात्र लगानी रहेको पाइएको छ । उद्यम पुँजीपतीहरूमा ९० प्रतिशत श्वेत पुरुषहरूको दबदबा छ । यसमा कैयौं मानिस आफ्नो समूहबाट अगाडिको संसार हेर्नै पाउँदैनन्, जहाँ अन्य समुदायका मानिस पनि बसोबास गर्छन्, त्यसको अनुभूति अझै पनि गर्न सकिएको छैन । मेट्रिक्स बाट एउटा कुरा जानकारीमा आएको छ कि महिला र पछाडि परेका नश्लीय तथा जातीय समूहका मानिसले थोरै मात्र टेक फन्ड प्राप्त गर्ने गरेका छन् । सन् २०१८ मा वोस्टन कन्सल्टिङ ग्रुप (बीसीजी) ले गरेको एक अध्ययनअनुसार महिला संस्थापकहरूलाई तिनीहरूको पुरुष समकक्षीलाई प्राप्त हुने फन्डको तुलनामा आधाभन्दा कम हिस्सा मात्रै प्राप्त हुने गरेको । डिजिटल अनडिभाइडेड को परियोजना डायने रिपोर्टमा अश्वेत महिला संस्थापकलाई औसतमा ४२ हजार डलर फन्ड प्राप्त भएको उल्लेख छ । जब कि औसत फन्ड ११ लाख डलर रहेको छ । डिजिटल अनडिभाइडेड ले गरेको एक तथ्यांक विश्लेषणअनुसार पछिल्लो दशकमा कुल उद्यम पुँजीको शून्य दशमलब ३ प्रतिशत हिस्सा मात्र ल्याटिन अमेरिकी महिलालाई प्राप्त भएको छ । हालैको अध्ययनबाट त्यो दृष्टिकोणमा देखिएका समस्या र विविधताका फाइदा, दुवैको जानकारी प्राप्त गर्न सकिन्छ । सन् २०१५ को म्याकिन्से प्रतिवेदनमा नश्लीय, जातीय र लैंगिक विविधता भएका कम्पनीले राम्रो व्यावसायिक प्रदर्शन गरेको उल्लेख छ । बीसीजीको रिपोर्टअनुसार महिला संस्थापकको स्टार्टअपको आर्थिक प्रदर्शन राम्रो रहेको छ । उनीहरूले पाँच वर्षमा १० प्रतिशत राजस्व (६ लाख ६२ हजार डलरको ठाउँमा ७ लाख ३० हजार डलर) जुटाएका छन् । प्रतिडलर लगानीमाथि उनीहरूको राजस्व दुई गुणाभन्दा बढी (०३१ डलरको तुलनामा ०७८ डलर) रहेको पाइयो । सन् २०१२ मा मैले आफ्नो भेन्चर क्यापिटल फर्म क्लेनर पर्किन्समाथि लैंगिक भेदभाव र कर्मचारीका रूपमा मसँग बदला लिन मुद्दा दायर भएको थियो । कम्पनीको दाबी उसको निर्णय प्रदर्शनमा आधारित थियो । २०१५ मा मैले त्यो मुद्दा हारे । तर यो मुद्दाले टेक्नोलजीबारे मानिसको सोचमा परिवर्तन भयो । केही विषयहरूमा मानिस टेक्नोलजी क्षेत्रलाई कसरी हेरिरहेको छ, त्यसमा पनि परिवर्तन भएको पाइयो । त्यसयता सयौं मानिस भेदभावको कथालाई साझा गरिसकेका छन् । यो कथाले दृष्टिकोण र व्यवहार दुवैमा परिवर्तन ल्याइसकेको छ । उदाहरणका रूपमा कैयौं थप कम्पनीमा महिलालाई साझेदारका रूपमा जोडिएको छ । यसले मलाई परिवर्तन सम्भव रहेको पाठ सिकायो । तर यो माथिबाटै हुनुपर्छ । यदि कुनै कम्पनीमा कनिष्ट र त्यसभन्दा माथि तहमा धेरै महिला भएमा उनीहरूलाई नोकरीमा राख्नु , निकाल्नु र उनको तलब निर्धारण गर्ने अधिकार पूर्वाग्रही पुरुषसँग भए उद्यम पुँजी र उद्यमशीलतामा पुरुषको वर्चस्व रहन्छ । प्रविधिलाई विविधतापूर्ण र समावेशी बनाउनका लागि भविष्यमा कारोबार गर्ने नेताहरूलाई आफ्नो स्टार्टअप र कम्पनी सुरु गर्नुपर्छ र तीनवटा मूल्यहरूलाई ध्यानमा राख्नुपर्छ । पहिलो मूल्य हो, समावेशिता । सन् १९८७ मा अश्वेत महिलावादी विद्ववान् किङबरले क्यान्सोको एउटा सिर्जनात्मक शब्द थियो इन्टरसेक्सनलिटी । उनीबाट लिङ र नस्ल जस्तो पहिचानको कैयौं शैली परस्पर जोडिएको भन्ने प्रतिक्रिया आएको थियो । उदाहरणको रूपमा अश्वेत र ल्याटिन अमेरिकी महिला संस्थापकहरूका लागि फन्डमा अवरोध सामान्य माहिलाहरूको तुलनामा बढी रहेको पाइयो । अर्को मूल्य हो, समझदारीमा व्यापकता । नाम मात्रको प्रयास र नियुक्तिबाट काम चल्दैन । यसको स्थानमा कामको सबै तहमा र सबै समूहमा विविधता र समावेशिता ल्याउनुपर्छ । तेस्रो मूल्य हो, जवाफदेहिता । जबसम्म उन्नति र समुदायबीचको खाल्डोको मापन हुन्न र त्यसको व्यवस्थापनका लागि मेट्रिक्सको प्रयोग गरिन्न तबसम्म यो थाहा पाउनु कठिन काम हो कि वास्तवमा यो क्षेत्रमा कति प्रगति भएको । तर यो कारोबारको प्राथमिकतामा छैन ।"
फिलिपिन्समा ५७ रेक्टर,मनिला फिलिपिन्समा ५७ रेक्टर स्केलको भूकम्प गएको छ । राजधानी मनिलामा समेत धक्का महसुस भएको छ । भूकम्पको केन्द्र उत्तरी फिलिपिन्सको जाम्बालेस रहेको थियो । अमेरिकी भूगर्भ सर्भेले भने उक्त भूकम्प ६३ म्याग्निच्युडको रहेको जनाएको छ । भूकम्पको केन्द्र जमिनको सतहबाट करिब ४० किलोमिटरमुनि रहेको फिलिपिनी भूगर्भ केन्द्रले जनाएको छ ।
निसास्सिएर ८ मजुरको मृत्यु,काबुल अफगानिस्तानको एउटा कोइला खानीमा निसास्सिएर ८ मजदुरको मृत्यु भएको छ । प्रान्तीय राजधानी आयबाकबाट पश्चिमस्थित डारा ए सुफी बालामा उक्त घटना भएको हो । प्रान्तीय परिषद प्रमुख राज मोहम्मदले कोइला खानी दुर्घटनाबाट मृत्यु हुनेको संख्या हरेक वर्ष बढदै गएको भन्दै चिन्ता व्यक्त गरेका छन् ।
नुवाकोटमा सिन्दुरे जात्रा,"नुवाकोट  पृथ्वी नारायण शाहले नुवाकोट जितेको खुसियालीमा सुरु गरेको सिन्दुरे जात्रा अझै पनि निन्तर छ । पुरानो सदरमुकाम नुवाकोटको भैरवीथानमा जात्रा सम्पन्न भएको छ । राजप्रतिनिधि महेन्द्रकुमार शाहीले धामी र धमिनीलाई सिन्दुर छर्कने कार्य गरेपछि सिन्दुरे जात्रा सुरु भएको थियो । नुवाकोट जित्यौ भन्ने सन्देश दिन देवीको जात्रासँगै सिन्दुर जात्रा गरेको इतिहास छ, शाहीले भने । जात्राअन्तर्गत विदुर नगरपालिका ५ देवीघाटस्थित जालपादेवी मन्दिरबाट शनिबार राति धामीधमिनी, उपासे, राजप्रतिनिधि, नुवाकोट भैरवीको रथमा अष्टमातृका, बाह्रभाइ गणको मुकुटसहितको खट भैरवीथानमुनि धारपानीमा बिसाउने चलन छ । आइतबार साइत हेरेर अपराहृन ३ बजेको समयमा गुभाजुले धामी र धमिनीलाई पूजाविधि गरे । सेनाले सलामी अपर्ण गरे । सरकारी पदाधिकारीसहित सेनाको ब्यान्ड बाजा, देवीको बजाइने बाजा, धिमे बाजासहित शक्ति पीठ भैरवीको खट, धामीधमिनीसहित भैरवीथान पुर्याए । कुमारीको उपस्थितिमा तान्त्रिक विधिअनुसार गुभाजुले धामीधमिनी, गणेशलाई विधिपूर्वक पूजा गरी गाजल लगाए । त्यसपछि राजप्रतिनिधि शाहीले धामी र धमिनीलाई सिन्दुर छरेर सिन्दुर जात्रा गरे । जात्रालुलाई सिन्दुर छर्किने, गाजल र सिन्दुरको टीका लगाउने चलन छ । जात्रा अवलोकन गर्न प्रदेश ३ का सभामुख सानु श्रेष्ठ, प्रदेश सांसद उच्च पदस्थ पदाधिकारी उपस्थित थिए । भैरवीमा सिन्दुर जात्रा गरेपछि बाजागाजासहित धामीलगायत झल्दरी छाता ओढाएर भैरवीको खट अघि लगाई साततले दरबारमा सेनाले भैरवी सलामी दिएको थियो । राजप्रतिनिधि शाहीको निवासमा हाँस बलि गर्दै भत्किएको पाँचतले तुलजा भवानीको प्रांगणमा सेनाले सलामी अर्पण गरे । धामी, धमिनी र गणेश र कुमारलाई तुलजा भवानीका उपासेहरूले भोज खुवाए । तलेजु भवानीको मन्दिरमा बलि चढाई भैरवीको खट र धामी भैरवी मन्दिर प्रांगण लामपाटी राखिएको छ । सिन्दुर जात्रा गरेपछि काठमाडौंको वसन्तपुरबाट कँडेलचोक भगवती नुवाकोट आउँछिन् । उनी नागपानीदेवी डिलमा एक रात बसेर फर्किएर लिंगो ढालेपछि १७ वैशाखमा सिन्दुरे जात्रा सम्पन्न हुने राजप्रतिनिधि शाहीले बताए ।"
मुस्ताङी राजाको गुलाबी छाता,"काठमाडौं  पाँच वर्षअघि चित्रकार विधाता केसी उपल्लो मुस्ताङको जात्रा हेर्न पुगेकी थिइन् । उनले सोचेकी थिइन् जात्रामा तत्कालीन मुस्ताङका राजा मौलिक पहिरनमा आउनेछन् । राजा भने गुलाबी रंगको आधुनिक छातासहित जात्रामा देखिए । त्यसपछि उनले कसरी मौलिक मूल्यमान्यता परिवर्तन भइरहेका छन् भन्ने विषयमा नजिकबाट अध्ययन गर्न थालिन् । सोही अनुरूपको आफ्नो भाव चित्रमा पनि अभिव्यक्त गर्दै गइन् । उनले सोही थिममा केही महिनाअघि मात्रै बनाएकी सिफटिङ भ्यालुज्, एक्स्पेक्टेसन भर्सेज रियालिटिज शीर्षकका दुई चित्र यति बेला मुस्ताङको बदलिँदो सांस्कृतिक सौन्दर्य बोकेर ललितपुरको ग्यालरी एमक्युबमा प्रदर्शनरत छन् । मौलिक बुट्टा भरेको छाता मैले कल्पना गरेको हुँ, छेउको पिंक कलरको सानो छाताचाहिँ मुस्ताङको राजाको अमूर्त शैलीमा कोरेको चित्रबारे प्रस्ट पार्दै केसीले भनिन्, आधुनिकताका नाममा हाम्रो मौलिक संस्कृति मासिँदै जान लागेका छन्, त्यसलाई जोगाउनुपर्छ । केसीले जस्तै प्रदर्शनीमा ६ जना चित्रकारले प्रतिस्थापन, कोलाज, पेपर कटिङलगायत विभिन्न माध्यमबाट बनाएका समाज, संस्कृति र प्रकृतिसम्बन्धी चित्र राखेका छन् । सुषमा शाक्यले प्रदर्शनीमा फूलको बोटको जीवनचक्रको चित्र राखेकी छन् । उनले पञ्चतत्त्वको सन्तुलनबाटै सृष्टि सम्भव हुने कुरा देखाउन खोजेको बताइन् । कुनै पनि सृष्टि पृथ्वी, जल, तेज, वायु र आकाश गरी पञ्चतत्त्वको सन्तुलनबाट हुन्छ, उनले भनिन्, मैले त्यही सन्तुलनलाई रंगका माध्यमबाट सकारात्मक सन्देश दिन खोजेकी छु ।प्रदर्शनीमा न्युड पेन्टिङ आर्टिस्ट कपिलमणि दीक्षितका न्युड्स शीर्षकका २० वटा चित्र पनि देख्न सकिन्छ । दुई दशकदेखि न्युड आर्ट गर्दै आएका दीक्षितले आफ्ना चित्रमार्फत समानताको सन्देश दिन खोजेको बताए । आवरणमा जस्तो पहिरन लगाए पनि मानिस समान हुन्छन्, उनले भने, म चित्रमार्फत समानताको सन्देश दिन चाहन्छु । उनले न्युड पेन्टिङप्रति नेपाली समाजमा पनि सकारात्मक धारणा बन्दै गएको बताए । पहिले पहिले न्युड पेन्टिङ कस्तो रहेछ भनी लजाइलजाइ हेर्न आउँथे, अहिले कपिलको पेन्टिङ भनी हेर्न आउँछन्, यसबारे जिज्ञासा राख्ने पनि आउँछन्, उनले भने । चित्रकार जुपिटर प्रधानको सेभिङ माई बेबी गर्ल शीर्षकको इन्स्टलेसन आर्ट (प्रतिस्थापन कला) मा बेबी गर्ल अर्थात् छोरीको सुरक्षाका लागि सुरक्षाकर्मी तैनाथ भएको देख्न सकिन्छ । महिला हिंसाका घटना सार्वजनिक भइरहेका बेला चित्रकार प्रधानको चित्रमा छोरीको रक्षाका लागि संवेदना देख्न सकिन्छ । चित्रकार सन्ध्या सिलवालले प्रधानका चित्रले छोरीको रक्षा गर्नुपर्छ भन्ने सन्देश दिने तर सँगसँगै छोरी भएकै कारण कहिलेसम्म सुरक्षा घेराभित्र बसिरहनुपर्ने हो भन्ने प्रश्न पनि जन्माउने बताइन् । सन्ध्या आफैंले भने प्रदर्शनीमा पेपर कटिङ माध्यमबाट सिर्जना गरेको एक जना बूढी आमाको चित्र राखेकी छन् । उनले त्यस चित्रको शीर्षक डिभाइन दिएकी छन् । कालो बुट्टाबीचमा सेतो कागजबाट आमाको आकृति बनाएकी उनले चित्रको रचनागर्भबारे भनिन्, म केही वर्षअघि दोलखा गएको थिएँ । त्यहाँ कोही पनि युवा देखिनँ । सायद पैसा कमाउन र पढ्न बाहिर गएका थिए होलान् तर उमेरले नेटो काटे पनि आफ्नो काम आफैं गर्दै गरेकी आमा देखेपछि यो चित्र बनाएको हुँ । सो चित्रमार्फत जतिसुकै कठिनाइ भए पनि जीवन आफैंमा सुन्दर हुन्छ भन्ने सन्देश दिन खोजेको उनले बताइन् । ग्यालरीका सञ्चालकसमेत रहेका चित्रकार मनीषलाल श्रेष्ठले पनि प्रतिस्थापन कलामा बनाएको मेड इन माइन्ड शीर्षकको चित्र राखेका छन् । हुन त जुनसुकै माध्यमबाट बनाइएका चित्रले मानिसको ध्यान आकर्षण गर्छ, प्रतिस्थापन कलाका बारेमा प्रस्ट पार्दै श्रेष्ठ भन्छन्, यो विधिबाट बनाइएका चित्रलाई छुन सकिन्छ, महसुस गर्न सकिन्छ । उनले काठको बोर्ड, कपडाका टुक्रा, टाँक, ऐनालगायत वस्तुको संयोजन गर्दै चित्र बनाएका हुन् । पुरुष र महिलालाई संकेत गर्न छुट्टाछुट्टै बोर्ड प्रयोग गरेका उनले चित्रमार्फत लैंगिक समानताको सन्देश दिन खोजेको बताए । हाम्रो समाजले पुरुषलाई रुनु हुँदैन भन्ने सिकाउँछ, महिला कमजोर हुन्छन् भन्ने मानसिकता निर्माण गर्छ, त्यसो होइन नि, उनले आफ्नो चित्रले दिन खोजेको सन्देशलाई थप प्रस्ट पार्दै भने, पुरुष पनि भावुक हुन्छन् र महिला पनि सशक्त हुन्छन् । दुवैमा मानवीय गुण हुन्छ, त्यही भावनालाई चित्रमा देखाएको छु । प्रदर्शनीमा जुपिटर प्रधानको भिडियो आर्ट पनि राखिएको छ । चित्र भनेको सजाउने वस्तु मात्र होइन । चित्रकारले चित्रमार्फत आफ्नो धारणा राख्दै सकारात्मक सन्देश दिन पनि सकिन्छ भन्ने उद्देश्यले प्रदर्शनी गरिएको आयोजकले बताएका छन् । प्रदर्शनी अवलोकन गर्न पुगेका ललितकलाका विद्यार्थी चिरञ्जीवी श्रेष्ठले प्रदर्शनीबाट समयसामयिक चित्रकलाबारे थाहा पाउन र सिक्न सजिलो हुने बताए । प्रदर्शनी आउँदो शुक्रबारसम्म चल्नेछ ।"
सहकर्मीमाथि यौनहिंसाको आरोपमा कारबाही,"काठमाडौं  रंगमञ्चमा महिला सहकर्मीमाथि यौनहिंसा गरेको आरोप खेपेका दुई रंगकर्मीलाई सम्बन्धित संस्थाले कारबाही गरेको छ । वान वर्ल्ड थिएटरका राजकुमार पुडासैनी र मन्डला थिएटरका राजन खतिवडालाई जिम्मेवारीबाट मुक्त गरिएको हो । यस्तै आरोप खेपेका आरोहण गुरुकुलका प्रमुख सुनील पोखरेलका विषयमा भने गुरुकुलले आफ्ना धारणा सार्वजनिक गरेको छैन ।रंगकर्मी अनु दाहालले वान वर्ल्ड थिएटरको नाटक बुधबारेमा फ्लप, मंगलबारेमा हिट को रिहर्सल क्रममा उक्त नाटकका निर्देशक राजकुमार पुडासैनीले आफूलाई शारीरिक तथा मानसिक यौनहिंसा गरेको आरोप लगाएकी थिइन् । निर्देशक पुडासैनीले रिहर्सलका क्रममा कलाकारबाट पर्याप्त काम लिन विभिन्न गतिविधि गर्नुपर्ने भए पनि आफूले यौनजन्य गतिविधि नगरेको जिकिर गर्दै आएका थिए । कलाकार अनुले आफू यौनहिंसाबाट पीडित हुनुपरेको घटनाहरू सार्वजनिक गरेपछि वान वर्ल्ड थिएटरले निर्देशक पुडासैनीलाई एक वर्षसम्मका लागि सुधारवादी निलम्बन मा राखिएको जनाएको छ । वान वर्ल्डकी संस्थापक निर्देशक समेत रहेकी अमेरिकी रंगकर्मी डेबोरा मेरोला र प्रबन्ध निर्देशक सुश्रुत आचार्यले संयुक्त विज्ञप्ति जारी गर्दै निर्देशक पुडासैनीलाई एक वर्षसम्म कुनै पनि निर्देशन वा प्रशिक्षणको कामबाट हटाइएको उल्लेख गरिएको छ । साथै, उनलाई वान वर्ल्डको आगामी उत्पादन ब्रिफ क्यान्डलमा समेत कुनै पनि हैसियतमा नरहने गरी हटाइएको छ । यस अवधिमा काम दिनुपरेमा कम्पनीका वरिष्ठ निर्देशकको सूक्ष्म निगरानीमा केवल कलाकारका रूपमा मात्रै राखिनेछ, विज्ञप्तिमा भनिएको छ । मण्डला नाटक समूहका महासचिवसमेत रहेका रंगकर्मी खतिवडालाई पनि आइतबार उनी सम्बद्ध संस्थाले एक वर्षका लागि जिम्मेवारीमुक्त गरेको छ । संस्थाकी अध्यक्ष सृजना सुब्बाद्वारा प्रेषित विज्ञप्तिमा भनिएको छ, खतिवडाविरुद्ध आरोप आएको सन्दर्भमा स्वयंले आफूबाट अञ्जानमा गल्ती भएको हुन सक्ने बताउँदै आत्मालोचना गरी घटनाको निष्पक्ष छानविनका लागि सहज वातावरण बनाउन संस्थाको पदीय जिम्मेवारीबाट बाहिर रहेर सामाजिक नैतिकताका आधारमा राजीनामा दिएका कारण उनलाई एक वर्षका लागि पदबाट जिम्मेवारीमुक्त गरिने निर्णय गरिएको छ । मण्डलाले सहकर्मी महिलामाथि यौनजन्य हिंसा भएका घटना उजागर भइरहँदा घटनाको छानविन र आवश्यक कारबाही गर्दै त्यसका लागि बृहत् छलफल गर्नसमेत संस्था तयार रहेको उल्लेख गरेको छ ।वान वर्ल्डले भने अनुचित व्यवहार अनुभव गरेका महिलाहरूसँग समेत प्रत्यक्ष कुराकानी गरेका आधारमा पुडासैनीले पहिलेदेखि नै महिला सहकर्मीमाथि अनुचित व्यवहार गर्ने गरेको र मानसिक तनाव दिने निष्कर्ष निकाल्दै दुराचारयुक्त तथा पदको दुरुपयोग भएको उल्लेख गरेको छ । पुडासैनी वान वर्ल्डका सहनिर्देशकसमेत हुन् । वान वर्ल्डले आफ्नो संस्थामै रहेर काम गर्दा कलाकार दाहालले दुर्व्यवहार भोग्नुपरेको र काम गर्दा असहज स्थिति वा अनुचित व्यवहारको महसुस गरेका सबै पीडितप्रति क्षमायाचनासमेत गरेको छ । पछिल्लो साता रंगकर्मी अनु दाहालले खुला रूपमै आफू पुडासैनीबाट यौनहिंसा व्यहोर्नुपरेको बताएकी थिइन् भने अन्य महिला कलाकारले आफ्नो परिचय लुकाएरै पीडकका व्यवहार उदांगो पारिदिएका थिए । यस घटनालाई यति बेला रंगमञ्चमा मीटू अभियानका रूपमा हेरिएको छ भने यौनहिंसाजन्य अन्य गतिविधिबारेमा पनि पीडितहरूले विस्तारै मुख खोल्न थालेका छन् । घटनाबारे शुक्रबार साप्ताहिकले समाचार प्रकाशन गरेको थियो । गुरुकुलले भने अहिलेसम्म आधिकारिक धारणा सार्वजनिक गर्न सकेको छैन ।"
संघीयतासम्बन्धी पुस्तक,"काठमाडौं  नेपाल, भारत र अमेरिकामा संघीय विवाद र निरूपण नामक पुस्तक बजारमा आएको छ । ललितपुरको पुल्चोकस्थित रेडियो कान्तिपुरमा सोमबार आयोजित कार्यक्रममा पूर्वप्रधानमन्त्री बाबुराम भट्टराई र पूर्वसभामुख दमननाथ ढुंगानाले रुद्र शर्माद्वारा लिखित उक्त पुस्तकको संयुक्त विमोचन गरेका हुन् । १० खण्डमा लेखिएको पुस्तकमा अमेरिका र भारतमा भएका संघीयताका अभ्यास उल्लेख गर्दै विवाद र निरुपणका उपाय सुझाइएको छ । पुस्तक विमोचन गर्दै पूर्वप्रधानमन्त्री भट्टराईले नेपालसहित भारत र अमेरिकाको संघीयताको विषय समेटिएकाले तुलनात्मक अध्ययन गर्न पुस्तक प्रभावकारी हुने उल्लेख गरे । पूर्वसभामुख ढुंगानाले संघीयता कार्यान्वयनलाई पुस्तकले मद्दत गर्ने बताए ।"
कथातिर उमा,"काठमाडौं उपन्यास लेखन हुँदै उमा सुवेदी कथातिर पनि पसेकी छन् । यसअघि उपन्यास तोदा र इति ल्याइसकेकी उनको कथाकृति सयौं पुतली राजधानीको बत्तीसपुतलीस्थित शिल्पी थिएटरमा सार्वजनिक गरियो । साहित्यकारद्वय अविनाश श्रेष्ठ र माया ठकुरीले कृति लोकार्पण गरेका हुन् । श्रेष्ठले सुवेदीको लेखन उपन्यासजस्तै सलल बगेको दाबी गर्दै प्रायः कथामा नारी संघर्षलाई केन्द्रमा राखिएको बताए । ठकुरीले कृतिको आवरणबाटै स्वतन्त्र भएर उड्नुअघिको पुतलीको संघर्ष भाव झल्किने बताउँदै नारी संघर्ष र सफलताका कथा कृतिमा रहेको बताइन् । तर, पुरुषहरू पनि पीडित छन्, उनले भनिन्, तिनका कथा पनि अब लेखिनुपर्छ । कृतिमाथि प्रकाश पार्दै लेखक युग पाठक र आन्विका गिरीले आजको नारी संघर्षको सजीव चित्रण सयौं पुतली का कथाभित्र भेटिने बताए । पुतलीलाई प्रतीक बनाएर नारी संघर्ष र सफलताको कथा बुन्नुभएको छ, शीर्ष कथाबारे बोल्दै पाठकले भने, यस्तो लेखनले समाजको पुरातन मनोविज्ञान बदल्न सघाउँछ । फुटकर कथा लेख्दै आएकी सुवेदीले छरिएका रचनालाई एकमुष्ट रूपमा ल्याएको बताइन् । कृति सांग्रिला बुक्सले छापेको हो ।"
राईका कविता,"काठमाडौं पत्रकारितासँगै साहित्यमा पनि कलम चलाउँदै आएकी कविता राईको कविता कृति आमा र जून राजधानीमा लोकार्पण गरियो । भोजपुरका संघीय सांसद सुदन किराती, नेपाल प्रज्ञा प्रतिष्ठानका काव्य विभाग प्रमुख प्राज्ञ हेमनाथ पौडेल, प्रगतिशील लेखक संघका नवनिर्वाचित अध्यक्ष जीवेन्द्रदेव गिरी, नेपाली वाङ्मय परिषद्का अध्यक्ष शशी लुमुम्बूले कृति सार्वजनिक गरे । सांसद राईले कृतिका कविताहरू आफ्नै जीवनबारे लेखिएको जस्तो लागेको दाबी गरे । कृतिमाथि टिप्पणी गर्दै नारायण गडतौलाले आफ्नो भित्री मनको अन्तरले देखेभोगेको जीवन र सुनेको स्वर्गलाई बुनेर राईले यथार्थ र कल्पनाको सुन्दर कला कवितामा प्रस्तुत गरेको दाबी गरे । नेपाल संगीत तथा नाट्य प्रज्ञा प्रतिष्ठानका श्याम तमोट, प्रदेशसभा सांसद राजेन्द्र राई, पूर्वसांसद जयन्ती राई र गीतकार टीका चाम्लिङले पनि कवितामाथि बोलेका थिए । कवि राईले बाबा, रुवाइ तथा आमा र जून शीर्षकका तीन कवितासमेत सुनाइन् भने कवि बाबा बस्नेतले कृतिभित्रको सोल्टीज्यू शीर्षक कविता सुनाइन् ।"
