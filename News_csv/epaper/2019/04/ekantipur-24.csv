शीर्षक,विवरण
भ्रष्टाचारको ओझेलमा उपलब्धि,"यो घटनामा योग्य भनिएका १९ हजार ६ सयमध्ये आधा लडाकु कागजी रूपमा मात्रै रहेको पछि खुलेको थियो । ३ हजार लडाकुको नक्कली कागजात तयार भएको थियो । यसबीचमै पुष्पकमल दाहालले शक्तिखोरमा आधा लडाकु बाहिरबाट ल्याइएको भनी दिएको गोप्य भाषणको भिडियो सार्वजनिक भयो । त्यसपछि अनुसन्धानका लागि अख्तियार दुरुपयोग अनुसन्धान आयोगमा पुर्याइएको यो प्रकरण हालसम्म अलपत्र छ । २०६९ वैशाख २१ गतेको मन्त्रिपरिषद् निर्णयले नै लडाकु भत्तालगायत सबै प्रक्रियामा भएको खर्च अनुमोदन गर्ने निर्णय गरेकाले त्यस विषयमा अख्तियारले कानुनतः छानबिन गर्न मिल्दैन । अख्तियारले हालसम्म यो उजुरी टुंग्याएको औपचारिक घोषणा गरेको छैन ।नक्कली भ्याट बिल ५ सय १८ वटा व्यापारिक फर्मले नक्कली भ्याट बिल बनाई कर छलेको घटना नै नक्कली भ्याट बिल प्रकरण हो । २०६७ सालमा अर्थ मन्त्रालयले यी फर्ममाथि ३ अर्ब ७ करोड रुपैयाँ भ्याट, ३ अर्ब ३३ करोड रुपैयाँ आयकर र २० करोड ५० लाख रुपैयाँ अन्तःशुल्क निर्धारण गरेको थियो । यसबाट कुल ६ अर्ब ५९ करोड रुपैयाँ कर निर्धारण भयो । सरकारले करबापत उठाउनुपर्ने बाक्यौता रकम २४ अर्ब रुपैयाँभन्दा बढी छ । त्योसँगै बक्यौता ३० अर्ब रुपैयाँ पुगेको छ । यो प्रकरणपछि राजस्व प्रशासनले कतिपय कम्पनीमाथि थप कर निर्धारण गर्यो । नक्कली भ्याट बिल प्रकरणका करसँग जोडिएका कतिपय विषय अझै सर्वोच्चमा विचाराधीन छन् । लोकमान प्रकरण०७० वैशाखमा प्रमुख दलहरूले विवादास्पद पृष्ठभूमिका लोकमानसिंह कार्कीलाई अख्तियारको फ्रमुख आयुक्तमा नियुत्त गर्ने निर्णय गरेका थिए । विवादास्पद कार्की ३ वर्ष अवधिमा निकै आलोचित बने । अर्कोतर्फ उनको योग्यताको प्रश्न सर्वोच्चमा विचाराधीन थियो । व्यवस्थापिका संसद्मा विचाराधीन महाभियोगको प्रश्न किनारा लगाउन नपाउँदै सर्वोच्चले कार्की अख्तियार प्रमुखका लागि अयोग्य भएको ठहर्याउँदै उनको नियुक्ति बदर गर्यो । जनआन्दोलन दमन गर्नेलगायत विभिन्न विवादमा परेका व्यक्तिलाई प्रमुख दलहरूले किन र के कारणले उच्च नैतिक चरिक्रयुत्त देखि अख्तियार सिफारिस गरे ? यो प्रश्न हालसम्म पनि अनुत्तरित छ । उनीमाथि थप अनुसन्धान गरी कारबाहीको सिफारिस भए पनि हालसम्म कुनै निकायले छानबिन र कारबाही गर्न सकेका छैनन् ।फर्जी श्रीमान् तत्कालीन पुनरावेदन अदालतमै रहँदा विभिन्न विवादास्पद निर्णय गरेका गोपाल पराजुलीलाई विवादास्पद पृष्ठभूमिका प्रधानन्यायाधीश दामोदर शर्मा, कानुनमन्त्री नरहरि आचार्य लगायतको जोडबलमा सर्वोच्चमा ल्याइयो । सर्वोच्च अदालतमा रहँदासमेत विवादित आदेश गरेका पराजुली नेतृत्वमा पुगेपछि समेत छवि सुधार्न सकेनन् । प्रधानन्यायाधीश भएका बखत उनको फर्जी प्रमाणपत्रको विवरण सार्वजनिक भयो । उमेर बढाउन केही शैक्षिक प्रमाणपत्र लुकाएर पदावधि बढाउन खोजेको भेटियो । आफूविरुद्ध समाचार प्रकाशित गर्नेलाई नै अवहेलनाको अस्त्र प्रयोग गरेर उनी निरंकुश शैलीमा प्रस्तुत भए । न्यायपरिषद्को पत्रका कारण पराजुली पदमुक्त त भए, तर उनको प्रमाणपत्र तथा जन्ममितिबारे कुनै छानबिन भएन । प्रमाणपत्र लुकाएर सात महिनाभन्दा बढी अतिरिक्त सुविधा लिएका उनलाई पछिका प्रधानन्यायाधीश ओमप्रकाश मिश्रले अर्को विवादित निर्णय गरी सहजीकरण गरिदिए । फर्जी श्रीमान्का रूपमा छवि बनाएका पराजुलीमाथि अख्तियारलगायत कुनै निकायले छानबिन गरेका छैनन् । एनसेल काण्डझन्डै ४८ अर्ब रुपैयाँको कर निर्धारण र उक्त कर नतिर्न होल्डिङ कम्पनी खडा गरी राजस्व छल्न गरिएको प्रयास बहुचर्चित एन्सेल प्रकरणका नामले चर्चित छ । २०७० देखि नै एनसेलले कर नतिर्न विभिन्न प्रयास जारी राखेकोमा महालेखा परीक्षक कार्यालयले विभिन्न तीन शीर्षकमा शुल्क तथा ब्याज गरी ३२ अर्ब २ करोड रुपैयाँ राजस्व उठाउनुपर्ने निर्णय गर्दै अर्थ मन्त्रालयका नाममा बेरुजु कायम गरिदिएको छ । एनसेलबारे पुँजीगत लाभकर शीर्षकमा कर विवादलाई उठाई ६ बुँदे वित्तीय विश्लेषणमा ठूला करदाता कार्यालयले कानुनबमोजिम कर निर्धारण गर्न नसकेको भनी कर असुल्नुपर्ने निर्णय गरिदियो । त्यतिबेलाको प्रतिवेदनअनुसार कुल सम्पत्ति एक खर्ब ३७ अर्ब रुपैयाँ रहेको एनसेलले नेपालको ५० प्रतिशतभन्दा बढी बजार हिस्सा ओगटेको थियो । वार्षिक ५९ अर्ब ७६ करोड आम्दानीबाट २७ अर्ब ५२ करोड रुपैयाँ खुद नाफा आर्जन गरिरहेको एनसेलले अन्य दूरसञ्चार सेवा प्रदायकलाई सहज रूपमा नेपाली बजारमा प्रवेश गर्न कठिन बनाएको थियो । ग्राहक आधार र बजार हिस्सा, रिजर्भ तथा लगानीबाट सिर्जित सम्पत्ति, लाइसेन्स समेतको प्राविधिक मूल्यांकन एवं कम्पनीको ख्याति पनि कर निर्धारणका क्रममा हिसाब गर्नुपर्ने प्रस्ताव गरिदियो । एनसेलको ८० प्रतिशत स्वामित्व रहेको विदेशी कम्पनीको शतप्रतिशत सेयर स्वामित्व रहेको अर्को कम्पनीको सेयर खरिदबिक्री गर्दा उक्त विदेशी कम्पनीलाई लाभ हुन गएको हो । एनसेलले विदेशी कम्पनीको लगानीमा होल्डिङ कम्पनी खडा गरी आफूले कर तिर्न नपर्ने अडान राखेको थियो । सर्वोच्च अदालतले पछिल्लो समय पुँजीगत लाभकर एनसेलले नै तिर्नुपर्ने भनी फैसला गरेकाले संशोधित कर निर्धारण भएपछि त्यसविरुद्ध फेरि एनसेल सर्वोच्च अदालत पुगेको छ । यो प्रकरणमा विवादित आदेशका कारण सर्वोच्चका कतिपय न्यायाधीश विवादित भए भने अख्तियारका पदाधिकारी, राजस्व प्रशासनका उच्च अधिकारी तथा केही अर्थमन्त्रीहरूसमेत विवादमा तानिए । कर फर्स्योट आयोग२०७२ सालमा गठन भएको कर फर्स्योट आयोगले करिब २१ अर्ब रुपैयाँ अनियमितता गरेको भेटियो । तीन जना पदाधिकारीले ३० अर्ब ५२ करोड रुपैयाँ फर्स्योट गरी ९ अर्ब ५४ करोड रुपैयाँ मात्रै असुल गर्ने निर्णय गरे । फर्स्योटबाट मिनाहा भएको करिब २१ अर्ब रुपैयाँ सोझै अनियमितता भएको थियो । महालेखा परीक्षक कार्यालयले कर फर्स्योटका नाममा गम्भीर अनियमितता भएको भन्दै थप अनुसन्धान हुनुपर्ने निर्णय गरेको थियो । २०७१ मा तत्कालीन अर्थमन्त्री रामशरण महतले कर फर्स्योट आयोग गठन गरेका थिए । चार्टर्ड एकाउन्टेन्ट लुम्बध्वज महतको संयोजकत्वमा गठित आयोगमा महालेखा परीक्षक कार्यालयमा लामो समय काम गरेका चार्टर्ड एकाउन्टेन्ट उमेश ढकाल सदस्य थिए । आन्तरिक राजस्व विभागका महानिर्देशकले तोकेको सहसचिव सदस्य सचिव हुने कानुनी व्यवस्था रहेकाले महानिर्देशक चूडामणि शर्मा आफैं सदस्य सचिवका रूपमा काम गरेका थिए । आयोगले आर्थिक वर्ष २०६९७० सम्मको कर बक्यौता फर्स्योट गर्ने अधिकार पाएको थियो । सरकारले उठाउनुपर्ने तर असुलउपर नभएको राजस्वलाई बक्यौता मानिन्छ । सिद्धान्ततः अधिकतम बक्यौता उठाउन र नाममात्रैको छुट दिन गठन भएको आयोगका पदाधिकारीले निजी कम्पनीहरूलाई ९० प्रतिशतभन्दा बढी छुट दिएर नाममात्रैको बक्यौता उठाए । करदाताहरूले समयमा कर नबुझाउँदा लामो समयदेखि बक्यौता रहेको हुन्छ । करदाता स्वयंले नबुझाउँदा, सरकारले तोकेको करमा चित्त नबुझाई प्रशासनिक पुनरावलोकन, न्यायाधिकरण र अदालतमा विवादमा पुगेका कारण लामो समयदेखि उठ्नुपर्ने रायस्व बक्यौता रहन्छ । वर्षौंदेखिको बक्यौता रहनुभन्दा राज्यले निर्धारण गरेको कर उठोस् भन्ने उद्देश्यले कर फर्स्योट आयोग गठन गरिन्छ । आयोगमा १७२६ वटा निवेदन परेकामध्ये १०६९ वटा निवेदनमाथि कारबाही गरी सम्झौता भएको थियो । ४० अर्ब ८३ करोड रुपैयाँको बक्यौतामाथि निवेदन परेकोमा ३० अर्ब ५२ करोड रुपैयाँ फर्स्योट भएको थियो । त्यसमध्ये ९ अर्ब ५४ करोड रुपैयाँमात्रै राज्यकोषमा आएको छ । फर्स्योट भएकोबाट करिब ६९ प्रतिशत राजस्व राज्यकोषबाट गुमेको छ भने ३१ प्रतिशतमात्रै आम्दानी भएको थियो । यो प्रकरणमा अख्तियारले आयोगका तीन पदाधिकारीहरूविरुद्ध दायर गरेको भ्रष्टाचारमुद्दा विशेष अदालतमा विचाराधीन छ । आयल निगम जग्गाकाण्डसडक विभाग र अन्तर्गतका निकायमा रहँदा अनेक अनियमिततामा जोडिएका पात्र हुन्, इन्जिनियर गोपाल खडका । तिनै खडकामाथि छानबिन गरी कैफियत भेटिए कारबाही हुनुपर्नेमा सरकारले उनलाई नेपाल आयल निगमको कार्यकारी निर्देशकको जिम्मेवारी दियो । खडकाकै नेतृत्वमा निगमका लागि जग्गा खरिद गर्दा झन्डै डेढ अर्ब रुपैयाँ अनियमितता भेटियो । निगमले झापा, सर्लाही, चितवन र रूपन्देहीमा गरेको जग्गा खरिदका क्रममा तयार भएको फाइल अध्ययन गर्दा जग्गा दलाल प्रयोग गरी प्रचलित मूल्यको तुलनामा महँगोमा खरिद गरेको पुष्टि भयो । आयल निगमले चार ठाउँको जग्गा खरिदमा २ अर्ब ३४ करोड रुपैयाँ खर्चेको थियो । खरिदको आधा रकम दुरुपयोग भएको संसदीय छानबिनबाट पुष्टि भयो । संसदको उपभोक्ता हित संरक्षण समितिसहित अन्य आधा दर्जन समितिले अनियमितता भएको निष्कर्षसहित छानबिनका लागि सरकार र अख्तियारलाई निर्देशन दिए । तर अख्तियारले हालसम्म पनि कुनै कारबाही गरेको छैन । यो घटनामाथि अख्तियारको मौनताले ठूला प्रकृतिका र राजनीतिक पात्र जोडिएका भ्रष्टाचारका उजुरीमा पदाधिकारीहरूले चाहेर पनि कारबाही गर्न सक्दैनन् भन्ने सन्देश गएको छ । वाइडबडी प्रकरण नेपालमा हुने निर्वाचनको पूर्वसन्ध्यामा कुनै न कुनै ठूला अनियमितता भएका छन् भन्ने पछिल्ला तीन उदाहरणले पुष्टि गर्छन् । वाइडबडी विमान खरिद प्रकरण त्यसैको पछिल्लो उदाहरण हो । क्षमताभन्दा कम तौलको, गलत लागतका आधारमा खरिदमूल्य अनुमान गरी फर्जी कम्पनी खडा गरेको भरमा वाइडबडी विमान नेपालमा ल्याइएको थियो । संसदीय समितिले कारबाहीको सिफारिस गर्दासमेत वायुसेवा निगमका महाप्रबन्धक सुगतरत्न कंसाकारलाई सरकारले कारबाही गरेको छैन । संसदको सार्वजनिक लेखा समितिले वाइडबडी विमान खरिदका क्रममा कुल ४ अर्ब ३५ करोड रुपैयाँ अनियमितता भएको निष्कर्ष निकालेको थियो । लेखा समितिले खरिदमा बदनियतपूर्वक मिलेमतो गरेको देखिएको निष्कर्ष निकालेको थियो । यो प्रकरणले काण्डैकाण्डको मारमा परेर धराशायी बनाएको निगमको छवि थप धुमिल्याएको छ । अर्कोतर्फ यसअघि नै बैनाकाण्डमा मुछिएका कंसाकारलाई सेटिङ कै आधारमा निगममा भित्र्याएपछि अर्को अनियमितता भएको देखिन्छ । आफ्नै कोर्टमा आइपुगे पनि अख्तियारले यो प्रकरणमा कुनै कारबाही अघि बढाएको छैन । जग्गामा लुट २०४९ मा तत्कालीन प्रधानमन्त्री गिरिजाप्रसाद कोइराला नेतृत्वको मन्त्रिपरिषद्को गलत निर्णयले गर्दा बौद्धस्थित १५० रोपनी जग्गा एउटा कम्पनीको नाममा दर्ता हुन पुगेको छ । दर्ता खारेज गरी त्यसलाई सरकारका नाममा फिर्ता गर्नुपर्ने भनी संसदको अन्तर्राष्ट्रिय सम्बन्ध समितिले सिफारिस गरे पनि त्यसको कार्यान्वयन भएको छैन । बालुवाटारमा प्रधानमन्क्री निवास जोडिएकै ललिता निवासको जग्गा व्यत्तिका नाममा दर्ता भएको खुलेपछि सरकारले गत महिना त्यसलाई रोक्का राख्ने निर्णय लियो । ऊक्त जग्गा बित्री प्रकरणमा नेकपाका महासचिव विष्णु पौडेलसमेत मुछिएका छन् । प्रमुख दल निकटका भूमाफियाहरूको मिलेमतोका कारण हजारौं रोपनी जग्गा व्यक्तिका नाममा दर्ता भएका छन्, जसको मूल्यमा लेखाजोखा गर्न निकै कठिन हुने देखिन्छ । हालै सार्वजनिक रामबहादुर रावल संयोजकत्वको छानबिन प्रतिवेदनअनुसार, २०४९ सालमै करिब १८ सय रोपनी सार्वजनिक जग्गा व्यक्तिका नाममा दर्ता भएको थियो । साढे २ दशक अवधिमा सयौं रोपनी जग्गा भूमाफियाका कारण निजीकरण भइसकेको छ । लोकतन्त्रपछिको करिब डेढ दशकमा ठूला आर्थिक अनियमितताका घटनासँगै अन्य बेथिति बढेका छन् । राज्यका विभिन्न निकायमा राजनीतीकरण बढेको छ । न्यायपालिकादेखि संवैधानिक अंगहरूमा राजनीतिक आस्था र दलीय झुकावका आधारमा नियुक्ति गर्ने परिपाटी बढ्दो छ । मेडिकल शिक्षामा भएको व्यापारीकरणको विरुद्धमा डा गोविन्द केसीले निरन्तर संघर्ष गरेपछि त्यस क्षेत्रको विकृति सतहमा आयो । राज्यका अंगहरूमा राजनीतिक हस्तक्षेप बढ्दो छ । त्यसले कतिपय निकायको व्यावसायिकता र तटस्थतालाई क्षयीकरण गरिरहेको छ, पूर्व उपमहालेखा परीक्षक मोहदत्त तिमिल्सिनाले कान्तिपुरसित भने । गतवर्ष महालेखा परीक्षकको कार्यालयबाट अवकाश लिएका उनले केही ठूला अनियमितताको लेखापरीक्षणसमेत गरेका थिए । तिमिल्सिनाले भने, जहाँबाट फोहोर गर्न सुरु भएको छ, सुधारको सुरुवात पनि त्यहींबाटै हुनुपर्छ । त्यसका लागि नागरिकस्तरमा खबरदारी आवश्यक छ ।"
समावेशी प्रतिनिधित्व,"फलस्वरूप स्थानीय तह, प्रदेशसभा र संघीय संसद्मा समावेशी उपस्थिति सम्भव भएको हो । राजनीतिक दलहरू आफ्नो सांगठनिक संरचनालाई समावेशी बनाउन बाध्य भएका छन् । लोकसेवाले गर्ने विज्ञापनमा ४५ प्रतिशत सिट समावेशी प्रतिनिधित्वका लागि सुनिश्चित गरिएको छ । यसले सरकारी सेवामा महिला, आदिवासी जनजाति, मधेसी र दलित समुदायको उपस्थिति बढाउँदै लगेको छ । पूर्वप्रमुख निर्वाचन आयुक्त भोजराज पोखरेल यसलाई द्वन्द्वको एउटा प्रमुख कारणको सम्बोधन हुन सक्ने महत्त्वपूर्ण उपलब्धि मानिएको बताउँछन् । द्वन्द्वका आधारहरूमा मुलुक समावेशी भएन, एउटै वर्ग र क्षेत्रका मानिसले राज्य चलायो भन्ने पनि थियो, उनले भने, द्वन्द्व सकारात्मक कुरा होइन । तर कतिपय अवस्थामा त्यसले अवसर निर्माण गर्छ । नेपालले त्यो अवसरलाई राष्ट्रको पक्षमा प्रयोग गर्न सकेको छ । त्यसको उदाहरण राज्यका अंगहरूलाई समावेशी बनाउन सक्नु रहेको उनले उल्लेख गरे । म भइनँ, ऊ मात्रै भयो, भन्ने इगोको सम्बोधन भएको छ । म पनि पुग्न सक्छु भन्ने विषय स्थापित भएको छ, उनले भने, यसले नेसन विल्डिङ लाई सघाएको छ । संविधान र कानुनमा समावेशी प्रतिनिधित्व किटेरै व्यवस्था गरिएका कारण राज्यका सञ्चालकहरू त्यस्तो प्रतिनिधित्व गराउन बाध्य भइरहेका छन् । अपवाद भने जहाँ पनि रहन्छ । मन्त्रिपरिषद्, संवैधानिक आयोग, सर्वोच्च अदालत, राजदूत तथा विभिन्न निकायका नियुक्ति अझै पनि समानुपातिक समावेशी ढंगले भइरहेका छैनन् । समावेशिताका नाममा परिवार सदस्य, निकट व्यक्तिलाई स्थान दिने विकृति दोहोरिँदै आएको छ । प्राध्यापक सुरेन्द्र लाभ अपेक्षाकृत ढंगले सबै निकायमा समानुपातिक समावेशिताको सही प्रतिनिधित्व हुन नसकिरहेको देख्छन् । उपलब्धि भएको छ तर व्यवहारमा समस्या छ । राज्यका सञ्चालकहरू मुलुकको विविधतालाई देख्दैनन् । समावेशी प्रतिनिधित्वलाई उपकारको मानसिकताबाट लिइरहेका छन्, उनले भने, संविधान र कानुनमा लेखिए पनि पालना भइरहेको छैन । अनुगमनको पाटो कमजोर हुँदा समस्या भएको हो । उनले राजनीतिको केन्द्रविन्दु र नीति निर्माणका मुख्य जिम्मेवार राजनीतिक दलहरू नै समावेशी हुन नसकेको उदेकलाग्दो विषय रहेको बताए । प्राध्यापक खनाल पनि समावेशिताको गुणस्तर र व्यावहारिक पक्षबारे प्रश्न गर्न सकिने अवस्था रहेको बताउँछन् । समुदायका नाममा परिवार लाभान्वित भएका छन् । शासकीय चरित्रमा एक रत्ति पनि परिवर्तन छैन, उनले भने, राजनीति अझै यथास्थितिवादीको कठोर नियन्त्रणमा छ । संविधानले प्रावधान दियो । तर, त्यसको प्रयोग कसरी भइरहेको छ ? प्रश्न त्यहाँ छ । समावेशी प्रतिनिधित्वबाट आएकालाई निर्णायक स्थान दिन नसक्नु यसको अर्को कमजोर पक्ष मानिएको छ । संघ, प्रदेश र स्थानीय तहमा महिलाको संख्या उल्लेख्य वृद्धि भएको छ । कार्यकारी भूमिका भने नगन्यले मात्रै पाएका छन् । स्थानीय तहमा उपप्रमुखउपाध्यक्ष पदमा महिलाको उपस्थिति ९२ दशलमव ९६ प्रतिशत छ । त्यहीँ प्रमुखअध्यक्ष पदमा महिलाको उपस्थिति २ दशमलव ७९ प्रतिशतमा सीमित छ । व्यवस्थापिका संसद् र प्रदेशसभामा प्रत्यक्ष निर्वाचनबाट आउने महिलाको संख्या अत्यन्तै न्यून छ ।"
दलहरू कति लोकतान्त्रिक ?,"पार्टी र सरकार दुवै मोर्चामा प्रधानमन्त्रीसमेत रहेका अध्यक्ष केपी ओली हावी छन् । ओलीको विचार र योजनाले सरकार र पार्टीलाई डोर्याउँदै लगेको छ । पूर्वएमाले पृष्ठभूमिका नेता ओली, माधव नेपाल, झलनाथ खनाल दामली हुन् । उमेर र राजनीतिक यात्रा सँगसँगै सुरु गरेका हुन् । विश्लेषक झलक सुवेदीका अनुसार पछिल्लो समय ओलीले पाटी र मुलुकमै यस्तो व्यक्तित्व निर्माण गरे कि, उनलाई चिरेर अघि बढ्ने सक्ने नेता नै भएनन् । नाकाबन्दीविरुद्ध झारतसँग लिएको अडान, संविधान निर्माणका क्रममा संघीयताका विषय र तत्कालीन माओवादी शत्तिविरुद्ध उनले राख्दै आएको दृष्टिकोणबाट ओलीको उचाइ बढेको थियो । यही व्यक्तित्वका कारण एकलौटी रूपमा ओलीले पार्टी चलाउँदै आए, दुई पार्टी (एमाले र माओवादी केन्द्र) एकीकरणपछि भने शक्ति सन्तुलनमा भिन्न दृश्य निर्माण भयो, सुवेदी थप्छन्, नयाँ शक्ति सन्तुलनले ओलीलाई पनि अरूका कुरा सुन्नुपर्छ भन्ने ठाउँमा त ल्यायो, तर शक्तिको अभ्यास रोकिएको छैन । कुनै एजेन्डा र मुद्दामा राजनीतिक पार्टीहरूभित्र बृहत् छलफल र अन्तर्क्रियाको अभ्यास विरलै हुने गरेका छन् । नेताहरूलाई लागेका दृष्टिकोण र योजनाका वरिपरि नै राजनीतिक पार्टीहरू चलायमान छन् । कांग्रेसभित्र शेरबहादुर देउवा, वरिष्ठ नेता रामचन्द्र पौडेल, पूर्वमहामन्त्री कृष्णप्रसाद सिटौलाका समूह छन् । साना गुट अरू नेताका पनि छन् । ६ वटा पार्टी एकीकरणपछिको राजपा पूर्व पार्टीहरूको महासंघ जस्तो छ । पार्टी एउटै भए पनि आत्मा फरक छ । संघीय समाजवादी फोरममा अध्यक्ष यादवबाहेक नेताहरू अशोक राई, राजेन्द्र श्रेष्ठका समूह छन् । कांग्रेसमा तत्कालीन सभापति गिरिजाप्रसाद कोइराला नेतृत्वमा रहुन्जेल व्यक्तित्वले किचेको थियो । उनी जे चाहन्थे, त्यही निर्णय हुन्थ्यो । त्यसलाई विरोध गर्ने नेता अर्को थिएन । गिरिजाप्रसादपछि भागबन्डालाई पार्टी सञ्चालनको विधि मान्न थालिएको छ । भागबन्डाकै आधारमा पार्टी सञ्चालित छ । नेकपाभित्र पनि त्यही भागबन्डालाई संस्थागत गरिँदै छ । ओली, दाहाल र नेपालबीचको भागबन्डाकै आधारमा सोमबार मात्रै जिल्ला तहको पार्टी एकीकरण भएको छ । संविधानसभामा ३३ राजनीतिक दल थिए । ३ प्रतिशत थ्रेसहोल्डको व्यवस्था गरिएपछि राजनीतिक दलहरूबीच एकता र मर्ज गर्ने क्रम बढ्यो । पार्टीहरूबीचको मर्जर र एकताले आन्तरिक लोकतन्त्रको पाटोलाई झनै कमजोर बनाउँदै लगेको विश्लेषक सापकोटा बताउँछन् । पार्टीका सदस्यहरूमा पनि आन्तरिक लोकतन्त्रलाई बलियो बनाउने जाँगर मर्दै गएको अर्का विश्लेषक सुवेदी बताउँछन् । मधेस विश्लेषक झाका अनुसार मधेस केन्द्रित दलहरूमा पनि ठूला दलहरूकै चरित्र हावी भएको छ । झा भन्छन्, प्रत्येक दलमा मठाधीशहरू छन् । मठाधीशका सामुन्ने बौद्धिकता र सक्रियताको कुनै अर्थ छैन । उनीहरू जे चाहन्छन्, त्यही निर्णय हुन्छ । अनि कसरी सबल हुन्छ आन्तरिक लोकतन्त्र ?"
राष्ट्रपति आजदेखि राजकीय भ्रमणमा,"भण्डारीले दोस्रो बीआरआई सम्मेलनमा पनि नेपालको चासोबारे औपचारिक सम्बोधन गर्ने पनि परराष्ट्रले जनाएको छ । नेपालका राष्ट्रपतिलाई पहिलोपटक कार्यकारी भ्रमणको निम्तो दिएको चीनले भण्डारी नेतृत्वको टोलीलाई बेइजिङमा उच्च सम्मान दिँदै छ । परराष्ट्रले भ्रमण टोलीका सदस्यहरूलाई सोमबार ब्रिफिङ गरेको थियो । ५० सदस्यीय टोलीमा परराष्ट्रमन्त्री प्रदीप ज्ञवाली, प्रदेश ३ का मुख्यमन्त्री डोरमणि पौडेल, सांसदहरू, उच्च सरकारी अधिकारीहरूलगायत सहभागी हुनेछन् । यसबाहेक भौतिक पूर्वाधार तथा यातायातमन्त्री रघुवीर महासेठ र महिला बालबालिका तथा ज्येष्ठ नागरिकमन्त्री थममाया थापा पनि चीन जाँदैछन् । उहाँहरू बीआरआईकै अन्यखाले छलफलका लागि चीन सरकारको निम्तोमा जाँदै हुनुहुन्छ, राष्ट्रपतिको टोलीमा सामेल भएर होइन, परराष्ट्र सचिव शंकर बैरागीले भने । दुई वर्षअघि भएको पहिलो बीआरआई सम्मेलनमा तत्कालीन परराष्ट्रमन्त्री कृष्णबहादुर महरा बेइजिङ पुगी नेपाल बीआरआईमा सहभागी हुने हस्ताक्षर गरेका थिए ।"
उपलब्धिसँगै विकृति पनि,"काठमाडौं  ठीक १४ वर्षअघि २०६२ को हिउँदे जाडो सकिएर राजधानीको मौसम तात्दै गर्दा सडकमा आन्दोलनको आगो दन्किँदै थियो । चैत र वैशाख पहिलो साता जनआन्दोलनको राप हवात्तै बढ्यो । काठमाडौं मात्र होइन मुलुकका करिब सबै भूभाग आन्दोलनमय बन्यो । हँसिया हथौडा र चार तारा अंकित लालझन्डा मात्र होइन, रूखका स्याउलादेखि अखबारका पाना बोकेर सडकमा नागरिक ओर्लिएका थिए । त्यही आन्दोलनको शक्तिले २०६३ वैशाख ११ मा निरंकुश राजतन्त्रले घुँडा टेक्यो । लोकतन्त्र स्थापना भयो । लोकतान्त्रिक आन्दोलनको त्यही सफलताको सम्झनामा बुधबार १४ औं लोकतन्त्र दिवस मनाइँदैछ । लोकतान्त्रिक आन्दोलनपछिको १४ वर्ष यात्रा कस्तो रह्यो त ? राजनीतिक अधिकारहरू हामीले संस्थागत गर्न सफल भएका छौं, तत्कालीन सात राजनीतिक दलका तर्फबाट जनआन्दोलनको नेतृत्व गर्नेमध्येका नेता अमिक शेरचनले भने, आर्थिक, सामाजिक र सांस्कृतिक क्षेत्रमा हामीले अझै सुधार ल्याउन सकेका छैनौं ।पछिल्लो १४ वर्षमा जनआन्दोनमा अपेक्षा गरिएकै उपलब्धि हासिल भएका छन् । संविधानसभाबाट संविधान जारी गर्ने सपना पूरा भएको छ, चाहे दुई चरण संविधानसभा निर्वाचन गर्नुपरेको किन नहोस् । २०७२ असोजमा आएको संविधानले गणतन्त्र, संघीयता र धर्मनिरपेक्षतालाई संस्थागत गरेको छ । ३१ वटा मौलिक हक, राज्य निकायमा समानुपातिक समावेशी प्रतिनिधित्वको संवैधानिक सुनिश्चितता संविधानमा छ । यसलाई राजनीतिक उपलब्धिका हिसाबले उन्नत ठान्नुपर्ने शेरचनको भनाइ छ ।संविधानभित्रका कतिपय प्रावधानमाथि संविधान बनाउने बेलामै असन्तुष्टिका स्वर आएका थिए । त्यसलाई मत्थर पार्ने प्रयास अझै मूर्त हुन सकेको छैन । संविधान आउनु ठूलो उपलब्धि हो, तैपनि संविधानले सबैलाई मूलधारमा समेट्नचाहिँ सकेन, कांग्रेस नेता जितेन्द्र देवले भने । संविधानले परिकल्पना गरेको संघीय शासन प्रणालीको व्यावहारिक अभ्यास यो अवधिमा सुरु भइसकेको छ । स्थानीय तह, प्रदेश र संघ गरी तीन तहकै चुनाव भएका छन् । तीन तहकै शासकीय संरचना तयार छ । संरचनाहरूले काम गर्ने प्रक्रिया भने अझै चुस्त भएको छैन । संविधानले नागरिकका लागि ३१ वटा मौलिक हकको व्यवस्था गरेको छ, जसभित्र नागरिकले अपेक्षा गर्ने जति अधिकारका सूची छन् । ती सूचीका अधिकार कार्यान्वयन गर्ने कानुनहरू पनि निर्माण भएका छन् ।पिछडिएका, सीमान्तकृत समुदायको अधिकारका लागि संवैधानिक आयोग परिकल्पना गरिएको छ, जुन परिकल्पनाअनुसार केही आयोग बनी पनि सकेका छन् । जनआन्दोलन चलिरहँदा तत्कालीन माओवादी हिंसात्मक राजनीतिक बाटोमै थियो । २०६३ मंसिरको शान्ति सम्झौताले हतियार व्यवस्थापन गरेर माओवादीलाई मूलधारमा ल्यायो । त्यही दल शान्ति प्रक्रियामा आएर तीनवटा निर्वाचनमा भाग मात्र लिएन, शासन सञ्चालनको बागडोर सम्हाल्यो । अहिले माओवादीको एउटा मूलधार तत्कालीन एमालेसँग मिलेर शासन सञ्चालन गरिरहेको छ ।जनआन्दोलनमा जनता राजनीतिक अधिकारका लागि मात्र सामेल भएका थिएनन् । आर्थिक र सामाजिक न्यायको सरोकार पनि जोडिएको थियो । यो पक्षमा भने पछिल्लो १४ वर्षमा जनताले परिवर्तनको महसुस गर्न नपाएको आन्दोलनमा संलग्न नेताहरूकै ठम्याइ छ । जनताका अधिकारहरू हामीले संविधानमार्फत संस्थागत गर्यौं तर सुशासन दिन सकेनौं, यसले जनताका अपेक्षा पूरा हुन सकेनन्, नेकपाकी नेतृ अष्टलक्ष्मी शाक्यले भनिन् । राजनीतिक उपलब्धिको ऐना हेर्दा सकारात्मक कामको जति दृश्य देखिन्छ, यही अवधिमा विकृतिको झलक पनि उत्तिकै छ । २०६३ को आन्दोलनपछि सबैभन्दा ठूलो विकृति राजनीतिक भागबन्डाले ल्यायो । अन्तरिम संविधानमा आन्दोलनकारी दलहरू सहमतिबाट चल्ने परिकल्पना गरेको थियो, जसलाई राजनीतिक भागबन्डा गर्ने अस्त्र दलहरूले बनाए ।पहिलो संविधानसभाको चुनावपछि राजनीतिक सहमति पनि तोडियो । विगतको संसदीय कालखण्डमा जस्तै सरकार परिवर्तनका फोहोरी खेल भए । प्रत्येक ६ महिनादेखि एक वर्षमा सरकार परिवर्तन भए । संविधानसभा चुनावमा सबैको प्रतिनिधित्व होस् भन्ने उद्देश्यले समानुपातिक निर्वाचन प्रणाली अपनाइएको थियो । त्यो प्रणालीले धेरै साना दल जन्मिए । एकदुई सिटे पार्टीहरू संविधान बनाउनका लागि भन्दा बढी सरकार बनाउने खेलकुदमा प्रयोग भए । पहिलो संविधानसभा सत्ता राजनीतिको छायामा परेपछि संविधान नबनाई विघटन भयो र दोस्रो संविधानसभाको चुनावबाट मात्र संविधान बन्ने वातावरण तयार भयो ।राजनीतिक योगदान, इमानदारिताभन्दा दलका नेताहरूको चाकरी र लगानी गर्न सक्ने व्यक्ति संविधानसभा र संसद्मा पुग्ने खालको अवस्था बन्यो, जुन विकृति पछिल्लो चुनावसम्म आइपुग्दा झनै झांगिएको छ । हामीले सामन्ती व्यवस्थाको राजतन्क्र ढाल्यौं तर हाम्रो नेतृत्व तह सामन्ती सोचबाट मुत्त भएन, नेतृ शाक्यले भनिन्, राजनीतिमा इमानदारिता, निष्ठा भएको व्यक्ति पाखा लाग्नुपर्ने अवस्था आएको छ । नियुक्तिमा दलदलको भागबन्डा भयो । दलभित्र पनि नेतानेताका गुटका कारण भागबन्डाकै संस्कृति मौलायो ।लोकतान्त्रिक विधिबाटै अधिनायकवादी र निरंकुश शैलीलाई बढावा दिने प्रवृत्ति बढेको ठम्याइ कांग्रेस नेता देवको छ । हामीले बृहत् लोकतन्त्रको परिकल्पना गरेका थियौं, तर हाम्रा राजनीतिक पार्टी र तिनले गर्ने गतिविधि लोकतान्त्रिक मूल्यमान्यताको कसीमा कमजोर देखिन्छन्, उनले भने । राजतन्त्र हटे पनि राजतन्त्रका स्वरूपहरू शासकीय शैली र व्यवहारमा प्रकट हुँदै आएका छन् । राजनीतिक संस्कार लोकतान्त्रिक बन्न सकेको छैन । राष्ट्रपति र प्रधानमन्त्री सडकमा हिँडदा राजाको जस्तो शैली हटेको छैन । महँगा गाडी, महल, अनावश्यक भत्ता, आलोचना गर्नेप्रति असहिष्णु व्यवहार लोकतान्त्रिक संस्कारसँग नमिल्ने कुरा हुन् । सामान्य अवस्थाका नेताहरू राजा महाराजाजस्तो सुखसयल गर्ने भएका छन्, सामन्ती संस्कार बोकेका छन्, नेता शेरचनले भने, राम्रा र इमानदार साइड लाग्नुपर्ने अवस्था छ ।लोकतान्त्रिक आन्दोलनले राजनीतिक अधिकार एउटा व्यक्तिबाट जनताको प्रतिनिधिमा सार्ने सफलता मिल्यो । त्यसैले जनप्रतिनिधिमार्फत हुने शासनमा जनताको बढी अपनत्व हुनुपर्ने हो । आर्थिक र सामाजिक न्यायको व्यावहारिक अभ्यास भने राजतन्त्रकालभन्दा तात्त्विक भिन्नता देखिएको छैन । एउटा राजा हटाए पनि धेरै राजाका स्वरूपहरू जन्मिएको भन्दै आम नागरिकबाट शासकहरूमाथि आलोचना हुने क्रम बढदो छ । राजनीतिक उपलब्धि हासिल भएकाले आर्थिक समृद्धि र विकासमा ध्यान जानुपर्ने बेला हो । पछिल्लो चुनावले एउटै पार्टीलाई बहुमत दिँदै दुई तिहाइको सरकारसमेत बनेको छ । यद्यपि शासकीय विकृतिमा सुधारको संकेत देखा परेको छैन । बरु लोकतान्त्रिक व्यवहार प्रतिकूलका गतिविधि बढेको नेता देवको बुझाइ छ । पछिल्लो १४ वर्षमा हासिल भएका सकारात्मक उपलब्धिको ग्राफका तुलनामा शासकीय विकृति झनै माथि छ । यसलाई सुधार्ने जिम्मेवारी नेतृत्वले बहन गर्नुपर्ने नेताहरूको भनाइ छ । जनआन्दोलनका उपलब्धि खेर जाने अवस्था आयो भने जनताले खेद्ने भनेको दलहरूलाई नै हो । जसरी राजतन्त्र र राजा ज्ञानेन्द्रविरुद्ध जनताको आँधीबेहेरी आयो, त्यसको दोस्रो संस्करण आवश्यक पर्यो भने आँधीबेहेरी दल र तिनका नेतातर्फ सोझिनेछ ।"
'खोजेजस्तो लोकतन्त्र पाएनौं',"काठमाडौं  लोकतान्त्रिक आन्दोलनमा होमिएकाहरूले लोकतन्त्र स्थापनापछिका वर्षहरूले आफूलाई निराश पारेको बताएका छन् । आन्दोलनको बलमा राजतन्त्र हटेर संघीय लोकतान्त्रिक गणतन्त्र स्थापना भए पनि जनताको तहमा आधारभूत परिवर्तन नआएको बरु सीमित मान्छेले फाइदा लिइराखेको उनीहरूको बुझाइ छ । राजनीतिमा झनै विकृति मौलाएको भन्दै उनीहरूले चिन्ता व्यक्त गरेका छन् । शिक्षाविद् केदारभक्त माथेमालाई लोकतन्त्र स्थापनाका निम्ति २०६२६३ को आन्दोलनमा दौडधुप गरेको हिजैजस्तो लाग्छ । यो १३ वर्षमा व्यवस्था फेरबदल भए आमजनताले खोजेजस्तो परिवर्तन महसुस नगरेको उनको बुझाइ छ । सबैजसो नेताले परिवर्तनका ठूला कुरा गरे तर जनताले दैनन्दिन भोग्नुपर्ने समस्याबाट पार खोजेका छन्, उनले भने, ग्राहक तरकारी किन्दा नठगियोस्, कृषकले गतिलो भाउ पाओस्, ट्याक्सी चढदा ठगिन नपरोस्, सार्वजनिक सवारीमा सुविस्ताले यात्रा गर्न पाइयोस्, फुटपाथ गतिलो होस्, धूलो खान नपरोस् । यस्तै ससाना कुरा त हुन् जनताका अपेक्षा । लोकतन्त्र स्थापनापछि सुशासनको हालत बिग्रँदा, दलहरूले बुद्धि नपुर्याउँदा, हरेक कुरामा दलीय भागबन्डाको विकृत राजनीति अभ्यास गर्दा जनताको चाहना पूरा हुन नसकेको माथेमाले बताए । लोकतन्त्र विकृत हुँदै गएको भन्दै उनले अति दलीयकरणले संस्थागत संरचना कमजोर बनेकामा चिन्ता व्यक्त गरे । लोकतन्त्र स्थापनापछिका वर्षमा विश्वविद्यालयजस्ता सार्वजनिक संस्था झनै लथालिंग भएको, सरकारी विद्यालयको गुणस्तर खस्केको र छोराछोरीलाई निजी विद्यालय पढाउँदा नागरिकको थाप्लोमा चर्को व्ययभार परेको तथ्यहरू उठाउँदै उनले प्रश्न गरे, के हामीले जनआन्दोलनमार्फत स्थापना गरेको लोकतन्त्रले यस्तो परिकल्पना गरेको थियो ? उनले लोकतान्त्रिक व्यवस्थामा लोकतन्त्रकै सुन्दरता हराएको भन्दै राजनीतिक नेतृत्वको कमजोरी र स्वार्थी खेलले जनतालाई निराश पारेको बताए । पद र सुविधाको निरन्तर दोहन भइरहेको छ, उनले भने, हामीसँगै लोकतन्त्र ल्याउन दौडिएका नेताहरू विलासी मोटर चढ्ने, आफू र आसेपासेको सुविधा बढाउने ध्याउन्नमै मस्त देखिन्छन् । के यसैका लागि लोकतन्त्र चाहिएको थियो ?आन्दोलनमा अग्र मोर्चामा होमिएका देवेन्द्रराज पाण्डेको बुझाइ पनि माथेमासँग मिल्छ । उनले पछिल्ला वर्ष भइरहेको राजनीति र यसको उत्पादनलाई हेर्दै निष्कर्ष सुनाए, हामीले खोजेको लोकतन्त्र त यस्तो थिएन । कस्तो लोकतन्त्र खोजेका थिए त उनीहरूले ? उनले भने, लोकतन्त्र भनेको बोल्न पाउने व्यवस्था मात्रै होइन । नेताहरूले जनताको मर्यादासम्म पनि राख्न सकेनन् । किनकि उनीहरूले आफ्नै मर्यादासमेत बिर्सिसकेका छन् । पाण्डेले संघीयताको कार्यान्वयन, आवधिक निर्वाचन, गणतान्त्रिक संस्थाहरूको स्थापना भए पनि लोकतन्त्रलाई संस्थागत गर्ने काम अझै नसकिएको बताए । लोकतन्त्रको बदनामी गरेर आफ्नो स्वार्थ भजाउनेलाई सहुलियतको सुविधा सधैंभर दिन सकिँदैन, उनले भने ।जनआन्दोलनमा होमिए पनि त्यसपछिका प्रक्रियाबाट असन्तुष्टमध्येकी एक हुन् महिला अधिकारकर्मी दुर्गा घिमिरे । लोकतन्त्रमा पनि महिला हिंसा बढेको, भारतकेन्द्रित चेलीबेटी बेचबिखन फैलिएर खाडी र अन्य देशसम्म पुगेको, महिलाको आर्थिक सशक्तीकरणको सरकारी पहल फितलो भएको बताउँदै उनले भनिन्, हामीले खोजेको परिवर्तन हाम्रो लोकतन्त्रले ल्याउन सकेन । उनका अनुसार जनआन्दोलनलगक्तै सशत्त रूपमा उठेको समावेशीकरणको मुद्दा पछिल्ला वर्षमा झन् कमजोर बन्दै गएको छ । देखावटी समावेशीको अभ्यास हुँदै गर्दा संस्थागत समावेशीको अभ्यास कमजोर भयो, उनले भनिन् । घिमिरेको बुझाइमा लोकतन्त्र भनेको आमजनताको सुविधालाई ख्याल गरेर बनाइएको प्रणाली हो । यस्तो प्रणाली चुस्त र जनतामैत्री हुनुपर्छ । सरकारी अड्डा र अदालतमा जनताले सहजै सेवा पाउनुपर्छ । खोजेजस्तो लोकतन्त्र आइनसकेको भन्दै उनले गुनासो गरिन्, जनताले लडेर ल्याएको लोकतन्त्र थियो । तर सामान्य जनताले लोकतन्त्रबाट केही पाएनन् । पाए त हैरानी, भ्रष्टाचारका खबर र पैसा नखुवाई केही काम नहुने सरकारी परिपाटी ।"
सर्वोच्चद्वारा नागरिकताको विवरण माग,"काठमाडौं  सर्वोच्च अदालतले विवादास्पद नागरिकता खारेजी सम्बन्धमा विवरण पेस गर्न सरकारको नाममा आदेश जारी गरेको छ । न्यायाधीश प्रकाशमानसिंह राउतको एकल इजलासले वैशाख १३ गते महान्यायाधिवक्ता कार्यालयमार्फत विगतका विवादास्पद नागरिकतासम्बन्धी गृह प्रशासनले गरेको कामकारबाहीको विवरणसहित उपस्थित हुन आदेश दिएको हो ।संविधान र कानुनविपरीत निर्देशिकाका भरमा नागरिकता जारी गर्न खोजिएको भन्दै अधिवक्ता बालकृष्ण न्यौपानेले दायर गरेको रिट निवेदनका आधारमा सर्वोच्च अदालतले त्यसलाई अमान्य घोषित गरेको थियो । ती नागरिकता रद्द नगरी उनीहरूकै अभिलेखका आधारमा सन्तानले समेत नागरिकता पाएकाले त्यस्ताका सन्तानलाई नागरिकता नदिलाउन माग गरी वरिष्ठ अधिवक्ता बोर्णबहादुर कार्कीले सर्वोच्चमा रिट निवेदन दर्ता गराएका हुन् ।२०५८ साउन ८ गते सर्वोच्च अदालतको विशेष इजलासले दिएको आदेशअनुसार के कति संख्यामा नागरिकता रद्द वा बदर घोषित गरियो ? भनी सर्वोच्च अदालतले गृह मन्त्रालयसँग विवरण माग गरेको छ । अनि त्यस्ता नागरिकता रद्द वा बदर भएको भए अभिलेख सच्चिएको वा नसच्चिएको यकिन गर्न आदेश दिएको छ । त्यस्ता नागरिकता पाउनेका सन्तानलाई पछि नागरिकता दिइएको छ कि छैन ? भनी जवाफ माग गरेको छ । रिट निवेदक कार्कीले निवेदनमा ती नागरिकता खारेजीको निर्क्यौल गर्न, अनि त्यस्ता नागरिकताका आधारमा थप नागरिकता दिएको भए प्रचलनमा नल्याउन आदेश जारी गर्न माग गरेका छन् । उनको निवेदनमा वरिष्ठ अधिवक्ताहरूसहित झन्डै ३० जनाले बहस गरेका थिए ।"
राप्रपासरकार वार्ता,काठमाडौं हिन्दु राज्य स्थापना र धर्मनिरपेक्षता खारेजीको माग गर्दै आन्दोलनरत राप्रपासँग सरकारले मंगलबार वार्ता गरेको छ । सरकारका तर्फबाट कानुन न्याय तथा संसदीय मामिलामन्त्री भानुभक्त ढकालले संविधानको दायराभित्र बसेर मात्र माग सम्बोधन गर्न सकिने जवाफ राप्रपालाई दिएका छन् । राप्रपाका तर्फबाट वार्ता समितिका संयोजक दीपक बोहरा र केन्द्रीय सदस्य निरञ्जन थापा मन्त्रीसँगको वार्तामा गएका थिए । राप्रपा नेताहरूले पार्टीले उठाएका २२ बुँदे माग पेस गरेको प्रचार विभाग प्रमुख मोहन श्रेष्ठले जानकारी दिए । दुई पक्षबीच छिट्टै अर्को वार्तामा बस्ने सहमति भएको छ ।
अर्धचेत अवस्थामै मुकेश,"काभ्रे  जनआन्दोलन२ का घाइते मुकेश कायस्थको स्वास्थ्यमा क्रमिक सुधार आइरहेको थियो । देब्रे हात चलाउने, माँ (आमा) भन्ने, हाँस्ने, गिलो खाने कुरा खाने र हृवीलचियरमा अड्न सक्ने भएका थिए । तर, अहिले फेरि पहिलेजस्तै अर्धचेत अवस्थामा फर्किएका छन् । न खान्छन्, न कुनै प्रतिक्रिया जनाउँछन् । खुवाउनका लागि पेटमा प्वाल पारेर पाइप जोडिएको छ । असार १ गते अचानक बिरामी (सिजर) भएपछि बनेपास्थित शिर मेमोरियल अस्पतालमा १५ दिन उपचार गरियो, निमोनिया पनि देखिएकाले आईसीयूमा राख्नुपर्यो, आमा मीराले भनिन्, सिजर (छारेरोग) भएपछि यसभन्दा अघि उनमा देखिएका सम्पूर्ण सुधार पुरानै अवस्थामा फर्कियो । घर बसेको एक महिनापछि ट्रमा सेन्टरमा १५ दिन राखियो । टाउकोमा पानी जमेकाले उपचारको तयारी थियो, पछि भएन, मीराले भनिन्, मंसिर ९ गते मेडिसिटी अस्पतालमा भर्ना गरेर अप्रेसन गर्यौं, अप्रेसन सफल भए पनि निमोनियाको संक्रमण भएपछि दुईपटक त भेन्टिलेटरमै राखेर उपचार गर्नुपर्यो । उनी अहिले बनेपास्थित घरमै छोराको स्याहारसुसार गरिरहेकी छन् । ११ महिना वीर अस्पताल, ५ महिना न्युरो अस्पताल, अन्नपूर्ण अस्पतालमा उपचारपछि ५ महिना अनामनगरमा स्पर्श थेरापी गरिएको थियो । उपचारमा संलग्न चिकित्सकले पनि मुकेशमा आएको सुधारलाई चमत्कार भनेका थिए । उनको मस्तिष्कको ४ भागमध्ये ३ भाग नष्ट भएको छ । जनआन्दोलनका क्रममा २०६२ चैत २७ गते मुकेशको कन्चटमा गोली लागेको थियो । यसबीच धेरै घटनापरिघटना भइसकेका छन् । राज्य सञ्चालन गर्ने थुप्रै पात्र पनि फेरिएका छन् । तर उनको दैनिकी फेरिएको छैन । ४ हजार ७ सय ५४ दिनदेखि अर्धचेत अवस्थामा बेडमै छन् । मुकेश गोली लाग्दा १५ वर्षका थिए । राज्यले दिएको सेवासुविधाबाट कायस्थ परिवार सन्तुष्ट छ । तर भुक्तानीका लागि झन्झट बेहोर्नुपरेको गुनासो पनि छ । बिल भर्पाइअनुसारको भुक्तानी त सरकारले दिन्छ तर त्यसका लागि पाउने सास्ती अर्कै छ, मीराले भनिन्, औषधिउपचारबापत् २ वर्षको भुक्तानी अझै बाँकी छ, लोकतन्त्रका लागि योगदान गरेकालाई दिइएको सुविधा लिन त्यति झन्झट हुँदा बेवास्ता गरेको महसुस हुने रहेछ । सरकारले मुकेशको उपचार खर्च, १५ हजार मासिक भत्ता, एक सुसारेका लागि ६ हजार २ सय भत्ता र एक नर्स नियमित उपलब्ध गराउँदै आएको छ । जिल्ला जनस्वास्थ्य कार्यालय नरहेकाले नर्सको पैसा भुक्तानीमा समस्या भएको मीराले बताइन् । उनी मुकेशजस्ता जनआन्दोलनका घाइतेका लागि राज्यले एउटा पुनःस्थापना केन्द्र बनाइदेओस् भन्ने चाहन्छिन् । अहिले त हामीले स्याहारसुसार गर्दै आएका छौं, हाम्रो सेखपछि पनि मुकेशजस्ता जनआन्दोलनका घाइतेको स्याहारसुसार गर्न एउटा पुनःस्थापना केन्द्र बनाइदिए सहज हुन्थ्यो, उनले भनिन् । पूरा भएन प्रधानमन्त्रीको वाचा अघिल्लो पटक प्रधानमन्त्री हुँदा २०७३ असार १४ गते मुकेशलाई भेट्न पुगेका केपी शर्मा ओलीले उनका नाममा खुलेको प्रतिष्ठानलाई ५ लाख सहयोग गर्ने प्रतिबद्धता जनाएका थिए । हाल सञ्चारमन्त्री रहेका जिल्लावासी गोकुल बाँस्कोटासहितका नेता आएर प्रधानमन्त्रीको प्रतिबद्धता रहेको र छिट्टै प्राप्त हुनेमा आश्वस्त पारेका पनि थिए । तर ३ वर्ष पुग्नै लाग्दा पनि प्रधानमन्त्रीको वचन पूरा भएको छैन । उहाँ (प्रधानमन्त्री) ले सहयोगको वचन दिनुभएको थियो, पर्यटन मन्त्रालयमार्फत पैसा आउने भनेपछि जिल्ला विकास समितिमा बुझ्न पनि गयौं तर आएन, प्रतिष्ठानका अध्यक्ष हीरा शर्माले भने ।लोकतन्त्रपछिका सबैजसो प्रधानमन्त्रीले मुकेशको घर पुगेर उनलाई जिउँदो सहिद घोषणा गर्ने भनी गरेको प्रतिबद्धता पनि पूरा भएको छैन ।"
योगदान कदर भएन,"रामेछाप (कास) राज्यले जनआन्दोलनका घाइतेलाई सम्झन छाड्यो, पूरै उपेक्षा गरेको छ, ३७ वर्षीय होमप्रसाद पौडेल (रामहरि) ले भने । उनी दोस्रो जनआन्दोलनका घाइते हुन् । २०६२ वैशाख ४ गते मन्थलीमा भएको विशाल जनप्रदर्शनका क्रममा उनको टाउकोमा ढुंगाले लागेको थियो । त्यो लडाइँ अहिलेको जस्तो मनलागी हुने व्यवस्थाका लागि थिएन, उनले भने । गम्भीर घाइते पौडेललाई मन्थलीको तामाकोसी सहकारी अस्पतालमा उपचार हुन नसकेपछि काठमाडौं लगिएको थियो । मोडेल अस्पताल पुर्याएर तत्काल शल्यक्रिया गरियो । झन्डै २ महिना लामो उपचारपछि उनी घर फर्किए । खर्च राज्यले बेहोरिदियो । त्यसै बेला गृह मन्त्रालयले जनआन्दोलनका घाइतेको परिचय दियो र सम्मान गर्यो । त्यसबाहेक हालसम्म केही पाएको छैन, पौडेलले भने, अहिले एउटा परिचयपत्रबाहेक बेग्लै व्यवहार राज्यले गर्दैन । उनले सोही परिचयपत्र देखाएर पाटन क्याम्पसबाट स्नातकोत्तर गरे । पढ्न पैसा लागेन । त्यसबाहेक अरू केही सुविधा पाएका छैनन् । परिचत्रपत्र सधैं गोजीमा हुन्छ । तर त्यसले सार्वजनिक सवारीमा छुटसम्म पाइँदैन । पौडेल कांग्रेसको राजनीतिमा छन् । तर पार्टीका कार्यक्रममा आफूलाई जनआन्दोलनका घाइते भनेर सम्झेको उनलाई थाहा छैन । पार्टीले वडा सदस्यको टिकट दियो । मन्थली नगरपालिका१ मा निर्वाचित भए । वडाध्यक्ष नहुँदा उनले कार्यवाहक भएर चलाउँदै आएका छन् । सशस्त्र द्वन्द्वमा अंगभंग र घाइते भएका तत्कालीन माओवादी कार्यकर्ताले राज्यबाट भत्ता र स्याहारसुसारसम्मको सुविधा लिँदै आएका छन् । तर जनआन्दोलनका घाइते उपेक्षित हुनुपरेको पौडेलको गुनासो छ । हामी पनि राजतन्त्र अन्त्य गरी नागरिकको अधिकार प्राप्तिको लडाइँमा थियौं, उनले भने, अधिकार स्थापना गरियो तर हाम्रो योगदानको बेग्लै कदर भएन ।"
अस्पतालमा उपकरण छैन,"चितवन बाहिरबाट हेर्दा भवन भव्य नै छ । भित्र पनि कुर्ची टेबुल र बेडहरू राखिएका छन् । कोठाकोठामा युनिटको नाम पनि लेखिएको छ । पृथ्वी राजमार्गको आडैमा कुरिनटार सशस्त्र प्रहरी विपद् व्यवस्थापन तालिम शिक्षालयभित्र बनेको ट्रमा अस्पतालको हालत देखे जस्तो सुन्दर भने छैन । अमेरिकी दूतावासको सहयोगमा अस्पतालको भवन तयार भएको लामो समय भए पनि भित्र कुनै उपकरण छैनन् ।कुनै उपकरण नै नभएपछि अस्पताल सञ्चालनमा छैन । दूतावासले अघिल्लो वर्षको अगस्टमा भवन हस्तान्तरण गरेको हो । भवन र शय्याहरू छन् । यो अस्पताल २५ शय्याको क्षमताको हो । तर उपकरणहरू केही छैनन् । त्यसैले हस्तान्तरण भएको एक वर्ष हुन लाग्दा पनि सेवा सुरु गर्न सएिको छैन, तालिम शिक्षालयका प्रमुख रहेका सशस्त्र प्रहरीका वरिष्ठ प्रहरी उपरीक्षक (एसएसपी) किशोर प्रधानले भने ।पृथ्वीराजमार्ग र नारायणगढ मुग्लिन सडक खण्ड दुर्घटना धेरै हुने सडक हो । दुर्घटनाका घाइतेलाई कम्तीमा एक घण्टा परको भरतपुर र चार घण्टा टाढाको पोखरा वा काठमाडौं लगेर उपचार गर्नुपर्ने बाध्यता छ । सामान्य घाइतेको उपचार पनि राजमार्ग क्षेत्रमा हुन सकेको छैन । चोट लागेको ठाउँबाट बगेको रगत नरोकिँदा घाइतेको ज्यानै जाने गरेको दुःखद अवस्था पनि छ ।यस्तो अवस्था नहोस्, दुर्घटनाका घाइतेको महत्त्वपूर्ण उपचार यही हुन सकोस् । ठूला र जटिल खालका शल्यक्रियाबाहेकका सेवा दिन सकियोस् भनेर ट्रमा अस्पताल बनाएको हो, एसएसपी प्रधानले भने । सशस्त्र प्रहरीको काठमाडौंमा आफ्नै अस्पताल पनि छ । उपकरणहरू भए चिकित्सक र अन्य प्राविधिकहरूको प्रवन्ध सशस्त्र प्रहरीले नै गर्न सक्छ । तर उपकरण किन्ने र सञ्चालन गर्ने खर्चको व्यवस्था अझै हुन सकेको छैन ।यो विषयमा हामीले हाम्रो विभागमा लेखेर पठाएका पनि छौं । केही न केही उपाए लाग्ला, एसएसपी प्रधानले भने । गाउँपालिकासँग मिलेर अस्पताल सञ्चालन गर्ने विषयमा पनि कुरा अगाडि बढेको छ । हरेक स्थानीय तहमा कम्तीमा १५ शय्याको अस्पताल राख्ने भन्ने नीति छ । यहाँ २५ शय्याको अस्पताल भवन बने पनि उपकरण अभावमा चलाउन सकेका छैनौं । यसलाई के कसरी हुन्छ चलाउँछौं, इच्छाकामाना गाउँपालिका अध्यक्ष गीता गुरुङले भनिन् । गाउँपालिकाले अस्पताल चलाउन एक करोड रुपैयाँको जोहो गर्न लागेको उनले बताइन् । हालै मात्र चितवन२ का सांसद कृष्णभक्त पोखरेल र चितवन जिल्ला समन्वय समितिका अध्यक्ष कृष्ण डल्लाकोटीले अस्पतालको भवन हेर्नुभएको छ । यसलाई चलाउनका लागि वातावरण बनाउन मैले भनेकी छु । जिल्ला समन्वयले ५० लाख दिए हामीले पनि ५० लाख रुपैयाँ जुटाएर अस्पताल चलाउने थियौं, अध्यक्ष गुरुङले योजना सुनाइन् ।"
भँगेरीमा पुष्पलालको स्मरण,"भँगेरी, रामेछाप  नेपाल कम्युनिस्ट पार्टीका संस्थापक पुष्पलाल श्रेष्ठको जन्मथलो भँगेरी बुधबार उनका अनुयायीले खचाखच थियो । पुष्पलाल जन्मेको घडेरीमा सानो ढुंगामा कुँदिएको उनका र दाजु सहिद गंगालालको मूर्तिसँग बसेर फोटो खिचाउनेको तँछाडमछाड नै भयो । कतिपयले पुष्पलाल जन्मेको थलोको माटो समाएर उनको स्मरण गरे । नेपालमा कम्युनिस्ट पार्टी स्थापना भएको ७० वर्ष पुगेको अवसरमा नेकपा प्रदेश ३ कमिटीले रामेछापमा राखेको विशेष कार्यक्रममा देशभरबाट कार्यकर्ता भँगेरीमा ओइरिएका थिए । त्यसपछि उनीहरू रामेछाप बजारमा आयोजित सभामा पुगे । सभामा नेताहरूले विश्वमा कम्युनिस्टहरू धराशायी भएका बेला नेपालमा कम्युनिस्टहरूको बहुमत सरकार भएकोमा गर्व गर्दै त्यसको श्रेय पुष्पलाललाई जाने बताए । कार्यक्रममा नेकपा ३ नम्बर प्रदेश अध्यक्ष नारायण दाहालले पुष्पलालको योगदान विश्व कम्युनिस्ट आन्दोलनसँग जोडिएको बताए । उनले २०१४ सालमा विखण्डनको बाटोमा हिँडेको कम्युनिस्ट आन्दोलनलाई एकताको बाटोमा ल्याउन पुष्पलालले गरेको योगदान सम्झिए ।नेकपाकी ३ नम्बर प्रदेश इन्चार्ज अष्टलक्ष्मी शाक्यले पुष्पलाल दूरदर्शी नेता भएको बताइन् । पुष्पलाललाई कार्यदिशा बनाउने क्रममा धेरैले गद्दारको आरोप लगाएको प्रशंग उल्लेख गर्दै उनले भनिन्, तर त्यही कार्यदिशाको जगमा नेपालका कम्युनिस्टहरू यो हैसियतमा पुगेका हुन् । पुष्पलालका विचार युगौंयुगसम्म सम्झन लायक छन् । नेकपाका प्रदेश सचिव एवं पूर्वमन्त्री आनन्दप्रसाद पोखरेलले पुष्पलाल स्मृति प्रतिष्ठानको जग्गा मुआब्जाका लागि बजेट निकासाको पहल भइरहेको जानकारी दिए । अर्थ र पर्यटन मन्त्रालयमा यसबारे कुरा भइसकेको छ । रकम निकासा भई चाँडै नै काम हुनेछ, पोखरेलले भने । सभामा नेकपा केन्द्रीय सदस्य तथा पूर्वमन्त्री हरिबोल गजुरेलले भँगेरीलाई राजनीतिक तीर्थस्थलका रूपमा विकास गरिने बताए । पार्टीका जिल्ला इन्चार्ज तथा पुष्पलाल प्रतिष्ठान रामेछापका अध्यक्ष देवशंकर पौडेलले आगामी वर्षको स्थापना दिवस पुष्पलाल जन्मेकै भँगेरीमा मनाइने जनाए । हामी त्यस पविक्र स्थानको विकासका लागि तत्कालै कार्यत्रम थाल्छौं, उनले भने । दुई वर्षअघि सरकारले बीपी कोइरालाको जन्मथलो सिन्धुलीको दुम्जा र पुष्पलाल श्रेष्ठको जन्मथलो भँगेरीमा स्मृतिपार्क बनाउने कार्यक्रम अघि सारेको थियो । यसका लागि आवश्यक जग्गा अधिग्रहण र मुआब्जा निर्धारण गरेको १ वर्ष पुगे पनि रकम निकासा नहुँदा काम सुरु हुन सकेको छैन ।"
सार्वजनिक जग्गा अतिक्रमण,"काठमाडौं  काठमाडौं महानगपालिकाका ४ नं वडाध्यक्षले सार्वजनिक जग्गा मिचेको वडाबासीले आरोप लगाएका छन् । मण्डिखाटार जाने पुरानो बाटोलाई छेकेर वडाध्यक्ष र उनका दाजुभाइले पार्किङ बनाएका छन् भने भाडामा पनि लगाएका छन् । वडाध्यक्ष मोहन विष्टले आफ्नो र आफ्ना नातेदारको सँगै जग्गा पर्ने भएकाले दुवैतिबाट घेरबेर गरेर च्यानल गेट लगाएका छन् भने अर्कोतिर घर नै बनाएर भाडामा लगाएको स्थानीयको आरोप छ । वडाध्यक्षले भने, सार्वजनिक जग्गा राज्यले संरक्षण गर्नुपर्ने बताउँछन् ।धुम्बाराहीबाट मण्डिखाटार जाने बाटोको मुखैमा देब्रेतिर दुई घरको बीचको साँघुरो ठाउँमा दुईतिर सिमेन्टको पर्खाल छ । बीचमा ढोका छ । त्यो घरको समेत भाडा उठाइएको छ । वडाध्यक्षकै दुई घर वरको घरमा सार्वजनिक जग्गामाथि नै पक्कि घर बनाइएको छ । त्यो मण्डिखाटार जाने पुरानो बाटो हो । नयाँ बनेपछि त्यसलाई घेरबेर गरेर पार्किङ गर्ने र आँगनको रुपमा प्रयोग गरिएको छ, एक स्थानीयले भने, चक्रपथसँगैको जग्गामा पक्की घर बनाई भाडामा लगाएका छन् । वडाध्यक्षको मिलेमतोमै अतिक्रमण गरिएको हो । जग्गाको नापीअनुसार १६६, १६७ र १६८ पछि को १४७ र १४८ नम्बर कित्ता सार्वजनिक स्थान वा सडक हो । नापीको ट्रेस अनुसार उक्त जग्गा सडक हो । तर त्यो जग्गामा अहिले तीन घरले आफ्नो जसरी प्रयोग गरिरहेका छन् र उत्तरतर्फ गेट र दक्षिणतर्फ घर बनाएका छन् । लगभग एक सय मिटर जग्गा उनले दुवै तर्फबाट मिचेका छन् । चक्रपथसँगैको गल्ली ढाकेर घर बनाइएको छ भने दक्षिणतर्फ गेट बनाएर राति बन्द गर्ने गरेको वरपरका पसलेले बताए । एक व्यवसायीले भने, त्यो घर निकै पहिलेदेखिको हो । भाडामा छ, यताको ढोका पनि निकै पहिले बनाइएको हो ।वडाले ५ सय ५२ रोपनी अतिक्रमित जग्गा राज्य मातहत ल्याइसकेको जनाएको छ । तर उक्त जग्गाबारे वडाध्यक्ष विष्टले सुरुमा थाहा नपाएको प्रतिक्रिया दिए पनि पछि भने खुला स्थान भएकाले प्रयोग गरेको स्वीकारे । उनले भने मान्छेले आफनो सुरक्षाका लागि गेट लगाउन नपाउनु ? खुला स्थान हो जसले प्रयोग गरेपनि भयो । तपाईं आएर प्रयोग गर्नुस् । उनले संरक्षण गर्ने जिम्मा राज्यको भएको बताए । आफैँ स्थानीय सरकारको प्रतिनिधि भएपनि राज्यले उक्त जग्गा संरक्षण गर्नुपर्ने उनको भनाइ थियो । उनले भने, अरु जग्गाझैं यो जग्गा पनि राज्यले संरक्षण गरोस् । हामीले रोकेका छौं र ?"
सहिद पार्क अलपत्र,"काठमाडौं  ठेकेदार कम्पनी र अनुगमन गर्ने निकायको लापरबाहीले गोकर्णमा राष्ट्रिय सहिद तथा शान्ति पार्क निर्माण अलपत्र परेको छ । सहरी तथा भवन निर्माण विभागद्वारा गठित छानविन समितिले तयार पारेको प्रतिवेदनमा कुनै पनि काम सम्पन्न नभई अपूरो र अलपत्र परेको देखिएको उल्लेख छ । पार्कका अलपत्र छाडिएका भौतिक संरचनासमेत भत्कने अवस्थामा पुगेका छन् । गत कात्तिकमा सहरी विकास मन्त्रालयका प्राविधिक उपसचिव चक्रवर्ती कण्ठको संयोजकत्वमा ३ सदस्यीय छानविन समिति गठन गरिएको थियो । परामर्शदाता कम्पनी डललिंक प्लस आरआई डीसी जेभीले तयार गरेको विस्तृत आयोजना प्रतिवेदन (डीपीआर) एकअर्कोमा निर्भर हुने गरी तयार गरिएकाले एक निर्माण व्यवसायीले काम नगर्दा अर्को प्रभावित हुने भएकाले निर्माण कार्य अलपत्र परेको प्रतिवेदनमा उल्लेख छ । प्रतिवेदनअुनसार रेस्टुरेन्ट, निजामती पार्क, शान्ति स्तूप, सामुदायिक भवन र भजन मण्डलीलगायतका संरचना २३ वर्षदेखि यथावत् अवस्थामा छन् । पार्कमा २०७४ देखि काम ठप्पप्रायः छ । सरकारले पार्क निर्माणका लागि करिब ४७ करोड रुपैयाँ विनियोजन गरिसकेको छ । त्यसमध्ये २५ प्रतिशत रकम ठेकेदारले भुक्तानी लिइसकेका छन् । ६ सय ५० रोपनी जग्गामा पार्कका विभिन्न संरचना बनाउन थालिएको थियो । सरकारले २०६४ मा पार्क बनाउन चारवटा कम्पनीलाई ठेक्का दिएको थियो । पार्क २०६२६३ को लोकतान्त्रिक आन्दोलनको सम्झनामा बनाउन थालिएको हो । डाँफेगौरीपर्वतसुनौला खिम्ती जेभी, बोखिम कन्स्ट्रक्सन शान्ति निर्माण सेवा, सूर्यआवीजनपथ जेभी र चक्रेश्वरीसूर्यजीवन जेभी निर्माण कम्पनीले पार्कमा भौतिक संरचना निर्माणको ठेक्का लिएका थिए । पार्कलाई ४ भागमा विभाजन गरिएको छ । ७२ रोपनीमा स्मृति क्षेत्र, त्यसमा १८ मिटर अग्लो शान्ति पिरामिड राख्ने योजना छ । पिरामिडभित्र मण्डला र बुद्ध प्रतिमा रहनेछ । पिरामिडको टुप्पो राति प्रज्वलित हुनेछ । उक्त भागमा संग्रहालय, निजामती कर्मचारी स्मारक र शान्ति स्तूप रहनेछन् । संग्रहालयलाई अर्धभूमिगत बनाइनेछ, जसमा आन्दोलनका तस्बिर, चित्र र मध्य भागमा ठूलो घण्टा रहनेछ । उक्त क्षेत्रका निर्माणाधीन भौतिक संरचना पनि बेवारिसे अवस्थामा छन् ।दोस्रो भागमा मनोरञ्जन क्षेत्र तोकिएको छ । १ सय ७२ रोपनीमा घुन्सा घटनामा मृत्यु भएकाहरूको सालिक र वरिपरि बगैँचा निर्माण गरी विभिन्न प्रजातिका फूल तथा बोटबिरुवा रोप्ने, पिकनिक स्थलका साथै मृगस्थली बनाउने भनिएको छ । तेस्रो भागलाई संस्थागत क्षेत्र नाम राखिएको छ । त्यसका लागि ५२ रोपनी जग्गा छुट्याइएको छ । त्यहाँ रेस्टुरेन्ट तथा बहुउद्देश्यीय हल, सामुदायिक पसल तथा पार्क व्यवस्थापनको कार्यालय, सामुदायिक भवन, सीप विकास तालिम केन्द्र अध्यापन केन्द्र रहनेछ ।"
लोकले जित्ने पो लोकतन्त्र,"दलहरू पनि सच्चिने, देशमा शान्ति पनि आउने आसमा नेपाली जनता दोस्रो जनआन्दोलनमा व्यापक सहभागी भए । श्याम तमोटको गीतले भनेजस्तै, गाउँगाउँबाट उठे, बस्तीबस्तीबाट उठे । देशको मुहार फेर्नलाई जो जहाँ थिए, त्यहीँबाट उठे । जिल्लाजिल्लामा महिलाहरू थाल ठटाउँदै सडकमा निस्किए । सहरका चोक र सडकहरू चप्पल लगाएका सर्वसाधारणले भरिए । मानव सागर उर्लिएको त्यो जनआन्दोलन सम्भ्रान्तहरूको बुद्धिविलास थिएन, शासन व्यवस्थाको चरित्र फेरेर जनजीवनमा खुसी ल्याउने आमचाहनाको उपज थियो ।लोकतन्त्र स्थापना भएको आज १३ वर्ष पुगेको छ । यसबीच केही युगान्त परिवर्तन भए । सरकारमाओवादी विस्तृत शान्ति सम्झौता भयो । दस वर्ष युद्ध लडेका विद्रोहीहरू प्रतिस्पर्धात्मक बहुदलीय व्यवस्थाको मूलधारे राजनीतिमा समाहित भए । अढाई सय वर्ष पुरानो राजतन्त्र अन्त्य भएर गणतन्त्र स्थापना भयो । क्रमशः मधेसी र महिला राष्ट्रपति बने । माओवादी लडाकुहरू राष्ट्रिय सेनामा समायोजन भए । जननिर्वाचित संविधानसभाले संविधान बनायो । राज्यका निकायहरू समावेशी बनाइए । मुलुक संघीयतामा गयो । संघ, प्रदेश र स्थानीय तीनै तहमा निर्वाचित सरकार बने । शासन व्यवस्थामा यति धेरै फेरबदल आए पनि शासकहरूको मूल चरित्र भने जस्ताको तस्तै रह्यो । दोस्रो जनआन्दोलनका दौरान अब सुध्रन्छौं भनेर वाचा गरेका दलहरूले पुरानै रूप देखाए । कतिपय सन्दर्भमा त, २०५० को दशकको भन्दा फोहोरी खेलहरू सतहमा देखिए । विवादास्पद पात्र लोकमानसिंह कार्की अख्तियार दुरुपयोग अनुसन्धान आयोग प्रमुख बनाइए, हक्की प्रधानन्यायाधीश सुशीला कार्कीमाथि महाअभियोग लगाउन खोजियो । माओवादीहरू पनि जनजीवन सुधार्न रचनात्मक राजनीति गर्नबाट चुके । संसार फेर्न हिँडेको दाबी गर्ने उनीहरू आफैं फेरिए । आम जनता जहाँको तहीँ भए । उनीहरूका समस्या ज्युँका त्युँ रहे । व्यक्तिगतदलगत स्वार्थकेन्द्रित राजनीति, शासकहरूको विलासी जीवनशैली, स्वेच्छाचारी प्रवृत्ति, आफ्नालाई मात्र च्याप्ने परिपाटी उस्तै रह्यो । अझ बढ्यो । देशले स्थिर सरकार पाए पनि सुशासनको आम आकांक्षा सम्बोधनको कुनै प्रयास भएको छैन । समृद्धि नारामा छ । भ्रष्टाचार झाँगिँदै छ । संविधान र कानुनले बाध्य बनाएको अवस्थामा बाहेक समावेशी र समानुपातिक प्रतिनिधित्वमा दलहरू उदार छैनन् । परीक्षाबाट छानिने समावेशी पदहरू सम्बन्धित समुदायकै सम्भ्रान्तहरूको पोल्टामा गएको र दलहरूबाट चुनिनेमा नातागोता छिरेको छ । समावेशी र समानुपातिकको मर्मअनुसार लक्षित समूहलाई समेट्ने चुनौती छ । संक्रमणकालीन न्याय टुंगिएको छैन । पृथकतावादी गतिविधि गरिरहेका सीके राउत वैधानिक राजनीतिमा आए पनि माओवादीबाट छुट्टिएका नेक्रवित्रम चन्द मूलधारबाट भाग्दै छन् । राजतन्त्रको समूल नष्ट हुँदा दलहरू सामन्तवादी देखिँदैछन् । संविधानले ग्यारेन्टी गरेको अभिव्यक्ति स्वतन्त्रतामाथि अनेक बहानामा धावा बोलिँदैछ । आलोचनाका स्वरहरू दबाइँदै छ । सरकार व्यंग्य पचाउने क्षमता राख्दैन । निर्वाध प्रश्न गर्ने हकलाई सकेसम्म अंकुश लगाउन खोजिएको छ । विदेश उड्न विमानस्थल पुगेका विश्वविद्यालयका उपकुलपतिलाई बयान दिन प्रधानमन्त्री कार्यालय पुर्याइन्छ । विद्युतीय कारोबारमा आकर्षित हुने ऐन लगाएर पत्रकारहरूलाई थुनिन्छ । कति गतिविधि यस्ता भइराखेका छन्, जहाँ लोकतन्त्र आफैं लजाउँछ ।सरकारलाई जनकेन्द्रित काम गर्न कुनै जटिल गतिरोध छैन । सार्वजनिक वृत्तमा उठेका स्वरहरूको सुनुवाइ भइरहेको छैन । अहिले हामी यस्तो जटिल मोडमा छौं जहाँ निर्वाचित सरकार मात्र होइन, प्रतिपक्षी दलप्रति पनि नागरिक भरोसा डगमगाएको छ । लोकतन्त्रको स्वास्थ्यका लागि यो शुभ संकेत होइन । यस्तो बेला सबै प्रमुख दलले लोकतन्त्र सुदृढीकरणमा रचनात्मक भूमिका खेल्न सक्नुपर्छ । लोकले जित्ने व्यवस्था लोकतन्त्र हुन्छ, निश्चित स्वार्थ समूहको पोल्टामा परेको नेतृत्वले जित्ने व्यवस्था लुटतन्त्र हुन्छ । नागरिक अधिकारहरू निर्विघ्न प्रयोग गर्न पाउने, कानुनी राजसहितको सुशासन प्रत्याभूत गर्ने, सबै खाले विभेदहरू अन्त्यको प्रतिबद्धतासहितको न्याय र समतामुखी विवेकी राज्य लोकतन्त्रको कबोल हो । यसप्रतिको सम्झना दिलाउने साइतले हामीलाई लोकतन्त्रको अभ्यासमा देखापरेका अभावहरू आलोकित गर्छ । खाडल पुर्ने कर्तव्यचेत दिलाउँछ । सबैलाई लोकतन्त्र दिवसको शुभकामना !"
धर्म अमृत कि विष,"ग्रेटर सिकागोमा मेरो निवास नजिकै क्रियायोग आश्रम छ । आश्रममा चार जनाजति गेरुवा वस्त्रधारी शाकाहारी, ब्रह्मचारी स्वामीहरू बस्छन् । म बेलाबेला ती स्वामीहरूसँग सत्संग गर्छु । ती स्वामीमध्ये पनि दुई जनासँग मेरो राम्रै हिमचिम छ । मित्र जस्तै भएका छन् । निकै हँसिला र उदार छन् । जहिल्यै गए पनि मलाई एउटा न एउटा फल दिएकै हुन्छन् । ध्यानयोगले गर्दा शान्तचित्त छन् । एक जनासँग म तरकारी बारीबारे विचारविमर्श र सहकार्य गर्ने गर्छु भने अर्कासँग शास्त्र र ज्ञानगुनका कुरा । म पूर्वीेय र पाश्चात्य साहित्य र दर्शनबारे आफ्नो विषयगत अनुभव सुनाउँछु । तिनीहरू मसँग योगदर्शन र अध्यात्मका कुरा बाँड्छन् । विमर्शका क्रममा भारत र यसको संस्कृति जहिले पनि चर्चाको विषय बन्ने गर्छ ।एक दिन यसै गुजरातमा मोदी सरकारले बनाएको पटेलको भीमकाय मूर्तिको कुरा चल्यो । स्वामीजी मूर्तिको आकार, निर्माण लागत र यसको राष्ट्रवादी विम्बबाट मुग्ध रहेछन् । मैले भनेँं, भारतले विश्वलाई लौहपुरुष किन देखाउनुपरेको होला ? अमेरिकाले स्ट्याचु अफ लिबर्टी (स्वतन्त्रताकी मूर्ति) फ्रान्सबाट उपहार पाएपछि न्युयोर्क हार्बरमा राखेजस्तै कुनै महान उद्देश्य बोकेको मूर्ति राख्दा भारतीय सभ्यताबारे राम्रो सन्देश जान्थ्यो । भएन, गान्धीकै त्यत्रो मूर्ति राख्दा पनि ठिकै हुन्थ्यो, किनभने गान्धीको सत्य र अहिंसाबारे सन्देश कालजयी मानवतावादी छ । हुन त आफ्नो यत्रो विशाल मूर्ति र त्यत्रो खर्चको विरोधी नै हुने थिए, सरलजीवी गान्धी, तर यो पटेलको मूर्ति त युरोपेली उत्पादनको सबभन्दा विध्वंसकारी विचारधाराराष्ट्रवादलाई भारतले स्वाट्ट निलेर विश्वमाझ आफूलाई युरोपको अन्धभक्तका रूपमा प्रदर्शित गरेको भयो । अलि सुहाएन ।हैन, भारतले आफ्नो बलियो राष्ट्रवाद देखाउन जरुरी छ, ती स्वामीले भने, किनभने भारतमा क्रिस्चियन धर्मप्रचारकहरू निकै आक्रामक भइराखेका छन् । मैले भनेँं, त्यसो हो भने अम्बेडकर वा बिर्सा मुन्डाको मूर्ति बनाउनुपर्ने, किनभने धर्म परिवर्तन त आदिवासी र दलितहरूमा बढी भइराखेको छ । कतिजना ब्राह्मण क्रिस्चियन भएका छन् ? उच्च जातिकाहरूले त क्रिस्चियन स्कुलमा पढेर बडेबडे पदमात्रै ओगटेका छन् । हिन्दु धर्मको विविधता र बहुलतामाथि मलाई जति गर्व छ, त्यति नै यसको जातीय भेदभाव र छुवाछूतप्रति शरम । फेरि आदिवासी क्षेत्रमा तपाईंहरू किन जानुहुन्न ? आदिवासीहरूलाई हिन्दु धर्ममा उच्च दर्जा दिनुस् । दलितलाई उच्च दर्जा दिनुस् । तिनीहरू स्वयं क्रिस्चियन हुँदैनन्, किनभने सैद्धान्तिक रूपमा समान भए पनि विगत पाँच सय वर्षले प्रमाणित गरेको छ, क्रिस्चियानिटी र रंगभेदबीच अनौठो सम्बन्ध छ भनेर । अर्कातिर भारतको आदिवासी क्षेत्रका खनिज पदार्थलाई भारतको हिन्दुत्ववादी सरकारले ठूला व्यापारी घरानालाई भटाभट बेच्दैछ । यसले गर्दा त्यस क्षेत्रमा माओवादी विद्रोह चर्केको छ । भारतका आदिवासी माओवादी, क्रिस्चियन मिसनरी र हिन्दुत्ववादी सरकारको चेपुवामा छन् । माओवादी र मिसनरीले कमसेकम मुक्तिको आस त देखाएका छन् ! हिन्दुत्ववादी सरकारले त्यो पनि गरेको छैन । उल्टै आदिवासीको जल, जंगल र जमिन लिलाम गर्दैछ । गौमांस लुकाएको शंकामा हिन्दुत्ववादी भिडले निर्दोष मुसलमान मार्दैछ । तकवितर्क गर्ने विद्वानहरूको हत्या गर्दैछ ।सधैं शान्त प्रकृतिका देखिने ध्यानी स्वामिजी जंगिए । जोडदार तर्क राख्ने क्रममा मेरो पनि पारो चढ्यो र स्वर उँचो भयो । घर फर्केपछि मैले सोचेंँ योग र ध्यान साधना गरेर चित्त शान्त र संयमित पार्न सिकाउने क्रियायोगी त धर्म र राज्यको विस्फोटक सम्मिश्रणले संयम गुमाई उद्वेलित हुन्छन् भने सामान्यजनको के हालत हुँदो हो ? उद्दण्ड र आपराधिक तत्त्वहरूको त झन् कुरै के गर्ने !धर्म र राज्यको मिश्रण घातक र विस्फोटक अनि सधैं द्वन्द्व जन्माउने कारक हो भन्ने इतिहासले प्रमाणित गरिसकेको छ, खासगरी पाँच सय वर्षयता । आधुनिक राष्ट्रवादका जन्मदाता युरोपेली राज्यहरूले राज्यमा धर्म मिसाउँदा शताब्दियौंसम्म भोग्नुपरेको रक्तपात र नरसंहारबाट आजित भएर राज्यबाट धर्मलाई (सेपरेसन अफ चर्च एन्ड स्टेट) अलग्याउने पाठ सिके । यो रक्तरञ्जित इतिहास भोग्नुपर्दाको पाठ थियो ।उता मुसलमान बहुल राज्यहरूमा त्यहाँका बौद्धिक र सुकिलामुकिला नेतृत्वले इस्लाम धर्मग्रन्थमा परिकल्पित धर्म र राज्य एकअर्कासँग अभिन्न रहनुपर्ने अवधारणालाई तोड्न सकेनन् । फलस्वरूप मुसलमान बहुल राज्यमा गणतन्त्र फस्टाउन सकेन, अवस्था अझै फरक भएको छैन । जबजब लोकतन्त्रले जरो गाड्न खोज्छ, तबतब त्यहाँ धार्मिक अतिवादीहरूले धर्मलाई राज्यसँग एकाकार गरेर अल्पसंख्यक र महिलामाथि उत्पात मच्चाउने गर्छन् । त्यसबाट बच्न यात साउदी अरबमा जस्तै तानाशाही राजाले नै धर्मगुरुहरूलाई चित्त बुझ्ने खालको कट्टर धार्मिक राज्य जनतामाथि थोपर्छन् या धर्मनिरपेक्ष तानाशाह जन्मिन्छन्, सद्दाम हुसेनको इराकदेखि बेन अलीको ट्युनिसिया र कमालपासाको टर्कीमा जस्तै । श्रीलंकामा बहुसंख्यक बौद्धमार्गी सिंहली र अल्पसंख्यक हिन्दु तमिलबीच दशकौंको गृहयुद्ध र धनजनको क्षतिपछि फेरि सिंहलीमुसलमान द्वन्द्व उब्जेको छ । सयौं मानिसको ज्यान जानेगरी इस्टर सन्डेका दिन भएको आतंककारी बम विस्फोट त्यसैको परिणाम हो । राज्यसँग धर्म गाँसिएपछि भएका यस्ता हृदयविदारक घटना कति छन् कति !बंगलादेश र पाकिस्तानमा रक्तपात र लोकतन्त्र अनि सेना बीचको जुहारी धर्ममा राज्य र राज्यमा धर्म (सियासतमा मजहब र मजहबमा सियासत) मिसाइएकै परिणाम हो । भारतमा पहिले लालकृष्ण आडवाणी अनि अहिले नरेन्द्र मोदी र अमित शाह नेतृत्वमा चुनावी सफलता पाएको हिन्दुत्ववादले सिर्जना गरेको हिंसा र त्रासको वातावरण धर्मनिरपेक्ष राज्यमा बहुसंख्यकको धर्म मिसाउने परिणाम होइन भने के हो ? धर्मले सर्वसाधारणलाई गहन जीवनदर्शन सहजै उपलब्ध गराउन सक्छ भने सजिलै विषको बेलरी पनि हुनसक्छ, आँखा चिम्लेर यसका पछाडि लाग्यो भने ।नेपालमा तराईमधेस र हिन्दु पहाडलाई मिसाई भइरहेका बहुसंख्यक हिन्दुवादी प्रयास पृथ्वीनारायण, जंगबहादुर र महेन्द्रको पञ्चायती हिन्दु राष्ट्रवादभन्दा सैद्धान्तिक रूपले भिन्न हुनसक्ला, तर यसले व्यावहारिक रूपमा न मधेसीकै भलो गर्छ, नत जनजाति र दलितकै । यसले लोकतन्त्रलाई बहुसंख्यक नेपालीको रगतपसिनाले आर्जित साझा सम्पत्ति बनाउनुको सट्टा नेपाली राज्य कथित उच्च जातीय स्थायी सत्तालाई नै सुम्पिन्छ । यसको कारण हो नेपालको विशिष्ट हिन्दु जातप्रथा र राज्यसँग संस्थापन कालदेखि नै जात प्रथाको आन्द्रा गाँसिनु ।यस्तो नभए पनि हिन्दु धर्मलाई राज्यसँग मिसाउनु उचित थिएन, किनभने धर्म भनेको शास्त्रसम्मत सामूहिक पहिचान हो । शास्त्र परापूर्वकालमा रचिएको समाज, जीवन र आध्यात्मबारे अलौकिक दैविक दस्तावेज हो । आधुनिक लोकतन्त्र झनेको चाहिँ मानव सिर्जित, व्यक्तिमा आधारित लौकिक शासन व्यवस्था हो, जसलाई शास्त्रको दैवी हुकुमले हैन, स्वयं व्यत्ति र व्यक्तिको समूहले छलफलद्वारा बनाउँछ पनि र लागू पनि विमर्शका आधारमा गर्छ ।तर कस्तो खाले धर्मनिरपेक्ष राज्य नेपाललाई सुहाउँदो हुन्छ ? फ्रान्स एकखाले धर्मनिरपेक्ष राज्य हो भने अमेरिका अर्कैखाले । नेहरूवादी धर्मनिरपेक्षता एक किसिमको छ भने गान्धीवादी अर्कै किसिमको । फ्रान्सलाई कट्टरवादी धर्मनिरपेक्ष राज्य भन्न सकिन्छ । पुरानो राज्य (आँसियाँ रेजिम) माथि रजाइँ गरिरहेको धर्मको विरोधबाट जन्मेको फ्रान्सेली क्रान्तिपछिको फ्रान्सेली राज्यले धर्म विरोधी पहिचानलाई आत्मसात् गर्यो । फलस्वरूप त्यहाँ राज्य सम्बद्ध कुनै पनि स्थानमा सिख पगडी अनि मुस्लिम बुर्का र घुम्टो वर्जित छ भने इसाई क्रस पनि त्यक्तिकै निषेधित छ । संयुत्त राज्य अमेरिकाको स्थापना भने धार्मिक स्वतन्त्रता उपभोग गर्न भएकाले यसका डिइस्ट संस्थापक राष्ट्रपिताहरूले विभिन्न धर्मप्रथा र धर्ममा आधारित जीवन पद्धति उपभोग गर्न नै राज्यबाट चर्चलाई अलग्याए, ताकि राज्यमाथि कुनै एउटा धर्मको हैकम नहोओस् । त्यसैले त चुनाव जितेपछि तुलसी गवार्डले गीतामाथि, इलिआना उमरले कोरान र बुसले बाइबलमाथि हात राखेर कर्तव्य र गोपनीयताको सपथ लिन्छन् !नेहरूको धर्मनिरपेक्षतालाई धर्मविरोधी होइन, नेहरू स्वयं एग्नोस्टिक भएकाले, धर्मतटस्थ भन्न मिल्छ । धर्मलाई सहनु ठिकै भए पनि पछिलाग्नु ठिक होइन भन्ठान्थे नेहरू । गहन आध्यात्मिक गान्धीचाहिँ धर्मलाई मानव जीवनका लागि आवश्यक मान्थे, सबै धर्मका राम्रा कुरा आत्मसात् गर्थे र सर्व धर्म समभाव राख्थे । यो धर्मनिरपेक्षता अमेरिकाले अँगालेको सर्व धर्म समानको धारणाजस्तै थियो । नेपालले पनि आफूलाई सुहाउँदो धर्मनिरपेक्षता अपनाउनुपर्छ, जहाँ नागरिक धर्मपालन गर्न स्वतन्त्र हुन्छन् भने राज्य धर्मबाट अलग, अथवा निरपेक्ष । बहुधर्म, बहुपहिचान, बहुभाषा र विविध पोसाक यसको मूलमन्त्र हुनुपर्छ, तब मात्र धर्मजनित विकृतिबाट जोगिँदै धर्मसुलभ गहिराइबाट लाभ लिन सकिन्छ र यसको विषबाट बच्न सकिन्छ ।"
कांग्रेसमाथि आक्षेप किन ?,"वैशाख ९ गते एमाले र माओवादी एकता प्रक्रिया टुंग्याउन एकै ठाउँमा भेला भएका थिए । नेपाल जस्तो सानो भौगोलिक अवस्था र कम जनसंख्या भएको देशमा धेरै पार्टी हुनु दुर्भाग्य हो । विचार मिल्नेजति एकाकार भएर सकेसम्म थोरै पार्टी हुनु राम्रो हो । अहिले माओवादी मात्र ३४ समूह मौजुद छन् । एमालेसित गठबन्धन भएको प्रचण्ड समूह मात्र हो । यसबाट चोइटिएका बाबुराम भट्टराईले नयाँ शक्ति पार्टी गठन गरेका छन् भने बाँकी मोहन वैद्य, नेक्रवित्रम चन्द र गोपाल किरातीले पनि माओवादी नाममा पार्टी चलाएका छन् । यिनीहरूले पनि एकता गर्नु राम्रो हुन्छ । सीपी मैनाली, नारायणमान विजुक्छे, ऋषि कट्टेल लगायत दर्जनौं ससाना कम्युनिष्ट घटक अस्तित्वमा छन् । यी पनि भविष्यमा मिल्न सक्छन् । नेपाल जस्तो ठाउँमा ३ भन्दा बढी पार्टी हुनु राम्रो होइन । विना काममा बग्रेल्ती पार्टी हुँदा काम गर्न चाहनेलाई पनि अप्ठेरो पर्छ । यसै प्रसंगमा प्रम केपी ओलीले आफ्ना गल्तीकमजोरीलाई ढाकछोप गर्न नेपाली कांग्रेसमाथि हिलो छ्याप्ने दुष्प्रयास गर्नुभयो । ओलीले म सबै दलको र आम जनताको अभिभावक हुँ भन्ने ख्याल राखेको पाइएन । उहाँले प्रमको गरिमा राखेको पाइएन । विकसित देशहरूमा त्यहाँका प्रधानमन्त्रीहरूले विपक्षीको आदर र सम्मान गर्छन् । आफूले एकता गर्दा तपाईहरू पनि यसरी एकढिक्का हुनुहोस् भन्ने सन्देश प्रवाह गर्छन् । ओलीले कांग्रेस राजतन्त्र फर्काउने खेलमा लागेको गम्भीर आक्षेप लगाउनुभयो । बरु केही कम्युनिष्ट भनिनेहरूले राजा महेन्द्रको पुनर्मूल्याङ्कनको कुरा उठाएका छन्, आजसम्म कांग्रेसका नेता वा पार्टीले पुनः राजतन्त्र चाहियो भनेको मैले सुनेको छैन । हेक्का रहोस्, ओलीदेखि प्रचण्डसम्मलाई सुनपानी छर्केर चोख्याइदिएको कांग्रेसले नै हो । २००७, २०३६, २०४६ वा २०६२ का आन्दोलनमा पनि कांग्रेसकै अगुवाइ भएको थियो । २०४७ र २०७२ सालमा संविधान निर्माणमा पनि कांग्रेसकै नेतृत्व थियो । आजसम्म कम्युनिष्टहरूको प्रत्यक्ष रूपमा त्यस्तो भूमिका देखिएको छैन । कम्युनिष्टहरू सेरेमोनियल किङभन्दा माथि नगएको अवस्थामा गिरिजाप्रसाद कोइरालाले गणतन्त्र, धर्मनिरपेक्षता, समावेशिता घोषणा गरेका हुन् । आजसम्म नेपालमा कांग्रेसजत्तिको प्रगतिशील र अग्रगामी अर्को पार्टी देखापरेको छैन । होला, कांग्रेसमा केही नेता खराब होलान्, त्यो आलोच्य पक्ष हो, तर पार्टी कहिले खराब भएछ, ओलीले जवाफ दिन सक्नुहुन्छ ? बरु ओलीले कमल थापाजीसित गला जोडेको, पूर्व मण्डलेहरूलाई खुला सभामै भोट मागेको मजस्तो मानिसले बिर्सने कुरै छैन । जहाँसम्म धर्मनिरपेक्षताको कुरा छ, संविधान निर्माणताका ओली हिन्दु राज्यको पक्षमा संघीयता विरुद्ध भएको प्रस्टै थियो । तर सुशील कोइरालाको सुझबुझका कारण वर्तमान संविधान जारी हुनसकेको हो । अब कांग्रेसले बनाइदिएको बाटोमा इमानदारिसाथ काम गर्दै जानुस्, यसमा मात्रै मुलुक र तपाईको कल्याण होला । ज्यो रत्ननिधि रेग्मी 'शुक्राचार्य', काठमाडौं"
वरिष्ठ नेताले मञ्च छाडे,"मञ्चमा अध्यक्षद्वयको हालीमुहाली, सभा छाडेर हिँडे नेपाल रोचक शीर्षक पढ्ने मौका मिल्यो । बेरोजगारीका कारण देश नेता उत्पादन गर्ने फ्याक्ट्री जस्तै बन्यो । एउटै पार्टीमा असंख्य नेता भएका कारण कसैले एउटा नेताको दौराको फेर समातेका छन् त कसैले अर्को नेताको । सबैको उद्देश्य कुनै न कुनै तह र तप्कामा पुग्नु छ । सबै नेताकार्यकर्तालाई थाहा छ, माथि केन्द्रको शिखरमा आसिन आफ्ना लबीका वरिष्ठ नेताहरूका हिट लिस्टमा आफ्नो जाहेरी नदर्शाए त्यो स्थानमा कदापि पुगिन्न र पुगे पनि स्थिर भइन्न । यदि कथंकदाचित पुगेर स्थिर भइहाले पनि लाभका पद, जस्तैः मन्त्री, मेयर, सांसद कहिल्यै बनिन्न । यही कारण जिल्लादेखि केन्द्रसम्म मगज, मनी र मसल प्रयोग हुनमा पनि बेर लाग्दैन । दुई पार्टी एकीकरण भए पनि मन एकीकरण भएकै छैन, हुँदैन र हुने पनि । पूर्व एमाले र माले विभाजित हुँदाको रोग बीस वर्ष बितिसक्दा जीवितै छ । पूर्व माओवादीमा प्रचण्डसँग आमनेसामने टक्कर गर्ने साहस गर्ने नेता ननिक्लेलान् । तर पूर्व एमालेमा धमाका र धावा बोलेर शक्ति सञ्चय गर्नेहरू धेरै छन् । यसै होडमा माधव नेपाल लागेका छन् । श्यामसुन्दर कुइँकेल, हाँडीगाउँ, काठमाडौंटाउका जोडिएको करिब ११ महिनापछि जिल्ला अध्यक्ष र सचिवहरूको टुङ्गो लगाएको नेकपाको एकता प्रक्रिया विवादरहित रहेन । पूर्व माओवादीहरू आफ्नो अस्तित्व रक्षाका लिागि कुनै दलको सहायता खोजिरहेका थिए । झन्डैझन्डै माटो मिल्दो हुनपुगेको माओवादी केन्द्रलाई जोगाइराख्न सानोतिनो दलसँगको सहकार्यले सम्भव देखिँदैनथ्यो । १० वर्ष आफ्नै नेतृत्वमा जङ्गल बसेर त्यत्रो संघर्षबाट संसदवादी धारमा प्रवेश गरेको दल छिन्नभिन्न भएको बेला आफ्ना सबै सहयात्रीलाई पाखा लगाएर आफूले लिएको कुनै बेलाको राजनीतिक यात्रालाई बयलगाडासँग दाँजेर खुइल्याउने कार्यमा तल्लिन व्यक्तिसँग राजनीतिक स्वार्थ बेगर पक्कै प्रचण्ड जोडिन पुगेका थिएनन् र छैनन् । विगत सम्झँदा मन दुख्नपर्ने हो, सँगैका सहयात्री र आफ्नो ज्यानको बाजी थापेर आफूलाई बचाउनेहरूको आत्माले के सोच्दो हो भनेर । तर प्रचण्ड आज संसार जितेसरि खुसी छन् । आफूले जन्माएको पार्टी आज आफूसँग छैन । २५ वर्षसम्म नेतृत्व गरेको पार्टी आफ्नै सहयात्रीको हातमा थमाउन कहिल्यै तयार देखिएनन् । बरु आफ्नै कटु आलोचकको हातमा पार्टी सुम्पिन उनी तयार भए । उनी आफूले दुनियाँमा कसैले नगरेको काम गरेको भनेर गौरवान्वित भएका छन्, आफूलाई महान ठानेका छन् । आज एमालेमा विलिन हुन किन मार्नुपर्थ्यो १७ हजार मानिस ? किन खोस्नुपर्थ्यो दुनियाँका गाँस ? अहिलेसम्म प्रचण्डले आफ्नो र परिवारको भन्दा अरु कसैको स्वार्थ हेरेको देखिँदैन । अहिले पनि छोरी मेयर, बुहारी मन्त्री अझै उनका कति आफन्त र पारिवारिक सदस्य विभिन्न ठाउँमा पदासिन नै होलान् । यसरी आफ्नोमात्रै स्वार्थपूर्तिका लागि उनले अपनाएको यो बाटो सही भएन । माओवादी केन्द्रलाई एमालेमा विलय गराएर प्रचण्डले हर्षोल्लास मनाउनुपर्ने कुनै कारण छैन । सुजन देवकोटा, पालुङटार४, गोरखा"
दुर्गन्धित न्युरोड गेट,"युरोड गेट काठमाडौं सहरको मुटुमा रहेको एक प्राचीन धरोहर हो । काठमाडौंको मुख्य व्यापारिक केन्द्र न्युरोड र पर्यटकको आकर्षक गन्तब्यस्थल हनुमानढोका दरबार क्षेत्र जाने मुख्य प्रवेशद्वार न्युरोड गेट हो । यही सडक भएर दैनिक धेरै विदेशी पर्यटकसमेत हिँडिरहेका हुन्छन् । न्युरोड गेट भएर हिँड्ने हरेक विदेशी पर्यटकले न्युरोड गेटको तस्बीर आफ्नो क्यामेरामा कैद गरेकै हुन्छ । तर आम मानिसले सोचेजस्तो न्युरोड गेट छेउछाउको क्षेत्र सफा, सुन्दर र चिटिक्क परेको छैन । न्युरोड गेट फोहोरको अतिक्रमणबीच बडो कष्टपूर्ण तरिकाले उभिएको छ । न्युरोड गेटको तस्बीर खिचिरहँदासमेत एक हातले नाक थुनेर खिच्नुपर्ने अवस्था दुर्गन्धले निम्ताइरहेको छ । न्युरोड गेटको बाहिरबाहिरै निर्वाध रूपमा ढलको पानी फुटेर बगिरहेको छ । गेटकै भित्ता र पिलरकै फेदमा दिसापिसाब गरेको देखिन्छ । न्युरोड गेट नजिक पुगेपछि जोकोहीले केही सेकेन्डमात्र भए पनि नाक थुनेरै हिँड्नुपर्ने अवस्था छ । दैनिक हजारौं पर्यटक आवतजावत गर्ने प्राचीन जुद्ध सडकको मूल द्वार न्युरोड गेट र आसपासको सरसफाइमा काठमाडौं महानगरपालिकाले यथाशीघ्र ध्यान पुर्याओस् । पूर्ण थापा, न्युरोड, काठमाडौं"
लोकतन्त्र दिवसको सार्थकता,"लोकतन्त्रमा विविध विचार, सिद्धान्तलाई फल्नेफुल्ने अवसर दिइन्छ । फरक विचार, सिद्धान्तलाई सम्मान गर्दै अभिव्यक्ति स्वतन्त्रताको सदुपयोग गरी वादविवाद र संवादबाट सर्वजन हिताय सर्वजन सुखायको मर्म अनुसार विवादको निष्कर्षमा पुगेमात्र लोकतन्त्र जनताको शासन बन्न सक्छ । आफ्नो कर्तव्य, जिम्मेवारी वहन नगर्ने तर फरक विचारप्रति असहिष्णु बनेर निषेधको व्यवहार गर्नु लोकतन्त्रमा सुहाउने कुरा होइन । फरक विचारसँंग तार्किक र सभ्य वादविवाद र संवादको साटो भद्दा प्रकारको गालीगलौजले सामाजिक घृणा र द्वेषको वृद्धिमात्र गर्छन्, जुन लोकतन्त्रको अभिष्ट होइन । लोकतन्त्रलाई नागरिक आचरण र व्यवहारको रूपमा आत्मसात गर्ने हो भने फरक विचारको सम्मानसँंगै तार्किक र शालिन तरिकाले असहमत हुन आवश्यक छ । लोकतन्त्र अर्तीउपदेशको रूपमा बोलिनेसुनिने विषयभन्दा बढी यो व्यवहारमा अपनाउने नागरिक आचरण र संस्कार हो, जसमा अधिकारसँंगै कर्तव्य जोडिएर आएको हुन्छ । ध्रुवप्रसाद गौतम, गोठाटार, काठमाडौं"
भूमाफियाको जगजगी,"प्रधानमन्त्री र प्रधान न्यायाधीश निवास वरपरकै सरकारी जग्गा सुरक्षित नरहेको यथार्थले मुलुकमा भूमाफियाले कति गहिरो जड जमाएका रहेछन् भन्ने प्रस्ट पारेको छ । सरकारी सम्पत्ति सुरक्षित नरहँदा आम जनताले आफ्नो धनमालको सुरक्षा कसरी गर्नु ? बालुवाटार प्रकरणमा मुछिएका नेकपा महासचिव विष्णु पौडेलले आफूले कुनै गल्ती नगरेको दाबी गर्दै अनुसन्धानका लागि जहिल्यै तयार रहेको बताएका छन् । सरकारले दोषीहरूलाई नछाड्ने प्रतिबद्धता गरेको छ । यो मुद्दामा हात्ती आयो, हात्ती आयो फुस्सा नहोओस् भन्नका लागि सरकार अनुसन्धानमा तदारुकता देखाइहाल्नु जरुरी छ । रात रहे अग्राख पलाउँछ ! फलाम तातेकै बेला त्यसलाई प्रहार गर्नु बुद्धिमत्ता हुन्छ । बालुवाटार प्रकरणले सरकारी जग्गाप्रति चासो चुल्याएको छ । सरकारले यही बेला खोजबिन र कारबाहीमा क्रियाशीलता देखाउनु अपरिहार्य छ । तिलप्रसाद न्यौपाने, माछापोखरी, काठमाडौं"
"खस्कँदै देश, फस्टाउँदै नेतृत्व","रोजगारपुँजीवादमा आम्दानी गर्न सजिलो हुन्छ । परम्परागत पेसाजस्तो एउटैमा अल्झनुपर्दैन । यसले वस्तु उत्पादन गरेर रोजगारलाई चलायमान बनाउँछ । तर, हाम्रो पुँजीवादले वस्तु बनाउँदैन, उपभोग मात्रै गर्छ । वस्तु नबनाउने पुँजीवादले रोजगार सिर्जना गर्दैन । रोजगारीबिनाको पुँजीवाद त पुँजीवाद नभएर ग्राहकवाद हुन्छ । पुँजीवादी देश उद्योगको विस्तार गर्दै गएर विकसित भएका हुन् । तर हाम्रो देश पुँजीवादी नै भए पनि,उत्पादन एवं निर्यातको विकास गर्न नसक्दा, उत्पादनबिनाका उद्योग र कृषि खस्कँदै गएका छन् । सन् १९३६४०को ५ वर्षमा, सानाठूला ४९ वटा उद्योग खुलिसकेको देशमा, सन् १९९० सम्म आइपुग्दा, उद्योगको योगदान १८७ प्रतिशत थियो । वार्षिक २,३०,३६० जनाले रोजगारी पाएका थिए । तर २०१७ मा आइपुग्दा उद्योगको योगदान ६ प्रतिशतमा खुम्चियो । १९९१ सम्म दुई अंकले बढिरहेको रोजगारी त्यसयता ६७६ प्रतिशतले ओरालो लागिरहेको छ । हाम्रो उद्योगले करिब ४ लाखमध्ये ६६ प्रतिशत अर्थात् २६ हजारलाई पनि राजेगारी दिन सकेको छैन । परिणाममा ६५३४ प्रतिशत युवाले रोजगारीकै लागि देश छाड्नुपरेको छ । जब कि हामीभन्दा २ दशकपछि औद्योगिक उत्पादनमा पसेको दक्षिण कोरियाले १९७६२०१९ सम्ममा ८७४ प्रतिशतको वृद्धिदर पछ्याउँदै वार्षिक २ करोड ८ लाखभन्दा बढीलाई रोजगारी दिइरहेको छ । उद्योग र कृषिलाई, दलालीकृत बजारले उछिनेको छ । सामान्यतः पुँजीवादी देशमा, कृषिको भूमिका घट्दै जाँदा उद्योग फैलन्छन् । तर दलालीकरण र रेमिट्यान्सबाटै अर्थतन्त्र चल्ने भएपछि उद्योग विकास जरुरी रहेन । बचेखुचेका उद्योग र कृषि आयातले डसेरै सकिए ।ऊर्जा औद्योगिक विकासको प्राथमिक आधार हो । हाम्रो ऊर्जाका स्रोत पानी हुन् । तर नदीमाथि सन् २००८ यता दर्ता भएका १० मध्ये ७ आयोजना प्रभावशाली नेताको नियन्त्रणमा छ । वैधानिक लगानी क्षमता नभएकाले सन् २०१८ सम्ममा ७,६९५४२४ मेगावाट उत्पादन अनुमति लिएका २०१ मध्ये ५ प्रतिशत आयोजनाले निर्माण सम्पन्न गरेका छन् । जसले आयोजनामा कमिसनको प्रवृत्ति संस्थागत भएको छ । अस्थिर र अपरिपक्व राजनीति, आयोजनामा हुने राजनीतिक भ्रष्टाचारले सन् १९११ मै सुरु भएको जलविद्युत् उत्पादनको चक्र १०६ वर्षमा ७५७ मेवा विद्युत् उत्पादन गर्दै ३२ वटा आयोजनामा खुम्चिएका छन् । जबकि यस अवधिमा देशले ५२ जना त कार्यकारी (राजासमेत जोड्दा) नै पाइसकेको छ । हामीभन्दा ६० वर्षपछि विद्युत् उत्पादन गर्न सुरु गरेको भुटानले आजसम्म १,६१५ मेवा उत्पादन गरिसकेको छ । लेखक रिम इन्टरनेसनल रिसर्च नेटवर्कका सदस्य हुन् ।"
फिनल्यान्डमा खोसिएका नेपाली हाँसो,"फि नल्यान्डमा नेपालीले नेपालीलाई गरेको दुर्व्यवहार, मानव तस्करी र कर छलीबारे गएको पुसमा नेपालका एउटा दैनिक र एउटा अंग्रेजी साप्ताहिकमा पहिलो पटक छापिएका लेख सामाजिक सञ्जालमार्फत संसारभरि फैलिए । चैतमा फिनल्यान्डकै लोकप्रिय दैनिकमा यसबारे थप रिपोर्टिङसहित छापियो । फिनिस भाषाको त्यो रिपोर्टिङको नेपाली र अंग्रेजी अनुवाद पनि भाइरल बने ।सन् २०१८ मा पहिलोपटक फिनल्यान्ड पुग्दा ममा पनि, स्वाभाविक रूपमा, संसारकै सुखी मानिने मुलुक कस्तो होला भन्ने खुलदुली थियो । विडम्बना, नेपाल फर्किंदा म त्यहाँ भेटिएका नेपाली भाइबहिनीहरूले सुनाएका वेदनाले पुरिएकी थिएँ । उनीहरूका भुक्तमानलाई मैले तत्काल सार्वजनिक गर्न मिल्दैनथ्यो किनकि मानव तस्करीसहित विभिन्न अपराधलाई लिएर नेपाली कामदारले नेपाली नियोक्ताहरूमाथि मुद्दा हालेका थिए । पत्रिकामा छापिँदा पीडित पक्षलाई नै नराम्रो हुने सम्भावना थियो । आरोपितहरू देवी शर्मा र हेमराज शर्माको नाम फिनल्यान्डमा भेटिएका प्रायः नेपालीले लिएका थिए । त्यहाँ नेपाली रेस्टुरेन्ट खोलिनुमा ती दुई जनाको ठूलो भूमिका रहेछ । देवी शर्मा भारत हुँदै १९८० को दशकमा त्यता पुगेका रहेछन् । गुजाराका लागि अनेक काम गर्दै आएका उनले १९९३ मा हेलसिंकीमा पहिलो नेपाली रेस्टुरेन्ट खोलेछन् । अहिले फिनल्यान्डभरि ७० नेपाली रेस्टुरेन्ट छन् । देवी शर्मा र उनकी श्रीमती मञ्जु शर्माकै चार रेस्टुरेन्ट छन्, हिमालय, लालीगुराँस, यती र गोर्खा । हेमराज शर्मा भने माउन्ट एभरेस्ट नामको रेस्टुरेन्टका सञ्चालक हुन् । हेलसिंकीमा भेटिएका नेपालीले मलाई यी दुई शर्माले नेपाली रेस्टुरेन्ट व्यवसायलाई युरोपकै समृद्ध देशमा राम्ररी जमाएको सुनाएका थिए । तर, त्यो व्यवसायको पछाडि कालो धन, मानव तस्करी र कर छलीको गोरखधन्दा रहेछ । ती दुवैले चिनेजानेका नेपालीलाई फिनल्यान्ड ल्याई काम गराउने तर सरकारले तोकेबमोजिमको तलब त दिनु कता हो कता, खानबस्नसम्म हम्मेहम्मे पार्ने गरेका रहेछन् । नेपाली रेस्टुरेन्ट धनीहरूले कामदारका रूपमा नेपालबाटै चिनेजानेका मान्छे बोलाउने र त्यसबापत पाँच हजारदेखि पन्ध्र हजार युरोसम्म उल्टै लिने गरेका रहेछन् । अनि ती नेपाली त्यो रकम तिर्नका लागि पैसा कमाउन रेस्टुरेन्ट धनीले जे भन्यो त्यही गर्न बाध्य हुने रहेछन् । उनीहरू घरेलु कामदारका रूपमा पनि उपयोग हुँदारहेछन् । प्रायः अशिक्षितअर्धशिक्षित उनीहरूलाई फिनिस भाषा नआउने भएका कारण तारणहार तिनै रेस्टुरेन्ट धनीहरू हुँदारहेछन् । अहिले लेखसमाचारहरूमा आएका माइला (नाम परिवर्तन) ले पनि सुरुमा यस्तै शोषण भोगे पनि स्नातकोत्तरसम्म पढेका कारण उनले खपिरहन सकेनन् र प्रहरीको सहायतामा मुद्दा हाले । अनि शर्मा बन्धुको कर्तुत बाहिरिन सम्भव भयो ।पत्रकार युहा रकोला धेरैचोटि नेपाल आइसकेका छन् । उनी आफूलाई नेपाल र नेपालीको साथी भन्न रुचाउँछन् । हेलसिंगिन सानोमत मा त्यो विस्तृत रिपोर्टिङ आएपछि मैले उनीसँग यसबारे धारणा सोध्दा उनको जवाफ थियो, नेपालमा छापिएको तपाईंको लेख पढेपछि मलाई आफ्नो देशमा भएको गलत काम सार्वजनिक भएर राम्रै भयो भन्ने लाग्यो । अहिले आफ्नै भाषामा बिहान आफ्नै पत्रिका हेलसिंगिन सानोमतमा पढ्दा अर्कै धक्का पर्यो । यस्तो कसरी भयो ? म धेरैचोटि नेपाली रेस्टुरेन्टहरूमा खानपिनका लागि गएको छु । त्यस्तो कुराको संकेत कहिल्यै पाएको थिइनँ । यो नेपालीको मात्रै दोष होइन । नेपाली खाना किन एकदम सस्तो छ भनेर हामीले चासो राख्नुपर्ने थियो । फिनिस सरकारको कमजोर नियम कानुनले पनि यसमा काम गर्यो । मलाई इमानदार नेपाली रेस्टुरेन्ट धनी र तिनका कामदारहरूको चिन्ता छ । उनीहरूले दुःख पाउन हुँदैन । उनीहरूलाई ग्राहकको कमी नभइदिए हुने थियो । अब नेपाली रेस्टुरेन्ट मालिकहरू र फिनिस जनताबीच अझै राम्रो सम्बन्ध बनाउनुपर्छ किनभने हामी नेपाल र नेपाली खाना साह्रै मन पराउँछौं ।युहाले गलत भनेका होइनन् । फिनिसहरू नेपालीलाई धेरै माया गर्छन् । हेलसिंगिन सानोमत ले यो वास्तविकताको खुलासा गरेपछि त्यहाँका सरकार र मानव अधिकारकर्मीले यस्ता मुद्दालाई कसरी अघि बढाउने भनी गम्भीर छलफल गरेका छन् । विकसित मुलुकको एउटा राम्रो पक्ष के हो भने, दोषीले कानुनअनुसारको दण्ड पाउँछ नै, पीडितहरूले रेस्टुरेन्ट बन्द भएर खाली हात बस्नुपर्ने अवस्था पनि आउन्न । देवी शर्मालगायत धेरैजसो रेस्टुरेन्ट धनीहरू गुल्मीका रहेछन् । उनीहरूको सञ्जाल यति बलियो रहेछ, विरोधको स्वर उराल्ने कामदारले एक्लिनुपर्ने रहेछ । केही कामदारले आत्महत्याको प्रयाससम्म गरेका रहेछन् । देवी शर्माकै एउटी घरेलु कामदारले उनले आफूलाई शोषण गरेको मात्र नभई कर पनि छलेको उजुरी लिएर फिनिस न्यायालयसम्म पुगेकी पनि थिइन् । उनका अनुसार, देवी शर्माले अन्य कामदार नेपाल फर्कंदा उनीहरूका हातमा नगद युरो पठाउने गर्थे । देवी शर्माले यो आरोपको खण्डन गर्दै आएका छन् ।माइलाको मुद्दामा भने फैसला आइसकेको छ । उत्तरी सावो जिल्ला अदालतले मानव तस्करी र कर छली अभियोगमा माइलाले काम गर्ने माउन्ट शेर्पा रेस्टुरेन्टका मालिक पूर्णचन्द्र अधिकारी, वसन्त अधिकारी, ओवाई अधिकारी, सिर्जना घिमिरे र आभा पोखरेललाई दोषी ठहर गरेको छ । माइलाले १ लाख ३ हजार ९ सय ५५ युरो, साइँला (नाम परिवर्तन) ले ६४ हजार ४ सय ६१ युरो र कान्छा (नाम परिवर्तन) ले ५३ हजार १ सय ८३ युरो क्षतिपूर्ति पाउनेछन् । पूर्णचन्द्र र ओवाई अधिकारीले सो रकम तिर्नुपर्नेछ । सिर्जना घिमिरे र वसन्त अधिकारीले कान्छालाई २ हजार १०० युरो, साइँलालाई १ हजार १०० युरो र माइलालाई २ हजार ४०० युरो थप क्षतिपूर्ति दिनुपर्नेछ । माथि उल्लिखित रकममा ब्याजसमेत जोडेर दिनुपर्ने फैसलामा उल्लेख छ । आभा पोखरेललाई ६ महिना कैद सजाय सुनाइएको छ । हेलसिंगिन सानोमत को रिपोर्टिङ र त्यसअघि भएको माइलाको पक्षको सकारात्मक फैसलाबाट फिनल्यान्डमा रहेका अन्य नेपाली कामदार उत्साहित भएका छन् । उनीहरूले एनआरएन फिनल्यान्डले पीडित नेपालीको समर्थन गर्नुपर्नेमा शक्तिशाली रेस्टुरेन्ट धनीहरूलाई काखी च्यापेको आरोप लगाएका छन् ।फिनल्यान्डमा नेपाली कामदारविरुद्ध भएका दुर्व्यवहारबारे छताछुल्ल भइसकेकाले अब गैरआवासीय नेपाली समुदाय र नेपाल सरकारले पनि यो मामिलालाई गम्भीरतासाथ लिनु अत्यावश्यक छ । मीठो भविष्यको सपना लिएर विदेशिएका कुनै पनि नेपाली अन्यायमा परे क्षतिपूर्ति र अरू सहुलियत उपलब्ध गराउने व्यवस्था हुनुपर्छ । हालसम्म नेपालभित्र म्यानपावरहरूले कसरी शोषण गर्छन् भन्ने विषय बढी चर्चामा रहने गर्थ्यो । फिनल्यान्डको कटु सत्यपछि विदेश भनेपछि दायाँबायाँ नहेरी खुट्टा उचालिहाल्ने नेपालीको चेतनास्तरलाई सशक्त पार्नु पनि उत्तिकै जरुरी छ ।"
"भूमिगत जलस्रोत, तरार्ईको समृद्धिस्रोत","पानीमा रहेको आर्सनिकबारे अध्ययन गर्न पश्चिम नवलपरासीको त्रिवेणी क्षेत्र पुगेका बेला स्थानीय वृद्ध किसानले गफगाफका क्रममा सिँचाइ अभावले खेती गर्न कठिन हुँदै गरेको गुनासो गर्नुभयो । त्रिवेणी नदीबाट भारततर्फ गण्डक नहर लगिएको र यता नेपालतर्फ बाँझै बस्ने गरेको रहेछ । हुन पनि समग्र तराईमा प्रायः यही समस्या छ । जलस्रोतमा धनी र कृषिप्रधान भनिने मुलुकले सिँचाइमा पक्कै पर्याप्त काम गर्न सकेको छैन । भूमिगत जलस्रोतलाई समुचित प्रयोग गर्न सकिएको भए सिँचाइलाई लिएर यति चिन्ता पनि गर्नुपर्ने थिएन ।नेपालबाट बगेका नदी भारत हुँदै समुद्रसम्म पुग्ने गर्छन् । पानी नदीबाट मात्र त्यता जाँदैन । जमिन मुनिबाट पनि त्यति नै पानी नेपालबाट बाहिरिइरहेको हुन्छ । सामान्यतः जमिनभित्र वा जमिनको सतहमुनि रहेको पानी नै भूमिगत जलस्रोत हो । सतहमा रहेको पानी निम्न उचाइतर्फ बग्ने प्राकृतिक नियम अनुरूप जमिनका पारदर्शी तह, चिरार छिद्रहरूबाट छिरेर अपारदर्शी तहमा संकलन हुँदै जान्छ । भूमिगत जलस्रोत त्यही हो ।समुद्री सतहबाट ५९ देखि २०० मिटरसम्मको उचाइमा रहेको तराई करिब २६ लाख वर्षदेखि हिमालय शृंखलाको बेसिनका रूपमा रहेको छ । नेपालमा चितवन र राप्ती उपत्यका बाहेक चुरे पर्वतभन्दा दक्षिणमा पूर्वपश्चिम १०५० किलोमिटर फराकिलो भएर फैलिएको तराईको सतह १५०० मिटर मोटो वा गहिरो रहेको मानिन्छ । तराईको उचाइ पश्चिमभन्दा पूर्वी क्षेत्रतिर कम हुँदै गएको छ । भौगर्भिक विशेषताका आधारमा तराईलाई मूलतः उत्तरी तराई वा भावर क्षेत्र, मध्य तराई र दक्षिण तराई गरी तीन भागमा विभाजन गरिएको छ । चुरे पर्वतको फेददेखि १०१२ किलोमिटर तलसम्म फैलिएको भावर तराईका लागि पानीको मुख्य रिचार्ज क्षेत्र हो, जसमा उच्च छिद्रता भएका ठूलठूला ढुंगा र गिट्टी पाइन्छन् । त्यसैले भूमिगत जल संरक्षणका लागि भावर क्षेत्र जोगाउन अत्यावश्यकता छ भनिँदै आएको हो । मध्य तराईमा बालुवाको मात्रा धेरै छ भने दक्षिण तराईमा हिलो माटो । तराईका अन्य भूभागमा भन्दा पारदर्शी छिद्र ढुंगा पाइने भावरमा वर्षा पनि धेरै हुने अनि पानीको पारदर्शिता कम हुने र धेरै बलौटे माटो हुने मध्य तराईमा पानीका मूल, ताल, सिमसार क्षेत्र छन् ।विभिन्न अध्ययनले देखाइसकेका छन् भूमिगत जलस्रोतबाट सिँचाइ हुने वा गर्न सकिने दक्षिण एसियाको प्रमुख पानीको स्रोत नेपालका हिमालहरू हुन् । यसमा नेपाल र भारतको ठूलो जनसंख्या प्रत्यक्षअप्रत्यक्ष निर्भर छ । सन् १९२८ ताका चन्द्र नहर बनाई नेपालमा पहिलो आधुनिक सिँचाइ प्रणालीको सुरुआत गरिएको थियो । भूमिगत जलस्रोतको खोज, अनुसन्धान तथा प्रयोगको सुरुआत भने १९६७ तिर भएको थियो । पछि १९६९७४ मा तराईका नवलपरासी, रूपन्देही, कपिलवस्तु, बाँके, बर्दिया, कैलाली र कञ्चनपुर जिल्लामा विस्तृत भूमिगत जलस्रोतको अध्ययन गरिएको थियो । १९७० दशकको हरित क्रान्तिपछि दक्षिण एसियामा सिँचाइमा भूमिगत जलको प्रयोग बढेको पाइन्छ । अव्यवस्थित बसोबास वा सहरीकरण, चुरे र भावर जस्ता जलाधार क्षेक्रको अतित्रमण तथा विनाश, नदीजन्य पदार्थको अवैज्ञानिक उत्खननले बाढी वा खडेरी निम्त्याइरहेका छन् । तराईको मुख्य विपत्का रूपमा रहेको बाढीको रोकथाम वा जोखिम न्यूनीकरण गर्न चुरे र भावरको संरक्षणसँगै भूमिगत जलस्तरको विस्तृत नक्सांकन गर्नु जरुरी छ ।हाल रिचार्ज भएको भूमिगत जलस्रोतको एकचौथाइभन्दा कमै पानी उपयोग गरिएको छ । तराईमा ५० मिटर र ५०२०० मिटरसम्म गहिराइ भएका केही ट्युबवेल वा बोरिङ प्रयोगमा छन् । आवश्यक भूमिगत जलस्रोतको अध्ययनको कमीले त्यस्ता थुप्रै ट्युबवेल र बोरिङहरू असफल भैरहेका छन् । भूमिगत जलस्तर र जलस्रोतको अवस्थिति, पानीको विशेषता, प्रवाह र परिमाणको विस्तृत अध्ययन गरी नियमित नियमन गरेमा खर्चिलो सतही नहर सिँचाइ प्रणालीको विकल्पका रूपमा भूमिगत सिँचाइ प्रणालीलाई प्रभावकारी बनाउन सकिन्छ । तराईमा प्रशस्त खेतीयोग्य जमिन र बहुसंख्यक नागरिक कृषिमा आबद्ध हुँदाहुँदै पनि कृषिमा ठूलो परनिर्भरता हुनुमा सिँचाइको अभाव मूल समस्या हो । रिचार्ज भएको भूमिगत जलस्रोतको २०२५ प्रतिशत पानी मात्रै उपयोग भएको छ र एकतिहाइ भूभागमा मात्रै वर्षैभरि सिँचाइको सुविधा छ ।पछिल्लो तथ्यांक अनुसार, तराईमा प्रतिवर्ष ८८०० मिलियन घनमिटर भूमिगत पानी रिचार्ज हुन्छ । सिँचाइ, खानेपानी र औद्योगिक क्षेक्रमा त्रमशः ११५६, ४६२ र ११५ मिलियन घनमिटर भूमिगत पानी प्रयोग हुन्छ । प्रतिवर्ष ७०७७ मिलियन घनमिटरको ठूलो मात्रामा भूमिगत पानीलाई उपयुक्त रूपमा प्रयोग गर्न सकिएको छैन । हालसम्म तराईमा विभिन्न प्रयोजनका लागि सरकारी, निजी तथा गैरसरकारी निकायबाट गरिएका ड्रिलिङ बोरिङ र लगिङका तथ्यांकहरूलाई एकीकृत रूपमा व्यवस्थापन गरी सम्पूर्ण तराईको हाइड्रोजोलोजिकल नक्सासहितको पूर्ण सूचना राख्न सके सिँचाइको समस्याबाट उन्मुक्ति पाउन सकिन्छ ।राष्ट्रिय उत्पादन बढाउन हाम्रा लागि सिँचाइ प्रमुख आवश्यकता हो, जसमा अन्य सतही सिँचाइ, लिफ्ट सिँचाइ प्रणाली, तटबन्ध निर्माण, नदी च्यानलाइजेसन, नहर निर्माणभन्दा भूमिगत सिँचाइ प्रणाली धेरै उपयुक्त हुन्छ, जसमा प्रदूषण प्रभाव पनि न्यून रहन्छ । कृषि उत्पादन, खानेपानी, बाढीको जोखिम नियन्त्रण, पर्यटन विकास गर्न भूमिगत जलस्रोतको थप अध्ययन र अधिकतम उपयोग हुन जरुरी छ ।नेपालमा अधिकांश सिँचाइ प्रणाली र संरचना नदी तथा खोलानालामा बगिरहेको पानी (रन अफ द रिभर) मा आधारित भएकाले वर्षातमा पानी धेरै खेर जाने तर हिउँदमा पानी नहुने समस्या छ । भूमिगत जलसिँचाइ प्रणालीमा पानी धेरै हुँदा रिचार्ज वा स्टोर गर्न सकिन्छ र हिउँदमा वा पानीको स्रोत नभएको स्थानमा त्यसको उपयोग गर्न सकिन्छ ।भूमिगत सिँचाइ प्रणाली भूक्षय तथा पहिरो नियन्त्रण, बाढीको जोखिम न्यूनीकरण, जलाधारको संरक्षण र नदीजन्य सामग्रीको व्यवस्थापन गर्ने वैज्ञानिक उपाय हो, जसले प्राकृतिक रूपमै विपत् व्यवस्थापनमा उल्लेख्य सहयोग गर्छ । नेपालमा रहेका जलाधारहरूबीच अन्तरजलाधार जल स्थानान्तरणको सम्भावनाबारे विस्तृत अध्ययन हुनु पनि आवश्यक छ । बाढी र भूक्षयको जोखिम न्यूनीकरण र भूमिगत तथा सतही जलको उपयोगिताबारे नेपाल र भारतबीच परस्पर हित र समझदारीमा आधारित नीति र योजना अवलम्बन गर्नुपर्छ । भूमिगत जल प्रदूषित भए शुद्धीकरण हुन निकै लामो समय लाग्छ । तसर्थ जैविक विविधता कायम राख्न र शुद्ध पानी प्रयोग गर्न कृषिमा प्रयोग हुने अखाद्य वस्तु, विषादी र ढलको व्यवस्थापनमा गम्भीर र सतर्क रहन जरुरी छ । यसको शुद्धता राम्रो विशेषता हो । प्रदूषण भएमा भूमिगत जललाई स्वच्छ बनाउन धेरै समय लाग्छ र निकै कठिन पनि । त्यसैले भूमिगत जलस्रोतको संरक्षण अत्यन्त संवेदनशील विषय हो । दक्षिण एसियाकै मुख्य जलाशय क्षेत्र नेपालमै सिँचाइमा आवश्यक अध्ययन, विकास र प्रयोग नहुनु, अधिकांश जनशक्ति कृषिमा निर्भरता हुँदाहुँदै ठूलो मात्रामा कृषि व्यापार घाटा हुनु भनेको बत्तीमुनि अँध्यारोमा बस्नु जस्तै हो । भूमिगत जलस्रोतको विस्तृत अध्ययन र वैज्ञानिक उपयोग गर्न सके यो तराईसहित सम्पूर्ण देशको समृद्धिको मार्गमा एउटा कोसेढुंगा साबित हुने थियो ।"
'फेरि हिंसात्मक विद्रोह भ्रम मात्र',"काठमाडौं पूर्वप्रधानमन्त्री तथा नेकपाका अध्यक्ष पुष्पकमल दाहालले अब फेरि हिंसात्मक विद्रोह सोच्नु भ्रम भएको बताएका छन् । थारू आयोग, आदिवासी जनजाति उत्थान राष्ट्रिय प्रतिष्ठान र नेपालका आदिवासीहरूको मानव अधिकारसम्बन्धी वकिल समूह (लाहुर्निप) ले मंगलबार राजधानीमा आयोजना गरेको आदिवासी जनताका अधिकार, नीति तथा विकासका मुद्दा विषयक गोष्ठीमा उनले संघीय लोकतान्त्रिक गणतन्त्रलाई कमजोर पार्ने प्रवृत्ति हावी भएको उल्लेख गरे । दाहालले गणतन्त्र कमजोर पार्ने दुष्प्रयासलाई सरकारले रोक्नेसमेत दाबी गरे । फेरि विद्रोह र हिंसाबाट राजनीतिक उचाइ लिन्छु भन्नु भ्रम हो, उनले भने, नेक्रवित्रम चन्द समूहको आन्दोलन उद्देश्यहीन छ । विगतमा जनजातिका मुद्दा र साथ लिएर जनयुद्धमा होमिएको उल्लेख गर्दै उनले भने, आफू र संस्थाले गरेको सम्झौता जनभावना प्रतिकूल नहोस् भनेर मैले सम्झौता गरेको हुँ । राजनीतिक रूपमा प्रचण्ड र पुष्पकमल उस्तै होइन । तर मैले आफ्नो कुरा राखेर कम्प्रोमाइज गरेको हुँ, चुपचाप बसेको छैन । राष्ट्रिय मानव अधिकार आयोगकी सदस्य मोहना अन्सारीले सरकारले सहमति गरेको अन्तर्राष्ट्रिय कानुनको कार्यान्वयन गर्न नसकेको बताइन् । आदिवासी जनजातिको सवालमा अन्तर्राष्ट्रिय दस्तावेज छाडेर अगाडि जाने अवस्था छैन, उनले भनिन्, यतिखेर अन्तर्राष्ट्रिय मिडिया च्यानलहरूमा काठमाडौंका जात्राहरूबारे प्रसारण भइरहेको छ । तर, व्यवहारमा यी जात्रा र मातृभाषा खतरामा छन् । विश्लेषक प्राध्यापक कृष्ण हाछेथुले बितेको सत्तरी वर्षको विकासको नेतृत्वमा उच्च वर्गले मात्र हालीमुहाली गरेको र अझै त्यही गतिमा अघि बढेको बताए । अधिकारकर्मी तथा समाजशास्त्री कृष्ण भट्टचनले नेपाल सरकारले अनुमोदन गरेको अन्तर्राष्ट्रिय श्रम संगठन महासन्धि १६९, यूएनड्रीलगायत अन्तर्राष्ट्रिय कानुन कार्यान्वयन हुन नसकेको बताए । योजना आयोगका पूर्वसदस्य तथा समाजशास्त्री चैतन्य सुब्बाले विकास प्रक्रियालाई लोकतन्त्रीकरण गरी आदिवासीमैत्री बनाउनुपर्ने बताए ।"
७ केजी सुनसहित पक्राउ,रसुवा प्रहरीले मंगलबार रसुवाको टिमुरेबाट ७ केजी सुनसहित एक जनालाई पक्राउ गरेको छ । पक्राउ पर्नेमा रसुवा नौकुण्ड गाउँपालिका १ का ३० वर्षीय शेर ग्याल्बो घले रहेको जिल्ला प्रहरी कार्यालय रसुवाले जनाएको छ । विशेष सुराकीका आधारमा नेपाल प्रहरी र सशस्त्र प्रहरीको संयुक्त टोलीले घलेलाई सुनसहित पक्राउ गरेको हो । रसुवाका डीएसपी सन्तोष तामाङका अनुसार केरुङबाट स्याउ बोक्ने कन्टेनरमा उक्त सुन भेटिएको हो । बा६ख ९०६८ नम्बरको स्याउ बोक्ने कन्टेनरको चालक बस्ने सिटमुनि फल्स बटम बनाएर लुकाइएको तामाङले बताए । पक्राउ परेका घले उक्त ट्रकका चालक तथा धनी दुवै हुन् । बरामद सुन १ किलोको बिस्कुट आकारका ७ थान थिए । तामाङले थप अनुसन्धान कार्य जारी रहेको बताए ।
गौरिकालाई थप ४ स्वर्ण,"बाँके  ओलम्पियन गौरिका सिंहले आठौं राष्ट्रिय खेलकुदमा उत्कृष्ट लय कायमै राख्ने क्रममा राष्ट्रिय पौडीको तेस्रो दिन मंगलबार थप ४ स्वर्ण जितेकी छन् । ४ मध्ये एक स्पर्धामा उनले राष्ट्रिय कीर्तिमान सुधार गरिन् । योसँगै जारी प्रतियोगितामा गौरिकाको स्वर्ण संख्या ८ पुगेको छ ।नेपालगन्जस्थित होटल सिग्नेटको पोखरीमा जारी प्रतियोगितामा गौरिकाले १ सय मिटर बटरफ्लाई स्पर्धामा आफ्नै नाममा रहेको कीर्तिमान सुधार गरी स्वर्ण जितिन् । पहिलोपल्ट राष्ट्रिय खेलकुदमा सहभागिता जनाएर त्रिभुवन आर्मी क्लबको प्रतिनिधित्व गरेकी गौरिकाले १ मिनेट ७९७ सेकेण्डको टाइमिङ निकालिन् । गत वर्ष २२ औं राष्ट्रिय पौडीमा उनले यस स्पर्धामा १ मिनेट ८६३ सेकेन्डको कीर्तिमान रचेकी थिइन् ।महिलाकै २ सय मिटर ब्याकस्ट्रोकमा गौरिकाले २ मिनेट ४१२५ सेकेण्डको टाइमिङका साथ स्वर्ण जितिन् । पुलिसकी अनुश्का पोखरेलले ३ मिनेट ०६३ सेकेन्डमा दूरी पूरा गरी रजत र एपीएफकी दिया स्थापितले ३ मिनेट ६४७ सेकेण्डको टाइमिङका साथ कास्य जितिन् । २ सय मिटर फ्रिस्टाइलमा गौरिकाले २ मिनेट ९१९ सेकेन्डको टाइमिङका साथ स्वर्ण जित्दा कीर्तिमान सुधार गर्न चुकिन् । गत वर्षको प्रतियोगितामा उनले यस स्पर्धामा यही टाइमिङ निकालेकी थिइन् । यस स्पर्धामा आर्मीकै डुवाना लामाले २ मिनेट १८१० सेकेण्डमा दूरी पूरा गरेर रजत तथा एपीएफकी टिसा साक्यले २ मिनेट २६३१ सेकेन्डमा दूरी पूरा गरी कास्य जितिन् ।२ सय मिटर फ्रिस्टाइलमा पुरुषतर्फ स्वर्ण जितेका पुलिसका गौरव लामा गौरिकाभन्दा करिब ११ सेकेन्डले पछि छन् । उनले २ मिनेट २०२८ सेकेन्डको टाइमिङसहित स्वर्ण जितेका हुन् । २ मिनेट २२७८ सेकेन्डमा दूरी पूरा गरेका पुलिसकै तरुण भण्डारीले रजत र २ मिनेट २४७८ सेकेन्डको टाइमिङ निकालेका एपीएफका उर्गेन महर्जनले कांस्य जिते ।पुरुष १ सय मिटर बटरफ्लाइको हिट चरणमा पुलिसका सायेद हेम्जा शाहले कीर्तिमान राखे । उनले अनुभव सुब्बाको नाममा रहेको १ मिनेट ११ सेकेन्डको कीर्तिमान तोड्दै १ मिनेट ०२५ सेकेन्डको नयाँ कीर्तिमान राखे पनि फाइनल चरणमा भने अनुभवसँगै पराजित भए । फाइनल चरणमा अनुभवले १ मिनेट ०६२ सेकेन्डको टाइमिङका साथ स्वर्ण जित्दा सायेदले १ मिनेट ०६६ सेकेन्डका साग रजतमा सीमित बने । एनआरएनएका नाथान दोर्जे शेर्पाले १ मिनेट १७५ सेकेन्डको समयका साथ कास्य जिते । पुरुष ५० मिटर ब्रेस्टस्ट्रोकमा एपीएफका शुभम श्रेष्ठले आफ्नै नाममा रहेको कीर्तिमान सुधार गरी स्वर्ण जिते । उनले ३२०१ सेकेन्डको कीर्तिमान सुधार गरी ३१९० सेकेन्डको नया कीर्तिमान लेखाए । पुलिसका दीपंकर अवालेले ३३२५ सेकेन्डमा दूरी पूरा गरी रजत जित्दा एपीएफका बेधाग्यराज जोशीले ३४४२ सेकेन्डको टाइमिङका साथ कांस्य जिते ।पुरुष २ सय मिटर ब्याकस्ट्रोकमा एनआरएनएका नाथान दोर्जे शेर्पाले २ मिनेट १६५० सेकेन्डको टाइमिङका साथ स्वर्ण जिते । एपीएफका तेन्जिङ गुरुङले २ मिनेट २७३२ सेकेन्डको टाइमिङ निकाल्दै रजत र एपीएफकै नसिर हुसेनले २ मिनेट ३००३ सेकेन्डमा दूरी पूरा गरी कांस्य जिते । ५० मिटर ब्रेस्टस्ट्रोकको महिलातर्फ आर्मीकी डुवाना लामाले ३६ सेकेन्डको टाइमिङका साथ स्वर्ण जितिन् । आर्मीकी उपास्थी महर्जनले ३६८८ को टाइमिङमा रजत र एपीएफकी टिसा शाक्यले ३७६० को टाइमिङका साथ कास्य जितिन् ।महिलाको चार गुणा १ सय मिटर रिलेमा टिम आर्मीले स्वर्ण जिते । गौरिका सिंह, उपास्थी महर्जन, डुवाना लामा र सोफिया शाहको टिमले निर्धारित दूरी ५ मिनेट ५१८९ सेकेन्डमा पूरा गरे । नेपाल पुलिसका समिरा शोभा थापा मगर, अनुश्का पोखरेल, अदिप्शा बैद्य र अनुशिया तण्डुकारको टिमले ५ मिनेट २४९१ सेकेन्डमा दूरी पूरा गरी रजत जिते । एपीएफका उस्का महर्जन, दिया स्थापित, श्रीबी महर्जन र टिसा शाक्यको टिमले ५ मिनेट ४३६९ सेकेण्डमा दूरी पूरा गरी कास्य जिते ।यही स्पर्धाको पुरुषतर्फ नेपाल पुलिसको टिमले स्वर्ण जित्यो । पुलिसका सायेद हेम्जा शाह, दीपांकर अवाले, तरुण भण्डारी र गौरव लामाको टिमले ४ मिनेट २८२५ सेकेन्डको टाइमिङ निकाल्दै स्वर्ण जित्यो । रजत जितेको एपीएफका तेन्जिङ गुरुङ, शुभम श्रेष्ठ, नसिर हुसेन र वेदाज्ञ राज जोशीको टिमले ४ मिनेट २९०० सेकेन्डको टाइमिङ निकाल्यो । आर्मीका अजेक्जान्दर शाह, चन्द्रसिंह ठकुरी, अनुभव सुब्बा र दिलीप थापाको टिमले ४ मिनेट ३१४७ सेकेन्डको टाइमिङ निकाल्यो । मंगलबार १० स्पर्धाको फाइनल सम्पन्न भयो । प्रतियोगिता बुधबारसम्म चल्नेछ ।"
सुष्मिताको नयाँ कीर्तिमान,"सुटिङतर्फ महिला १० मिटर एयर राइफलमा प्रदेश ३ की सुष्मिता नेपालले मंगलबार नयाँ राष्ट्रिय कीर्तिमान बनाएकी छन् । सुष्मिताले २४० पूर्णांकमा २३४ अंक जोडदै स्नेहा राज्यलक्ष्मी राणाले राखेप च्याम्पियनसिपमा बनाएको २३३ अंकलाई भंग गर्दै कीर्तिमानी स्वर्ण जितिन् । २२७ अंकमा आर्मीकी कल्पना परियार दोस्रो तथा २०३ अंकमा प्रहरीकी अस्मिता राई तेस्रो भइन् ।नेपालगन्ज रंगशालास्थित सुटिङ रेन्जमा भएको प्रतियोगिताअन्तर्गत सोही स्पर्धाको पुरुषमा प्रदेश ५ का अर्नव घिमिरे पहिलो भए । उनले कुल २४० अंकमा २१६ अंक जोडे । २१४ अंक जोडेका प्रहरीका हरिबहादुर थापा दोस्रो तथा १९६ अंक जोडेका आर्मीका सुरेश चौधरी तेस्रो भए । विजेतालाई राष्ट्रिय खेलकुद परिषदका सदस्यसचिव केशवकुमार विष्टलगायतले एक कार्यक्रमबीच पुरस्कृत गरे । उसुमा आर्मीलाई १४ स्वर्ण आठौं राष्ट्रिय खेलकुदअन्तर्गत १४ औं राष्ट्रिय उसुमा आर्मीले सर्वाधिक १४ स्वर्ण जितेको छ । आर्मीले थप १ रजत र ३ कांस्य पनि जित्यो । एपीएफले ५ स्वर्ण, ८ रजत र ५ कांस्य हात पार्यो । प्रहरीले २ स्वर्ण, १ रजत र ५ कांस्य प्राप्त गर्यो । २२ स्वर्णका लागि भएको प्रतिस्पर्धामा १ स्वर्ण कर्णाली प्रदेशले हासिल गर्यो ।उसुको अन्तिम दिन मंगलबार थाउलोमा २ तथा सान्सौंमा ६ गरी ८ स्पर्धाका फाइनल भए । थाउलोको महिला चियन सुछियाङ सुमा एपीएफकी कविता थापामगर पहिलो भइन् । कविताले १८०५ अंक जोडिन् । सुदूरपश्चिम प्रदेशकी अलिशा खाती दोस्रो तथा आर्मीकी मुना शिरीष मगर तेस्रो भए । पुरुष ताव सुकुन सुमा आर्मीका विश्व बुढा मगरले स्वर्ण जिते । उनले १८९ अंक जोडे । एपीएफका कुमार सिन्जाली दोस्रो तथा प्रदेश ५ का राजीव तामाङ तेस्रो भए ।सान्सौंको महिला ५२ केजीमा आर्मीकी एलिना चौधरीले सुदूर प्रदेशकी गौरी घर्ती मगर, ५६ केजीमा प्रहरीकी जुनी राईले एपीएफकी कमला बोहरा तथा ६० केजीमा आर्मीकी लुमन्ती श्रेष्ठले एपीएफकी निशा विकलाई फाइनलमा पराजित गर्दै पहिलो भए । महिला ६५ केजीमा एपीएफकी मनीषा रावतले प्रहरीकी पूजा गुप्ता, ७० केजीमा आर्मीकी विन्दु पुनमगरले प्रदेश १ की तनुजा सुन्दास र ७५ केजीमा आर्मीकी शीलु डंगोलले गण्डकीकी अनिशा आलेमगरलाई फाइनलमा पाखा लगाउँदै स्वर्ण जिते ।"
गण्डकी र आर्मी च्याम्पियन,"बाँके राष्ट्रिय ह्यान्डबलको पुरुषमा गण्डकी र महिलामा आर्मी च्याम्पियन बनेका छन् । दुवै फाइनलमा एपीएफ चुक्यो । नेपालगन्ज रंगशाला परिसरमा भएको पुरुष फाइनलमा गण्डकीले एपीएफलाई ३७३३ ले पराजित गर्यो । गण्डकीका सन्तोष श्रेष्ठले सर्वाधिक १६ गोल गरे । एपीएफका लोकेन्द्र चन्द र सन्दीप कार्कीले १०१० गोल गरे । आर्मीले प्रदेश ३ लाई ४२२४ हराउँदै तेस्रो स्थानमा चित्त बुझायो ।महिला फाइनलमा आर्मीले एपीएफलाई १७रू१४ ले पाखा लगायो । आर्मीकी कविता राईले ८ गोल गरिन् । एपीएफबाट साधना बमले ४ गोल गरिन् । गण्डकीले प्रदेश १ लाई ७५ गोलले पन्छ्याउँदै तेस्रो भयो । पुरुषमहिला दुवैमा सातै प्रदेश, आर्मी र एपीएफबाट समान ९९ टिम सहभागी थिए ।"
बिहे लगत्तै मैदानमा,"लमही, दाङ  वैशाख ४ गते विवाह थियो । दुलही बन्नुपर्ने मान्छे ३ गते राती मात्रै घर पुगिन् । घरपरिवारले दुलही मान्छे अन्तिम समयमा घर आउने भनेर गुनासो गरे । भोलिपल्ट बाँकेको कोहलपुरमा विवाह भयो । दुलही बनेर कोहलपुरस्थित माइती घरबाट मकवानपुरको हेटौंडा पुगिन् । बुहारीका रूपमा घरभित्र पस्ने औपचारिकता माक्रै निर्वाह गरेर त्रिकेट खेलाडी सीता रानामगर हतारहतार दाङको लमही फर्किन् ।लमहीमा आठौं राष्ट्रिय खेलकुदअन्तर्गत महिला क्रिकेट प्रतियोगिता भइरहेको थियो । सोमबारदेखि सेमिफाइनल खेल भएकाले उनी आइतबार रातिसम्म लमही पुग्नैपर्ने थियो । हतारहतार समयमै लमही पुगिन् र सोमबारको खेलमा प्रदेश २ लाई हराउँदै आफ्नो टिम एपीएफलाई कप्तानी गर्दै फाइनलमा प्रवेश गराइन् । उनको टिमले प्रदेश २ लाई ६७ रनले हरायो, जसमा सीताले २६ रन हानिन् र २ विकेट पनि लिँदै वुमन्स अफ द म्याच भइन् । मंगलबार उनले आफ्नो टिमलाई च्याम्पियन नै बनाइन् । उनको टिमले प्रदेश १ लाई ८७ रनले हराउँदै स्वर्ण पदक जित्यो । सीताले ४२ रन जोडिन् । उनी प्लेयर अफ द फाइनल भईन । खेल सकिनेबित्तिकै विवाहपछि माइती फर्किने संस्कार धान्न उनी कोहलपुरतिर लागिन् । पूर्व बक्सिङ खेलाडी पति दिलीपकुमार लामा मंगलबार उनलाई लिन घरबाट लमही आइपुगे अनि कोसेली स्वरूप खेल जितेको खुसियाली बोकेर बूढाबूढी कोहलपुर लागे । विवाहको पूरा प्रक्रिया नै सिध्याउन पाइएन । विवाहसँगै खेल चलिरहेको छ, उनले भनिन्, घर पुगेर फेरि माइती फर्कनुपर्ने चलन हुन्छ । त्यो पूरा हुन पाएको छैन । म बाटोमै छु । खेल सकेर बल्ल फर्कंदै छु । उनी घरबाट लमहीसम्म त पुगिन् तर खेल नसकी माइती जान पाउने अवस्था नभएकाले बाटोमै रोकिनुपर्यो । माइती फर्कन उनलाई साइतभन्दा खेलको समय हेर्नुपर्ने भयो । जतिबेला पनि खेलकै चटारो हुन्छ । विवाहको अघिल्लो रातसम्म पनि म राष्ट्रिय खेलको तयारीमा थिएँ, सीताले भनिन्, राति पुगेर हतारहतारमा दुलही बनियो । नयाँ घरमा भित्रिएर फेरि तुरुन्तै खेलमा फर्किएँ । विवाहपछि श्रीमान्श्रीमती घुम्ने, रमाइलो गर्ने, घरपरिवारमा बुहारीका रूपमा कर्तव्य निर्वाह गर्नुपर्नेजस्ता सबै काम त्यागेर उनी खेलमा दौडिइन् । आजसम्म खेलको पछि लागियो । अहिले खेल छोडेर व्यक्तिगत जीवनमा अल्झिन सकिंदैन, उनले भनिन्, जहिले पनि खेल प्राथमिकतामा छ ।सानैदेखि क्रिकेट खेल्न थालेकी सीताले सन् २००७ देखि राष्ट्रिय टोलीमा छिन् । २०११ मा एपीएफ क्लबमा जोडिएकी सीताले दुई एसियाली खेलकुद र एसिया कप खेलिसकेकी छन् । खेल्दाखेल्दै १२ कक्षा पढेर छोडेकी सीता निरन्तर खेलमा छिन् । एपीएफ क्लबमा तीन वर्ष सँगै हुँदा पनि भेट नभएका बक्सिङ खेलाडी लामा २०७२ को भूकम्पको बेला एक्कासि रानासँग भेटिए । भूकम्पपछि काठमाडौंमा उद्धारमा खटिएका बेला लामा र सीताको भेट भएको थियो । २७ वर्षीया सीता र ३३ वर्षीय लामाले चार वर्षको प्रेमलाई नयाँ वर्षको सुरुआतसँगै मागी विवाहमा बदले ।सीतालाई विवाहपछि घरायसी जीवनमा अल्झिनुपर्ने चिन्ता छैन । श्रीमान् खेलाडी, आमाजू अनुराधा लामा र उनका श्रीमान् पूर्ण लामा पनि बक्सिङकै खेलाडी । घरतिर खेलाडीहरू भएकाले उनी सबैले कुरा बुझ्नेमा ढुक्क छिन् । सबै खेलाडी भएकाले मलाई सजिलो छ । सासू आमाले पनि पत्रिकामा छापिएको फोटो देखाउँदै हुनुहुन्थ्यो, उनले भनिन्, म खेलाडी भएकोमा सबैलाई गर्व छ । माइतीतिर पनि सबैले सहयोग गर्छन् । मेरो खेल जीवनमा विवाहले केही असर गर्दैन ।अब दुई वर्ष अन्तर्राष्ट्रिय खेल खेलेर थाइल्यान्डलाई हराउने उनको धोको छ । सन् २०१२ देखि थाइल्यान्डले हामीलाई लगातार हराइरहेको छ । अरू देशलाई त हामीले जित्यौं तर अब थाइल्यान्डलाई जसरी पनि जित्नु छ, उनले भने, त्यसपछि खेलबाट संन्यास लिने विचार छ । नेपालमा केटीका खेलहरू कमै हुने गरेका छन् । पछिल्लो समय महिला खेलहरू बढदै गएकोमा उनी खुसी छिन् । अहिले महिला खेल र खेलाडीहरू बढदै गएका छन् । यसले हामीलाई खुसी बनाएको छ, उनले भनिन्, आठौं राष्ट्रिय खेलकुदमा पनि महिला खेलहरू धेरै भएका छन् ।"
नवौं राष्ट्रिय गण्डकी प्रदेशमा,"समापनमा उपराष्ट्रपतिप्रदेश ५ का ५ जिल्लामा आयोजना भएको आठौं खेलकुदको समापन बुधबार अपराह्न बाँकेको नेपालगन्ज रंगशालामा हुँदै छ । राष्ट्रपति विद्यादेवी भण्डारी चीन भ्रमणमा जाने र प्रधानमन्त्री केपी शर्मा ओली पूर्वनिर्धारित कार्यतालिकाका कारण उपस्थित हुन नसक्ने भएपछि प्रतियोगिताको समापन उपराष्ट्रपति नन्दबहादुर पुनले गर्नेछन् । प्रतियोगिताको उद्घाटन राष्ट्रपति भण्डारीले वैशाख ५ गते गरेकी थिइन् ।बुधबार ३ बजे उपराष्ट्रपति पुन नेपालगन्ज रंगशाला पुग्ने समय निर्धारण गरिएको छ । त्यसपछि आधा घण्टाको औपचारिक कार्यक्रम हुने र त्यहीँ त्रिभुवन आर्मी र नेपाल पुलिसबीचको पुरुष फुटबल फाइनल हुने प्रतियोगिता समारोह समितिका सदस्य कुलबहादुर खडकाले जानकारी दिए ।फाइनल सकिएपछि सहभागी सबै टिमले मार्चपास गर्नेछन् । त्यसपछि दुईवटा नृत्यको प्रस्तुत हुनेछ । अन्तिममा नवौं राष्ट्रिय खेलकुदको आयोजना प्रदेशलाई झन्डा हस्तान्तरण गरी आठौं राष्ट्रिय खेलकुदको बिधिवत् समापन हुनेछ । वैशाख ५ गते उद्घाटन भए पनि आठौं खेलकुदका खेलहरू चैत २७ गतेदेखि नै सुरु भएको हो । प्रतियोगितामा समावेश ३५ मध्ये ३२ खेल प्रदेश ५ मा आयोजना भएको थियो । बाँकी खेल कास्की, काठमाडौं र ललितपुरमा आयोजना भएको थियो ।प्रतियोगितामा ३ सय ७२ स्वर्ण, ३ सय ७२ रजत र ५ सय ६३ कांस्यका लागि सात प्रदेश, ३ बिभागीय र गैरआवासीय नेपाली संघ (एनआरएन) गरी ११ टोलीको सहभागिता थियो । अन्तिम दिनको खेल बाँकी रहँदा विभागीय टोलीले वर्चस्व जमाएका छन् । जसमध्ये त्रिभुवन आर्मी क्लब अग्रस्थानमा छ । नेपाल पुलिस र एपीएफले आर्मीलाई पछ्याइरहेका छन् ।"
प्रदेश १ सफट टेनिस च्याम्पियन,रूपन्देही  दुई स्वर्ण जित्दै आठौं राष्ट्रिय खेलकुद प्रतियोगिताको एघारौं सफ्ट टेनिसतर्फ प्रदेश १ टिम च्याम्पियन भएको छ । मंगलबार फाइनलमा पुरुष एकल र टिम इभेन्ट पुरुषमा समेत स्वर्ण जित्दै प्रदेश १ टिम विजेता बनेको हो । देविनगरस्थित लन टेनिस कम्प्लेक्समा पुरुष एकलतर्फको फाइनलमा प्रदेश १ का युकेश योञ्जनले स्वर्ण जिते । उनले प्रदेश ३ का प्रदीप खत्रीलाई ४२ को सेटमा पराजित गरे । प्रदेश १ का रनिश तामाङ र प्रदेश ५ का सुरज चौधरी तेस्रो हुँदै कांस्य पाए । महिला एकलमा प्रदेश ३ की चन्द्रमाया राईले एपीएफकी भगवती विकलाई ४२ को सेटमा पराजित गर्दै स्वर्ण जितिन् । प्रदेश १ का श्रीया योजन र गण्डकी प्रदेशका प्रीति बराल तेस्रो हुँदै कांस्य पदक जिते । टिम इभेन्ट पुरुषमा प्रदेश १ ले नेपाल पुलिसलाई ३१ को सेटमा पराजित गर्दै स्वर्ण जितेको छ । प्रदेश ३ र प्रदेश ५ तेस्रो हुँदै कांस्य जिते । टिम इभेन्टकै महिलातर्फ प्रदेश ५ ले स्वर्ण जितेको छ । प्रदेश १ लाई ४२ को सेटमा पराजित गर्दै स्वर्ण जितेको हो । गण्डकी प्रदेश र प्रदेश ३ तेस्रो भए । पुरुष युगलमा नेपाल पुलिसका कमल भण्डारी र नौबहादुर लुगेलीको जोडीले प्रदेश १ का युकेश योञ्जन र आशिष बोहराको जोडीलाई ५४ को सेटमा पराजित गर्दै स्वर्ण हात पारे । प्रदेश ३ का प्रदीप खत्री र वृजेश पाण्डे तथा प्रदेश ५ का शुभम खनाल र सुरज चौधरीको जोडी तेस्रो भए । महिला युगलतर्फ प्रदेश ३ का सुनिरा थापा र चन्द्रमाया राईको जोडीले प्रदेश ५ का आश्मा भुसाल र रीतिका चौधरीको जोडीलाई फाइनलमा ५० को सेटमा पराजित गर्दै स्वर्ण आफ्नो नाममा पारे । प्रदेश १ का श्रीया योञ्जन र जर्जिया चौधरीको जोडी तथा प्रदेश ४ का प्रीति बराल र सृष्टिका उदासको जोडीले कांस्य पदक पाए । मिश्रित युगलतर्फ प्रदेश ३ का चन्द्रमाया राई र निर्मल स्थापितको जोडीले प्रदेश १ का युकेश योञ्जन र जर्जिया चौधरीको जोडीलाई टाइबेकरमा ७५ मा जित निकाल्दै स्वर्ण जिते । आशिष बोहरा र श्रीया योञ्जनको जोडी तथा सुरज चौधरी र रीतिका चौधरीको जोडी तृतिय हुँदै कांस्य पाए । प्रतियोगितामा प्रदेश ५ ले अनुशासित टिमको अवार्ड पायो । सात इभेन्टमा ६८ खेलाडी सहभागी भएका थिए ।
"गाउँले पाए संरचना, खेलाडीले सम्मान","बर्दिया  नेपाल आर्मीका खो खो खेलका प्रशिक्षक लक्षमीनारायण वैद्य प्रतिस्पर्धाका लागि खेलाडीको टोलीसहित बर्दिया ठाकुरबाबा नगरपालिका २ रानीपुर गाउँमा छन् । बर्दिया राष्ट्रिय निकुन्ज छेउको उक्त गाउँ पुग्ने सपनामा पनि सोचेका थिएनन् । आठौं राष्ट्रिय खेलकुद प्रतियोगिताले भने त्यो अवसर जुरायो । काठमाडौंको कोलहालमा बस्ने बानी परिसकेका उनलाई गाउँको वातावरणमा रमाउने अवसर जुरेको छ । खो खो खेल ह्नुे ठाउँ नजिकै जंगल छ । खुला वातावरणको मजा नै फरक, वैद्य भन्छन्, गाउँमा प्रतियोगिता भए पनि निकै रमाइलो भइरहेको छ । यहाँको समुदायले खेलाडीलाई सम्मान गरेर हौसला प्रदान गरिरहेका छन् । उनले ठूला सहर र गाउँमा हुने प्रतियोगिता हेर्न दर्शकमा पनि निकै भिन्नता पाएको अनुभव सुनाए । गाउँका सर्वंसाधारणहरूले खेलाडीहरूलाई निकै माया दिएको उनको अनुभव छ । प्रतियोगिता हेर्न सहरभन्दा गाउँमा बढी भीड लाग्दो रहेछ । यहाँका मान्छेहरूले माया दिएर खेलाडीको मनोबल बढाउन निकै सहयोग गरेका छन्, उनले कान्तिपुरसँग भने, गाउँले दिएको सम्मानले खेलाडीलाई प्रतिस्पर्धा गर्न ऊर्जा थपेको छ । सुदूरपश्चिम प्रदेशकी खो खो खेलाडी मनमती धामी पनि बर्दिया आएको पहिलोपल्ट हो । यसअघि बर्दिया आएको अनुभव उनीसँग छैन । खेलमा स्पर्धा गरिरहेकी उनले गाउँको वातावरणमा बस्न पाउँदा रमाइलो भइरहेको सुनाइन् । राष्ट्रिय प्रतियोगिता गाउँमा खेल्न पाउँदा रमाइलो लागेको छ । गाउँमा माया पाइएको छ, उनले गाउँ बसाइको अनुभव सुनाइन्, खेल खेलिसकेपछि फुर्सदको समयमा गाउँमा घुमघाम गर्दा फरक अनुभव भइरहेको छ । बर्दियाको सदरमुकाम गुलरियाबाहेक जिल्लामा खासै सहर छैन । सानातिना बजार छन् । यही जिल्लामा राष्ट्रियस्तरका चार प्रतियोगिता भइरहेका छन् । ग्रामीण क्षेत्रमा प्रतियोगिता सञ्चालन भइरहँदा गाउँले करोडौंका खेल भौतिक संरचना पाएका छन् । राष्ट्रियस्तरको प्रतियोगिता आयोजना भएका गाउँले मुलुकमा आफ्नो पहिचान पाएका छन् । मुलुकभरिबाट छनोट भएर स्पर्धा गर्न आएका खेलाडीले बर्दियालाई चिन्ने अवसर पाएका छन् । गाउँमा भइरहेका प्रतियोगितालाई भव्य रूपमा सम्पन्न गर्न स्थानीयहरू लागिपरेका छन् । उनीहरूले सम्मान दिएर खेलाडीलाई हौसला प्रदान गरिरहेका छन् । बर्दिया बाँसगढी नगरपालिका ४ मगरपुर गाउँमा सवा दुई करोडको कबड्डी एकेडेमी निमार्ण भएको छ । सामुदायिक वन नजिकै कबड्डी प्रतियोगिता भयो । स्पर्धाका लागि आएका खेलाडीहरू गाउँमा रमाए । ठाकुरबाबा नगरपालिका २ रानीपुरमा सवा दुई करोडमा खो कबर्ड हल निमार्ण भइसकेको छ । यहाँ महिलापुरुष खो खो प्रतियोगिता आयोजना भइरहेको छ । ठाकुरद्वारामा चेस, गुलरिया नगरपालिका त्लुसीपुर गाउँमा सेपाकतक्रो (चुङ्गीजस्तै चोयाको बल) प्रतियोगिता भयो । यहाँ १ करोड ५ लाखको संरचना बनेको छ । गुलरियामा एथ्लेटिक्सका लागि सुर्की ट्र्याक निर्माण गरिएको छ । बर्दियाको बढैया तालमा हुने भनिएको ट्राइथलन प्रतियोगिता पोखरा सारिएको छ ।त्यस्तै बाँकेको खजुरा गाउँपालिका सीतापुर गाउँमा महिलापुरुष भलिवल प्रयोगिता आयोजना भयो । खजुरा डी गाउँमा फुटबल, बी गाउँमा पुरुष बक्सिङ र के गाउँमा महिला हक्की प्रतियोगिता भए । राष्ट्रिय प्रतियोगिता आफ्नै गाउँमा गराउन पाउँदा हाम्रो लागि गौरवको विषय हो । मुलुकभरिका खेलाडीहरूलाई हाम्रो गाउँ चिनाउने अवसर पाइयो, खजुरा गाउँपालिका ३ का वडा अध्यक्ष तिलकवीर सुनार भन्छन् ।खेलकुद विकास समिति प्रदेश ५ का अध्यक्ष भीम वलीले राष्ट्रिय प्रतियोगिताले ग्रामीण खेलकुदको विकासमा टेवा पुगेको बताए । उनले गाउँगाउँमा खेलको मौहल छाएको जनाए । हाम्रो चाहना भनेकै ग्रामीण खेदकुदको विकास गर्नु नै थियो । त्यो उद्देश्य पूरा भएको छ, उनले भने, प्रतियोगिताले गाउँमा खेलकुदले संरचना पाए । खेलाडीले सम्मान । राष्ट्रिय प्रतियोगितामा ३५ खेल समाबेश गरिएका थिए । अधिकांश खेलहरू सम्पन्न भइसकेका छन् ।"
पुलिस उत्कृष्ट,"भैरहवा तेक्वान्दोमा नेपाल पुलिस क्लब उत्कृष्ट बनेको छ । पुलिसले ११ स्वर्ण ३ रजत र ३ कांस्य पदक जित्यो । ६ स्वर्ण ४ रजत र ७ कांस्य पदकसहित त्रिभुवन आर्मी क्लब दोस्रो र नेपाल एपीएफ क्लबले २ स्वर्ण, ७ रजत र ५ कांस्य जितेको छ । स्वर्ण र रजतको २१२१ पदकमध्ये १९ स्वर्ण र रजतका २१ मध्ये १४ वटा विभागीय टिमले हात पारे । दुई स्वर्ण प्रदेश १ र प्रदेश ५ ले प्राप्त गरे । प्रदेश १ ले १ स्वर्ण, ३ रजत र ५ कांस्य गरी चौथो र प्रदेश ५ ले १ स्वर्ण, १ रजत र ३ कांस्य पदक प्राप्त गरेर पाँचौं स्थान हात पारे । प्रदेश २ ले १ रजत र ४ कांस्य, प्रदेश ३ ले १ रजत ६ कांस्य, सुदूरपश्चिमले १ रजत ३ कांस्य र गण्डकी प्रदेशले ४ कांस्य प्राप्त गरे । बेस्ट फाइटर पुरुषतर्फ आर्मीका सक्षम कार्की र महिलातर्फ पुलिसकी रेजिना कार्की भए । उत्कृष्ट प्रशिक्षकको पुरस्कार पुलिसका रञ्जन श्रेष्ठले पाए । मंगलबार समापनअघि सम्पन्न ६ तौल समूहमा पुरुष ५४ केजी तौलमुनि पुलिसका मनोज मल्लले स्वर्ण, एपीएफका गणेश चौधरीले रजत पदक जिते । महिला ४६ केजीमुनि तौलमा पुलिसकी रेजिना कार्कीले स्वर्ण प्राप्त जितिन् । सुदूरपश्चिमकी गीता कठेत रजतमै सीमित रहिन् । पुरुषको ५८ केजीमुनि तौलमा प्रदेश ५ का गोविन्दबहादुर आलेले स्वर्ण र एपीएफका चन्द्र रानामगरले रजत प्राप्त गरे ।महिलाको ४९ केजीमुनि तौलमा नेपाली सेनाकी युनिसा राईले स्वर्ण र एपीएफकी अस्मिता खडकाले रजत प्राप्त गरे । पुरुषको ८७ केजीमाथि नेपाल पुलिसका अनुज पुजारीले स्वर्ण र नेपाली सेनाका रामहरि महतले रजत जिते । महिला ७३ केजी तौलमाथि मनिता शाहीले स्वर्ण प्राप्त गरिन् । एपीएफकी सुष्मा गुरुङले रजत जिते ।"
महिला क्रिकेटमा एपीएफ च्याम्पियन,"लमही, दाङ  महिला क्रिकेटमा नेपाल एपीएफ क्लबले स्वर्ण जितेको छ । एपीएफले मंगलबार लमहीको क्रिकेट मैदानमा भएको फाइनल खेलमा प्रदेश नम्बर १ लाई ८७ रनले पराजित गर्यो । सुदूरपश्चिमले कांस्य हात पारेको छ । टस जितेर प्रदेश नम्बर १ ले वलिङ गरेपछि ब्याटिङमा आएको एपीएफले २० ओभरमा पूरै विकेट गुमाएर १ सय २८ रन बनायो । ज्योति पाण्डेले ४५ र सीता रानामगरले ४२ रन जोडिन् । प्रदेश १ की रुविना क्षत्री, सवनम राई र संगीता राईले ३३ विकेट लिए ।प्रदेश नम्बर एक १९४ ओभरमा अलआउट हुँदै ४१ रनमा समेटिन पुग्यो । रश्मि शर्मा चौलागाईले अविजित हुँदै २७ रन जोडिन् । एपीएफकी रितु कनोजिया, सरिता मगर र सीताले समान २२ विकेट लिए ।प्लेयर अफ द फाइनल एपीएफकी सीता रानामगर घोषित भइन् । बेस्ट बलर प्रदेश १ की संगीता राई, बेस्ट वुमन प्रदेश ७ की कविता जोशी र प्लेयर अफ द सिरिज प्रदेश १ की रुविना क्षत्री भइन् ।महिला फुटबलको फाइनलमा एपीएफ र आर्मीमहिला फुटबलको उपाधिलाई त्रिभुवन आर्मी क्लब र नेपाल एपीएफ क्लब भिड्ने भएका छन् । प्रतियोगितामा हावी देखिएका दुवै टिमको फाइनल भिडन्त कडा प्रतिस्पर्धा र रोमाञ्चक हुने अनुमान गरिएको छ । खेल बुधबार दिउँसो ३ ः३० बजे बेलझुन्डी रंगशालामा हुनेछ । आर्मीले मंगलबार सेमिफाइनलमा प्रदेश ३ लाई ६० गोलको फराकिलो अन्तरले पराजित गर्यो । विमला चौधरीले १० औं मिनेटमा पहिलो, शर्मिला थापाले २७ औं र ४० औं मिनेटमा गोल गर्दै पहिलो हाफमा आर्मीलाई ३० को अग्रता दिलाइन् । दोस्रो हाफको १५ औं र २२ औं मिनेटमा कृष्णा खत्रीले तथा इन्दिरा राईले दोस्रो हाफको ३५ औं मिनेटमा गोल गरिन् उल्लेख्य दर्शकका बीच मंगलबार नै सम्पन्न निकै कडा प्रतिस्पर्धा र रोमाञ्चक दोस्रो सेमिफाइनल खेलमा नेपाल पुलिसलाई सडन डेथमा पराजित गर्दै एपीएफले आर्मीसँगको उपाधि भिडन्त पक्का गरेको हो । एपीएफका सावित्रा भण्डारीले पहिलो हाफको ९ औं मिनेटमा गोल गरिन् । दोस्रो हाफको अन्त्यमा पुलिसकी खेलाडी निरु थापाले जवाफी गोल गर्दै खेल बराबरीमा पुर्याउन सफल भइन् । निर्धारित समयसम्म खेलको नतिजा नआएपछि निर्णय पेनाल्टी सुटआउटमा गएको थियो । पेनाल्टी सुटआउट ५५ को बराबरी भए पश्चात् सडेन डेथमा एपीएफले बाजी मारेको थियो ।"
आर्मीको भाग्य,"बाँके  घरेलु टोली प्रदेश ५ लाई पेनाल्टी सुटआउटमा स्तब्ध तुल्याउँदै त्रिभुवन आर्मी क्लब पुरुष फुटबलको फाइनलमा पुगेको छ । आर्मीले उपाधिलाई नेपाल पुलिसको सामना गर्नेछ । नेपालगन्ज रंगशालामा मंगलबार बिहान सम्पन्न पहिलो सेमिफाइनलमा पहिलो हाफ आर्मीले २ गोलको अग्रता लिए पनि दोस्रो हाफमा प्रदेश ५ ले उत्कृष्ट पुनरागमन गरेको थियो । निर्धारित समयमा २२ गोलको बराबरी भएपछि पेनाल्टीमा धकेलिएको खेलमा आर्मीले ३१ गोलअन्तरले खेल आफ्नो पक्षमा पर्यो ।पेनाल्टीमा आर्मीका लागि नवयुग श्रेष्ठ, विवेक बस्नेत र सन्तोष तामाङले गोल गरे । प्रदेश ५ का कृष्ण रानाभाटले मात्र गोल गर्न सके । प्रदेश ५ का दीपेनसिंह ठकुरी र चेतन थारूको प्रहार पोलमा लागेर फर्कियो । विवेक पुनको प्रहार आर्मीका गोलरक्षक बिकेश कुथुले रोकेका थिए । आर्मीका जितेन्द्र कार्कीको प्रहार प्रदेश ५ का गोलरक्षक प्रितम खडकाले बचाए भने दीपक गुरुङको प्रहार पोस्टमा लागेर बाहिरिएको थियो । पुनर्निर्माण गरी आधुनिक सुविधासम्पन्न बनाइएको नेपालगन्ज रंगशालामा खेलाइएको यो पहिलो खेल थियो ।यसअघि निर्धारित समयको पहिलो हाफमा आर्मीले अग्रता लिँदा १९ औं मिनेटमा प्रदेश ५ का दीपेनसिंह ठकुरीले आत्मघाती गोल गरेका थिए । ३१ औं मिनेटमा दीप लामाले गोल गरी अग्रता दोब्बर बनाए । दोस्रो हाफको ३ मिनेटको अन्तरमा प्रदेश ५ ले दुई पेनाल्टी गोल गर्दै खेलमा फर्किएको थियो । प्रदेश ५ का लागि ७८ औं र ८१ औं मिनेटमा दुवै पेनाल्टी गोल विनोद केसीले गरे ।मंगलबार साँझ सम्पन्न दोस्रो सेमिफाइनलमा डिफेन्डिङ च्याम्पियन एपीएफलाई २१ गोल अन्तरले पराजित गर्दै पुलिसले आर्मीसँगको उपाधि भेट पक्का गरेको हो । पुलिसलाई जिताउन रवि पासवान र तेज तामाङले गोल गरे । एपीएफका आशिष लामाले एक गोल फर्काए । नवौ मिनेटमा रविले गोल गर्दै पुलिसलाई अग्रता दिलाए । उनले डिबक्स बाहिरबाट हानेको प्रहार दोस्रो बार हुँदै गोल भएको थियो । ३४ औं मिनेटमा पुलिसले अग्रतालाई दोब्बर बनायो । तेजले एकल प्रयासमा गोल गरेका थिए । ७२ औं मिनेटमा एपीएफका आशिष लामाले गोल गर्दै एपीएफलाई खेलमा फर्काउने प्रयास गरे पनि थप गोल हुन सकेन ।"
मुन्दुम ट्रेल रेस शनिबार,"भोजपुर  मुन्दुम ट्रेल रेस शनिबार हुने भएको छ । १ सय पर्यटकीय गन्तव्यमा सूचीकृत टेम्केडाँडा मुन्दुम ट्रेललाई प्रवर्द्धन गर्ने उद्देश्यले ३८ किलोमिटर दूरीको मुन्दुम अल्ट्रा ट्रेल रेस हुने भएको हो ।उक्त दौड टेम्केमैयुङ गाउपालिका वडा १, तिम्माको सुम्लिखाबाट सुरु भई पान्धारेबजारको पान्धारे स्कुलमा आई सम्पन्न हुने छ । सुम्लिखाबाट एकराते, चुचेबौद्ध, हाासपोखरी, मेरुङ, मलुवापोखरी, चखेवा, साउबास हुँदै टेम्केमैयुङ गाउँपालिकाको लेखर्क पान्धारे बजारमा आएर सकिने दौडमा जिल्लाभित्र र बाहिरका विभिन्न धावकले सहभागिता जनाउन सक्नेछन् ।दौडबाट पर्यटकीय मुन्दुम पदमार्गको प्रवर्द्धन गर्दै आन्तरिक तथा बाह्य पर्यटकीय आकर्षण बढाउने मुख्य लक्ष्य लिइएको आयोजक रिमाचुङ एजुकेसन एन्ड स्पोर्टस एकेडेमी भोजपुरका संयोजक पाविहाङ राईले जानकारी दिए । टेम्केमैयुङ गाउँपालिकाको मुख्य प्रायोजन रहेको उक्त दौडमा प्रथम, दोस्रो, तेस्रो र सान्त्वना हुने महिला र पुरुष धावकले क्रमशः २५ हजार, २० हजार, १५ हजार, १० हजार नगदसहित ट्रफी, मेडल र प्रमाणपत्र पाउनेछन् । विभिन्न विद्यामा आयोजना हुने दौडमा ४० वर्ष उमेरभन्दा माथिकालाई पनि विशेष प्राथमिकता दिइएको छ । त्यसमा प्रथम, दोस्रो र तेस्रो हुनेले धावकले पनि क्रमशः १० हजार, ८ हजार, ५ हजार मेडल र प्रमाणपत्र पाउनेछन् । त्यस्तै समूहसमूह बनाई लगाइने दौडको विधामा प्रथम, दोस्रो र तेस्रो हुने समूहले पनि १० हजार, ८ हजार, ५ हजार ट्रफी पाउनेछन । उत्कृष्ट धावक एक जनाले ५ हजार नगदसहित मेडल र प्रमाणपत्र प्राप्त गर्नेछन् । जिल्लाभित्रै एउटा कुशल, स्वस्थ दक्ष जनशक्ति उत्पादन गर्नु पनि दौडको अर्को लक्ष्य रहेको एकाडेमीका सचिव संग्राम राईले जानकारी गराए । उनले भने, दौडको उपलब्धि प्रतियोगिताको लागि मात्र दौड लगाउनु होइन । दौडले राम्रो धावक, स्वस्थ दक्ष जनशक्ति पनि उत्पादन गर्न मद्दत गर्छ । दौडबाट केटाकेटीदेखि उमेर ढल्केकाहरूलाई दिमाग, शरीर, संवेगात्मक हिसाबले तन्दरुस्त राख्न मद्दत गर्ने भएकाले हामीले यो म्याराथनलाई प्रोत्साहनस्वरूपमा पनि लिएका हौ । यसअघि पनि एकेडेमीको आयोजनामा ५२ किलोमिटरको मुन्दुम ट्रेल रेस २०१७ र २०१८, ३६ किलोमिटर दूरीको भोजपुर ट्रेल रेस २०१९, विश्व अल्ट्राधावक मीरा राईको सम्मानमा आयोजित भोजपुर ट्रेल रेस २०१७ र २०१८ अल्ट्रा ट्रेल रेस सम्पन्न गरिसकेको छ ।"
क्रिकेटको स्वर्णलाई विभागीय डर्बी,"कोहलपुर  पुरुष क्रिकेटको स्वर्णका लागि विभागीय टोलीहरू नेपाल पुलिस क्लब र नेपाल एपीएफ क्लब आमनेसामने हुने भएका छन् । मंगलबार कोहलपुर क्रिकेट मैदानमा सम्पन्न दुई सेमिफाइनलमा एपीएफले प्रदेश १ विरुद्ध ८ विकेट र पुलिसले आर्मीलाई ३ रनले हराउँदै उपाधि भेट पक्का गरे ।कम स्कोर बनेको खेलमा ८१ रनको लक्ष्य पछ्याएको आर्मी १८ ओभरमा ७७ रनमै समेटियो । आर्मीबिरुद्ध रोमाञ्चक जित निकाल्ने क्रममा पुलिसका सागर ढकालले ४ ओभरमा १ मेडन राख्दै १४ रन खर्चेर ४ विकेट लिए । ४ ओभरमै १ मेडनसहित १७ रन खर्चेका ललित नारायण राजवंशी तथा ३ ओभरमा १८ रन खर्चेका नवीनसिंह थापाले समान ३३ विकेट लिए । दीपेन्द्रसिंह ऐरीले ४ ओभरमा १ मेडन राख्दै मात्र ६ रन खर्चिए ।आर्मीका कुशल मल्लले १७ बलमा ३ छक्कासहित सर्वाधिक २३ रन बनाए । राजु रिजाल १४, हरेकृष्ण झा ११ र राजेश पुलामी मगरले १० रन बनाए पनि अन्यले दोहोरो अंकको रन छुन सकेनन् । कप्तान विनोद भण्डारीसहित ५ जना ब्याट्सम्यानले खाता खोल्नै सकेनन् ।कोहलपुर क्रिकेट मैदानमा यसअघि टस जितेर पहिले ब्याटिङ गरेको पुलिसले निर्धारित ओभरमा ९ विकेट गुमाएर ८० रन बनाएको थियो । राष्ट्रिय टोलीका युवा खेलाडीको बाहुल्य रहेको पुलिसका अमित श्रेष्ठले २३ रन बनाए । दिलीप नाथ ११, कप्तान मञ्जित श्रेष्ठ ९, आरिफ शेख ८, कुशल भुर्तेल ६ र दीपेन्द्रसिंह ऐरी ५ रनमा आउट भए । म्यान अफ द म्याच सागरले अविजित ७ रन जोडे । आर्मीका साहव आलमले ३, सोमपाल कामी र सुशान भारीले २२ विकेट लिए । साहवले ४ ओभरमा २ मेडन राख्दै ८ रनमात्र खर्चेका थिए ।पहिलो सेमिफाइनलमा शरद भेषावकरले अनुभवी बलिङ गरेपछि प्रदेश १ लाई ८ विकेटले हराउँदै एपीएफले फाइनल यात्रा तय गरेको हो । टस जितेर ब्याटिङ रोजेको प्रदेश १ ले १६३ ओभरमा सबै विकेट गुमाएर ४९ रन मात्र बनाउन सक्यो । राष्ट्रिय टोलीका अनुभवी खेलाडी भेषावकरले ४ ओभरमा १३ रन खर्चेर ४ विकेट लिएपछि प्रदेश १ को इनिङ्स कमजोर बनेको हो । कप्तान वसन्त रेग्मीले पनि ४ ओभरमा ८ रन खर्चेर ३ विकेट लिए । अविनाश बोहोरा र भुवन कार्कीले एकएक विकेट लिए । प्रदेश १ का ओपनर मिनास थापा र सन्नी पुनले समान १४१४ रन बनाए । अन्यले दोहोरो स्कोर बनाउन सकेनन् । प्रदेश १ ले अतिरिक्तमा ९ रन पाएको थियो । झिनो लक्ष्य एपीएफले १०५ ओभरमा गुमाई पूरा गर्यो । एपीएफका ओपनर शरद १ र अनिल साह ७ रनमा आउट भए । प्रदीप ऐरी र शंकर रानाले तेस्रो विकेटमा ४३ रनको अविजित साझेदारी गरे । प्रदीपले २८ बलमा १ छक्का र १ चौकासहित १७ तथा शंकरले २० बलमा २ छक्का र २ चौकासहित अविजित २३ रन बनाए ।"
टंक तीन स्ट्रोक अगाडि,"काठमाडौं एमेच्योर टंक बहादुर कार्की ५ अन्डर ६७ स्कोर गर्दै सूर्य नेपाल एनपीजीए टुर च्याम्पियनसिपको दोस्रो दिन मंगलबार शीर्षस्थानमा उक्लिएका छन् । गोकर्ण गल्फ क्लबमा भइरहेको प्रतियोगितामा टंकले ३६ होलको समाप्तिमा चार अन्डर एक सय ४० स्कोर गरेका छन् । उनले पहिलो दिन एक ओभर ७३ खेलेका थिए । तीन स्ट्रोक अन्तरमा छन्, प्रो भुवन नगरकोटी । भुवनले दोस्रो दिन दुई अन्डर ७० को कार्ड बनाए । उनको समग्र स्कोर एक अन्डर एक सय ४३ रहेको छ ।दीपक आचार्य र दिनेश प्रजापति इभन पार १ सय ४४ सहित संयुक्त तेस्रोमा छन् । मंगलबार दीपकले ७१ र दिनेशले ७४ स्ट्रोक खेले । सूर्यप्रसाद शर्मा र शिवकुमार माझी समान एक ओभर एक सय ४५ सहित संयुक्त पाँचौंमा छन् । रवि खडा र एमेच्योर विपिन तामाङ (दुई ओभर १४६), दीपक थापामगर र रामे मगर (दुवै तीन ओभर १४७), कृष्णमान राजवाहक र विकास अधिकारी (समान चार ओभर १४८) शीर्ष दसमा छन् ।छत्तीस होलको खेलमा १७ ओभर १ सय ६१ सम्म रहेका २१ प्रो र ६ एमेच्योर कट बनाएर फाइनल चरण प्रवेश गरेका छन् । कुल ६ लाख ६१ हजार ५ सय रुपैयाँ पुरस्कारको प्रतियोगितामा उनीहरूले उपाधि होडमा अन्तिम ३६ होल खेल्नेछन् ।"
रेडहर्ष सेमिफाइनलमा,विराटनगर रेडहर्ष क्लब अन्तर्राष्ट्रिय आमन्त्रण गोल्डकप फुटबल प्रतियोगिताको सेमिफाइनलमा प्रवेश गरेको छ । इलामको मंगलबारेमा जारी प्रतियोगिताको मंगलबार भएको चौथो क्वाटरफाइनलमा उसले सिक्किमको कामराङ क्लबलाई ३१ गोलले पराजित गर्दै अन्तिम चारमा स्थान पक्का गरेको हो । म्यान अफ द म्याच कामराङ सिक्किमका कुन्जमान थापा घोषित भए । उनले २५ सय रुपैयाँसहित ट्रफी पाए ।यसअघिको खेलमा फ्रेन्डस क्लब काठमाडौं विजयी बन्दै सेमिफाइनल प्रवेश गरेको थियो । उसले मोरङको उर्लाबारी फुटबल क्लबलाई १० ले पराजित गरेको थियो । म्यान अफ द म्याच फ्रेन्डस क्लबका फोडी मोम भए ।
ग्यास उद्योगीलाई थप कमिसन,"काठमाडौं  आयल निगमले ग्यास उद्योगीलाई वार्षिक करिब ९६ करोड रुपैयाँ थप कमिसन दिने निर्णय गरेको छ । कमिसन वृद्धिको माग गर्दै ग्यास उद्योगीहरू विरोधमा उत्रिएपछि प्रतिसिलिन्डर करिब २८ रुपैयाँ थप गरिएको हो । वृद्धि गरिएको कमिसन बिहीबारदेखि लागू हुँदै छ । व्यवसायीहरूले आन्दोलन गरेपछि उद्योग सञ्चालन, ढुवानीलगायत सम्पूर्ण खर्च यकिन नगरी तत्काल कमिसन थपिदिने निर्णय भयो, निगमका एक अधिकारीले भने, उद्योगीलाई फाइदा भए पनि उपभोक्तालाई भार पार्ने काम भयो । हाल खाना पकाउने एलपी ग्यास मासिक औसतमा ४० हजार टन आयात हुन्छ । एक टनमा ७०४२ सिलिन्डर ग्यास हुन्छ । प्रतिसिलिन्डर २७८८ रुपैयाँ वृद्धि गरिएको छ । जसअनुसार उद्योगीले महिनामै थप करिब ८ करोड कमिसन पाउने देखिन्छ, एक अर्का अधिकारीले भने, ग्यासको मासिक खपत १५ प्रतिशतले बढ्दै गएको छ । यस हिसाबले कमिसनबापत वार्षिक अर्बौं रुपैयाँ उद्योगीले लग्ने देखिन्छ । ग्यास प्लान्टमा केही सुधार नगरी कमिसन मात्रै वृद्धि गरिएको उनले बताए । हाल ग्यास उद्योगीले ग्यास ढुवानी गरेबापत आन्तरिक भाडा प्रतिसिलिन्डर २ सय ३६ रुपैयाँ पाउँछन् । उक्त भाडादर बरौनीदेखि काठमाडौंसम्म्मको हो । हल्दिया र पारादिपका लागि भाडादर थप बढ्छ । भाडादरमा थप प्रतिसिलिन्डर करिब २८ रुपैयाँ वृद्धि भएको छ । डिलर र बिक्रेताका लागि कमिसन केही जायज भए पनि उद्योगीले भने औसतमा बढी नाफा राखेको निगमका अधिकारीहरू बताउँछन् । बाह्य ढुवानीका लागि निगमले उद्योगीलाई प्रतिसिलिन्डर ८७ रुपैयाँ दिएको छ । उक्त रकम उद्योगीले आईओसीलाई बुझाउनुपर्छ । निगमले उद्योगीलाई दिने भाडा र उद्योगीले आईओसीलाई दिने भाडाको पनि उचित अध्ययन आवश्यक छ, ती अधिकारीले भने, तर, अध्ययन विश्लेषण नै हुँदैन । निगमका कार्यकारी निर्देशक सुरेन्द्र पौडेलले व्यवसयीले प्रोडक्ट डेलिभरी अर्डर (पीडीओ) नै उठाउन बन्द गरेपछि कार्यदलको सिफारिसमा कमिसन बढाएको बताए । उक्त कमिसन उपभोक्तालाई तत्काल भार नपर्ने गरी पेट्रोलडिजेलको मूल्यमा समायोजन गरिने उनले बताए । ग्यासमा स्वचालित प्रणाली लागू भएपछि सोहीअनुसार मूल्य निर्धारण गरिने बताए । आन्दोलनका कारण ठप्प हुने अवस्था थियो । कृत्रिम अभाव गर्न चाहनेले बढी मूल्यमा पनि बिक्री गरे । लगानी सम्मेलनलाई पनि ध्यानमा राखेर बोर्डले कमिसन बढाउने निर्णय गर्यो, कार्यकारी निर्देशक पौडेलले भने, अहिले आन्दोलन छैन । मूल्य वृद्धि हुन नदिन कमिसन रकम डिजेलपेट्रोलबाट समायोजन हुन सक्छ । पौडेलले कमिसनले भार नपर्ने दाबी गरे पनि उपभोक्ता तथा अधिकारकर्मीहरूले भने उपभोक्ता झुक्याउने खेल भएको बताउँछन् । नयाँ व्यवस्थापनले पनि पुरानै प्रवृत्तिको काम गरेको छ । नाफाबाहेक केही पनि देखेन । व्यवसायीको दबाबमा काम गर्ने प्रवृत्ति हटेन, राष्ट्रिय उपभोक्ता मञ्चका अध्यक्ष प्रेमलाल महर्जनले भने, कमिसन बढ्नु भनेकै उपभोक्ताको ढाड सेक्नु हो । सरकार र निगम उपभोक्ताका पक्षममा छैनन् । आन्तरिक भाडा, प्राविधिक नोक्सान, ओभरहेड, नाफा, डिलर मार्जिनलगायत शीर्षक गरेर वृद्धि गरिएको छ । उक्त रकमबाट प्रतिसिलिन्डर ५४७ रुपैयाँ ग्यास बिक्रेता (डिलर) ले पाउँछन् । ग्यास बिक्रेता महासंघका वरिष्ठ उपाध्यक्ष चन्द्र थापाले बिक्रेताले ग्यास मूल्यको ६ प्रतिशत माग गरे पनि २७५ प्रतिशत मात्र दिएको बताए । यसअघि प्रतिसिलिन्डर ३२ रुपैयाँ थियो । थप ५४७ पैसा बढेर ३७४७ रुपैयाँ पुगेको छ । रकम भ्याटबाहेक हो, उनले भने, लगानीअनुसारको प्रतिफल नभए पनि सम्बोधनले केही राहत भएको छ । मूल्य अझै पुगेको छैन । पर्याप्त छैन ।५ अर्ब नाफा गर्दैआयल निगमले इन्धन बिक्री गरेर चालु आर्थिक वर्षमा ५ अर्ब रुपैयाँ नाफा कमाउने भएको छ । निगमको ३७औं वार्षिक साधारणसभाले पारित गरेको वार्षिक प्रतिवेदनमा उक्त नाफा हुने प्रपेक्षण गरिएको छ । सोही उद्देश्यअनुसार १६ अप्रिल २०१९ सम्म ४ अर्ब ११ करोड नाफा गरेको उल्लेख छ । असार मसान्तसम्म करिब ५ अर्ब रुपैयाँ नाफा हुने अपेक्षा छ, प्रतिवेदनमा भनिएको छ । निगमको तथ्यांकअनुसार २०१९ जनवरी १६ मा २१ करोड ३५ लाख, फेब्रुअरी १ मा बढेर १ अर्ब ३७ करोड ७६ लाख, १६ फेब्रुअरीमा पुनः बढेर २ अर्ब ४० करोड ५ लाख, मार्च १ सम्म २ अर्ब ९१ करोड १२ लाख, १६ मार्चसम्म ३ अर्ब ३८ करोड ८० लाख, अप्रिल १ सम्ममा ३ अर्ब ८० करोड ७७ लाख र अप्रिल १६ सम्ममा ४ अर्ब ११ करोड १० लाख रुपैयाँ मुनाफा रहेको उल्लेख छ । मुनाफा बढे पनि माघदेखि मूल्य समायोजना भएको छैन । नाफाघाटा नाफा जेसुकै होस्, त्यसमा स्वचालित प्रणालीअनुसार जानुपर्छ । त्यसमै निगमको भलाइ हुन्छ । धेरै बढ्दा मूल्य स्थिरीकरणको कोषबाट व्यर्होनुपर्छ, निगम पूर्वसञ्चालक समिति सदस्य देवीप्रसाद बरालले भने, तर, स्वचालित मूल्य कार्यान्वयन नहुँदा निगम डुब्छ । राजनीतिक हस्तक्षेपका कारण परल मूल्यमा बिक्री गर्न नपाउँदा निगमलाई नोक्सान भएको थियो । घाटामा गएपछि ऋण लिएर मूल्य तिर्ने अवस्था थियो । हवाई इन्धनको मूल्य घट्नेआयल निगमले हवाई इन्धन (अन्तर्राष्ट्रियतर्फ) को मूल्य प्रतिकिलो लिटर ७५ अमेरिकी डलर घटाउने निर्णय गरेको छ । उच्च मुनाफा राखेको आरोप लागेपछि निगमले हवाई इन्धनको मूल्य घटाउने निर्णय गरेको हो । हवाई इन्धनमा बढी नाफा राखेको गुनासो आयो । त्यसैले घटाउने निर्णय भएको छ, कार्यकारी निर्देशक सुरेन्द्र पौडेलले भने । निगमले हाल हवाई इन्धन अन्तर्राष्ट्रियतर्फ प्रतिलिटर ५१८३ रुपैयाँ नाफा राखेको छ ।"
'भुक्तानी नहुादा पुँजीगत खर्च कम',"उद्योगी व्यवसायी डराउनु पर्दैन, करको दर होइन दायरा बढाउने हो, उनले थपे । राष्ट्रिय योजना आयोगका पूर्वउपाध्यक्ष दीपेन्द्रबहादुर क्षत्रीले सरकारको खर्च गर्ने प्रवृत्ति परम्परागत शैलीकै भएकाले पुँजीगत खर्च बढ्न नसकेको बताए । असारे विकास मनोवृत्ति सरकार, कर्मचारीलगायत सबै सरोकारवालामा छ, उनले भने, बजेटको कार्यान्वयन पक्ष बलियो बनाउनुको सट्टा परम्परा धान्ने प्रवृत्ति बसेको छ । पछिल्ला वर्षहरूमा व्यापार घाटा चुलिँदै गए पनि सरकारले त्यसतर्फ ध्यान पुर्याउन नसकेको उनले आरोप लगाए । राजस्वको प्रमुख स्रोत आयात छ, यसकारण आयात प्रतिस्थापनमा सरकार जान सकेको छैन, उनले भने । सरकारको सूचना प्रणाली पनि प्रभावकारी हुन नसकेको उनले आरोप लगाए ।कार्यक्रममा राष्ट्रिय योजना आयोगको अर्का पूर्वउपाध्यक्ष शंकर शर्माले आगामी बजेट उत्पादनमैत्री हुनुपर्ने बताए । आगामी २३ वर्षमा बिजुली निर्यात गर्न सक्ने क्षमता मुलुकको हुनुपर्छ, त्यसका लागि सरकारले बजेटमार्फत विशेष कार्यक्रम ल्याउनुपर्छ, उनले भने, उत्पादित वस्तु तथा सेवालाई बजारसँग जोड्ने (मूल्य संरचना) मा पनि सरकारले विशेष नीतिगत व्यवस्था गर्नुपर्छ । बैंक तथा वित्तीय संस्थाले कृषिमा ऋण प्रवाह गरिरहे पनि मल, बीउबिजन, सिँचाइलगायत क्षेत्रमा सुविधा नहुँदा अपेक्षित नतिजा हात पर्न नसकेको बैंकर्स संघका अध्यक्ष ज्ञानेन्द्रप्रसाद ढुंगानाले बताए । पछिल्लो समयमा मर्जर तथा एक्विजिसनप्रति बैंक तथा वित्तीय संस्था उत्साहित हुन सकेकेकोतर्फ इंगित गर्दै उनले भने, मर्जर तथा एक्विजिसनमा निश्चित समयका लागि आय करमा छुट दिने व्यवस्था बजेटमार्फत गरियोस्, उनले भने । वित्तीय प्रणालीमा अझै पनि लगानीयोग्य रकम अभाव नै रहेकाले दीर्घकालीन स्रोत व्यवस्थापनका लागि नीतिगत व्यवस्था गर्न उनले सरकारसँग आग्रह गरे । राष्ट्रिय प्राकृतिक स्रोत तथा वित्त आयोगका अध्यक्ष बालानन्द पौडेलले मुलुकको कर प्रणाली सुधारका लागि काम भइरहेको बताए ।"
पुनर्निर्माणलाई साढे चार खर्ब पुगेन,"काठमाडौं  २०७२ को भूकम्पपछिको पुनर्निर्माणमा करिब साढे चार खर्ब अपुग हुने राष्ट्रिय पुनर्निर्माण प्राधिकरणले जनाएको छ । प्राधिकरणले मंगलबार पत्रकार सम्मेलन गर्दै पुनर्निर्माणको अवस्थाबारे जानकारी गराएको हो । सम्मेलनमा बोल्दै प्राधिकरणका प्रमुख कार्यकारी अधिकृत सुशील ज्ञवालीले पुनर्निर्माणका लागि बजेट अभाव हुने बताए । आवश्यक बजेटका लागि दातृ निकाय र अर्थ मन्त्रालयसँग छलफल भइरहेको छ, उनले भने, केही दातृ निकाय प्रतिबद्धताभन्दा बढी रकम दिन तयार भएका छन् । पुनर्निर्माणका लागि ४ खर्ब २९ अर्ब अपुग हुने देखिएको ज्ञवालीले जानकारी दिए । पञ्चवर्षीय पुनर्निर्माण तथा पुनःस्थापना योजनाअनुसार पुनर्निर्माणका लागि ९ अर्ब ३८ अर्ब रुपैयाँ लाग्ने अनुमान छ । पुनर्निर्माणमा आवश्यक बजेटमध्ये १ खर्ब ८६ अर्ब गत आर्थिक वर्षमा र १ खर्ब २३ अर्ब चालु आर्थिक वर्षमा खर्च भएको प्राधिकरणले जनाएको छ । पुनर्निर्माणका लागि सहकारी तथा निजी क्षेत्रबाट करिब २ खर्ब खर्च हुने प्राधिकरणको अनुमान छ ।पुनर्निर्माणका लागि अपुग रकम अर्थ मन्त्रालय र दातृ निकायसँग व्यवस्थापन गर्ने प्राधिकरणका प्रमुख कार्यकारी अधिकृत ज्ञवालीले जानकारी दिए । विश्व बैंकसँग ५० अर्ब ऋण सहायता (५०० मिलियन डलर) ऋण सहायताका लागि छलफल भइरहेको उनले जानकारी दिए । विश्व बैंकले भूकम्पलगत्तै पनि पुनर्निर्माणका लागि ५० अर्ब ऋण सहायता उपलब्ध गराएको थियो । भारतले प्रतिबद्धता जनाएको १ खर्ब सहायतामध्ये २५ अर्ब अनुदान परिचालनको प्रयास भइरहेको ज्ञवालीले जानकारी दिए । भूकम्पपछि आयोजित लगानी सम्मेलनमा भारतले पुनर्निर्माणका लागि २५ अर्ब अनुदान र ७५ अर्ब ऋण सहायता उपलब्ध गराउने प्रतिबद्धता जनाएको थियो ।ज्ञवालीका अनुसार भारतले उपब्ध गराउने भनेको सहायता रकममध्ये १० अर्ब रकम परिचालनका लागि आयोजना व्यवस्थापन परामर्शदाता छनोट भइसकेको छ । यो रकमबाट ७० वटा विद्यालय भवन निर्माण गर्ने योजना छ । ८ वटा विद्यालयको भवन निर्माण गर्न बोलपत्र आह्वान भइसकेको ज्ञवालीले जानकारी दिए ।भारतले दिने अनुदानबाट स्वास्थ्य संस्थाका भवन र सम्पदा पुनर्निर्माणका लागि पनि सहमति जुटेको उनले जानकारी दिए । भारतले उपलब्ध गराउने ७५ अर्ब ऋण सहायता एक्जिम बैंकबाट आउने उनले बताए ।भारतबाट आउने ऋण सहायतामध्ये ६० अर्ब रुपैयाँ पछि अर्थ मन्त्रालयले अन्य आयोजनामा लगानी गर्ने गरी अहिले मन्त्रालयसँग ६० अर्ब रुपैयाँ माग गरिएको ज्ञवालीले जानकारी दिए । भूकम्पपछि दाताबाट आएको प्रतिबद्धतामध्ये कतिपय रकम समाजकल्यण परिषद्मार्फत आएको उनले बताए । समाज कल्याण परिषद्मार्फत आएका रकम प्राधिकरणसँगको सहकार्यमा खर्च हुन्छ, उनले भने ।पुनर्निर्माण प्राधिकरणलाई ५ वर्षभित्र काम सक्ने जिम्मेवारी दिइएको भन्दै उनले अब बाँकी रहेको २० महिनामा पुनर्निर्माणको सबै काम सक्ने गरी काम गर्ने दाबी गरे । सम्पदा पुनर्निर्माणको काम मिहिन ढंगले गर्नुपर्ने भएकाले केही समय बढी लाग्न सक्छ, ज्ञवालीले भने, बाँकी काम पुरातत्त्व विभागसहितका सरकारका निकायले पनि गर्न सक्छन् ।५० प्रतिशत निजी आवास निर्माण सम्पन्न भूकम्पपछि प्राधिकरणसँग पुनर्निर्माणका लागि अनुदान सम्झौता गरेकामध्ये ५० प्रतिशत प्रभावितले घर पुनर्निर्माण सम्पन्न गरेको प्राधिकरणले जनाएको छ । प्राधिकरणसँग हालसम्म ७ लाख ६२ हजार ३ सयले अनुदान सम्झौता गरेका छन् । तीमध्ये ३ लाख ८२ हजार घर पुनर्निर्माण भइसकेको प्राधिकरणले जनाएको छ ।अनुदान सम्झौता गरेकामध्ये ३० प्रतिशत घर निर्माणाधीन अवस्थामा छन् । २ लाख ३० हजार ६ सय घर पुनर्निर्माण भइरहेको प्राधिकरणको तथ्यांक छ ।भूकम्पमा भत्किएका ७ हजार ५ सय विद्यालय भवनमध्ये ५६ प्रतिशत भवन पुनर्निर्माण सम्पन्न भइसकेको प्राधिकरणको तथ्यांक छ । पुनर्निर्माण गर्नुपर्ने विद्यालय भवनमध्ये २१ प्रतिशत भवन पुनर्निर्माण भइरहेको अवस्थामा छन् ।भूकम्पमा पूर्ण रूपमा क्षतिग्रस्त ५ सय ४४ वटा स्वास्थ्य संस्थाका भवनमध्ये ३ सय १२ वटा भवनको पुनर्निर्माण सकिएको र ५१ वटा भवनको पुनर्निर्माण भइरहेको छ ।"
लक्ष्मीको बिक्री प्रबन्धक नबिल,काठमाडौं लक्ष्मी बैंकले जारी गर्न लागेको १० प्रतिशत लक्ष्मी बैंक डिबेन्चर २०८६ को निष्कासन तथा बिक्री प्रबन्धकमा नबिल इन्भेस्टमेन्ट बैंकिङ लिमिटेडलाई नियुक्त गरेको छ । सोमबार दुवै कम्पनीका बीच त्यसबारे सम्झौतापत्रमा हस्ताक्षर भयो ।
सेयर भर्न म्याद थप,"काठमाडौं लगानीकर्ताले सान्जेन जलविद्युत् र रसुवागढी हाइड्रोपावरको सेयर (आईपीओ) मा बिहीबारसम्म आवेदन दिन पाउने भएका छन् । नेपाल धितोपत्र बोर्डले थप दुई दिन म्याद थप गर्न निर्देशन दिएपछि लगानीकर्ताले बिहीबारसम्म आवेदन दिन पाउने भएका हुन् । दुवै कम्पनीले गत शुक्रबार आईएपीओका लागि आवेदन खुला गरेका थिए । आइतबार र सोमबार मेरो सेयरमा समस्या आएकाल लगानीकर्ताले सहज रूपमा सेयर भर्न नपाएको गुनासो आएपछि थप दुई दिन म्याद थप्न निर्देशन दिइएको बोर्डका प्रवक्ता निरज गिरीले बताए । मेरो सेयर लगइन नभएकाले सेयर भर्न पाइएन भन्ने गुनासो धेरै आयो, उनले भने, सीडीएससँग बुझा पनि त्यो पुष्टि भयो । त्यसपछि थप दुई दिन म्याद थप्न निर्देशन दिएका छौं । लगानीकर्ताको सहजताका लागि उक्त व्यवस्था गरिएको गिरीले बताए । सान्जेन र रसुवागढीको सेयर भर्ने म्याद थप भए पनि एग्रो लघुवित्त वित्तीय संस्था र गणपति लघुवित्त वित्तीय संस्थाका लागि म्याद थप भएको छैन । ती दुई कम्पनीको सेयरमा आवेदन दिने पहिलो चरणको म्याद बुधबार सकिँदै छ । मंगलबार साँझसम्ममा सान्जेन जलविद्युत् कम्पनीको सेयरमा १ करोड २१ लाख कित्ताका लागि आवेदन परेको छ । २ लाख ५३ हजार आवेदनमार्फत उक्त सेयरका लागि आवेदन परेको हो । यो कम्पनीले आह्वान गरेभन्दा साढे २ गुणा बढी हो । यस्तै रसुवागढीमा मंगलबारसम्म १ करोड ४७ लाख ११ हजार कित्ताका लागि करिब २ लाख ५० हजार आवेदन परेको छ । यो पनि आहवानभन्दा करिब २ गुणा बढी हो । नेप्से बढ्यो, कारोबार रकम घट्यो सेयर कारोबार मापक नेप्से परिसूचक मंगलबार करिब ४ अंकले बढ्यो । अघिल्लो दिनको तुलनामा ३७४ अंकले बढेर नेप्से १ हजार २ सय ६०६८ विन्दुमा उक्लिेको हो । परिसूचक बढे पनि कारोबार रकम उल्लेख्य रूपमा घटेको छ । दिनभर अधिकांश समय नेप्से बढिरह्यो ।"
जोनिवाकरको 'ह्वाइट वाकर',काठमाडौं जोनीवाकरले ह्वाइट वाकर स्कच बजारमा ल्याएको छ । नेपालमा यो स्कच सीमित संख्यामा ल्याएको र स्कचका फ्यानहरूले यसको मजा लिन सक्ने ग्लोबल ट्रेडिङ कन्सर्न प्रालिका प्रबन्ध निर्देशक आशिष अग्रवालले बताए ।
'ओपो एफ ११ प्रो' बजारमा,काठमाडौं स्मार्टफोन ब्रान्ड ओपोले एफसिरिज पोर्टफोलियोअन्तर्गत नयाँ स्मार्टफोन बजारमा ल्याएको छ । एक कार्यक्रमका बीच ओपो एफ ११ प्रो बजारमा ल्याएको हो । उत्कृष्ट तस्बिर खिच्ने क्षमतालगायत अन्य नयाँ प्रविधि फोनमा राखिएको ओपोको दाबी छ ।
मनमैजुमा एनआईसी,काठमाडौं  एनआईसी एसिया बैंकले काठमाडौंको तारकेश्वर नगरपालिका ११ मनमैजुमा शाखा सञ्चालनमा ल्याएको छ । तारकेश्वर नगरपालिकाका मेयर रामेश्वर बोहोरा र बैंकका उपप्रादेशिक कार्यालयका प्रमुख विकास खरेलले मंगलबार शाखा उद्घाटन गरे ।
प्रभुका शाखा विस्तार,काठमाडौं प्रभु बैंकले दुईवटा नयाँ शाखा विस्तार गरेको छ । सेवाग्राहीलाई सरल र सहज रूपमा अत्याधुनिक प्रविधिसहितको गुणस्तरीय बैंकिङ सेवा पुर्याउने उद्देश्यले भक्तपुरको सूर्यविनायक २ स्थित बालकोट र काठमाडौंको कीर्तिपुर ९ मा नयाँ शाखा कार्यालय विस्तार गरेको हो ।
अनवरत आन्दोलन,"बिर्तामोड  झापाका चिया श्रमिक ज्याला वृद्धिका लागि करिब तीन दशकदेखि निरन्तर आन्दोलनमा छन् । योपटक सबैभन्दा लामो (२३ दिनसम्म) सडक आन्दोलन गर्दा पनि न्यूनतम ज्याला कार्यान्वयन हुन सकेको छैन । हरियो चिया पत्तीको टिपाइ बन्द छ, बगानमै खेर गइरहेको छ । जिल्लामा ०१६ देखि चिया खेती सुरु भएको इतिहास छ । ०२१ को भूमिसुधारले जग्गामा हदबन्दी कायम गरेपछि चिया खेती लगाउन किसान अलि बढी अग्रसर भएका थिए । खेतीको व्यावसायिक विस्तार भने ०५५५६ देखि मात्रै भएको पाइन्छ ।श्रमिकले चिया बगानमा न्यूनतम ज्याला एक रुपैयाँदेखि काम गरेको इतिहास छ । त्यसबेला औरत र मरद (महिला र पुरुष) को ज्याला फरक फरक थियो । लोकडा (९१० वर्षका बालबालिका) र छोकडा (१८ वर्षमुनिका बालबालिका) बाल श्रमिकलाई पनि चिया बगानमा काम लगाउने चलन थियो ।पञ्चायती व्यवस्था रहेसम्म चिया बगानका श्रमिकले ज्याला वृद्धिका लागि आवाज उठाउन सकेनन् । बगान मालिकले दयामायाले बढाइदिएकै ज्यालामा श्रमिक काम गर्न बाध्य थिए । औरत (महिला) ले डेढ रुपैयाँ ज्याला पाउदा मरद (पुरुष) को पौने दुई रुपैयाँ दैनिक ज्याला थियो ।यो ज्याला बढेर दैनिक तीन रुपैयाँ पुग्यो । तीन रुपैयाँबाट बढेर ७, ९, १२ हुँदै १७ रुपैयाँ पुग्यो । श्रमिकले ०४७ सालसम्म दैनिक १७ रुपैयाँ ज्यालामा चिया बगानमा काम गर्थे । ०४६४७ सालको जनआन्दोलनपछि चिया बगानका श्रमिकले पनि ज्याला वृद्धिको आवाज उठाउन थाले । उनीहरूले पहिलोपटक न्यूनतम ज्याला वृद्धिको माग राख्दै चिया मालिकसमक्ष मागपत्र बुझाए । मागपत्रपछि शतप्रतिशत वृद्धि भई उनीहरूको न्यूनतम ज्याला ३२ रुपैयाँ पुग्यो । ०४७ पछि श्रमिकले प्रत्येक दुईदुई वर्षमा ज्याला वृद्धिको माग गर्दै मागपत्रहरू बुझाउन थाले । मागपत्र नबुझाएसम्म उद्यमीहरूले उनीहरूको न्यूनतम ज्याला वृद्धि गरेनन् । श्रमिकको मागपत्र तथा आन्दोलनका कारण ०४९ मा न्यूनतम ज्याला दैनिक ४० रुपैयाँ तोकियो ।यसरी नै श्रमिकको ज्याला ५४, ६०, ७२, ९५, १०२, १२७, १४५, १५५, १७२, २०२, २२७, २५३ हुँदै २७८ रुपैयाँ पुग्यो । बढदो महँगी र अन्य उद्योगमा काम गर्ने श्रमिकभन्दा आफूहरूको ज्याला अत्यन्तै न्यून भएको भन्दै श्रमिकहरूले ज्याला वृद्धिको आवाज पुनः उठाउन थाले । श्रमिकको पटकपटकको आन्दोलनका कारण चिया क्षेत्रमा देखापरेको न्यूनतम ज्यालाको पालना गराउन सरकारले श्रम ऐन ०७४ तथा श्रम नियमावली ०७५ लागू गरेको छ । विगतका आन्दोलन अन्तिममा श्रमिक र उद्यमीबीचको बार्गेनिङबाट टुंगिन्थ्यो । कति ज्याला वृद्धि गर्ने भन्ने विषयमा श्रमिक र उद्यमीबीच बार्गेनिङ हुन्थ्यो । सरकारी पक्षको मध्यस्थतामा एउटा विन्दुमा गएर सहमति जुट्थ्यो, मजदुर नेता सन्तकुमार राईले भने, योपटक कति ज्याला वृद्धि गर्ने भन्ने बार्गेनिङको कुनै अवस्था छैन । सरकारले लागू गरेको कानुन पालना गर्नुपर्छ । हामीले कानुनअनुसार ज्याला पाउनुपर्छ भन्ने हो ।तीन दशकदेखि न्यूनतम ज्यालाका लागि आन्दोलन गर्दै आएका चिया श्रमिकले सरकारले कानुनमै व्यवस्था गर्दासम्म न्यूनतम ज्याला पाएका छैनन् । सरकारले श्रम ऐन जारी गरी गत साउनदेखि नै चिया बगानमा काम गर्ने मजदुरलाई न्यूनतम दैनिक ज्याला ३८५ रुपैयाँ दिनुपर्ने कानुन लागू गरेको छ । चिया श्रमिकले भने चालु वर्षको ९ महिना बित्दासम्म ऐनअनुसार ज्याला पाउन सकेका छैनन् ।हामीलाई चिया मालिकले मात्र होइन सरकारले पनि मान्छे गनेन, गिरी बन्धु टी स्टेटकी श्रमिक कल्पना खातीले भनिन्, सरकारले कानुन बनाएर लागू गर्दासम्म हामीले ज्याला नपाउनु योभन्दा दुःखको कुरा अर्को के हुन सक्छ ?श्रमिकलाई ०७५ साउनदेखि लागू हुने गरी न्यूनतम ज्याला दिन भन्दै सरकारले ०७५ साउन ३१ गते राजपत्रमा सूचना प्रकाशन गरेको थियो । ऐनअनुसार चिया बगान श्रमिकहरूले दैनिक ज्याला ३८५ रुपैयाँ, प्रतिघण्टाका दरले ५१ रुपैयाँ तथा मासिक १० हजार ७ सय ८१ रुपैयाँ निर्धारण गरिएको छ ।यो ज्याला गत साउनदेख पाउनुपर्नेमा चिया बगान श्रमिकहरूले अहिलेसम्म पुरानै ज्याला दैनिक २ सय ७८ रुपैयाँ मात्रै पाउँदै आएका छन् । चिया प्रशोधन वा चिया कारखानामा काम गर्ने श्रमिक तथा चिया बगानका सरदार, नाइके र चौकीदारको समेत दैनिक भत्ता ४२ रुपैयाँ निर्धारण गरिएको छ ।ऐनमा चिया बगानबाहेकका श्रमिकका लागि भने न्यूनतम मासिक पारिश्रमिक १३ हजार ४ सय ५०, दैनिक पारिश्रमिक ५ सय १७ र प्रतिघण्टाका दरले दैनिक ६९ रुपैयाँ तोकेको छ । मजदुर नेता राईले सरकारले ऐनमै पनि चिया र अन्य क्षेत्रका मजदुरको ज्यालामा विभेद गरेको आरोप लगाए । ऐनअनुसार चिया श्रमिकलाई १० प्रतिशत सञ्चय कोष, ८३३ प्रतिशत उपदान, ७ लाख बराबरको दुर्घटना बिमा, एक लाख बराबरको स्वास्थ्य बिमामा उद्यमीले ५० प्रतिशत व्यहोर्नुपर्ने, सम्पूर्ण श्रमिकलाई सामाजिक सुरक्षा कोषमा दर्ता गराउनुपर्ने उल्लेख छ । उक्त कोषमा उद्यमीले १६७ प्रतिशत रकम व्यहोर्नुपर्ने, घर बिदा, सुत्केरी बिदा, सार्वजनिक बिदा, किरिया बिदालगायत दिनुपर्ने उल्लेख छ ।"
न्यूनतम तलबमा सम्झौता हुँदैन,"काठमाडौं  श्रम, रोजगार तथा सामाजिक सुरक्षा मन्त्रालयले चिया श्रमिकको न्यूनतम तलबमा चिया उद्योगीसँग सरकारले सम्झौता नगर्ने स्पष्ट पारेको छ । सरकारले तोकेको न्यूनतम पारिश्रमिकको माग गर्दै चिया श्रमिक २३ दिनदेखि आन्दोलनरत छन् । मन्त्रालयले चिया बगानमा श्रम ऐन र सामाजिक सुरक्षा ऐन आकर्षित हुने जनाएको छ । चिया बगान विशेष क्षेत्रका रूपमा लिँदै सरकारले अन्य क्षेत्रभन्दा कम पारिश्रमिक निर्धारण गरेको छ । सरकारले तोकेको पारिश्रमिक अनिवार्य रूपमा चिया उद्योगीले दिनैपर्छ, श्रम, रोजगार तथा सामाजिक सुरक्षामन्त्री गोकर्ण विष्टले कान्तिपुरसँग भने, यो सर्त हुन सक्तैन । सरकार, चिया उद्योगी र श्रमिकको त्रिपक्षीय सहमतिमा गत साउनदेखि नयाँ तलबमान लागू भएको थियो । चिया बगानका श्रमिकका आधारभूत मासिक तलब ६ हजार ४ सय ६९ र महँगी भत्ताबापत गरी ४ हजार ३ सय १२ रुपैयाँ, दैनिक ज्यालादर २३१ र महँगी भत्ता १५४ गरी ३८५ र प्रतिघण्टा २० रुपैयाँ महँगी भत्तासहित ३१ रुपैयाँ तोकिएको छ । उद्योग प्रतिष्ठानमा कार्यरत श्रमिकको महँगी भत्तासहित मासिक तलब १३ हजार ४ सय ५० रुपैयाँ, दैनिक ज्याला ५१७ र प्रतिघण्टा ज्याला ६९ रुपैयाँ तोकिएको छ । श्रम ऐनले चिया उद्योगलाई विशेष प्रकृतिका उद्योगभित्र राखेको हुँदा यो क्षेत्रमा कार्यरत श्रमिकले पाउने तलब सुविधा पनि उद्योगप्रतिष्ठानभन्दा २५५३ प्रतिशत कम हो । मन्त्री विष्टका अनुसार केही चिया उद्योगीले मात्रै न्यूनतम तलब दिएका छैनन् । सूर्योदय नगरपालिका क्षेत्रभित्र रहेका झन्डै ६१ वटा बगानले न्यूनतम तलब दिएका छन् । केहीले मात्रै दिन नमानेर रोकिरहेका छन्, उनले भने, न्यूनतम तलब नदिने विषय मान्य हुनै सक्तैन । श्रम मन्त्रालयको पहलमा उद्योगी र श्रमिकबीच कयौंपटक छलफल भए पनि समस्या समाधान हुन सकेको छैन । मन्त्री विष्टले चिया उद्योगीको समस्यालाई समाधान गर्न सरकार तयार रहेको बताए । चिया उद्योगीको केही समस्या छन् । त्यसलाई आउँदो बजेटले सम्बोधन गर्नेछ । यो बहानामा तलब नदिने विषय सर्त हुन सक्तैन, उनले भने, श्रमिकको पारिश्रमिक तलमाथि हुँदैन । संयुक्त ट्रेड युनियन समन्वय समिति (जेटीयूसी) का अध्यक्ष विनोद श्रेष्ठले चिया बगानका श्रमिकहरूको अवस्था निकै दयनीय रहँदा पनि उद्योगीहरू नाफामा मात्रै केन्द्रित भएको बताए । चिया उत्पादक संघका अनुसार श्रमको मूल्य बढ्दा भारतीय चियासँग प्रतिस्पर्धा गर्न नसक्ने बताउँदै आएका छन् । अन्तर्राष्ट्रिय बजारमा नेपालको चियाले भारतको भन्दा १५२० प्रतिशत कम मूल्य पाउने गरेको छ । हाल वृद्धि भएको ज्याला ५२ प्रतिशत बढी हो । श्रम ऐनको संशोधनमा सुविधा बढदा तराई र पहाडको हरियो पक्तीमा लागत मूल्य त्रमशः १० र १६ रुपैयाँ बढेको छ, संघले श्रम मन्त्रालयलाई बुझाएको पत्रमा भनिएको छ, यसले अन्तर्राष्ट्रिय बजारमा चियाको मूल्य बढ्न गई प्रतिस्पर्धा गर्न कठिन हुनेछ । सरकारले ६७ वटा चिया बगानलाई हदबन्दी छुटको सुविधा दिइएको छ । चियालाई विशेष प्रकृतिको उद्योगको रूपमा लिँदै छुट्टै तलब निर्धारण गरिएको छ । चिया प्याकिङ गर्ने मेसिनमा एक प्रतिशत मात्रै भन्सार शुल्क लिने, सवारी साधनमा ५० प्रतिशत भन्सार छुट, प्रशोधित चियाको कुल निर्यात मूल्यमा पाँच प्रतिशत नगद अनुदान पाउँदै आएको छ । चिया उद्योगीले साउन ३१ मा तोकिएको ज्याला भुक्तानी दिनुपर्ने भए आफ्ना मागहरू पूरा गर्नुपर्ने सर्त राखेका छन् । उनीहरूले चियाको लागत मूल्यमा दस प्रतिशत मुनाफा दिई सरकारले चिया खरिद गर्नुपर्ने, नयाँ बोट रोपण, पुराना बिरुवा हटाई नयाँ रोप्ने र बीचबीचमा मरेका बिरुवा हटाई नयाँ रोप्न प्रतिबिरुवा अनुदान पहिलो वर्ष १०, दोस्रो वर्ष ५ र तेस्रो वर्ष ५ रुपैयाँ गरी प्रतिवर्ष अनुदान दस करोड (अनुदान) दस वर्षका लागि दिनुपर्ने, पुरानो मेसिन हटाई नयाँ मेसिन लगाउन, नयाँ मेसिन थप गर्न, हरियो पत्ती टिप्ने काँटछाँट गर्ने, औषधि छर्ने मेसिनहरूमा पचास प्रतिशत अनुदान दिनुपर्ने, भारत र तेस्रो मुलुक निकासीमा १० प्रतिशत नगद अनुदान एलसी र ड्राफ्ट र स्विफ्टबाट भुक्तानी हुनेमा पाँच वर्षका लागि ३० करोड, नेपालभिक्र चिया बित्रीमा प्रतिकेजी २० रुपैयाँ नगद अनुदान (वार्षिक २० करोड पाँच वर्षका लागि) दिनुपर्ने सर्त राखेका छन् । उद्योगीले हरियो पत्ती उत्पादक (किसान तथा चिया बगान) लाई प्रतिकेजी उत्पादनमा १० रुपैयाँ अनुदान दिइनुपर्ने वा श्रमिकको दैनिक महँगी भत्ता १५० सिधै श्रमिकको खातामा जाने गरी अनुदानको व्यवस्था मिलाउनुपर्ने सर्त छ ।"
जो अझै गोली बोकेर हिँडेका छन्,"दाङ  २०६२ माघ २६ । तत्कालीन शाही सरकारले नगर निर्वाचन गराउँदै थियो । सात राजनीतिक दल निर्वाचन बिथोल्दै थिए । निर्वाचन गराउने र बिथोल्नेबीच बजारका विभिन्न ठाउँमा झडप भए । दिउँसो करिब १ बजेतिर निर्वाचनविरोधी नारा लगाउँदै बजारमा हिँडिरहेका बेला एकाएक सेनाको गाडी आयो । गाडीबाट ठोक भन्ने आवाज आयो । त्यसपछि भटटट गोली चल्यो । एकजना ढले । नजिकै रहेका घोराही उपमहानगरपालिका५, धर्नाका कृष्ण गिरीलाई पनि दुई गोली लाग्यो । गोलीको चोट सहेर उनी झागिरहे । तेस्रो गोलीले खुट्टा टुक्राटुत्रा पारेपछि उनी पनि ढले ।केहीबेरपछि फेरि सेनाको गाडी फर्केर आयो । सैनिकले गोली चलेको ठाउँमा यताउति हेरे । ढलिरहेका मान्छेलाई उचालेर जोडले गाडीमा फाले, गिरीले त्यो दिन सम्झे, मलाई पनि उचाल्न थाले, मैले म जीवित छु, बिस्तारै राख्नुहोला भनें । मलाई बिस्तारै राखे । घोराहीस्थित अस्पतालमा पुगेपछि उनले थाहा पाए सँगै रहेका तत्कालीन एमाले नेता उमेशचन्द्र थापाको मृत्यु भइसकेको रहेछ । थापा जनआन्दोलनको प्रथम सहिद भए ।घोराहीमा गिरीसहित १४ जनालाई गोली लागेको थियो । त्यसमध्ये धेरै नै गोली लागेको र गम्भीर अवस्थामा रहेको म मात्रै रहेछु । तत्काल सेनाको ब्यारेकमा लगेर हेलिकप्टरबाट नेपालगन्ज लगियो, उनले भने, त्यहाँ छोडेर सेना गयो । परिवारले हड्डीको डाक्टरसम्म पुर्याए तर त्यहाँ उपचार नहुने भयो । डाक्टरले काठमाडौं रिफर गरिदिएपछि शिक्षण अस्पतालमा उपचार गर्न जाने योजनामा जहाज चढेँ । काठमाडौं विमानस्थल पुग्नेबित्तिकै सेना आएर फेरि सैनिक अस्पताल पुर्यायो ।सरकारले उपचार गर्छ भन्दै लगे पनि जनआन्दोलन सफल नहुँदासम्म केही उपचार गरिएन । खालि दुखाइ कम गर्ने औषधि मात्रै दिने गरियो । पछि थाहा भयो, मलाई त सुरक्षाकर्मीको निगरानीमा राखिएको रहेछ, उनले भने, जनआन्दोलन सफल भएपछि मात्रै सैनिक अस्पतालबाट वैशाख २६ मा कागज गराएर डिस्चार्ज गरियो ।त्यतिबेलासम्म गिरीको कुनै पनि अप्रेसन भएको थिएन । शिक्षण अस्पताल पुगेपछि डा गोविन्द केसीले उनको उपचार गरे । अप्रेसन, उपचार केही नगरी आतंककारीका रूपमा सुरक्षाकर्मीको निगरानीमा राखिएको रहेछ, गिरीले भने, हामीलाई सुरक्षाकर्मीमाथि गोली चलाएको आरोप लगाइएको रहेछ । गोली लागेको तीन महिनापछि मात्रै मेरो उपचार सुरु भयो ।गोली लागेर खुट्टाको हड्डी ६ टुक्रा भएको थियो । दुवै खुट्टा र करङ भाँचिएको थियो । दायाँ खुट्टाको अप्रेसन गरी झाँचिएका टुक्रा जोडियो तर बायाँ खुट्टामा गोलीका टुत्रा अझै छन् । कम्मरका हड्डी काटेर खुट्टा जोडिएको थियो । गोलीका टुक्रा फुटेर धेरै ठाउँमा छरिएका छन् । निकाल्न धेरै प्रयास गरें तर भएन, उनले भने, अहिले पनि गोलीका टुक्रा बोकेरै बाँचेको छु । जाडोमा बढी दुख्छ, गर्मीमा पनि सास्ती हुन्छ ।अस्पताल बस्दासम्म सरकारले दिनको २ सय ५० रुपैयाँ खर्च दिन्थ्यो । जाँदाआउँदाको खर्च सबै आफैं बेहोर्नुपर्थ्यो । उनी माघदेखि असारसम्म लगातार अस्पतालमै बसे । अढाई वर्षसम्म अस्पतालको निगरानीमा रहे । त्यसबेला कांग्रेस क्षेत्रीय कमिटी सदस्य रहेका गिरी एकपटक जिल्ला सदस्य भए । त्यसपछि कुनै पनि पदमा बसेनन् । ६९ वर्षीय गिरी अहिले घोराहीमा जुत्ता पसल चलाएर बसिरहेका छन् । जनआन्दोलनका घाइतेलाई राज्य, पार्टी र नेताले बिर्सिएको उनको गुनासो छ । आन्दोलन सफल भइसकेपछि नेताले बिर्से, उनले भने, आन्दोलन सकियो, हाम्रो काम पनि सकियो । काम सकेपछि दुःख बिर्सने हाम्रो चलन नै छ । राज्यले झन् के सम्झनु ? एकपटक राहतस्वरूप २५ हजार रुपैयाँ दिएबाहेक उनले कुनै पनि सेवासुविधा पाएका छैनन् ।कतिपय साथीले मासिक निर्वाह भत्ता पाइरहेका छन् । कतिले नक्कली पीडित बनेर सुविधा लिइरहेका छन् । तर, गोली बोकेर जिउँदा सहिद गिरी गम्भीर घाइतेमा पर्न सकेनन् । मैले केही नेतालाई भनें, प्रशासन, शान्ति मन्त्रालयमा पनि पुगेर निवेदन दिएँ, तर कसैले सुनुवाइ गरेन, उनले भने, जिल्लामा जनआन्दोलनका घाइते, अपांगको अवस्थाबारे अध्ययन गर्न एउटा समिति बन्यो, त्यसले रिपोर्ट पनि दियो, त्यसपछि के भयो थाहा भएन । देशमा परिवर्तनको अपेक्षासहित जनआन्दोलनमा होमिएको स्मरण गर्दै उनी अहिलेको अवस्थाप्रति असन्तुष्ट छन् । राजनीतिमा अहिले निष्ठा र इमानदारी हराएको छ । कार्यकर्ताको योगदान हेर्ने चलन छैन, उनले भने, त्यसकारण राजनीतिमा सक्रिय हुन कठिन भयो । आफ्नो व्यवसाय गरेर बसिरहेको छु । जनआन्दोलनपछि जनतामा देशको राजनीति सुध्रने र जनजीवनमा परिवर्तन आउने ठूलो आशा भए पनि अहिले त्यस्तो हुन नसकेको उनको बुझाइ छ ।देशमा परिवर्तनपछि अपेक्षाअनुसार काम हुन सकेन । सिंहदरबारका अधिकार गाउँमा आउँछ त भने तर केही महसुस भएको छैन, उनले भने, देशमा परिवर्तन, सुशासन र शान्ति हुनुपर्नेमा त्यो हुन सकिरहेको छैन । नेताहरू आफ्नो स्वार्थभन्दा माथि उठ्न सकेनन् । नेताले दलगत स्वार्थभन्दा माथि उठेर देशको स्वार्थका लागि काम गरे हुन्थ्यो भन्ने उनको चाहना छ ।अन्जनको संसारै अँध्यारोबुटवल७, दीपनगरका ३० वर्षे अन्जन श्रेष्ठ सफल उद्यमी बन्ने सोचमा थिए । ०६२ मा जनआन्दोलन सुरु भयो । व्यवस्था परिवर्तनका लागि अन्जन पनि आन्दोलनमा होमिए । सरकारी दमनले चर्को रूप लिँदै गर्दा ०६२ चैत २७ गते प्रहरीले बन्दुकको कुन्दाले हानेर उनको देब्रे आँखा फुटाइदियो । आन्दोलनबाट उज्यालो दिन ल्याउने सपना देखेका उनको त्यही दिनदेखि नै अँध्यारा दिन सुरु भए । धेरै सपना बुनेको थिएँ । कुनै पूरा भएनन्, उनले भने, जीवन गुजारा गर्ने काम मात्रै भएको छ ।आँखाको उपचारका लागि आर्थिक सहयोग त पाए । तर, आँखा फर्केन । एउटा आँखा पूर्ण बन्द छ, उनले भने, बचेको अर्को आँखा पनि क्रमशः धमिलिँदै गएको छ ।अन्जनका दुई सन्तान छन् । उनीहरूलाई पढाउनेलेखाउने जिम्मेवारी उनकै काँधमा छ । त्यो पूरा गर्न उनी अहिले बचेको एउटा धमिलो आँखाको सहाराले बुटवलमा टुर्स एन्ड ट्राभल्स चलाइरहेका छन् । लक्ष्यविहीनजस्तै बनेका उनी घरपरिवार धान्ने बलियो र नियमित स्रोत जुटाउने अवस्थामा छैनन् । अहिले त घरपरिवार चलाउनै मुस्किल छ, उनले भने । उनलाई सरकारले चार लाख रुपैयाँ राहत दिएको थियो । बुटवलमा स्थापित जनआन्दोलन राहत समितिले पनि २५ हजार रुपैयाँ सहयोग गर्यो । उनले आन्दोलनमा दमन गर्नेको नामै किटान गरेर निवेदन दिए । अहिलेसम्म पनि कारबाही नहुँदा बेलाबेलामा विचलन गराउँछ । जनआन्दोलनपछि बनेका सरकारले आन्दोलनको मर्म नबुझेको मूल्यांकन छ । जनआन्दोलनको मर्मअनुसार नेता चलेनन्, उनले भने, सहिद र घाइतेको सम्मान नै हुन सकेन भने त्यही रगतले पोल्छ । यस्तो गर्नु हुँदैन ।सहिद परिवारका गुनासासंविधान घोषणापछि जनआन्दोलन२ का सहिद बर्दियाका यामलाल लामिछानेको परिवार खुसी भयो । बुबाको केही सपना साकार भयो भनेर खुसियाली मनायो पनि । देश गणतन्त्रमा गएपछि मुलुकले काँचुली फेर्ला भन्ने उनीहरूको आशा थियो । अहिलेसम्म पनि पूरा हुन नसकेकामा उनीहरू चिन्तित छन् । वाम विचारधाराका यामलाल ०४९ मा गुल्मी वामीटक्सारबाट गुलरिया२, पण्डितपुरमा बसाइँ सरेका थिए । राष्ट्रियताको पक्षमा वकालत गर्ने उनी शाही सरकारविरुद्ध आन्दोलनमा लागे । ०६३ वैशाख ७ गते राधाकृष्ण चोकमा सुरक्षाकर्मीले चलाएको गोली लागेर सहिद भए । जनआन्दोलन २ मा बर्दियाका पहिलो सांसद हुन् उनी । गणतन्त्र आए राष्ट्रियता बलियो हुन्छ भनेर बाबुले भनेको छोरा द्रोण अहिले पनि सम्झिन्छन् । तर, खै बुबाको सपना मात्र हो वा अहिलेको नेतृत्वको बेथिति, उनले भने, अहिले त झन् सबैलाई वंशजका आधारमा नेपाली नागरिकता वितरण सुरु भयो । संसद्मा विचाराधीन नागरिकता विधेयक पारित नहुँदै गृहमन्त्रीको निर्देशनले वितरण गरिएको नागरिकताले यहाँका मूल नेपाली अल्पमतमा पर्ने चिन्ता उनमा छ । कतै मुलुक सिक्किम त हुने होइन, उनले भने, ०६३ देखिको नागरिकता छानबिन गर्न उच्चस्तरीय आयोग गठन हुनुपर्छ । अहिलेको सरकारले प्रत्यक्ष रूपमा जनताका पक्षमा काम गर्न नसक्दा निराशा लाग्ने गरेको द्रोणले बताए । जनआन्दोलन२ मा सहभागी नवलपरासी पश्चिम, सुनवल५ का विष्णु पाण्डेलाई ०६२ चैत ३० गते गोली लाग्यो । उनको तत्काल ज्यान गयो । सरकारले सहिद घोषणा गर्यो । पाण्डे पत्नी भागिरथीको पनि उस्तै गुनासो छ आन्दोलनको उद्देश्य अहिलेसम्म पनि पूरा भएन । दुई छोरी र एक छोराको लालनपालनमा नै अहिले उनको दैनिकी बितेको छ । राजनीतिक खिचातानीले सहिदको आत्माले शान्ति पाएन, उनले भनिन्, परिवार गुमाउनुको पीडासँगै मुलुकको बिग्रँदो स्थिति देख्दा भावी पीढीले समेत कठोर संघर्ष गर्नुपर्ने हो कि भन्ने पीर लाग्छ । सहिद परिवारलाई १० लाख रुपैयाँ दिएर मात्र सच्चा कदर नहुने भन्दै उनले जनआन्दोलनको मर्म पूरा नहुँदा सहिद परिवारका सदस्यलाई थप पीडा भएको बताइन् । सडक दुर्घटनादेखि आफ्नो स्वार्थका लागि भएका घटनामा मारिनेलाई समेत सहिद घोषणा गर्ने प्रवृत्तिले सहिदका परिवारमा थप पीडा छ ।(साथमा, अमृता अनमोलबुटवल, कमल पन्थीबर्दिया र नवीन पौडेलपरासी)"
कांग्रेस नेता ताम्राकारको निधन,"भैरहवा (कास) पूर्वमन्त्री एवं नेपाली कांग्रेसका नेता रामकृष्ण ताम्राकारको ७६ वर्षको उमेरमा मंगलबार निधन भएको छ । उनी लामो समयदेखि बोनम्यारो क्यान्सरबाट पीडित थिए । २००० सालमा भोजपुरमा जन्मिएका उनी लामो समयसम्म भैरहवामा रहेर कांग्रेसबाट राजनीति गर्दै आएका थिए । पञ्चायतकालमा भूमिगत रहनुका साथै जेलनेलसमेत भोगेका थिए । पछिल्लो समय उनी कांग्रेसको केन्द्रीय सदस्य र कार्यवाहक कोषाध्यक्ष थिए । ०४८ सालको निर्वाचनबाट उनी सांसद बनेका थिए । उनी उद्योग वाणिज्य तथा आपूर्ति र स्वास्थ्यमन्त्रीसमेत भए । ०५१ को मध्यावधि र ०५३ को रूपन्देही २ को उपनिर्वाचनमा पराजित ताम्राकार ०५६ मा भने विजयी भएका थिए । संविधानसभाको निर्वाचन ०६४ र ०७० मा उनी पराजित भएका थिए ।उनीनिकट महेन्द्रकुमार श्रेष्ठका अनुसार झन्डै एक वर्षअघि ताम्राकारलाई क्यान्सर भएको पत्ता लागेको थियो । सुरुमा भारतको कोलकातामा उपचार गरेपछि फर्केर काठमाडौंमै उपचार जारी थियो । उपचारकै क्रममा काठमाडौंको ललितपुरस्थित अल्का अस्पतालमा मंगलबार अपराहन ४ बजे उनको निधन भएको थियो । अन्तिम श्रद्धाञ्जलीका लागि ताम्राकारको पार्थिव शरीरलाई बुधबार पार्टी केन्द्रीय कार्यालयमा बिहान १० बजेदेखि दिउँसो १ बजेसम्म राखिने छ । बुधबार नै पशुपति आर्यघाटमा दाहसंस्कार गरिनेछ । ताम्राकारका श्रीमती, एक छोरा र एक छोरी छन् । कांग्रेस केन्द्रीय कार्यसमितिको आकस्मिक बैठकले दिवंगत ताम्राकारप्रति उच्च सम्मान प्रकट गर्दै बुधबार देशभरका पार्टी केन्द्रीय कार्यालय बन्द गर्ने निर्णय गरेको छ । कांग्रेसले बुधबार, बिहीबार र शुक्रबार पार्टी केन्द्रीय कार्यालय र मातहतका कार्यालयमा पार्टीको झन्डा आधा झुकाउने र १३ दिनसम्म शोक श्रद्धाञ्जलीबाहेक पार्टीका सबै कार्यक्रम स्थगित गर्ने निर्णय पनि गरेको छ ।जागरण अभियानको मिति परिवर्तन लोकतन्त्र दिवसका अवसर पारेर कांग्रेसले बुधबार ७७ जिल्लामै सुरु गर्न लागेको पार्टीको जागरण अभियान वैशाख २५ गते सुरु हुने भएको छ । कांग्रेस केन्द्र्रीय कार्यालयद्वारा जारी विज्ञप्तिअनुसार १३ दिनसम्म पार्टीको औपचारिक कार्यक्रम नगर्ने निर्णय भएकाले जागरण अभियानको मिति सारिएको हो ।"
८ विरुद्ध भ्रष्टाचार मुद्दा,"काठमाडौं अख्तियार दुरुपयोग अनुसन्धान आयोगले मालपोत कार्यालय, धरानका अधिकृत फणीन्द्र भट्टराईसहित ५ जनाविरुद्ध बुधबार विशेष अदालतमा भ्रष्टाचार मुद्दा दायर गरेको छ । फिल्डबुकमा खगेन्द्रकुमारी गिरीको जग्गा भनी उल्लेख भएको धरान नगरपालिका वडा नं ११ ग किनं ३५ र ३६ का जग्गा उनको मृत्युपश्चात मिलेमतोमा खगेन्द्रकुमारी राईको भनी कर्णबहादुर राईका नाममा नामसारी गरी अनियमितता गरेकाले उनीहरूविरुद्ध मुद्दा दायर गरिएको अख्तियारले जनाएको छ ।मुद्दा दायर गरिएकामा भट्टराईका अतिरिक्त नासु डिल्लीराम कोइराला, सर्वेक्षक योगेन्द्रप्रसाद यादव, खरिदार श्यामप्रसाद लो र कृष्णबहादुर राई छन् । त्यस्तै अख्तियारले डिभिजन वन कार्यालय, बाराका कार्यालय प्रमुख (डिभिजनल वन अधिकृत) शिवशंकर ठाकुर लोहार र सहायक वन अधिकृत गौरीशंकरप्रसाद केसरीविरुद्ध पनि भ्रष्टाचार मुद्दा दायर गरेको छ । उनीहरूले कवाडी सामानका लागि बोलपत्र आहवान गर्दा लिलामी परेपछि सामान उठाउन सेवाग्राहीसँग ९० हजार रुपैयाँ घूस लिएको अख्तियारको दाबी छ । अख्तियारले मंगलबार नै दैलेख, नारायण नगरपालिकाका इन्जिनियर टेकबहादुर हितानविरुद्ध मुद्दा दायर गरेको छ । हितानले नगरपालिकाको वडा नं ९ स्थित सियाला सिँचाइ योजनामा मापदण्डविपरीत निर्माण कार्य गर्नेगराउने र सर्त तथा मापदण्डविपरीत भएको कार्यलाई मापदण्डअनुसार भएको भनी झुटो प्रतिवेदन दिई अनियमितता गरेको आरोप छ । मुद्दा दायरसँगै ७ कर्मचारी सेवाबाट निलम्बित भएका छन् ।अख्तियारले प्रहरी किताबखानाका कम्प्युटर अपरेटर सुरज केसीलाई मंगलबार घूस रकमसहित पक्राउ गरेको छ । निवृत्तिभरणपत्र बनाउने प्रयोजनका लागि सेवाग्राहीसँग लिएको १० हजार रुपैयाँ घूससहित केसी पक्राउ परेको अख्तियारले जनाएको छ । केसीलाई अख्तियारको हिरासतमा राखी थप छानबिन भइरहेको छ ।"
न्यायाधीशको योग्यतामा बारको प्रश्न,"काठमाडौं नेपाल बार एसोसिएसनले सर्वोच्च र उच्च अदालतमा नियुक्त कतिपय न्यायाधीशको योग्यता र क्षमतामा प्रश्न उठाएको छ । बारले यस्ता नियुक्तिले निष्ठावान न्यायाधीश र कानुन व्यवसायीको शिर निहुरेको टिप्पणीसमेत गरेको छ । बारले मंगलबार जारी गरेको विज्ञप्तिमा योग्यता नपुगेका न्यायाधीशको नाम भने उल्लेख छैन ।बारका पूर्वअध्यक्ष, पूर्वमहासचिवसहित सल्लाहकारहरूको दुई दिन बसेको बैठकले न्यायाधीश नियुक्तिमाथि प्रश्न उठाएको हो । सर्वोच्च र उच्च अदालतमा नियुक्त भएका कतिपय न्यायाधीशहरूको संविधान र कानुनबमोजिम अनुभव, योग्यता र क्षमतामा गम्भीर प्रश्न खडा भएको छ, बारको विज्ञप्तिमा भनिएको छ, त्यस्तो नियुक्तिले न्यायपालिकाको गरिमामा प्रश्न उठाएको छ । बारले न्यायपालिकाका नियुक्तिहरू विवादास्पद बन्दै गएको र पछिल्लो नियुक्ति थप विवादित बनेको उल्लेख गर्दै न्यायाधीश सिफारिस गर्ने न्यायपरिषद् र अनुमोदन गर्ने संघीय संसदको सुनुवाई समितिको विकल्प खोज्नुपर्ने बेला भएकोसमेत उल्लेख गरेको छ । नियुक्ति थप विवादित बन्दै गएको सन्दर्भमा न्यायपालिकाको सुदूर भविष्य स्वतन्त्र, सक्षम र निर्भीक रहने कुरामा विश्वास गर्ने आधार कम हुँदै गएको छ, बारको विज्ञप्तिमा छ, यसले न्यायपरिषदको संरचना वा संसदीय सुनुवाइ वा दुवैको विकल्प सोच्नुपर्ने या त परिषदको कानुनमा संशोधन गरी सदस्यलाई जिम्मेवार बनाउन अपरिहार्य भएको सर्वत्र अनुभूति गरिएको छ । बारले न्यायपरिषद्मा आफ्नो सहभागितामा प्रश्न उठेको समेत उल्लेख गरेको छ । प्रधानन्यायाधीश अध्यक्ष रहेको ५ सदस्यीय न्यायपरिषद्मा बारका प्रतिनिधि सदस्य रहने संवैधानिक व्यवस्था छ ।"
सैनिक विद्यालयका तीन जना बर्खास्त,"काठमाडौं नेपाली सेनाले बाँसबारीस्थित सैनिक विद्यालयका तीन जनालाई बर्खास्त गरेको छ । पदमुक्त गरिएकामा प्रधानाध्यापक, एक शिक्षक र एक कर्मचारी छन् । विद्यार्थी भर्नाका निमित्त सञ्चालन भएको लिखित प्रवेश परीक्षामा सहभागीलाई पास गराउन अमर्यादित भूमिका निर्वाह गरेको आरोपमा उनीहरूलाई पदमुक्त गरिएको हो । २०७६ को शैक्षिक सत्रमा १ कक्षामा भर्नाका निमित्त सञ्चालित लिखित परीक्षामा तीन जनाले परीक्षा प्रणालीको मर्म र भावनाविपरीत पदीय मर्यादा र आचरणसमेतलाई ख्याल नगरी उत्तीर्ण गराउने उद्देश्यले प्रत्यक्ष सहयोगलगायतको काम गरेको नेपाली सेनाको जनसम्पर्क तथा सूचना निर्देशनालयले जनाएको छ । सेनाको विद्यालयको छवि धमिल्याउने काम गरेकाले प्रधानाध्यापक, शिक्षक र कर्मचारी गरी तीन जनालाई सोमबारदेखि लागू हुने गरी पदमुक्त गरिएको निर्देशनालयको विज्ञप्तिमा उल्लेख छ । नेपाली सेनाले बर्खास्त गरिएका तीन जनाको नाम भने सार्वजनिक गरेको छैन ।"
खड्का र ओलीलाई बारबरा एडम्स पुरस्कार,काठमाडौं बारबरा फाउन्डेसनले यस वर्षको बारबरा एडम्स खोजी पत्रकारिता पुरस्कार पक्रकारद्वय रुद्र खड्का र अर्जुन ओलीलाई संयुत्त रूपमा प्रदान गर्ने भएको छ । सिक्टा सिँचाइ आयोजनामा भएको अनियमिततासम्बन्धी खोजी रिपोर्टका लागि उनीहरूलाई पुरस्कृत गर्ने निर्णय गरिएको फाउन्डेसनले जनाएको छ । पुरस्कारको राशि १ लाख १ रुपैयाँ छ । यस्तै फाउन्डेसनले निर्णायक समितिको सिफारिसबमोजिम छनोटमा परेका उत्कृष्ट ५ रिपोर्टमध्ये संसद् सचिवालयमा भएको बेथिति र अनियमिततासम्बन्धी रिपोर्टका लागि पत्रकार मकर श्रेष्ठलाई प्रोत्साहन सम्मान प्रदान गर्ने भएको छ । उक्त सम्मानको राशि २५ हजार १ रुपैयाँ छ । उक्त सम्मान यही वैशाख १३ गते बारबरा एडम्सको जन्मजयन्तीका अवसरमा आयोजित समारोहमा प्रदान गरिने जनाइएको छ ।
सत्तारूढगठबन्धन टक्कर,"पटना  उत्तर प्रदेशमा जस्तै बिहारमा पनि जातीय समीकरणले नै जारी लोकसभा निर्वाचनको नतिजा तय गर्ने देखिन्छ । बिहारका ४० सिटमध्ये अहिलेसम्म तीन चरणमा चौध लोकसभा सिटमा मतदान भइसकेको छ । यसपटक भारतीय जनता पार्टी (भाजपा) को नेतृत्वको संयुक्त लोकतान्त्रिक मोर्चा (एनडीए) र विपक्षीहरूको महागठबन्धनबीच कडा टक्कर छ । एनडीए गठबन्धनमा भाजपा, प्रदेशका मुख्यमन्त्री नीतिशकुमार नेतृत्वको जनता दल युनाइटे (जेडीयू), रामविलाश पासवान नेतृत्वको लोकजनशक्ति पार्टी (एलजीपी) छन् । विपक्षी महागठबन्धनमा लालु यादवको राष्ट्रिय जनता दल (राजद), भारतीय राष्ट्रिय कांग्रेस, पूर्व मुख्यमन्त्री जितनराम माझीको हिन्दुस्तानी अवामी मोर्चा (हम), उपेन्द्र कुशवाहा नेतृत्वको राष्ट्रिय लोकसमता पार्टी (आरएलएसपी), मुकेश सहनी नेतृत्वको विकासशील इन्सान पार्टी (भीआईपी) छन् । जातीय समीकरणले प्रमुख भूमिका खेल्ने भएकाले गठबन्धन निर्माणदेखि सिट बाँडफाँड र उम्मेदवार चयन पनि त्यसैअनुसार गरिएको छ । र, जातीय समीकरणलाई आफ्नो पक्षमा पार्न दुवै गठबन्धनबीच चर्को प्रतिस्पर्धा छ । बिहारको राजनीतिमा विगतदेखि नै अति पिछडा वर्ग (ईबीसी) र मुस्लिम र यादव समीकरण (एमवाई) लाई निर्णायक शक्ति मानिँदै आएको छ । एमवाई समीकरण सधैंजसो लालु यादवको राजदको पक्षमा रहँदै आएको हुँदा सत्तारूढ गढबन्धनले त्यसलाई तोड्न प्रयासरत छ । सिटको बाँडफाँडबाट पनि त्यो झन् प्रस्ट हुन्छ । सन् २०१४ को लोकसभा चुनामा प्रदेशको कुल ४० सिटमध्ये २२ सिट जितेको भाजपाले यसपटक १७ सिटमा चित्त बुझाएको छ । त्यतिकै सिट जेडीयूलाई दिएको छ । भाजपाले अघिल्लो पटक २ सिट मात्र जितेको जेडीयूलाई यति ठूलो भाग दिनुका पछाडि नीतिश कुमारको विकासवादी छवि र उनको पक्षमा रहेको कुर्मी, अनुसूचित जातिलाई आकर्षित गर्नु रहेको जानकारहरू बताउँछन् । सन् २०११ को जनगणना अनुसार बिहारको १० करोड जनसंख्यामा पिछडा वर्ग (ओबीसी) र अति पिछडा वर्ग (ईबीसी) को हिस्सा ५० प्रतिशतभन्दा बढी छ । जसमा सबैभन्दा बढी करिब १५ प्रतिशत यादव छन् । त्यसैगरी करिब कुशवाहा (कोइरी) ६४ प्रतिशत र कुर्मी ४ प्रतिशत छन् । करिब १७ प्रतिशत मुस्लिम छन् । अनुसूचित जाति (एसी) १६ प्रतिशत छन् । करिब १७ प्रतिशत उच्च जाति छन् । उच्च जातिमा भूमिहार, ब्राहृमण, राजपुत र कायस्थ पर्छन् । यादव र मुस्लिममा विपक्षी महागठन्धनको बलियो पकड छ । उच्च जाति, केही अनुसूचित जातिमा एनडीएको प्रभाव छ । पिछडा वर्गमा पर्ने कुर्मी जातिमा नीतिश कुमार आफैं पनि कुर्मी भएकाले एनडीए बलियो देखिन्छ । त्यसैगरी दलितमध्ये सबैभन्दा धेरै जनसंख्या दुसाध (पासवान) को छ । उक्त जातिमा एलजेपी अध्यक्ष रामविलाश पासवानको राम्रो पकड रहेको मानिन्छ । विपक्षी महागठबन्धनतर्फ भने भने राजद १९ सिट, कांग्रेस ९ सिट भने बाँकी १२ सिटमा जितन राम माझीको हिन्दुस्तानी अवामी मोर्चा (हम), आरएलसीपी, विकासशील इन्सान पार्टी (भीआईपी), भाकपा (माले) चुनाव लडदै छन् । जातीय समीकरणसँगै टिकटको बाँडफाँड र वितरणले सिर्जना गरेको असन्तुष्टि र त्यसको व्यवस्थापनले पनि चुनावी परिणामलाई प्रभाव पार्ने देखिएको छ । र, यस किसिमको असन्तुष्टि दुवैतर्फ छ । भाजपाभित्र सन् २०१४ को चुनावमा दुईवटा सिट मात्र जितेको जेडीयूलाई यस पटक १७ सिट दिएकोमा चर्को असन्तुष्टि देखिएको छ । बलिउड अभिनेता शत्रुध्नसिंहादेखि पूर्व क्रिकेटर कीर्ति आजादलगायतले भाजपा छाडेका छन् । सिट भागबण्डामा कुरा नमिले पछि उपेन्द्र कुशवाहाको राष्ट्रिय लोक समता पार्टी (आरएलसीपी) विपक्षी कित्तामा सामेल हुन पुगेको हो । भाजपा प्रदेश उपाध्यक्ष देवेश कुमार भने सुरुमा टिकट घोषणा हुँदा केही असन्तुष्टि रहे पनि अहिले त्यो सामान्य भइसकेको बताए । सन् २००५ र २०१०, २०१४ को चुनावमा पनि भाजपा र जेडीयूको गठबन्धनले राम्रो गरेको हुँदा यसपटक पनि त्यस्तै नतिजा दोहोरिने उनको दाबी थियो । र, विपक्षीहरूले गठबन्धन आफैंमा कमजोर भएका कारण त्यसले केही असर नपर्ने उनको भनाइ छ । एनडीएले चार महिनाअघि नै सिटको बाँडफाँड टुंग्याएको हो, उम्मेदवारको चयन त १ महिना नै तय भइसकेको हो । जब कि विपक्षीमा अझै पनि विवाद छ, कुमारले भने । तर, विपक्षी महागठबन्धन सत्ता पक्षीय खेमा रहेको विवादबाट फाइदा लिन सक्ने अवस्थामा भने देखिँदैन । किनकि सिट बाँडबाँडलाई लिएर गठबन्धनभित्रै झन् चर्को विवाद छ । अन्य साना दलहरूलाई बढी सिट दिएको भन्दै राजदभित्रै चर्को असन्तुष्टि छ ।"
चुनावी हिंसामा १ को मृत्यु,"मोदीले गरे मतदानअहमदाबाद, गुजरात (एएनआई) भारतीय प्रधानमन्त्री नरेन्द्र मोदी र उनकी ९० वर्षीया आमा हीराबेन मोदीले गुजरातको अहमदाबादमा मतदान गरेका छन् । प्रधानमन्त्री मोदीले अहमदाबादको रनिप क्षेत्रको निसान उच्च माविको मतदान केन्द्रमा मतदान गरेका थिए । गुजरातमा बिहान ७ बजेदेखि साँझ ६ बजेसम्म मतदान भएको थियो ।भारतीय जनता पार्टीका अध्यक्ष अमित शाह पनि प्रधानमन्त्री मोदीसँगै मतदान स्थल पुगेका थिए । शाह पनि गुजरातको गान्धीनगर निर्वाचन क्षेत्रबाट लोकसभा सदस्यमा उम्मेदवार छन् । शाहले पनि गुजरातमै मतदान गरे । प्रधानमन्त्रीले मतदानपछि सबै मतदातालाई आफ्नो मताधिकार प्रयोग गर्न आहृवान गरे । उनले आतंकवादीले प्रयोग गर्ने विस्फोटक पदार्थभन्दा मतदातासँग रहने मतदान परिचयपक्र बढी शत्तिशाली रहेको पनि बताए । गुजरातमा ३ सय ७१ जना चुनावी मैदानमा छन् ।"
चित्र र मूर्तिलाई संगीत,"काठमाडौं  चित्र, मूर्ति अनि संगीत । कलाका यी भिन्नभिन्नै माध्यमले दिने आनान्द भने एउटै । नेपाल आर्ट काउन्सिलमा सोमबार दिउँसो गायिका सुजाता वर्माले जब रंगीचंगी फूलमा भवरा गीत सुनाउँछन्  दर्शकश्रोताले यस्तै महसुस गरे । सिर्जना कलेज अफ फाइन आर्टसले काउन्सिलमा गरिरहेको सिर्जना अ कलेक्सन आर्ट सो २०१९ कला प्रदर्शनीलाई साथ दिन सुजाताले शास्त्रीय सांगीतिक प्रस्तुति दिएकी हुन् । संगीत सुन्दै गर्दा पनि मस्तिष्कमा दृश्य आउन सक्छ, त्यस्तै दृश्यको माध्यम चित्रमा पनि रंगहरूको लय हुन्छ, संगीत हुन्छ, सुजाताको गायकीको प्रशंसा गर्दै शास्त्रीय संगीतका गुरु रमेश पोखरेलले भने, दुवैले दिन आनन्द हो । हामी आनन्दित भयौं । सुजाताको गायन र शास्त्रीय संगीतको बारेमा बोलका पोखरेलले शास्त्रीय संगीत भन्नेबित्तिकै भारतीय संगीत भन्ने बुझाइ अपूरो रहेको तर्क गरे । भर्खरै सुजाताले गाएको गीत हाम्रै पहाडको आवाज जस्तो लाग्छ, पोखरेलले प्रस्ट पार्दै भने, यो हाम्रो सभ्यताको संगीत हो । उनले शास्त्रीय संगीत नेपालीको पनि मौलिक संगीत हो भनी स्थापित गर्न लाग्नुपर्ने बताए । पोखरेलले सभ्यताको कुरा गर्दैगर्दा मूर्तिकार चन्द्रश्याम डंगोलले नेपाली सभ्यता चिनाउन आफूले परम्परागत मूर्तिकला गर्दै आएको बताए । प्रदर्शनीमा मूर्तिकार डंगोलले चैत्य, सिंह, गरुड र कछुवाको मूर्ति राखेका छन् । डंगोल भन्छन्, हाम्रो परम्परागत कलाले नै नेपाललाई विश्वमा चिनाएको छ, हामीले सवर्द्धन गर्दै जानुपर्छ । त्यस्तै चित्रकार कृष्ण मानन्धरको ट्री सिरिज मा थुप्रै मौसमको प्रभावलाई विभिन्न चित्रहरूमार्फत प्रस्तुत गरिएको छ । उनले विभिन्न मौसममा फेरिने रूखका रूपहरू देखाएका छन् । उनी भन्छन्, मैले रूखको माध्यमबाट जीवनलाई पूर्णतामा प्रस्तुत गर्न खोजेको छु ।सुजाताको एकल गायन भनिए पनि दर्शकले कर गरेपछि पोखरेल पनि नगाइरहन सकेनन् । माहोल झनै संगीतमय बन्यो । उनले चैत मास बेली फुल्यो  बोलको सेमी क्लासिकल गीत सुनाए । गीत गाउनुपर्ने मान्छेलाई प्रिन्सिपल बनाइदिएका छन्, उनले बीचबीचमा किस्सा सुनाउँदै दर्शकलाई थप रोमाञ्चित बनाएका थिए । सुजाताले राग दुर्गामा आफ्नै पिता संगीत साधक विनय वर्माको कम्पोजिसन रहेको रंगीचंगी फूलमा भवरा गीत सुनाउँछन्,  सँगै राग वागेश्वरीमा चतुरंगी प्रस्तुत गरिन् । उनलाई तबलामा टंकन दास, हार्मोनियममा श्री केसी र तानपुरामा गायिका सुगमा गौतमले साथ दिए । वैशाख ६ गतेदेखि सुरु भएको प्रदर्शनीमा चित्रकला, मूर्तिकला, प्रतिस्थापन कला, प्रिन्ट, फोटोग्राफी, डिजिटल आर्ट, संगीत, नृत्य र भोकल पर्फरमेन्सको सामूहिक प्रदर्शनी जारी छ । प्रदर्शनीमा अग्रज चिक्रकार शशीवित्रम शाहको द कल्की, वत्सगोपाल वैद्यको दश अवतार, मदन चित्रकारको प्रज्ञाद ट्रान्ससेन्डेन्टल नलेज कृष्ण मानन्धरको ट्री सिरिज, श्यामलाल श्रेष्ठको फेस्टिभ मुड लगायतका चित्र देख्न सकिन्छ । यस्तै, शारदामान श्रेष्ठ, सौरगंगा दर्शनधारी लगायतका कलाकारको प्रतिस्थापन कला, चन्द्रश्याम डंगोललगायतको मूर्तिकला अवलोकन गर्न सकिन्छ । राधेश्याम मुल्मी, राजेश गौतम, शरद रञ्जित, अशोकमान सिं, गौतम मानन्धर, नवीन्द्रमान राजभण्डारी, लोक चित्रकार, निलम ताम्राकार, सुनील रञ्जित, गंगाधर सारु, प्रकाशरत्न शाक्य, सम्झना राजभण्डारी, भावना मानन्धर, मनीषलाल श्रेष्ठ, कृष्णगोपाल श्रेष्ठ, मुकेश श्रेष्ठ, विजय महर्जन, सुर्जमुनि शाक्य, दावा ओमु लामाका सिर्जना पनि प्रदर्शनीमा छन् । बिहीबारसम्म चल्ने प्रदर्शनीमा मंगलबार चर्या गीति नृत्य प्रस्तुत गरिनेछ भने बुधबार केही सदाबहार नेपाली गीतहरू र बिहीबार पर्फरमेन्स आर्ट प्रस्तुत गरिने आयोजकले जनाएको छ । कलामा मनोचिन्तन दुनियाँ रंगीन छ । एक युवकलाई भने रंगिन दुनियाँले पटक्कै छोएको छैन । ऊ आफैँभित्र हराएर सोचमग्न छ । अस्थिर मनले घरी प्रकृतिभित्र हराइरहेको छ भने घरी जंगली जनावरसँगै कुदिरहेको छ । प्रदर्शनीमा राखिएको कलाकार रोशन भण्डारीको एउटा चित्रले मानिसको मौन मानसिक चिन्तनको यस्तै भाव झल्काइरहेको थियो । प्रदर्शनीमा राखिएका भण्डारीका समकालीन चित्रहरू व्यावहारिक रूपमा अहिलेका मान्छेको मानसिक अवस्थाको चित्रण गर्ने खालका छन् । अहिले मानिसको भीड जति बढिरहेको छ, त्यति नै उनीहरू एकान्तमा हराइरहेका छन् । शरीर एकठाउँमा हुन्छ, उसको मन र सोचाइ अर्कैतिर हुन्छ, भण्डारीले यही थिमलाई समातेर चित्र कोरेको बताए । चारकोल माध्यमका दुइटा क्यानभासमा पनि एउटामा एक महिला एकान्तमा मौन छिन् । उनको वरिपरि शान्त र मनोरम प्रकृति छ । त्यही प्रकृतिमा उनको शरीर स्थिर छ तर उनी आफैँभित्र अस्थिर देखिन्छिन् । त्यस्तै अर्को क्यानभासमा एक युवकको साथमा किताब छ तर उनको ध्यान अध्ययनतिर छैन । उनी प्रकृतिको प्राणी र चराचुरुंगीबारे सोचमग्न छन् । उनको मानसपटलमा उडेका, झोक्रिरहेका चराहरू आइरहेका छन् । भण्डारीका अनुसार मानिसको मनोविज्ञान र चिन्तनमा प्रकृतिको निकट सम्बन्ध रहन्छ । प्रकृति सुन्दर, मनोरम छ भने उसले त्यस्तै कुराको कल्पना गर्न थाल्छ । यदि कोलाहल र वातावरण अशान्त भएमा उसको दिमाग त्यतैतिर मोडिएर अनेक तरंगमा तरंगित हुन थाल्छ । उनी भन्छन्, मानिसको जीवनलाई नजिकबाट नियाल्दा उसँग विभिन्न भोगाइ, सोचाई र चिन्तन हुन्छ । उसले ती सबै कुराहरू बाहिर नदेखाए पनि भित्र आफैँसँग सञ्चार गरेर ऊ मनकै माध्यमबाट विभिन्न ठाउँको यात्रा गरिरहेको हुन्छ । यही पक्षलाई नै मेरो क्यानभासमा उतार्ने कोसिस गरेको छु । कुनै पनि विषयलाई कलामार्फत दुरुस्तै क्यानभासमा उतार्न कलाकार त्यही विषयवस्तुमा डुबेको हुन्छ, अर्का चित्रकार लक्ष्मण भुजेल भन्छन्, मानसिक चिन्तन र अवस्थालाई क्यानभासमा उतार्न सजिलो छैन । आफूलाई बिर्सेर पात्रको मनोभावनाभित्र छिरेर वास्तविक तथ्य बोध गर्नुपर्छ र मानिसको जीवन पद्धतिलाई नजिकबाट नै नियाल्नुपर्छ । प्रदर्शनीमा मानव र चिन्तनको सम्बन्धलाई प्रगाढ देखाउन कलाकार तारा तामाङको आमाको गर्भमा मौन रहेको एउटा शिशुको क्यानभासले अझै सघाउ पुर्याएको छ । मानव समाजमा महिलाको स्वरूप विभिन्न क्षेत्रमा महत्त्वपूर्ण छ भन्ने झल्काउने भावना मानन्धरले उतारेको क्यानभास त्यतिकै सुन्दर छ । बिहीबारसम्म चल्ने प्रदर्शनी अर्न्तगत मंगलबार सुलोचना गोपालीले चर्या गीति नृत्य प्रस्तुत गरेकी थिइन् भने बुधबार केही सदाबहार नेपाली गीतहरू र बिहीबार पर्फरमेन्स आर्ट प्रस्तुत गरिने आयोजकले जनाएको छ ।"
चोरिएको पद्मपाणी प्रतिरुप प्रदर्शनीमा,"काठमाडौं  नवौं शताब्दीमा कुँदिएको र सन् ७० को दशकमा हराएको पद्मपानी अवलोकेतेश्वरको प्रतिमूर्ति नेपालका लागि अमेरिकी राजदूतको निजी निवास कमलकुञ्जमा प्रदर्शनीका लागि राखिएको छ । प्रदर्शनीमा यो मूर्तिसँगै १४ अमेरिकी र ४ नेपाली कलाकारको कलाकृति राखिएका छन् । सन् १९७० को दशकमा पाटनको टुनानीबाट हराएको मूर्तिको प्रतिमूर्ति मंगलबार अनेक संयोगले तानिएर अमेरिकी राजदूत र्यान्डी बेरीको निवासमा आयोजित प्रदर्शनीमा देखा परेको छ । राजदूत बेरी अघिल्लो साता सम्पदाविद् रवीन्द्र पुरीको भक्तपुर, दत्तात्रेयस्थित घरमा पुगेका थिए । त्यहाँ राजदूतले पुरीको म्युजियम अफ स्टोलन आर्ट को प्रारुप र योजनाबारे लामै गफ सुने । राजदूतले त्यसबारे विशेष चासो देखाए र, आफ्नो निवासमा आयोजना हुनै लागेको कला प्रदर्शनीमा स्टोलन इमेजेज को एउटा प्रतिरुप समेट्न चाहे । त्यही तत्कालको निर्णयमा पद्मपाणी अवलोकेतेश्वरको प्रतिमूर्ति राजदूत निवासमा आइपुगेको हो । नेपाली कला, संस्कृति र सम्पदामा बढी नै चासो देखाउने राजदूत बेरीले नेपालबाट हराएका र चोरिएका मूर्ति नेपालमै फर्काउन आफ्नो तहबाट सहयोगसमन्वय गर्ने प्रतिबद्धतासमेत सुनाए । नेपाली सम्पदा संरक्षण गर्न र गुमेका सम्पदालाई नेपालमै फिर्ता गर्न सहयोग गर्नेछु, यसका लागि युनेस्को लगायतका सरोकारका संस्थासँग सहकार्य आवश्यक छ, राजदूतले भने, मलाई आशा छ, अनुसन्धानबाट हराएका सम्पदाको पत्ता लाग्नेछ । अमेरिकी राजदूतकै पहलमा पद्मपाणी अवलोकेतेश्वर प्रतिमूर्ति प्रदर्शनीमा राखिएको आरपी फाउन्डेसनका अध्यक्ष रवीन्द्र पुरीले बताए । राजदूतले कला प्रदर्शनीको कार्यक्रम राख्दै हुनुहुँदो रहेछ, उहाँले नै पहल गरेपछि यो मूर्ति प्रदर्शनीका लागि राखिएको हो, पुरीले भने । हराएका सम्पदाको अवस्था र अवस्थितिबारे अध्ययनअनुसन्धान जारी रहेको पुरीले बताए । हराएका सम्पदाबारे संरक्षण र सचेतनाका लागि म्युजियम अफ स्टोलन आर्ट बनाउने योजनाबारे पनि सुनाए । हाल पनौतीमा निर्माणाधीन यो म्युजियममा नेपालबाट हराएका र चोरिएकामध्ये ५० वटा मूर्तिहरूको प्रतिरुप राखिनेछ । यसमध्ये हाल २७ वटाको निर्माण सम्पन्न भइसकेको र सन् २०२१ भित्रमा म्युजियम सञ्चालनमा आइसक्ने पुरीले बताए । मल्लकालीन सभ्यता र सम्पदा झल्कने ऐतिहासिक नमुना घर को पुनर्निर्माण गरेर युनेस्को पुरस्कार पाइसकेका पुरीले हराएका मूर्तिहरूको विवरण र आधिकारिकता अनुसन्धानविद् लैनसिंह बाङ्देलको स्टोलन इमेजेज अफ नेपाल कृतिबाट लिइएको जानकारी दिए । ब्रिजिङ कल्चर थ्रु आर्टस् प्रदर्शनीमा १४ जना अमेरिकी कलाकार र ४ जना नेपाली कलाकारका कलाकृति राखिएका छन् । प्रदर्शनीमा पद्मपाणी अवलोकेतेश्वरको प्रतिमूर्तिसँगै ७५ वर्षीय उर्गेन दोर्जेको पिसफुल एन्ड वार्थफुल महायोग दाइटिज मण्डला थाङ्का चित्र, रवीन्द्र शाक्यले बनाएको भैरवको खप्पर, छिरिन शेर्पाको चित्र पनि राखिएको छ । अमेरिकी चित्रकार हर्लान डानोवान, शीला एफ डन, माइकल केस्लर, टोनी अबेयिया, करिन लेब्लोन्ड, डान नामिङ्घा, मौरिन डर्डक, सुसी फेसिक्स, ग्रेसियन वार्न, जोसेप के डिक्सन, बिर्गर स्यान्डिज, ल्लोयड स्कर्मर, जेन गुथ्रिज, टम डेभिसाका चित्र राखिएका छन् । अंग्रेजी या नेपाली भाषा सबैले नबुझ्न सक्छन्, राजदूत बेरीले भने, तर कलाको भाषा सबैले बुझ्छन् । कलामार्फत संस्कृतिको आदानप्रदान गर्न सजिलो हुन्छ । राजदूत बेरीले प्रदर्शनीमा राखिएका चित्रबारे जानकारी दिएका थिए । यसैबीच, यूएस डिपार्टमेन्ट अफ स्टेट ब्युरोको एजुकेसनल एन्ड कल्चरल एफेयर्स (ईसीए) द्वारा फन्डेड अमेरिकन आर्ट इन्कुबेटर (एएआई) ले सिर्जनात्मक आदानप्रदान कार्यक्रम आयोजना गर्दै छ ।'बिजिङ कल्चर थ्रु आर्ट' अन्तर्गत मूर्ति र चित्रकला प्रदर्शनी क्रममा अमेरिकी राजदूत र्यान्डी बेरी, अमेरिकी चित्रकार जेनिफर बेरी, थाङ्का चित्रकार उर्गेन दोर्जेलगायत । तस्बिर : अंगद ढकालकान्तिपुर"
बाहिरियालाई बलिउडमा कठिन,"बलिउडलाई सधैं जहानियाँको लाग्ने आरोप लाग्ने गर्छ । बलिउडमा नै क्रियाशील परिवारबाट आउनेलाई बाहेक बाहिरिया कलाकारलाई यहाँ टिक्न र बिक्न गाह्रो हुने गरेको टिप्पणी गरिन्छ । आफ्नो ५० औं जन्मदिन मनाइरहँदा अभिनेता मनोज बाजपेयीले समेत यही कुरालाई दोहोर्याए । भने, मेरो जिन्दगीको ५० र बलिउडमा २५ औं वर्ष बिताइसक्दा पनि यस उद्योगमा म जस्ता बाहिरिया कलाकारका लागि असम्भवप्रायः नै छ । जब कि सत्या, ग्याङ्स अफ वासेपुर, अलिगढ जस्ता प्रशंसित फिल्म दिएर पद्मश्री अवार्डबाट समेत सम्मानित बाजपेयीले समेत बलिउड राम्रालाई भन्दा हाम्रालाई च्याप्ने गरेको दुखेसो पोखे ।तपाईं वास्तवमा भाग्यमानी हुनुपर्छ । क्षमता मात्रले यहाँ खासै अर्थ राख्दैन । यो मैले मात्र हैन, सबैलाई थाहा छ, बाजपेयीले अन्तरवार्तामा भनेका छन्, यदि कसैले राम्रा फिल्म दिनुपर्छ वा क्षमताले सधैं जीवित राख्छ भन्छ भने त्यो मात्रै काफी हुँदैन । बलिउडमा अर्को पक्ष पनि छ, जुन सबैभन्दा महत्त्वपूर्ण हो । तपाईं यति नै धेरै भाग्यमानी पनि हुनुपर्छ । धार बदलिरहन सक्ने र जहाँ पनि ठिक्कै बन्न सक्ने खास खुबी हुनैपर्छ । मनोज बाजपेयीले बलिउडप्रति व्यंग्य गर्दै सानो उद्योग भए पनि कठिनाइ निकै ठूलो झेल्नुपर्ने बताए । साताअघि मात्रै दुई पटकका नेसनल अवार्ड विजेता बाजपेयीलाई भारतीय राष्ट्रपतिले देशको चौथो ठूलो पद्मश्री अवार्डले सम्मानित गरेका थिए । तैपनि यी अभिनेता भने आफूलाई बिहारबाट अभिनयका लागि आएर सपनाको सहर मुम्बईमा बाँच्नका लागि संघर्ष गरिरहेको एक सामान्य मान्छे भनी चिनाउँछन् । म कुनै पद्मश्री मनोज बाजपेयी हैन । म केवल मनोज बाजपेयी हुँ । एउटा बाहिरिया कलाकार जो केही सपना साँचेर मुम्बईमा बसिरहेको छ र काम पाउनका लागि दिनरात मिहिनेत गरिरहेको छ ।"
"पश्चिमी बाजा, नेपाली धुन","काठमाडौं  संगीतको कुनै निश्चित भाषा र सिमाना हुँदैन । यो एउटा कला हो, जसले सबैको भावना समेट्न सक्छ । होटेल तिब्बत बौद्घमा स्वदेशी तथा विदेशी कलाकारहरूको संयुक्त अर्केस्ट्रा सांगीतिक प्रस्तुतिले संगीतको यस्तै परिभाषा दिइरहेको थियो भने साँझको झरीको मौसमलाई नै चुनौती दिँदै स्वदेशी तथा विदेशी कलाकारहरूको एकसाथको संगीतिक धुनले माहौल भिन्न बनाएको थियो । रोचक भने भायोलिन, चेलो, भियोला जस्ता पश्चिमी बाजाबाट निस्केको गोपाल योञ्जनको सदाबहार गीत च्याङबा होई च्याङबाको धुनमा भाषा नबुझे पनि कुम हल्लाउँदै रमाउनेहरू थुप्रै थिए । कार्यक्रममा स्वदेशी समूहलाई कन्डक्ट गरिरहेका काठमाडौं स्ट्रिङ आन्सम्बल का संस्थापक सदस्य सञ्जय श्रेष्ठ अर्केस्ट्रा संगीतमा विदेशी धुन मिश्रण हुँदा अझ राम्रो धुनको आनन्द लिन पाउने बताउँदै थिए । कोलाब्रेसनमा पहिलोपल्ट काम गर्दा म्युजिकको मेलोडी, टोन र नयाँ क्रिएसन आइरहेको छ । यसबाट दुवैतर्फको आइडियासमेत सेयर भइरहेको छ, उनी भन्दै थिए । भिभाल्डिज ग्लोरिया नाम दिइएको सांगीतिक साँझमा काठमाडौं स्ट्रिङ समूह र बौद्घ कम्युनिटी कोराल विदेशी समूहले संयुक्त रूपमा धुन सुनाउँदै गर्दा विदेशी अर्केस्ट्रा संगीतको धुनलाई अमेरिकी सेरल लेभिनले कन्डक्ट गर्दै थिइन् । कोराल समूहले एक वर्षदेखि नेपालमा नै समूह गठन गरेर अर्केस्ट्रा प्रस्तुति दिँदै आइरहेको छ । १२ औँ शताब्दीबाट विकास भएर १६ औँ शताब्दीतिरको पश्चिमी प्राचीन संस्कृतिलाई समेट्ने अर्केस्ट्रा संगीत मूलतः धुनप्रधान हुन्छ । भायोलिन, चेलो, डबल, भियोलाजस्ता बाजाहरूको संयोजनबाट निस्कने मधुर धुन आफैमा मनमोहक हुन्छ । संयुक्त प्रस्तुतिमा भने विदेशी समूहले धुनसँगै आवाजमार्फत थप रौनकता दिने कोसिस गरेको थियो । कोराल समूहका १६ जनाले ल्याटिन भाषामा नै गाएका गीतहरूसँगै त्यही समूहले बजाएका बाजाबाट निस्केका पश्चिमेली शैलीका धुनहरूमा संगीत पारखीहरू मन्त्रमुग्ध भएका थिए । त्यसरी नै गोपाल योञ्जनको रचना रहेको च्याङ्बा होई च्याङ्बा बोलको गीतमा स्ट्रिङ समूहका ८ जनाले बजाएको नेपाली अर्केस्ट्रा धुनमा विदेशी दर्शकको तालीले हल गुन्जयमान भएको थियो ।संगीतको लागि कुनै भाषा बुझ्नुपर्छ भन्ने छैन । यसमा उत्पन्न हुने धुनले सबैको मस्तिष्कलाई छुन्छ, काठमाडौं स्ट्रिङका सदस्य बिनेस डंगोल भन्छन,् पूर्वीय र पश्मिेली दुवैको संगीत संयोजनले अर्केस्ट्राको छुट्टै विशेषता झल्काएको छ । कार्यक्रमको दुई घण्टा अवधिसम्म कार्ल जङिन्ज, थोमस मर्ली, गोपाल योञ्जन, रमिन डिज्वाडी, बेन्ज, जस्टिन पल आदिका रचनाहरूमा २० वटा अर्केस्ट्रा संगीतको धुन प्रस्तुत गरिएको थियो । हाम्रो नेपाली अर्केस्ट्रा संगीतमा वेस्टर्न क्लासिकल शैलीमा धुन बन्दा अलिक केही नपुग भएको जस्तो हुन्छ, सञ्जय भन्छन्, वेस्टर्न गीतहरूमा अर्केस्ट्राका बाजाहरूको प्रयोग गरिएका हुन्छन् भने नेपाली गीतहरूमा बढी मेलोडीलाई फोकस हुन्छ । नेपालमा अर्केस्ट्रा संगीतको त्यति विकास नभइरहेको अवस्थामा यस्तो कोलाब्रेसनमा हुने कार्यक्रमले नेपाली संगीत चिनाउन निकै सहयोग पुर्याउने काठमाडौं स्ट्रिङ समूहकै भायोलिन वादक विकेश केसी बताउँछन् । उनका अनुसार अहिले यसमा खासै दर्शक छैनन् । यसमा बन्ने टोनमा जति रस छ, त्यो दर्शकले बुझ्न सकेका छैनन् । यस्ता खाले सहकार्यले दुवै पक्षको विचार र कला आदानप्रदान हुने उनको कुरामा सही थप्दै समूहकै भायोलिनावादक मनिकराज महर्जन बताउँछन् ।"
रहेनन् मदन दीपविम,"काठमाडौं के भूल भयो प्रिया मसँग बोल्दिनौं, झस्केर दुख्छ यो मुटु मेरो कसैको यादमा, सुरिलो रूख सल्लै हो, तिम्रै यादमा कल्पी कल्पी जस्ता सदावहार गीतका संगीतकार मदन दीपविम बस्नेतको अमेरिकामा निधन भएको छ । ७० वर्षीय दीपविमको सोमबार बिहान सानम्याटियो अस्पतालमा उनको निधन भएको हो । २८ दिनअघि क्यालिफोर्नियाको एक मन्दिरमा भजन गाएर घर फर्किने क्रममा हृदयाघात भएको थियो । मदनका ज्वाइँ सोम सुसेलीका अनुसार दीपविम ७ वर्षदेखि अमेरिकामा थिए । रेडियो नेपालमा वरिष्ठ संगीतकारको रूपमा काम गरेका दीपविमले १५ सयभन्दा बढी गीतमा संगीत दिएका छन् । रेडियो नेपालपछि म्युजिक नेपालमा काम गर्दा गदै उनी अमेरिका गएका थिए । श्रीमती शिवा बस्नेत, छोरी ममता दीपविमसँगै सानफ्रान्सिस्कोमा बस्दै आएका थिए । श्रीमती र छोरी गायन क्षेत्रमै छन् ।"
एमजी रोडैमा,"काठमाडौं फिल्म हजार जुनीसम्म को सोमबार पहिलो गीत एमजी रोडैमा सार्वजनिक भएको छ । राजनराज शिवाकोटी र मेलिना राईको स्वर रहेको उक्त गीतको शब्द र संगीत पनि राजनकै रहेको छ । पुरुषोत्तम प्रधानको छायांकन तथा कविराज गहतराजको कोरियोग्राफी रहेको गीतमा अभिनेत्री स्वस्तिमा खडका, अभिनेता सलोन बस्नेतसहित अखिलेश प्रधानले नृत्य गरेका छन् । प्रधानले यसै फिल्मबाट डेब्यु गर्न लागेका हुन् । गीतलाई सिक्किमको एमजी रोडमै छायांकन गरिएको हो । साउन ३० देखि प्रदर्शनमा आउने हजार जुनीसम्म लाई विकासराज आचार्यले निर्देशन गरेका हुन् । फिल्ममा स्वस्तिमा, अखिलेश र सलोनसँगै आर्यन सिग्देल, सञ्चिता लुइँटेल, अनुभव रेग्मीलगायत मुख्य भूमिकामा छन् । फिल्मको पटकथा सामीप्यराज तिमिल्सेनाले लेखका हुन् ।"
कठपुतली को फस्टलुक,"काठमाडौं नेपाली हरर फिल्म कठपुतली को मंगलबार फस्टलुक पोस्टर सार्वजनिक गरिएको छ । कुनै कालखण्डका एक राजाको दरबारभित्रको सेरोफेरोको काल्पनिक कथामा आधारित कठपुतली लाई भीमसेन लामाले निर्देशन गरेका हुन् । देशका प्रजा परिश्रमी तर शासक भने ऐस, आराम र मोजमस्तीको जीवन बिताउने क्रममा दिनदहाडै निर्दोष चेलीको बलात्कार र हत्या हुने घटनाबाट आजित महिलाले मृत्युपर्यन्त लिने बदलाको कथा नै कठपुतली रहेको फिल्मकी लेखक तथा कार्यकारी निर्माता सम्पदा मल्लले बताइन् । पृथ्वी राना मगरको निर्माण रहेको फिल्ममा गौरी मल्ल, मिथिला शर्मा, कर्मा, शिल्पा मास्के, उषा रजक, सुवर्ण थापालगायत कलाकारको प्रमुख अभिनय छ । फिल्मलाई हलिउडका जोएल फ्रुमले खिचेका हुन् भने पोस्ट प्रोडक्सन लन्डनमा भइरहेको छ ।"
