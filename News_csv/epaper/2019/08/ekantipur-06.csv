शीर्षक,विवरण
नेकपा कार्यालय सरकारी जग्गामा,"काठमाडौं  प्रमुख सत्तारूढ दल नेकपाले सरकारी जग्गा भोगाधिकार र लिजसम्बन्धी कार्यनीति उल्लंघन गर्दै सरकारी जग्गा र त्यसमा बनेको भवनमा पार्टी केन्द्रीय कार्यालय सञ्चालन गरिरहेको छ । भोगाधिकार पाएको पासाङल्हामु पर्वतारोहण प्रतिष्ठानले धुम्बाराहीस्थित ३ रोपनी ७ आना २ पैसा सरकारी जग्गामा नेकपालाई पार्टी कार्यालय सञ्चालन गर्न दिएको हो । सरकारबाट भोगाधिकार प्राप्त निकायले आफूले पाएको जग्गा तेस्रो पक्षलाई भाडामा दिन पाउँदैन ।नेकपाले प्रतिष्ठानसँग सम्झौता गरेर मासिक २ लाख २५ हजार रुपैयाँ भाडा तिरिरहेको पार्टी महासचिव विष्णुप्रसाद पौडेलले बताए । सरकारी जग्गा दर्ता तथा लिजमा उपलब्ध गराउनेसम्बन्धी कार्यनीति २०७१ अनुसार भोगाधिकार प्राप्त संस्थाले तेस्रो पक्षलाई सरकारी जग्गा दिए तत्काल जफत हुन सक्ने प्रावधान छ । भूमिव्यवस्था, सहकारी तथा गरिबी निवारण मन्त्रालयका प्रवक्ता जनकराज जोशीका अनुसार प्रतिष्ठान सञ्चालनका लागि २०६३ मंसिर २१ गते सरकारी स्वामित्वको उक्त जग्गा भोगाधिकारका लागि दिइएको थियो ।कानुन उल्लंघन भएको भए नेकपाले विकल्प खोजेर छिट्टै अन्यत्र सर्ने उल्लेख गर्दै महासचिव पौडेलले सरकारी जग्गा दुरुपयोग गरेबापत प्रतिष्ठानलाई कारबाही गर्न सरकारलाई भन्ने बताए । हामीले प्रतिष्ठानसँग सम्झौता गरेर लिएका हौं, उनले भने, यदि सरकारी जग्गा दुरुपयोग गरेर भाडामा लगाएको हो भने हामी अन्यत्रै सर्छौं । सरकारी तथा सार्वजनिक सम्पत्ति दुरुपयोग गर्नेलाई कारबाहीका लागि सरकारलाई भन्छौं । उनले विकल्पका रूपमा पेरिसडाँडास्थित तत्कालीन नेकपा माओवादी केन्द्रको भौतिक संरचना प्रयोग गर्ने वा अन्यत्र पनि जान सकिने बताए । २०७२ वैशाख १२ को विनाशकारी भूकम्पपछि तत्कालीन एमालेको बल्खुस्थित पार्टी कार्यालय भवनमा क्षति पुगेपछि एमालेले केन्द्रीय कार्यालय धुम्बाराहीमा सारेको हो ।प्रतिष्ठानका निवर्तमान अध्यक्ष कृपासुर शेर्पाका अनुसार सुरुमा ३ वर्षको सम्झौता गरेर एमालेलाई पार्टी कार्यालय सञ्चालन गर्न दिइएको थियो । शेर्पा नै अध्यक्ष रहेका बेला नेकपासँग सम्झौता भएको हो । सरकारसँगको भोगाधिकार तथा लिज सम्झौताविपरीत प्रतिष्ठानले २०७२ साउन २३ गते तत्कालीन एमालेलाई पार्टी कार्यालय राख्न सरकारी जग्गा तथा त्यसमा बनेको भौतिक संरचना उपलब्ध गराएको हो । भूमिसुधार तथा व्यवस्था विभागले २०७४ वैशाख २४ गते देशभरका मालपोत कार्यालयलाई पठाएको सर्कुलरमा भोगाधिकार दिएको जग्गा ३ महिनाभित्र लिजमा परिणत गर्न भनिएको थियो । उक्त सूचना र मन्त्रालयको निर्देशनलाई अटेर गर्दै प्रतिष्ठानले भोगाधिकार जग्गा लिजमा रूपान्तरण गरेको थिएन । लिजमा रूपान्तरण गर्नुपर्ने कानुनी व्यवस्था उल्लंघन गर्दै प्रतिष्ठानले अहिले थप २ वर्षको सम्झौतासमेत गरिसकेको छ । तत्कालीन एमालेको अल्पमतको सरकारले २०५२ मा प्रतिष्ठानलाई उक्त जग्गा दिएको थियो । त्यसको १० वर्षपछि भूमिसुधार मन्त्रालयले प्रतिष्ठानलाई जग्गा कित्ताकाँट गरी भोगाधिकार दिएको थियो । सरकारकै नेतृत्व गरिरहेको दलले नै सरकारी जग्गा गैरकानुनी रूपमा प्रयोग गर्न पाइन्छ भन्ने प्रश्नमा महासचिव पौडेलले भने, हामीले कुनै संस्थाबाट लिएका हौं । संस्थाले दुरुपयोग गरेको भेटिए कारबाहीका लागि सरकारको ध्यानाकर्षण गराउँछौं ।एमाले र माओवादी केन्द्रबीच एकीकरणसँगै बनेको नेकपा कार्यालय अहिले प्रतिष्ठानकै भौतिक संरचनाबाट सञ्चालन हुँदै आएको छ । काठमाडौं महानगरपालिका४ धुम्बाराहीस्थित सिट नम्बर १०२०९८७१६ को कित्ता नम्बर ७४ अन्तर्गतको ५ रोपनी १ आना १ पैसा १ दाम जग्गामध्ये ३ रोपनी ७ आना २ पैसा जग्गा कित्ताकाँट गरी प्रतिष्ठानलाई दिएको मालपोत कार्यालय डिल्लीबजारको अभिलेखमा उल्लेख छ । सरकारी जग्गा दर्ता तथा लिजमा उपलब्ध गराउनेसम्बन्धी कार्यनीति २०७१ (दोस्रो संशोधनसहित) को दफा २१ को उपदफा २ को प्रतिबन्धात्मक वाक्यांशबमोजिम भोगाधिकार दिएको जग्गा लिजमा परिणत गर्ने सम्बन्धमा विभागबाट जारी भएको सूचना २०७४ वैशाख २१ मा प्रकाशित भइसकेकाले उक्त सूचनाको छायाप्रति यसैसाथ संलग्न गरी पठाइएको छ, विभागले २ वर्षअघि गरेको सर्कुलरमा भनिएको छ । उक्त सूचनाको म्यादभित्र लिजमा परिणत गर्न निवेदन नदिने व्यक्ति, संस्था वा निकायले प्राप्त गरेको भोगाधिकार सोही कार्यनीतिको दफा ८ बमोजिम समाप्त हुने हुँदा सोहीबमोजिम कार्यान्वयन गरी, गराई त्यस्ता जग्गाहरू नेपाल सरकारका नाममा यथावत् गराई कायम राख्न हुन आदेशअनुसार अनुरोध छ, सर्कुलरमा भनिएको छ ।सामाजिक सेवाका नाममा खुलेका संघसंस्थाले सरकारबाट भोगाधिकार लिएको जग्गा तेस्रो पक्षलाई भाडामा वा अन्य कुनै प्रयोजनका लागि दिन नपाइने व्यवस्था छ । विभिन्न सामाजिक संघसंस्थालाई भोगाधिकार दिइएको जग्गा सरकारसँगको सम्झौता र प्रयोजनविपरीत भएको पाइए तत्काल जफत गरी भोगाधिकार प्राप्त निकायलाई कारबाही गर्न सक्ने व्यवस्था छ ।२०६२६३ को जनआन्दोलनपछिको सरकारका भूमिसुधारमन्त्री जगतबहादुर बोगटीले आफू मन्त्री हुनुअगावै प्रतिष्ठानलाई सरकारी जग्गा दिइएको जानकारी पाएको बताए । म २०६३ चैतमा मन्त्री भएको हुँ, मअघिका भूमिसुधारमन्त्री प्रभुनारायण चौधरीले मन्त्रिपरिषद्बाट निर्णय गराएर धुम्बाराहीस्थित सरकारी जग्गा प्रतिष्ठानका लागि भोगचलन दिएका रहेछन्, उनले भने । चौधरीको निधन भइसकेको छ । मन्त्रिपरिषद्बाट निर्णय हुनुअघि मन्त्रालयमा रवीन्द्रमान जोशी सचिव थिए ।लिजमा उपलब्ध गराएको जग्गा कुनै सरकारी तथा सार्वजनिक संरचना (विद्युत् ट्रान्सफरमर, विद्युत् पोल, टेलिफोन टावर, सुरक्षा युनिट, खानेपानी ट्यांकी आदि) निर्माण गर्न विकल्प नदेखिएमा आवश्यकताअनुसार त्यस्तो जग्गा उक्त प्रयोजनका लागि उपलब्ध गराउन सकिने कानुनी प्रावधान छ । लिजमा उपलब्ध गराएको जग्गा प्रयोजनबमोजिम प्रयोग भएनभएको बारे वर्षमा एक पटक मालपोत कार्यालय प्रमुखको नेतृत्वमा अनुगमन गर्नुपर्ने व्यवस्था छ । तर भूमिसुधार विभाग र मालपोत कार्यालयबाट अनुगमनसमेत भएको छैन ।सरकारी जग्गा दर्ता तथा लिजमा उपलब्ध गराउनेसम्बन्धी कार्यनीति २०७१ अनुसार विगतमा भोगाधिकार दिइएको जग्गासमेत नियमअनुसार लिजमा रूपान्तरण गर्नुपर्ने कानुनी व्यवस्था छ । तर प्रतिष्ठानले लिजमा जान छाडेर उक्त जग्गा पार्टीलाई दिएको हो । जुन प्रयोजनका लागि उपलब्ध गराइएको हो, सो प्रयोजनबमोजिम सरकारले जग्गा प्रयोग भएनभएको र त्यस्तो जग्गा लिजमा दिन उपयुक्त हुने वा नहुने सम्बन्धमा मालपोत कार्यालयले छानबिन गर्नुपर्ने कार्यनीतिमा उल्लेख छ । कार्यनीतिको उपदफा ८ मा सरकारले तोकेको म्यादभित्र भोगाधिकार प्राप्त व्यक्ति, संस्था वा निकायले लिजमा रूपान्तरण गर्न निवेदन नदिएमा वा सो म्याद समाप्त भएपछि भोगाधिकार स्वतः समाप्त भएर त्यस्तो जग्गा सरकारले भोग वा कब्जा गर्ने भनिएको छ । तर सर्त र सम्झौताविपरीत प्रतिष्ठानले सरकारी जग्गामा पार्टी कार्यालय सञ्चालन गर्न दिँदासमेत मालपोत कार्यालय र भूमिसुधार विभागले कुनै कारबाही प्रक्रिया अघि बढाएका छैनन् ।पासाङल्हामु पर्वतारोहण प्रतिष्ठान सर्वोच्च शिखर सगरमाथा आरोहण गरी फर्कने क्रममा ज्यान गुमाएकी प्रथम नेपाली महिला आरोही पासाङल्हामु शेर्पाका नाममा खुलेको गैरसरकारी संस्था हो । २०५० वैशाख १० गते शेर्पाको निधन भएपछि उनको स्मृतिमा परिवारका सदस्यले प्रतिष्ठान स्थापना गरेका थिए । प्रतिष्ठानको हालकी अध्यक्ष स्पेनका लागि नवनियुक्त नेपाली राजदूत आङफुटी शेर्पा हुन् । आङफुटी पासाङल्हामुकै छोरी हुन् । प्रतिष्ठानले महिला, बालबालिका सशक्तीकरण, पर्वतारोहण, पर्यटन प्रवर्द्धनलगायत क्षेत्रमा काम गर्ने महासचिव छेटु शेर्पाले बताए । प्रतिष्ठान स्थापनाका लागि २०५१ मा मनमोहन अधिकारी नेतृत्वको सरकारले धुम्बाराहीको सरकारी जग्गा उपलब्ध गराएको थियो । प्रतिष्ठान हाल नेकपा कार्यालय रहेकै भवनबाट सञ्चालित छ ।"
मोदीको कडा कदम,"सन् १९४७ : ब्रिटिस शासनबाट मुक्त भएसँगै भारत र पाकिस्तान स्वतन्त्र राष्ट्र सन् १९४७ : पाकिस्तानी जातीय सेनाको आक्रमणपछि कश्मीरका महाराजा हरिसिंह ठकुरी र भारत सरकारबीच सहमति । सहमतिअनुसार भारतको संविधानमा अनुच्छेद ३५ ए थप ।सन् १९४८ : भारतले संयुक्त राष्ट्रसंघीय सुरक्षा परिषद्मा कश्मीरको अवस्थाबारे टुंगो लगाउन जनमतसंग्रह गराउने निर्णय । सन् १९५१ : भारत प्रशासित कश्मीरमा चुनाव । कश्मिरी जनताको राय बुझ्न जनमत संग्रह आवश्यक रहेको पाकिस्तान र राष्ट्रसंघको भनाइ भारतद्वारा अस्वीकार ।सन् १९५३ : जनमतसंग्रहप्रति अडान लिएपछि भारत समर्थित अधिकारीद्वारा नेसनल काउन्सिलका नेता तथा प्रधानमन्त्री शेख अब्दुल्लाह पक्राउ ।सन् १९५७ : नयाँ सरकारद्वारा भारत प्रशासित जम्मुकश्मीरको भारतीय क्षेत्र भएको अनुमोदन सन् १९५० को दशक : चीनद्वारा पूर्वी कश्मीर (अक्साई चीन) माथि अतिक्रमण सुरु ।सन् १९६२ : अक्साई चीन नियन्त्रणमा लिने क्रममा चीनद्वारा भारत पराजित ।सन् १९६५ : भारत र पाकिस्तानबीच छोटो युद्ध । सन् १९७१७२ : भारतसँगको युद्धमा पाकिस्तान पराजित भएपछिको सिमला सम्झौतामा दुई देशबीच वार्तामार्फत् समस्या समाधान गर्ने सहमति । सन् १९७४ : भारतसरकासँग जम्मु कश्मीरलाई स्वायत्तता प्रदान गर्ने सहमतिपछि जनमतसंग्रहको मुद्दा स्थगित, शेख अब्दुल्लाह मुख्यमन्त्री । सन् १९८७ : विवादास्पद निर्वाचनपछि जम्मुकश्मीर लिबरेसन फ्रन्ट (जेकेएलएप) सक्रिय ।सन् १९८९ : कश्मीर उपत्यकामा भारतीय शासनविरुद्ध सशस्त्र विद्रोहको सुरु ।सन् १९९९ : भारतीय प्रधानमन्त्री अटल बिहारी वाजपेयी बस चढेर पाकिस्तानको लाहोर प्रस्थान । सन् १९९९ : पाकिस्तानी विद्रोहीद्वारा कारगिलस्थित भारतीय सैनिक शिविर कब्जा । सन् २००१ : श्रीनगरस्थित कश्मीरको विधानसभामा गरिएको आक्रमणमा ३८ को मृत्यु । नयाँदिल्लीस्थित भारतीय संसद् भवनमा भएको सशस्त्र आक्रमणमा १४ को मृत्यु ।सन् २००७ : भारत र पाकिस्तानबीच चल्ने सम्झौता एक्सप्रेस रेलमा गरिएको बम विस्फोटमा ६८ को मृत्यु ।सन् २००८ : मुम्बईस्थित मुख्य रेल स्टेसन तथा होटलमा आक्रमण, १६६ जनाको मृत्यु ।सन् २०१६ : पठानकोटस्थित भारतीय वायुसेनाको अखडामा भएको चारदिने भिडन्तमा ७ भारतीय सैनिक र ६ विद्रोहीको मृत्यु ।सन् २०१६ : भारत प्रशासित कश्मीरस्थित उरीमा रहेको सैन्य अखडामा विद्रोहीद्वारा हमला । १९ सैनिकको मृत्यु ।सन् २०१९ : कश्मीरको पुलवामामा आत्मघाती विस्फोट, ४८ भारतीय सुरक्षाकर्मीको मृत्यु ।"
पाकिस्तान भन्छ खतरनाक खेल,"इस्लामावाद भारत प्रशासित जम्मुकश्मीर राज्यको विशेषाधिकार खारेज गर्ने भारतको निर्णयलाई पाकिस्तानले खतरनाक खेल को संज्ञा दिएको छ ।पाकिस्तानका विदेशमन्त्री शाह मोहम्मद कुरेशीले भारतीय कदमले उक्त क्षेत्रमा थप हिंसा भड्कने बताए । भारतले निकै खतरनाक खेल खेलेको छ । यसको असर पूरै क्षेत्रमा निकै भयानक हुन सक्छ, हजका लागि साउदी अरबको मक्का पुगेका कुरेशीले एक पाकिस्तानी टेलिभिजनमार्फत भनेका छन् । पाकिस्तानका प्रधानमन्त्री इमरान खानले कश्मीर मुद्दाको समाधान चाहे पनि भारतले थप जटिल बनाएको कुरेशीले दाबी गरे । भारतीय निर्णयले कश्मीरीहरू कैदीको जीवन बाँच्न बाध्य भएको उनले बताए । कश्मीरका जनताप्रति विश्वका मुस्लिमलाई एक हुन पनि उनले आग्रह गरेका छन् । पाकिस्तानी विदेश मन्त्रालयले पनि विज्ञप्तिमार्फत् भारतीय कदम गैरकानुनी भएको भन्दै त्यसविरुद्ध कडा कदम चाल्ने चेतावनी दिएको छ । भारत सरकारको एकल निर्णयले मात्रै कश्मीरको विशेषाधिकार अन्त्य हुँदैन, विज्ञप्तिमा भनिएको छ, यो निर्णय पाकिस्तान र भारत प्रशासित कश्मीरका लागि मान्य हुँदैन ।"
"३५ हजार बेचिए, १५ लाख जोखिममा","काठमाडौं  राष्ट्रिय मानवअधिकार आयोगले नेपालमा करिब ३५ हजार व्यक्ति बेचबिखनमा परेको र १५ लाख जोखिममा रहेको प्रतिवेदन सार्वजनिक गरेको छ । आन्तरिक तथा सीमापार मानव बेचबिखन दुवै उत्तिकै रहेको आयोगको भनाइ छ । मानव बेचबिखन एक अपराध मात्र नभई यो मानवअधिकार मर्यादा तथा मानिसको स्वतन्त्रतापूर्वक बाँच्न पाउने अधिकारको गम्भीर उल्लंघन हो, बेचबिखनसम्बन्धी राष्ट्रिय प्रतिवेदन सार्वजनिक गर्दै सोमबार आयोग अध्यक्ष अनुपराज शर्माले भने, मानव बेचबिखन विश्वव्यापी साझा समस्या हो । यसलाई निर्मूल पार्न सबैको प्रयास हुनुपर्छ । प्रतिवेदनअनुसार वयस्क मनोरञ्जन क्षेत्रमा ७ हजार ८ सय, वैदेशिक रोजगारीमा १२ हजार, निकृष्ट बालश्रममा १२ हजार र हराएका र फेला नपरेका ३ हजार २ सय गरी ३५ हजार व्यक्ति बेचबिखनमा परेका हुन् । जसमा महिला १५ हजार र ५ हजार बालबालिका छन् । नेपालमा १५ लाख व्यक्ति बेचबिखनको जोखिममा परेको प्रतिवेदनमा उल्लेख छ । यो कुल जनसंख्याको ६ प्रतिशत हो । यसमा १३ देखि १९ वर्षका ग्रामीण किशोरी १२ लाख, वयस्क मनोरञ्जन व्यवसायमा २१ हजार, वैदेशिक रोजगारीको तयारीमा रहेकाहरू १ लाख ८० हजार र बालश्रमिक १ लाख छन् । ७७ जिल्लामध्ये डोल्पा र मुगुबाहेक सबै जिल्लामा कुनै न कुनै बेचबिखनको जोखिममा छन् । हरेक वर्ष मानव बेचबिखनमा परेका करिब १ हजार व्यक्तिको उद्धार भइरहेको पाइन्छ । यद्यपि यसले मानव बेचबिखनको समग्र तस्बिर दिँदैन, आयोगकी आयुक्त मोहना अन्सारीले भनिन्, केवल यौन बजार र बाध्यकारी श्रमका लागि मात्र नेपालबाट भारतमा मानव बेचबिखन भएको छैन । तेस्रो राष्ट्रमा बेचबिखन गर्न मार्ग प्रयोजनका लागि पनि भइरहेको छ । प्रतिवेदनमा १३ हजार ६ सय ७८ व्यक्ति हराएको उल्लेख छ । यसमा बालक ८ सय ५, बालिका १७ सय ६२, पुरुष ११ सय ५५, महिला ४९ सय ८३, दलित १३ सय ३७ जना, दलित २१ सय ९६ र मधेसीमुस्लिम ११ सय ८७ जना छन् । हराएकामध्ये ७ हजार १ सय ८७ जना मात्रै भेटिएको उल्लेख छ, जसमा बालक ५ सय ६५, बालिका १२ सय २६, पुरुष ६ सय ४५, महिला २७ सय ६५, दलित ७ सय ३६, जनजाति ११ सय ७ र मधेसीमुस्लिम ७ सय ८४ जना छन् । आयोगले मानब बेचबिखन नियन्त्रणका लागि आन्तरिक प्रणालीमा कडाइ गरे पनि नयाँ मार्ग खुल्न थालेको जनाएको छ । विगतमा नेपालबाट भारत हुँदै हुने बेचबिखन हुने गरेको थियो । हाल भारत, बंगलादेश, म्यानमार, थाइल्यान्ड र इन्डोनेसियाका मार्ग प्रयोगमा आएका छन्, अन्सारीले भनिन्, दलाल तथा यसमा संलग्न व्यक्तिले पीडित सम्पर्क माध्यमका रूपमा आधुनिक प्रविधि, सामाजिक सञ्जालको प्रयोग, इमो, वी च्याट जस्ता माध्यमलाई प्रयोग गरेका छन् ।संयन्त्रहरू अन्योलग्रस्त र सहायताविहीन आयोगले मानव बेचबिखनविरुद्धका संयन्त्र अन्योलग्रस्त एवं सहायताविहीन अवस्थामा रहेको जानकारी दिएको छ । ती संयन्त्रका लागि नीतिगत मार्गनिर्देश छैन । ७ सय ५३ स्थानीय तहमा गठित स्थानीय समिति सक्रिय छैनन् । स्थानीय समिति लगभग मृतप्रायः छ, अन्सारीले भनिन्, पुनःस्थापना केन्द्रहरू संकटपूर्ण अवस्थामा सञ्चालित छन् । समयमै नीतिगत सुधार तथा सशोधन हुन नसक्दा राज्य स्रोतमा उपलब्ध बजेट तथा कार्यक्रम पनि कार्यान्वयन गर्न सकिएको छैन । महिला बालबालिका तथा ज्येष्ठ नागरिक मन्त्रालयमा विनियोजित बजेट १ करोड रुपैयाँभन्दा कम छ । १५ लाख जोखिम र ३५ हजार पीडित रहेको अवस्थामा यो बजेट पीडित संख्याका आधारमा प्रतिपीडित दुई सय ८६ रुपैयाँ पर्न आउँछ । जोखिम समूहलाई प्रतिव्यक्ति ७ रुपैयाँ पर्छ । यो लगानी मानब बेचबिखन अन्त्य गर्न आफैंमा हास्यास्पद छ । मानव बेचबिखन अपराधको विशेष अनुसन्धान गर्न सरकारले नेपाल प्रहरीमा विशेष ब्युरो स्थापना गरेकोलाई आयोगले सकारात्मक कदम भनेको छ । तर यसको नियमावली, कार्ययोजना प्रदेश तथा जिल्लास्तरसम्म विकेन्द्रीकरण, अन्तरदेशीय सहकार्य र सञ्जाल एवं संगठित अपराध, मानव बेचबिखन अनुसन्धानका क्षेत्रमा विशेष प्रशिक्षणका अभावमा अनुसन्धान कार्य फितलो भइरहेको उसको टिप्पणी छ । न्यायमा कमजोर पहुँच पीडितहरूको न्यायमा पहुँचमा आयोगले विगतको तुलनामा केही सुधार देखिएको बताएको छ । तर यो अझै अत्यन्त कमजोर रहेको उसको भनाइ छ । आयोगमा ३१ जिल्लाबाट गत चैत मसान्तसम्म १ सय ४९ घटनामा २ सय २ जना पीडित भएको तथ्यांक प्राप्त भएको थियो, जसमा १ सय २६ घटना मात्रै अदालतमा मुद्दा चलाइएको छ । महान्यायाधिवक्ता कार्यालयको वार्षिक प्रतिवेदन ०७४७५ मा देशभरका अदालतमा ३ सय ८५ मानव बेचबिखन र ५ सय ९३ मानब ओसारपसारका मुद्दा परेका थिए । जसमा बेचबिखनमा ५८ प्रतिशत र ओसारपसारमा ४१ प्रतिशत मुद्दा र्फ्छ्योट भए । मानव बेचबिखनका घटनामा जाहेरी दिने वा नदिने र मुद्दा चलाउने वा नचलाउने पीडितको स्वेच्छामा भर पर्छ । तर फौजदारी अपराधको सन्दर्भमा राज्यका प्रहरी निकायले कुनै घटना विशेषमा निरन्तर अनुगमन तथा अनुसन्धान गरी प्रतिवेदन तयार पारी मुद्दा चलाउन सक्छन् । प्रहरीले पीडितले नचाहेको, पीडित पक्षले बयान बदलेको वा पर्याप्त प्रमाण नदेखिएको कारण अनुसन्धान र मुद्दा चलाउन नसकेको बताइएको छ, प्रतिवेदनमा भनिएको छ, कानुन वा मानवीय दुवै दृष्टिकोणबाट यो तर्कसंगत छैन । गैससले आफूले उद्धार गरेका मानव बेचबिखनका पीडितहरूको सूचनाका आधारमा मानव बेचबिखनका घटनाको जानकारी सम्बन्धित प्रहरी निकायमा उपलब्ध गराउनुपर्ने थियो । प्रहरीले प्रहरी प्रतिवेदन तयार गरी मुद्दा चलाउने कार्य थालनी गर्नु जरुरी छ । बदलिँदो मानव बेचबिखनको सवाल र यसको संगठित जालोलाई सम्बोधन गर्न अझै नसकिएको आयोगले बताएको छ । पीडित र प्रभावितहरू समुदाय स्तरमा डर, धम्की र त्रासको सिकार भइरहेका छन् । परिणामतः बेचबिखनका उजुरी र जानकारी प्रहरी संयन्त्रसम्म नै आइपुग्दैनन्, अन्सारीले भनिन् ।"
सीमापारि गएका धेरै किशोरी फर्कंदैनन्,"बाँके  हातमा झोला बोकेर १७ वर्षीया किशोरी नेपालगन्जस्थित जमुनाहा नाका पार गर्न लागेकी थिइन् । एकसरो लुगामा पैदल लम्किरहेकी उनले तरकारी किन्न पारि जान लागेको बताइन् । नाकामा तैनाथ सुरक्षाकर्मीले सोधेपछि उनले भनिन्, तरकारी किनेर फर्किहाल्छु । उनीजस्ता थुप्रै किशोरी जिल्ला र आसपासबाट दैनिक सीमापारि सामान खरिद गर्न जान्छन् । परम्परादेखि सीमावर्ती भारतीय रुपैडिया बजारमा दैनिक उपभोग्य वस्तु र लत्ताकपडा खरिद गरिन्छ । यसरी सीमा काटेका कतिपय चेली कहिल्यै फर्किंदैनन् । १७ वर्षीया ती किशोरी तरकारी किन्ने बहानामा सीमा काट्न खोजिरहेकी रहिछन् । तर, उनी जान पाइनन् । माइती नेपालका कर्मचारीलाई शंका लागेपछि सोधपुछ गरे । त्यस क्रममा सीमापारि मानव तस्करी गर्ने व्यक्तिले उनलाई कुरिरहेको खुल्यो । घरमा जानकारी नदिई किशोरी तरकारी किन्ने बहानामा सीमा पारि जान लागेको पत्ता लाग्यो । नेपालगन्जकी १७ वर्षीया अर्की किशोरी घुम्ने भन्दै साथीसँगै सीमामा आइन् । उनीसँगै १८ वर्षीया साथीसमेत थिइन् । सोधपुछका क्रममा उनीहरू परिवारलाई ढाँटेर रुपैडिया जान लागेका थिए । माइती नेपालले त्यही सीमाबाट उनीहरूलाई फिर्ता गर्यो । अहिले नेपालगन्जबाट २ घण्टा दूरीमा रहेको बहराइचमा मेला हेर्न जाने किशोरीको लर्को छ । ती सबै स्थानीय हुन्छन् । बहराइच मेला भर्ने योजना बनाएर दुई दिनअघि १७ वर्षीया दुई किशोरी जमुनाहा नाकामा फेला परे । सोधपुछका क्रममा सीमापारि बसेका मानव तस्करले सेटिङ मिलाएको खुल्यो । सामान किन्न जाने बहानामा महिला र किशोरी दैनिक सीमामा आउनेजाने गर्छन् । यसरी जानेको उद्देश्य छुट्याउन र रोकथाम गर्न चुनौती भइरहेको माइती नेपालका नेपालगन्ज संयोजक केशव कोइरालाले बताए । यसरी जाने धेरै स्थानीय हुन्, उनले भने, जान नदिउँ किनमेल गर्ने मानव अधिकार हनन होला भन्ने डर, दिउँ फर्किने होइनन् कि भन्ने चिन्ता । लैजानका लागि तस्करले किशोरीलाई विभिन्न बहानामा सीमा पार गर्न लागाउँछन् । आफू भारतीय भूमिमा कुरेर बस्छन् । सिमानामा जिल्लाबाहिरबाट आएका भन्दा स्थानीय किशोरीलाई नियन्त्रण गर्न चुनौती रहेको उनले सुनाए । यहाँका धेरै जीवनयापनका लागि सीमापारि निर्भर छन् । त्यस्तो दैनिकीको फाइदा मानव तस्करले उठाइरहेका छन् । सन् २०१८ मा ९ सय २० जनाले जोखिमपूर्ण यात्रा गरेको माइती नेपालको तथ्यांक छ । त्यसमा सीमा जोडिएको नेपालगन्ज उपमहानगरपालिकाका मात्र २७ जना रहेका छन् । बैजनाथका ४४, खजुराका ३०, राप्तीसोनारीका ३१, डुडुवाका ३ र कोहलपुर नगरपालिकाका ७६ जना जोखिमपूर्ण यात्रा गरिरहेको अवस्थामा फेला परेका थिए । शक्ति समूह नेपालगन्ज ट्रान्जिट होमकी क्षेत्रीय अधिकृत निर्मला थापाका अनुसार पछिल्लो समय दलालले मान्छे कन्भिन्स गर्ने तरिका फेरिरहेका छन् । यसै साता दाङमा हर्बलको मार्केटिङ गर्ने जागिर दिन्छु भन्दै एक युवकले २० किशोरीलाई नेपालगन्ज नाका हुँदै भारत लगेको प्रहरीको अनुसन्धान ब्युरोबाट उनले खबर पाएको बताइन् ।"
४ केजी सुनसहित चिनियाँ पक्राउ,"काठमाडौं  त्रिभुवन अन्तर्राष्ट्रिय विमानस्थल भन्सारले हङकङबाट काठमाडौं आउँदै गरेका २३ वर्षीय चिनियाँ नागरिक ली निङ जलाई चार केजी अवैध सुनसहित पक्राउ गरेको छ । आइतबार राति १०ः५० मा विमानस्थल उत्रिएका ली नियमित भन्सार जाँचका क्रममा पक्राउ परेका हुन् । विमानस्थल भन्सार प्रमुख गजेन्द्र ठाकुरका अनुसार लीले लगेजभित्र कपडाको पेटीमा लुकाएर सुन छिराउन खोजेका थिए । लीसँग बिस्कुट आकारका एक केजी तौलका चार टुक्रा सुन भेटिएको हो । ली एक वर्षअघि पनि नेपाल आएर फर्केको देखिएको छ । उनी त्यतिबेला नेपाल आउनुको कारण खुलेको छैन । विमानस्थल भन्सारका अनुसार लीको पासपोर्टमा घाना एक पटक र दुबई दुई पटक भ्रमण गरेको देखिन्छ । अफ्रिकी देश घाना सुन उत्खननका निम्ति प्रख्यात छ भने दुबई सुन बिक्री वितरणको केन्द्र हो । यी दुवै देश उनी किन पुगेका थिए भन्ने खुलिसकेको छैन । भन्सार सम्बद्ध अधिकारीहरूले यात्रा विवरणबाट संगठित सुन तस्करीको गिरोहसँग उनको सम्पर्क रहेको अनुमान गरेका छन् । ली चीनको राजधानी बेइजिङबाट हङकङ हुँदै काठमाडौं आएको देखिन्छ । बेइजिङबाट ग्वानजाउ हुँदै काठमाडौं आउने चल्तीको रुट भए पनि लीले किन लामो र उल्टो रुट प्रयोग गरे भन्नेबारे पनि खुलेको छैन । साउन ७ मा गृह मन्त्रालयमा आयोजित पत्रकार सम्मेलनमा गृहमन्त्री रामबहादुर थापाले संगठित सुन तस्करी नियन्त्रणमा सरकार मूलभूत रूपमा सफल रहेको दाबी गरेको दुई साता नबित्दै विमानस्थलबाट चार केजी अवैध सुन बरामद भएको हो । साउनमा मात्रै अवैध सुन बरामद भएको यो तेस्रो घटना हो । साउन १५ मा रसुवा गोसाइँकुण्डका पेम्बा दिन्डुप तामाङ नागढुंगाबाट एक केजी सुनसहित पक्राउ परेका थिए । धादिङबाट मोटरसाइकलमा काठमाडौं आउँदै गरेका पेम्बाले पाइन्टको पेटी लगाउने स्थानमा कालो टेपले बेरेर एक केजी सुन लुकाएका थिए । साउन ९ मा गोरखाको धार्चे गाउँपालिका ३ को ओडारमा लुकाएर राखिएको १६ केजी अवैध सुन प्रहरीले बरामद गरेको थियो ।आइतबार राति बरामद सुनले चिनियाँहरूले संगठित तबरबाट नेपालमा सुन भित्र्याइरहेको प्रहरीको आशंकालाई बल पुर्याएको छ । भूकम्पअघि सिन्धुपाल्चोकको तातोपानी नाका हुँदै अवैध सुन भित्रिने गरेकामा उक्त नाका बन्द भएपछि रसुवाको केरुङ नाका सक्रिय भएको थियो । स्थल नाकाका अलावा चिनियाँहरूले त्रिभुवन अन्तर्राष्ट्रिय विमानस्थलबाटै पनि अवैध रूपमा सुन भित्र्याइरहेको देखिएको छ । गत चैत २८ मा चीनको कुनमिङबाट काठमाडौं आएका दुई चिनियाँ नागरिक मलद्वारमा साढे तीन किलो सुन लुकाएर ल्याएको अवस्थामा विमानस्थलबाटै पक्राउ परेका थिए । पछिल्ला घटनाहरूबाट चिनियाँले अनेकन तबरबाट सुन भित्र्याउने प्रयास जारी राखेको देखिन्छ, विमानस्थलका एक सुरक्षा अधिकारीले भने ।"
प्रतिनिधिसभाको अवरोध हट्यो,"काठमाडौं  कांग्रेस र राजपाले सर्लाहीका दुईवटा घटनाको विषयमा संसदीय छानबिन समिति बनाउनुपर्ने अडान छाडेपछि प्रतिनिधिसभाको तीन सातादेखिको अवरोध हटेको छ ।नेत्रविक्रम चन्द समूहका सर्लाही इन्चार्ज कुमार पौडेल र सडक प्रदर्शन क्रममा सरोजनारायण सिंह मारिएको घटनाको संसदीय छानबिन माग गर्दै कांग्रेस र राजपाले असार २४ देखि प्रतिनिधिसभा अवरोध गर्दै आएका थिए । विशेष समिति गठन गर्ने मध्यमार्गी विकल्पमा दलहरूबीच सहमति भएपछि कांग्रेस र राजपा अवरोध हटाउन सहमत भएका हुन् । सत्तापक्षले संसदीय छानबिन समिति गठन गर्न नसक्ने अडान राख्दै आएको थियो । पूर्वसभामुख तथा नेकपा संसदीय दलका उपनेता सुवासचन्द्र नेम्बाङको संयोजकत्वमा सात सदस्यीय समिति गठन भएको छ । समितिले कुनै घटना विशेषको अध्ययन गर्नेभन्दा पनि संसद् अवरोध हटाउने र भविष्यमा यस्तो हुन नदिन सरकार, सत्तापक्ष र विपक्षलाई सुझाव दिनेछ ।समितिमा नेकपाका तीन, कांग्रेसका दुई, राजपा र समाजवादीका एकएक सांसद छन् । नेकपाबाट नेम्बाङ, देव गुरुङ र विन्दा पाण्डे, कांग्रेसबाट मीनेन्द्र रिजाल, पुष्पा भुसाल, राजपाबाट लक्ष्मणलाल कर्ण र समाजवादी पार्टीबाट उमाशंकर अरगरिया छन् । सभामुख कृष्णबहादुर महराले प्रतिनिधिसभाको गतिरोध खुलाउन दलहरूसँग पटकपटक छलफल गरेका थिए । सोमबार पनि बैठक दुई घण्टा सारेर सर्वदलीय छलफल गरेका थिए । छलफलमा राष्ट्रिय मानवअधिकार आयोगले पनि कुमार पौडेल हत्याको घटना छानबिन गरेकाले त्यससँग जुध्ने गरी छुट्टै समिति गठन नगर्नेमा उनीहरू सहमत भएका हुन् । मधेस आन्दोलनमा भएको घटनासम्बन्धी छानबिन गर्न गठित लाल आयोगको प्रतिवेदनलाई सार्वजनिक गर्न भने सबै सहमत भएका छन् । सभामुख कृष्णबहादुर महराले समिति गठनबारे जानकारी गराउँदै लाल आयोगको प्रतिवेदन सार्वजनिक गर्न सरकारलाई निर्देशन दिएका छन् । उनकै कक्षमा भएका सर्वदलीय बैठकको सहमतिअनुसार उनले सरकारलाई रुलिङ गरेका हुन् । पूर्वन्यायाधीश गिरीशचन्द्रलाल यादव नेतृत्वको समितिले मधेस आन्दोलनबारे प्रतिवेदन तयार गरी सरकारलाई बुझाइसके पनि सरकारले अहिलेसम्म सार्वजनिक गरेको छैन ।अवरोध खुलेपछि चलेको प्रतिनिधिसभा बैठकको सुरुमै कांग्रेस सचेतक पुष्पा भुसालले कांग्रेस संवाद र सहमतिबाटै अघि बढ्न चाहेको उल्लेख गर्दै सर्लाही घटना मानवअधिकारको विषय भएकाले राज्यको ध्यानाकर्षण हुनुपर्ने बताइन् । हामीले संसद् अवरोध गराउन चाहेका छैनौं, विधिको शासनको विषय अघि सारेका हौं, उनले भनिन्, कांग्रेस हत्याहिंसाको पक्षमा हिजो पनि थिएन, आज पनि छैन र भोलि पनि हुँदैन । उनले प्रतिपक्षले संसद् अवरोध गर्दा उठाएका विषय सम्बोधन गर्नुपर्नेमा जोड दिइन् ।राजपा नेता राजकिशोर यादवले संवाद र सहकार्यले सार्थकता पाएको बताए । केही दिनदेखि हाम्रा कुरा सुनुवाइ नहुँदा अवरोध गरेका हौं, उनले भने ।नेकपाका प्रमुख सचेतक देव गुरुङले सर्लाही (पौडेल हत्या) घटनाको संवैधानिक निकायले छानबिन गरिरहेकाले त्यसमा ओभर ल्यापिङ हुने गरी अर्को समिति नबनाइएको बताए । अर्को घटनामा स्थानीय र दलहरूबीच १४ वटा विषयमा सहमति भइसकेकाले त्यसलाई पनि हेरौं भनेर फेरि समिति गठन नगरिएको सुनाए । सत्तापक्ष र प्रतिपक्षको अथक प्रयासपछि संसद् सुचारु भएको छ, समितिका सदस्यसमेत रहेका गुरुङले भने, अब यस्तो गतिरोध नहोस् भनेर सुझाव समिति गठन गर्ने निर्णयमा पुगेका हौं ।समिति सदस्य लक्ष्मणलाल कर्णले दलहरूको बिहानदेखिको बैठकको सहमतिअनुसार संसद् सुचारु भएको भन्दै यो समितिले वर्तमान अवरोध हटाउने र पछि पनि त्यस्ता अवरोध आउन नदिने बताए । अध्ययन तथा सुझाव समिति गठन गर्ने र लाल आयोगको प्रतिवेदन सार्वजनिक गर्न सभामुखले रुलिङ गर्ने सहमतिअनुसार संसद् चलेको हो, उनले सञ्चारकर्मीसँग भने । ३० दिने समितिको म्यादपछि फेरि अवरोध आए के गर्नुहुन्छ भन्ने सञ्चारकर्मीको जिज्ञासामा उनले भने, यो पछि अर्को समस्या आयो भने फेरि विशेष समिति बनाएर हल गर्छौं ।समिति संयोजक नेम्वाङले संसद्ले औपचारिकपत्र दिएपछि तुरुन्तै काम सुरु गर्ने भन्दै अब यस्तो अवरोध नहोस् भनेर समितिले अध्ययन र सुझाव दिने बताए । संसद् वार्ता र संवादको थलो हो, यो क्रियाशील हुनुपर्छ र यसमा दलहरू एकै ठाउँमा उभिएका छौं, नेम्वाङले भने, अब कहिल्यै पनि यस्तो अवरोध नहोस् भनेर समितिले अध्ययन र सुझाव दिनेछ ।संसद् सुचारु भएसँगै आइतबारको बैठकमा पाँचवटा विधेयकसम्बन्धी प्रतिवेदन पेस भएका छन् । जसमा सेफगार्ड, एन्टीडम्पिङ, औद्योगिक व्यवसाय विकास, प्रशासकीय अदालत, वातावरण संरक्षण र प्रहरी समायोजन विधेयक छन् । के हो विशेष समिति ?प्रतिनिधिसभा नियमावलीअनुसार विशेष समिति गठन गर्न सक्ने प्रावधान छ । समितिको काम, समयावधि र समिति सदस्यको नामावली सभामुखले बैठकमा प्रस्तुत गर्नुपर्ने नियम छ । यो समिति जारी संसद् अवरोधलाई हटाउन, प्रभावकारी बनाउन र भविष्यमा फेरि यस्तो अवरोध नदोहोरियोस् भनेर सुझाव दिन गठन गरिएको हो । दलहरूको सहमतिअनुसार गठित समितिले संविधान, नियम र स्थापित परम्पराको अध्ययन गरी सुझाव दिनेछ ।"
कुन राजेन्द्र महतो ? कसको नागरिकता खारेज ?,"काठमाडौं राजपा नेता राजेन्द्र महतोले आठ जना भारतीयले लिएको नेपाली नागरिकता सरकारले खारेज गर्दा त्यसमा उल्लेख भएका एक व्यक्ति राजेन्द्र महतोबारे भ्रम पारेर आफूलाई लक्षित गरिएको आरोप लगाएका छन् ।सरकारले नाम, ठेगाना नखुलाई कुन राजेन्द्र महतो हो भन्ने स्पष्ट नगरी भ्रमको खेती गरेको उनले आरोप लगाए । कुन राजेन्द्र महतो हो ? खोइ त, सरकारले यस्तो संवेदनशील विषय सार्वजनिक गर्दा स्पष्ट पार्नु पर्दैन ? उनले संसद्मा आपत्ति जनाउँदै भने, नाम, ठेगाना केही उल्लेख नगरी राजपा नेता राजेन्द्र महतोको नागरिकता बदर गरिएको भन्नु यो के हो ? सरकारका प्रवक्ता तथा सञ्चारमन्त्री गोकुल बाँस्कोटाले ८ जनाको नागरिकता खारेज गर्दा राजपा नेता महतो भनेका थिएनन् । महतोले यसरी मिडियामा आएको छ भन्दै आपत्ति जनाए । झूटा विवरणको आधारमा ८ भारतीयमध्ये ७ जनाले धनुषाबाट र एक जनाले महोत्तरीबाट नेपाली नागरिकता लिएका थिए ।"
"सक्कली यतै, नक्कली उडे अमेरिका","दमक  राष्ट्रसंघीय शरणार्थी आयोगमार्फत तेस्रो देशमा बसोबासका लागि सबै कागजी प्रक्रिया पूरा गरिन्जेल परिवारका अन्तरे छोरा मोतीलाल थापा (राज) लहरै पंक्तिमा उभिएका थिए । तर उड्ने बेला यी अन्तरेको ठाउँमा अरू कोही अमेरिकाको मिसोरी पुगेको धेरै ढिलो मात्रै थाहा भयो ।म भुटानको दागाना जिल्लाबाट बुबाआमाका पछि लागेर सन् १९९२ मा बेलडाँगी शिविर आइपुग्दा ११ वर्षको थिएँ, बेलडाँगी शिविरमा भेटिएका थापाले सुनाए, यतै पढियो, बढियो । शरणार्थी दर्ता र प्रमाणीकरणमा पनि परें । घरफिर्तीको कुरा सुरु हुँदै गर्दा बाबु लालबहादुर यही शिविरमा सन् २०१२ मा बित्नुभयो ।बीचमा मोतीलाल भारतको मणिपुर गएर गाईपालनमा लागे । सन् २०१५ को अन्त्यतिर एक दिन फेसबुक खोल्दा मात्रै बहिनी दिल्लीमायाबाट मोतीलालले थाहा पाए, घरपरिवारकै अमेरिकी पुनर्वासबारे । कुदेर शिविर आइपुगें, मोतीलालले सुनाए, शिविरको व्यवस्थापन समिति र शरणार्थी आयोगले भरेका कम्प्युटर लगबुकमा हेरिहेरें । कतै मेरो नाममा फोटो खाली राखिएको थियो, कतै मोतीलाल थापा अमेरिका गइसकेको भनेर अर्कैको तस्बिर देखाइयो । शिविरमै भेटिएका ४६ वर्षीय जितबहादुर मगरको कथा पनि उस्तै छ । भुटानको दगानाबाट लखेटिएर सन् १९९२ मै झापा आइपुगेका बुबाआमा, भाइबहिनी पनि यतिखेर अमेरिकाको क्यान्टोकी पुगिसकेका छन् । पुनर्वासको प्रक्रिया थाल्दा बुबाआमासँगै म पनि ३ पटक शरणार्थी आयोगको दमक कार्यालयमा लगबुक भर्न पुगेको थिएँ, प्रमाणीकरण पनि निकै पटक भयो, जितबहादुरले सुनाए, बुबाआमा, दाजुबहिनीको फोटो हेर्दै जाँदा मेरो ठाउँमा त एउटा जुँगामुठे पो देखापर्यो । मैले यो म होइन भनिरहें, सुनुवाइ कतै भएन ।यो अन्याय सँगै परिवारसँग बिछोडिँदाको व्यथा गाउँदै मोतीलाल र जितबहादुर शरणार्थी शिविर वरपर गरिरहेका भेटिन्छन् । गरिखानका लागि मोतीलालले शिविरभित्रै बाख्रापालन गरेका छन् । जितबहादुर भने शिविरमै हुने निर्माण काममा ज्यालादारी गर्छन् । दुवैका श्रीमती र छोराछोरी पनि साथैछन् ।मोतीलाल र जितबहादुर जस्तो एउटाको नाममा अर्कै व्यक्ति पुनर्वासमा गएको अरू २० भन्दा बढी शरणार्थीबारे पनि कतै सोधखोज नभएको शरणार्थी समन्वय एकाइका एक पूर्वकर्मचारी बताउँछन् । सक्कली शरणार्थी पनि कोही शिविर बाहिर गई बसेका छन्, ती कर्मचारीले भने, कति भने शिविरभित्रै असुरक्षा महसुस गर्दै बसिरहेका छन् । मोतीलाल र जितबहादुरले आफ्नो नाममा अरू कोही उडिसकेको दाबी गरिरहँदा शरणार्थी आयोगसहितका निकायले शिविरका बूढापाका र जानकार बोलाएर मोतीलाल र जितबहादुर के यिनै हुन् ? भनेर पञ्चायतीसमेत बसाएका थिए । चिन्नेजान्ने सबैले मोतीलाल र जितबहादुर यिनै हुन् भनेर हामीलाई नै प्रमाणित गरिदिए, तैपनि सुनुवाइ भएन, उनीहरूले भने ।यस प्रकारको गुनासो र उजुरी लिखित रूपमा आयोगमा नआएको शरणार्थी आयोगको काठमाडौंस्थित मुख्यालयका सूचना अधिकृत दीपेशदास श्रेष्ठले बताए । शरणार्थी पुनर्वास प्रक्रियामा आयोगसहित अन्तर्राष्ट्रिय आप्रवासन संगठन, नेपाल सरकारलगायत निकायले धेरै प्रक्रिया पूरा गरेर मात्रै अन्तिम निर्णय लिने गरेको छ, उनले भने, अहिले सुनिएको प्रकृतिको गुनासोबारे जानकारी छैन ।शिविरमै भेटिएका ५४ वर्षीय मधुलाल चापागाईंले आफू पनि शरणार्थी गणना र प्रमाणीकरण क्रममा परेर पनि असाइलम सिकर का रूपमा मात्रै परिचयपत्र लिई हिँडिरहेको बताए । भुटानको चिराङबाट सन् १९९४ मा म झापा शिविर आएको हुँ, मेरा सबै परिवार अमेरिका गइसके । मलाई भने गणनामा गयल भनेर माग्दै नमागेको असाइलम सिकर भनिएको छ । शरणार्थी आयोग र स्थानीय समन्वय समितिको अनुमति लिएरै बनारसमा संस्कृत पढ्न गएका ओमप्रकाश सापकोटा शास्त्री गुरु बनेर त आए । उनले पनि परिवारका ८ सदस्यमध्ये ७ लाई छाड्नुपर्यो । हरेक वर्ष शिविरमा आएर पुनर्दर्ता र हाजिरी गराए पनि अहिले शरणार्थी मान्यतासमेत पाउन नसकेको उनको गुनासो छ । फेरि कार्यदलझापाको दमकस्थित बेलडाँगी शरणार्थी र मोरङको पथरीशनिश्चरे शिविरमा रहेका झन्डै ७ हजार शरणार्थीको स्थायी समस्या समाधानको उपाय पहिल्याउन पूर्वसहसचिव बालकृष्ण पन्थीको संयोजकत्वमा गृह मन्त्रालयले गठन गरेको कार्यदलले गतसाता दुवै शिविरको स्थलगत भ्रमण गरेको छ । घरफिर्ती प्रक्रियामा भने जस्तो प्रक्रिया अघि नबढेको र पुनर्वासको कामकुरा पनि रोकिएको अवस्थामा शरणार्थी समस्या सामाधनको वैकल्पिक उपाय पहिल्याउन हामीले छलफल थालेका हौं, संयोजक पन्थीले कान्तिपुरसँग भने । कार्यदलले दिएको निर्देशनमा पथरीशनिश्चरे र बेलडाँगी शिविरमा रहेका शरणार्थीको गणनासमेत थालिएको छ । कार्यदलमा गणेश केसी र दीपकप्रसाद न्यौपाने सदस्य छन् । भुटानी शरणार्थीलाई स्थानीय बसोबासको विकल्प दिनुपरे तिब्बती शरणार्थीलाई झैं वर्क परमिट दिएर राख्न सकिने सम्भावना रहेको स्रोतको भनाइ छ । शरणार्थी गणना गर्दा घरफिर्ती गर्न चाहने, स्थानीय बसोबास रुचाउने वा पुनर्वासमा जाने इच्छुकको लगत फेरि निकालिएको छ, पथरीशनिश्चरे शिविरका सचिव चम्पासिंह राईले भने, अब स्वदेश फिर्तीको सम्भावना न्यून भइसकेकाले समस्या समाधानमा विकल्पको कुरा हुन थालेको छ । राष्ट्रसंघीय शरणार्थी नियोगले एक महिनाअघि मात्रै गरेको अध्ययनमा बाँकी रहेका शरणार्थीमध्ये ६० प्रतिशतभन्दा बढीले स्थानीय बसोबास चाहेका छन् । ३६ प्रतिशतले घरफिर्ती र ४ प्रतिशतले मात्रै तेस्रो देशमा बसोबासको आकांक्षा राखेको राईले जानकारी दिए । शरणार्थी पुनर्वासको प्रक्रिया टुंगिई भुटानी शरणार्थीको संख्यात्मक समस्या गौण बनेपछि दमकस्थित शरणार्थी आयोगको कार्यालय पनि हट्ने भएको छ । शरणार्थीलाई विश्व खाद्य संगठनले खाद्यान्न सहयोग गर्न छाडिसकेको छ भने शिक्षा एवं स्वास्थ्यका मानवीय सहयोग पनि कम हुँदै गएका छन् । स्थानीय बसोबासका हकमा शरणार्थी समुदायले नेपाल सरकारसमक्ष आफूले ५ कट्ठा जमिन, ५० लाख रुपैयाँ र एउटा पक्की घर पाउनुपर्ने सर्त राखिसकेको छ । भुटानी शरणार्थीका बालबच्चालाई जन्मदर्ता दिन थालिएको प्रक्रियासँग स्थानीय बसोबासको सन्दर्भ जोडिनु अनावश्यक रहेको बेलडाँगी शिविर बसेको दमक ३ का वडाध्यक्ष नवीन बरालले बताए । यो सामान्य रेकर्ड पद्धति हो, उनले भने, शरणार्थी शिविरमा जन्मेको हो भन्ने आधारमा अन्य शीर्षकमा यसरी जन्मदर्ताको सुविधा दिने गरिएको हो । बिर्तामोडमा बस्दै आएका भुटानी शरणार्थी नेता टेकनाथ रिजालले अन्तर्राष्ट्रिय समुदायलाई देखाउनकै लागि भए पनि नेपालले शरणार्थी घरफिर्तीको अडान कायमै राख्नुपर्ने बताए । यो नेपालको अडानको जित मात्रै होइन, शरणार्थी समस्या समाधानमा चलेको विश्वव्यापी मान्यतामा घरफिर्तीको आधारलाई आत्मसात् गरेको ठहर्नेछ, उनले भने ।"
घरैपिच्छे डेंगु,"सुनसरी  धरानमा तीन महिना बितिसक्दा पनि डेंगु नियन्त्रण हुन सकेको छैन । यहाँ करिब ४ हजार जना डेंगु भाइरसबाट संक्रमित भइसकेका छन् । साउनमा मात्र ७ सय २० जना बिरामी थपिएका छन् । धरानका हरेकजसो घरमा डेंगुका बिरामी भेटिइरहेका छन् । कतिपय घरमा सात जनासम्म संक्रमित छन् । एडिस एजिप्टाई र एडिस एल्बोपिक्टस जातको पोथी लामखुट्टेले पानीमा पारेका अन्डा, लार्भा र प्यूपा नस्ट नगरिँदा डेंगु नियन्त्रण हुन नसकेको हो । एउटै सहरमा धेरैजना संक्रमित भएपछि प्रदेश १ को प्रदेशसभाले धरानलाई डेंगु संकटग्रस्त क्षेत्र घोषणा गरिसकेको छ । उपमहानगरपालिका कार्यालयले डेंगु नियन्त्रणमा ३० लाख रुपैयाँ खर्च गरिसकेको छ । चारवटा फगिङ मेसिन खरिद गर्दा मात्र ३ लाख ८० हजार खर्च भएको छ । यसबाहेक डिजल, साइफर मेथ्रिन, प्राविधिकलाई भत्ता सुविधा र जनचेतना कार्यक्रम सञ्चालनमा खर्च भएको छ । डेंगु संक्रमणको दर घटेको छैन । बीपी कोइराला स्वास्थ्य विज्ञान प्रतिष्ठानले दैनिक २० देखि २५ जना उपचार गर्न आउने गरेको जनाएको छ । अरू निजी क्लिनिक र अस्पतालमा पनि बिरामी उतिकै छन् । डेंगु प्रकोप नियन्त्रणका लागि प्रतिष्ठानको पब्लिक हेल्थ तथा कम्युनिटी मेडिसिन विभागका चिकित्सक र ल्याब टेक्निसियन समावेश गरेर र्यापिड रेस्पोन्स टिम गठन गरिएको थियो । टिमले जनप्रतिनिधि, स्थानीय समुदाय, विभिन्न शैक्षिक संस्थाका सदस्यहरूलाई जमेको सफा पानीमा लामखुट्टेले पारेका अन्डा, लार्भा र प्युपा नष्ट गर्ने तरिका सिकाएको थियो । धेरै बिरामी भेटिएपछि उपमहानगरपालिकाले ८ र १५ नम्बर वडालाई स्वास्थ्य संकटग्रस्त क्षेत्र घोषणा गरेको थियो । प्रदेश सरकारको स्वास्थ्य निर्देशनालय र केन्द्र सरकारका स्वास्थ्य टोली तथा अनुसन्धानकर्मीहरू धरान आएर सर्च एन्ड डेस्ट्रोय (खोजी र नष्ट) अभियानमा सहभागी भएका थिए । डेंगु फैलिएको तीन सातासम्म विभिन्न वडामा सरकारी, गैरसरकारी संघसंस्थाका सदस्यहरू नियन्त्रण अभियानमा सक्रिय देखिए । त्यसयता उनीहरू सुस्ताउदा फेरि संक्रमण दर बढेको हो । डेंगु फैलने सिजन भएकाले धरान, इटहरी, विराटनगर, इनरुवा, झापाका केही क्षेत्रमा नियन्त्रण गर्न मुस्किल भएको छ । भदौसम्म प्रकोप जारी रहन सक्छ, प्रदेश १ का स्वास्थ्य निर्देशक चन्द्रदेव मेहताले भने । भारत र बंगलादेश जस्ता डेंगु प्रभावित मुलुकहरूमा पनि सर्च एन्ड डेस्ट्रोय अभियान नै चलाइने गरेको उनले बताए । हामीले पनि त्यही नीति पछ्याइरहेका छौं तर, प्रभावकारी हुन सकेको छैन, उनले भने । डेंगु संक्रमित लामखुट्टेको अन्डा, लार्भा र प्युपा नष्ट गर्नुभन्दा उडिरहेको लामखुट्टे मार्नलाई फगिङ (कीटनाशक औषधि छर्कने) मा स्थानीय समुदाय बढी केन्द्रित भएकाले प्रकोप नियन्त्रण हुन नसकेको उनको ठहर छ । फगिङ प्रभावकारी हुँदैन । यसले लामखुट्टे मार्छ तर, त्यसका अन्डा, लार्भा प्युपा नष्ट गर्न सक्दैन, उनले भने । उपमहानगरपालिकाका स्वास्थ्य विभाग प्रमुख रामबाबु यादवले वडावासीले फगिङ मेसिन माग गरिरहेको बताए । उनले भने, धरानको हावापानी पछिल्लो समय डेंगु सार्ने लामखुट्टेका लागि उपयुक्त भइदिएको छ । न चिसो न गर्मी । बढी गर्मी र बढी चिसो भए लामखुट्टेका अन्डा, लार्भा, प्युपा मर्न सक्छन् । उपमहानगरपालिकाले संकटग्रस्त क्षेत्रमा फगिङका साथै जनचेतनामूलक कार्यहरू गरिरहेको उनले बताए । सोमबारदेखि वडा ७ बाट फेरि सर्च एन्ड डेस्ट्रोय अभियान सुरु गरेका छौं, उनले भने । धरानमा देखिएको डेंगु सेरोटाइप२ रहेको चिकित्सक बताउँछन् । समुदाय सचेत हुँदाहुँदै पनि धरानमा डेंगु नियन्त्रण नहुनुमा मानवीय व्यवहार प्रमुख कारण रहेको विज्ञ चिकित्सकहरूले बताएका छन् । बीपी प्रतिष्ठानका पब्लिक हेल्थ तथा कम्युनिटी मेडिसिनका चिकित्सकसमेत रहेका र्यापिड रेस्पोन्स टिमका संयोजक डा विजयकुमार खनालले भने, जनचेतना फैलाइएको छ । घरघर गएर लामखुट्टेका अन्डा, लार्भा, प्युपा नष्ट गर्ने तरिका सिकाइएको छ । तर, अरूले आएर गरिदेओस् भन्ने शैलीको व्यवहार परिवर्तन नगरेसम्म नियन्त्रण हुन सक्दैन । उपमहानगरपालिकाकी कार्यवाहक प्रमुख मन्जु भण्डारी सुवेदीले यसै सातादेखि विशेष र फरक शैली अपनाएर भए पनि जनपरिचालन गर्न गृहकार्य गरिरहेको बताइन । सर्च एन्ड डेस्ट्रोयमा एक घरबाट एकजना निस्कने वातावरण बनाउदैँ छौं, उनले भनिन्, धरानमा करिब ३५ हजार घर छन् । एकसाथ अभियानमा निस्के एक सातामै डेंगु नियन्त्रण गर्न सक्छौं । विज्ञ तथा चिकित्सकहरूको सल्लाहअनुसार घर, अफिसमा हुने फ्रिज, एसी, कुलर र गमला राख्ने प्लेटलगायतको अनुगमन थाल्ने पनि उनले बताइन । अभियानमा सुरक्षाकर्मी पनि परिचालन गर्ने तयारी भइरहेको छ, उनले भनिन् । धरानस्थित केन्द्रीय प्रविधि क्याम्पस, हात्तीसारको माइक्रोबाइलोजी विभागले डेंगु नियन्त्रणका लागि आफ्ना विद्यार्थीलाई जनचेतनाका लागि विभिन्न विद्यालय, वडा तथा टोलहरूमा पठाउन थालेको छ । विभागीय प्रमुख धीरेन सुब्बा लिम्बुका अनुसार हालै गरिएको सर्वेक्षणमा धरानवासी डेंगुबारे जानकार भए पनि नियन्त्रणका उपाय लागू नगर्ने प्रवृत्ति देखिएको छ । क्याम्पसका विद्यार्थी, शिक्षकले केही साताअघि एक हजार जनामा डेंगुबारे ज्ञान, व्यवहार र अभ्यासबारे सर्वेक्षण गरेका थियौं । धरानेहरूलाई यो कस्तो रोग हो, के गर्नुपर्छ, कसरी बच्न सकिन्छ भन्ने प्रस्ट थाहा छ तर, व्यवहारमा भने कसैले पनि लागू गरेको पाइएन, उनले भने, नियन्त्रण नहुनुको मुख्य कारण अल्छीपन हो । जानेको उपायलाई प्रत्येकले व्यवहार लागू नगरेसम्म डेंगु नियन्त्रणमा नआउने उनले बताए । धरान, इटहरी र इनरुवामा भेटिएका डेंगु भाइरसको प्रजातिबारे अध्ययन र अनुसन्धानमा काठमाडौंको कमलपोखरीस्थित अत्याधुनिक उपकरणयुक्त सेन्ट्रल डाइग्नोष्टिक ल्याबोरेटरी एन्ड रिचर्स सेन्टर सँग सहकार्य गरिरहेको उनले जानकारी दिए । धरानमा डेंगु संक्रमणको लक्षण देखिएका सय जनाको रगतको नमुनालाई सेरोटाइप परीक्षणका लागि पठाउँदा ९९ जनामा पोजेटिभ देखियो, रिचर्स सेन्टरका मोलिकुलर भाइरोलोजीका वैज्ञानिक विष्णुप्रसाद उपाध्यायले भने । डेंगु नियन्त्रणका लागि उपमहानगरपालिकाले मात्र होइन, वडा र टोलटोलका बासिन्दाले आफैं खरिद गरेर ल्याएको फगिङ मेसिन प्रयोग गर्ने होड छ । तर, यो प्रविधिलाई विश्व स्वास्थ्य संगठनले पहिल्यै प्रतिबन्ध गरिसकेको छ । फगिङ मेसिनमा अल्फा साइफर मेथ्रिन नामको रासायनिक तत्त्वमा डिजेल वा मट्टितेल मिसाएर धूवाँका रूपमा औषधि छर्ने गरिन्छ । फगिङले वयस्क लामखुट्टेलाई मात्र मार्ने बताइए पनि मानव स्वास्थ्यका लागि समेत हानिकारक हुने भन्दै विश्व स्वास्थ्य संगठनले प्रतिबन्ध लगाएको हो । प्रकृतिका मित्र मानिएका पुतली, किरा फट्याङ्ग्रा जस्ता साना जीव पनि मार्ने भएकाले फगिङ मेसिन प्रयोग गर्नु अनुपयुक्त हुने विशव स्वास्थ्य संगठनले जनाएको छ ।"
गाउँपालिकाबाट बिरामीलाई निःशुल्क रगत,"हेटौंडा मकवानपुरको एक गाउँपालिकाले बिरामीलाई आवश्यक पर्ने रगतको रकम उपलब्ध गराउने भएको छ । रगत खरिद गर्न नसकेर कसैले पनि समस्या भोग्न नपरोस् भनेर बकैया गाउँपालिकाले रकम उपलब्ध गराउने निर्णय गरेको अध्यक्ष दामोदर खनालले बताए । उपचार गर्ने क्रममा अस्पतालमा रगतको अभाव हुने र गाउँलेले रगतको व्यवस्था गर्न समस्या भोग्दै आइरहेको र रकमको पनि अभाव हुने भएकाले ब्लड बैंक हेटौंडासँग गाउँपालिकाले सहकार्य गरेको हो । रगतको निम्ति लाग्ने शुल्क गाउँपालिकाले ब्लड बैंक हेटौंडालाई उपलब्ध गराउने नीति छ । रगतको व्यवस्था गर्न नसकेर दुर्गम गाउँका केही बिरामीले ज्यान गुमाएको घटनापश्चात् रगतको व्यवस्था गरिदिने निर्णय गरेको हो, उपाध्यक्ष सरला बोलखेले भनिन् । गाउँका बिरामीले हत्तपति रगत नपाउने, पाए पनि पैसा नहुने भएकाले चालु आवदेखि उक्त नीति पारित गरेको उनले सुनाइन् । ब्लड बैंकसँग एक प्रिन्ट रगत खरिद गर्न साढे ८ सय रुपैयाँ पर्छ । बकैयाका बिरामीलाई आवश्यक पर्ने रगत ब्लड बैंकले उपलब्ध गराउने र गाउँपालिकाले भुक्तानी गर्ने सहमति भएको छ ब्लड बैंक हेटौंडाका प्रमुख टंकप्रसाद दाहालले बताए ।"
२८२ लाई सुरक्षित ठाउँमा सारियो,"दोलखा जुँगु पहिरोमा हराइरहेका दुई जनाको खोजी गर्न प्रहरीको विशेष टोली झिकाइने भएको छ । ७७ घरमा क्षति पुग्ने गरी शुक्रबार राति गौरीशंकर गाउँपालिका१ स्थित पहिरोमा हराएका ५५ वर्षीय जगतबहादुर खत्री र १८ वर्षीय निशान खडकाको खोजी गर्न विज्ञ टोली झिकाइने भएको हो । कुकुरसहितको टोलीले मंगलबारबाट कार्य थाल्ने जनाएको छ ।आठवटा बस्तीमा क्षति पुग्ने गरी पहिरो जाने क्रममा दुई जना बेपत्ता भएका हुन् । पहिरोपछि ७७ घरपरिवारका दुई सय ८२ जनाको बिल्लीबाठ भएको छ । सोमबार जिल्ला समन्वय समितिले ७७ परिवारका लागि स्कुल, स्वास्थ्य केन्द्र र आफन्तको घरहरूमा अस्थायी बसोबास मिलाएको छ । समितिको बैठकले पीडितलाई खानेपानी, स्वास्थ्य र आवागमनको समस्यामा फसेकाबारे बैठकमा छलफल भएको थियो ।उक्त पहिरोले जुँगु आउजाउ गर्ने तीनवटा सडक अवरुद्ध छन् । सडक यातायात टुटेपछि उक्त स्थानमा राहत सामग्री पुर्याउन कठिन भएको अधिकारीहरूले बताएका छन् । हाललाई गाउँपालिका र विभिन्न तहले रकम संकलन अभियान सुरु गरेको पूर्वराज्यमन्त्री देवी खडकाले बताइन् । उनले विस्थापितका लागि बासको व्यवस्था गर्न एक साताका लागि विद्यालय बन्द गरिएको तर त्यसपछि कहाँ स्थापित गरिने समस्या रहेको उनको भनाइ छ । स्थायी बासस्थानका लागि उपर्युक्त थलोको खोजी गर्न मंगलबारबाट राष्ट्रिय पुनर्निर्माण प्राधिकरणको प्राविधिकलाई पहिरो स्थलमा पठाउने पनि बैठकले निर्णय गरेको छ । स्थायी बासलगायत अन्य सहायताका लागि सोमबार संघीय सांसद पार्वत गुरुङ, पूर्वमन्त्री आनन्दप्रसाद पोखरेल र प्रदेश सांसद पशुपति चौलागाईंसहितको टोली पहिरोस्थल पुगेका छन् ।"
गोसाइँकुण्ड मेला सुरु,"रसुवा  प्रसिद्ध धार्मिक तीर्थस्थल गोसाइँकुण्डमा स्नान गर्नका लागि भक्तजनहरू आउन सुरु गरेका छन् । नागपञ्चमीबाट जनैपूर्णिमासम्म गोसाइँकुण्डमा मेला लाग्ने गर्छ । उक्त मेला भर्न श्रद्धालुहरू आउन थालेका हुन । गोसाइँकुण्डमा प्रत्येक वर्ष गंगा दशहरा र साउन शुक्लपूर्णिमा (जनैपूर्णिमा) गरी वर्षको दुई पटक विषेश मेला लाग्ने गर्छ । साउन ३० मा जनैपूर्णिमा परेको छ । मेलाका तयारी पूरा भइसकेको छ । मेला व्यवस्थापनको आवश्यक तयारी पूरा भएको गोसाइँकुण्ड क्षेत्र विकास समितिका अध्यक्ष सञ्जीव डीएमले बताए । मेलाका लागि दररेट निर्धारण, फोहोर व्यवस्थापन, स्वास्थ्य क्याम्प सञ्चालन, स्वयंसेवक परिचालन, यातायातको व्यवस्थापन, प्रचारप्रसार, अस्थायी थर्पु निर्माण, पदमार्ग मर्मतलगायतका कार्य पूरा भएको छ, उनले भने । कुण्डमा मेला भर्न देशैभरबाट विषेशगरी हिन्दु तथा बौद्ध धर्मालम्बीहरू आउँछन् । मानव जीवनमा एक पटक पुग्नै पर्ने तीर्थस्थलको रूपमा रहेको छ, गोसाइँकुण्ड । यो कुण्ड गोसाइँकुण्ड गाउँपालिका५ लाङटाङ राष्ट्रिय निकुञ्जभित्र पर्छ । यो कुण्ड स्वदेश तथा विदेशमा समेत प्रसिद्ध छ । कुण्डमा स्नान गरी गोसाइँबाबा भगवान् शिवको दर्शन गर्नाले जीवनभर गरेको पापबाट मुक्ति पाउने, पितृ तर्नुको साथै आफूले चित्ताएको सबै कुराहरू पूरा हुने जनविश्वासका साथ बर्सेनि हजारौं भक्तजन कुण्डमा स्नान गर्न आउने गर्छन् । जनैपूर्णिमाका दिन सबै देवीदेवताहरूको गोसाइँकुण्डमा जमघट हुने भएकाले उक्त दिन कुण्डमा पूजाआजा तथा स्नान गर्दा मनमा आनन्द हुने जनविश्वास पनि भक्तजनमा रहिआएको छ । धार्मिक र पर्यटकीय क्षेत्र भएकाले वर्षभरि नै विदेशी तथा स्वदेशी पर्यटकको आगमन भइरन्छ । गोसाइँकुण्डलगायत वरपरका अन्य कुण्ड ०६४ असोज ६ मा रामसार साइटमा सूचीकृत भएको थियो । गोसाइँकुण्ड वरिपरि भैरवकुण्ड, आमाकुण्ड, सूर्यकुण्ड, सरस्वतीकुण्ड, रक्तकुण्ड, चन्द्रकुण्ड, दुधकुण्डलगायतका करिब १०८ वटा कुण्डरहेको अनुमान गरिएको छ । यस क्षेत्रमा १४ प्रजातिका लालीगुराँस, लोपोन्मुख वन्यजन्तु रेडपाण्डा, कस्तुरीमृग, विभिन्न प्रजातिका वनस्पति तथा चरा रहेका छन् । कुण्डनजिकै अमरसिंह गुफा, अमरसिंहको चिहान रहेको छ । यात्रामा घट्टेखोला, देउराली, डिम्सा, चन्दनबारी, चोलाङपाटी, लौरीबिना, बुद्धडाँडा र गणेश गौंडाजस्ता ठाउँहरूबाट मनोरम दृश्य अवलोकन सकिन्छ । उच्च हिमाली भूभागमा यात्रा गर्दा रोमाञ्चकारी छुट्टै आनन्द आउँछ । गोसाइँकुण्डसम्म पुग्नका लागि रसुवा, नुवाकोट र सिन्धुपाल्चोक गरी ४ वटा पदमार्ग रहेका छन् । काठमाडौंधुन्चे हुँदै गोसाइँकुण्ड, सिन्धुपाल्चोकको मेलम्चीठाडेपाटी हुँदै गोसाइँकुण्ड, काठमाडौं सुन्दरीजलकुटुमसाङ हुँदै गोसाइँकुण्ड र नुवाकोटको घ्याङफेदीयार्सा हुँदै गोसाइँकुण्ड पुग्न सकिन्छ । काठमाडौंधुन्चे हुँदै गोसाइँकुण्ड जाने पदमार्ग सबैभन्दा बढी चल्ती हुने पदमार्ग हो । काठमाडौंबाट छोटो र सजिलो पदमार्गमा पर्दछ गोसाइँकुण्ड । छोटो पदमार्ग भएकाले स्वदेशी तथा विदेशी पर्यटकको घुइँचो लाग्ने गरेको छ । काठमाडौंबाट ११७ किमि (करिब ६ घण्टा) को बसमा यात्रा गरी सदरमुकाम धुन्चेमा बास बस्न सकिन्छ । भोलिपल्ट अर्थात् दोस्रो दिन सजिलैसँग पैदल यात्रा गरी चोलाङपाटी वा लौरीबिना पुग्न सकिन्छ । पर्सिपल्ट अर्थात् तेस्रो दिन सजिलै गोसाइँकुण्ड पुगिन्छ । हिँड्न सक्नेका लागि धुन्चे बास बसेको भोलिपल्ट अर्थात् एकै दिन गोसाइँकुण्ड पुग्न सक्छन् । कुण्ड समुद्री सतहबाट ४ हजार ३ सय ८० मिटर उचाइमा छ । नेपालको अग्ला स्थानमा रहेका धार्मिक तीर्थस्थलमध्ये यो कुण्ड पनि पर्दछ । गोसाइँकुण्ड उच्च हिमाली भूभागमा रहेको हुँदा हावामा अक्सिजनको मात्रा कम हुँदै जान्छ । जसले गर्दा यात्रीलाई लेक लागेर टाउको दुख्ने, वाक्वाकी लाग्ने हुन्छ । यात्रामा कागती, लसुन, तातोपानी, भिक्सलगायतका घरेलु औषधि सेवन गरी मन्द गतिमा उक्लिनुपर्छ । यात्राका क्रममा स्लिपिङ व्याग, साधारण स्वेटर वा ज्याकेट, तुमलेट, छाता एवं वर्षादी, लठ्ठी, सुक्खा खानेकुरा र औषधि आवश्यकताअनुसार लिएर आए यात्रा सहज हुन्छ । धुन्चेदेखि गोसाइँकुण्ड जाने रुटमा स्थायी तथा अस्थायी होटल, लज, थर्पु (अस्थायी टहरा) को पर्याप्त व्यवस्था रहेको छ ।"
खेताला अभावमा खेत बाँझै,"सिन्धुलीमाढी  कमलामाई नगरपालिका ४ देउरालीकी सीतामाया सापकोटाको झन्डै ८ बिघा जमिन बाँझो छ । यतिबेला लहलह धान हुनुपर्ने खेतमा वनमारा झाँगिएको छ । जमिनदार भनेर चिनिएको उनीको परिवार त्यो परिचय अहिले फेरिएको छ । अरूजस्तै साधारण किसान भएका छन् । जसोतसो २ बिघा खेतमा मात्र बाली लगाएको उनले बताइन् । उबेला जमिनदार भनेर कहलिएका उनका श्रीमान् योगेन्द्र सापकोटा अहिले प्यारालाइसिस भई थला परेका छन् । ४ जना छोरा छुट्टिएर बसेका छन् । उनीहरू आआफ्नै पेसा व्यस्त छन् । नछुट्टिएको अन्तरे छोरा भने वैदेशिक रोजगारीमा गएका छन् । छोरीहरू सबैको विवाह भइसकेको छ । सीतामायालाई अहिले खेती गर्ने मान्छेको अभाव छ । पहिलेपहिले अधियाँ गर्नेहरू पनि अहिले त खेती गर्न छाडेर बिदेसिएका छन् । पहिले त मलाई अधियाँ गर्न दिनुस् न । म राम्रोसँग खेती गर्छु । समयमै अधियाँ बुझाउँछु जिम्दार्नी आमा भन्नेहरूको घरमा ताँती नै लाग्थ्यो , उनले भनिन्, अहिले त त्यसैगरी खा भन्दा पनि कोही खेती गर्न मान्दैनन् । दुःख गर्नुभन्दा हामी त विदेश नै जाने हो जिम्दार्नी आमा भन्छन् । अझ थप्दै उनी भन्छिन्, अहिले त यति खेती गर्न पनि कम्ती गाह्रो भाछ र ? घरैबिच्छे जस्तो छोरा मान्छे विदेश गएका छन् । अनि त खेताला नै भेटिँदैन । खेताला खोज्न दस गाउँ डुल्नुपर्छ । सीतामायाको छुट्टिएर बसेका काइला छोरा सुरेन्द्र सापकोटाले भने झन्डै एक बिघा जति खेती गरेका छन् । सबै दाजुभाइले खेती छाडेकाले बाउबाजेको बिँडो थाम्न आफूले खेती गरेको उनी बताउँछन् । त्यही पनि कम्ती गाह्रो भएको छ र ? खेती गर्छु त भन्यो, खेताला नै पाइँदैन, उनले भने । धेरैजसो युवाहरू साथीभाइको लहलहैमा लागेर, अरूको देखासिखी गरेर त कोही खेतीपाती गर्न लजाई बिदेसिने गरेकाले खेत बाँझै बस्ने समस्या आइपरेको उनी बताउँछन् । आफ्नो ठाउँमा चाहिँ कामलाई ठूलो सानो सम्झने र अरूको ठाउँमा जे पनि गर्न तयार हुन्छन् मान्छेहरू के गर्नु ? उनले भने, अब सरकारले छिट्टै नै युवाहरूलाई बिदेसिनबाट रोक्ने गतिलो नीति ल्याउनुपर्छ । नत्र यहाँ भने खेत बाँझै रहिरन्छ, युवाहरू भने विदेश पलायन भइरहन्छन् ।कमलामाई नगरपालिका ४ कै शम्भु बस्नेतको पनि झन्डै २ बिघा जमिन बाँझो छ । दुई बूढाबूढी मात्रै रहेका उनीहरूले पनि पहिले भए जति जमिन सबैमा खेती गरेका थिए । कति आफूले खेताला लगाएर त कति अधियाँ दिएर । तर अहिले भने बस्नेत परिवारले न आफूले नै खेती गर्न सकेका छन्, न त अरूले नै खेती गर्न मानेका छन् । जमिन बाँझै बसेकोमा भने बस्नेत निकै नै चिन्तित छन् । भन्छन्, खेती गर्न छाडेपछि त बारीभरि वनमारा उम्रिएको छ । यसले बारी नै रुखो बनाउने भयो । के गर्नु अरूलाई त्यसै गरी खा न त भन्दा पनि कोही मान्नेवाला छैनन् । आफ्नो यति राम्रो बारीमा सबै वनमारा मात्र पलाएको छ ।जिल्लाका धेरै खेतीयोग्य जमिन बाँझै छन् । बढदो बेरोजगारीका कारण युवाहरू कामको खोजीमा बिदेसिन थालेपछि जमिन बाँझै बस्न थालेका हुन् । जिल्लामा कुल ६२ हजार ७१३ हेक्टर क्षेत्रफल खेतीयोग्य जमिन रहेको कृषि ज्ञान केन्द्र सिन्धुलीले जनाएको छ । जसमा ४८ हजार ७८९ हेक्टर क्षेत्रफल जमिनमा मात्र खेती गरिएको कृषि ज्ञान केन्द्र सिन्धुलीका बागवानी विकास अधिकृत श्रीकृष्ण अधिकारीले बताए । कृषि ज्ञान केन्द्रको तथ्यांकअनुसार जिल्लामा १३ हजार ९२४ हेक्टर क्षेत्रफल खेतीयोग्य जमिन बाँझो रहेको छ ।"
नारायणीमा बगेकाको उद्धार,"चितवन नारायणी नदीले बगाएको रमेश परियारलाई उद्धार गरिएको छ । शिवलिंगमा चढाउने जल लिन देवघाट पुगेका उनलाई नदीले बगाएको थियो । गोताखोर ओम सालमी मगरले परियारलाई बचाएका हुन् । देवघाटमा बोलबम मेलामा नुहाउने क्रममा बगेका व्यक्तिलाई गोताखोरले बचाएका हुन्, प्रमुख सशस्त्र प्रहरीका वरिष्ठ प्रहरी उपरीक्षक किशोर प्रधानले भने । भरतपुर महानगरपालिका१५ श्रीपुर फूलबारीका २५ वर्षीय परियारले नदीको आडमा नुहाएर जल लिन खोज्दै थिए । तर अचानक कसरी बगे भन्ने हेक्का उनलाई भएन । म अलि माथि थिएँ । मान्छेको हो हल्ला सुनेर दौड्दै गएँ । यसो हेर्छु त मान्छे बगिसकेको रहेछ । म र अनुप तामाङ नदीमा हाफ फाल्यौं । त्यो रमेश भाइ त भुमरीमा परेर घरी डुब्ने घरी निस्कने गर्दै थियो, गोताखोर सलामीले भने । भुमरीको व्यवधान छिचोल्दै सलामीले रमेशलाई समाउन पुगे । उनले समाएर राखेपछि अलि माथि रहेका उद्धारमा खट्ने दुइटा र्याफ्टिङ बोट पुगेर रमेशलाई बाहिर ल्याए ।"
टेकाको भरमा संग्रहालय,"भक्तपुर  राष्ट्रियकला संग्रहालय भवनको दक्षिणतर्फको छाना त्रिपालले छोपेको छ । भूकम्पपछि अस्थायी सुरक्षाका लागि राखेको त्रिपाल मक्किएर फाटेपछि पुनः अर्को त्रिपालले छाना ढाकेको हो । सोही त्रिपालबाट समेत पानी छिरेर छानामा प्वाल परेको छ । पटकपटकको भूकम्पको धक्का तथा पराकम्पहरूले क्षतिग्रस्त भवन थप धराप र जीर्ण बन्दै गएको संग्रहालय अधिकृत प्रतिमा रञ्जित बताउँछिन् ।टेकोको भरमा अड्याएको धराप भवनमा राष्ट्रियकला संग्रहालयको कार्यालय सञ्चालनमा छ । संग्रहालयभित्र प्रदर्शनमा राखिएका पुरातात्त्विक सामग्रीहरू दत्तात्रयस्थित धातुकला संग्रहालयको चिकंफले मठको भण्डारमा थन्क्याइएको छ । संग्रहालय अवलोकनका लागि टिकट काटेर आउने आन्तरिक तथा बाहृय पर्यटकले सीमित पुरातात्त्विक सामग्रीहरूको मात्र अवलोकन गर्न पाउँछन् । भूकम्प गएको ५० महिना बितिसक्दासमेत विश्वसम्पदा सूचीमा सूचीकृत भक्तपुर दरबार स्क्वायरको न्ह्याकं झ्या दरबार अर्थात् सिंहध्वाका दरबार (राष्ट्रियकला संग्रहालय) पुनर्निर्माण अन्योलमा छ । सिंहध्वाका दरबार पुनर्निर्माणका लागि पुरातत्त्व विभागले (लाल बैठकबाहेक) को भवन निर्माणका गर्न आर्थिक वर्ष ०७४७५ मै ठेक्का लगाइसकेको थियो तर भक्तपुर नगरपालिकाले लाल बैठकसहितको भवन निर्माण मल्लकालीन शैलीमा निर्माण गर्नुपर्ने भन्दै ठेक्का रद्द गर्न विभागलाई अनुरोध गर्यो । विभागले सिंहध्वाका दरबार पुनर्निर्माणका लागि ५ करोड ६५ लाख ६७ हजार ६ सय १८ रुपैयाँ लागतमा सानु सुवालएसपीजेभीलाई जिम्मा लगाएको थियो । ०७५७६ भदौ मसान्तभित्र निर्माण सक्ने गरी कार्य प्रारम्भ गर्न लाग्दा नगरपालिकाले ठेक्का प्रक्रिया नै खारेज गर्न विभागलाई आग्रह गरेपछि पुनर्निर्माण रोकिएको भवन थप जीर्ण बनेको राष्ट्रियकला संग्रहालय भक्तपुर प्रमुख सरस्वती सिंहले बताइन् ।नगर उपप्रमुख रजनी जोशीका अनुसार सिंहध्वाका दरबार नेपाल सम्वत् ८१८ मा राजा भूपतीन्द्र मल्लले निर्माण गरेको हो । विभिन्न कालखण्डमा पुनर्निर्माण जीर्णोद्धार गरिएका सिंहध्वाका दरबार, मालती चोक प्रवेशद्वार दरबारको रूपमा हाल राष्ट्रिय कला संग्रहालय अवस्थित छ । सिंहध्वाको प्रवेशद्वारमा जोडा सिंहबाट पश्चिमतर्फ मल्लकालीन शैली र सिंहदेखि पूर्व अर्थात स्वर्णद्वारतर्फ चुनले पोतेको राणाकालीन (निओ क्लासिक) शैली दरबार गरी दुई खण्डमा विभाजित छ । सिंहध्वाका दरबारको मूलद्वारमा देवताको मूर्तिमा अभिलेखसहित ढुंगाको एक जोडी सिंह, ढुंगाको हनुमान र नरसिंहको मूर्ति अवस्थित छ । २०७२ वैशाखको भूकम्पले सिंहध्वाका दरबार (लाल बैठक) मा ठूलो क्षति पुगेको छ ।मल्लकालीन शैलीमा पुनर्निर्माण गरिने भूकम्पले क्षतिग्रस्त भक्तपुर दरबारक्षेत्रस्थित ऐतिहासिक सिंहध्वाका दरबार मल्लकालीन शैलीमा पुनर्निर्माण गरिने भएको छ । विश्व सम्पदामा सूचीकृत भक्तपुर दरबार क्षेत्रको सिंहध्वाका दरबार (हाल राष्ट्रिय कला संग्रहालय रहेको लाल बैठकसहितको भवन पुराना प्रमाणहरूका आधारमा मल्लकालीन शैलीमा पुनर्निर्माण गर्ने निर्णय तयारी भएको नगर उपप्रमुख एवं आर्किटेक इन्जिनियर रजनी जोशीले बताइन् । गतवर्ष साउनमा बसेको बैठकले मल्लकालीन शैलीमा सिंहध्वाका पुनर्निर्माण गर्न युनेस्कोको प्रधान कार्यालय पेरिसमा अनुमतिका लागि पुरातत्त्व विभागमार्फत अनुरोध पठाउने निर्णय भएको नगरप्रमुख प्रजापतीले बताए । बैठकले २०७२ वैशाखको भूकम्पबाट क्षतिग्रस्त मालती चोकको पश्चिमतर्फको भवन पुरातत्त्व विभागद्वारा पुनर्निर्माणका लागि ठेक्का भएको भाग निर्माण गर्ने र बाँकी अगाडिपट्टिको भाग युनेस्कोको स्वीकृतिप्राप्त भएपछि नगरपालिकामार्फर्त पुनर्निर्माण गर्ने निर्णय भएको उनको भनाइ छ ।नगरपालिकाले सिंहध्वाकाका ऐतिहासिक प्रमाण तथा चित्रहरू संकलन गरी सम्पदाकै रूपमा संरक्षण गर्न विस्तृत नक्सा डिजाइनसहित विज्ञहरूबीच छलफल गरेको जनाएको छ । छलफल र अध्ययनको निचोडअनुसार दरबारको सम्पूर्ण भाग मल्लकालीन शैलीमा पुनर्निर्माण गर्न मन्त्रालय र विभाग सहमत भएको समेत नगरप्रमुख सुनिल प्रजापतीले बताए ।भक्तपुर मासिकमा रवीन्द्र मुनकर्मीले उल्लेख गरेअनुसार सन् १८५६ मा न्हयकं झ्याः दरबारको आधा भाग भक्तपुरको वडा हाकिम धीरशमशेर राणाद्वारा भारतमा सृजना भएको अंग्रेज शैलीको लाल बैठकलाई पहिलो र भुइँ तलामा ६ वटा खम्बा भएको बार्दली राखेको भवन निर्माण गरियो । सिंहध्वाकाको पश्चिमतिर अवस्थित संरचना १९९० को भूकम्पबाट क्षतिग्रस्त हुँदा स्वरूप नै परिवर्तन गरेर छानामुनि दोस्रो तलाको बीचमा तीनमुखे झ्यालको दायाँबायाँ सानो झ्याल, पहिलो तलाको बीचमा आकर्षक शैलीको झ्याल राखी दायाँतिर सानो, ठूलो आँखी झ्याल र बायाँतिर पनि सानो झ्याल राखियो । भुइँतलामा सिंहध्वाकाबाट दायाँतिर सानो आँखी झ्याल, ढोका राखेको छ । राजा भूपतीन्द्र मल्ललाई भारतबाट ऐना उपहार आएको र त्यो कसैसँग नभएको ऐनाबाट प्रभावित भएर राजाले सबैलाई देखाउनुपर्छ भनी ऐना राखिएको झ्यालसहित दरबार निर्माण गर्न लगाएको मुनकर्मीले लेखमा उल्लेख गरेको छ । ऐना राखिएको झ्यालसहितको दरबारलाई नै न्हयकं झ्याः दरबार भनिएको उल्लेख छ । नगरपालिकाले सिंहध्वाका दरबार पुनर्निर्माणका लागि प्राविधिक कार्य तयारी गरिसकेको नगर उपप्रमुख जोशीले बताइन् । सिंहध्वाका पुनर्निर्माणका लागि आर्थिक स्रोत जुटाउने कार्यभइरहेको समेत उनले बताइन् ।"
ललितपुरले पनि ल्यायो दुई ब्रुमर,"ललितपुर  ललितपुर महानगरपालिकाले सोमबार २ ब्रुमर खरिद गरेको छ । महानगरले टेन्डर प्रक्रियाद्वारा युरो ४ एमिसन स्ट्यानर्डका ब्रुमर खरिद गरेको हो । महानगरले बोलपत्र आहृवान गर्दा जेनटेक प्राइभेट लिमिटेड कम्पनी छनोट भएको थियो । जसले इटालीमा बनेको २ ब्रुमर ४ करोड ४८ लाख ११ हजार २ सय ८० (भ्याटसहित) रुपैयाँमा खरिद गरी महानगरलाई दिएको छ । डिजेलबाट चल्ने ब्रुमरको ६ सय २० लिटर पानी र ६ घनमिटर धुलो भण्डारण गर्ने क्षमता रहेको छ । ब्रुमरको अगाडि एउटा, दायाँबायाँ २ र बीचमा १ गरी ४ ओटा ब्रस र पछाडि एउटा भ्याकुम क्लिनर रहेको छ । ब्रुमरको १२५ किलोवाट इन्जिन क्षमता छ ।ललितपुरलाई स्मार्ट सिटी बनाउने अभियानका काममध्ये ब्रुमर खरिद पनि एक भएको महानगरले जनाएको छ । महानगरको सहरी क्षेत्रमा धुलो सफा गर्नका लागि दुई ब्रुमर पर्याप्त हुने ललितपुर महानगरका मेयर चिरीबाबु महर्जनले बताए । ब्रुमरले स्मार्ट सिटी निर्माणका लागि आधार तयार भएको छ, उनले भने, अब ललितपुर पनि धुवाँधुलोमुक्त महानगर बन्छ ।महानगरमा रहेको सानो ब्रुमर पुरानो प्रविधिको भएकाले हाल धेरै धुलो फ्याँक्ने र वातावरण प्रदूषण गर्ने भएकाले सञ्चालनमा आउन नसकेको महानगरका प्रवक्ता राजु महर्जनले बताए । त्यसैले महानगरलाई धुलोमुक्त सहर बनाउन हाल महानगरले नयाँ प्रविधिका ब्रुमर खरिद गरेको उनले बताए । ब्रुमर आए पनि सञ्चालन हुन २० दिन लाग्ने महानगरले जनाएको छ । इटालीबाट आएको टेक्निसियनले महानगरका ड्राइभरलाई ब्रुमर चलाउन र सिकाउन समय लाग्ने भएकाले ब्रुमर चल्न ढिला हुने उनको भनाइ छ । महानगरले रूट तय गरेपछि ब्रुमर सञ्चालनमा आउने छ ।"
कोठा खाली गराउने उजुरी धेरै,"काठमाडौं गत वर्ष काठमाडौं महानगरको न्यायिक समितिमा कोठा खाली गराउन माग गरिएका उजुरी धेरै पर्ने गरेका छन् । गत वर्ष सबैभन्दा बढी कोठा खाली गराउन १२३ उजुरी दर्ता भएको न्यायिक समितिले जनाएको छ, जसमा ५४ वटाको निर्णय भइसकेको छ भने ४३ ओटा विचाराधीन छन् । त्यसमध्ये २० ओटा तामेलीमा र ६ ओटा मेलमिलाप गरी फर्स्योट गरिसकेको छ । गत वर्ष न्यायिक समितिमा १ सय ९८ उजुरी दर्ता भएको थियो भने ०७४०७५ बाट दायित्व सरेर आएको ९५ उजुरी गरी जम्मा २ सय ९३ उजुरी रहेको थियो, जसमध्ये १ सय ९९ उजुरी फर्स्योट भएको छ । त्यसमध्ये ९४ उजुरी विचाराधीन छन् । गएको आर्थिक वर्ष ०७४०७५ को अन्त्यसम्मा १८४ उजुरी दर्ता भएको थियो । बाटो खुलाई पाउन १६ उजुरी परेको र अन्तरिम संरक्षणात्मक आदेश जारी पाउन भनी २ उजुरीमा आदेश जारी गरी निर्णय गरेको न्यायिक समितिले जनाएको छ ।घरभाडा भाग लगाई पाउन, घर बहाल बुझाएर मालसामान फिर्ता दिलाई पाउन, मेलमिलाप गराई पाउन, व्यवसाय सञ्चालनमा अवरोध हटाई पाउन, नक्साविपरीत निर्माण हुँदै गरेका टहराको निर्माण कार्य रोकी पाउन, बिनाकारण घरभाडाबाट हटाउन लागेकाले त्यस्तो कार्य रोक्का गरी पाउन, बस्ने कोठा उपलब्ध गराई पाउन भनी एकएक वटा उजुरी परेका थिए । केहीमा आदेश र केहीमा निर्णय भएका छन् । कुटपिट गरेकाले कारबाही माग गर्दै परेका २ वटा उजुरीमध्ये एउटा जिल्ला अदालतमा सिफारिस गरियो भने अर्को तामेलीमा राखिएको छ । कानुन अधिकृत हरिमाया घिमिरेका अनुसार एक वर्ष कैद हुन सक्ने फौजदारी मुद्दा, मेलमिलाप हुन सक्ने देवानी मुद्दा, २५ लाख रुपैयाँसम्म बिगो भएको घरबहाल र घरबहाल सुविधा भएको मुद्दा न्यायिक समितिको जिम्मेवारीमा पर्छन् । यसरी पर्ने गरेका उजुरीको प्रमाण जुटाउनुपर्ने, मेलमिलापका लागि प्रयत्न गर्नुपर्ने भएकाले फर्स्योट हुन समय लागे पनि कानुनले तोकेका समय सीमाभित्र किनारा लगाउने गरिएको समितिको दाबी छ ।नेपाल संविधानको धारा २१७ मा न्यायिक समितिसम्बन्धी व्यवस्था गरिएको छ । समितिको कार्यसम्बन्धी व्यवस्था, कर्तव्य र क्षेत्राधिकार स्थानीय सरकार सञ्चालन ऐन २०७४ को परिच्छेद ८ मा उल्लेख छ । उक्त व्यवस्थाबमोजिम महानगरमा गठन भएको न्यायिक समितिले २०७४ कात्तिक २८ गते पहिलो बैठक बसेर काम थालनी गरेको थियो । पहिलो इजलास भने मंसिर १० गते सञ्चालन गरिएको थियो । समितिले स्थानीय सरकार सञ्चालन ऐन २०७४ को दफा ४७ अनुसार न्यायिक समितिको क्षेत्राधिकार, दफा ४८ अनुसार अधिकार क्षेत्रको प्रयोग, दफा ४९ अनुसार न्याय सम्पादनका प्रक्रिया सञ्चालन गर्ने छ । काम सुरु गरेदेखि अहिलेसम्ममा न्यायिक समितिको ४४ वटा बैठक बसिसकेको छ । यस अवधिमा परेका ३ सय ५६ वटा उजुरीमध्ये २ सय ६१ वटा उजुरी फर्स्योट भइसकेको छ भने हाल ९५ वटा विचाराधीन छन् । फर्स्योट भएका उजुरीमध्ये कार्यान्वयन गरी पाऊँ भनी निवेदन परेका सबै निर्णय कार्यान्वयन भइसकेका छन् । न्यायिक समितिका अतिरिक्त भवन निर्माणको मापदण्डका विषय प्रमुखको इजलासबाट हेरिन्छ भने भवन निर्माण इजाजतसम्बन्धी विषय प्रमुख प्रशासकीय अधिकृतको इजलासबाट हेरिन्छ ।"
ठेकेदारनेता साँठगाँठ,"देशमा विकास निर्माणको कुनै योजना तोकिएकै समय र रकममा सकियो भने शंकै छैन, त्यो एउटा आश्चर्य हुनेछ । किनकि, निर्माण व्यवसायीहरूले सर्तानुसार काम नगर्दा करिब तीन चौथाइ योजना समयमा सकिँदैनन् । कतिपयले राज्यसँग सम्झौता गरेर पनि कामै नगरी आयोजना ओगटेर मात्रै बसेका छन् । केही त काम बीचमै छोडेर बेपत्तासमेत छन् । राज्य सञ्चालकको अकर्मण्यताको कारण मात्र होइन, ठेकेदारहरूको यस्तै हेलचेक्र्याइँले गर्दा पनि मुलुकको विकास निर्माणको गति सुस्त छ । जनतासँग प्रत्यक्ष जोडिएका आयोजना निर्माणमा ढिलाइ हुँदा सर्वसाधारण प्रताडित छन् । राज्य संयन्त्रसित मिलेमतोका कारण अधिकांश ठेकेदारहरू आफूलाई कानुनभन्दा माथि ठान्छन् । नठानुन् पनि किन ? राजनीतिक नेतृत्वदेखि उच्च पदस्थ अधिकारीहरूसित उनीहरूको सहज पहुँच मात्र होइन, दरिलो साँठगाँठ नै हुन्छ । उनीहरू सँगै उठबस र खानपिन गर्न सक्छन् । त्यही भएर होला, ठेक्का सम्झौताअनुसार काम नगर्दा पनि उनीहरूमाथि कारबाही भएको पाइँदैन । अहिले आएर यिनै ठेकेदारलाई सजिलो हुने गरी सरकारले सार्वजनिक खरिद नियमावलीमा आठौं संशोधन गरिदिएको छ । संशोधनले जेठ २३ गतेअघि सम्झौता भएका तर काम नसकिएका ठेक्काको म्याद एक वर्ष थप गर्न बाटो खोलिदिएको छ । यसले नियमावलीको नियम १२० को उपनियम ६ लाई विस्थापित गरेको छ, जसमा सुरु सम्झौताको पचास प्रतिशतभन्दा बढी हुने गरी म्याद थप गर्न नपाइने व्यवस्था थियो । समयमै विकास निर्माणका काम सक्न ठेकेदारहरूलाई बाध्य बनाउनुपर्नेमा सरकारले अझ सजिलो पारिदिनु कुनै दृष्टिकोणले पनि देशको हितमा छैन । ठेक्कामा हुने ठगठागका सवालमा सरकारले बलियो दृष्टिकोण बनाउनै सकेको छैन । यसको प्रमाण हो यो वर्ष लागेयता मात्रै तीन पटक नियमावली संशोधन हुनु । वैशाख ३० गते राजपत्रमा प्रकाशित नियमावलीको छैटौं संशोधनले समस्या निराकरणका केही उपाय अपनाउन खोजेको थियो । ठेक्का अवधिको ५० प्रतिशतभन्दा बढी समय थप गर्न नमिल्ने व्यवस्था गरेको थियो । त्यसले म्याद थप नहुने ठेक्का स्वतः खारेजीमा लैजान्थ्यो । त्यसो गर्दा समयमै काम नसकिएका करिब १८ सय सार्वजनिक निर्माण ठेक्का सम्झौता भंग हुन्थे । उक्त संशोधन लागू भएको भए धेरै निर्माण व्यवसायी कालोसूचीमा पर्ने थिए । राजनीतिक संरक्षण र अन्य प्रभावमा ठेक्का हत्याउने तर कार्य सम्पन्न गर्न आलटाल गर्ने चलन तोडिन सक्थ्यो । आफूसँग पर्याप्त जनशक्ति र निर्माण उपकरण नहुँदा पनि ठेक्का ओगट्दै जाने चलन अन्त्य हुन सक्थ्यो । यसले निर्माण व्यवसायीलाई समयमै काम सक्न बाध्य बनाउँथ्यो । तर उक्त संशोधनविरुद्ध निर्माण व्यवसायीहरू आन्दोलित भए । नयाँ बोलपत्र बहिष्कार गर्दै इजाजतपत्र सरकारलाई बुझाउनेसम्मको चेतावनी दिए । त्यसपछि सरकार आफ्नो अडानबाट पछि हट्यो र नियमावलीको सातौं संशोधन गर्यो । जेठ २३ मा प्रकाशित सातौं संशोधनमा सम्झौताको ५० प्रतिशत म्याद थपिसकिएको सम्झौतामा बढीमा एक वर्षका लागि म्याद थप गर्न सक्ने व्यवस्था राखियो । आठौं संशोधनले थप सहुलियत दिएपछि आफ्नो माग पूरा भएकामा ठेकेदारहरू दंग छन् । काबु बाहिरको परिस्थितिका कारण ठेकेदारहरूले काम गर्न नसकेको हकमा मात्रै विशेष व्यवस्था गरिनुपर्थ्यो । यहाँ त अधिकांश ठेकेदारले जानीजानी काम ढिला गरेका छन् । अझै पनि एक वर्षमा नसकिने ठेक्काको विश्लेषण गरी सरकारले एक वर्षभन्दा बढी म्याद थप्न मिल्ने व्यवस्था गर्नुपर्ने माग उनीहरूको छ । यसरी जथाभावी अवधि थप्न दिँदा निर्माण व्यवसायीहरूको मनोमानी अझ बढ्दै जाने निश्चित छ । सरकारले निर्माण व्यवसायीसित प्रभावित भई यस्ता माग पूरा गर्दै गयो भने यसले सुशासन होइन, ठेकेदारको शासन मात्र कायम हुनेछ । निर्माण व्यवसायीले ठेक्काको सजिलै उल्लंघन गर्न सक्ने शक्तिको स्रोत नपहिल्याई यस समस्याको समाधान सहज छैन । जबसम्म राजनीतिक नेतृत्व र ठेकेदारहरूबीच स्वार्थप्रेरित सम्बन्ध रहिरहन्छ, तबसम्म निर्माण व्यवसायीलाई उत्तरदायी बनाउन सहज छैन । तसर्थ समयमै आयोजनाहरू नसकिनुमा निर्माण व्यवसायी मात्र होइन, सरकारी संयन्त्र पनि उत्तिकै दोषी छ । सम्झौतामा तोकिएका सर्तहरू लागू गराउने जिम्मा पाएका अधिकारीहरू यसमा जवाफदेही र मुख्य जिम्मेवार बन्नैपर्छ ।"
किन बदलिएन राज्यको चरित्र ?,"राज्यको चरित्र बदल्ने कसम खाएर २००६ सालमा स्थापना भएको नेपाल कम्युनिस्ट पार्टी र २००३ सालमा जन्मेको नेपाली कांग्रेसको राज्यसत्तामा हालिमुहाली चल्न थालेको करिब २५ वर्ष भइसकेको छ । तर पनि राज्यको चरित्र बदलिएको छैन । यो गम्भीर प्रश्नमा घोत्लिनु आवश्यक छ । धेरै भूमिका नबाँधिकन केही दृष्टान्त हेरौं ।अत्यधिक जनसम्पर्क हुने मालपोत, भूमिसुधार, भन्सार, यातायात र कर कार्यालयमा प्रवाह हुने सेवाको गुणस्तर र कर्मचारीको चरित्रमा पञ्चायत, बहुदलीय राजतन्त्र र गणतन्त्रकालमा कुनै फरक अनुभूति सेवाग्राहीले गर्न पाए कि पाएनन् ? कुनै अपराधको अभियोगमा अनुसन्धान गर्ने कानुनी दायित्व पाएको प्रहरीले जतिसुकै निर्दोष भए पनि जस्तोसुकै र जुनसुकै अभियुक्तलाई पनि तर्साएर, यातना दिएर वा बाध्य पारेर अपराध स्विकारेको बयान गराउने सार्वकालिक चरित्रमा कुनै परिवर्तन भएको छ कि छैन ?सत्ता र शक्तिको कार्यकारी अधिकारको प्रयोग गर्ने मन्त्री, नेता, सचिव, विभागीय प्रमुख, जीएम वा कथित हाकिमहरूले राज्यकोषलाई खुल्लमखुल्ला वा गुप्त ढंगले अत्यधिक दोहन गर्ने परिपाटीमा सुधार आएको छ कि छैन ?राज्यको माथिल्लो ओहदामा बस्नेहरूले तिनका आज्ञापालक, कार्यकर्ता वा नातागोता र परिवारका सदस्यलाई विधि, प्रक्रिया मिचेर वा कार्यकारी अधिकारको दुरुपयोग गरेर नियुक्ति दिने, मनपरेको ठाउँमा सरुवा गरिदिने वा ठेक्कापट्टा मिलाइदिने कार्य जारी राखेका छन् कि छैनन् ?भीआईपीहरूको सवारीमा देखिने अगुवापछुवाको ताँती वा तिनको भ्रमणका बेला हुने तामझाम वा आचरण र व्यवहारमा कुनै गुणात्मक परिवर्तन देखिएको छ कि छैन ?स्वतन्त्र भनिएको न्यायपालिकाका सम्बन्धमा उठेका टिप्पणी र आलोचना वा त्यसभित्रका गतिविधिले सामाजिक परिवर्तन वा रूपान्तरणलाई सहयोग गरेका छन् कि छैनन् ?यी सबै प्रश्नको एकमुस्ट जवाफले भन्छ : राज्यको चरित्रमा पञ्चायतदेखि संवैधानिक राजतन्त्रकाल र गणतन्त्रकालमा समेत कुनै तात्त्विक भिन्नता देखिएको छैन । यदि त्यसो हो भने अब कसरी बदल्ने राज्यसत्ताको यो विद्रूप चरित्रलाई ?यो प्रश्नको जवाफ निकै कठिन र असहज पनि छ । यी प्रश्नहरू तेर्स्याइरहँदा अहिलेको राज्यसत्ताविरुद्ध धावा बोलिरहेको विप्लव समूहलाई लाग्दो हो, यो संसदीय व्यवस्थाको चरित्र नै यस्तो हो । तर तिनलाई एउटै जवाफ काफी छ तिनले हिजो सशस्त्र द्वन्द्वका बेला गरेका र अहिले पनि त्यही पथमा हिँड्न गरिरहेको अभ्यासको क्रममा भएका आततायी, निर्मम र नैतिक चरित्रहीन क्रियाकलाप वा जोरजबर्जस्तीले तिनकै चरित्रमा काफी प्रश्न उठेको छ र राज्यसत्ताको दोहन गर्ने मामिलामा अरूभन्दा ती एक कदम अगाडि देखिएको पनि सत्य हो । त्योभन्दा महत्त्वपूर्ण कुरा त विप्लव समूहले बोकेको राजनीतिक कार्यदिशा सामाजिक फासीवादी कार्यदिशा हो । यो कार्यदिशाले न त तिनले भन्ने गरेजस्तो कथित क्रान्ति नै सम्भव छ, न त्यो टिकाउ नै हुनेछ । तर एउटा कुरा अवश्य हो, यदि अहिलेको राज्यसत्ताले आफ्नो चरित्र बदल्न सकेन भने विप्लव समूहको भुलभुलैयामा विद्यमान गरिबी र बेरोजगारको चपेटामा परेका युवाशक्तिको आकर्षण बढ्नेछ र औचित्यहीन कथित क्रान्तिको आवरणमा निर्दोष नागरिकहरू बलिवेदीमा चढ्नेछन् । क्रान्ति वा परिवर्तनलाई संस्थागत गर्न राज्यको पुरातन, सामन्तवादी र दमन वा विभेदकारी चरित्र बदल्नुपर्छ । राज्यको पुरातन चरित्र बदल्न सबभन्दा पहिले राजनीतिक नेतृत्वको चरित्र र दोस्रोमा कर्मचारीतन्त्रको चरित्र बदल्नुपर्छ । यी दुवैको चरित्रमा सुधार नआएसम्म राज्यको चरित्रमा सुधार सम्भव छैन । तर हाम्रोमा विडम्बना के भइदियो भने जो राज्यसत्तामा पुग्छ, उसले राज्यसत्ताको चरित्र बदल्नेभन्दा पनि पुरानै राज्ययन्त्र र नोकरशाहीतन्त्रको बलमा आफ्नो राज्यसत्ताको संरक्षण गर्ने प्रयत्न गर्यो । फलस्वरूप, राज्यसत्ताको चरित्र बदलिने होइन, पात्रहरू मात्र बदलिने र राज्यसत्ताको चरित्र जुनसुकै पात्र आए पनि यथावत् रहन पुग्यो । राज्यको यो चरित्रलाई विश्लेषण गर्दै सन् १८४८ मै कार्ल मार्क्स र एंगेल्सद्वारा लिखित कम्युनिस्ट पार्टीको घोषणापत्रमा भनिएको थियो, अहिलेसम्मका सबै वर्गले आफ्नो सत्ता प्राप्त गरेपछि सम्पूर्ण समाजलाई आफ्नो शोषण पद्धतिको जाँतोमा पिस्नका लागि अनुकूल अवस्था सिर्जना गर्दै उनीहरूले पाइसकेको स्थानलाई बलियो तुल्याउने कोसिस मात्र गरे । त्यस बखतको राज्यको चरित्रलाई चित्रण गर्दै गरिएको यो विश्लेषण अहिले हाम्रो सन्दर्भमा पनि ठ्याक्कै मिल्छ । राज्यसत्ताको यो चरित्र नबदलेसम्म न त रूपान्तरण सम्भव छ, न राजनीतिक स्थायित्व नै ।राज्यसत्ताको चरित्र बदल्ने कार्यको सुरुवात राज्यको माथिल्लो संरचनामा बसेकाहरूबाटै गरियो भने मात्र त्यसको प्रभाव स्वतः तलसम्म सर्दै जानेछ । जब मुलुकमा व्यवहार, चरित्र र ज्ञानले आदर्श मानिने व्यक्तित्व र नेतृत्वको खडेरी पर्दै जान्छ, तब राज्यसत्ताको यो चरित्र पनि पैतृक सम्पत्तिजस्तै भावी पुस्तामा सर्दैसर्दै जाने निश्चित छ । कल्पना गरौं त हाम्रा पूर्वराष्ट्रपति, प्रधानमन्त्री, गृहमन्त्री, प्रधान न्यायाधीश, प्रधान सेनापति, प्रहरी प्रमुख वा सत्तारूढ दलका अध्यक्ष वा यस्तैयस्तै शक्तिशालीहरू सडकमा आमनागरिकसरह हिँडेको वा पसलमा सामान किन्दै गरेको वा विश्वविद्यालयमा अध्यापन गराउँदै गरेको वा कृषि फर्ममा काम गर्दै गरेको वा सार्वजनिक पुस्तकालयमा पढ्दै गरेको अहिलेका युवा पुस्ताले देख्न पाउने हो भने तीप्रति गरिने श्रद्धा र सम्मान कति बढ्ने थियो होला ? अनि सोही प्रकृतिका बहालवाला पदाधिकारीहरू अगाडिपछाडि कानै खाने साइरन नबजाई न्यूनतम सुरक्षा घेराभित्र हिँड्ने र तिनका सचिवालयमा योग्यता र क्षमताको आधारमा मात्र मानिसहरू भर्ती गर्ने हो भने राज्यकोषको रकम कति बचत हुने थियो होला ? वा, त्यस्तो सचिवालयका कारण तिनको योग्यता र क्षमता अनि जनसम्पर्कमा कति गुणात्मक प्रतिफल प्राप्त हुने थियो होला ?राजनीतिक दलका केन्द्रदेखि स्थानीय तहसम्मका सबै नेताकार्यकर्ता करको दायरामा आएका वा कुनै न कुनै उत्पादन कार्यमा जोडिएका वा वैध आम्दानीबाट मात्र जीवनयापन गरेका भेटिने हो भने युवा पुस्तामा राजनीतिप्रतिको विद्यमान विकर्षणमा कति सुधार आउने थियो होला ?राजनीतिक दलबाट वितरण गरिने अवसर योगदान, योग्यता, क्षमता अनि अनुभवका आधारमा मात्र निर्धारण गरिने भए योग्य, सक्षम र अनुभवीहरूको भीड राजनीतिक दलको कार्यालयमा कति प्रतिशतले वृद्धि हुने थियो होला ?यहाँ उल्लेख गरिएका यी विषय प्रतिनिधिमूलक दृष्टान्त मात्र हुन्, जसले राज्यको विद्यमान विद्रूप चरित्र बदल्न उल्लेख्य सहयोग गर्न सक्छन् । राज्यसत्ताको चरित्र बदल्ने कार्यको थालनी राज्यसत्ताको उपरी ढाँचामा बसेको नेतृत्व वर्गबाटै गरिनुपर्छ । राज्यसत्ताको विद्यमान दलाल, पुँजीवादी वा आसेपासे पुँजीवादी चरित्र नै रूपान्तरणको मूल बाधक हो । राज्यसत्ताको यो चरित्रको जग राणाकालदेखि गणतन्त्रकालसम्म पैतृक सम्पत्तिको रूपमा सरेर आएको नोकरशाहीतन्त्र नै हो । यो नोकरशाहीतन्त्र त्यति बेला मात्र रूपान्तरण हुनसक्छ, जब राजनीतिक नेतृत्व आफै आदर्शवान् भएर तिनलाई नियन्त्रण गर्ने इच्छाशक्ति र क्षमता राख्न सक्छ । होइन भने जतिसुकै क्रान्ति र आन्दोलन गरेर जस्तोसुकै संविधान लेखे पनि शासक वा पात्रहरू मात्र परिवर्तन हुने तर राज्यसत्ताको चरित्र यथावत् रहने विद्यमान प्रवृत्तिमा सुधार सम्भव देखिँदैन । यसर्थ राज्यसत्ताको विद्यमान चरित्र बदल्न योग्य र सक्षम राजनीतिक नेतृत्वको विकास र विद्यमान नोकरशाहीतन्त्रको अन्त्य आवश्यक छ । यो विषयमा थप विमर्शको खाँचो छ । अन्त्यमा यति भनौं, इतिहासको विरासत र गौरवगाथाको व्याजमात्र खाने होइन, भावी पुस्तालाई पनि राजनीतिमा ल्याउने हो भने राज्यसत्ताको चरित्र बदल्नु आवश्यक छ । त्यसको थालनी राजनीतिक नेतृत्वबाट हुनुपर्छ ।"
सार्वजनिक अभिलेखका लागि नयाँ मन्त्रीका विशेषता,"नवयिनुक्त पर्यटनमन्त्री योगेश भट्टराईबारे मिडियामा समाचार सम्प्रेषण हुँदा निम्न कुरा नियमित रूपमा छुटाइने गरेको हुँदा सार्वजनिक अभिलेखका लागि प्रस्तुत गर्न चाहन्छौं : हाम्रो सत्याग्रह अभियान चलिरहँदा सरकारको निरंकुश चरित्रको प्रकटीकरण भट्टराईका रूपमा भएको थियो । जबकि हामी कुनै सरकार वा पार्टी विशेषका विरुद्ध लडेको नभई देशको स्वास्थ्यसेवा र चिकित्सा शिक्षाको गुणस्तर कायम गर्न तथा समाजमा सुशासन र जवाफदेहिता कायम गर्न निरन्तर संघर्षरत छौं । सबै पार्टीका सरकारसँग हाम्रा माग उही छन् : योग्य विद्यार्थीले निःशुल्क वा न्युनतम शुल्कमा चिकित्सा वा स्वास्थ्य शिक्षा पढ्न पाउनुपर्यो । सरकारले अधिकतम सार्वजनिक स्वास्थ्य संस्था पुर्याएर दुर्गममा बस्ने विपन्नका लागिसमेत गुणस्तरीय स्वास्थ्यसेवा पुर्याओस् । दुर्गमका जनताको सेवा गर्ने वाचासहित चुनाव जितेर जनताका लागि नभई सीमित मेडिकल माफियाको स्वार्थ अनुसार कानुन नै तोडमोड गर्ने प्रक्रियामा संसद र सरकार दुवै लागे । संसदीय समितिबाट त्यस्तो तोडमोड गर्न र निरन्तर त्यसको बचाउ गर्न भट्टराईको मुख्य योगदान थियो ।  दुर्गमका जनताले पाउने सेवाको गुणस्तर बढोस् भनी प्रमाणपत्र तह मुनिका कार्यक्रम फेजआउट गर्न माथेमा कार्यदलले सिफारिस गरेकोमा भट्टराईले त्यसविरुद्ध भ्रम फैलाएका थिए । पार्टी सम्बद्ध माफियाको अमूक मेडिकल कलेजका लागि प्रस्तावित चिकित्सा शिक्षा आयोगको भूमिका नै खुम्च्याउने हदसम्मको लज्जास्पद काम संसदबाट गरेपछि लोकलाजकै कारण नेकपाकै धेरै नेताले त्यसको बचाउ गरेका थिएनन् । तर लाज पचाएर त्यसको बचाउ गर्ने मुख्य व्यक्ति भट्टराई थिए । सत्याग्रहको नैतिक बलसित जुध्न नसकेपछि आपराधिक पृष्ठभूमिको नक्कली अनशनकारी सिर्जनामा उनको मुख्य भूमिका थियो । नक्कली अनशनकारीको हवाई यात्रादेखि आईओएमका पदाधिकारीलाई धम्क्याएर शिक्षण अस्पतालमै काउन्टरअनशन गराउनमा उनी प्रत्यक्ष संलग्न थिए ।युवा नेता भनिए पनि नेपाली राजनीतिमा संस्थागत तमाम जालझेल र अनैतिक व्यवहार वृद्ध पुस्तामा जति नै भट्टराईमा पनि भेटिन्छ । राजनीतिको अर्थ जतिसुकै अनैतिक हथकण्डा अपनाएर भए पनि आफू पदमा पुग्ने, परिवारका सदस्यलाई पदमा पुर्याउने, सार्वजनिक संस्थाहरूको दोहन गरेर करोडौं नागरिकको दुःखको मूल्यमा आफू र परिवारलाई धनी बनाउने हो भन्ने मान्यता उनको नियुक्तिले पुनःस्थापित गर्छ । त्यसो हैन र राजनीति भनेको आम नागरिकको सेवा हो भने राजनीतिज्ञहरू इमान तथा सर्वसाधारणको सेवा गरेको आधारमा पुरस्कृत हुनुपर्छ र पदमा पुर्याइनुपर्छ । तब मात्र समाजमा न्याय र सुशासन स्थापित हुनसक्छ । त्यसका लागि हाम्रो संघर्ष जारी छ । डा गोविन्द केसी, त्रिवि शिक्षण अस्पताल, महाराजगन्ज, काठमाडौं"
हचुवामा विश्वविद्यालय नखोलौँ,"साउन १९ गते कान्तिपुरमा प्रकाशित मेरो लेखमा विश्वविद्यालय थपेर मात्र हुँदैन, यो झन् बरबादीको बाटो हो भन्ने वाक्यांशबारे म केही कुरा अझ प्रस्ट्याउन चाहन्छु । नेपालमा अहिले विश्वविद्यालय जाने उमेरका केटाकेटीहरूमध्ये १४९ प्रतिशतले मात्र उच्चशिक्षा हासिल गरिरहेका छन्, जो निम्नमध्यम आय भएका देशको दाँजोमा धेरै कम हो । यसैले नेपालमा थप विश्वविद्यालय जरुर चाहिन्छ । तर हचुवा किसिमले खोल्ने, राजनीतिक अखडा बनाउने, पर्याप्त स्रोतसाधन नदिने आदि खालका विश्वविद्यालय आउनु भनेकोचाहिँ बरबादीको बाटो नै हो । केदारभक्त माथेमा, सानेपा, ललितपुर"
शिक्षक नियुक्तिको गाईजात्रा,"शिक्षक सेवा आयोगले गतवर्ष असोजमा लिएको परीक्षाबाट यस वर्षको जेठमा माध्यमिक तहका लागि शिक्षक सिफारिस गरेको दुई महिना बितिसकेको छ । केन्द्रले निकै समय लगाएर शिक्षक नियुक्तिका लागि जसोतसो जिल्लासम्म पुर्याए पनि नियुक्तिको टुङ्गो छैन । नियुक्ति गर्न नसकिने भनी इकाइहरूले शिक्षकलाई पुनः केन्द्रमै फर्काइरहेका छन् भने केन्द्रले कहिले यो जिल्ला त कहिले त्यो जिल्ला कुदाएर गाईजात्रा गरिरहेको छ । जम्मा ५०३ संख्या माग भएकोमा आयोगले १,०९७ जना सिफारिस गर्दा नियुक्तिमा समस्या भएको भन्नु झुट हो । अस्थायी शिक्षकको ७५ प्रतिशत दरबन्दीबाट बाँकी २५ प्रतिशत खोइ ? अस्थायी विज्ञापन अन्तर्गत १ नं र २ नं विज्ञापनबाट धेरै अनुत्तीर्ण अस्थायी शिक्षकको दरबन्दी खोइ ? परीक्षा अघिनै गोल्डेन ह्यान्डसेक लिने अस्थायी शिक्षकको दरबन्दी कता गए ? दुई वर्षसम्ममा अवकाश भएका शिक्षकको दरबन्दी खोइ ? देशभरि सयौं दरबन्दी खाली छन्, तर आयोगले सबैलाई भ्रममा राखिरहेको छ । खास कुरा के देखिन्छ भने सुगम जिल्लाहरूमा थोरै दरबन्दीमा शिक्षक सिफारिस भए भने दुर्गममा धेरै गरिएको छ । धेरै शिक्षक तराईका जिल्लामा सरुवा भए वा पछि सरुवा गराउन दरबन्दी लुकाइएको छ । पछि ती सुगम जिल्लामा सरुवा गर्दा द्रव्यको चलखेल गर्न पाइन्छ, आफ्ना मान्छेलाई सुगममा ल्याउन पनि पाइन्छ । शिक्षा मन्त्रालय कडा रूपमा प्रस्तुत हुने हो भने समस्या तत्काल समाधान हुनसक्छ । डिल्लीप्रसाद दाहाल, दमक१०, झापा"
शिक्षाको गुणस्तर घट्दो,"कक्षा १२ को नतिजा गत वर्षभन्दा चाँडो निकालेर माध्यमिक शिक्षा परिषदले सराहनीय काम गरेको छ । परिषदको कार्यशैलीमा सुधार देखिए पनि पढाइको गुणस्तरचाहिँ खस्किँदै गएको भान हुन्छ । यसपालि आंशिक र पूरक गरी ४ लाख २८ हजार ६७ विद्यार्थी परीक्षामा सामेल भएका थिए । तर ३६१ भन्दा माथि जीपीए कसैको आएको छैन । यसले पढाइको स्तरमा कमी आएको संकेत गर्छ । गतवर्ष एकजना विद्यार्थीले ४ जीपीए ल्याएका थिए । जीपीए पद्धतिबारे शिक्षकविद्यार्थीमा राम्रो ज्ञान छैन जस्तो छ । कोही फेल हुँदैनन् भन्ने गलत सोचका कारण विद्यार्थीले मिहेनत गर्न छाड्दै गएका छन् । सरकारले शिक्षामा करोडौं खर्च गरेको छ, प्रतिफलचाहिँ खासै उत्साहजनक छैन । सरकारी स्कुलकलेजको अवस्था झन् कमजोर बन्दैछ । सरकारी स्कुलकलेजका शिक्षक पढाउनभन्दा बढी राजनीतिक क्रियाकलापमा ब्यस्त हुन्छन् । काम नगरी तलब खाएका छन् । यस्तो भएपछि पढाइको स्तर कसरी बढ्छ ? पुरुषोत्तम घिमिरे, कुटुम्ब कलेज, जोरपाटी"
मेलम्चीको पानी,"मेलम्ची आयोजना लागू होला र मनग्गे पानी पिउँला भन्ने उपत्यकावासीका आकांक्षा पूरा हुने छाँटकाँट तत्काल देखिँदैन । मेलम्चीको न्वारन गरिएको २०४६ सालको मुलुकमा आएको परिवर्तनपछि हो । तर जति मेलम्ची आयोजनाको उमेर हुर्किंदै बाल, युवा र अधबैँसेको समयावधि ग्रहण गरे पनि नतिजा शून्यप्रायः छ । किनकि जबसम्म उपत्यकावासीका धारामा धरर्र मेलम्चीको पानी झर्दैन, तबसम्म अंकगणितीय हिसाबले यस आयोजनालाई सफल भनी किटानीसाथ ग्रेड तोक्न मिल्दैन । कागजी हिसाबले आयोजनाले आजसम्म ९७ प्रतिशत कार्य सम्पन्न भएको भनी बताइरहँदा व्यावहारिक हिसाबले हेर्दा यो ठ्याक्कै उल्टो छ । पानी झरेपछि शतप्रतिशत काम भएको भनी ग्रेडिङ गर्ने सूत्र प्रयोग गर्ने हो भने पानी नआउँदासम्मको प्रगति जिरो भन्ने कि नभन्ने ? यसो भन्दा कसैलाई चित्त दुख्न जाला पनि । तर हजारपटक मेलम्ची छिटै आउने भनी पटकपटक झुट बोलेर आजसम्म लाखौँलाई पानी खान नदिने षडयन्त्र गरिएकोमा तिनका दुखेका चित्तचाहिँ पत्थरका हुन् ? तर त्यहाँ भएको केचाहिँ सत्य हो भने जबजब काम सकिन थाल्छ, त्यति नै चुनौतीका चाङले मेलम्ची छोपिएको छ । यसको मतलव उपत्यकामा पानी ल्याउन सिंहदरबारको भित्री ढोकादेखि मेलम्चीका सुरुङसम्म तेर्सिने हरेक चौबाटाका तगारारूपी भूतप्रेत, आइतबारेहरूलाई मन्छन सक्नुपर्छ । फेरि कोही जैविक नामले कोही वातावरणका नामले कोही दान लिने हेतुले कोही थर्काउने मनसायले र कोही रोक्ने अभिप्रायका जिब्रो लप्काएर बसेका वरिष्ठ, कनिष्ठहरूलाई खुसी नपारिकन मेलम्ची आउनै सक्दैन । श्यामसुन्दर कुइँकेल, हाँडीगाउँ, काठमाडौँ"
कोरा सैद्धान्तिक प्रवचन,"परराष्ट्रमन्त्री तथा नेकपाका नेता प्रदीप ज्ञवालीले हालै कान्तिपुर दैनिकमार्फत आफ्ना धारणा सविस्तार प्रस्तुत गर्नुभएको छ, जुन स्वागतयोग्य छ । ज्ञवालीको लेखमा प्रस्तुत विचारलाई सरकारको आधिकारिक धारणा मान्न नसकिएला, तैपनि त्यसले सरकार र यसको नेतृत्व गरिरहेको नेकपाले वर्तमान परिस्थितिलाई कसरी मूल्यांकन गरिरहेका छन् भन्ने अड्कल काट्न सजिलो बनाउँछ । लेखमा वामपन्थी आन्दोलनसँग जोडेर वर्तमान राजनीतिका केही मूल प्रश्नको पनि चर्चा गरिएको छ । त्यसैले समसामयिक राजनीतिक परिस्थिति र यससँग जोडिएका प्रश्नमाथि बहस गर्न उक्त लेख आधार बन्न सक्छ । यो लेखको उद्देश्य पनि त्यसमा समेटिएका विषयवस्तुमा टेकेर समसामयिक राजनीतिक परिस्थितिमाथि टिप्पणी गर्ने नै हो ।लेखको प्रारम्भमा ज्ञवालीले भन्नुभएको छ, दुनियाँमा दक्षिणपन्थी प्रवृत्ति, नवउदारवाद अर्थनीति र अनुदार राजनीति हावी हुँदै गइरहेको बेला नेपालका वामपन्थीहरूको झन्डै दुईतिहाइको उचाइ धेरैका लागि अपत्यारिलो विषय रहेको छ ।लोकतान्त्रिक निर्वाचनमार्फत कम्युनिस्टहरूले बहुमत प्राप्त गरेका सीमित दृष्टान्तमा नेपालको नाम आउने कुरा सत्य हो । २०४६ को राजनीतिक परिवर्तनपछि कम्युनिस्ट पार्टी नेपाली राजनीतिमा हावी रहेका हुन् । २०५१ मंसिरमा कम्युनिस्ट पार्टीको नेतृत्वमा पहिलोपटक सरकार बन्यो । माओवादी सशस्त्र विद्रोहबाट सिर्जित संक्रमणकालमा धेरै कम्युनिस्ट नेताले सरकार सम्हाले । २०६२६३ को आन्दोलनपछि पनि कम्युनिस्टहरू प्रभावशाली रहे र यसको उत्कर्षमा अहिले झन्डै दुईतिहाइको कम्युनिस्ट सरकार छ ।यद्यपि २०५१ र २०७३ लाई एउटै डोकोमा राखेर व्याख्या गर्न मिल्दैन । २०५१ मा जुन राजनीतिक आदर्श र चुनावी प्रतिबद्धताका आधारमा मनमोहन अधिकारी नेतृत्वको कम्युनिस्ट पार्टीले चुनाव जित्यो, अहिले पनि त्यही आधारमा केपी ओली नेतृत्वको नेकपाले दुईतिहाइ मत प्राप्त गरेको हो भन्ने तर्क जायज होइन ।ज्ञवालीको यो कथनले नसमेटेको कटु सत्य के हो भने, नेकपाले गत चुनावमार्फत प्राप्त गरेको दुईतिहाइको उचाइ दक्षिणपन्थ, नवउदारवाद र अनुदार राजनीतिकै प्रतिफल थियो । गत निर्वाचनमा अनुदार राजनीतिको हार भएको होइन, जित भएको हो ।२०५१ ताका चर्चामा रहेका भूमिव्यवस्थामा सुधार, जनजीविकाको प्रत्याभूति, सामाजिक सुरक्षा, दिगो विकासजस्ता अजेन्डा यस पटकको कम्युनिस्ट निर्वाचनको अभियानमा प्रधान थिएनन् । नेकपाको चुनावी दस्तावेजका अन्तरकुन्तरमा सामाजिक न्याय, समावेशिता, सुशासन, मानवअधिकार जस्ता शब्द पक्कै होलान् । यद्यपि चुनावी माहोलमा सार्वजनिक प्रतिबद्धतामा चीन र भारत जोड्ने रेल (पाँच वर्षभित्र), पानीजहाज, पेट्रोलियम पदार्थको उत्खनन, हरेक पालिकामा हवाई अड्डा, हावाबाट बिजुली, ठूला सहरमा मेट्रो रेल नै प्रमुख थिए, जसको सहायतामा नेकपा चुनावी परिणाम आफ्नो पक्षमा पार्नमा सफल भयो ।राजनीतिक पार्टीहरू केही हदसम्म पपुलिस्ट हुनु स्वाभाविक हो । तर, नेकपाले विगतको निर्वाचनमा प्रयोग गरेका प्रतिबद्धताको वामपन्थी आदर्श र समाजवादका मूल्यमान्यतासँग कुनै साइनो छैन ।चुनावताका गरिने भाषणहरूमा मात्र होइन, नेकपाको दक्षिणपन्थी र नवउदारवादी चरित्र सरकार सञ्चालनका क्रममा पनि अनेक प्रसङ्गमा प्रमाणित भइसकेको छ । शिक्षा र स्वास्थ्यमा गुणात्मक लगानी घटेको छ । किसानहरू राज्यको थप बेवास्ताको सिकार भएका छन् । सार्वजनिक सेवा (जस्तै स्कुल, अस्पताल आदि) लाई नाफामुखी बनाउने र निजी क्षेत्रको जिम्मामा दिने काम घनीभूत बनाइएको छ । आम नागरिकको नजिक रहेर काम गर्ने अपेक्षा गरिएका प्रदेश र स्थानीय सरकारमाथि कथित केन्द्रको नियन्त्रण तीव्र रूपमा बढिरहेको छ । अभिव्यक्ति स्वतन्त्रता र प्रेस स्वतन्त्रता नियन्त्रण गर्ने गम्भीर प्रकृतिका कानुन नागरिक समाज तथा सरोकारवालासँगको बृहत् छलफल, सरसल्लाहबिना लुकाईछिपाई पारित गर्ने प्रयास भइरहेका छन् । प्रधानमन्त्रीको जिम्मेवारीलाई निरंकुश र असीमित बनाइएको छ । राज्यका औपचारिक संस्था तथा संरचनामा पार्टीको प्रभाव चुलिएको छ । कम्युनिस्ट पार्टीको सरकार भएकाले यो दक्षिणपन्थी हुनै सक्दैन भन्ने मन्त्री ज्ञवालीको तर्क समसामयिक राजनीतिक परिस्थितिको कसीमा विश्वसनीय छैन । नेकपाको सरकार सञ्चालन शैली अति दक्षिणपन्थी, नवउदारवादी र अनुदार राजनीतिका प्रतीक मानिएका ट्रम्प वा मोदीको शासनभन्दा तात्त्विक रूपमा फरक वा उन्नत छैन । ज्ञवालीको अर्को तर्क छ संविधानसभा, गणतन्त्र, संघीयता, सामाजिक न्याय र समावेशिता आदिको मुख्य संवाहक नै वामपन्थी शक्तिहरू थिए ।नेपाली राजनीतिको इतिहास केलाएर संविधानसभा, गणतन्त्र, संघीयता र सामाजिक न्यायमा प्रत्येक दलको प्रतिबद्धताको नापजोख गर्नु पक्कै रोचक हुनेछ । यद्यपि २०४६ को परिवर्तनपछिको कुरा गर्ने हो भने, नेकपा लगायत कुनै पनि दलले माथि उल्लेख गरिएका अजेन्डामा देखाएका प्रतिबद्धता ठोस र विश्वसनीय थिएनन्, अहिले पनि छैनन् ।नेपालका राजनीतिक पार्टीमा अघिल्लो दिन राजाका पाउमा दाम चढाएर ढोग्न जाने र भोलिपल्ट गणतन्त्रको नारा घन्काएर चक्रपथ परिक्रमा गर्ने नेताहरू छन् । नेकपामा पनि यस्ता नेता भएको मन्त्री ज्ञवालीलाई थाहा नहोला भन्न सकिन्न । गणतन्त्रको सम्भावनालाई बयलगाडा चढेर अमेरिका जाने कल्पनासँग तुलना गर्ने नेता अहिलेको सरकारका प्रधानमन्त्री हुनुहुन्छ । हिंसात्मक विद्रोहमा सामेल माओवादीले जातीय संघीयताको वकालत गरेको हो । विगतको एमाले संविधान निर्माणको प्रारम्भिक चरणमा संघीयताको घोर विरोधी थियो र त्यसका कतिपय शीर्षनेता अहिले पनि संघीय प्रणालीबाट त्रस्त र असुरक्षित छन् ।नेपालको संविधान सम्झौताको दस्तावेज हो । संविधान लेखनको लामो र दुःखद प्रक्रियामा प्रशस्त गिभ एन्ड टेक भएका छन् । यसमा समेटिएका विशेषतामा विभिन्न दलले विगतमा फरकफरक अडान राखेका हुन् । आज तिनै विशेषता औंल्याएर यी सबै कम्युनिस्ट आन्दोलनका उपलब्धि हुन् भनेर दाबी गर्दा संविधान बनाउने बेलाको राजनीतिक इतिहास ओझेल पर्न सक्छ ।समावेशिता नेपाली समाज र राजनीतिको सबैभन्दा पेचिलो प्रश्न हो । यद्यपि यो प्रश्नमा नेकपाको प्रतिबद्धता अपारदर्शी, ढुलमुले र समस्यापूर्ण छ । मधेसी, जनजाति, दलित, महिला अधिकारको सुरक्षा र प्रवर्धनको सवालमा नेकपासँग निश्चित र ठोस कार्यक्रम छैन ।यही सवालमा मन्त्री ज्ञवालीले अर्को पनि तर्क गर्नुभएको छ महिला अधिकार र समानता, मजदुरका निम्ति सम्मानजनक काम, ट्रेड युनियन र श्रम अधिकार, किसानलाई भूमि अधिकार, दलितलाई समानता, अन्य सीमान्तीकृत समुदायका लागि राज्यमा विशेष व्यवस्था र सामाजिक सुरक्षाजस्ता विषय आज जसरी संविधानमा स्थापित भएका छन्, त्यसको श्रेय निर्विवाद ढङ्गले वामपन्थी आन्दोलनलाई जान्छ ।सरकारी कर्मचारी नियुक्त गर्न खोलिएको लोकसेवाको विज्ञापन समावेशिता र सकारात्मक विभेदको नीतिअनुकूल भएन भनेर सीमान्तीकृत समूहहरूको यति ठूलो असन्तुष्टि प्रकट भइरहँदा पनि त्यसलाई जसरी पनि अघि बढाइछोड्ने र यसबारे कसैसँग संवाद गर्न नचाहने सरकार समावेशितामा विश्वास गर्छ भनेर ठट्टा गरिएको हो कि गम्भीर तर्क, छुट्याउन गाह्रो हुन्छ ।वितरणमुखी, पपुलिस्ट र अप्रभावकारी सामाजिक सुरक्षाका हचुवा कार्यक्रम सरकारको उच्च प्राथमिकतामा छन् । सामाजिक सुरक्षा भत्तालाई व्यवस्थित र उपयोगी बनाउने, विभिन्न प्रकारका बिमा तथा सामाजिक सुरक्षाका कार्यक्रमलाई एकीकृत गर्ने तथा विपन्न र पिछडिएका वर्गलाई उपयुक्त अवसर दिने रणनीतिक र दीर्घकालीन कार्यक्रम सरकारको प्राथमिकतामा छैनन् ।विशुद्ध राजनीतिक प्रकृतिको वामपन्थी आन्दोलनबाहेक नेपालमा विभिन्न सामाजिक आन्दोलन भएका छन् । दलित आन्दोलन, कमैयाकमलरी मुक्ति आन्दोलन, जनजाति आन्दोलन, मधेस आन्दोलन यसका केही उदाहरण हुन्, जसले राजनीतिक दललाई आफ्नो अडानबाट पछि हटेर सीमान्तीकृत समुदायका माग स्वीकार गर्न बाध्य बनाएका छन् । मधेस आन्दोलन नभएको भए नेपालको राज्यसंरचना एकात्मक नै रहने थियो र ज्ञवालीले संघीयतालाई वामपन्थी आन्दोलनको उपज भनेर व्याख्या गर्न पाउनुहुन्थेन ।यही प्रसङ्गमा ज्ञवालीलाई मेरो प्रश्न छ नेकपा महिला अधिकारका विषयमा यति धेरै संवेदनशील थियो र छ भने, महिलाविरोधी नागरिकता विधेयक बलजफ्ती संसदमा किन पेस गरेको ? आमाको नामबाट सन्तानलाई नागरिकता दिनुपर्छ भन्ने माग लिएर सयौँ महिला सडकमा निस्किँंदा एकदुई नेताबाहेक तपाईंहरू किन मौन बस्नुभएको ? पार्टीको संरचनामा महिलालाई सम्मानजनक स्थान किन नदिएको ?नेकपाको पार्टी, सरकार, प्रदेश र स्थानीय तहको निर्वाचित राजनीतिक संरचना सबैमा पहाडे हिन्दु उच्च जातका पुरुषको वर्चस्व छ । यही समूहले एउटा भ्रम छर्ने प्रयास गरिरहेको छ नेपालमा अब समावेशिता, अधिकार र सामाजिक न्यायको मुद्दाको टुङ्गो लागिसक्यो । अब समृद्धि को यात्रामा मात्र ध्यान दिनुपर्छ ।यो व्यवहार र चरित्रलाई सामाजिक न्याय र समावेशिताको पक्षपाती भनेर व्याख्या गर्नु कुनै दृष्टिकोणले सही होइन ।राष्ट्रियता बारेको ज्ञवालीको व्याख्यालाई पनि हेरौँ । उहाँ भन्नुहुन्छ हाम्रो सन्दर्भमा राष्ट्रियताको प्रश्न अचेल केही बौद्धिक ले चर्चा गरेजस्तो कुनै जात, धर्म या समुदायको श्रेष्ठता सिद्ध गर्ने र अरूलाई घृणा गर्न उक्साउने विषय होइन । यो त एउटा सार्वभौम राष्ट्रका रूपमा नेपालले आफ्नो सीमा र भौगोलिक अखण्डताको रक्षा गर्न पाउँछ कि पाउँदैन भन्ने प्रश्न हो ।सार्वभौम राष्ट्रले आफ्ना सिमाना र भौगोलिक अखण्डताको रक्षा गर्न पाउनुपर्छ । राष्ट्र, सिमाना र भौगोलिक अखण्डताको सान्दर्भिकता मानिसको देश तथा नागरिकको अस्तित्व र पहिचानसँग जोडिएको हुन्छ । तसर्थ ज्ञवालीको तर्क गलत होइन । यद्यपि यो तर्कले समेट्न नसकेको अर्को यथार्थ के हो भने, अहिलेको विश्व परिदृश्यमा सार्वभौमिकता, सिमाना र राष्ट्रिय अखण्डताका प्रश्न अवसरवादी र दक्षिणपन्थीका चुनाव जित्ने औजार भएका छन् । डोनाल्ड ट्रम्पले अमेरिकामेक्सिको सिमानामा पर्खाल बनाउने प्रतिबद्धताका आधारमा चुनाव जिते । पाकिस्तान नहुन्थ्यो त भारतमा हिन्दु कट्टरपन्थीहरूलाई चुनाव जित्न सजिलो हुन्थेन । नेपालकै विगतको चुनावमा पनि सार्वभौमिकता र अखण्डताको प्रश्न प्रमुख थियो, जसलाई भारतको नाकाबन्दीले थप संवेदनशील बनाएको थियो ।सार्वभौमिकता र अखण्डताको रक्षा सेनाको संख्या वा गोलाबारुदको भण्डार बढाएर गर्न सम्भव छैन । यसका लागि अन्य राष्ट्रसँगको सम्बन्ध चुस्त र सन्तुलित हुन आवश्यक छ । यसमा गहिरो सुझबुझ र व्यावसायिकताको खाँचो छ । यसमा पनि सरकारको काम प्रभावकारी देखिएको छैन ।स्वयं मन्त्री ज्ञवालीको जिम्मेवारी अन्तर्गत रहेको विदेश सम्बन्ध अनेक विवादबाट ग्रस्त छ । विवादास्पद विदेशी संस्थाले आयोजना गरेका कार्यक्रममा सरकार सहआयोजक बनेको छ र प्रधानमन्त्री पुरस्कार थाप्न गएका छन् । मानवअधिकार उल्लंघनका जघन्य घटनामा आरोपित र विश्वले घृणा गरेका पात्रहरू (जस्तै आङ सान सु की) लाई बोलाएर मानसम्मान गरिएको छ । भारत र चीनसँगको सम्बन्धमा अनावश्यक रूपमा अमेरिका संलग्न हुन थालेको छ । भेनेजुएलाका क्रूर तानाशाह मदुरोका छोरालाई सत्तासीन पार्टीको निमन्त्रणामा काठमाडौँमा भोजभतेर गरिएको छ । विदेशी खुफिया एजेन्सीका कर्मचारीले सरकार र राष्ट्रप्रमुखसँग सोझो सम्बन्ध स्थापित गरेका छन् । अन्तर्राष्ट्रिय समुदायले विशेष चासोका साथ हेरेको संक्रमणकालीन न्यायको विषय अत्यन्त कम प्राथमिकतामा छ । सार्वभौमिकता र अखण्डताको रक्षा गर्ने प्रभावकारी तरिका यो होइन ।लेखको पुछारमा ज्ञवालीले सरकारको कामकारबाहीलाई लिएर भइरहेको विरोधबारे असन्तुष्टि पोख्नुभएको छ । उहाँका शब्दमा अस्थिरतालाई सदाका लागि अन्त्य गर्ने, सामाजिक सद्भाव सुदृढ गर्ने, भ्रष्टाचार नियन्त्रण गर्ने, समृद्धि हासिल गर्ने र समाज बदल्ने सरकारको चाहना र विभिन्न समूहका स्वार्थ टकराउन थालेका छन् । त्यसैले घेराबन्दी सुरु भएको आभास हुँदै छ ।अस्थिरताको अन्त्य, भ्रष्टाचार नियन्त्रण, सुशासन र समृद्धिका कुरामा सरकार कति गम्भीर छ भन्नेबारे यहाँ चर्चा गरिरहन आवश्यक छैन । विभिन्न समूहका स्वार्थ बारे ज्ञवालीको धारणा र त्यसमा रहेका अन्तरविरोधको चर्चा गरौँ ।जुनसुकै देशमा पनि सरकारको विरोध गर्ने पक्षहरू हुन्छन्, चाहे जतिसुकै बलियो जनमत प्राप्त गरेको सरकार किन नहोस् । विभिन्न स्वार्थ समूह वा प्रतिपक्षी राजनीतिक पार्टीले विभिन्न घटनालाई लिएर सरकारको विरोध गरिरहन्छन् । त्यतिमात्र होइन, प्रतिपक्षी राजनीतिक दलले त भएको सरकारलाई ढलाएर त्यो ठाउँमा आफूलाई पुर्याउन पनि खोज्छन् । एउटा राजनीतिक पार्टीले अर्को पार्टीलाई कमजोर बनाउन यथाशक्य प्रयास गर्छ । प्रतिस्पर्धात्मक राजनीतिमा हुने सामान्य र स्वाभाविक कुरा हो यो ।अस्वाभाविक के हो भने, सरकारले विरोध र आलोचनालाई राष्ट्रविरुद्धको षड्यन्त्र भनेर व्याख्या गरिरहेको छ । अधिनायकवादको प्रस्ट र डरलाग्दो संकेत हो यो । प्रतिपक्ष, विरोध र आलोचनाविहीन परिस्थितिमा सरकार चलाउने सपना देख्नु नै अधिनायकवाद हो । विरोधलाई स्वाभाविक र सामान्य रूपमा लिन नसक्ने, यसलाई सार्वभौमिकता र राष्ट्रवादसँग जोड्ने र आलोचकलाई कानुन र बल प्रयोग गरेर निस्तेज पार्ने प्रयास गर्नेहरू अधिनायकवादी हुन् । मन्त्री ज्ञवालीको सुशील असन्तुष्टिमा पनि अधिनायकवादी सोचको प्रस्ट प्रभाव देखिन्छ । यो दुःखको कुरा हो ।अहिलेको सरकारको खतराको स्रोत अरू कोही होइन, एमाले र माओवादीबीच भएको भनिएको कृत्रिम एकता हो, जसको केन्द्रविन्दुमा केही व्यक्तिबीच जिम्मेवारी बाँडफाँडका लागि भएको अपारदर्शी र कार्यान्वयन गर्न असम्भव सम्झौता छ । माओवादी र एमालेको एकतालाई सम्भव बनाएको भनेर जजसले जश पाएका छन्, उनीहरू यही सम्झौता कार्यान्वयन गर्ने जटिल जिम्मेवारीमा असफल भएका छन् ।हामीले वामपन्थी आन्दोलन, दुईतिहाइ र दिगो स्थिरताको जतिसुकै गफ गरे पनि भावी राजनीतिक परिदृश्य अब चानचुन एक वर्षभित्र केपी ओली र पुष्पकमल दाहालमध्ये को प्रधानमन्त्री बन्ने भन्ने कुराबाटै निर्देशित हुनेछ ।सरकार चलाउने जिम्मेवारी बोकेका मानिसहरूले एउटा कुरामा प्रस्ट हुन जरुरी छ, सरकारलाई राम्रो वा नराम्रो काम गर्नबाट रोक्न सक्ने हैसियत कसैको छैन, न प्रतिपक्षी दलको छ, न त सडकमा सरकारका निर्णयको विरोध गरेर टाउको फुटाइमाग्ने प्रदर्शनकारीको । न भारतको, न त चीनको । विरोधीहरूको षड्यन्त्र का कारण राम्रो काम गर्न नसकेको भन्ने तर्क स्कुले वादविवादमा काम लाग्ला, तर यसलाई सरकारको असफलताको कारणका रूपमा मानिसले पत्याइदिन गाह्रो छ ।मन्त्री प्रदीप ज्ञवालीसँग पार्टी राजनीतिको लामो अनुभव छ । उहाँको सामाजिकराजनीतिक छवि सफा मानिन्छ, अध्ययनशील पनि हुनुहुन्छ । उहाँजस्तो व्यक्तित्वले पार्टीका राजनीतिक दस्तावेजमा समेटिएका कोरा सैद्धान्तिक भाषणबाट माथि उठेर आफ्नो समय र यससँग गाँसिएका जटिलताको इमानदार र वस्तुगत मूल्यांकन गर्नुपर्छ । नेतृत्वको विकास हुने सम्भवतः यही क्षमताको प्रदर्शनबाट हो ।"
साइकल संस्कृतिको सपना,"अन्त्यमा,साइकल सिटी परियोजना चितवनको मात्रै होइन, काठमाडौं, पोखरा, विराटनगर लगायत ठूलासाना हरेक सहरको लक्ष्य हुनुपर्छ । भिरालो भूबनोट भएका हिमाली र पहाडी क्षेत्रबाहेक उपत्यका र तराईका कुनै पनि ठाउँमा साइकल मज्जाले चल्छ । जनस्तरमा साइकलको प्रयोगलाई उल्लेख्य दरमा बढाउन सबैभन्दा गम्भीर हुनुपर्ने राज्य नै हो । प्रदूषणमुक्त स्वच्छ वातावरण र स्वस्थ, मितव्ययी नागरिकको कल्पनामा शासकहरूले एक छिन अडिएर घोरिनु जरुरी छ । साइकल करिडोरको निर्माणसँगै स्वदेशमै साइकल उत्पादन गर्ने योजना पनि ल्याइनुपर्छ भन्नेमा समेत राज्यको गम्भीर ध्यानाकर्षण हुनुपर्छ । साइकल राइडर्स क्लबजस्ता नागरिक प्रयत्नहरूलाई प्रोत्साहन गरेर साइकल ट्र्याक र ग्रिन बेल्ट को अवधारणालाई मूर्त रूप दिन राज्यसँग साइकल संस्कृतिको प्रवर्धन गर्ने इमानदार प्रतिबद्धता जरुरी छ । साइकलको क्यारियरमै अडिएको अर्थतन्त्रको गौरवपूर्ण विगत बोकेको चितवनजस्तो ठाउँ आम्स्टर्डम वा हटनजस्ता साइकल सिटी बन्न सक्नेमा शंका छैन । तर यो संघीयसँगै स्थानीय सरकार र नागरिक संकल्प दुवैमा भर पर्छ ।"
उपनिर्वाचन माहोल सातै प्रदेशमा,"काठमाडौं  मंसिर १४ मा हुने उपनिर्वाचनको माहोल सातवटै प्रदेशमा बन्दै छ । निर्वाचन आयोगका अनुसार तीनवटै तहका गरी ३६ जिल्लाका ५० स्थानमा उपनिर्वाचन हुँदै छ । प्रतिनिधिसभातर्फ कास्की२, प्रदेशसभातर्फ बागलुङ२ (२), भक्तपुर१ (१) र दाङ३ (२) मा उपनिर्वाचन हुँदै छ । स्थानीय तहतर्फ उपमहानगरपालिका प्रमुख१, गाउँपालिका अध्यक्ष३, गाउँपालिका उपाध्यक्ष१ र वडाध्यक्ष४१ पद रिक्त छन् । तीनवटै तहका रिक्त स्थानमा एकै दिन उपनिर्वाचन हुन लागेको हो । उपनिर्वाचन मिति घोषणापछि भोजपुरको पौवादुङमा गाउँपालिका१ का वडाध्यक्षको निधन भएको छ । प्रमुख निर्वाचन आयुक्त दिनेश थपलियाले अहिले निर्वाचन हुने सूचीमा उक्त वडा नरहेको बताए । निर्वाचन कार्यक्रम घोषणा हुनुपूर्व सरकारले रिक्त रहेका थप स्थानको सूची पठाए मंसिर १४ मै उपनिर्वाचन गर्न सकिने उनले उल्लेख गरे । प्रदेश १ को ८ वटा स्थानीय तहमा उपनिर्वाचन हुन लागेको छ । त्यसमध्ये सुनसरीको धरान उपमहानगरपालिका प्रमुख, पाँचथरको फाल्गुनन्द गाउँपालिका अध्यक्ष र संखुवासभाको मकालु गाउँपालिका अध्यक्ष पदका लागि निर्वाचन हुनेछ । वडाध्यक्षका लागि पाँचथरको फिदिम नगरपालिका१, हिलिहाङ गाउँपालिका७, मोरङको घनपालथान गाउँपालिका२, सुनसरीको धरान उपमहानगर७, संखुवासभाको खाँदबारी नगरपालिका३, खोटाङको साकेला गाउँपालिका३ मा निर्वाचन हुँदै छ । स्थानीय तहमा सबैभन्दा बढी स्थान प्रदेश २ मा रिक्त छन् । त्यहाँ गाउँपालिका अध्यक्ष १ र वडाध्यक्ष ९ पदमा निर्वाचन हुँदै छ । महोत्तरीको पिपरा गाउँपालिका अध्यक्षको पद रिक्त छ । सप्तरीको छिन्नमस्ता गाउँपालिका७, सिरहाको कल्याणपुर नगरपालिका१२, महोत्तरीको बलवा नगरपालिका८ र २, महोत्तरी मटिहानी नगरपालिका६, सर्लाहीको हरिपुर्वा नगरपालिका१, रौतहटको गढीमाई नगरपालिका२, बाराको बारागढी गाउँपालिका१ र पर्साको सखुवा प्रसौनी गाउँपालिका५ मा वडाध्यक्ष रिक्त छन् । आयोगले ती सबै स्थानमा उपनिर्वाचन हुने जनाएको छ ।प्रदेश३ मा रिक्त रहेका ६ वटा वडाध्यक्ष पदका लागि उपनिर्वाचन गर्न लागिएको हो । रामेछापको उमाकुण्ड गाउँपालिका५, सिन्धुपाल्चोकको इन्द्रावती गाउँपालिका८, काभ्रेपलाञ्चोकको धुलिखेल नगरपालिका२, काठमाडौंको दक्षिणकाली नगरपालिका३, चितवनको खैरहनी नगरपालिका४ र ५ को वडाध्यक्ष पद रिक्त छ ।गण्डकी प्रदेशमा ३ वटा वडा रिक्त छन् । लमजुङको सुन्दरबजार नगरपालिका२, बागलुङको बडीगाड गाउँपालिका२ र नवलपरासीको बर्दघाट सुस्तापूर्वको बैदीकाली गाउँपालिका५ मा उपनिर्वाचन हुनेछ । प्रदेश ५ का ९ वटा वडामा अध्यक्ष रिक्त छन् । गुल्मीको रुरुक्षेत्र गाउँपालिका६, अर्घाखाँचीको मालारानी गाउँपालिका३, प्यूठानको प्यूठान नगरपालिका२, प्यूठानकै ऐरावती गाउँपालिका१ र २, रोल्पाको थावाङ गाउँपालिका१, कपिलवस्तुको शिवराज गाउँपालिका१०, दाङको घोराही उपमहानगर१६, बाँकेको कोहलपुर नगरपालिका६ मा वडाध्यक्षको उपनिर्वाचन हुने आयोगले जनाएको छ । कर्णाली प्रदेशमा एक उपाध्यक्ष र एक वडाध्यक्षका लागि निर्वाचन गर्न लागिएको छ । हुम्लाको खार्पुनाथ गाउँपालिकाको उपाध्यक्ष र सल्यानको कुमाख गाउँपालिका५ मा वडाध्यक्ष पद रिक्त छन् । सुदूरपश्चिम प्रदेशमा ७ वटा वडाध्यक्ष पदका लागि उपनिर्वाचन हुने आयोगले जनाएको छ । बाजुराको त्रिवेणी नगरपालिका१, अछामको मल्लेख गाउँपालिका५, डोटीको आदर्श गाउँपालिका२, कञ्चनपुरको पुनर्वास नगरपालिका३, बैतडीको पुर्चौडी नगरपालिका४, सुर्नया गाउँपालिका१ र दोगडाकेदार गाउँपालिका४ मा वडाध्यक्ष पद रिक्त छ ।"
नारायणीमा बगेकाको उद्धार,"चितवन देवघाटमा बोलबम मेलामा नुहाउने क्रममा बगेका रमेश परियारलाई गोताखोरले उद्धार गरेका छन् । भरतपुर महानगरपालिका १५ श्रीपुर फूलबारीका परियारलाई ओम सालमी मगरले बचाएको सशस्त्र प्रहरीका वरिष्ठ प्रहरी उपरीक्षक किशोर प्रधानले जानकारी दिए । म अलि माथि थिएँ । मान्छेको हल्ला सुनेर दौडिँदै गएँ । मान्छे बगिसकेका रहेछन् । हतारहतार उद्धार गरें, सालमीले भने ।"
अन्तर्राष्ट्रिय शान्तिवादी संस्थामा नेपाली युवा,विराटनगर शान्ति तथा अहिंसा अभियानकर्मी नेपाली युवा सुभाषचन्द्र कट्टेल अन्तर्राष्ट्रिय शान्तिवादी संस्था वार रेसिस्टर्स इन्टरनेसनल को सञ्चालक परिषद्मा चुनिएका छन् । साउन १७ र १८ मा कोलम्बियाको बोगोटामा भएको सम्मेलनबाट उनी उक्त संस्थाको अन्तर्राष्ट्रिय परिषद् र कार्यसमितिमा निर्वाचित भएका हुन् । संस्थामा विभिन्न मुलुकका १२ जना सहभागी परिषद् र ५ जनाको कार्यसमिति चयन भएको छ ।
"पहिरोमा पुरिएर ३ को मृत्यु, ७ घाइते","बागलुङ  वर्षापछि खसेको पहिरोले घर पुरिँदा तमानखोलामा ३ जनाको मृत्यु भएको छ । आइतबार दिउँसोदेखिको वर्षापछि मध्यरातमा डेढ सय मिटर माथिबाट पहिरो खसेको थियो । तमानखोला गाउँपालिका ४ लामेलाका ४५ वर्षीया पञ्चकुमारी श्रीपाली, १२ वर्षीय प्रवीण श्रीपाली र ७० वर्षीया असारी श्रीपालीको मृत्यु भएको जिल्ला प्रहरी कार्यालयका नायब उपरीक्षक झवीन्द्रप्रसाद भट्टराईले जानकारी दिए । असारी र प्रवीण हजुरआमानाति हुन् । उनीहरूको शव १० घण्टापछि निकालिएको थियो । अन्य ७ जना घाइते छन् । लामेला प्राथमिक स्वास्थ्य केन्द्रमा घाइते चित्रादेवी सिर्पाली, अमेसरा सिर्पाली, सुनीता सिर्पाली र कमल सिर्पालीको उपचार गरिएको छ । गम्भीर घाइते ओमबहादुर सिर्पाली, रामबहादुर सिर्पाली र अनिल सिर्पालीलाई थप उपचारका लागि सेनाको हेलिकप्टरबाट काठमाडौं लगिएको छ । पहिरोमा परी ठूलो संख्यामा गाईभैंसीलगायत पशुचौपाया पनि मरेका छन् । पहिरोले ५ घर पुरेको छ । स्थानीय र बुंगादोभानबाट गएको प्रहरी टोली सोमबार सबेरैदेखि उद्धारमा खटिएका थिए । थप उद्धारका लागि इलाका प्रहरी कार्यालय बुर्तिबाङदेखि १० वटा प्रहरी टोली घटनास्थल गएपछि मृतकको शव निकालिएको हो । घटनापछि उद्धार र राहतका लागि जिल्ला प्रशासनसहितका निकायमा आग्रह गरिएको गाउँपालिका अध्यक्ष जोकलाल बुढाले बताए । पहिरोले बिर्खबहादुर, कृष्णबहादुर र देवेन्द्र सिर्पालीको पनि घर भत्काएको बुंगादोभान प्रहरी चौकीका प्रमुख सहायक निरीक्षक पदमबहादुर नेपालीले बताए । घटनास्थल जिल्ला सदरमुकामदेखि १ सय ३० किमि पश्चिममा पर्छ । सदरमुकामबाट तत्काल घटनास्थलमा जाने सम्भावना नभएपछि गृह मन्त्रालयबाट हेलिकप्टर मगाएर घाइतेको उद्धार गरिएको प्रमुख जिल्ला अधिकारी लुकबहादुर क्षेत्रीले जानकारी दिए । घटनाका मृतक, घाइते र पीडितलाई जिल्ला दैवी प्रकोप उद्धार समितिमार्फत राहत प्रदान गरिने उनको भनाइ छ । यसैबीच बागलुङ कालिका भगवती मन्दिर नजिकैको सत्तलमा एक व्यक्ति मृत भेटिएका छन् । नाम र ठेगाना नखुलेकाले प्रहरीले घटनास्थलबाट उठाएर धौलागिरी अञ्चल अस्पतालको शवगृहमा लगेर राखेको छ । ताल फुटेर बग्यो लोकमार्गगत वर्ष ठूलो पहिरोले बडीगाड खोला थुनिएपछि बनेको तुरतुरे ताल फुटेर मध्यपहाडी लोकमार्ग बगाएको छ । बडिगाड गाउँपालिकाको भीमगिठ्ठेमा सडक बगाएपछि पश्चिम बागलुङको ढोरपाटन नगरपालिका, निसीखोला र तमानखोला गाउँपालिकाको सम्पर्क टुटेको छ । बाढीले २ सय मिटर सडक बगाएको छ ।सोमबार बिहान ३ बजे ताल फुटेपछि बढेको बहावले तल्लो तटको सडक बगाएको हो । दुई साताअघि यो सडकको दुई ठाउँमा पहिरो खसेको थियो । तत्काल तटबन्ध नगरे वर्षातमा सडक बग्ने देखिए पनि मध्यपहाडी लोकमार्ग आयोजनाले चासो दिएको थिएन । तालको पानी एकैपटक नबगेकाले तल्लो तटीय क्षेत्रमा ठूलो क्षति भएन । एकैपटक पानी खुलेको भए ग्वालीचौर, खरवाङलगायत स्थानका दर्जनौं घर बगाउने खतरा थियो । एक किमि लामो तालको अधिकांश भाग खुलेको बडीगाड गाउँपालिकाका प्रमुख प्रशासकीय अधिकृत प्रदीपचन्द्र सुवेदीले बताए । पहिरोले क्षतिग्रस्त बनाएपछि एकतर्फी सञ्चालनमा रहेको सडक यसपटक पूरै बगेको हो । यो सडक बगेको स्थानमा दुई सय मिटरसम्म भित्तातर्फ ठूलो पहरो छ ।सडक बगेपछि ढोरपाटन, निसीखोला र तमानखोलाका सर्वसाधारणलाई सदरमुकामसहित बुटवल र अन्य क्षेत्रमा आउजाउ गर्न दर्लिङको मालारानी भन्ने स्थानबाट कम्तीमा ३ घण्टा घुमाउरो बाटो हिँड्नुपर्ने भएको छ । बडीगाड गाउँपालिका र ढोरपाटन नगरपालिकाका जनप्रतिनिधिले सोमबार बिहान तालक्षेत्रको अनुगमन गरेपछि सडक खुलाउन कम्तीमा एक महिना लाग्ने निष्कर्ष निकालेका छन । पहिरो खसेलगत्तै गत वर्ष अध्ययन गर्न आएको सेनाको टोलीले तत्काल तुरतुरे ताल नफुट्ने प्रतिवेदन दिएको थियो । स्थानीयले ताल जोगाएर पर्यटकीय क्षेत्र बनाउने तयारी गरेका थिए । तालले स्थानीय ५ जनाको घरगोठ डुबाएको थियो । धेरैजनाको खेतीपाती गर्ने जमिन पनि डुबेको थियो । तालमा हिउँदमा स्थानीयले डुंगासमेत चलाएका थिए । शुल्क तिरेर आन्तरिक पर्यटकले तालमा डुंगा सयर गरेका थिए । गत वर्ष एक महिनासम्म राजमार्ग अवरुद्ध भएपछि स्थानीयले सास्ती खेपेका थिए । यो पहिरोले हाम्रो दैनिक रोजीरोटीमा समस्या ल्याउने भयो, बुर्तिबाङका छविलाल पाण्डेले भने, राज्यले दीर्घकालीन समस्याको समाधान खोज्नुपर्छ । गत वर्ष पहिरो पन्छाउने र तालको व्यवस्थापन गर्ने काममा सरकारी पक्षको बेवास्ता भएको उनले टिप्पणी गरे । ताल जोगाउनभन्दा हिउँदमा पानी कम भएका बेला सडक व्यवस्थापनमा ध्यान दिनुपर्नेमा नभएको बडीगाड गाउँपालिकाका अध्यक्ष मेहरसिंह पाइजाले बताए । पहिरो नियन्त्रण गरेर राजमार्ग व्यवस्थित बनाउनुपर्नेमा सडक विभाग र मध्यपहाडी लोकमार्ग आयोजना कसैले वास्ता गरेनन्, उनले भने, नेपालकै पूर्वपश्चिम राजमार्ग भएपछि सानोतिनो आम्दानीको स्रोत बनाउन खोज्दा अहिले थप विपत् आयो ।"
"३ सचिवको अवकाश, एकले पाए नियुक्ति","काठमाडौं निजामती प्रशासनका वरिष्ठतम् तीन सचिवमध्ये अर्जुनकुमार कार्की, दीपेन्द्रनाथ शर्माले मंगलबारदेखि अनिवार्य अवकाश पाउँदै छन् । अर्का वरिष्ठ सचिव विष्णु लम्सालले भने अनिवार्य अवकाश पाउनुअघि राजनीतिक नियुक्ति पाएका छन् ।राष्ट्रिय पुनर्निर्माण प्राधिकरणका सचिव कार्की र खानेपानी मन्त्रालयका सचिव शर्माले विशिष्ट श्रेणीको पाँचवर्षे पदावधि पूरा गरी मंगलबारदेखि लागू हुने गरी अनिवार्य अवकाश पाउँदै छन् । कार्की र शर्मासँगै सचिवमा बढुवा भएका लम्साललाई भने मन्त्रिपरिषद्ले प्रशासनिक प्रशिक्षण प्रतिष्ठानको वरिष्ठ अध्ययन निर्देशक नियुक्त गरेको छ । लम्सालले सचिवको पाँचवर्षे पदावधि सकिएर अनिवार्य अवकाश पाउनु चार दिनअघि उनलाई विशिष्ट श्रेणीको अर्को पदमा नियुक्त गरिएको हो । लम्साल ६० वर्ष पूरा नभएम्म वरिष्ठ अध्ययन निर्देशकको पदमा बहाल रहनेछन् ।कार्की, शर्मा र लम्सालपछिका अर्का वरिष्ठ सचिव कृष्ण देवकोटाले समेत बिहीबारदेखि अनिवार्य अवकाश पाउँदै छन् । युवा तथा खेलकुद मन्त्रालयका सचिव देवकोटाले ५८ वर्ष पूरा गरी उमेरका कारण अवकाश पाउन लागेका हुन् । साउनभित्रै विज्ञान तथा प्रविधि सचिव कृष्णराज बीसीले पनि ५८ वर्ष पूरा गरी अनिवार्य अवकाश पाउँदै छन् ।कार्की, शर्मा, लम्साल र देवकोटाले अवकाश पाएपछि गृहसचिव प्रेमकुमार राई र उनीसँगै बढुवा भएकाहरू सबभन्दा वरिष्ठ हुनेछन् । राईसँगै बढुवा भएका सचिवमा अर्थ मन्त्रालयका राजन खनाल, नेपाल ट्रस्टका गजेन्द्र ठाकुर र उपराष्ट्रपति कार्यालयका रामकुमार आचार्य छन् । प्रधानमन्त्री केपी शर्मा ओलीले सचिव राईलाई मुख्यसचिव बनाउन चाहेको स्रोतले उल्लेख गरेको छ । वरिष्ठ चारै जनाले अवकाश पाएपछि राईसहितका चारमध्ये एकलाई मुख्यसचिव बनाउन सकिनेछ । त्यसका लागि मुख्यसचिव लोकदर्शन रेग्मीलाई सरकारले व्यवस्थापन गर्नुपर्ने स्रोतको भनाइ छ । रेग्मीको पदावधि अझै एक वर्षभन्दा बढी बाँकी छ । सरकारले मुख्यसचिवलाई हटाउने कानुनी व्यवस्थासमेत छैन । त्यही कारण सरकारले रेग्मीलाई मनाएर कुनै आकर्षक मुलुकमा राजदूत बनाएर या राजनीतिक नियुक्ति दिएर पठाएमा मात्र राईलाई मुख्यसचिवमा बढुवा गर्ने बाटो खुल्नेछ । राई मुख्यसचिवमा बढुवा भए पनि लामो समय पदमा रहन पाउने छैनन् । उनी आगामी पुससम्म मात्रै मुख्यसचिव हुनेछन् । उनले ५८ वर्ष उमेर पूरा गरी पुसमा अवकाश पाउनेछन् । रेग्मी पूरै अवधि पदमा रहे भने राई मुख्यसचिव हुन पाउने छैनन् । रेग्मीभन्दा अघि राई, खनाल, ठाकुर र आचार्यले अनिवार्य अवकाश पाइसक्नेछन् । त्यतिबेला परराष्ट्र सचिव शंकर बैरागी सबभन्दा वरिष्ठका नाताले मुख्यसचिवका दाबेदार हुनेछन् ।"
सदस्य फिर्ता बोलाउन आग्रह,काठमाडौं द्वन्द्वपीडितले संक्रमणकालीन न्यायका लागि सत्यनिरूपण तथा मेलमिलाप आयोग र बेपत्ता व्यक्तिहरूको छानबिन आयोगमा पदाधिकारी सिफारिस गर्न गठित समितिबाट आफ्ना सदस्य फिर्ता बोलाउन राष्ट्रिय मानवअधिकार अधिकार आयोगलाई आग्रह गरेका छन् । गठन भएको चार महिना कटिसक्दा पनि नाम सिफारिस गर्न नसकेकाले समिति भंग गर्नुपर्ने उनीहरूको माग छ । द्वन्द्वपीडित राष्ट्रिय सञ्जालले राजनीतिक नियन्त्रणमा रहेको निरीह सिफारिस समिति असफल भएको ठहर गर्दै तत्काल खारेज गर्न सार्वजनिक अपिल गरेको छ । पूर्वप्रधानन्यायाधीश ओमप्रकाश मिश्रको संयोजकत्वमा गठित समितिमा आयोगका तर्फबाट प्रकाश वस्ती पदेन सदस्य छन् । कमजोर समितिबाट सिफारिस हुने पदाधिकारीबाट आफूहरूले न्याय पाउने अवस्था नरहने भन्दै सञ्जालले आयोगलाई सोमबार पत्र लेखी सदस्यलाई फिर्ता बोलाउन आग्रह गरेको हो । समिति भंग गरेर सरकारले सर्वोच्च अदालको आदेश तथा अन्तर्राष्ट्रिय मानवअधिकार कानुनअनुसार सत्यनिरूपण तथा मेलमिलाप ऐन संशोधन गर्नुपर्ने उनीहरूको माग छ ।
जहाँ छुट्टै सरकार चल्छ !,"रुकुम पूर्व  पुथाउत्तरगंगा गाउँपालिकास्थित मैकोटमा साधारण काम गर्ने मजदुरले खानपानसहित दिनको ३ सय ५० रुपैयाँ ज्याला पाउने भएका छन् । सुक्खा काम गरेमा दैनिक ५ सय रुपैयाँ ज्याला निर्धारण गरिएको छ । त्यसभन्दा कडा काम गर्नेले खानपानसहित ५ सय रुपैयाँ पाउनेछन् । मैकोटमा खाद्यान्न खरिदबिक्रीको पनि मूल्य निर्धारण गरिएको छ । प्रतिमाना मकै २५, गहुँ ४५ र जौ २५ रुपैयाँका दरले बिक्री गर्नुपर्ने नियम बनाइएको छ । लोकल कुखुरा प्रतिकिलो १ हजार २ सय, राँगा, भैंसी र बंगुरको मासु प्रतिकिलो ५ सय, खसी, बोका र भेडाको मासु प्रतिकिलो १ हजार रुपैयाँमा किनबेच गर्नुपर्नेछ । पुथा उत्तरगंगा१ र २ वडाको मैकोटमा जुवातास खेलेमा जरिवाना गर्नेदेखि विकास निर्माण के कसरी गर्ने भन्ने निर्णय पनि गाउँलेले गरेका छन् । यस्तो निर्णयमा गाउँपालिका र वडाको कुनै भूमिका छैन । यहाँ गाउँलेको दुईदिने बर्खे अधिवेशनले हिउँदेसम्मका लागि हरेक क्षेत्रको दर कायम गरेको हो । अधिवेशनले विकास निर्माण र शान्ति सुरक्षा कायम गराउन विभिन्न २३ वटा निर्णय पारित गरेको छ ।वडा र गाउँपालिकासभा सम्पन्न भएको झन्डै दुई सातापछि गाउँलेको छुट्टै बर्खे अधिवेशन सञ्चालन भएको थियो । मैकोटमा बर्खे र हिउँदे अधिवेशन आयोजना गर्ने पुरानै चलन हो । उनीहरूले यो चलनलाई निरन्तरता दिँदै आएका छन् । यस पटकको अधिवेशनले परम्परादेखि चल्दै आएका रीतिरिवाज, चालचलनलाई निरन्तरता र परिमार्जन गर्ने निर्णय गरेको छ । गाउँमा कसैको मृत्यु भएपछि मलामी जाँदा वा बसी लाग्न जाँदा बाहिरबाट जाँडरक्सी लिन नपाइने तथा गाउँमा कुकुर छाडा छाडेपछि जसले पनि मार्न पाउने निर्णय अधिवेशनबाट गराइएको छ । यहाँ बर्खे र हिउँदे अधिवेशन सञ्चालन हुन्छन् । हामीले भर्खरै बर्खे सकेका छौं, स्थानीय अमरधन पुन मगरले भने, पुस्तौंदेखि चल्दै आएको रीतिथितिअनुसार अधिवेशन गरिएको हो ।पुथाउत्तरगंगा १ र २ का वडाध्यक्षको उपस्थितिमा अधिवेशन भएको हो । स्थानीय तहको निर्वाचन नहुँदा गाउँका जान्नेमान्ने, बुद्धिजीवीको उपस्थितिमा अधिवेशन गर्ने गरिएको पुनले बताए । वडामा जनप्रतिनिधि आइसकेपछि उहाँहरूको उपस्थितिमा हिउँदे तथा बर्खे अधिवेशन भइरहेको पुनले बताए । वडासभा सञ्चालन हुँदा कार्यालयले केही घण्टामा योजना तर्जुमा गरेका थिए । गाउँपालिकाले २ दिनमा १४ वडाका लागि तय नीति कार्यक्रम तथा बजेट पास गरेको थियो । लगत्तै मैकोटीले दुई दिन बर्खे अधिवेशन चलाएका हुन् । अधिवेशनका निर्णय टोलटोलमा टाँसिएको छ । स्थानीय सरकारले गरेका निर्णयको कमैलाई थाहा छ । तर गाउँले अधिवेशनको निर्णय भने सबैलाई जानकारी भइसकेको छ ।गाउँसभाले के पास गरेको छ भन्ने कुरा वडा कार्यालय र अलिअलि चासो राख्नेलाई मात्रै थाहा होला, स्थानीय विकास पुन मगरले भने, मैकोटीको बर्खे अधिवेशनको निर्णय सबैलाई थाहा भइसक्यो । अधिवेशन सकिएलगत्तै निर्णय कार्यान्वयन गर्नुपर्ने भएकाले हरेक टोलमा निर्णय टाँस गरिनुका साथै कटुवालमार्फत पनि निर्णय हरेक व्यक्तिकहाँ पुर्याइने गरेको उनले बताए । वडा कार्यालयमै बर्खे अधिवेशन सञ्चालन भएको थियो । गाउँपालिका तथा वडामा भएको निर्णयका आधारमा अधिवेशनले निर्णय गरेको वडा नम्बर १ का अध्यक्ष मकरसिं गुरुङले बताए ।यो चलन पुरानो हो, त्यसैले गाउँलेको छुट्टै अधिवेशन भएको हो, उनले भने, यसबाट हामीलाई पनि कामकाजमा ठूलो सहयोग पुग्छ । अधिवेशनको निर्णयअनुसार नै हरेक टोलमा गठित सरसफाइ, बिजुली, विकास निर्माण समितिले दण्ड जरिवाना उठाउँछन् र धारा, बाटोघाटो तथा विद्यालयको भौतिक संरचना निर्माण तथा निजी स्रोतका शिक्षकको तलब भत्तामा खर्च गर्ने गरेका छन् । अरू सरकारभन्दा मैकोटीको सरकार अलग्गै भएको स्थानीय वीरमान पुन मगरले बताए । स्थानीय सरकार, प्रदेश सरकार र संघीय सरकारभन्दा हाम्रा लागि सबभन्दा नजिकको सरकार यही हो, उनले भने, हामी उहिल्यैदेखि यसरी नै चल्दै आएका छौं ।"
तीन कर्मचारी पक्राउ,"काठमाडौं अख्तियार दुरुपयोग अनुसन्धान आयोगले शाखा अधिकृतसहित तीन कर्मचारीलाई घूससहित पक्राउ गरेको छ । अख्तियारका अनुसार उद्योग वाणिज्य तथा उपभोक्ता हित संरक्षण निर्देशनालय हेटौंडाका शाखा अधिकृत चन्दनकुमार अमात्य, मालपोत कार्यालय टीकापुर कैलालीका नायब सुब्बा सिहबहादुर कुँवर र खरिदार नरराज पाण्डे घूससहित पक्राउ परेका हुन् । अमात्य उद्योग दर्ता गर्न आवश्यक प्रक्रिया पूरा गरिदिने नाममा सेवाग्राहीसँग लिएको ५० हजार रुपैयाँ घूससहित पक्राउ परेको अख्तियारले जनाएको छ । कुँवर र पाण्डे भने जग्गा नापजाँच गरिदिएबापत सेवाग्राहीसँग लिएको ८ हजार रुपैयाँ घूससहित रंगेहात पक्राउ परेको अख्तियारले जनाएको छ । अख्तियारले तीनै जनालाई हिरासतमा राखी थप अनुसन्धान अघि बढाएको छ ।"
थारू बस्तीमा गुरही,"बर्दिया  थालभरि कपडाका पुतली । थारूहरू गुरही भन्छन् यसलाई । थालमै छ घुघरी । चना र केराउ मिसिएको यो एक प्रकारको प्रसाद हो । हातमा लठ्ठी र बनकस (बाबियो) को कोर्रा लिएर युवक तयारी अवस्थामा छन् । यही बेला एक युवतीले गुरही उडाइन् । युवकले लठ्ठी र कोर्राले पिटे । पिटदै गुरही विसर्जन गरेपछि सबैले घुघरीको प्रसाद खाए । युवायुवतीहरू रमाउँदै घर फर्किए । सोमबार नागपञ्चमी मनाइरहँदा पश्चिम तराईका थारू समुदायले भने गुरही पर्व मनाएका हुन् । रोपाइँ सकिएपछि उनीहरूले यो पर्व मनाउँछन् । यसलाई वर्षको पहिलो पर्वका रूपमा लिइन्छ । अत्यधिक गर्मी र फोहोरले वर्षातका महिनामा मानिस बढी बिरामी हुन्छन् । त्यस्तै लगाइएको बालीमा कीराको प्रकोप फैलिन्छ । बालीनालीमा कीरा नलगोस् भनेर गुरहीलाई पिटिन्छ । त्यससँगै गाउँका कसैलाई पनि रोग नलागोस् भन्ने कामना पनि गरिन्छ । गुरही पर्व मनाउने आफ्नै मौलिक परम्परा छ । खासगरी रोग धपाउन र बालीमा कीरा नलागून् भनेर नै पुर्खाहरूले यो पर्व मनाउन सुरु गरेका हुन्, अगुवा थारू महिला इन्दु चौधरीले भनिन्, वर्षामा काम व्यस्त रहने थारू महिला गुरहीमा सिंगार गरेर पुतलीझैं बन्छन् ।पछिल्लो समय थारू समुदायका नयाँ पुस्ताले आफ्नो परम्परागत पर्व मनाउने क्रम बढेको छ । यसअघि उनीहरू आफ्ना संस्कृति बिर्सिंदै गएका थिए । सांस्कृतिक पर्वहरू गाउँमा मात्रै होइन, विभिन्न सहरमा रहेका थारू युवाले पर्व मनाउन थालेका हुन् । नेपालगन्जमा पनि सोमबार गुरही मनाएका छन् । रंगीबिरंगीे पुतली लिएर महिला धम्बोझी चोकमा जम्मा भएका थिए । युवाहरूले गुरहीको स्वागत गर्न बाबियोको कोर्राले पिटे । महिलाले गुरही उडाए । नेपागन्जमा पहिलोपल्ट पर्व मनाइएको हो । बर्दिया, कैलाली र कञ्चनपुरका थारू समुदायको नेपालगन्जमा बाक्लो बसाइ छ । गाउँमा सीमित रहेको पर्व यस वर्ष सहरमा पनि मनाइयो, थारू पत्रकार संघ जिल्ला अध्यक्ष भगतराम थारूले भने । गुरही पर्वमा सहभागी थारू महिलाले लेहंगा, चोलिया र पुरुषहरू धोती पहिरनमा थिए । संस्कृतिका धनी मानिने पश्चिम तराईका थारू गाउँमा वर्षापछि पर्वको महोलले छुन थाल्छ । हरेरी र गुरिया पर्व सुरु भएका छन् । बाँके, बर्दिया, कञ्चनपुर, कैलाली र कपिलवस्तुलगायतका थारू समुदायले गुरिया पर्व मनाउँछन् । खासमा गाइने कीरालाई थारू समुदायले गुरही कीरा भन्छन् । खेतीपाती सकिएपछि बालीनालीमा कीरा नलाग्न र गाउँमा रोग नलागोस् भनेर उक्त पर्व मनाइने परम्परा रहेको थारू अगुवाहरू बताउँछन् । थारू जाति प्रकृतिपूजक मानिन्छन् । प्रकृतिप्रति विश्वास गर्ने भएकाले गुरहीको पूजा गरिन्छ । गाइने कीराले लामखुट्टे र धानमा लाग्ने कीरा खान्छ । गाइने कीराले कीरा खाएर बालीनाली जोगाउने भएका कारणले पनि यो पर्व मनाइने गरिएको हो । गाइने कीराले लामखुट्टे खाएर मानिसलाई रोगबाट जोगाउँछ, थारू संस्कृतिबारेका जानकार सुन्दर चौधरीले भने, त्यसैले गुरही मनाइएको हुन सक्छ । गुरहीको अघिल्लो दिन थारू गाउँमा जिता (मासुका लागि सुंगुर, खसी, खुकुरा) मार्ने चलन छ । भोलिपल्टको साँझ गाउँको सार्वजनिक स्थानमा गुरही पर्व मनाइन्छ । त्यसअघि चौकीदारले गुरही मनाउनका लागि हाँक लगाउँछन् । हाँकपछि युवतीहरू चना तथा केराउको (घुघरी) खाने परिकार र कपडाले बनाएको गुरही बोकेर सार्वजनिक स्थलमा जम्मा हुन्छन् । युवाहरूले गुरही पिटदै चना र केराउको परिकारको प्रसाद मागेर रमाइलो गर्छन् । कतिपय गाउँमा गुरही पर्वका दिन नाचगान गर्ने परम्परा छ ।"
निहारिकाका ४३ कथा,"काठमाडौं आख्यानकार नीलम कार्की निहारिकाको कथाकृति ४३ कथा बजारमा आएको छ । नेपाल प्रज्ञा प्रतिष्ठानमा आयोजित एक समारोहमा आख्यानकारद्वय ध्रुवचन्द्र गौतम र माया ठकुरीले उनको कथाकृति लोर्कापण गरे । उपन्यास योगमाया का लागि मदन पुरस्कार जितेकी स्रष्टा कार्कीले नयाँपुराना कथाहरू समेटेर कृति निकालेकी हुन् । यसअघि प्रकाशित हवन, कागजमा दस्तखत र बेली कथा संग्रहका कथासहित केही नयाँ थपेर कृति निकालिएको कार्कीले बताइन् । आख्यानकार गौतमले कार्कीको लेखन शैली र विषयको संयोजन लोभलाग्दो रहेको भन्दै प्रशंसा गरे । बेली मा समेटिएका कथाहरूमाथि बोल्दै समालोचक ज्ञानु अधिकारीले बालबालिका र किशोरकिशोरीको मनोविज्ञान अभिव्यक्त हुने कथाहरूले सबैलाई आफ्नो पुरानो समयमा फर्काउने दाबी गरिन् । कथाकार ध्रुव सापकोटाले कार्कीले कथा लेखनमार्फत पुराना सीमा भत्काएर नवीनता दिने प्रयास गरेको बताए । कागजमा दस्तखत का कथामाथि भने सावित्री कक्षपतीले चर्चा गरेकी थिइन् ।"
परिणीतिको खराब डेढ वर्ष,"फिल्म लेडिज भर्सेस रिक्की वहल बाट सन् २०११ मा अभिनेत्रीका रूपमा डेब्यु गरेकी परिणीति चोपडाले सुरुवातमै सफलता चाखिन् । त्यसपछि उनले ईशकजादे र शुद्ध देशी रोमान्स बाट सफलताको हृयाट्रिक नै मारिन् । तर २०१४ का आखिरी केही महिनादेखि उनले असफलता अनुभव गर्न पाइन् । सन् २०१४ मा आएका दावतएईश्क र किल दिल दुवै फिल्मले परिणीतिलाई असफलता मात्रै दिलाए । हैदरावादको मध्यम वर्गीय परिवारकी एक सेल्सगर्लको भूमिका निर्वाह गरेकी परिणीतिलाई फिल्ममा आदित्यरोय कपुर र अनुपम खेरले साथ दिएका थिए । समीक्षामा त चोपडाले तारिफ नै बटुलिन् तर बक्सअफिसले पैसा भने बटुल्न सकेन । अझ रनवीर सिंह र गोविन्दासँगै खेलेको क्राइम फिल्म किल दिल ले त न समीक्षात्मक न त बक्सअफिसबाट नै खुसी दिन सक्यो । परिणीतिले जसरी ब्याक टु ब्याक सफलता चाखिन्, त्यसैगरी असफलता पनि । दुई फिल्मको असफलताले उनले आफूलाई बाहिरी दुनियाँबाट सम्बन्धविच्छेद नै गराइन् । यतिबेला अभिनेत्रीले विगतका आफ्ना काला दिनको स्मरण गरेकी छन् । त्यो मेरो जीवनको अति खराब समय थियो । सायद अन्तिम पनि त्यही होस्, अभिनेत्री चोपडाले भनेकी छन्, मलाई फिल्म असफल हुँदा पहिलो पटक आफू अस्वीकृत भएको महसुस भयो । त्यो बेला मलाई परिवारको खुब ठूलो आवश्यकता थियो । यतिबेला जाबरिया जोडी को प्रमोसनमा व्यस्त अभिनेत्रीले आफ्ना लागि डेढ वर्ष अति नै दुःखदायी रहेको स्मरण गर्दै भन्छिन्, त्यो डेढ वर्षमा मेरा दुई फिल्मले कुनै चमत्कार गर्न सकेनन् । घर किनेर त्यसमा ठूलो लगानी गरेकै बेलामा जीवनकै ठूलो हर्टब्रेक भयो । दुई सातामा एकपटक मात्रै घरका मान्छेसँग भेट्थें । म त त्यो समय विशुद्ध फिल्मी खालको डिप्रेस्ड गर्ल नै भएकी थिएँ । उनले छ महिना मिडियासँग पनि कुरा नगरेको बताइन् । धन्न अभिनेत्री चोपडालाई डिप्रेसनको अवस्थाबाट बाहिर ल्याउने काम भाई सहेजले गरे । उनले भनिन्, उसैले कालो संसारबाट बाहिर निकाल्यो । अनि त्यसमा सन्जनाले पनि सघाइन् ।"
घृणालाई स्थान छैन,"वासिङ्टन अमेरिकामा भएका पछिल्ला दुई गोलीकाण्डबारे प्रतिक्रिया दिँदै राष्ट्रपति डोनाल्ड ट्रम्पले आफ्नो देशमा घृणालाई स्थान नरहेको बताएका छन् । शनिबार र आइतबार भएका दुई छुट्टाछुट्टै गोलीकाण्डमा २९ जनाको ज्यान गएको थियो । टेक्सासको एक सपिङ मलमा भएको आक्रमणमा २० तथा ओहायोमा ९ जनाको ज्यान गएको थियो । आक्रमणमा ४२ जना घाइते भएका थिए । हाम्रो देशमा हिंसालाई कुनै स्थान छैन । हामीले हिंसा रोक्न आवश्यक कदम चाल्ने छौं, ट्रम्पले संवाददाताहरूसँग भने, वर्षौंदेखि भइरहेका यस्ता घटना हामीले रोक्नै पर्छ । राष्ट्रपति ट्रम्पले अल पासो र डेटनमा भएका घटना मानसिक रोगको समस्याको परिणाम भएको दाबी गरे । राष्ट्रपति ट्रम्पले यस्ता हिंसा रोक्न के गर्न सकिन्छ भन्नेबारे आफूले महान्यायाधिवक्ता, गुप्तचर निकाय (एफबीआई) र कंग्रेस सदस्यहरूसँग कुरा गरिरहेको जनाए । त्यसबारे उनले सोमबार आफ्नो औपचारिक धारणा सार्वजनिक रूपमा बताउने योजना बनाएका छन् । ट्रम्पले भविष्यमा यस्ता खालका घटना हुन नदिन अझै धेरै गर्नुपर्ने बताए ।विपक्षी दल डेमोक्र्याट नेताहरूले राष्ट्रपति ट्रम्पले अश्वेत जनाताबारे उत्तेजना फैलाउने खालका टिप्पणी गर्ने गरेको भन्दै आलोचना गरेका छन् । अल पासोमा भएको नरसंहारमा गोरा सर्वोच्चता का पक्षधर जिम्मेवार रहेको कतिपयको दाबी छ । उक्त नरसंहारलाई आन्तरिक आतंकवाद को घटनाको रूपमा अनुसन्धान भइरहेको अधिकारीहरूले बताएका छन् । उक्त घटनाअघि सन्दिग्ध व्यक्तिको अनलाइन स्टाटसमा टेक्सास राज्यमा हिस्पानिक दक्षिण अमेरिकी मूलका आप्रवासीहरू आधिपत्य जमाएको उल्लेख गरेका थिए । त्यसैगरी, ९ जनाको ज्यान जाने गरी ओहायोको डेटनमा प्रहरीले घटनाबारे थप विवरण सार्वजनिक गरिरहेको छ । प्रहरी अधिकारीका अनुसार उक्त घटनामा आक्रमणकारीकी बहिनीको पनि ज्यान गएको छ ।"
सुनको मूल्य नयाँ उचाइमा,"काठमाडौ  सुनको भाउ लगातार वृद्धि भएर सोमबार नयाँ उचाइमा पुगेको छ । सुनचाँदी व्यवसायी महासघका अनुसार अन्तर्राष्ट्रिय बजारमा प्रतिऔंस १२ अमेरिकी डलर बढेकाले नेपाली बजारमा तोलाको ६७ हजार ८ सय रुपैयाँ कायम भएको हो । आइतबार अन्तर्राष्ट्रिय बजारमा प्रतिऔंस १४ सय ४१ अमेरिकी डलर थियो । सोमबार १४ सय ५३ डलर पुगेको छ, महासघका पूर्वअध्यक्ष तेजरत्न शाक्यले भने, सोमबारको मूल्य नयाँ रेकर्ड हो । महासघले आइतबार प्रतितोला ६६ हजार ३ सय रुपैयाँ तोकेको थियो । व्यवसायीका अनुसार मूल्य बढ्नुको मुख्य कारण अमेरिका र चीनबीचको व्यापार युद्धको त्रास नै हो । अमेरिकाले चीनको वस्तुमा भन्सार वृद्धि गरेपछि चौतर्फी असर परेको महासघको दाबी छ । अमेरिकी राष्ट्रपति डोनाल्ड ट्रम्पले अमेरिका आयात हुने थप ३०० अर्ब अमेरिकी डलरबराबरका चिनियाँ सामानमा १० प्रतिशत करवृद्धि गर्ने घोषणा गरेपछि सुनको भाउ बढिरहेको छ, शाक्यले भने, यीबाहेक डलरको तुलनामा भारतिय रुपैयाँ पनि कमजोर भएको छ । भारु कमजोर हुँदा नेपाली रुपैयाँमा पनि असर परेको जनाएको छ । महासंघका अनुसार आइतबार १ अमेरिकी डलरबराबार १ सय ११८० नेपाली रुपैयाँ थियो । भारु कमजोर भएकै कारण सोमबार १ डलरबराबार नेपाली रुपैयाँ १ सय १३५ रुपैयाँ पुगेको छ, शाक्यले भने, दुवै कारणले एक दिनमै मूल्य १५ सय रुपैयाँ बढेको हो ।महासंघको तथ्यांकअनुसार सुनको मूल्य बिहीबारदेखि निरन्तर वृद्धि भएको छ । बिहीबार प्रतितोला ६५ हजार रुपैयाँमा कारोबार भएको सुन शुक्रबार बढेर ६५ हजार ८ सय रुपैयाँमा पुगेको थियो । आइतबार पुनः ५ सय रुपैयाँ बढेर ६६ हजार ३ सय रुपैयाँमा कारोबार भएको थियो । सोमबार एकै दिन प्रतितोला १५ सय रुपैयाँ बढेर प्रतितोला ६७ हजार ८ हजार रुपैयाँ पुगेको हो । नेपाल सुनचाँदी रत्न तथा आभूषण महासंघका अध्यक्ष रमेश महर्जनका अनुसार अमेरिका, चीनसगै नर्थ कोरियासँगको सम्बन्धले पनि मूल्यमा असर परेको हो । अमेरिकाको उत्तर कोरिया र इरानसँगको कटु सम्बन्धले पनि काम गरेको छ, अध्यक्ष महर्जनले भने, भारतमा पनि सुनको माग उच्च छ । माग बढेकै कारण रिजर्भ बैंक अफ इन्डियाले सुन खरिद गरेको छ । विभिन्न मुलुकबीच भएको द्वन्द्वका कारण लगानीकर्ताहरू सुनमा आकर्षित छन् । लगानी सुरक्षित गर्न सुनमा सञ्चय गर्न खोज्दा थप मूल्य बढेको जानकारहरू बताउँछन् । यीबाहेक भारतको कश्मीरमा देखिएको विवादले पनि सुनमा असर गरेको उनीहरूको भनाइ छ ।सुनको मूल्य आकाशिएपछि सुन बजार सुस्त भएको छ । तीजको सिजन भए पनि उपभोक्ताहरू खरिदभन्दा पुरानो गहना बिक्री गर्न थालेका छन । पुरानो गहना बेच्न आउने धेरै छन । अहिलेको अवस्थामा बजार थेग्न गाह्रो छ, अध्यक्ष महर्जनले भने, तर, बिक्री एकदमै सुस्त छ । उपभोक्ताले खासै चासो नै दिएका छैनन । मूल्य बढेपछि उपभोक्ताहरू पर्ख र हेरको अवस्थमामा रहेको उनको भनाइ छ । सुनचाँदी व्यवसायी महासंघका अध्यक्ष मोहन सुनारको भनाइ पनि उस्तै छ । मूल्य बढेपछि बजारमा धेरै असर परेको छ । सुनचाँदी बिक्री भएको छैन तर पुरानो गहना फिर्ता आएको छ, सुनारले भने । उनका अनुसार अहिले तीजको सिजन हो । मूल्यवृद्धिकै कारण बजारमा कारोबार ठप्प छ । उपभोक्ताले किन्ने आँट नै गरेका छैनन्, उनले भने, अहिले मुस्किलले १० किलो कारोबार भएको छ ।"
प्राधिकरणले लगानी बोर्डसँग माग्ने,ऊर्जा उत्पादनका हिसाबले यो आयोजना महत्त्वपूर्ण हुने प्राधिकरणले गरेको अध्ययनले देखाएको छ । आयोजनाले सुक्खायाममा १ हजार १ सय ११ गिगावाट आवर र वर्षायाममा १ हजार ८ सय ७२ गिगावाट विद्युत् उत्पादन गर्न सक्छ । आयोजनालाई ७६२ मेगावाट जडित क्षमतामा निर्माण गर्दा यसले ३७ मेगावाटको काबेली ए र २१ मेगावाटको तल्लो हेवा आयोजनालाई असर गर्ने देखाएको छ । यी दुवै आयोजना अहिले निर्माणको चरणमा छन् । तमोर आयोजना पूर्ण क्षमतामा निर्माण गर्दा असर पर्ने दुवै आयोजनालाई तमोरले क्षतिपूर्ति दिनुपर्ने हुन्छ ।यो आयोजना निर्माण सम्पन्न हुन्जेल काबेली ए र तल्लो हेवा सञ्चालन भई सरकारलाई हस्तान्तरणको चरणमा आइसक्ने र केही वर्षको ऊर्जाबराबरको मात्रै क्षतिपूर्ति तिर्नुपर्ने छ । प्राधिकरणले आफैंले यो आयोजना अघि बढाउन इच्छा देखाएको भए पनि अघिल्लो वर्ष ऊर्जा मन्त्रालयले आयोजना निर्माणका लागि चिनियाँ कम्पनीलाई भित्र्याउने तयारी गरेको थियो ।लगानी सम्मेलनको पूर्वसन्ध्यामा तयार पारिएको सार्वजनिक निजी साझेदारी तथा लगानी बोर्ड ऐनले २ सय मेगावाटमाथिका आयोजना लगानी बोर्डबाट परिचालन हुने व्यवस्था गरेको छ ।
राजधानीका भान्सामा जिरी आलु,"दोलखा  मुख्य बजारहरूमा जिरी आलु को ब्रान्ड देखिन थालेको छ । जिरी नगरपालिकाको सहकार्यमा कृषक समूहहरूले आलुको बजारीकरण गरिरहेका छन् ।उच्च पहाडमा अवस्थित जिरीको खावाडाँडा अर्गानिक आलुको पकेट क्षेत्र मानिन्छ । त्यहाँबाट हरेक वर्ष बोरामा कोचेर ट्रकका ट्रक आलु जिल्ला बाहिर जान्थ्यो । यस वर्ष भने आलुको गुणस्तर छुट्याएर ब्रान्डसहित पारदर्शी पोकामा बन्द भएर राजधानीका ठूला स्टोरहरूमा पुगेको छ ।उच्च क्षेत्रमा फल्ने आलु मीठो हुनाले राजधानीमा जिरी आलुको बजार राम्रो छ । मुढेको आलु शैलुङ, खरीढुंगा र जिरीबाट जिल्ला बाहिरिने गर्छ । यस वर्षबाट ब्रान्डसहित बिक्रीका लागि प्रमाणीकरण गरेर बजारमा लाने नीति बनाएको जिरी नगरपालिकाका मेयर टंक जिरेलले बताए । जिरीको २५ सय मिटर उचाइमाथिको उत्पादित आलुलाई ब्रान्ड गरिएको उनले बताए । कृषकले उत्पादन गरेको आलुलाई जनचेतना अर्गानिक कृषि समूहले संकलन गर्छ । राम्राराम्रा आलु छानेर ब्रान्ड अंकित बोरामा प्याक हुन्छ । उक्त ब्रान्डलाई गुणस्तरदेखि बजारीकरण गर्ने कार्यमा एन्साबले सघाइरहेको छ । एन्साबका कार्यक्रम अधिकृत चण्डिका अमगाईंका अनुसार कृषकबाट उत्पादित आलु उत्पादन, प्रशोधन, ब्रान्डिङ, लेभलिङ र बजारीकरणमा एन्साबले सघाइरहेको छ ।नगरपालिकाको तथ्यांकमा यस वर्ष ३२ सय ५८ टन आलु नगरबाट बाहिरियो । जसमध्ये ६ टन आलु ब्रान्डिङ भएर बिक्री भएको जनचेतना अर्गानिक कृषि समूह अध्यक्ष लुकछिरी शेर्पाले बताए । उनले भने, दुई हप्ताको बीचमा त्यति टन ब्रान्डको बोरामा हालेको आलु बिक्यो ।समूहमा करिब तीन सय घरधुरीको आलु संकलन हुन्छ । प्रत्येक धुरीले एकदेखि तीन टनसम्म आलु समूहमा ल्याउँछन् । समूहले प्रतिकेजी आलुको ३२ रुपैयाँ तिर्छ । कृषकहरूको भनाइमा समूहमा लगेपछि आलु बिकिहाल्ने हुँदा झन्झट कम छ । ढुवानी र क्रेता खोज्ने काम पनि कम भएको छ ।ब्रान्ड गरिएको आलुको बोरा पाँच केजीको हुन्छ । मूल्य स्टिकरसमेत भएको बोराको आलु खरिद गर्दा खुद्रा मूल्य ३८ राखिएको छ । सीमित स्थानमा पाइने आलुको बजारलाई बढाउने तयारी भइरहेको समूहका अध्यक्ष शेर्पा बताउँछन् । अर्गानिक जिरी घोषणाको महत्त्वाकांक्षी गन्तव्य बोकेको जिरी नगरपालिकाले किबीलाई पनि ब्रान्डिङ गर्ने प्रक्रियामा छ । जैविक खेती प्रणालीमा फर्कर्ने कोसिसमा रहेको जिरीले चुनौतीका बीच उत्पादित खाने कुराहरूलाई अर्गानिक पनि भन्न थालेको छ ।यसअघि तत्कालीन दोलखा जिल्ला विकास समितिले पनि आलुलाई ब्रान्ड गरेको थियो । तत्कालीन जिल्ला कृषि विकास कार्यालयसँग साझेदारी गर्दै दोलखाको आलु लेखिएको बोरा छापेर शैलुङ र खरीढुंगाका कृषकहरूलाई वितरण गरेको थियो । उक्त ब्रान्ड लेखिएको बोराहरूमा भरिएको आलु उक्त स्थानहरूमा पाइँदै छ ।"
ठेकेदारलाई डेढ करोड जरिवाना,"पर्सा समयमै काम नगरी लापरबाही गर्ने वीरगन्जपथलैया मार्गका ठेकेदार कम्पनीलाई जरिवाना गरिएको छ । प्याकेज ५ का ज्वाइन्ट भेन्चरका ठेकेदार कम्पनी शर्मा युनाइटेड बिल्डर्स दिवा निर्माण सेवालाई १ करोड ५० लाख रुपैयाँ जरिवाना गरिएको हो ।योजना कार्यालयका इन्जिनियर एवम् सूचना अधिकृत अशोक यादवले लक्षित समयमा निर्धारित काम पूरा नगरेकाले ठेकेदार कम्पनीलाई जरिवाना गरिएको जानकारी दिए । तीन चरणको माइलस्टोनमध्ये पहिलो नै मिट नगरेकाले जरिवाना गरिएको हो, उनले भने, पहिलो चरणमा २५, दोस्रोमा ७५ र तेस्रो चरणमा शतप्रतिशत काम पूरा गर्नुपर्ने गरी माइलस्टोन बनाइएको थियो ।जरिवाना गरिएका कम्पनीले प्याकेज ५ को ठेक्का ८२ करोड ४५ लाख ६९ हजार १ सय १ रुपैयाँ २९ पैसामा पाएका थिए । च्यानेज १६६ जोड ५६० देखि १७२ जोड ३६० सम्मको उक्त ठेक्काअन्तर्गत ५ किलोमिटर ८ सय मिटर कालोपत्र सडक निर्माण गर्नुपर्ने छ । ०७३ असार २९ गते सोसम्बन्धी सम्झौता भएको थियो । ०७६ असोज २८ सम्म काम सम्पन्न गरिसक्नुपर्ने लक्ष्य तोकिएको थियो । यादवले सबै प्याकेजका ठेक्काको काम समयमा सम्पन्न नहुने निश्चितजस्तै भएकाले म्याद थपको प्रक्रिया जारी रहेको बताए । समग्रमा सबै प्याकेजको काम जारी रहेको र योजनाको करिब ५० प्रतिशत काम सम्पन्न भएको उनले दाबी गरे । सबैभन्दा कम प्याकेज नम्बर ७ को काम ३२ प्रतिशत मात्र सकिएको छ । जसको ठेकेदार कम्पनी दिवा, सपना ज्वाइन्ट भेन्चर हो । परवानीपुरदेखि गण्डक चोकसम्मको ४ किमि २ सय ४० मिटर सडक निर्माणको ठेक्का ४४ करोड ८१ लाख २९ हजार ५ सय ३२ रुपैयाँ १३ पैसाको हो । ०७४ मंसिर ६ को सम्झौताअनुसार यो ठेक्काको काम ०७७ साउन ५ सम्म सम्पन्न भइसक्नुपर्नेछ । सबैभन्दा बढी प्याकेज नम्बर २ मा काम भएको छ । परवानीपुर आईसीपी सडक खण्डको च्यानेज ३ जोड ९२० देखि ७ जोड ४२० को ३ किलोमिटर ५ सय मिटर लामो सडकको काम ७० प्रतिशत सकिएको छ ।"
भ्रमण वर्षलाई सघाउने सहमति,"इटली  गैरआवासीय नेपाली संघ (एनआरएनए) ले भ्रमण वर्ष २०२० कार्यक्रमसँग सहकार्य गर्ने गरी सहमतिपत्रमा हस्ताक्षर गरेको छ । गत शुक्रबारबाट इटालीको रोममा भएको १२ औं युरोप बैठकले भ्रमण वर्षलाई सघाउने गरी भ्रमण वर्ष २०२० का संयोजक सुरज वैद्यबीच सहमतिपत्रमा हस्ताक्षर भएको हो । बैठककै अवसरमा गैरआवासीय नेपाली संघ र नेपाल भ्रमण वर्ष २०२० बीच सहकार्य गर्ने सहमतिपत्रमा हस्ताक्षर भएको छ, बैठकपछि जारी घोषणापत्रमा भनिएको छ, सो सहमतिअनुसार सहकार्य अघि बढाउने निर्णय बैठकले गरेको छ । यसै बैठकमा गैरआवासीय नेपालीमाझ भिजिट नेपाल २०२० को औपचारिक सुरुवात समेत भएको छ ।नेपालको हवाई कम्पनीहरूलाई युरोपेली संघ (ईयू) को कालो सूचीबाट हटाउन पहल गर्न पनि अनुरोध गरेको छ । नेपाली हवाई कम्पनीहरूलाई आफ्नो सेवा युरोपसम्म विस्तार गर्ने वातावरण बनाउन नेपाल सरकारलाई अनुरोध गरिन्छ, घोषणामा भनिएको छ । भ्रमण वर्षमाथि थप ऐक्यबद्धता जनाउँदै यो अभियानमा होमिन गैरआवासीय नेपालीहरूलाई बैठकले आह्वानसमेत गरेको छ । गैरआवासीय नेपालीहरूलाई आफू र आफ्नो परिवारसहित नेपाल भ्रमण गर्नसमेत यो बैठक अनुरोध गर्दछ, घोषणापत्रमा भनिएको छ, अत्यधिक मात्रामा पर्यटकहरू भित्र्याउन युरोपस्थित नेपाली राजदूतावासहरू तथा नेपाल पर्यटन बोर्डका मानार्थ प्रतिनिधिहरूसँग समन्वय गर्न युरोपका सबै राष्ट्रिय परिषद्हरूलाई अनुरोध गर्दछ । हालै आएको बाढीपीडितको सहयोगका लागि एनआरएनएका तर्फबाट प्रधानमन्त्री दैवी प्रकोप उद्धार कोषमा ५१ लाख रुपैयाँ सहयोग गर्ने निर्णय पनि गरेको छ । नागरिकता, मतदान र लगानी आकर्षित सम्झौता गर्न सरकारलाई पुनः आग्रह गरेको छ । नयाँ संविधानले गैरआवासीय नेपालीका लागि आर्थिक, सामाजिक र सांस्कृतिक अधिकार उपभोग गर्न पाउने गरी गैरआवासीय नागरिकता प्रदान गर्ने व्यवस्था गरे पनि संविधान जारी भएको झन्डै ४ वर्षसम्म सो अधिकार उपभोग गर्न पाइरहेका छैनन्, घोषणापत्रमा भनिएको छ, संविधानले व्यवस्था गरेअनुसार तत्काल स्पष्ट कानुन बनाई कार्यान्वयन गर्न यो बैठक नेपाल सरकार र नेपालका राजनीतिक दलहरूसमक्ष अनुरोध गर्दछ ।"
साल्दाङ र डुम्रेमा प्रभु बैंक,काठमाडौं प्रभु बैंकले सोमबारबाट एकैसाथ दुई नयाँ शाखा सञ्चालनमा ल्याएको छ । डोल्पाको से फोकसुन्डो गाउँपालिका ७ साल्दाङ र तनहुँको बन्दीपुर गाउँपालिका १ डुम्रेमा शाखा कार्यालय विस्तार गरेको हो । बैंकले बैंकिङ पहुँचभन्दा बाहिर रहेका सेवाग्राहीहरूलाई सरल र सहज रूपमा अत्याधुनिक प्रविधिसहित गुणस्तरीय बैंकिङ सेवा पुर्याउने उद्देश्यले शाखा विस्तार गरेको प्रेस विज्ञप्तिमा उल्लेख छ ।
ग्लोबलको भिजा कार्ड शुल्क मिनाहा,"काठमाडौं ग्लोबल आईएमई बैंकले आफ्नो भिजा कार्डबाट अनलाइन सपिङ गर्दा लाग्ने सेवा शुल्क मिनाहा गरेको छ । बैंकको भिजा कार्ड प्रयोग गरी अनलाइन सपिङ गर्दा अब कुनै शुल्क नलाग्ने भएको हो । बैंकको भिजा कार्ड प्रयोग गरी दराज, किराना र ईसेवा पसललगायत अन्य अनलाइन सपिङ साइटहरूबाट सामान खरिद गर्दा कुनै शुल्क नलाग्ने बैंकद्वारा जारी विज्ञप्तिमा उल्लेख छ । यस्तै बैंकको अन्तर्राष्ट्रिय भिजा क्रेडिट कार्ड प्रयोग गरी होटल बुकिङ तथा सपिङ गर्दा लाग्ने शुल्कमा समेत पूर्ण छुट दिएको बैंकले जनायो ।"
बाराको निजगढमा सनराइज,"काठमाडौं सनराइज बैंकले बाराको निजगढमा शाखा विस्तार गरेको छ । सोमबार आयोजित कार्यक्रममा निजगढ नगरपालिकाका मेयर सुरेशकुमार खनाल तथा बैंकका प्रमुख कार्यकारी अधिकृत जनक शर्मा पौड्यालले संयुक्त रूपमा शाखा कार्यालयको उद्घाटन गरे । हालसम्म सन्राइज बैंकले ११५ वटा शाखा, ३८ वटा शाखारहित बैंकिङ सेवा, ५ वटा एक्सटेन्सन काउन्टर र १३३ वटा एटीएम मार्फत आफ्ना ५ लाखभन्दा बढी ग्राहकलाई सेवा प्रदान गर्दै आइरहेको जारी विज्ञप्तिमा उल्लेख छ ।"
ठमेलमा महालक्ष्मीको शाखा विस्तार,काठमाडौं महालक्ष्मी विकास बैंकले काठमाडौंको ठमेलमा नयाँ शाखा कार्यालय विस्तार गरी बैंकिङ कारोबार सञ्चालनमा ल्याएको छ । उक्त शाखा कार्यालय सञ्चालनमा आएसँगै बैंकका शाखा कार्यालयहरूको संख्या ९८ पुगेको छ । बैंकले ग्राहकको विश्वसनीयतामा अभिवृद्धि गरी सम्पूर्ण क्षेत्र र वर्गसम्म बैंकिङ सेवाको पहुँच पुर्याउने उद्देश्यले शाखा विस्तार गरी ९८ वटा शाखाबाट करिब ५ लाखभन्दा बढी ग्राहकमाझ बैंकिङ सेवा उपलब्ध गराउँदै आएको जनाएको छ ।
टाटा मोटर्स कार्निभल,काठमाडौं नेपालका लागि टाटा मोटर्सको आधिकारिक विक्रेता सिप्रदी ट्रेडिङ प्रालिले हरेक वर्ष आयोजना गर्दै आएको टाटा मोटर्स कार्निभलको कार मेला सोमबार थापाथलीस्थित सोरुममा सम्पन्न भएको छ । चार दिनसम्म चलेको उक्त कार मेलामा १० हजारभन्दा बढी ग्राहक आएका थिए । मेलामा विभिन्न मोडलका १ सय ३ थान नयाँ गाडी बुकिङ भएको कम्पनीद्वारा जारी प्रेस विज्ञप्तिमा भनिएको छ ।
जयन्ती पुरस्कार हस्तान्तरण,"काठमाडौं होटल अन्नपूर्णले हस्पिटालिटी क्षेत्रमा अध्ययनरत छाताहरूलाई प्रोत्साहन गर्ने उद्देश्यले १७ वर्षअघि स्थापना गरेको प्रिसेस जयन्ती एचिभमेन्ट अवार्ड आइतबार चार जना छात्रालाई प्रदान गरिएको छ । जनही ४० हजारसहितको पुरस्कार प्राप्त गर्नेमा नेपाल पर्यटन तथा होटल व्यवस्थापन प्रतिष्ठान (नाथम) मा स्नातक तह चौथो वर्षकी आरती सिलवाल, तेस्रो वर्षकी निशा ब्यन्जनकार, दोस्रो वर्षकी जुना लामा र प्रथम वर्षकी एलिना बाटा श्रेष्ठ छन् ।"
निगम पुगे मन्त्री,"काठमाडौं संस्कृति, पर्यटन तथा नागरिक उड्डयनमन्त्री योगेश भट्टराईले सोमबार नेपाल वायुसेवा निगमका पदाधिकारीसँग छलफल गरेका छन् । छलफलमा उनले जहाज पूर्ण उपयोग गरी कमाई बढाउन, जनशक्तिको पूर्ण सदुपयोग गर्न, राज्यले गरेको लगानीको प्रतिफल आउने गरी कार्ययोजना अगाडि बढाउन निर्देशन दिए । मन्त्री भट्टराईले विगतमा दुर्गम क्षेत्रमा गरेको सेवा उल्लेखनीय रहेको जनाउँदै आगामी दिनमा समयसापेक्ष स्तरीय सेवा प्रदान गर्न सक्रिय रहन भनेको विज्ञप्तिमा उल्लेख छ । निगमका कार्यकारी अध्यक्ष मदन खरेलले निगमले गरेका उपलब्धिबारे प्रकाश पार्दै वाइडबडी विमान थपिएपछि गत वर्ष ६ लाख ५० हजार यात्रु बोकेर अन्तर्राष्ट्रिय उडानमा सबभन्दा बढी यात्रु बोक्न सफलता पाएको बताएका थिए । उनले निगमका जहाजले ८६ प्रतिशत सिट क्षमतामा उडान गरिएको जानकारी गराएका थिए ।"
अन्तरबैंक सापटी सीसीडीमा गणना गर्न नपाइने,"काठमाडौं  अब बैंक तथा वित्तीय संस्थाले अन्तरबैंक कारोबारलाई कर्जा निक्षेप तथा पुँजीको अनुपात (सीसीडी) मा गणना गर्न नपाउने भएका छन् । राष्ट्र बैंकले मौद्रिक नीतिका निर्देशन जारी गर्दै सोमबार उक्त व्यवस्था गरेको हो । यसअघि लगानीयोग्य रकम अभाव भएको भन्दै राष्ट्र बैंकले बैंक तथा वित्तीय संस्थालाई अन्तरबैंक कारोबार पनि सीसीडीमा गणना गर्न पाउने सुविधा दिएको थियो । बैंक तथा वित्तीय संस्थालाई दिइएको यो सुविधाबारे अन्तर्राष्ट्रिय मुद्रा कोष (आईएमएफ) लगायत दातृ निकायले आपत्ति जनाउँदै आएका थिए । अहिले तरलता सहज भएको मौका छोपेर राष्ट्र बैंकले सो सुविधा फिर्ता लिएको हो । राष्ट्र बैंकले बैंक तथा वित्तीय संस्थाका सञ्चालक र प्रमुख कार्यकारी अधिकृत (सीईओ) को उमेर हद तोकेको छ । नयाँ व्यवस्थाअनुसार ६५ वर्ष कटेको व्यक्ति सीईओ बन्न नपाउने भएका छन् । यसअघि नियुक्त भएको व्यक्तिचाहिं ६९ वर्ष नाघेपछि पदमा बस्न पाउने छैनन् । ६५ वर्ष नाघेको व्यक्ति बैंक तथा वित्तीय संस्थाको प्रमुख कार्यकारी पदमा नियुक्त वा पुनः नियुक्त हुन पाउने छैन, निर्देशनमा भनिएको छ, ६९ वर्ष नाघेको व्यक्ति प्रमुख कार्यकारीमा बहाल रहन सक्ने छैन । यस्तै, ७० वर्षभन्दा मुनिका व्यक्ति मात्र बैंक तथा वित्तीय संस्थामा सञ्चालक बन्न पाउने व्यवस्था राष्ट्र बैंकले गरेको छ । ७० वर्ष नाघेको व्यक्ति बैंक तथा वित्तीय संस्थाको प्रमुख कार्यकारी पदमा नियुक्त वा पुनः नियुक्त हुन योग्य हुने छैन, निर्देशनमा भनिएको छ, ७४ वर्ष नाघेको व्यक्ति प्रमुख कार्यकारीमा बहाल रहन सक्ने छैन । यो व्यवस्थाले प्राइम बैंकका प्रमुख कार्यकारी अधिकृत र एभरेस्ट बैंकका अध्यक्षले तत्काल पद छोड्नुपर्नेछ ।राष्ट्र बैंकले संशोधन गरी स्वीकृतिका लागि पठाएको बैंक तथा वित्तीय संस्थासम्बन्धी एने (बाफिया) मा सञ्चालक र सीईओको उमेर हद तोकेको छ । बाफिया स्वीकृत नहुँदै राष्ट्र बैंकले सो व्यवस्था निर्देशन मार्फत ल्याएको हो । ५० लाखको ऋणमा प्यान अब बैंक तथा वित्तीय संस्थाबाट ५० लाख वा सोभन्दा बढी रकमकको कर्जा लिँदा स्थायी लेखा नम्बर (प्यान) अनिवार्य भएको छ । राष्ट्र बैंकले सोमबार यस्तो निर्देशन दिएको हो । यसअघि १ करोड वा सोभन्दा बढीको ऋण लिँदा मात्र प्यान अनिवार्य थियो । स्प्रेड ४४ प्रतिशत राष्ट्र बैंकले कर्जा निक्षेपबीचको ब्याजअन्तर ४४ प्रतिशतमा झारेको छ । नयाँ व्यवस्थाअनुसार वाणिज्य बैंकले ०७७ असारभित्र स्प्रेड दर उल्लिखित सीमामा कायम गर्नुपर्नेछ । यो व्यवस्था कार्यान्वयनमा आउन सके ऋणको ब्याजदर घट्नेछ । यो निर्देशन नयाँ भने होइन । यसअघि मौद्रिक नीतिको अर्धवार्षिक समीक्षा मार्फत ०७६ असारसम्म स्प्रेड साढे ४ प्रतिशत कायम गर्नुपर्ने व्यवस्था गरेको थियो । बैंकहरूले पनि उक्त निर्देशन पालना गरेका छैनन् । अहिले वित्तीय क्षेत्र विकास रणनीतिमा भएको व्यवस्थाका आधारभा राष्ट्र बैंकले पुरानै निर्देशनलाई अघि सारेको हो । वित्तीय क्षेत्र विकास रणनीतिमा आर्थिक वर्ष ०७७७८ भित्र स्प्रेड ४४ प्रतिशतमा झार्नुपर्ने सुझाव दिइएको छ । हाल बैंकहरूको औसत स्प्रेड ५६ प्रतिशत छ ।७ प्रतिशतमा साधारण पुनकर्जा अब बैंकहरूले ३ प्रतिशत ब्याजदरमा साधारण पुनर्कर्जा पाउने भएका छन् । सो कर्जालाई बढीमा ७ प्रतिशतमा लगानी गर्नुपर्नेछ । यसअघि ग्राहकले ८ प्रतिशतमा यस्तो कर्जा पाउँथे । साना तथा मझौला उद्यमका लागि असल कर्जाको धितो सुरक्षणमा प्रदान गर्दै आएको १० लाख सम्मको पुनर्कर्जाको दरलाई ५ प्रतिशतबाट घटाएर ३ प्रतिशत कायम गरिनेछ, मौद्रिक नीतिमा भनिएको छ, बैंक तथा वित्तीय संस्थाले ऋणीबाट लिन सक्ने विद्यमान ब्याजदर १० प्रतिशतबाट घटाएर ७ प्रतिशत कायम गरिनेछ । यो व्यवस्था पनि कार्यान्वयनमा आए ऋणीले सस्तो ब्याजदरमा ऋण पाउनेछन् । कृषिलाई सस्तो ब्याज १५ लाख रुपैयाँसम्मको कृषि, उद्यम तथा व्यवसाय प्रवर्द्धन कर्जा प्रवाह गर्दा बैंक तथा वित्तीय संस्थाले आधार दरमा २ प्रतिशतसम्म मात्र थप गरी ऋणको ब्याज तोक्न पाउने भएका छन् । यस्तो कर्जामा अरू कुनै प्रकारको सेवा शुल्क लिन नपाउने र समयअगावै कर्जा भुक्तानी गरेमा अग्रिम भुक्तानी शुल्क लिन नपाइने व्यवस्था गरिने राष्ट्र बैंकले बताएको छ । यस्ता कर्जा बैंक तथा वित्तीय संस्थाले सात दिनभित्र स्वीकृत गर्नुपर्ने र स्वीकृत हुन नसके सोको प्रस्ट कारण ग्राहकलाई दिनुपर्ने व्यवस्था राष्ट्र बैंकले ल्याएको छ । यसको अर्थ राष्ट्र बैंकले साना तथा मझौला क्षेत्रमा प्रवाह हुने कर्जाको ब्याजदर कम बनाउन खोजेको जानकारहरू बताउँछन् ।"
साना उद्योगमा बढ्दै लगानी,"रूपन्देही  प्रदेश ५ मा साना, घरेलु तथा लघु उद्योगको संख्या बढेको छ । सीपयुक्त युवाले यस्ता उद्योगमा लगानी गरिरहेका छन् । गत आर्थिक वर्षमा प्रदेशभरि १८ हजार साना उद्योग थपिएका हुन् ।मन्त्रालयको उद्योग महाशाखा प्रमुख टेकनाथ देवकोटाले १८ हजार थपिएपछि प्रदेशमा अहिले ६६ हजार १ सय ६८ साना, घरेलु तथा लघु उद्योगको संख्या पुगेको बताए । साना उद्योग सञ्चालन गर्ने क्रम बढेको छ, उनले भने, प्रदेशका १२ मध्ये तराईका जिल्लाम यस्ता उद्योग बढी सञ्चालन गरिएका छन् । बर्दिया, नवलपरासी, रूपन्देही, कपिलवस्तु, दाङलगायत जिल्लामा उद्योग सञ्चालन गर्ने क्रम बढेको उनले जानकारी दिए । यी उद्योगमा २ लाख १२ हजार १ सय ८६ जनाले रोजगारी पाएका छन् । अघिल्लो वर्ष १ लाख ७६ हजारले रोजगारी पाएका थिए । नागरिक व्यवसायमुखी बन्दै गएकाले थोरै लगानीका उद्योग खुल्ने क्रम बढेको घरेलु तथा साना उद्योग कार्यालय तौलिहवाका प्रमुख राजन केसीले बताए । पहिलेपहिले दर्ता नगरीकन उद्योग सञ्चालन गर्ने धेरै थिए, उनले भने, नीति नियममा कडाइ हुन थालेपछि उद्योगको संख्या वृद्धि भएको हो । तुलनात्मक रूपमा १५ देखि २० प्रतिशतसम्म उद्योग सञ्चालनमा वृद्धि भएको उनले बताए । एउटा सानो उद्योग सञ्चालन गर्न ७ लाख रुपैयाँसम्म लगानी हुने उनको भनाइ छ । कपिलवस्तुमा यस प्रकारका १ हजार ५९ उद्योगमा ७४ करोड रुपैयाँ लगानी भएको छ, उनले भने ।रूपन्देहीमा आव ०७४७५ को तुलनामा ०७५७६ मा ४ सय ६५ वटा साना उद्योग थपिएका छन् । उद्योग, व्यवसायका लागि यहाँ उपयुक्त माहोल भएकाले सानो आकारबाट लगानी सुरु भइरहेको रूपन्देही उद्योग संघका अध्यक्ष गणेशप्रसाद अधिकारीले बताए । युवाले स्वयं स्वरोजगार बन्न चाहेर पनि उद्योग खुलिरहेका छन्, उनले भने, देशकै मध्यभागमा पर्ने भएकाले पहाडबाट आएर लगानी गर्नेका लागि हब बनेको छ । सहज सीमा नाका, उत्पादनमा उर्वरभूमि भएकाले यहाँ कृषि र पशुसँग सम्बन्धित उद्योग फस्टाउँदै गएको उनको भनाइ छ । उनका अनुसार पछिल्लो समय विद्युत् आपूर्ति सहज हुँदै गएपछि उद्योग सञ्चालनमा आउन थालेका छन् ।स्थानीय तह कार्यान्वयनमा आएपछि विभिन्न सीपमूलक तालिम सञ्चालन भइरहेका छन् । थोरै भए पनि लगानी गरेर आत्मनिर्भर हुने बढेको तौलिहवा उद्योग वाणिज्य संघका अध्यक्ष गयादिन कुर्मीले बताए । पहिले लगानी गर्ने तर सीप अभावले छिमेकी मूलका कामदार बढी आउँथे, उनले भने, देशकै लगानी, देशमै रोजगार र देशमै सीप सिक्न पाइएपछि आकर्षित भएका छन् ।"
निगमको सञ्चालन घाटा ९ करोड,"काठमाडौं  सानाठूला गरी १४ वटा विमान भएको नेपाल वायुसेवा निगम (नेवानि) ले आर्थिक वर्ष ०७४७५ मा ९ करोड ३३ लाख रुपैयाँ सञ्चालन घाटा बेहोरेको छ । आर्थिक वर्ष ०७४७५ मा महालेखापरीक्षकको कार्यालयबाट प्रमाणित प्रतिवेदनअनुसार त्यस वर्ष मात्रै राष्ट्रिय ध्वजावाहक कम्पनी नेवानिको सञ्चालन घाटा ९ करोड ३३ लाख पुगेको हो । त्यसअघिको आर्थिक वर्ष ०७३०७४ मा भने निगमले २४ करोड २६ लाख रुपैयाँ सञ्चालन नाफा गरेको थियो । आर्थिक वर्ष ०७५७६ को लेखापरीक्षण हुन बाँकी छ । निगमले यो आवमा सञ्चालनसहित सञ्चित घाटा १ अर्ब ८२ करोड पुग्ने प्रक्षेपण गरेको छ । निगमले ०७५०७६ सम्म सञ्चितसहित सबैखाले घाटा ५ अर्ब २१ करोड नाघ्ने जनाएको छ । निगमले ०७४७५ मा यात्रु सेवाको व्यापार (टिकट) बाट मात्रै ४ अर्ब ७० करोड आम्दानी गरेको थियो, जुन त्यसअघिको आर्थिक वर्षको तुलनामा १४ करोड बढी थियो । यात्रु, कार्गो, एक्स्ट्रा ब्यागेज, चार्टर उडान, बिमा, इन्टरलाइन कमिसन, एयरक्राफ्ट ह्यान्डलिङलगायत हवाईजहाज सेवासँग सम्बन्धित सञ्चालनबाट मात्रै निगमले १० अर्ब ७८ करोड आम्दानी गरेको थियो । यो रकममा निगमले काठमाडौंमा २ दर्जनभन्दा बढी स्वदेशीविदेशी एयरलाइन्सको ग्राउन्ड ह्यान्डलिङ (भूमीस्थ सेवा व्यापार) सेवासहितको आम्दानी समेटिएको छ । ग्राउन्ड ह्यान्डलिङतर्फ निगमले ४ अर्ब ५ करोड आम्दानी गरेको थियो । ग्राउन्ड ह्यान्डलिङतर्फको आम्दानी घटाउने हो भने निगमको सञ्चालन घाटा मात्रै कम्तीमा ४ अर्ब १४ करोड पुग्छ । ग्राउन्ड ह्यान्डलिङबाट गरेको आम्दानीले भरथेग गरेको छ, सरकारले निगमको एकाधिकार तोडेर सेवामा प्रतिस्पर्धा गराउने नीति लिए निगम बन्द हुन्छ, निगमका एक निर्देशकले भने । चारवटा जेट विमानमार्फत काठमाडौंबाट ८ वटा अन्तर्राष्ट्रिय गन्तव्यमा उडान गर्दै आएको निगमले ०७४ साउन १ देखि ०७५ असार ३२ सम्म अन्तर्राष्ट्रिय हवाई सेवातर्फ टिकटसहितको ६ अर्ब ३४ करोड रुपैयाँ आम्दानी गरेको थियो । आन्तरिक उडानका लागि ९ वटा विमान भएको निगमले घरेलु मैदानमा भने ३७ करोड ७५ लाख रुपैयाँबराबरको आम्दानी गरेको थियो । अन्तर्राष्ट्रिय उडानबाट भएको आम्दानीको दाँजोमा आन्तरिक उडानतर्फको आम्दानी ६ प्रतिशत मात्रै हो । आन्तरिकतर्फको आम्दानी घटदै गएको निगमको अर्थ विभागको भनाइ छ । २६ वटा सेक्टरमा उडान अनुमति लिएको निगमले सबै सेक्टरमा नियमित उडान गर्दैन । आन्तरिक उडानका लागि नौवटा जहाज भए पनि नियमित उडानमा ४ वटा हाराहारी मात्रै हुने गरेका छन् ।निगमले एक वर्षमा पाइलटहरूको तलब, भत्ता, तालिम, अनुमतिपत्र नवीकरण, रात्रि उडान सञ्चालनलगायतमा ३ अर्ब ९८ करोड रुपैयाँ खर्चिएको छ । हाल निगमसँग आन्तरिक र अन्तर्राष्ट्रिय उडानका लागि ९२ जनाको हाराहारी पाइलट र १ सय ६८ हाराहारी क्याबिन क्रु छन् । इन्जिनियरिङतर्फ जहाज मर्मतसम्भार लगायतमा ९६ करोड ९६ लाख खर्च छ । यसमा इन्जिनियर तथा प्राविधिकको १७ करोड तबलबाहेक जहाज मर्मत तथा स्पेयर्स पार्ट्सलगायत खर्च मात्रै ७९ करोड ६५ लाख पुगेको छ । यो अघिल्लो आवको तुलनामा २८ करोड बढी हो । २४ अर्ब ऋण लगानीमा गत वर्ष मात्रै ल्याइएका दुई वाइडबडीको खर्च र आम्दानी यो हिसाबमा समेटिएको छैन । निगमले चालु आवसम्म सरकारसहित ५ वटा वित्तीय निकायलाई तिर्नुपर्ने ऋणको आकार ४० अर्ब १३ करोड रुपैयाँ पुगेको छ । यसको ०७५०७६ को प्रक्षेपित सञ्चित घाटा ५ अर्ब २१ करोड नाघिसकेको छ ।"
वनस्पतिको बीउ बैंक,"काठमाडौं  गोदावरीमा बीउ बैंक (सिड बैंक) स्थापनाको काम अन्तिम चरणमा पुगेको छ । वनस्पति विभागको सहयोगमा राष्ट्रिय वनस्पति उद्यानले वनस्पतिहरूको आनुवंशिक विविधता संरक्षण गर्न र प्रकृतिबाट वनस्पतिहरू लोप हुन नदिन सिड बैंक बनाउँदै छ । नेपाल कृषि अनुसन्धान परिषद् (नार्क) लगायत कृषि कार्यालयले खाद्य सुरक्षा र रैथाने बाली संरक्षण गर्न सिड बैंक स्थापना गरेका छन् । मुलुकका वनस्पति संरक्षणका लागि भने पहिलोपटक सिड बैंक स्थापना गर्न लागिएको हो । त्यसका लागि अहिले पूर्वाधार निर्माणका काम धमाधम भइरहेको उद्यान प्रमुख दीपक लामिछानेले जानकारी दिए । अघिल्लो आर्थिक वर्षमा सिड बैंकका लागि चाहिने तापक्रम नियन्त्रण यन्त्र जडान गरिएको छ । चालु आवमा आद्रता नियन्त्रण गर्ने यन्त्र जडान हुँदै छ । आद्रता र तापक्रम यन्त्र जडान भएपछि सिड बैंक पूर्ण रूपमा सञ्चालनमा आउनेछ । उद्यान कार्यालय परिसरमा विभिन्न ४ सय प्रजातिका वनस्पतिका बीउ सुरक्षित गरिएको छ । खास भौगोलिक क्षेत्रमा पाइने प्रजाति (इन्डेमिक) प्रजातिका वनस्पतिका बीउलाई अस्थायी रूपमा फ्रिजमा राखेर संरक्षण गरिँदै छ । के हो सिड बैंक ?सिड बैंक एक प्रकारको पर स्थानीय संरक्षण विधि (एक्स सीटु कन्जर्भेसन) हो । वनस्पतिहरूको आनुवंशिक विविधता संरक्षण गर्न यो प्रभावकारी हुन्छ । यसले दुर्लभ, लोपोन्मुख, रैथाने र बहुउपयोगी वनस्पतिको संरक्षणमा सघाउँछ । वनस्पतिको जिन संरक्षण र मानवीय कारणबाट वनस्पति लोप सक्ने खतराबाट जोगिन सिड बैंकको आवश्यक हुने केन्द्रीय वनस्पति विज्ञान क्याम्पसका उपप्राध्यापक नारायण घिमिरेले बताए । जलवायु परिवर्तनका कारण वनस्पतिको प्राकृतिक बासस्थान मासिने खतरा हुने र त्यसबाट बच्न पनि सिड बैंक चाहिने उनको भनाइ छ । वनस्पतिहरूका बीउ संरक्षण गरी राखिने भएकाले वनस्पतिबिरुवा लोप भए पनि पुनरुत्पादन गर्न यसले सघाउने उनको भनाइ छ । रैथाने वनस्पतिमा रोग प्रतिरोधात्मक क्षमता पनि हुने र उनीहरूमा खडेरीसँग लड्ने क्षमता पनि भएकाले सिड बैंक आवश्यक रहने त्रिवि केन्द्रीय वातवरण विज्ञानका उपप्राध्यापक एवं जैविक विविधता विज्ञ डाक्टर मनकुमार धमलाले बताए । जलवायु परिवर्तनका कारण वनस्पति लोप हुने खतरबाट बच्न पनि सिड बैंक उपयोगी हुने उनको भनाइ छ । यो आनुवंशिक विविधता तथा आनुवंशिकी क्षेत्रका अनुसन्धातालाई पनि उपयोगी मानिन्छ । यसरी संकलन गरिँदै छ बीउउद्यानले बीउ संकलन थालिसकेको छ । पहिलो चरणमा उद्यान परिसरमा रहेका विभिन्न प्रजातिका वनस्पतिको बीउ संकलन गरेर अस्थायी रूपमा राखिएको छ । दोस्रो चरणअन्तर्गत नेपालका रैथाने र लोप हुन सक्ने वनस्पतिका बीउ संकलन गरिनेछ । यसका लागि उद्यानले तीनतीन महिनामा कर्मचारी खटाउनेछ । कर्मचारीले मुलुकका विभिन्न क्षेत्रबाट वनस्पतिका बीउ संकलन गर्ने कार्यालय प्रमुख लामिछानेले जानकारी दिए । कृषि क्षेत्रमा पनि रैथाने बाली जोगाउन बीउ सुरक्षित राख्न पनि सिड बैंक स्थापना गरिन्छ । यसलाई बीउहरूको लाइब्रेरी का रूपमा पनि लिइन्छ । यसरी सुरक्षित राखिन्छ बीउसंकलित बीउलाई सुक्खा बनाइन्छ । चिसो अवस्थामै राख्दा त्यसमा फंगस (ढुसी) लाग्ने भएकाले सुक्खा बनाउने गरिएको लामिछानेले बताए । यसरी संकलित बीउ ५० देखि सय वर्षसम्म सुरक्षित राख्न सकिने उनको भनाइ छ । भण्डारण कक्षको तापक्रम माइनस १८ देखि २० डिग्री सेल्सियस र ३५ देखि ४५ प्रतिशत सापेक्षिक आद्रता (रिलेटिभ ह्युमिडिटी) हुँदा बीउ धेरै वर्षसम्म जोगाउन सकिन्छ । साथै ४ देखि १० डिग्री सेल्सियस तापक्रम र आद्रता ३५ देखि ४५ प्रतिशत कायम भए २० वर्षसम्म बीउ संरक्षण गर्न सकिने उनी बताउँछन् । उद्यानले निर्माण गरिरहेको सिड बैंक भने मध्यम किसिमको हो । यसले बीउलाई निश्चित वातावरण दिन्छ । र, लामो समयसम्म प्राकृतिक अवस्थामा राख्न सघाउँछ । यस्ता बीउको पुनरुत्पादन क्षमता जस्ताको तस्तै रहने विज्ञहरूको भनाइ छ । उद्यानमा ४ सय प्रजातिका वनस्पतिका बीउ राखिएको छ । तिनलाई फ्रिजमा निश्चित तापक्रममा राखेर संरक्षण गरिएको छ । सिड बैंकमार्फत कम्तीमा १ हजार प्रजातिका वनस्पतिका बीउ राख्ने उद्यानको लक्ष्य छ । त्यसमा शोभनीय (अर्नामेन्टल), रैथाने, लोप हुन सक्ने, लोपोन्मुख, खतरामा रहेका, अति महत्त्वपूर्ण वनस्पति र जडीबुटीका बीउ रहनेछन् । उद्यानले पहिलो चरणमा लोप हुने अवस्थामा पुगेका र नेपालमा मात्र पाइने वनस्पतिका बीउ संकलन गरिरहेको छ । सिड बैंकको पूर्वाधारअन्तर्गत अहिले नयाँ भवनमा टेम्प्रेचर कन्ट्रोल का काम भइरहेको छ । तापक्रम र सापेक्षित आर्द्रता देखाउने थर्मो (हाइग्रोमिटर जडान गर्ने काम पनि सकिएको छ । भण्डारण कक्षको वातावरणअनुकूल बनेपछि यहाँ स्थायी रूपमा बीउ राखिने लामिछानेले जानकारी दिए ।"
दुई सहसचिव इकोनोमिक मिनिस्टर नियुक्त,"काठमाडौं सरकारले सहसचिवद्वय नीता पोखरेल अर्याललाई चीनको बेइजिङ र हरिशरण पुडासैनीलाई भारतको नयाँदिल्लीस्थित दूतावासमा वाणिज्य मामिला हेर्ने इकोनोमिक मिनिस्टर नियुक्त गरेको छ ।मन्त्रिपरिषद्को पछिल्लो बैठकले संस्कृति, पर्यटन तथा नागरिक उड्डयन मन्त्रालयकी सहसचिव पोखरेल र अर्थ मन्त्रालयका सहसचिव पुडासैनीलाई चार वर्षका लागि इकोनोमिक मिनिस्टर नियुक्त गरेको हो । पोखरेल र पुडासैनीले क्रमशः चीनको बेइजिङ र भारतको नयाँदिल्लीस्थित नेपाली दूतावासमा राजदूतमातहत रहेर इकोनोमिक मिनिस्टरको जिम्मेवारी सम्हाल्नेछन् । बेइजिङस्थित इकोनोमिक मिनिस्टर विनोद आचार्य पदावधि सकी फर्किएको र नयाँदिल्लीस्थित इकोनोमिक मिनिस्टर कृष्णहरि पुष्करलाई पदावधि नसकिँदै सरकारले फर्काएका कारण पद रिक्त थियो ।मन्त्रिपरिषद्ले राष्ट्रपति कार्यालयका सहसचिव छविन्द्र पराजुलीलाई चीनको गोन्जाओका लागि महावाणिज्य दूत नियुक्त गरेको छ । गोन्जाओस्थित महावाणिज्य दूत रवि भट्टराईको पदावधि सकिएपछि पद रिक्त थियो । गोन्जाओस्थित महावाणिज्य दूतको पद कूटनीतिक प्रमुख भएकाले पराजुलीको नाम एग्रिमोका लागि चीन सरकारसमक्ष पठाइनेछ । एग्रिमो आएपछि पराजुलीले गोन्जाओमा गएर पद सम्हाल्नेछन् । महावाणिज्य दूतको पदावधिसमेत चार वर्षको हुनेछ ।नयाँदिल्लीस्थित इकोनोमिक मिनिस्टरमा अध्यागमन विभागका महानिर्देशक ईश्वरराज पौडेलको नाम प्रस्तावित थियो । मन्त्रिपरिषद्मा छलफल हुँदा प्रधानमन्त्री केपी ओलीको प्रस्तावमा पुडासैनीको नाममा निर्णय भएको जानकारी प्रधानमन्त्री कार्यालय स्रोतले दिएको छ ।"
विशेष आवश्यकता शिक्षा पूर्वाञ्चलमा पनि,"काठमाडौं दक्षिण कोरियाको छाङओन नेसनल युनिभर्सिटीले पूर्वाञ्चल विश्वविद्यालयसित सहकार्य गरेर विशेष आवश्यकता शिक्षा (एसएनई) कार्यक्रम चलाउने भएको छ । कोरियाली युनिभर्सिटीको सहकार्यमा यसअघि नै त्रिभुवन विश्वविद्यालय (त्रिवि) यो कार्यक्रम चलिरहेको छ भने सुदूरपश्चिमाञ्चल विश्वविद्यालयमा तयारी हुँदै छ । संविधानले अपांगता भएका नागरिकको शिक्षा राज्यको दायित्वभित्र पर्ने उल्लेख गरेको छ । जसअनुसार १० किसिमका अपांगता भएका नागरिकलाई अपांगताको प्रकृतिअनुसार दिइने शिक्षा विशेष शिक्षा हो । शिक्षा मन्त्रालयले अपांगताको फरकपन तथा उनीहरूको मनोविज्ञान बुझेर व्यावहारिक रूपमा शिक्षण व्यवहार गर्ने जनशक्ति उत्पादनका निम्ति विशेष आवश्यकता शिक्षा (समावेशी शिक्षा) भनेको छ । मन्त्रालयको स्वीकृतिमा सन् २०१४ देखि अन्तर्राष्ट्रिय सहयोगका लागि अगुवा विश्वविद्यालय परियोजना (लुपिक) अन्तर्गत एसएनई कार्यक्रम लागू छ ।मन्त्रालयले उक्त विषयमा शिक्षण जनशक्ति उत्पादनका निम्ति त्रिविलाई कोरियाली सहकार्यको अनुमति दिएको हो । विश्वविद्यालय परियोजना लुपिकका निर्देशक प्रोफेसर दाय योङ जङले एसएनईका लागि पूर्वाञ्चल विश्वविद्यालयसित सहकार्यको तयारी गरेको जानकारी दिए । त्रिवि शिक्षाशास्त्र संकायअन्तर्गत बहुअपांगता शिक्षासम्बन्धी स्नातक (बीएड) र स्नातकोत्तर (एमएड) तहमा पठनपाठन चलिरहेको छ । सरकारले उक्त विषयमा स्नातक र स्नातकोत्तर हासिल गर्नेलाई विशेष शिक्षा शिक्षक का रूपमा खटाउने नीति लिएको छ । उक्त विषयमा त्रिविका पाँच जना उपप्राध्यापकले कोरियाकै छाङओन नेसनल युनिभर्सिटीबाट भर्खरै विद्यावारिधि गरेको शिक्षाशास्त्र संकायका डिन कृष्णप्रसाद गौतमले जानकारी दिए । यसमा पर्याप्त जनशक्ति रहेकाले त्रिविमा तत्कालै एमफिल कक्षा चलाउन सकिने निष्कर्षमा पुगेका छौं, डिन गौतमले भने । सुदूरपश्चिमाञ्चल विश्वविद्यालयले स्नातकोत्तर तहमा एसएनई सञ्चालन तयारी गरेको उपकुलपति भूषण श्रेष्ठले बताइन् ।"
अस्ट्रेलियाको अग्रता,बर्मिङघम नाथन लायनले ६ विकेट लिएपछि अस्ट्रेलियाले एसेज शृंखलाको पहिलो टेस्टमा सोमबार इंग्ल्यान्डलाई २ सय ५१ रनले पराजित गरेको छ । इंग्ल्यान्डका लागि बलियो साबित हुँदै आएको मैदानमा जित हात पार्दै अस्ट्रेलियाले ५ टेस्ट शृंखलामा जित सुरु गरेको हो । ३ सय ९८ रनको कठिन चुनौती पाएको इंग्ल्यान्डले भोजनअगाडि १२ रन अन्तरमा ४ विकेट गुमाएको थियो । भोजनपछि पनि त्यही प्रदर्शन जारी रहँदा इंग्ल्यान्ड ९७७ को स्थितिमा पुगेको थियो । अन्ततः इंग्ल्यान्ड १ सय ४६ रनमा अलआउट भयो । अफ स्पिनर लायनले ४९ रन खर्चेर ६ विकेट लिए । उनले टेस्ट क्रिकेटमा आफ्नो विकेटसंख्या ३ सय ५० पुर्याए । तीव्र गतिका बलर प्याट कुमिन्सले ३२ रन खर्चेर ४ विकेट लिए । सन् २००१ यता अस्ट्रेलियाले एजबास्टनमा पहिलो टेस्ट जितेको हो । संयोग के छ भने एजबास्टनमा अस्ट्रेलियाले पछिल्लो टेस्ट जित्दा शृंखला पनि जितेको थियो । त्यसयता अस्ट्रेलियाले इंग्लिस भूमिमा शृंखला जित्न सकेको छैन । अस्ट्रेलियाको यस नतिजाले बर्मिङघममा इंग्ल्यान्डको लगातार ११ जितको यात्रालाई पनि टुंगाइदिएको छ । इंग्ल्यान्डले विनाक्षति १३ रनबाट दिनको खेल सुरु गरेको थियो । पहिलो इनिङ्समा १ सय ३३ रन बनाएका रोरी बर्न्स पाँचौं दिन फरक समयमा ब्याटिङ गर्ने केवल १० औं क्रिकेटर बने । तर उनले आफ्नो अघिल्लो दिनको ७ रन स्कोरमा ४ रनमात्र थप्न सके र कुमिन्सको बलमा गलीमा लायनलाई क्याच दिन पुगे । विश्वकपमा इंग्ल्यान्डलाई च्याम्पियन बनाउनेक्रममा अस्ट्रेलियाविरुद्धको सेमिफाइनलमा ८५ रन बनाएका जेसन रोय २८ रनमा लायनबाट बोल्ड भए । लायनले जो डेनलीलाई ११ र रुटलाई २८ रनमा आउट गरी अस्ट्रेलियालाई विजयतर्फ धकेले । कुमिन्सले जोस बटलरलाई १ रनमा आउट गरेपछि इंग्ल्यान्ड ८५५ को स्थितिमा पुगेको थियो । जोनी बेरिस्टोलाई ६ रनमा आउट गरी कुमिन्सले टेस्टमा आफ्नो १ सय विकेट पुरा गरे । लायनले बेन स्टोक्सलाई ६ रनमा आउट गरी इंग्ल्यान्डको पतन जारी राखे । पहिलो इनिङ्समा खाता खोल्नै नसकेका मोइन अलीलाई लायनले ४ रनमा आउट गरे । एसेज शृंखलाको ११ इनिङ्समा लायनले अलीलाई ९ पटक आउट गरिसकेका छन् ।अलीलाई आउट गरेको अर्को बलमा लायनले स्टुवार्ट ब्रोडलाई आउट गरी ह्याट्रिक नजिक पुगे । जेम्स एन्डरसनले लायनको ह्याट्रिकलाई रोके । केही उत्कृष्ट शटहरू प्रहार गरेका क्रिस वोक्सले ७ चौकासहित ३७ रन बनाए । उनलाई कुमिन्सले पेभेलियन फर्काएर इंग्ल्यान्डको दोस्रो इनिङ्स अस्ट्रेलियाले ५३ ओभरभित्र समेटेको थियो ।
"क्षेखेविस नेतृत्वविहीन, ऐन कुर्दै सदस्यसचिव","काठमाडौं  राष्ट्रिय खेलकुद परिषद् (राखेप) अन्तर्गतको क्षेत्रीय खेलकुद विकास समिति नेतृत्वविहीन बनेको छ । केशवकुमार विष्ट सदस्यसचिव भएलगत्तै नियुक्ति पाएका तत्कालीन चार क्षेत्रीय खेलकुद विकास समितिका अध्यक्षको कार्यकाल साउन १२ देखि सकिसकेको छ । तत्कालीन मध्यमाञ्चल खेलकुद विकास समितिका अध्यक्ष मानदेव हजराको कार्यकाल भदौ ४ मा सकिँदैछ । २०७३ सालमा जारी भएको नयाँ संविधानपछि देश संघीय संरचनामा गएसँगै प्रदेश ३ का लागि राखेप बोर्ड सदस्य सुदील शाही र कर्णाली प्रदेशका लागि बोर्ड सदस्य शान्ति सिंहलाई संयोजकको जिम्मेवारी दिइएको थियो । आठौं राष्ट्रिय खेलकुद सम्पन्न भएपछि उनीहरू पनि जिम्मेवारीमुक्त भएका थिए । पूर्वाञ्चलका रविन नगरकोटी, पश्चिमाञ्चलका सम्पन्न श्रेष्ठ, मध्यपश्चिमाञ्चलका भीम ओली र सुदूरपश्चिमाञ्चलका लोकबहादुर शाहीको कार्यकाल साउन १२ मा सकिएको हो । पश्चिमाञ्चलमा खगराज पौडेल विदेश पलायन भएपछि उनको बाँकी कार्यकालका लागि श्रेष्ठलाई नियुक्त गरिएको थियो ।नयाँ ऐन लागू भएपछि क्षेत्री खेलकुद विकास समिति स्वतः भंग हुनेछ । प्रदेश संरचनाअनुसार खेलकुद गतिविधि प्रदेश सरकारले नै गर्नेछ । तर राखेपले प्रदेश र स्थानीय तहसँग समन्वय गर्न प्रदेशस्तरमा आफ्नो संयोजक नियुक्ति गर्न सक्नेछ । संघीय संरचनाअनुसार खेलकुद कानुन बन्न भइरहेको ढिलाइले राखेपले आफूमातहतका क्षेत्रमा नेतृत्व नियुक्ति गरेको छैन । राखेप सदस्यसचिव रमेशकुमार सिलवाल ऐन लागू हुनुअगाडि प्रदेश नेतृत्व नियुक्तिको हतारो नगर्ने स्पष्ट योजनामा छन् । एउटाबाहेक सबै क्षेत्रका नेतृत्वको कार्यकाल सम्पन्न भइसकेको छ । संविधानले नै प्रदेश र स्थानीय तहलाई स्वायत्त बनाइसकेको अवस्थामा खेलकुदमा पनि उनीहरूले आफूखुसी निर्णय गर्न पाउँछन् । अहिले ऐन कुरिरहेका छौं, ऐन आउनुअघि प्रदेश नेतृत्व नियुक्ति गर्न भविष्यमा आउनसक्ने विवादबारे राखेप सचेत छ, सदस्यसचिवले भने ।राष्ट्रिय सभाबाट पारित भइसकेको खेलकुद विधेयक २०७५ प्रतिनिधि सभाबाट पनि पारित भएपछि लागू हुनेछ । प्रस्तावित विधेयकमा प्रदेशस्तरको खेलकुद गतिविधि प्रदेश र स्थानीयस्तरको स्थानीय तहले नै गर्ने व्यवस्था भएका कारण राखेपले प्रदेश नेतृत्व चयनमा हतारो नगर्ने सदस्यसचिव सिलवालले प्रस्ट पारे । विधेयकमा प्रदेश खेलकुदमा केन्द्रको भूमिका नगन्य हुने व्यवस्था छ । खेलकुद परिषद आफैं पनि संघीय संरचनामा गइनसकेको अवस्थामा अहिले क्षेत्रीय नेतृत्व दिँदा विवाद बढ्ने निश्चित छ, उनले थपे, मन्त्रीज्यूसँगको सल्लाहअनुसार विधेयक बर्खे अधिशेवनमै पास हुने प्रक्रियामा छ, त्यसो हुँदा १ महिनामा ऐन लागू हुने चरणमा पुग्नेछ, त्यसपछि ऐनअनुसार नै गर्नेछौं ।प्रदेशस्तरमा खेलकुद नेतृत्व नहुँदा आसन्न दक्षिण एसियाली खेलकुद (साग) मा समन्वयको समस्या हुन सक्छ । मंसिर १५ देखि २४ सम्म काठमाडौं उपत्यका र पोखरामा १३ औं दक्षिण एसियाली खेलकुद आयोजना हुनेछ । त्यसका लागि कम्तीमा गण्डकी प्रदेशका लागि नेतृत्व आवश्यक हुने कुरामा सदस्यसचिव सिलवालले स्विकारे । विशेष परिस्थितिका लागि विशेष निर्णय गर्न सकिन्छ । देशको प्रतिष्ठाको रूपमा रहेको साग खेलकुदको सफल आयोजना र आवश्यक समन्वयका लागि त्यस प्रदेशका लागि अन्तरिम नेतृत्व नियुक्ति गर्न मिल्छ, उनले भने । सदस्यसचिव आफैं पनि मातहतका निकायलाई रिक्त राख्न चाहँदैनन् । तर लागू हुने चरणमा रहेको ऐनका लागि उनी पनि अन्योलमा परेका छन् । उनले भने, म पनि यसरी जिम्मेबार निकायलाई रिक्त राख्ने पक्षमा छैन । तर अहिले नियुक्त गर्दा उसले चारवर्षे कार्यकालका लागि मान्यता पाउँछ । भोलि ऐन लागू पहिला नै नियुक्त गरेर विवाद निम्त्यायो, सदस्यसचिव निरंकुश भयो भन्ने आवाज सहनुपर्छ ।"
तालिका हेरफेर हुनसक्छ,"सदस्यसचिव सिलवालले डिसेम्बर १ देखि १० (मंसिर १५ देखि २४) सम्म प्रस्ताव गरिएको १३ औं साग खेलकुदको तालिका केही हेरफेर हुनसक्ने संकेत गरेका छन् । उनको आशय डिसेम्बर महिनाभित्रै सम्पन्न हुने गरी सातादस दिन सर्न सक्नेमा छ । अहिलेसम्मको काम स्पिरिट हेर्दा हामी तोकिएको मितिबाट एक दिन पनि सार्ने पक्षमा छैनौं । तर निर्माण सम्पन्न हुने पूर्वाधारको काममा ढिलाइ भएमा वा सहभागी देशबाट औपचारिक प्रस्ताव आएमा हामीले डिसेम्बरभित्रै सक्ने गरी हेरफेर गर्न सक्छौं, उनले भने ।दक्षिण एसियाली खेलकुदका लागि भारत र पाकिस्तानबाट सहभागिताका लागि लिखित सहमति आउन बाँकी रहेको सदस्यसचिवले जानकारी गराए । उहाँहरूले मौखिक रूपमा सहभागिताको वचन दिइसक्नुभएको छ र छिट्टै लिखित सहमति पनि आउनेछ, उनले थपे, यसबीचमा हामीले सहभागी सबै देशको भ्रमण गरी त्यहाँका खेलकुद अधिकारीसँग छलफल गर्नेछौं । उहाँहरूलाई औपचारिक निमन्त्रणा पनि गर्नेछौं ।सागसम्म दशरथ रंगशालाको पुनर्निर्माण सम्पन्न हुनेमा सदस्यसचिव आफैं विश्वस्त देखिएनन् । रंगशालाको भीआईपी प्यारापिटको काम सागसम्म सम्पन्न गर्ने मेरो मुख्य दायित्व हो । तर तथ्य कुराभन्दा त्यो काम सागअघि नै सम्पन्न हुनेमा हामी अझै विश्वस्त हुन सकेका छैनौं, उनले थपे, त्यसैले त प्यारापिटको छानो अड्याउने पोलको आयात प्रक्रिया बुझ्न हाम्रा उपाध्यक्ष पिताम्बर तिम्सिना आज भारत जानुभएको छ, उहाँ आएपछि चीनबाट आउनुपर्ने प्यारापिटको छानो र कुर्चीको आयात प्रक्रिया बुझ्न म आफैं चीन जाँदै छु । अन्य पूर्वाधार भने कात्तिक १५ सम्म तयार पारिसक्ने उनको दाबी छ ।"
४१ सय मिटरमा भलिबल,"ताप्लेजुङ  छिनभरमा कुहिरोले ढपक्क ढाक्छ । आकाशवाट बर्रर्र वर्षा भइरहन्छ । एकै छिनमा कुहिरो फाट्छ र मौसम खुलेर उज्यालो हुन्छ । यस्तो नभएर सफा मौसम भएको वर्ष कमै हुन्छ । मध्य बर्खा भए पनि चिसोको सामना गर्नुपर्छ । मौसमले लुकामारी गरिरहने ४ हजार १ सय मिटर उचाइको तोक्पेगोलामा खुला पुरुष भलिबल सोमबार सुरु भएको छ । जिल्लाकै उच्च हिमाली भूभागमध्ये एक यहाँ प्रतिस्पर्धाका लागि छिमेकी जिल्ला संखुवासभाको पावाखोलादेखिका खेलाडी आएका छन् । जिल्लाको नाल्बु, साँवा, खेजेनिम, पापुङ, सावादिनलगायत खेलाडीको सहभागिता छ । १२ टिमले सहभागिता जनाएको आयोजकले जनायो । तीन दिन चल्ने प्रतियोगिताको उपाधि विजेताले ३० हजार र उपविजेताले २० हजार रुपैयाँ पुरस्कार पाउने छन् ।उच्च भूभागमा खेलाडीले जम्प गर्न नसक्ने, छिनभरमै चिसो अनुभूति हुने, बाक्लो कुहिरो लाग्दा खेल्न नसक्ने जस्ता कारण बाहिरबाट आएका खेलाडीलाई समस्या हुने खेजेनिम टिमका लक्ष्मी आङछङबो बताउँछन् । उनले भने, तर आएर खेल्नुको मज्जा नै बेग्लै हुन्छ । कुहिरोले ढाकुन्जेल र पानीले भिजाउन थालेपछि दौडिएर नजिकको घरमा गएर बस्ने र मौसम खुलेपछि फेरि मैदानमा फर्कंदा खेलाडीहरू मौसमसँग रिसाउँछन् । पहिल्यै सहमति गराएकाले आयोजकसँग रिसाउनेचाहिँ मौका हुँदैन । पानी परिररहँदा भिजेर खेल्न नसकिने डण्डु शेर्पा बताउँछन् । उच्च स्थानमा लेक लाग्ने भएकाले आयोजकले यसरी निरन्तर खेलाउँदैनन् । चिसोमा खेलिरहे निरन्तर खेन नसक्ने जस्ता समस्या हुन्छ । चिसोमा अभ्यस्त हुने भएकाले स्थानीयसँग बाहिरबाट आएका खेलाडीले प्रतिस्पर्धा गरेर जित्ने सम्भावना कमै हुन्छ । गत वर्षको उपाधि पनि आयोजकले नै जितेको थियो । ढुक्पाछेसी पर्वको अवसरमा आयोजित प्रतियोगिताको सम्पूर्ण खर्च स्थानीयले नै बेहोर्ने आयोजक बताउँछन् । तिब्बतको नजिकै रहेको बस्तीमा प्रतियोगिताका लागि तिब्बतीयनलाई पनि निम्त्याउने गरिएको छ । तर अहिलेसम्म उनीहरू टिम लिएर नआएको डण्डुले बताए ।"
नेपालमा डब्लूटीको ट्रेनिङ सेन्टर,"काठमाडौं विश्व तेक्वान्दो महासंघ (डब्लूटी) ले सातदोबाटोस्थित तेक्वान्दो एकेडेमीलाई क्षेत्रीय ट्रेनिङ सेन्टरको मान्यता दिएको छ । नेपाल भ्रमणमा रहेका महासंघका अध्यक्ष चुङ वो चोई र राष्ट्रिय खेलकुद परिषद्का सदस्यसचिव रमेशकुमार सिलवालले सोमबार संयुक्त रूपमा ट्रेनिङ सेन्टरको उद्घाटन गरे । विश्व तेक्वान्दो महासंघले क्षेत्रीय तालिम केन्द्रको मान्यता दिएको काठमाडौं १२ औं सहर हो । यसअघि चीनका ३, अजरबैजान, उज्वेकिस्तान, इरान, जर्मनी, बेलायत, दक्षिण कोरिया, क्रोएसिया र इटलीमा पनि क्षेत्रीय ट्रेनिङ सेन्टर स्थापना भएका छन् । क्षेत्रीय ट्रेनिङ सेन्टर सञ्चालनमा आउँदा नेपाली खेलाडीको स्तरोन्नतिमा सहयोग पुग्ने विश्वास अध्यक्ष चोईले व्यक्त गरे । उनका अनुसार विश्व तेक्वान्दो महासंघमा आवद्ध सबै देशका खेलाडीले ट्रेनिङ गर्न सक्नेछन् । त्यसका लागि विश्व तेक्वान्दो महासंघले समन्वय गर्नेछ भने ट्रेनिङ सेन्टरको सञ्चालन नेपाल तेक्वान्दो संघले गर्नेछ ।सदस्यसचिवले दक्षिण एशियामा पावरहाउसको रूपमा रहेको नेपाली तेक्वान्दोको स्तर यस ट्रेनिङ सेन्टर सन्चालनमा आएपछि अझै बढ्ने दाबी गरे ।महासंघका अध्यक्ष दक्षिण कोरियाली नागरिक चोईले अन्तर्राष्ट्रिय ओलम्पिक कमिटीद्वारा मान्यताप्राप्त तेक्वान्दो महासंघ आफ्नो नेतृत्वमा मात्र रहेको र यस महासंघले नेपालमा नेपाल तेक्वान्दो संघलाई मात्र आधिकारिता दिएको प्रस्ट पारे ।"
"विधान संशोधन, विवाद समाधानतिर","काठमाडौं  अन्तर्राष्ट्रिय मान्यताप्राप्त नेपाल ओलम्पिक कमिटी (एनओसी) का अध्यक्ष जीवनराम श्रेष्ठले ओलम्पिक विवाद समाधानका लागि विधान संशोधन गरिएको जानकारी दिएका छन् । मुख्यतः कार्यसमिति सदस्य संख्या र पदमा हेरफेर गरी ओलम्पिक कमिटीको विधान सोमबार सम्पन्न विशेष साधारणसभाले पारित गरेको छ । ओलम्पिकका नाममा अहिले जति पनि विवादहरू छन् । रुक्म शम्शेर राणाजीको नेतृत्वमा रहेको ओलम्पिक कमिटीसँग समन्वय र सहमतिको आधार तय गर्न हामीले विधान संशोधन गरेका हौं, अध्यक्ष श्रेष्ठले भने, अन्तर्राष्ट्रिय ओलम्पिक कमिटी (आईओसी) ले पारित गरेपछि विधान लागू हुनेछ । आईओसीले हुबहु पारित नगर्न पनि सक्छ ।कार्यसमितिमा दुई सदस्य संख्या थप्ने र केही नयाँ पद सिर्जना गर्ने गरी अघिल्लो महिना सम्पन्न कार्यसमिति बैठकले अन्तिम रूप दिएको विधानलाई सोमबारको विशेष साधारणसभाले पारित गरेको हो । आईओसीमा प्रस्ताव गरिने नयाँ विधानमा कमिटीको कार्यसमिति १७ बाट बढाएर १९ सदस्यीय पुर्याइएको छ । त्यस्तै सचिवमा दुईको ठाउँमा ३ जना हुने र उपाध्यक्ष ५ जना हुने व्यवस्था गरिएको अध्यक्ष श्रेष्ठले बताए । त्यस्तै कमिटीका पूर्व अध्यक्षलाई मानार्थ अध्यक्षको पद दिइनेछ । उनीहरूले कुनै जिम्मेवारी पाउने छैनन् भने आवश्यकता अनुसार कार्यसमिति बैठकमा भाग लिन पाउनेछन् । त्यस्तै ओलम्पिक कमिटीमा मानार्थ उपाध्यक्षको नयाँ व्यवस्था राखिएको छ । मानार्थलाई कार्यसमितिको बैठकले नै निर्णय गरेर कार्यसमिति बैठकमा सहभागी गराउने वा केही जिम्मेवारी दिनसक्ने व्यवस्था छ । ओलम्पिक कमिटीमा सल्लाहकार पनि नियुक्त गरिनेछ । ओलम्पिक मुभमेन्टमा योगदान दिने व्यक्तिमध्येबाट सल्लाहकार नियुक्त हुने अध्यक्ष श्रेष्ठले बताए । विशेष साधारणसभाले गल्फलाई पनि आधिकारिक मान्यता दिएको छ । योसँगै ओलम्पिक कमिटीमा आबद्ध खेलसंख्या २७ पुगेको छ । सबै संघलाई ओलम्पिक कमिटीको निर्वाचनमा मताधिकार हुनेछ ।ओलम्पिक कमिटीको नयाँ नेतृत्व चयनका लागि भदौ २० मा निर्वाचन गर्ने निर्णय पनि साधारणसभाले गरेको छ । वर्तमान अध्यक्ष जीवनराम श्रेष्ठले अर्को कार्यकालका लागि पनि उम्मेदारी दिने बताएका छन् । विधानतः म अर्को कार्यकालका लागि पनि योग्य हुनेछु, त्यसैले देशको ओलम्पिक मुभमेन्ट अझै प्रभावकारी बनाउनका लागि मेरो उम्मेदारी रहनेछ, श्रेष्ठले कान्तिपुरसँग भने ।"
भारतलाई शृंखला,लाउड्राहिल रोहित शर्माले उत्कृष्ट प्रदर्शन गरेपछि भारतले वर्षाले प्रभावित दोस्रो प्रतिस्पर्धामा वेस्ट इन्डिजलाई आइतबार पराजित गर्दै तीन खेलको ट्वान्टी२० शृंखला जितेको छ । फ्लोरिडाको सेन्ट्रल ब्रोवार्ड स्टेडियममा प्रारम्भिक ब्याट्सम्यान रोहितले ५१ बलमा ६७ रन बनाए ।त्यस प्रदर्शन मदतमा भारतले ५ विकेटमा १ सय ६७ रन बनायो । जवाफमा वर्षाल खेल रोकिनुअघि वेस्ट इन्डिजले १५३ ओभरमा ४ विकेट गुमाई ९८ रन बनाएको थियो । त्यस स्थितिमा डकवर्थ लुइस नियमअनुसार भारत २२ रनले विजयी भएको घोषणा गरियो । वेस्ट इन्डिजका रोभमन पावेलले सर्वाधिक ५४ रन बनाए ।यस जितसँगै भारतले सिरिजमा २० को निर्णायक अग्रता लिएको छ । यसअघि भारत पहिलो ट्वान्टी२० अघिल्लो दिन ४ विकेटले विजयी थियो । मंगलबार तेस्रो तथा अन्तिम खेल हुनेछ ।
प्रिमियर लिगका चार प्रत्याशी,"म्यानचेस्टर युनाइटेडम्यानचेस्टर युनाइटेड पछिल्लो ६ सिजन शीर्ष चारबाट चारपल्ट बाहिर छ । सर एलेक्स फर्गुसनले व्यवस्थापकीय जिम्मेवारी छाडेयता क्लब अब त्यस्तो रहन सकेन । जस्तो पहिले थियो । अहिले ओले गनर सोल्सायरको म्यानचेस्टरबाट के अपेक्षा गर्ने हो भनेर पनि भन्न गाह्रो छ । गत सिजन जोसे मोउरिन्होको प्रशिक्षणमा क्लबको प्रदर्शन निकै दयनीय जस्तै थियो । सोल्सायर आएयता एक समय क्लब शीर्ष चारमा आउने छाँट पनि देखिएको थियो ।तर त्यो भएन । सिजनको अन्तिम दोस्रो खेलमा म्यानचेस्टरले हडर्सफिल्डसँग ११ को बराबरी खेलेको थियो । यो खेलअघि नै हर्डसफिल्ड रेलिगेसन परिसकेको थियो । अन्तिम खेलमा पनि म्यानचेस्टरलाई कार्डिफले २० ले हराएको थियो । यो पनि प्रिमियर लिगबाट बाहिरिने क्रममा थियो । लिग विजेता म्यानचेस्टर सिटीबाट ३२ अंकको दूरीमा रहनु छिमेकी म्यानचेस्टर युनाइटेडका लागि वास्तवमै लाजमर्दो स्थिति रह्यो । कतिपयले त केसम्म प्रश्न गरेका छन् भने म्यानचेस्टरका लागि सोल्सायर ठीक प्रशिक्षक हुन् कि होइनन् ? म्यानचेस्टरले यसपल्ट पनि च्याम्पियन्स लिग खेल्ने छैन, बरु बिहीबारको रात युरोपा लिगमै बिताउने छ । क्लबले प्रिसिजनका खेलमा राम्रो प्रदर्शन गरेपछि टिमले एउटा महत्त्वपूर्ण विषयमा अझै निर्णय गर्न सकेको छैन । त्यो हो पाउल पोग्बाको भविष्यलाई लिएर । गत सिजनकै प्रसंग उप्काउने हो भने क्लबको गोल गर्ने र रोक्ने दुवैमा समस्या छ । युनाइटेडले सिटीको तुलनामा ३० कम गोल गर्यो भने सिटीकै तुलनामा ५४ बढी गोल पनि खायो । कीर्तिमान २० पल्टको इंग्लिस च्याम्पियनका लागि लिगमा राम्रो सुरुआत निकै महत्त्वपूर्ण रहनेछ । टिममा सकेसम्म चाँडै बलियो आत्मविश्वास फर्काउनु पर्नेछ । टिमको कमजोर रक्षापंक्तिकै कारण सोल्सायरले लेस्टरका ह्यारी मगायरलाई भित्र्याएको छ । तर क्लबलाई बलियो स्थितिमा उभ्याउने हो भने अगाडि खेल्ने १० नम्बर जर्सीका मार्कस रसफोर्डले नै सबैभन्दा मुख्य भूमिका खेल्नुपर्ने हुन्छ ।"
मगायर महँगा डिफेन्डर,"लन्डन लेस्टर सिटीबाट ९७ मिलियन अमेरिकी डलरमा म्यानचेस्टर युनाइटेडमा अनुबन्ध भएपछि ह्यारी मगायर विश्वकै सर्वाधिक महँगा डिफेन्डर बनेका छन् । कमजोर रक्षापंक्तिमा सुधार ल्याएर प्रिमियर लिगमा वर्चस्व फिर्ता लिने लक्ष्यसहित युनाइटेडले २६ वर्षीय इंग्लिस सेन्ट्रल डिफेन्डरको अनुबन्ध गरेको हो । जेमी भर्डीले लेस्टरका पूर्व टिमसाथी मगायरको टाउकोको आकारबारे मजाक उडाउन सक्नेछन् । तर यी पूर्व शिक्षकसँग शरीरसँगै तीक्ष्ण दिमाग पनि छ । उनी एक असल शिष्य थिए । जो सधैं हाजिर हुन्थे र धेरै मिहिनेत गर्थे, मगायरले अध्यापन गर्ने विद्यालयका उपप्रधानाध्यापक सू कैनले भने । किशोरास्थामा फुटबल खेल्न सुरु गर्दा मगायरले मिडफिल्डरको भूमिकामा आफूलाई सहज मान्थे । रक्षापंक्तिमा उनको क्षमता पहिचान गरी सेफिल्ड युनाइटेड एकेडेमीका प्रशिक्षक जोन पेम्बर्टनले उनलाई सेन्टर डिफेन्सको भूमिकामा ढाले । जोन टेरी र उनका अन्तर्राष्ट्रिय सहयात्री रियो फर्डिनान्ड मगायरका प्रेरणास्रोत हुन् । फर्डिनान्डको खेलबाट उनी धेरै प्रभावित थिए । सन् २०१२ देखि ०१४ सम्म उनी हल सिटीमा रहँदा उनले म्यानचेस्टर युनाइटेडमा रहेका फर्डिनान्डसँग खेल्दा बेग्लै अनुभूति भएको र धेरै सिक्न पाएको त्यति बेलै भनेका थिए ।"
