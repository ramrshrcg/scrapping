शीर्षक,विवरण
दुलही बनाएर चीनतर्फ तस्करी,"बिबिरानी भनिने रिना तामाङलाई देख्नेहरूले चिनियाँ ठान्छन् । चिनियाँ भाषा राम्रै बोल्छिन् । सिन्धुपाल्चोक, हेलम्बु२ की उनले पाँच वर्षअघि एउटा म्यारिज ब्युरोमार्फत चिनियाँ नागरिकसँग बिहे गरेकी थिइन् । तर पतिको मृत्यु भयो । त्यसपछि उनी नेपालचीन बरोबर आउजाउ गरिरहन्थिन् । यिनै बिबिरानीलाई नेपाल प्रहरीको मानव बेचबिखन अनुसन्धान ब्युरोले गत बुधबार पक्राउ गर्यो । आरोप छ उनले म्यारिज ब्युरोका नाममा नेपाली गाउँले चेलीलाई चिनियाँ नागरिकसँग बिहे गराउने धन्दा चलाएको । ब्युरोले यो कामलाई मानव बेचबिखनको नयाँ स्वरूपका रूपमा अर्थ्याएको छ । पक्राउ पर्नेमा रोज तामाङ र अन्य चार नेपाली एजेन्ट पनि छन् । उनीहरूमाथि दुर्गम भेगमा गएर चेलीहरू खोज्ने, चिनियाँ एजेन्टसँग मिल्ने र बिहे गराई चीन पठाउने काममा मुख्य भूमिका खेलेको आरोप छ । प्रहरीले उनीहरूसँगै काठमाडौंमा बसेका दुई चिनियाँ एजेन्ट र नेपाली चेली बिहे गर्न आएका अन्य दुई चिनियाँलाई पनि पक्राउ गरेको छ । तीमध्ये जंग सियाङ दोङ र जाङ दोङ एजेन्ट हुन् भने छुवान झान फंग र छिन लियाङ बिहे गर्न आएका हुन् । प्रहरीले सबैलाई मानव बेचबिखन तथा ओसारपसार नियन्त्रण ऐन, २०६४ अन्तर्गत जिल्ला अदालतबाट म्याद थप गरी अनुसन्धान अगाडि बढाएको छ । बिबिरानीको सम्पर्क काठमाडौंबाट गाउँसम्म फैलिएको पाइएको छ । उनी र लमजुङ, बेंसीसहरकी पार्वती गुरुङ कुनै बेला काठमाडौं, टोखाको एउटै घरमा भाडामा बस्थे । चिनियाँसँग बिहे गर्ने नेपाली केटी खोज्न सके ८० हजार रुपैयाँ पाइने बिबिरानीको प्रलोभनले आर्थिक संकट झेलिरहेकी पार्वतीलाई लोभ्यायो । प्रहरीका अनुसार पार्वतीले केहीअघि आफ्नै एक छोरीसमेत चिनियाँ नागरिकसँग बिहे गरेर पठाएकी छन् । बिबिरानीको प्रलोभनपछि पार्वतीले लमजुङ घर भई टोखामै बस्ने अमृता गुरुङलाई गाउँबाट केटी खोजेर ल्याउने प्रस्ताव राखिन् । एक केटीबापत ८० हजार मिल्ने र ४०४० हजार बाँड्ने उनको सर्त थियो । अमृताले केटी खोज्ने काम लमजुङ, बेंसीसहरकै भरत तामाङलाई लगाइन् । भरतलाई उनले एउटी केटीबापत ४० हजार मिल्ने र २०२० हजार आफूहरूले बाँड्ने बताइन् । भरतले बेंसीसहरमै होटलमा काम गर्ने कमजोर आर्थिक अवस्थाकी एक युवतीलाई चिनियाँसँग बिहे गरे महारानी बन्न पाइने भन्दै प्रलोभनमा पारे । अमृताले पनि आफ्नो सम्पर्क प्रयोग गरी सुनसरी र चितवनबाट थप एकएक जना खोजिन् । पहिलो लटमा बिबिरानीले तीन युवतीलाई चिनियाँसँग बिहे गराएर लैजाने योजना बनाएकी थिइन् । गत बुधबारका लागि काठमाडौंकुनमिङ उडानको टिकटसमेत काटिसकेकी थिइन् । युवतीहरू काठमाडौं आएर पार्वतीको कोठामा बसिसकेका थिए । स्थानीय तहको सिफारिसपत्रका आधारमा कोर्ट म्यारिजसमेत गरिसकेका थिए । उड्न ठिक्क परेका तीनमध्ये एक युवती बीचमै मन बदलेर सुटुक्क गाउँतिर भागेपछि चिनियाँको बिहे धन्दा बाहिर आएको थियो । गाउँ फर्केपछि ती युवतीले चिनियाँसँग बिहे गरेर चीन जान लागेको तर अन्तिम अवस्थामा फर्केर आएको कुरा साथीलाई बताइन् । साथीले घटनाबारे प्रहरीमा सम्पर्क गरिदिए । त्यही सूचनाका आधारमा ब्युरो टोली त्रिभुवन अन्तर्राष्ट्रिय विमानस्थल पुगेको थियो । त्यही बेला प्रहरीले त्यस्तै प्रकृतिको अर्को टोली पनि फेला पार्यो । झन्डै डेढ वर्षयता ठमेलको ज्याठा क्षेत्रमा बस्दै आएका जंग सियाङ दोङ आफूलाई बुद्धचित्त मालाको कारोबारी बताउँथे । उनको भित्री काम थियो नेपाली चेली खोज्ने र चिनियाँसँग बिहे गराएर कमिसन असुल्ने । बेलाबखत सोल्टी होटलमा रातभर क्यासिनो खेल्ने उनी बिहानीपख होटलनजिकैको मसाज पार्लर छिर्थे । त्यही क्रममा त्यहाँ काम गर्ने उषाकुमारी घिमिरेसँग उनको चिनजान भयो । बाँकी कामको खोजीमा दक्षिण कोरिया गएका श्रीमान् उतैबाट अमेरिका हान्निएर सम्पर्कविहीन भएपछि उषा एक्ली भएकी थिइन् । त्यही एक्लोपनको फाइदा उठाउँदै जंगले उनलाई पनि केटी खोज्ने काममा तान्न सकेका थिए । प्रहरीका अनुसार एजेन्टहरूले केटी खोज्ने र चीनमा रहेका बिहे गर्न इच्छुकसँग भिडियो कल गराउने गर्थे । गाउँबाट काठमाडौं ल्याइएका चेलीलाई भडकिलो मेकअप, आधुनिक देखिने खालको पहिरन लगाउन लगाएर भिडियो कलमा उपस्थित गराउने गरिएको देखिन्छ । सबैजसो युवतीसँग आफूले कोसँग बिहे गर्न लागेको हो, चीनको कुन सहर जाने हो भन्ने सामान्य जानकारीसम्म देखिँदैन ।प्रहरीका अनुसार बिहे गराइदिएबापत बिबिरानी र जंगजस्ता एजेन्टले दस लाख रुपैयाँसम्म लिने गरेको पाइएको छ । यही पैसा उनीहरू बिहेको कागजी प्रक्रिया पूरा गर्न, कपडा, टिकट खरिद गर्न र एजेन्टलाई दिन खर्चन्थे । बाँकी रकम आफूले लिन्थे । कागजी प्रक्रिया सबै पूरा भए पनि विभिन्न एजेन्टहरूको भूमिका, उनीहरूबीचको कुराकानी, आर्थिक चलखेलका आधारमा प्रहरी यो मानवतस्करी नै रहेको निष्कर्षमा पुगेको छ । नेपाल आएको एक साता नबित्दै भाषा नमिल्ने, दोहोरो संवाद पनि नभएका केटाकेटीबीच बिहे भएको देखिन्छ । यस्तो बिहेमा विभिन्न एजेन्टको भूमिका देखिन्छ, ब्युरोका एसएसपी ईश्वरबाबु कार्कीले भने, आर्थिक कारोबार पनि भएको छ भने यसलाई बिहे मात्रै मान्न सकिँदैन । प्रहरीका अनुसार एजेन्टहरूले युवतीका बाबुआमालाई समेत विश्वासमा लिन ज्वाइँले दिएको भन्दै ५० देखि ६० हजार रुपैयाँसम्म दिएको देखियो । अनुसन्धानमा संलग्न एक प्रहरी अधिकारीले यो टोलीले यसअघि पनि यसैगरी कागजी प्रक्रिया मात्रै पुर्याएर कैयौं नेपाली चेलीलाई चीन पुर्याएको हुन सक्ने बताए । यस्ता धेरै युवती चर्को श्रम र यौन शोषणमा पर्ने जोखिम उच्च देखिन्छ । प्रहरीका अनुसार चिनियाँ समाजमा बिहे खर्च महँगो हुने र केही समयअघिको एक बच्चाको नीतिका कारण छोरी कम र छोराको संख्या धेरै भएकाले बिहेका निम्ति केटी अभाव देखिन्छ । यही कारण चिनियाँहरू केटी खोज्दै नेपाल, भियतनाम र कम्बोडियासम्म पुग्ने गरेका छन् । ब्युरोका अनुसार पछिल्लो समय भियतनाम र कम्बोडियाले कडाइ गर्न थालेपछि चिनियाँ नेपाल आउन खोजेका हुन सक्छन् ।"
अमेरिकासँग एम१६ किन्ने प्रक्रिया रद्द,"अमेरिकाबाट ५ हजार थान एम१६ राइफल खरिद गर्ने लामो समयदेखिको प्रक्रिया अन्तिम समयमा आएर रद्द भएको छ । बदलामा उही क्षमताको कोरियाली हतियार खरिद गर्ने नेपाली सेनाको प्रस्तावलाई रक्षा मन्त्रालयले हालै स्वीकृति दिएको छ । सैनिक प्रवक्ता विज्ञानदेव पाण्डेका अनुसार भुक्तानी प्रक्रियामा दुई देशबीच फरकफरक कानुनी व्यवस्था भएका कारण अड्चन आएकाले अमेरिकासँग हतियार किन्ने सम्झौता खारेज गर्नुपरेको हो । हाम्रो कानुनले पैसा किस्ताबन्दीमा तिर भन्छ, तर अमेरिकी कानुनमा पैसा पहिल्यै र एकैपटक तिर्नुपर्ने छ, उनले भने, त्यसैले गर्दा एम१६ किन्न सकिएन ।उनका अनुसार बदलामा कोरियाली हतियार किन्ने सम्झौता भइसकेको छ । अमेरिकासँग झैं कोरियासँग हतियार किन्ने सम्झौता पनि जीटूजी (सरकारले सिधै अर्को सरकारसँग खरिद गर्ने काम) प्रक्रियाबाट भएको पाण्डेले बताए । दक्षिण कोरियासँग नेपाली सेनाले अन्य युद्ध सामग्री किन्ने गरेको भए पनि राइफल किन्न लागिएको यो पहिलो पटक हो । यसअघि अमेरिकासँग एम१६ किन्दा सार्वजनिक खरिद ऐनको प्रावधान संशोधन गरेर किनेको पृष्ठभूमि भए पनि हाल त्यो सम्भव नभएकाले खरिद सम्झौता रद्द गर्नुपरेको रक्षा मन्त्रालय स्रोतको दाबी छ । हामीलाई हतियार जतिसक्दो चाँडो चाहिएको थियो, तर अमेरिकाबाट ल्याउने प्रक्रिया लम्बेतान हुन गयो, रक्षा स्रोतले भन्यो, त्यसमाथि इन्डो प्यासिफिक स्ट्राटेजीलगायतका कुरासमेत आउन थालेपछि अवस्था झनै जेलियो । त्यसैले सम्झौता रद्द गर्नुपरेको हो । नेपाली सेनाका लागि हतियार आपूर्ति गर्ने कुरामा विभिन्न मुलुकहरूको चासो जोडिने गरेका विगतका दृष्टान्तहरू छन् । सैनिक स्रोतका अनुसार हाल एम१६ खरिद प्रक्रिया रद्द भएपछि सरकारसँग फिलिपिन्स र कोरियाका कम्पनीले हतियार बेच्ने प्रस्ताव ल्याएका थिए । फिलिपिन्सको हतियार गुणस्तरको नपाइएपछि अन्त्यमा कोरियाबाट किन्ने निष्कर्षमा सेना पुगेको छ । स्रोतका अनुसार करिब ४ अर्ब रुपैयाँमा ५ हजार ७ सय थान कोरियाली राइफल त्यहाँको एसएन्डटी मोटिभ कम्पनी लिमिटेडबाट किन्ने सहमति भएको छ । हतियार सन् २०२० जुन १५ सम्ममा डेलिभरी गरिसक्नुपर्ने सम्झौता रहेको प्रवक्ता पाण्डेले बताए । कोरियाली बन्दुकमा पनि एम१६ मा झैं ५५६ एमएम क्यालिबरको गोली लाग्छ । त्यसैले शान्ति सेनामा जाने सैनिकलाई यही हतियार दिएर पठाउन पनि समस्या नपर्ने सेनाको दाबी छ । गत फेब्रुअरीमा काठमाडौं आएका अमेरिकी उपसहायक रक्षामन्त्री जोसेफ फेल्टरले एम१६ खरिदबारे उठेको प्रसंगमा मोड अफ पेमेन्ट का कारण त्यसमा ढिलाइ भएको उल्लेख गर्दै सल्ट्याउन दुवै देशबीच कुराकानी भइरहेको बताएका थिए । दुईमध्ये एक देशको नियममा अदलीबदली गर्नुपर्ने अवस्था छ, उनले अमेरिकी दूतावासमा पत्रकार भेटघाटमा भनेका थिए, अमेरिकाको नियम संशोधन गर्न सजिलो छैन । हेरौं, समाधानका अरू पनि बाटा छन् कि । रक्षा मन्त्रालयले फेल्टर र गत डिसेम्बरमा नेपाल आएका अमेरिकी विदेशमन्त्री माइक पम्पेओसँग पनि मोड अफ पेमेन्टबारे कुरा उठाएको थियो । तर, अमेरिकी कानुन संशोधन गर्न सक्ने अवस्था नभएकाले हतियार खरिद सम्झौता रद्द गर्नुपरेको नेपाली पक्षको भनाइ छ ।नेपालको सार्वजनिक खरिद प्रक्रियाअनुसार सेनाले किस्तामा १० प्रतिशत, हतियार नेपाल रवाना भएपछि ८० प्रतिशत र त्यो नेपाल आइपुगेपछि बाँकी १० प्रतिशत दिने प्रस्ताव गरेको थियो । अमेरिकी सरकारको सामान बेचेपछि सबै पैसा एकैपटक भुक्तानी लिने कानुन भएकाले त्यो प्रस्ताव मान्य नभएको एक अधिकारीले बताए । सेनाले बेल्जियम र भारतमा बनेका एसएलआर, इजरायली गलिल र भारतकै इन्सास राइफल प्रयोग गर्दै आएको थियो । सशस्त्र द्वन्द्वका समयमा सेनालाई आधुनिकीकरण गर्ने अभियानअन्तर्गत पहिलो पटक अमेरिकासँग एम१६ राइफल किनिएको थियो । हालसम्म सेनासँग भएका बन्दुकमध्ये एम१६ लाई अत्याधुनिक मानिन्छ, जसको मारक क्षमता करिब ५ सय ५० मिटर छ । दरबार हत्याकाण्ड हुनुअघि तत्कालीन युवराज दीपेन्द्रले यही हतियार किन्न दबाब दिएको समाचारहरू आएका थिए । त्यस बेला नमुनाका रूपमा आएका केही थान एम१६ दीपेन्द्रले आफ्नो खोपीमै राख्ने गर्थे । २०५८ जेठ १९ गते शाही रात्रिभोजमा हत्याकाण्ड मच्चाइँदा त्यहाँ रहेको एम१६ राइफल पनि प्रयोग भएको थियो । हत्याकाण्ड भएको केही महिनापछि नेपालले पहिलो पटक अमेरिकासँग विभिन्न चरणमा गरी १७ हजार थान एम१६ राइफल खरिद गरेको थियो । त्यसअघि एसएलआर चलाउँदै आएको सेनाले एम१६ खरिद गर्न थालेपछि मारक क्षमतामा सुधार भएको भन्दै अरू केही लट हतियार पनि अमेरिकाबाट मगाएको एक पूर्वजर्नेलले बताए । सेनालाई प्रतिस्पर्धी र आधुनिक हतियारले सुसज्जित बनाउने क्रममा एम१६ किन्ने काम भएको थियो, उनले भने, यो हतियारको एकुरेसी (ताकेकै ठाउँमा लाग्ने क्षमता) उच्च भएकाले पछि शान्ति सेनामा जाने फौजले पनि यही प्रयोग गर्न थालेका थिए । कानुनी अडचनका कारण पछिल्लो खरिद प्रक्रिया अगाडि नबढेपछि नेपाली सेना अहिले अन्य विकल्पतर्फ लागेको हो ।"
छटपटीका ७ वर्ष,"डुमरिया, धनुषा ,काठमाडौं  गणेशमानचारनाथ नगरपालिका१० डुमरिया खोल्मा टोलकी ४३ वर्षीय कलाशादेवी मुखिया बिनको घर पुग्दा बिहीबार उनी घाँस काटिरहेकी थिइन् । बरन्डामा काटिएको घाँसको थुप्रो थियो । त्यहीँ रहेको खाट वरपर गाईबस्तुलाई खुवाउने दाना असरल्ल थिए । गोठमा गाई, भैंसी, बाख्रा र खसी सुस्ताइरहेका थिए । कलाशादेवी घाम उदाएदेखि नअस्ताएसम्म गाईबस्तुकै वरिपरि हुन्छिन् । उनलाई लाग्छ जति काममा व्यस्त भयो, त्यति मन भुल्छ । फुर्सद मिल्यो कि पति चन्द्रेश्वर मुखियाको यादले पिरोल्छ । मन चरक्क हुन्छ र चोट आँसु बनेर बाहिरिन्छ । त्यतिबेला साउदीबाट हरेक शुक्रबार चन्द्रेश्वरको फोन आउँथ्यो । चार छोरालाई वरिपरि राखी साताभरका खबर आदानप्रदान हुन्थे । अरू दिन उनलाई श्रीमान्को त्यतिबिघ्न सुर्ता हुन्नथ्यो । १ डिसेम्बर २०११ देखि चन्द्रेश्वरसँग कलाशादेवीको बोली मिसिन पाएको छैन । डुमरियाको खोल्मा टोल मकैखेतीका लागि चिनिन्छ । घरैपिच्छे मकैखेतको रेखदेख र घोगा भण्डारण गर्न काठका दुई तले मचान छन्, जसलाई स्थानीयले खोल्मा भन्छन् । प्रत्येकजसो घरमा खोल्मा रहेकाले टोलको नाम नै खोल्मा रह्यो । जनकपुरबाट ३० किमी उत्तरपूर्वस्थित यो गाउँमा वृद्धा, बालबालिका र महिला मात्र भेटिन्छन् । श्रम गर्न सक्ने पुरुष खाडी पसेका छन् । महिलाले नै खेतीपाती धानेका छन् । खेतबारी बाँझो हुन दिएका छैनन । वैदेशिक रोजगारीले टोलमा आर्थिक परिवर्तन ल्याइदिएको छ । फुस र खबटाका घर कमै मात्र छन्, धेरैजसो इँटाकै । चन्द्रेश्वर ५ वर्ष कतार बसेर फर्केपछि सन् २००८ तिर साउदीको मुवासत इन्टरनेसनल कम्पनीमा मजदुरीका लागि गएका थिए । कम्पनी राम्रो परेन । महिनाको ८ हजार रुपैयाँ पनि घर पठाउन मुस्किल हुन्थ्यो । कमाइ नभएपछि घर फर्केका चन्द्रेश्वरले फेरि साउदीमा १८ हजार रुपैयाँ तलब पाउने कम्पनीको भिसा पाए । साउदी पुगेपछि उनले घर खर्चका लागि एकपटक मात्र रकम पठाए । गएको २२ महिना पुग्दै थियो । दुई महिनापछि घर आउने कुरा चल्दै थियो । एक्कासि चन्द्रेश्वर बेपत्ता भएको खबर देवर राम एकवाल मुखियाले सुनाए । राम एकवाल साउदीमै काम गर्थे । उनी कम्पनीबाट भाग्ने मान्छे होइनन्, अपराध गर्ने पनि होइनन्, त्यतिखेर कलाशादेवीले आत्तिँदै देवरलाई फोनमा अनुरोध गरिन्, जसरी हुन्छ, पत्ता लगाऊ । राम एकवालले १५ दिन लगाएर दाजु चन्द्रेश्वरको अवस्था पत्ता लगाए । उनी दमामस्थित मुवासत अस्पतालमा बोल्नै नसक्ने अवस्थामा भेटिए । टाउकोमा गहिरो चोट थियो । दमामको हाइवे सडकमा बाटो काट्दा तीव्र गतिमा आएको गाडीले ठक्कर दिएको रहेछ । कोमामा छन् । ४१ वर्षीय चन्द्रेश्वरको शरीर चल्दैन । खाना पठाउनका लागि छातीको बीच भागमा प्वाल बनाई पाइप छिराइएको छ । अक्सिजनले जीवन धानिरहेको छ । उनलाई हेर्न एउटा नर्स नै खटिइएकी छन् ।परिवारको जिम्मेवारी कलाशादेवीको काँधमा सरेको छ । गाईबस्तुबाहेक उनीसँग आफ्नो भन्नु एक कट्ठा घडेरी मात्रै हो । ९ जनाको परिवार पाल्न गाईबस्तुले मात्र पुग्दैन । गरिखान आफ्नै खेत छैन । मोहीमा कमाएको खेतले जेनतेन गुजारा चल्दै आएको छ । छोराहरू हुर्केपछि भने कलाशादेवीलाई केही राहत मिलेको छ । बाबु दुर्घटनामा पर्ने बेला छोराहरूको उमेर १५, १३, ९ र ६ वर्ष थियो । पछिल्ला सात वर्षका हरेक दिन कलाशादेवीका लागि पीडादायी बने । ठूलो छोरा काखमा भएदेखि नै पति बाहिर जान थाल्नुभयो, चार जनालाई एक्लै हुर्काएँ, बढाएँ, उनले भनिन्, विदेशबाट श्रीमान्ले पैसा पठाउनुहुन्थ्यो । त्यसले बच्चाहरू हुर्काउन र पढाउन सजिलो थियो । तर श्रीमान् नै बिस्तारा परेपछि बाटो बन्द भयो । कैयौं रात भोकै सुतें । बच्चाहरूलाई पानी मात्रै उमालेर दिएँ । अहिले २२ वर्षका जेठो छोरा अनरजित र २० वर्षका माइलो छोरा जनकपुरमै काम गर्छन् । उनीहरूको कमाइले फुस र खपडाको घर हटाएर पक्की बनाएकी छन् ।१६ वर्षे काइँला छोरा सत्यनारायणले खेतीपाती गर्छन् । १३ वर्षीय कान्छा छोरा करण कक्षा ८ मा पढ्दै छन् । बुहारीले चुलोचौको सम्हाल्छिन्, कलाशादेवीले भनिन्, अन्नपानीको खासै समस्या छैन । साउदीबाट चन्द्रेश्वरलाई ल्याउन कलाशादेवीलाई मन छ । तर सकेकी छैनन् । सारीले घुम्टो ओढेकी कलाशादेवीका आँखा रसाएको धेरैले भेउ पाउन्नन् । हरहमेसा उहाँको याद आउँछ । रुँदैकराउँदै मनलाई सान्त्वना दिएर बस्छु, उनले भनिन्, याद गरेर कहाँ टेन्सन दूर हुन्छ ? देवर राम एकवाल १०१५ दिनमा चन्द्रेश्वरको अवस्था बुझ्न अस्पताल गइराख्छन् । देवरले सधैं बाँच्छन् कि बाँच्दैनन्, केही थाहा छैन भन्ने खबर पठाइरहन्छन्, उनले भनिन, पहिला जस्तो अवस्था थियो, अहिले पनि त्यस्तै छ रे । ठीक होस् भनेर भगवान्सँग प्रार्थना गरिरहेको छु । अस्पतालले उपचारमा कमी हुन दिएको छैन । रियादस्थित नेपाली दूतावासका अनुसार उपचारका लागि झन्डै ९ करोड रुपैयाँ खर्च भइसकेको छ । सबै खर्च कम्पनीले बेहोरिरहेको छ । अस्पतालमा भए पनि कानुनी हैसियतमा राखिएको छ । हरेक वर्ष उनको आवासीय भिसा नवीकरण भइरहेको छ, साउदीका लागि नेपाली राजदूत महेन्द्रसिंह राजपुतले भने, एउटै कम्पनीले एउटा नेपालीका लागि यति धेरै खर्च भइसक्दा पनि उपचार जारी राखेको छ । यो निकै ठूलो मानवता हो । कम्पनीले अब थप उपचार गर्न नसक्ने अवस्था रहेको भन्दै बिरामी लिएर जान नेपाली दूतावासलाई अनुरोध गरिरहेको छ । बिरामीको उपचार पद्धतिमा कुनै कमी छैन, म आफैं अस्पताल पुगेर हेरेको छु, राजपुतले भने, कम्पनीले हात उठाइदिन्छ कि भन्ने डर लागिरहेको छ । अहिलेसम्म उसले धेरै गरिसक्यो । कम्पनीले बिरामी नेपाल लैजान लाग्ने खर्च पनि आफैं बेहोर्न तयार छ । डाक्टर र नर्ससहित पठाउँदा झन्डै १५ लाख रुपैयाँ खर्च हुन्छ । चन्द्रेश्वरलाई ल्याउन आफू तयार भएको पत्र पठाउनासाथ बिरामी नेपाल आइपुग्छ । कलाशादेवीले सहमति दिए पुग्छ । श्रीमान्लाई घरमै ल्याएर स्याहार गर्न कलाशादेवीलाई पनि मन छ । तर कमजोर आर्थिक स्थितिले हिम्मत जुटेको छैन । घरमै ल्याएर स्याहार गर्न मन छ, तर के जोगाड गरेर यहाँ ल्याउने ? यहाँ ल्याएपछि औषधोपचार खर्च कसरी जुटाउने ? यही कुराले मन पिरोल्छ, उनले भनिन्, गाउँका पञ्चप्रधान (नेता) सबैलाई गुहारें । मद्दत पाइनँ । साउदीस्थित नेपाली दूतावासले वैदेशिक रोजगार बोर्डलाई बिरामीका लागि अस्पतालको व्यवस्था गर्न बारम्बार अनुरोध गरेको छ । हालै काठमाडौं आइपुगेका राजदूत राजपुतले यसबारे सरकारको ध्यानाकर्षण पनि गराए । मान्छे होसमा होउन्जेल उसले परिवार र राष्ट्रलाई रेमिट्यान्स पठायो । बेहोस हुँदा कसैले नहेर्ने ? यसमा सरकार पन्छिन मिल्दैन, उनले भने, कोमामा परेका बिरामी र उसका परिवारलाई सेवा दिने नीतिगत व्यवस्था गरिदिनुपर्यो । बोर्डले कोमाका बिरामीलाई नेपाल ल्याउने प्रक्रियामापदण्ड, उपचारका लागि आवश्यक पर्ने नीतिगत तथा कानुनी संयन्त्र, अनुमानित खर्च विवरणका विषयमा कार्यदलले काम गरिरहेको जनाएको छ । कोमाका बिरामी ल्याएर उपचार गर्न गम्भीर छौं । यसको कानुनी र आर्थिक हैसियतबारे थप बुझ्नुपर्ने आवश्यक देखियो । कोषको पनि दायरा सीमित छ, बोर्डका कार्यकारी निर्देशक राजन श्रेष्ठले भने, बिरामी ल्याउँदा विधि पुर्याउनुपर्छ । त्यहीअनुसार बजेट व्यवस्था पनि गर्नॅपर्छ । काठमाडौंस्थित साउदी दूतावासले पनि कलाशादेवीलाई फोन गरेको थियो । त्यति बेला उनी खेतमा काममा थिइन् । कान्छो छोराले फोन उठाए पनि कुरा के भयो, त्यो उनले बुझ्न पाइनन् । त्यसपछि फोन आएको छैन । मेरो घरमा मर्द छैन, सबै समस्या मैले नै हेर्नॅपर्छ, उनले भनिन्, एक पटक उहाँको अनुहार हेर्न मन छ ।"
सागरनाथ नगाभ्न अन्तरिम आदेश,"काठमाडौं प्रदेश २ को सर्लाही, महोत्तरी र रौतहटमा रहेको सागरनाथ वन विकास परियोजनालाई नेपाल वन निगम लिमिटेडमा गाभ्ने संघीय सरकारको निर्णय कार्यान्वयन नगर्न सर्वोच्च अदालतले शुक्रबार अन्तरिम आदेश दिएको छ ।प्रदेश २ को उद्योग, पर्यटन, वन तथा वातावरण मन्त्रालयका तर्फबाट बेचनकुमार महतोले दायर गरेको रिटमा सुनुवाइ गर्दै प्रधानन्यायाधीश चोलेन्द्रशमशेर जबरा, न्यायाधीशहरू दीपककुमार कार्की, केदार चालिसे, मीरा खडका र हरिकृष्ण कार्कीको संवैधानिक इजलासले शुक्रबार संघीय सरकारले जेठ २३ मा गरेको निर्णय यथास्थितिमा राख्न भनेको हो । महतोले प्रधानमन्त्री तथा मन्त्रिपरिषद् कार्यालय, वन तथा वातावरण मन्त्रालय, टिम्बर कर्पोरेसन अफ नेपाल (नेपाल वन निगम लिमिटेड) र कम्पनी रजिस्ट्रारको कार्यालयलाई विपक्षी बनाएर रिट दायर गरेका थिए । केन्द्रीय सरकारको वन तथा वातावरण मन्त्रालयको प्रस्तावमा मन्त्रिपरिषद् बैठकले १३ हजार ५ सय १२ हेक्टरमा फैलिएको सागरनाथ वन विकास परियोजनालाई नेपाल वन निगम लिमिटेडमा समावेश गर्ने निर्णय गरेको थियो । सर्वोच्चले संघीय सरकारसँग उक्त निर्णय गर्नुको कारणसमेत मागेको छ । प्रदेश सरकारले गत शुक्रबार परियोजनाको मुख्यालय सागरनाथमा मन्त्रिपरिषद् बैठक राखेर वनक्षेत्र आफैंले व्यवस्थापन गर्ने निर्णय गरेको थियो । सागरनाथ वन विकास परियोजना प्रदेशकै भएको र त्यसको व्यवस्थापन आफैंले गर्ने सन्देश दिन प्रदेशले परियोजनाको मुख्यालयमै मन्त्रिपरिषद् बैठक गरेको थियो । संविधानको धारा २३१ मा संघ र प्रदेशको व्यवस्थापकीय अन्तरसम्बन्ध तथा धारा २३२ मा संघ, प्रदेश र स्थानीय तहबीचको सम्बन्धबारे उल्लेख भए पनि संघीय सरकारले कार्यक्षेत्रमा हस्तक्षेप गरेको दाबी प्रदेशले गर्दै आएको छ । सागरनाथलाई निगममार्फत व्यवस्थापनका नाममा दोहन गर्दै आम्दानीमा मात्र ध्यान दिने र त्यसो हुँदा वन सिद्धिने प्रदेशको बुझाइ छ । सागरनाथ वन विकास परियोजनाले वार्षिक १४ देखि १५ करोड रुपैयाँभन्दा बढी आम्दानी गर्दै आएको छ । काठ र दाउरा आम्दानीका मुख्यस्रोत हुन् ।"
रोकिएन कृषिभूमि कित्ताकाट,"काठमाडौं  सरकारले सिफारिस गर्ने अधिकार स्थानीय तहलाई दिएपछि जथाभावी जग्गा कित्ताकाट गर्ने क्रम झन् बढेको छ । स्थानीय तहका पदाधिकारीले खेतीयोग्य जमिनलाई समेत बसोबासका लागि भन्दै कित्ताकाट गर्न सिफारिस दिने गरेको पाइएको छ । भूमि व्यवस्था, सहकारी तथा गरिबी निवारण मन्त्रालयले २०७४ साउन २६ मा कित्ताकाट रोक्ने निर्णय गरेको थियो । तर, अंशियारलाई अदालतमा मुद्दा दायर गर्न लगाएर कित्ताकाट (खण्डीकरण) गर्ने प्रक्रिया रोकिएको थिएन । गत पुसमा भने जग्गा खण्डीकरण रोक्दा सर्वसाधारणलाई मर्का परेको र भूमाफिया मौलाएको भन्दै जग्गाको चक्लाबन्दी गर्ने व्यक्ति, फर्म, संस्था वा कम्पनीले स्थानीय तहको स्वीकृति लिएर कित्ताकाट गर्न पाउने व्यवस्था गरियो । मन्त्रालयको नयाँ निर्देशनमा फिल्डबुकमा जग्गाको किसिम जुनसुकै लेखिए पनि स्थानीय तहबाट खेतीयोग्य जग्गा होइन भन्ने व्यहोरा लेखिआएका जग्गा खण्डीकरण वा कित्ताकाट गर्न सकिने व्यवस्था छ । तर मिलेमतोमा कृषियोग्य जमिनकै कित्ताकाट भइरहेको छ । भूमि व्यवस्थापन तथा अभिलेख विभागको तथ्यांकअनुसार आव २०७५७६ मा करिब साढे ८ लाख १२ हजार ३ सय ७ कित्ता टुक्र्याइएको छ । अघिल्लो आर्थिक वर्षमा ७ लाख १० हजार कित्ता खण्डीकरण गरिएको थियो । २०७३७४ मा भने कुल ५ लाख २० हजार कित्ता काटिएको थियो । मन्त्रालयको निर्देशनअनुसार जमिनको वर्ग छुट्याउन प्रत्येक स्थानीय तहले कृषि, वन, नापी, जग्गा प्रशासन र सहरी विकाससम्बन्धी प्राविधिक रहेको समिति गठन गर्नुपर्छ । उक्त समितिको सिफारिसले मात्र जग्गा कित्ताकाट गर्न सकिनेछ । तर समिति र स्थानीय तहका जनप्रतिनिधिको मिलोमतोमा खेतीयोग्य जमिनलाई वसोबासयोग्यको सिफारिस दिएर खण्डीकरण गरिन्छ । फिल्डमा कोही आउँदैनन्, सिफारिस पत्रमा हस्ताक्षर गर्ने हो, त्यसपछि मेयरले नापी तथा मालपोतलाई कित्ताकाटका लागि सिफारिस गर्छन्, एक जग्गा प्लटिङ व्यवसायीले भने, वडाध्यक्ष, मेयर, नापीमालपोतसम्म पुग्दा ठूलो आर्थिक चलखेल हुन्छ । अन्तिममा घडेरी किन्ने सेवाग्राहीले चर्को मूल्य तिर्नुपर्छ । प्रतिआना ४ लाखका दरले किनेको जग्गा कित्ताकाट गरेर बिक्री गर्दा १६ लाखमा बिक्री हुने गरेको ती व्यवसायीले कान्तिपुरसँग बताए । पाइला पाइलामा पैसा खर्च गर्नुपर्ने हुन्छ । स्थानीय तहलाई अधिकार दिएपछि झन् ठूलो आर्थिक चलखेल भयो, उनले भने ।भूमि व्यवस्थापन तथा अभिलेख विभागका महानिर्देशक गोकर्णमणि दुवाडीका अनुसार एक वर्ष एक पटकलाई अंशबन्डा गर्ने व्यवस्था गरिएको छ । तर राष्ट्रिय सतर्कता केन्द्रको पछिल्लो अध्ययनमा एउटा कित्तालाई एकै वर्षमा १४ पटकसम्म टुक्र्याएको पाइएको छ । जसका अंशियार बढि छन्, तिनीहरूले अंशबन्डा गर्छन्, महानिर्देशक दवाडीले भने, अहिले जग्गाको किसिम स्थानीयले तोक्छ, मालपोत र नापीले त सिफारिसका आधारमा कित्ताकाट गर्नेमात्र हो । सरकारले गत पुसअघि जग्गाको कित्ताकाटमा अंकुश लगाउने गरे पनि अदालतमा अंश मुद्दा दायर गर्दै खण्डीकरण गर्ने गरिएको थियो । उपत्यकाको जमिन सबैभन्दा धेरै चिरा पारिएको छ । अव २०७५७६ मा अघिल्लो वर्षभन्दा करिब ५० हजार बढी कित्ता जग्गा खण्डीकरण गरिएको छ । अघिल्लो वर्ष उपत्यकामा एक लाख १७ हजार कित्ता टुक्र्याइएको थियो । आव ०७५७६ उपत्यका बाहिरका पर्सामा ५३ हजार २ सय ४१, चितवनमा ५४ हजार ९ सय ५६), झापामा ६० हजार, धनुषामा ३२ हजार ७ सय ७७), काभ्रेपलाञ्चोकमा २७ हजार ६ सय ८८ र मोरङमा ५० हजार कित्ता जग्गा खण्डीकरण गरिएको थियो । कम कित्ताकाट मुस्ताङमा ८, प्यूठानमा ४८ र बैतडीमा ९० छ । केही दिनअघि संसदले भूउपयोगसम्बन्धी विधेयक पारित गरेको छ । त्यसले जग्गालाई १० वटा वर्गीकरणमा विभाजन गरेको छ । जसमा कृषि, आवासीय, व्यावसायिक, औद्योगिक, खानी तथा खनिज क्षेत्र, वनक्षेत्र, नदी खोला, ताल सिमसार क्षेत्र, सार्वजनिक उपयोग क्षेत्र, सांस्कृतिक तथा पुरातात्त्विक महत्त्वको क्षेत्र र सरकारद्वारा तोकिएको अन्यक्षेत्र छन् । ती क्षेत्रलाई कुन वर्गमा सिफारिस गर्ने अधिकार पनि स्थानीय तहलाई छ ।"
समानताका आधारमा एकता,"काठमाडौं राष्ट्रिय जनता पार्टी (राजपा) को अध्यक्षमण्डलले समाजवादी पार्टीसँग सम्मान र समानताका आधारमा एकीकरण गर्ने निर्णय गरेको छ । राजनीतिक समितिको बैठक स्थगित भएपछि शुक्रबार बसेको अध्यक्ष मण्डलको बैठकमा पार्टी एकीकरणका विषयमा छलफल भएको थियो । वार्ता समितिका संयोजक राजेन्द्र महतोले समाजवादी पार्टीसँग भएका अनौपचारिक वार्ता र प्रगतिबारेमा बैठकलाई जानकारी गराएका थिए । दुई पार्टी एकीकरण महाधिवेशन अघि कि पछि भन्नेमा राजपाभित्र विवाद देखिँदै आएको थियो । अध्यक्षमण्डलमा रहेका ६ सदस्यमध्ये संयोजक राजकिशोर यादव र सदस्य अनिल झा महाधिवेशनपछि मात्रै पार्टी एकता गर्नुपर्ने पक्षमा छन् । अन्य सदस्यहरूले महाधिवेशनअघि नै एकीकरण प्रक्रिया टुंग्याउनुपर्नेमा जोड दिँदै आएका छन् । यसैमा पार्टीभित्र विवाद बढेपछि अध्यक्ष मण्डलका संयोजक यादवले राजनीतिक समितिको बैठक बोलाएका थिए । मण्डलका ६ सदस्यहरूबीचको सहमतिमा मात्रै राजनीतिक समितिको बैठक बोलाउने प्रचलन छ । त्यसविपरीत एकलौटी रूपमा बैठक बोलाएको भन्दै बहुमत सदस्यले विरोध गरेपछि शुक्रबारका लागि बोलाइएको राजनीतिक समितिको बैठक स्थगित भएको थियो । अध्यक्षमण्डलको बैठकमा पार्टी महाधिवेशन र पार्टी एकीकरणबारे छलफल भयो, यादवले भने । अध्यक्षमण्डलका सदस्य शरदसिंह भण्डारीले वार्ता सकारात्मक रूपमा अघि बढेको जानकारी बैठकमा आएको बताए । सम्मान र समानताका आधारमा पार्टी एकीकरण गर्न अघि बढेका छौं, धेरै लामो समय जाँदैन, उनले भने, सकभर महाधिवेशनअघि नै एकता भइसक्छ । समाजवादी पार्टीको बुधबार बसेको बैठकले पार्टीको सांगठनिक संरचना, नेताहरूको व्यवस्थापन, राजनीतिक विचारलगायत विषयमा कुरा मिलीसके पनि राजपाले निर्णय लिन नसक्दा एकीकरणमा ढिलाइ भएको प्रतिक्रिया दिएको थियो । कुरा सकारात्मक ढंगले अघि बढेको छ, भण्डारीले थपे, अब ठोस रूपमा वार्ता समितिबीच छलफल हुनेछ ।"
प्रधानमन्त्री मातहत प्रतिजासुसी संयन्त्र बन्दै,"काठमाडौं  सरकारले प्रधानमन्त्रीको प्रत्यक्ष निर्देशन एवं नियन्त्रणमा रहने गरी बाह्य गुप्तचर संयन्त्र निर्माण गर्ने भएको छ । राष्ट्रविरुद्ध हुने सुराकी नियन्त्रण, निगरानी र निस्तेज पार्ने रणनीतिसहित बाह्य गुप्तचर निकायका रूपमा सरकारले प्रतिजासुसी संयन्त्र गठन गर्न लागेको हो । यसको नाम भने तय गरिसकिएको छैन । २०४६ अघिसम्म राष्ट्रिय अनुसन्धान विभाग (राअवि) भित्रै बाह्य मामिला हेर्ने गरी राष्ट्रिय जनसम्पर्क प्रधान कार्यालय ख लाई प्रतिजासुसी एकाइका रूपमा खडा गरिएको थियो । २०४६ सालको राजनीतिक परिवर्तनपछि कृष्णप्रसाद भट्टराई नेतृत्वको अन्तरिम सरकारले २०४७ वैशाख ६ गते उक्त एकाइ खारेज गरेको थियो । त्यसको २९ वर्षपछि फेरि त्यस्तै प्रकृतिको प्रतिजासुसी निकाय बनाउन लागिएको हो । बाह्य गुप्तचर संयन्त्र गठनको पछिल्लो प्रक्रियासँग अवगत उच्च स्रोतले उल्लेख गरेअनुसार राष्ट्रिय सुरक्षा, परराष्ट्र मामिला, प्रतिजासुसीलगायत क्षेत्रमा यसलाई सक्रिय पारिनेछ । राअविलाई २०७४ फागुन १६ को मन्त्रिपरिषद् बैठकले गृह मन्त्रालयबाट प्रधानमन्त्री कार्यालयअन्तर्गत ल्याएपछि प्रधानमन्त्री केपी शर्मा ओलीले बाह्य गुप्तचर निकायको गठनमा चासो दिएका थिए । प्रस्तावित प्रतिजासुसी संयन्त्र प्रधानमन्त्रीको निर्देशननियन्त्रण तथा राअवि प्रमुखको नेतृत्वमा रहने स्रोतले जानकारी दियो । यसको गठन तयारीसँगै सरकारले राअवि सञ्चालनसँग सम्बन्धित विशेष सेवा ऐन र त्यसको नियमावली पनि संशोधन गर्न लागेको छ । प्रतिजासुसी संयन्त्र निर्माणको मापदण्ड बनाउन प्रधानमन्त्री कार्यालयका सचिव शिशिरकुमार ढुंगाना र राअवि प्रमुख गणेश अधिकारी सम्मिलित टोली खटिएको छ । तर यस विषयमा सचिव ढुंगानाले विस्तारमा बताउन चाहेनन् । यस विषयमा अहिले केही नबोलौं, भन्न र उल्लेख गर्न मिल्ने विषयमा पछि कुरा गरौंला, ढुंगानाले भने । राष्ट्रिय सुरक्षालाई बलियो बनाउन इन्टेलिजेन्स को भूमिका महत्त्वपूर्ण हुने भएकाले त्यसअनुरूपको तयारी अगाडि बढाइएको उनले बताए ।पञ्चायतको उत्तरार्द्धमा डीआईजीस्तरका अधिकारी प्रभातशमशेर राणाको नेतृत्वमा राष्ट्रिय जनसम्पर्क प्रधान कार्यालय ख सक्रिय थियो । २०४२ सालमा ल्याइएको विशेष सेवा ऐन र त्यसमातहतको नियमावली निर्माणको केही वर्षपछि काउन्टर इन्टेलिजेन्स एजेन्सी का रूपमा त्यो कार्यालय खडा गरिएको थियो । त्यस बखत राअविभित्रै आन्तरिक र बाह्य मामिला हेर्ने क र ख नाम दिई दुई छुट्टाछुट्टै निकाय राखिएका थिए । तर २०४६ सालपछि गठित अन्तरिम सरकारका गृहमन्त्री योगप्रसाद उपाध्यायले मन्त्रिपरिषद्बाट निर्णय गराई ख एकाइ खारेज गरेका थिए । त्यसपछि ख का प्रमुख राणालाई गृह मन्त्रालयमा जगेडामा राखेर अवकाश दिइएको थियो । पञ्चायतकालमा राजनीतिक दलहरूविरुद्ध जासुसी गरेको आरोपमा उक्त संयन्त्र विघटन गरेको भनिए पनि त्यसमा बाह्य शक्तिको समेत स्वार्थ जोडिएको सुरक्षा मामिलाका जानकार बताउँछन् । २०४६ सालअघिसम्म बाह्य गुप्तचर संयन्त्रका रूपमा सरकारले प्रतिजासुस युनिट तैनाथ गरेको थियो, राअविका एक पूर्वअधिकारीले भने, पञ्चायती व्यवस्था हटेसँगै यसलाई पनि विघटन गरेर कार्यरत जनशक्तिलाई राअवि मातहत ल्याएपछि हाम्रो बाह्य प्रतिजासुस क्षमता कमजोर बनेको छ । बाह्य प्रतिजासुसी एकाइ स्थापना गर्ने सरकारको पहल स्वागतयोग्य भएको पूर्वगृहसचिव गोविन्द कुसुमले बताए । अर्का पूर्वगृहसचिव खेमराज रेग्मीले भने राअविलाई प्रधानमन्त्री मातहत राख्ने निर्णय गलत रहेको अवस्थामा त्यसभित्र प्रतिजासुसी संयन्त्र निर्माण गर्नु औचित्यपूर्ण नहुने टिप्पणी गरे । पूर्वगृहसचिव कुसुमले २०६६६७ मा आफू गृहसचिव हुँदासमेत बाह्य प्रतिजासुसी संयन्त्र गठनसम्बन्धी आन्तरिक खाका बने पनि त्यसले मूर्तरूप लिन नसकेको बताए । विगतमा आन्तरिक तथा बाह्य गुप्तचरको पहुँच, प्रभाव र क्षमता प्रभावकारी भए पनि पछि त्यसले निरन्तरता पाउन नसकेको उनको भनाइ छ ।नेपाल मामिलासँग जोडिएका बाह्य गतिविधि हेर्ने प्रतिजासुसी संयन्त्र २०४७ सालको अन्तरिम सरकारले विघटन गर्यो, त्यो देशको अहितमा थियो, पूर्वसचिव कुसुमले कान्तिपुरसँग भने, ढिलै भए पनि सरकारले बदलिँदो परिवेशमा त्यस्तै किसिमको संरचना निर्माण गर्न पहल थाल्नु सकारात्मक छ । नेपाललाई नजानिँदो रूपले विदेशीको खेलमैदान बनाउने कोसिस भइरहेको उल्लेख गर्दै उनले भूमिगत रूपमा नेपालविरुद्ध जासुसी गर्नेको पहिचान गरी त्यस्ता संस्था र व्यक्तिमाथि राज्यले कठोर नीति लिनुपर्ने टिप्पणी गरे ।राअविको पहुँचमा भएकाबाट समेत राष्ट्रिय गोपनीयताका सूचना बिक्री भइरहेको हुन सक्ने उनले बताए । यसमाथि समेत नयाँ गठन गर्न लागिएको प्रतिजासुसी एकाइले निगरानी गर्नुपर्ने आवश्यकता रहेको उनको भनाइ छ । पूर्वगृहसचिव रेग्मीले भने राअविलाई पुनः गृह मन्त्रालय मातहत लैजानुपर्नेमा जोड दिए । राअविलाई पहिले गृह मन्त्रालयमा लैजानुपर्छ । अनि मात्र आवश्यकता र औचित्य हेरेर त्यस मातहत जासुसी, प्रतिजासुसीलगायत संयन्त्र विस्तार गर्न सकिन्छ, उनले भने, त्यसका लागि स्रोतसाधन पर्याप्त भए, नभएकोतर्फ पनि समीक्षा हुनुपर्छ ।"
किन वाइडबडी लेख्न नसकेको ?,"काठमाडौं  कांग्रेस केन्द्रीय कार्यसमिति बैठकमा प्रस्तुत राजनीतिक प्रस्तावमा वाइडबडी नलेखेर हवाईजहाज काण्ड उल्लेख गरिएकोमा पार्टीका केन्द्रीय सदस्यहरूले नेतृत्वमाथि प्रश्न गरेका छन् । कांग्रेस सहमहामन्त्री प्रकाशरण महतले बिहीबारको बैठकमा प्रस्तुत गरेको दुई पृष्ठको राजनीतिक प्रस्तावमा नेपाल वायुसेवा निगमको वाइडबडी काण्ड लाई लक्ष्य गर्दै हवाईजहाज भन्ने नरम शब्दावली प्रयोग गरेका थिए । त्यसैलाई लिएर शुक्रबारको बैठकमा अधिकांश सदस्यले वाइडबडी लेख्न किन डराएको भन्दै नेतृत्वमाथि प्रश्न उठाएका हुन् । वाइडबडी प्रकरण लेख्नुपर्ने माग राख्नेमा संस्थापन इतरपक्षीय केन्द्रीय सदस्यहरू बढी छन् । उनीहरूले सभापति शेरबहादुर देउवाको नामसमेत यस प्रकरणसँग जोडिएर आएकाले दस्तावेजमा चलाखीपूर्वक वाइडबडी नलेखिएको आशंका गरेका छन् । सभापति देउवाले वाइडबडी प्रकरणको छानबिन गर्न संसद्बाटै माग गरेका थिए । त्यसैअनुसार संसद्ले लेखा समितिमार्फत उपसमिति बनाई छानबिन गरेको थियो । तर, देउवाको नाम यस प्रकरणसँग जोडिएर आएपछि नेतृत्व मौन बस्न थालेको पार्टीभित्रै आरोप लाग्दै आएको छ । कांग्रेस केन्द्रीय सदस्य हृदयराम थानीले जहाज प्रकरण उल्लेख गर्दा कुन जहाज प्रकरण हो भन्ने कुरा प्रस्ट नभएको बताए । लाउडा काण्ड, चेज काण्ड, विमान दुर्घटना हो कि वाइडबडी भन्ने खोजिएको हो ? प्रस्ट भएन, थानीले भने, राजनीतिक प्रस्तावमा वाइडबडी भनेर किटानीसाथ किन लेख्न नसकिएको ? सहमहामन्त्री प्रकाशरण महतले वाइडबडी मात्रै नभएर न्यारोबडीको अनियमितताको विषयसमेत आएकाले हवाईजहाज काण्ड भनेर लेखिएको बताए । सभापतिको नाम जोडिएको भएर वाइडबडी लेख्न डराउनुभएको हो भन्ने प्रश्नमा महतले भने, सबैभन्दा पहिला सभापतिले नै संसद्बाटै छानबिनको माग गर्नु भएको हो । महासमिति बैठकमा वाइडबडी काण्ड भनेर मैले नै राखेको प्रस्ताव पारित भएको छ । नियतवश नलेखिएको होइन । प्रस्ट पार्न परे यसमा परिमार्जन गर्न सकिन्छ । छलफलमा कतिपय सदस्यहरूले दूरसञ्चार संस्थानको फोरजी, एनसेलको कर फर्स्योट र विद्युत् प्राधिकरणको बक्यौता असुलीसम्बन्धी प्रकरणलाई पनि प्रतिवेदनमा समावेश गर्न सुझाव दिएका थिए । कांग्रेस बैठकमा लिखित रूपमा राजनीतिक प्रस्ताव राखेर छलफल गराइएको यो पहिलोपल्ट हो । यसअघि राजनीतिक विषयमा छलफलका लागि नेतृत्वले समसामयिक विषय भन्दै मौखिक एजेन्डा प्रस्तुत गर्ने प्रचलन थियो । महतले केन्द्रीय कार्यसमितिले पारित गरेपछि पार्टीको राजनीतिक औपचारिक दृष्टिकोण बन्ने र यसैका आधारमा आफ्ना धारणाहरू प्रस्तुत गर्नुपर्ने बताए । कांग्रेस केन्द्रीय सदस्य ज्ञानेन्द्रबहादुर कार्कीले सरकारविरुद्ध ७७ जिल्ला र ७ प्रदेशका केन्द्रमा ठूला सभाहरू गर्न आवश्यक रहेको बताए । सरकारले काण्डैकाण्ड मच्चाउँदा कांग्रेस सडक र सदनमा प्रभावकारी बन्नुपर्ने कार्कीको टिप्पणी थियो । सत्तारूढ दल र सरकारप्रति आम वितृष्णा जाग्दा कांग्रेसले आम जनतालाई भरोसा दिन सक्नुपर्छ, कार्कीको भनाइ थियो, कांग्रेसले हजुरबादेखि नातिसम्मको पुस्तालाई प्रतिनिधित्व गर्छ । तीनै पुस्ताको भावनालाई सम्बोधन गर्ने गरी नीति र कार्यक्रम लिएर हामी देश दौडाहामा जानुपर्छ । केन्द्रीय सदस्य शेखर कोइरालाले आर्थिक, राजनीतिक र सामाजिक क्षेत्रमा असफल भएको सरकारविरुद्ध कांग्रेसले मौनता साधेर बस्न नहुने टिप्पणी गरे । वाइडबडीलगायत ठूला काण्ड र मुद्दामा कांग्रेसको औपचारिक धारणा ल्याउन उनले माग गरे । कोइरालाले पूर्वराजा र विप्लव नेतृत्वको नेकपाबाट नभएर वर्तमान सरकारबाट संघीयता, गणतन्त्र, समावेशिता र धर्मनिरपेक्षतामाथि खतरा भएको दाबी पनि गरे । उनले पार्टीका भ्रातृसंस्थाको समयमै अधिवेशन गर्न नसक्दा लथालिंग बन्न पुगेको बताए । पार्टीको नेता जन्माउने नर्सरी को रूपमा रहेको नेविसंघ ६ महिनादेखि विघटित अवस्थामै रहनु दुःखद रहेको कोइरालाको भनाइ थियो ।तत्कालीन नैनसिंह महर नेतृत्वको नेविसंघ केन्द्रीय कार्यसमिति गत माघमा विघटन भएको थियो । त्यसपछि नेतृत्वका हकमा ३२ वर्ष उमेरहद लागू गर्ने कि नगर्ने भन्ने विवादमा नेताहरू अल्झँदै आएका छन् । बीपी कोइराला ४५ वर्षमा र हाम्रा सभापति शेरबहादुरजी ४९ वर्षमा प्रधानमन्त्री बन्नुभयो, तर नेविसंघमा विधानले तोकेअनुसार ३२ वर्षभन्दा मुनिकालाई ल्याउन हामीलाई कसले रोक्यो ? केन्द्रीय सदस्य कोइरालाले थपे । केन्द्रीय सदस्य सरिता प्रसाईंले एउटै विदेशस्थित जनसम्पर्क समितिमा एउटै मापदण्ड नलगाई आफ्नोलाई च्याप्ने र इतरपक्षको नेतृत्व विघटन गर्ने जस्ता काम भएको भन्दै आपत्ति जनाइन् । कतिपय सदस्यहरूले भ्रातृ तथा शुभेच्छुक संस्था, विदेशस्थित जनसम्पर्क समितिका अधिवेशन हुन नसकेकामा नेतृत्वको आलोचना गरेका थिए । धर्मबारे बहस कांग्रेस केन्द्रीय बैठकमा हिन्दुधर्मबारे बहस सुरु भएको छ । यसअघि फाट्टफुट्ट धर्मबारे कुरा उठ्ने भए पनि बैठकमा लामो बहस चल्थेन । राजनीतिक प्रस्तावमाथि जारी छलफलका क्रममा केन्द्रीय सदस्यहरूले पार्टीको सिद्धान्तसमेत धार्मिक स्वतन्त्रता रहेको भन्दै धर्मनिरपेक्षताबारे पार्टीको दृष्टिकोण बदल्नुपर्ने माग गरेका हुन् । कांग्रेस संसदीय दलका प्रमुख सचेतकसमेत रहेका नेता बालकृष्ण खाँणले हिन्दु राष्ट्रको मुद्दाप्रति अब पार्टी गम्भीर बन्नुपर्ने बताए । पार्टीको चार तारामध्ये एउटा ताराको अर्थ धार्मिक स्वतन्त्रता हो । सरकार आफैंले राज्यकोषबाट होली वाइन जस्ता कार्यक्रम गरेर आम नेपालीको धार्मिक आस्थामाथि प्रहार गर्यो, खाँणले भने, महासमिति बैठकमा पनि झन्डै आधा सदस्यहरूले हिन्दु धर्मको पक्षमा हस्ताक्षर गरेर पार्टीलाई बुझाएका छन् । महासमिति बैठकले उठाएका विषयमा समेत पार्टी गम्भीर बन्नुपर्छ । कांग्रेस नेता कोइरालाले आगामी पार्टी महाधिवेशनमा हिन्दु राज्य स्थापना गर्नेबारे पार्टीभित्रै ठूलै दबाब खडा हुने संकेत गरेका छन् । केन्द्रीय सदस्य फरमुल्लाह मन्सुरले बिहीबारको बैठकमा महामन्त्री शशांक कोइराला र केन्द्रीय नेता शेखर कोइरालाप्रति लक्षित गर्दै हिन्दु राज्य स्थापनामा लागेको भनी आपत्ति प्रकट गरेका थिए । राष्ट्रिय जनावर गाई काट्न पाइँदैन भन्नु गलत हो ? होली वाइनको विरोध गर्ने तर संविधानमा लेखिएको प्रलोभनमा धर्म परिवर्तन गर्न पाइँदैन भन्नु गलत हो ? शुक्रबारको बैठकमा शेखरले भने, पार्टीको १४औं महाधिवेशनमा हिन्दु राष्ट्रको विषय चर्को रूपले उठ्छ । यसलाई कसरी व्यवस्थापन गर्ने हो, त्यसतर्फ हाम्रो ध्यान जान जरुरी छ । मन्सुरले दुई कोइरालाप्रति लक्षित गर्दै व्यवसाय गर्ने अनि बाबुआमाको विरासतमा राजनीति गर्ने ? भन्दै आक्रोश पोखेका थिए । निरंकुश पञ्चायतका विरुद्धको प्रजातान्त्रिक आन्दोलनमा पटकपटक प्रहरीको लाठी खाँदै जेल गएका छौं, निरंकुशताविरुद्धको हरेक आन्दोलनमा हामी अग्रपंक्तिमा उभिएका छौं, आन्दोलनको मैदान र जेलमा हुँदै गर्दा कति जना कहाँ हुनुहुन्थ्यो ? कोइरालाले मन्सुरको आक्रोशको जवाफ दिँदै भने, हामी सबै आफ्नो कर्मले यहाँसम्म आएका हौं, कसैको दया र मायाले आएका होइनौं ।"
प्रदेश सवारी ऐन संशोधन,"मकवानपुर  प्रदेशले सवारीमा लगाउने जरिवाना शुल्कलाई कम गर्दै यातायात ऐन संशोधन गरेको छ । प्रदेशसभाबाट बिहीबार पारित प्रदेश सवारी तथा यातायात व्यवस्था ऐन, २०७५ लाई संशोधन गर्न बनेको विधेयकले सवारी नवीकरणको म्याद नाघेमा यसअघि व्यवस्था गरेको शुल्कमा कटौती गरेको छ । संघीय कानुनविपरीत ऐन आएको भन्दै आलोचना भएपछि प्रदेशमा नवीकरण शुल्क नै संकलनमा रोक लगाइएको थियो । संघीय कानुनबमोजिम नै अधिकतम ३२ प्रतिशत जरिवाना शुल्क लिने गरी ऐन संशोधन भएको हो । संशोधित विधेयकअनुसार म्याद नाघेको तीस दिनसम्म पाँच प्रतिशतका दरले जरिवाना लाग्ने व्यवस्था गरिएको छ । यस्तै, ४५ दिनसम्म १० प्रतिशत, ४५ दिन नाघेपछि सो आर्थिक वर्षसम्म २० प्रतिशत र त्यसपछिको पाँच वर्षसम्म ३२ प्रतिशत जरिवाना लाग्ने व्यवस्था गरिएको छ । यसअघि पाँच वर्षसम्म शतप्रतिशत जरिवाना लाग्ने व्यवस्था गरिएको थियो । प्रदेश सरकारले माघमा ल्याएको प्रदेश यातायात तथा सवारी व्यवस्था ऐन २०७५ मा आर्थिक वर्ष कटेपछि नवीकरण गर्दा सवारीसाधन करको दोब्बर दस्तुर तिर्नुपर्ने व्यवस्थाको संशोधन भएसँगै नवीकरण शुल्क संकलनका लागि बाटो खुलेको छ । अब सदनबाट ऐन संशोधन भएको छ । विधेयक प्रमाणीकरण भएको जानकारी प्राप्त भएपछि हामी सवारी नवीकरणको काम थाल्ने छौं, यातायात व्यवस्था सेवा कार्यालय हेटौंडाका प्रमखु पोषण थापाका अनुसार अहिले पनि अत्यावश्यक परेको खण्डमा शतप्रतिशत जरिवाना तिरेर सवारी नवीकरण गरिरहेका छौं । करदाताले आफ्नो नाममा दर्ता भएको सवारीसाधनमा लाग्ने कर प्रत्येक आर्थिक वर्षको चैत मसान्त वा दर्ता नवीकरण गर्न म्याद जानुअघि नै सो म्यादभित्र बुझाइ सक्नुपर्ने व्यवस्था गरिएको छ ।, कार्यालय प्रमुख थापाका अनुसार संघीय सरकार सवारी कर ऐन २०३१ खारेजी भइसकेको अवस्थामा प्रदेश सरकारले बनाएको कानुनी लागू गरिएको र त्यसबाट जनतालाई प्रत्यक्ष असर परेको महसुस भएका कारण तत्काललाई नवीकरण रोकिएको थियो । यातायात सेवा सञ्चालन गर्ने अनुमतिपत्रको नवीकरण शुल्क भने शतप्रतिशत नै कायम गरिएको छ । संशोधित विधेयकअनुसार म्याद नाघेको तीन महिनाभित्र नवीकरण नगरेमा अनुमतिपत्र नवीकरणमा थप शुल्क लाग्ने व्यवस्था गरेको छ । दफा १०८ को उपदफा ४ मा अनुमतिपत्र नवीकरण गराउन आउने सवारीधनी वा व्यवस्थापकबाट म्याद नाघेको एक महिनासम्म नवीकरण दस्तुरका अतिरिक्त शतप्रतिशत थप दस्तुर लिई नवीकरण गरिने व्यवस्था गरिएको छ । संशोधित विधेयकमा उपदफा ५ थप गरी उपदफा ४ बमोजिम समयावधिभित्र नवीकरण नगरेमा उल्लेखित दस्तुरका अतिरिक्त प्रत्येक वर्ष शतप्रतिशतका दरले थप दस्तुर लिई नवीकरण गरिने व्यवस्था गरिएको छ । प्रदेश सरकारले सवारी करबापत् वार्षिक करिब दस अर्ब रुपैयाँ संकलन गर्दै आइरहेको छ । प्रदेश ३ अन्तर्गत काठमाडौं उपत्यकामा आठवटा, चितवनको भरतपुर र मकवानपुरको हेटौंडामा यातायात व्यवस्था सेवा कार्यालय रहेका छन् ।"
बलात्कारीलाई १३ वर्ष कैद,हेटौंडा छोरीलाई बलात्कार गर्ने बाबुलाई जिल्ला अदालत मकवानपुरले १३ वर्ष कैद गर्ने फैसला गरेको छ । १२ वर्षीया छोरीलाई बलात्कार गरेको ठहर गर्दै जिल्ला अदालत मकवानपुरले हेटौंडा उपमहानगरपालिका४ का ३३ वर्षीया झड्केलो बाबुविरुद्ध उक्त फैसला सुनाएको हो । अदालतले एक लाख ५० हजार रुपैयाँ पीडितलाई क्षतिपूर्ति भराउने आदेशसमेत गरेको छ । जिल्ला न्यायाधीशको इजलासले नाबालिकालाई जबरजस्तीकरणी गरेकोमा १२ वर्ष र हाडनातालाई बलात्कार गरेको थप एक वर्ष गरेर १३ वर्ष कैद गर्ने फैसला गरेको अदालतका श्रेस्तेदार केशवकुमार कौशिकले बताए । ०७५ असार १५ गते घरमा नै झड्केलो बाबुले नाबालिका छोरीलाई बलात्कार गरेका थिए । झड्केलो बाबु भीमफेदी कारागारमा छन् ।
मूल्यसूची नराखे एक लाखसम्म जरिवाना,"मकवानपुर मूल्यसूची नराखी व्यवसाय सञ्चालन गरेको पाइए १ लाख रुपैयाँसम्म जरिवाना गर्ने व्यवस्था प्रदेश सरकारले गरेको छ ।प्रदेशसभाबाट पारित प्रादेशिक व्यापार तथा व्यवसायसम्बन्धी विधेयकको दफा ४६ मूल्य सूची तथा दर्ता प्रमाणपत्र राख्नुपर्ने व्यवस्थाअनुसार उत्पादकले प्रत्येक वस्तुको कारखाना मूल्य तथा बिक्रेताले बिक्रीवितरण गर्ने प्रत्येक वस्तुको थोक वा खुद्रा मूल्य र सेवा प्रदायकले प्रदान गर्ने सेवाको मूल्य स्पष्ट रूपमा उल्लेख गरी मूल्य सूची राख्नुपर्ने प्रावधान छ । मूल्यसूची वा दर्ता प्रमाणपत्र देखिने गरी अनिवार्य रूपमा नराखेको पाइए ५० हजारदेखि १ लाख रुपैयाँसम्म जरिवाना गर्न सकिने व्यवस्था गरिएको उद्योग, पर्यटन, वन तथा वातावरण मन्त्री अरुण नेपालले जनाए । यस्तै, अनुचित व्यापारिक तथा व्यवसायजन्य क्रियाकलाप गरेमा २ लाख रुपैयाँदेखि ३ लाख रुपैयाँसम्म जरिवाना गर्न सकिने व्यवस्था गरिएको छ । वस्तु वा सेवाको वास्तविक गुणस्तर, परिमाण, मूल्य नापतौल, ढाँचा वा बनावट झुक्याएर सेवा बिक्री वा प्रदान गरेमा, कुनै वस्तुको कृत्रिम अभाव सिर्जना गरेमा, विल जारी नगरेमा, म्याद सकिएको वस्तु बिक्री गरेमा २ लाख रुपैयाँदेखि ३ लाख रुपैयाँसम्म जरिवाना गर्न सकिने प्रावधान गरिएको छ । वातावरण प्रदूषण फैलाउने किसिमका वस्तुको उत्पादन तथा व्यवसाय गर्ने कम्पनीले तोकिएबमोजिम प्रदूषण शुल्क लाग्ने व्यवस्था गरिएको छ । रासायनिक फोहोरमैला, औद्योगिक फोहोरमैला, स्वास्थ्य संस्थाजन्य फोहोरमैला वा हानिकारक फोहोरमैला भएमा २ लाख रुपैयाँसम्म जरिवाना गर्न सक्ने प्रावधान विधेयकमा उल्लेख छ । सँगोलको कारोबारलाई साझेदारी नमानिने यस विधेयकमा उल्लेख छ । नवीकरण नगराएमा प्राइभेट फर्म स्वतः खारेज हुने व्यवस्था पनि विधेयकमा छ ।"
तरकारीमा बिचौलिया,"हेटौंडा, धादिङ र चितवन  प्रदेशका किसानले तरकारीको उचित मूल्य पाउन सकेका छैनन् । तरकारी बजारको सम्बन्धित निकायले नियमित अनुगमन नगर्दा र बिचौलियाका कारण किसान र उपभोक्ता ठगिएका छन् । अविरल वर्षा र विभिन्न रोगकाले पनि तरकारी उत्पादन गर्ने किसान समस्यामा पर्ने गरेका हुन् । मकवानपुरको उत्तरी क्षेत्रमा २० वर्षदेखि किसानले आलु, भेडेखुर्सानी, धनियाँसहित टनेलमा खेती गर्दै आएका छन् । तर, उनीहरूले श्रम र लगानीको प्रतिफल पाउन सकेका छैनन् । थाहा६ वज्रबाराहीका सविन श्रेष्ठले १६ वटा टनेलमा गोलभेडा खेती गरेका छन् । भारी वर्षा भएका कारण टनेलबाट पानी छिरेकाले गोलभेडाको धेरै बोट नै मरे । गत वर्ष करिब १२ लाख रुपैयाँको गोलभेडा बिक्री गरेका उनले यो वर्ष मुस्किलले ३ लाख रुपैयाँमा चित्त बुझाउनुपरेको छ । गोलभेडाको मूल्य थाहा नगरपालिकामा प्रतिकिलो ७० देखि ७५ रुपैयाँमा किसानले स्थानीय व्यापारीलाई बिक्री गर्छन् । त्यही गोलभेडा काठमाडौंमा प्रतिकिलो १५० र हेटौंडामा १४० रुपैयाँमा उपभोक्ताहरूले खरिद गर्छन् । बिचौलियाका कारण किसान र उपभोक्ता दुवै ठगिएका छन्, थाहा नगलपालिकाका किसान विष्णु गोपालीले भने, बाढीपहिरो, झरी, बिचौलियाका कारण हामी दुःख पाइरहेका छौं । थाहा नगरपालिकाबाट काठमाडौं र हेटौंडासम्म तरकारी पुग्दा तीन तहका बिचौलिया पार गरिसकेको हुन्छ । तरकारी उत्पादन गर्ने किसानको तुलनामा बिचौलियाले तरकारी बिक्री गरेर बढी फाइदा लिने गरेको छन् । यसैगरी, धादिङ जिल्लामा उत्पादित निर्यातमूलक तरकारी र स्थानीयस्तरमै खपत हुने तरकारीको मूल्य निर्धारण र अनुगमन हुन सकेको छैन । जिल्लामा अन्य बजारमूल्य अनुगमन भए पनि तरकारीको खरिद बिक्री मूल्यको अनुगमन हुन सकेको छैन । तरकारीको मूल्य बिचौलियाले नै निर्धारण गर्ने गरेको छ । राजधानीलगायत देशका ठूला सहरमा नियमित तरकारी निर्यात गर्दै आएको धादिङका पृथ्वीराजमार्ग वरपरका सबै बस्तीहरू ताजा तरकारी उत्पादनका लागि प्रसिद्ध छन् । राजमार्ग वरपरका धादिङ मात्रै हैन सडक सञ्जालले छोएका गोरखा र नुवाकोटसम्मका किसानले गरेका कृषिजन्य उत्पादन राजमार्गमा सञ्चालित तरकारी संकलन केन्द्रमा दैनिक जम्मा हुन्छ । केही वर्षअघिसम्म राजधानीलगायत देशमका विभिन्न सहरबाट थोकमै तरकारी किन्न आउने ठूला व्यापारीले स्थानीय बिचौलियासँग प्रतिस्पर्धा गर्न सकेनन् । विभिन्न बहानामा गैह्रजिल्लाबासी व्यापारीलाई स्थानीय बिचौलियाले छिर्न नदिएर तरकारीको खरिद बिक्रीमा एकाधिकार कायम गर्न भ्याए । स्थानीय बिचौलियाबीचमै पनि प्रतिस्पर्धामा उछिन्न किसानलाई तरकारीको मल, बीउ, कृषिमा प्रयोग हुने सामग्रीहरू उधारोमा दिने र बारीमा तरकारी टिपेर संकलन केन्द्रसम्म पुर्याउन प्लास्टिकका क्रेटहरूमा आफ्नै नाम लेखेर पठाउन थाले, फलस्वरूप किसानले आफूलाई सहयोग गर्ने बिचौलियाबाहेक अरूलाई तरकारी दिन असहज भयो । बाह्रै महिना उत्पादन हुने बेमौसमी तरकारीमा हरेक संकलन केन्द्रमा रहेका बिचौलियाले एकाधिकार जमाउन सफल भए । यसरी किसानको उत्पादनमा स्थानीय स्तरमा गठित साना किसान सहकारी नामका बिचौलियादेखि स्थानीय बिचौलियाले राजधानीको बजारसम्म पुर्याउनका लागी तिनदेखी चार जना बिचौलियाको संलग्नता हुने गर्छ । काठमाडौंको मुख्य तरकारी बजारमा जाने तरकारी करिब ९० किमि टाढाको चरौंदस्थित संकलन केन्द्र र ३० किमिको धार्के, सलाङघाट , भल्टार, खानीखोलालगायतका स्थानबाट निर्यात हुन्छ । ५० देखि ६५ रुपैयाँसम्ममा किसानले बिक्री गरेको तरकारीको मूल्य उपभोक्तासम्म पुग्दा १५० सम्म पर्ने गर्छ । तरकारी बिक्री गर्दा नै बिचौलियाले तोकेको मूल्यमा किसानले बिक्री गर्नुपर्ने बाध्यता हुन्छ । तरकारी संकलन केन्द्रमा सहकारीले तरकारी तौल गरेको सेवा शुल्क लिने गरेका छन् । उक्त शुल्क प्रतिकेजी १ रुपैयाँसम्म पर्छ ।बिचौलियाको मूल्यभन्दा बढी मूल्य खोज्ने किसानको तरकारी सहकारीमा समेत बिक्री नहुने समस्या छ । धादिङका तरकारी उत्पादक किसान यस्तो समस्या बर्सेनि भोग्दै आएका छन् ।तरकारी तथा कृषि उत्पादनमा हलोगोरु छोडेर अब आधुनिक हाते ट्याक्टरको प्रयोग गर्छन् । यसले तरकारी उत्पादनमा खर्च हुने श्रम लागत पनि घटेको छ । जिल्लास्थित कृषि विकास कार्यालयले वार्षिक तरकारी उत्पादन र निकासी परिणाम हरेक वर्ष वृद्धि हुँदै गएको देखाउँछ । तर, तरकारीको भाउ घट्नु वा सोही मूल्यमा कायमै हुनुको साटो हरेक वर्ष बढेको बढ्यै छ । काठमाडौंको तरकारी आपूर्ति गर्ने भारतपछि धादिङ जिल्लाको २७ प्रतिशत योगदान रहेको जिल्लास्थित कृषि विकास कार्यालयको तथ्यांक छ । तर राजमार्गको तरकारी सिधै काठमाडौं र त्यताबाट फेरि फर्केर जिल्ला सदरमुकाम आउने गरेको छ । यसैगरी, चितवनका उपभोक्ताहरूले तरकारीको मूल्य बढी तिरेको गुनासो गर्छन् । किसानहरू भने आफूहरूले राम्रो मूल्य नपाएको बताउने गर्दछन् । चितवनमा सरकारी अधिकारीहरू तरकारी उत्पादनको राम्रो सम्भावना भएको बताउने गर्दछन् । तर तरकारी उत्पादनमा दशकौंदेखि लागेका किसान उत्पादनको मूल्य व्यपारीले तोक्ने गरेकोले मर्कामा पर्ने गरेको दुःखेसो पोख्छन् ।कान्छा लामा लगभग २० वर्षदेखि तरकारी उत्पादनमा सक्रिय छन् । अहिले दुई बिघामा बर्खे तरकारी लगाएका छन् । तरकारीले मलाई नाम पनि दियो, त्यसैगरी थोरै धेरै दाम पनि दियो । तर यो पेसामा किसानलाई के कति मर्का छ भन्ने ज्ञान पनि दियो, उनले भने । भरतपुर२४ को केरुङ्गा ताजा तरकारी उत्पादक सहकारीका अध्यक्ष जनकराज पुरीको अनुभवमा तरकारीको मूल्य कुन बेला आउँछ, कुन बेला जान्छ किसानलाई पत्तो नै हुँदैन । उत्पादन हामीले गर्ने हो । मूल्य व्यापारीले तोक्छन् । उनीहरूले लौ आजको मूल्य यति हो भनेपछि हामीले दिन्नौं भन्न मिल्ने अवस्था रहँदैन, पुरीले भने । उत्पादक र उपभोक्ता सिधै जोडिन नसक्दा यस्तो भएको उनले बताए ।"
फार्मेसी परिषद् एउटै कोठामा,"काठमाडौं  रंग खुइलिएर मक्किएको भित्ता । भुइँभरि छरिएका कागजपत्र र फाइल कोचिएका पेटी । महत्त्वपूर्ण रेर्कड फाइल थन्काएको काठका दराज खुल्लै । एउटै कोठमा कर्मचारी र पदाधिकारीको कार्यकक्ष । राजधानीको बानेश्वरस्थित सरकारी स्वामित्वको नेपाल फार्मेसी काउन्सिलको कार्यालयको अवस्था हो, यो । १८ वर्षे स्थापनाकालदेखि काउन्सिल एक कोठामा सञ्चालित छ । पर्याप्त बजेट र योजना हुँदाहुँदै पनि भवन बन्न नसक्दा साँघुरो कोठाबाट सेवा दिन बाध्य हुनुपरेको काउन्सिलका अध्यक्ष केशवध्वज जोशीले बताए । पदाधिकारी बस्नका लागि एउटै कोठालाई बारेर साना कोठाजस्तो बनाएका छौं, उनले भने, प्रशासनिक कामदेखि बैठक बस्ने काम यहीँ हुन्छ । आफ्नै भवन नहुँदा काउन्सिल औषधि प्रयोगशालाको भवनमा रहेको एउटा कोठाबाट चलिरहेको छ । देशभरिका करिब लाइसेन्सप्राप्त १२ हजार फार्मासिस्ट, बर्सेनि करिब ३ हजारको संख्यामा उत्पादन हुने यस्तै जनशक्ति र ५ दर्जन फार्मेसी शिक्षण संस्था नियमन तथा नियन्त्रण गर्ने संस्थाको वर्तमान स्थिति यस्तो छ ।टेबलकुर्सी र कम्प्युटर खरिद गर्ने आर्थिक हैसियत भए पनि भवन अभावका कारण थोरै पूर्वाधारमा काम चलाउन बाध्य छन्, कर्मचारी । दैनिक करिब एक सय सेवाग्राही ठोकिने यो संस्थामा सेवाग्राहीका लागि बस्ने ठाउँ छैन । पानीमा रुझेर, घाममा सेकिएर उनीहरू लामो लाइन बसिरहेका हुन्छन् । फार्मासिस्टको लाइसेन्स परीक्षा नजिकिँदै गर्दा सेवाग्राहीको यस्तो सास्ती झन् बढेकोमा अध्यक्ष जोशी थप चिन्तित छन् । भवन निर्माणका लागि स्वास्थ्य मन्त्रालयले स्वीकृतिसमेत दिइसकेको छ । एक वर्षदेखि रजिस्टार छैनन्भवन अभावले त काउन्सिललाई कमजोर बनाएको नै छ । जनशक्ति न्यून हुँदा यसको पीडा थप दयनीय बन्न पुगेको छ । काउन्सिलमा रजिस्टार नभएको एक वर्ष दिन नाघिसक्यो । तत्कालीन रजिस्टार पानबहादुर क्षेत्रीले राजीनामा दिएपछि संस्था रजिस्टारविहीन बन्न पुगेको हो । रजिस्टार नहुँदा दैनिक तथा प्रशासनिक कामकारबाहीमा प्रत्यक्ष असर परेको बताउँदै काउन्सिलका प्रशासनिक अधिकृत सञ्जीव पाण्डेले भने ।"
मेयरलाई ध्यानाकर्षण,"काठमाडौं सम्पदा अभियान्ताले पुल्चोकस्थित कमलपोखरी सम्बन्धमा भएको सम्झौताप्रति ललितपुर महानगरपालिकाका मेयर चिरीबाबु महर्जनको ध्यानआर्कषण गराएका छन् । उनीहरूले यस जग्गामा पार्किङ नभई पोखरी नै कायम गर्नुपर्ने माग अघि सारेका छन् । स्थानीय नःटोलवासीले पोखरी कायम गर्न माग गर्दा सम्पदाप्रेमीले समर्थन गरेका थिए । अहिले पोखरीमा पार्किङ बनाउन स्थानीय नःटोलवासी र महानगरबीच सम्झौता भएको छ । महानगरका मेयर महर्जनलाई ध्यानआर्कषण गरेको पत्रमा भनिएको छ, सम्झौतापत्रमा उल्लेख भएअनुसार १८ महिनापछि पोखरी बन्ने सुनिश्चित छैन । सम्झौतामा पार्किङ सञ्चालन टेन्डर पाएका ठेकेदारको हस्ताक्षर छैन । पछि ठेक्का रद्द गरेमा ठेकेदार मुद्दा मामिलामा जान सक्छ । त्यसैले पोखरी नै बन्छ भनेर ठोकेर भन्ने कुनै आधार छैन ।ललितपुर महानगरका मेयर महर्जनले ठेकेदारसँग भएको सम्झौतामा महानगरलाई आवश्यक परे ६० दिनको म्याद दिएर ठेक्का रद्द गर्न सक्ने दाबी गरे । नेपाल भ्रमण वर्ष २०२० सकेलगतै पोखरी निर्माण सुरु गर्छौं, उनले भने, हामी सम्पदाविरोधी होइनौं । सम्पदाप्रेमीहरूले पुल्चोकस्थित कमलपोखरीमा पार्किङ सञ्चालनसम्बन्धी भएको सम्झौता कानुनसम्मत पनि नभएको निष्कर्ष निकालेका छन् । स्थानीय राजाराम तण्डुकार भन्छन्, नेपाल भ्रमण वर्ष पार्किङ सञ्चालन गर्ने दिने बहाना मात्र हो । महानगरमा वैकल्पिक पार्किङ स्थल बालकुमारीमा छ । उनले सम्झौतामा उल्लेख भएअनुसार डेढ वर्षपछि कुनै पनि हालतमा पोखरी निर्माण नहुने बताए । ठेकेदारको सम्झौतामा हस्ताक्षर छैन । ५ वर्षका लागि पाइसकेको ठेक्का बीचमा रद्द गरेमा ठेकेदारले कानुनी उपचार खोज्ने पक्का छ, उनले भने, यो पार्किङ सञ्चालन गर्न दिने खेल मात्र हो ।"
कक्षाकोठामा विज्ञान,"जिज्ञासुहरूको विदेश पलायनविश्वविद्यालयबाट विज्ञानमा मास्टर्स सकेर निस्कँदै गर्दा युवासँग दुई विकल्प बाँकी रहन्छन् । विज्ञानको मास्टर भएर बस्ने वा विदेश जाने । विज्ञान पढेका उर्वर मस्तिष्कलाई योजनाबद्ध रूपमा स्वदेशमै अनुसन्धानमा लगाउने कुनै योजना छैन । विश्वविद्यालय, मन्त्रालय र नाष्ट निदाएका छन् । विज्ञान पढेका व्यक्तिको राम्रो मूल्य छ, विदेशमा । अमेरिकाले अरु विषयभन्दा विज्ञान पढेकालाई धेरै भिसा यत्तिकै दिएको होइन । अरु देश तीक्ष्ण मस्तिष्कलाई खोजीखोजी भित्र्याउँछन् । हामी भने बाहिर लखेट्छौँ । फरक यत्ति हो । हामी सानो छँदा अग्रजहरूबाट सुन्ने गर्थ्यौं, हाम्रा वेद, महाभारत, रामायण जस्ता ग्रन्थ पश्चिमा देशले लगेर अनुसन्धान गरे र विज्ञान प्रविधिको विकास गरे । राइट दाजुभाइले जहाजको आविष्कार गर्नुअघि रामायणको पुष्पक विमानको अध्ययन गरे वा गरेनन्, थाहा भएन । ओटो हानले परमाणु बमको निर्माण गर्नुअघि अग्नि, वरुण, गाण्डिव र ब्रह्मास्त्रको नालीवेली समेटिएको महाभारतको अध्ययन गरे वा गरेनन्, त्यो पनि थाहा छैन । गम्भीर रोगका औषधिका आविष्कार गर्दा वैज्ञानिकले हाम्रो अथर्व वेदको अध्ययन गरे वा गरेनन्, उनीहरू नै जानुन् । तर यी धार्मिक ग्रन्थभित्रको विज्ञानमाथिको अनुसन्धान गर्न विश्वविद्यालयको पढाइले हामीलाई प्रेरित नगर्नु आश्चर्यलाग्दो छ ।हाम्रा विविध संस्कृति, ग्रन्थ र प्रचलनमाथि समेत गहिरो वैज्ञानिक अनुसन्धान आवश्यक छ । देशको कृषि, ऊर्जा, उद्योग, वातावरण, प्रविधि तथा भौगर्भिक अनुसन्धानमा हाम्रो देश प्रवेश नै गरेको छैन । यसका लागि विज्ञानका विद्यार्थीलाई आर्थिक र भौतिक वातावरण उपलब्ध गराइदिनुपर्थ्यो । पाठ्यपुस्तकलाई देशसँग जोड्नुपर्थ्यो । अनुसन्धानका लागि प्रेरित नगर्ने शिक्षा तर्जुमा गरेर देशलाई विकसित बनाउँछौँ भन्नु बालुवाको महल ठड्याउने गफमात्र हो ।"
टोल उत्सव,"१धनमायाको कुखुराको भाले बिहानबिहानै कराउने गर्थ्यो ।आज धनमाया नै पहिले बिउँझेर यताउता फर्याकफुरुक गरिरहेकी छन् ।हंसमान दाइ बारीमा ठिङ्ग उभिएर कतै हेरिरहेका छन् ।बल्ल कुखुराको भाले कराउँछ कुखुरी काँ।२खरेलनी बजैको प्रभात भजनको नियमितता चालु छ ।भजनको सुर र ताल भने केही बेग्लै महसुस गर्न सकिन्छ आज ।एउटा लयात्मक रफ्तारमा उक्लेर खरेलनी बजैको भक्तिभाव टुप्पोमा अडेको छ ।र अचम्मको कुरो के छ भने यसमा भूतपूर्व कमरेड श्रीमान खरेल पनि आफ्नो कट्टर नास्तिकतासहित सामेल छन् ।३टोलको नामुद जुवाडे काजी घरको बरन्डामा देखापरेको छ ।रातरातभरि जागेर कौडा हान्ने जीवात्मा यसरी बिहानै देखिनु कुनै चमत्कारभन्दा कम छैन ।अर्को अचम्म के भने काजीको मुखारविन्द उज्यालो देखिएको छ । त्यहाँ अलिकति पनि रात्रि जाग्रामको थकान छैन । के हिजो राति काजीले दाउमा ठूलै जित हासिल गरेको हो त ? अथवा।घरबाट तल बाटोमा हिँंड्नेलाई काजीले गुडमर्निङ गरेको सुनिन्छ ।४टोलका भुसिया कुकुरहरू पनि त्यतिसारो भुकिरहेका छैनन् ।एकदुई अति उत्साहित कुकुरको छाउरालाई टोलका केटाहरूले मार्सल आर्ट स्टाइलमा लात्ती हानेर चुप गराएका छन् ।श्वान बोलीको अभावमा टोल नै अर्को लागिरहेको छ आज ।अनि सबै टोले कुकुरहरू परम सिद्ध महात्माझैं देखिएका छन् ।५सुब्बासुब्बेनीको नित्य झगडाको आवाज सुनेर टोल जाग्ने गर्छ ।वास्तवमा कुरो के हो भने एक चौथाइ टोलबासीले दुवै जोइपोइका बाझाबाझको चर्को ध्वनि श्रवण गरेर बिछ्यौनाबाट उठ्ने बानी बसालेका छन् ।आजको ताजा बिहान भने सुब्बासुब्बेनीको झैझगडा बिना नै सहसा जागृत भएको छ ।सुब्बा निवास बिग्रिएको साउन्ड बक्सझैं विलकुलै शान्त एवं शब्दहीन । र सुब्बासुब्बेनी हँसिलो मुद्रामा घरको आँगनमा उभिएका छन् ।६गुरजु स्वयम्भूनाथको दर्शन गरेर ब्रह्ममुहूर्तमै घर फर्की पनि सक्छन् ।टोलको केही परको स्वयम्भूसम्मको बाटो उनको नेवारी बोलीको भजनगानले गुञ्जने गर्छ ।यही आशरत्न गुरजुको नित्यकर्मको आरम्भ हो । कुनैकुनै दिन भने क्रम टुट्ने गर्छ । जस्तो, आज सत्तरी वर्ष नाघिसकेका ज्येष्ठ नागरिक गुरजु हे भगवान द्य भनेर आफ्नो घर वरिपरि नै परिक्रमा गरिरहेका देखिन्छन् ।७टोलको उरन्ठेउली ग्वार्चा बेसुर तालमा सिनेमाको गीत गाइरहेको छ ।यो गीत सुनेर आज कोही पनि उसलाई हप्काउने मुडमा छैन ।यसले ग्वार्चाको बेसुरपन चरममा पुगेको छ ।लौ सुन्नोस्, यो टोलको ग्वार्चा संगीत ! (शब्द बुझ्न गाह्रो) ।८ बिहानको उज्यालोमा पनि रातका आवारा लामखुट्टेहरू भुनभुन गरिरहेका छन् ।एक लामखुट्टे आज टोलमा के हो पार्टनर ?अर्को लामखुट्टे तिमीलाई थाहा छैन, आज टोलको सरकारी धारोमा पानी आउने दिन हो ।तेस्रो लामखुट्टे हो र पार्टनर ?एक लामखुट्टे हरेक पन्ध्र दिनमा नियमानुसार टोलमा पानी आउने गर्छ ।अर्को लामखुट्टे आजै त्यो दिन हो त पार्टनर ?चौथो लामखुट्टे हो, आज बिहानको ४ बजेदेखि ५ बजेसम्म घरघरको धारोमा एक घन्टा पानी आउनेछ ।९टोलको समय घडीमा ४ बज्छ । त्यसपछि ५ बज्छ ।अनि ६ बज्छ ।र ७ बज्छ ।८ पनि बज्छ ।अब ९ बजिसकेको छ ।हो, १० बज्यो । (५ मिनेट भइसकेको छ) ।टोलको सरकारी धारोमा पानी आउने कुनै लक्षण देखापरेको छैन ।"
नक्कली किताबको बिगबिगी,"विख्यात लेखक जर्ज अर्वेलले लेखेका १९८४ अंग्रेजी साहित्यको अद्वितीय किताबलाई धेरैपटक पुनर्लेखन गरिएको छ र हरेकपटक त्यसको भाषा चलाइएको छ । त्यो सुन्दर कृतिको भाषा अकल्पनीय रूपमा ध्वस्त बनाइएको छ ।अहिले केही लेखकका आफ्नै शब्द पनि विश्वको सबैभन्दा ठूलो भर्चुअल किताब पसल एम्याजोनमा भेटिने नक्कली किताबमा जथाभावी चलाउन थालिएको भेटिन्छ । त्यो स्थानमा सर्वाधिकार कानुनको खासै महत्त्व छैन जस्तै देखिन्छ । अर्वेलको इज्जत त सुरक्षित होला, तर उनका वाक्य असुरक्षित छन् ।केही सातायता मैले एम्याजोनबाट अर्वेलका केही दर्जन नक्कली तथा अवैधानिक किताबहरू किनेंँ । त्यसमध्ये केही भारतमा प्रकाशित थिए । लेखकले भारतमा बसेर लेखेको किताब अमेरिकामा बेचिंँदै थियो, जहाँ लेखक सर्वाधिकार सम्पन्न छ । अन्य केही भने सम्पूर्ण रूपमा नक्कली थिए । जस्तो कि उनको आत्मकथा डाउन एन्ड आउट इन पेरिस एन्ड लन्डन । यो किताब उच्च माध्यमिक तहका विद्यार्थीका लागि सम्पादन गरिएको थियो । उनका किताब रेखदेख गर्ने सम्पूर्ण जिम्मेवारी पाएको संस्थाले यसबारे कुनै जानकारी नभएको र त्यसो गर्न अनुमति नदिइएको बतायो । किताब भने एम्याजोनकै भगिनी संस्थाले प्रकाशित गरेको हो । केही नक्कली किताब प्रकाशकहरू त अर्वेलको क्लासिकलाई आफ्नै सम्पत्ति भन्दै सर्वाधिकार पनि आफ्नै नाममा रहेको दाबी गर्छन् ।यी र यस्ता सबै किताब बीचको समानता के हो भने यी कुनैले पनि लेखकलाई एक सुको दिँदैनन् । यसै कारण उनीहरू अर्वेलको सक्कली प्रकाशनभन्दा निकै कम मूल्यमा उपलब्ध हुन्छन् । आखिर एनिमल फार्म वा १९८४ विद्यालयका लागि चाहियो भने कसले प्रकाशन गर्यो भनेर कसले पो सोच्छ ? किनभने १९८४ को सबै संस्करणहरू एकै त हुन्, हैन र ?सधैं त्यस्तो नहुन सक्छ । एम्याजोनमा त त्यस्तो हुँदैन ।एकजना पाठक १९८४ को आफ्नो नयाँ किताब पढेर अचम्ममा परे । त्यसका केही खण्डहरू फरक थिए । अर्कोले तस्बिर नै खिचेर प्रमाण पेस गरिन् किताब पूरा अस्पष्ट थियो । तेस्रोले भन्यो मेरो किताबमा त फेसेस (अनुहारहरू) भन्ने शब्दलाई फिसिस (आची) शब्दले प्रतिस्थापित गरिएको छ । अर्विलको किताब किन्दा केही पेज नहुनु भनेको सामान्य नै भइसक्यो ।केहीमा त शीर्षक नै परिवर्तन गरिएको हुन्छ । एनिमल फार्म : ए फेरी स्टोरीको एउटा संस्करणको ब्याक कभरमा लेखिएको थियो, एनिमल्स फार्म : ए फेयर स्टोरी । भूमिकाले अर्वेलको अर्को चर्चित किताब होमेज टु क्याट्यालोनियालाई होमपेज टु क्याट्यालोनिया उल्लेख गरिएको छ ।नक्कली किताबको बढ्दो संख्याका बारे केही लेखेपछि मैले एम्याजोनमा अर्वेलका कति किताब छन् भनेर खोज्न थालेँं । नक्कली किताबको बिगबिगी बढेपछि एम्याजोनले प्रकाशकहरूलाई सक्कली किताबको विज्ञापन गर्न प्रोत्साहित गरेको पाएँ । कम्पनीको एक ब्लग पोस्टमा नक्कली सामग्रीलाई प्रतिबन्ध गरिएको र नक्कली सामग्रीलाई रोक्न व्यक्तिगत र प्राविधिक रूपमा पनि धेरै मिहेनत गरेको उल्लेख थियो ।तर केही साता अगाडि एम्याजोनले विज्ञप्ति प्रकाशित गर्दै हरेक देशमा हरेक किताबको सर्वाधिकारको स्थिति वा स्रोत परीक्षण गर्न नसकिने हुँदा प्रकाशक र लेखकलाई नै साइटमा हेरेर रिपोर्ट गर्न भनेको थियो । यो सबै खुद्रा व्यापारीका लागि गाह्रो विषय हो, विज्ञप्तिमा भनिएको थियो । कम्पनीका अनुसार यस सन्दर्भमा मेसिन लर्निङ तथा प्रविधिको प्रयोग निष्प्रभावी देखिएको छ । किनभने सत्य के हो भनेर केलाई आधार मान्ने भन्ने स्रोत नै छैन ।किताब बेच्नु भनेको एतिहासिक र जटिल पेसा हो । र नक्कली सामग्री कुनै पनि बेला आफ्नो दराजमा देखिन सक्छ । तर एम्याजोन भनेको विश्वकै सबैभन्दा ठूलो किताब पसल हो र त्यसले राखेको मानकले सबैलाई असर गर्छ ।एम्याजोनले विशेष गरेर अर्वेलका किताबलाई कसरी व्यवहार गर्छ भन्ने धेरै हदसम्म अर्थ राख्छ । सन् २००९ मा एम्याजोनले १९८४ र एनिमल फार्मको सम्पूर्ण नक्कली संस्करण ग्राहकहरूको किन्डलबाट हटाइदियो । जसका कारण पाठकहरूलाई आफ्नो अनलाइन पाठशाला आफ्नो नियन्त्रणमा नभएको पहिलोपटक भान लाग्यो ।मैले अनलाइनमा फेला पारेका अर्वेलका किताबहरूमा धेरै त्रुटि छन् । एम्याजोनले उनका ११ वटा किताब नयाँ भनेर बेचिरहेको छ र ती सबै एम्याजोनको गोदामबाट नै वितरण गरिएका छन् । तेस्रो पक्षले बिक्री गरिरहेको एउटा किताबको मूल्य ३ डलरदेखि २३ डलरसम्म पर्छ ।नक्कली त्यसमा पनि आयातित किताबको मूल्य निकै न्यून हुन्छ । र त्यो खरिद गर्ने मान्छेलाई दोष दिनु पनि बेकार छ । ७९९ डलर पर्ने १९८४ को वैधानिक संस्करण एम्याजोनमा ७२ नम्बरमा पर्छ । र भारतबाट आयात गरिएको फर्जी किताब भने ९७० नम्बरमा पर्छ । यसले नक्कली भए पनि किताब बिक्री भइरहेको छ भन्ने देखाउँछ ।प्रायः नक्कली किताबमा शब्दहरू बेवास्ताका कारण बिग्रिएका हुन्छन्, तर विरोधाभाष के भने उनीहरूले सकेसम्म अर्वेलका किताबलाई सुदृढ बनाउन खोज्छन् । उनको १९३३ को आत्मकथाको उच्च माध्यमिक संस्करण त्यस्तै छ । त्यसको सम्पादकका रूपमा मोइरा प्रोप्रियटको नाम उल्लेख छ । तर उनी वास्तविक हुन् कि काल्पनिक पत्ता लगाउनै कठिन छ ।अर्वेलको भाषामा प्रोप्रियटले आफूले आफैंलाई सम्पादक घोषणा गरेर मिठास भर्न खोजेकी छिन् । तर त्यो निकै ध्वस्त छ । उदाहरणका लागि चार्ली भन्ने बलात्कारी पात्रले एक युवतीलाई आफ्नो चङ्गुलमा पार्नका लागि भन्छकम हेयर माई चिकेन, आई कल्ड हर ।(यता आऊ मेरी प्यारी, मैले उसलाई भनेंँ ।)प्रोप्रियटको संस्करण :कम हेयर, आई कल्ड हर ।(यता आऊ, मैले उसलाई भनेँं ।)अंग्रेजी वाक्य गठनमा महारथ हासिल गरेका अर्वेललाई यस्तो सम्पादन सायदै पच्थ्यो होला । यस्तै किताबमा सबै फ्रेन्च शब्दलाई ठूलो अक्षर बनाइएको छ । जसको अर्थ लेखक पाठकलाई चिच्याइचिच्याइ सुनाइरहेका छन् भन्ने लाग्छ । त्यो पनि सही होइन ।अहिलेसम्म अर्वेलका कृतिहरूको सुदृढीकरणका लागि राम्रो व्यापारिक योजना थिएन । तर एम्याजोनले त्यो बन्द ढोका अगाडि बारुद नै पड्काइदियो । अब बजार निर्धारणको निर्णय गर्ने अधिकार प्रकाशक, किताब पसले वा समीक्षकहरूको हातबाट गुमिसकेको छ । अब त ठिकठाकका किताब पनि सबैका लागि सबैतिर उपलब्ध हुन्छन् ।एम्याजोनले ढोका भत्काइदिएसँगै कस्तो गुणस्तरको किताब बेच्ने भन्ने सरोकार नै नभएकाहरूका लागि सहज भएको छ ।हप्तैपिच्छे एउटा नक्कली किताब भेटिन्छ, अर्वेल इस्टेटका एजेन्ट बिल ह्यामिल्टनले भने, कहिले एम्याजोनजस्तो ठूलो कम्पनीले यसको जिम्मा लिएर आफैंले वितरण गरिरहेको वस्तु सही छ या गलत भनेर ध्यान दिने ?यदि एम्याजोनले आफूकहाँ सूचीकृत हरेक किताब पल्टाएर हेर्न थाल्ने हो भने त्यसका लागि सयौं जनशक्ति आवश्यक पर्छ । त्यसले मूल्य बढाउँछ र नाफा घटाउँछ । मैले आफ्नो एम्याजोन एकाउन्ट खोलेर उनीहरूले मलाई नक्कली किताब बेचिरहेको बताउँदा त्यहाँबाट रिपोर्ट गर्नुहोस् भन्ने सन्देश जवाफमा आयो ।लेखकहरूको सञ्जालका अनुसार दुई वर्षयता नक्कली किताबहरूलाई लिएर उनीहरूको कानुनी विभागमा उजुरी दिनेको संख्या दस गुणाले बढेको छ । नक्कली संस्करण किताबका लेखक वा प्रकाशकका लागि ठूलो धक्का हो र साथै यसले गलत सूचना प्रवाहलाई पनि बढावा दिन्छ ।मैले खरिद गरेको ग्रेपभाइन इन्डियाद्वारा प्रकाशित भनिएको अर्वेलको एनिमल फार्मको सर्वाधिकार उल्लेख भएको पृष्ठमा लेखिएको छ, लेखक सबै व्यक्ति, संस्था र समुदायको आदर गर्छन् र यो उपन्यासको माध्यमबाट कुनै पनि व्यक्ति, संस्था वा समुदायको भावनामा चोट पुर्याउन चाहँदैनन् ।अर्वेलले त्यस्ता केही पनि कुरा कहिल्यै उल्लेख नगरेको उनको संस्थाले स्पष्ट पारेको छ । १९४५ मा लेखिएको उपन्यासमा २०१९ को भावना घुसाइयो भन्ने यसैबाट स्पष्ट हुन्छ । तर एनिमल फार्मको यो संस्करणमा लेखक र उनको इतिहासको कुनै उपस्थिति नै छैन । त्यहाँ १९४५ को कुनै कुरा उल्लेखै छैन ।पोलिटिक्स एन्ड इङ्लिस ल्याङ्वेजमा अर्वेलले लेखेका छन्, हाम्रो भाषाको भद्रगोलताले हामीलाई बेकारको कुरा सोच्न सजिलो बनाएको छ । उनको यो अभिव्यक्ति एनिमल फार्मको अर्को संस्करण प्रकाशन गर्ने भारतीय संस्था आदर्श बुकले सही ठहर्याउँछ । एउटा परिचयात्मक खण्डमा यस्तो लेखिएको छ जब जनावरहरू, जो उपन्यासका पात्र पनि हुन्, उनीहरूले शब्दहरू विभिन्न तरिकाले पढ्न खोज्छन्, त्यसले पाठकलाई अनायासै खुसी तुल्याइदिन्छ ।ग्रेपभाइन र आदर्शले यी किताब भारतमा त प्रकाशित गर्न पाउलान् । तर के ती अमेरिकामा पनि बेच्न पाइन्छ भनेर मैले एम्याजोनलाई सोधेंँ । उनीहरूले अमेरिकामा बेच्न नमिल्ने बनाए । उनीहरूले मैले उल्लेख गरेका अन्य नक्कली किताब पनि हटाए । अहिले पुनः ठूला प्रकाशकहरू एम्याजोनको इरिडिङ विरुद्ध जाग्न थालेका छन् । उनीहरूको आवाजले स्थान पनि पाउन थालेको छ । उनीहरूको संस्था अमेरिकी प्रकाशक एसोसियसनले संघीय व्यापार आयोगमा निकै धेरै अनुसन्धान गरेर तयार पारेको खोजमूलक विश्लेषण बुझाएको छ ।किताबहरू परिवर्तन हुँदैछन् । र पाठकहरू पनि जाग्दैछन् ।स्ट्रेफेल्डले प्रविधि र त्यसले २० वर्षसम्म पार्ने असर सम्बन्धी विषयमा लेखेका छन् । उनी २०१३ को पुलिट्जर पुरस्कार प्राप्त गर्ने समूहका एक सदस्य हुन् ।(द न्युयोर्क टाइम्सबाट अनुदित)"
नेपाल भाषाका विशिष्ट पक्ष,"नेपाल भाषामा नभएका तर अत्यधिक प्रयोग हुने शब्ददैनिक प्रयोगमा आउने सरसामान, भाँडाकुँडा, खानेकुरा, वनस्पति, फूल, पशुपन्छी, जलचर, शरीरका अंगप्रत्यंग आदिइत्यादि तथा मानिसले गर्ने क्रियाकर्म, प्रकट गर्ने र भावभंगी जनाउने शब्दहरू नेपाल भाषामा आफ्नै छन् । अत्यधिक दैनिक प्रयोगमा आउने केही वस्तुविशेषको चाहिँ नेपाल भाषामा आफ्नै शब्द सायद छैनन् । जस्तै खानेकुरामा तरकारी, अचार, आलु, प्याज, केरा आदि । प्याज जातिकै लसुनलाई लाभा र छ्यापीलाई छा भनिन्छ । सायद प्याजपछि भित्रिएको होला । आलु र मकै नेपालमा पछि भित्रिएका हुन्, तापनि मकैलाई कःनि भनिन्छ ।त र टको उच्चारण हामी नेवारको अक्सर छुटिन्न । यो हाम्रो विशेषता हो । त्यसलाई लिएर मजाक पनि गर्छन् । अहिले नेपाल भाषा हराउँदै गएपछि यो पनि हराउँदै गएको छ । नेपाल भाषामा एउटा यस्तो शब्द छ, जुन फ्रेन्च भाषासँग मिल्छ । यसबारे मदनकृष्ण र हरिवंशको एउटा प्रस्तुति छ, त्यो उहाँहरूको अनुमतिबिनै यहाँ संक्षिप्तमा प्रस्तुत गर्ने अनुमति चाह्यौं । उहाँहरू फ्रान्स जाँदा एउटा पसलमा गएछन्, साबुन किन्न । पसलेलाई सोप भनेर अंग्रेजीमा मागेछन्, तर पसलेले ज्यान गए बुझेनन् । झोंक चलेर छिम्माया छ्यों, साबुं (तिम्रो आमाको टाउको, साबुं) भनेछ । पसलेले एस्एस् भनेर साबुन ल्याएर दिएछन् । नेपाल भाषा र फ्रेन्च भाषा दुबैमा साबुनलाई साबुं भन्छन् ।अन्त्यमा, हाम्रो परिवारमा नेपाल भाषामा स्वस्थानी कथाको १२१ वर्ष पुरानो हस्तलिखित पुस्तक छ, जुन हाम्रो बा (सुभद्राको ससुरा) को हजुरबाले नेपाल मण्डल (अहिलेको काठमाडौं उपत्यका) को झोछें टोलका गुरुज्यूबाट लेखाउनुभएको थियो । त्यसमा लेखिएका केही शब्दहरू, जुन दैनिक बोलीचालीमा प्रयोग भएका पाइन्नन्, तिनलाई यहाँ राख्न चाहेँ । ती हुन् छलपोल (तपाईं), ननानं (अविलम्ब), समधाल (सल्लाह), संभोक (दण्डवत), माथनं (प्रकारले), मोचकाव (मार्ने) आदि ।"
कहाँ लगिन्छन् गाईगोरु ?,"सुर्खेत  हेर्दै जीर्ण र जर्जर शरीर । वृद्ध गोरुले न खेती लगाउन सक्छन् न त गाईले प्रजनन क्षमता राख्छन् । नेपालगन्ज उपमहानगरपालिकाले उपयोगिताविहीन तिनै गाईगोरुलाई बिहीबार ट्रकमा हालेर दैलेख, शिरस्थानका लागि पठायो । २४ गाईगोरु बाटोमै मरे । करिब डेढ सय सुर्खेतका कटकुवा क्षेत्रमा बेवारिस छोडिए । अहिले ती गाईगोरु कहाँ, कसले र किन लग्दै थियो भन्ने गम्भीर प्रश्न उब्जिएको छ ।सडकमा गाई भेटिएपछि सुर्खेत प्रहरीको पहिलो प्रतिक्रिया थियो दैलेखको शिरस्थान लग्ने क्रममा ट्रकबाट झार्दा बाटोमै मरेका हुन् । नेपालगन्ज उपमहानगरपालिकाले पनि प्रेस विज्ञप्तिमार्फत सोही जानकारी प्रेषित गरेको छ । जनप्रतिनिधि र शिरस्थान मन्दिर व्यवस्थापन समितिका पदाधिकारी भने ती गाईगोरु शिरस्थानको नाम भजाएर अन्यत्रै लैजान ल्याइएको दाबी गर्छन् । पुच्छो (दान) लगाएर आएका गाईकै व्यवस्थापन गर्न त हामीलाई हम्मेहम्मे छ, ती थाडा (नब्याउने) गाई र बुढा गोरु यहाँ केका लागि मगाउनु ? मन्दिर व्यवस्थापन समिति अध्यक्ष केशवराज थापाले भने, यसबारे हामीलाई केही जानकारी छैन, कसैले गौमातामाथि पाप गरिरहेको छ ।शिरस्थान क्षेत्रमा पर्ने दुल्लु नगरपालिकाका प्रमुख घनश्याम भण्डारीले त तस्करी गर्ने उद्देश्यले गाईगोरु ल्याइएको दाबी गरे । यसअघि पनि बुढाखाडा गाईगोरु दैलेखको बाटो भएर तिब्बतको सीमाक्षेत्रमा पर्ने हुम्ला, मुगुसम्म तस्करी हुने गरेको उनको भनाइ छ । सुर्खेतबाट दैलेखसम्म भनेर ल्याउँछन्, यता ल्याएपछि कालिकोट लैजाने भनेर चराउँदै लैजान्छन्, उनले भने, कालिकोट पुगेपछि भने मुगु लैजाने भनेर लग्छन् अनि त्यहाँबाट सम्बन्धित ठाउँ पुर्याइन्छन् । तस्करीको यही सेटिङ थाहा पाएकै कारण नेपालगन्जबाट ल्याउन लागिएका गाईगोरु दैलेख प्रवेश गर्न नदिन आफूले प्रहरीप्रशासनलाई अग्रिम रूपमा आग्रह गरेको उनले बताए ।कर्णाली प्रदेशका प्रहरी प्रमुख डीआईजी पूर्णचन्द्र जोशीले पनि प्रयोजनविहीन तबरले गाईगोरु ल्याउनु संवेदनशील भएको बताउँदै घटनाबारे अनुसन्धान भइरहेको जानकारी दिए । पाँच जना ट्रक चालक समातिए पनि सबै कुरा उनीहरूबाट नखुल्ने उनको भनाइ छ । उत्तरी मुगुका एक स्थानीयले समेत उत्तरी सीमाक्षेत्रमा गाईगोरु तस्करी हुने बताए । तराईका जिल्ला हुँदै ल्याइएका गाईगोरु मुगु र हुम्लाका उत्तरी सीमावर्ती क्षेत्रका साथै केही संख्यामा तिब्बतसम्मै पुर्याइने गरेको उनको भनाइ छ ।वीरेन्द्रनगर नगरपालिकाका पशु चिकित्सक नारायण न्यौपानेले पनि ती गाईगोरुको अवस्था हेर्दा मनमा कौतूहल उब्जिएको बताए । अधिकांश गाई प्रजनन क्षमता नभएका र गोरु पनि वृद्ध भएका उनको भनाइ छ । यिनलाई पालेर मल बनाउनेबाहेक अरू खासै काम देखिँदैन, उनले प्रश्न गरे, न दूध खान मिल्ने न जोत्न मिल्ने, यी गाईगोरु ट्रकमा हालेर यति टाढा किन ल्याइए होलान् त ?कसरी ल्याइए गाईगोरु ?नेपालगन्ज उपमहानगर क्षेत्रमा छाडा चौपाया सडक सुरक्षाका दृष्टिले प्रमुख समस्या छ । सीमावर्ती भारतबाट समेत छाडा चौपाया आउने गर्छन् । यही समस्या समाधान गर्न उपमहानगरले वडा नं २१ को पुरैनामा कान्जीहाउस बनाएको छ ।त्यहाँ क्षमताभन्दा बढी गाईगोरु भएपछि उपमहानगरले संरक्षण गर्नका लागि कसैले माग गरे दिने नीति बनाएको छ । सोहीअनुसार केही व्यक्तिले दैलेखको शिरस्थानमा लैजाने प्रस्ताव राखेपछि उपमहानगर आफैंले ट्रक व्यवस्था गरी २ सय ९१ गाईगोरु बिहीबार पठाएको थियो । नेपालगन्जबाट सुर्खेतसम्म ट्रकमा हालेर लग्ने र त्यहाँबाट चराउँदै लग्ने योजनाअनुसार पठाइएका हुन्, उपमहानगरका प्रमुख प्रशासकीय अधिकृत हरि प्याकुरेलले भने, तर दुर्घटनावश केही पशु मरेपछि समस्या आइलाग्यो । सुर्खेतसम्म पुर्याउन नगर प्रहरीको टोली नै आएको उनले बताए ।प्याकुरेलको भनाइमा यसअघि पनि विभिन्न व्यक्तिले कान्जीहाउसबाट करिब ८० गाई तथा गोरु जाजरकोट, दैलेखलगायत जिल्लामा लगेका छन् । यति ठूलो संख्यामा ट्रकमा कोचेर लग्ने व्यक्तिबारे भने न उपमहानगरपालिका बोलेको छ न त सुर्खेत प्रहरीले मुख खोलेको छ । प्रहरीले चालकसहित पाँचवटा ट्रक समातेको छ । गाईगोरु ल्याउने जिम्मेवार व्यक्ति भने नियन्त्रणबाहिर छन् । सुर्खेत उपत्यकाको प्रवेशद्वार सुब्बाकुनामा प्रहरी पोस्ट छ । पोस्टनजिकै ८ वटा गाई तथा गोरु मरेका छन् । उपत्यकाको उत्तरतिर पर्ने कटकुवाको सडकमा थप १६ वटा गाईगोरु मरेका छन् । स्थानीयले प्रहरीले राति नै घटनाबारे थाहा पाए पनि कसैलाई समात्नेतिर नलागेको बताए । सुर्खेतका निमित्त प्रहरी प्रमुख डीएसपी रवि रावलले घटनाबारे अनुसन्धान भइरहेकाले धेरै बोल्न नमिल्ने बताए ।कसरी मरे ?पशुचिकित्सक न्यौपानेका अनुसार आयु पुगेका गाई तथा गोरु ट्रकमा खाँदेर ल्याउँदा मरेका हुन् । कतिपय गाईगोरु ट्रकभित्रै मरेका हुन सक्ने उनले बताए । केहीलाई ट्रकबाट झार्ने क्रममा चोट लागेर मरेका देखिन्छन्, उनले भने, मरेका अधिकांश गाईगोरु बुढाखाडा छन् । बेवारिस छोडिएकामध्ये २५ वटालाई उपचार गरी निको पारिएको उनले बताए ।कटकुवाका विभिन्न ठाउँमा छोडिएका गाईगोरुमा चोटपटक लागेको देखिन्छ । मरेका गाईगोरुमा पनि घाउचोट देखिएको न्यौपानेले बताए । यद्यपि मृत्युको कारण थाहा पाउन मरेका गाईको ग्रस (बाहिरी) र इन्टरनल (भित्री) पोस्टमार्टम गरिने उनको भनाइ छ ।"
त्रिभुवन विमानस्थल आइतबारदेखि ७ घण्टा बन्द,"काठमाडौं  धावनमार्गलगायत संरचना जीर्णोद्धारका लागि त्रिभुवन विमानस्थल फेरि ७ घण्टा बन्द हुने भएको छ । जीर्णोद्धारको दोस्रो चरणको काम आइतबार (सेप्टेम्बर १) बाट सुरु हुँदै छ ।विमानस्थलका महाप्रबन्धक राजकुमार क्षत्रीका अनुसार आइतबारदेखि राति साढे ११ बजेदेखि बिहान साढे ६ बजेसम्म विमानस्थल बन्द हुनेछ । नेपाल वायुसेवा निगमले बिहीबारदेखि सुरु गरेको जापानको ओसाका उडानका दिन भने विमानस्थल मर्मत आधा घण्टा स्थगन गरिनेछ । निगमको उडान हुने दिन मंगलबार, बिहीबार र शनिबार राति २ बजे जीर्णोद्धार तथा मर्मत कार्य रोकिनेछ, क्षत्रीले भने, साढे २ बजे जहाज उडेपछि फेरि काम सुचारु गरिने छ । निगमलाई जापानको ओसाका विमानस्थलले दिएको समयतालिका फेर्न नमिल्ने भएकाले प्राधिकरणले सरकारको निर्देशनअनुसार ठेकेदार कम्पनीसँग आग्रह गरेर राति आधा घण्टा मर्मत रोक्ने निर्णय गरेको हो । निगमको राति साढे २ बजे उडेको विमान अर्को दिन साँझ ६ बजेपछि मात्रै काठमाडौं फर्किन्छ । यो रुटको एकतर्फी उडान समय साढे ७ घण्टा हाराहारी छ ।नेपाल नागरिक उड्डयन प्राधिकरण मातहतको हवाई यातायात क्षमता अभिवृद्धि आयोजनाका अनुसार विमानस्थल रिह्याबिलिटेसन (जीर्णोद्धार) को काम भदौ १५ देखि पुस १५ सम्म सञ्चालन हुनेछ । यस अवधिमा ७ घण्टा विमानस्थल बन्द हुनेछ । यो चरणमा धावनमार्गको मध्यरेखामा लाइट राख्ने, ट्याक्सीवे, एप्रोन र धावनमार्ग जोड्ने लिंक रोड, धावनमार्गसँग जोडिएका ड्रेन मर्मत आदिको काम हुनेछ ।यसअघि तीन महिना (चैत ११ देखि असार १६ सम्म) १० घण्टा आंशिक उडान बन्द गर्दै धावनमार्ग जीर्णोद्धार गरिएको थियो । पहिलो चरणमा चिनियाँ ठेकेदार कम्पनीले ३ हजार ५० मिटर लामो तथा ४५ मिटर चौडाइको धावनमार्गमा मध्यरेखाबाट दायाँबायाँ २० मिटर चौडाइ तथा २० सेन्टिमिटर खनेर उच्च गुणस्तरको बिटुमिन राखेको थियो । चिनियाँ ठेकदार कम्पनी चाइना नेसनल एरो टेक्नोलोजी इन्टरनेसनल इन्जिनियरिङ कर्पोरेसनले मनसुन सुरु भएकाले पहिलो चरणको जीर्णोद्धारको काम असार १६ पछि रोकेको थियो । धावनमार्ग मर्मत सकिएपछि विमानस्थल पुनः २१ घण्टा सञ्चालनमा आएको थियो । आयोजनाका अनुसार अब घामपानीका कारण धावनमार्गको पिच उप्किने, जहाज होल्डमा राख्नुपर्ने समस्या छैन । सबै कार्य समयमै सकिए पुस १५ पछि काठमाडौं विमानस्थल चौबिसै घण्टा सञ्चालन गर्न सकिनेछ । प्राधिकरणले यो जीर्णोद्धारले धावनमार्ग कम्तीमा २० वर्षसम्म चौबिसै घण्टा सञ्चालन गर्न सकिने क्षमताको बन्ने भनेको छ । यो ठेक्का चिनियाँ कम्पनीले ३ अर्ब ७८ करोड रुपैयाँमा सकारेको थियो ।जापान उडान घटाइयोनेपाल वायुसेवा निगमले जापानको ओसाका उड्न थालेको पहिलो साता नै उडान तालिका घटाएको छ । सातामा तीन उडान तय गरिएकामा अपेक्षाअनुसार यात्रु नआएर घाटा बेहोर्नुपर्ने भएपछि आगामी बिहीबारको उडान खारेज गरिएको हो । पर्यटन मन्त्रालयमा वायुसेवा हेर्ने एक उच्च अधिकारीका अनुसार शनिबार बिहानको उडानमा जाने यात्रुको संख्या १७ जना (शुक्रबार साँझसम्म) र ओसाकाबाट फिर्नेको संख्या ६५ छ । फिर्नेमध्ये ३० भन्दा बढी यात्रु गत साता निःशुल्क उडेर निगमकै खर्चमा ओसाकामा बस्दै आएका हुन् । उच्च अधिकारीका अनुसार पर्यटनमन्त्री योगेश भट्टराई आफैंले जापान उडानको समीक्षा गर्दै तालिका घटाएका हुन् ।निगमको वाइडबडीले उडान आधारमा १ घण्टामा झन्डै साढे ६ हजार किलोलिटर तेल खाने निगमको मुख्यालयस्थित एक वरिष्ठ क्याप्टेनले जानकारी दिए । यो हिसाबले ओसाका उडानमा दुईतर्फी समय झन्डै १४ घण्टा र ९१ हजार किलोलिटर तेल लाग्छ । अहिलेको बजार मूल्यअनुसार आउजाउ गर्दा तेलमै १ करोड १० लाखजति खर्च हुन्छ । लेन्डिङ, ग्राउन्ड हेन्डलिङ, नेभिगेसन तथा पार्किङसहितको एकपटकको खर्च २ करोडसम्म पुग्ने देखिएपछि यात्रुभार नबढदासम्मलाई उडान संख्या घटाइएको हो । काठमाडौंओसाकाका लागि ७० हजार रुपैयाँ शुल्क तोकिएको छ । शनिबारको उडानबाट निगमले मुस्किलले ३५ लाख रुपैयाँ आम्दानी गर्ने देखिएको छ । यसमा पनि १० लाख रुपैयाँ कर बुझाउनुपर्छ । दसैंतिहारजस्ता चाडको मुखमा दोहा, दुबई र दिल्लीमा उच्च माग रहेकाले जबर्जस्ती जापान उडानको अर्थ नरहेको भन्दै तालिका घटाइएको हो । अहिलेकै अवस्थामा जापान उडान जारी रहे १२ वटा फ्लाइटका दरले मासिक १८ करोड रुपैयाँ घाटा हुने देखिएको छ ।"
काउन्सिल विधेयकमा संशोधन हाल्न ७२ घण्टा,"काठमाडौं राष्ट्रिय सभामा सत्तारूढ दल नेकपाका मुख्य सचेतक खिमलाल भट्टराईले मिडिया काउन्सिललाई स्वायत्त, स्वतन्त्र एवं शक्तिशाली संगठनका रूपमा स्थापित गर्ने गरी विधेयक समृद्ध बनाइने बताएका छन् । मिडिया काउन्सिल विधेयकमाथिको सैद्धान्तिक छलफलमा उनले नेपाल पत्रकार महासंघले उठाएका सरोकारलाई सम्बोधन गर्न आफूहरू प्रतिबद्ध रहेको जानकारी दिए । उहाँहरूलाई मिडिया काउन्सिलको स्वतन्त्रता र स्वायत्तताको चिन्ता छ । त्यसमा मन्त्रीजीले पनि बोलिसक्नुभएको छ । मैले आफैं महासंघसँग सम्झौतापत्रमा हस्ताक्षर गरेको छु, उनले भने, काउन्सिलको स्वायत्तता र स्वतन्त्रता कुण्ठित गर्ने र प्रेस स्वतन्त्रतालाई कमजोर बनाउने पक्षमा हामी छैनौं । महासंघसँग गरिएका प्रतिबद्धता पूरा गरेर जान्छौं । प्रेस स्वतन्त्रताको रक्षा र प्रेस जगतमा रहेको अराजकता, स्वेच्छाचारितालाई नियमन गर्ने हिसाबले काउन्सिल बन्नुपर्ने उनले बताए । चरणबद्ध छलफलपछि त्यस विषयमा राजनीतिक दल एक ठाउँमा छौं, प्रेस स्वतन्त्रताको सवालमा हाम्रो जग एउटै छ, उनले थपे, विधेयकमा संशोधन गर्नुपर्ने विषयलाई संशोधन र थप स्पष्ट पर्नुपर्ने विषयलाई त्यहीअनुसार व्याख्या गरेर जान्छौं । सञ्चार तथा सूचना प्रविधिमन्त्री गोकुल बाँस्कोटाले विधेयकमाथि विचार गरियोस् भन्ने राखेको प्रस्तावमा सबै दलले समर्थन जनाएपछि विधेयकले आगामी प्रक्रियामा प्रवेश पाएको छ । विधेयकमाथि संशोधन हाल्न सांसदलाई ७२ घण्टाको समय दिइएको छ । राजपा सांसद वृषेशचन्द्र लालले मन्त्री तथा सत्तारूढ दलबाट आएको प्रतिबद्धताकै आधारमा विधेयकमाथिको प्रक्रिया अगाडि बढेको भन्दै त्यो विश्वास नतोडियोस् भन्ने आग्रह गरे । सैद्धान्तिक छलफलमा भाग लिँदै उनले प्रेस स्वतन्त्रतामाथि कुनै किसिमको प्रतिबन्ध भयो भने लोकतन्त्रको फङसनमै समस्या आउने उल्लेख गरे । काउन्सिलमा मिडियालाई उपभोक्ताको पनि प्रतिनिधित्व हुनुपर्ने उनले सुझाए । कांग्रेस सांसद बद्रीप्रसाद पाण्डेले पनि सरकार स्वयंले काउन्सिलको स्वायत्तता र प्रेस स्वतन्त्रताका सवालमा विश्वास दिलाएकाले त्यसैलाई टेकेर अगाडि बढेको प्रतिक्रिया दिए । नियन्त्रणको पक्षमा छैनौं : मन्त्री बाँस्कोटा सञ्चार तथा सूचना प्रविधिमन्त्री बाँस्कोटाले स्वतन्त्र प्रेस नियन्त्रणको पक्षमा सरकार कहिल्यै जान नसक्ने बताएका छन् । विधेयकमाथि उठेका सवालको जवाफ दिने क्रममा उनले स्वतन्त्र प्रेसको नियन्त्रण लोकतन्त्रको मुख्य पद्धतिभित्र नपर्ने दाबी गरे । प्रेस स्वतन्त्रतामाथि बाहय एवं आन्तरिक चुनौती रहेको भन्दै आन्तरिक चुनौती स्वयं प्रेसबाट सृजित रहेको उनले उल्लेख गरे । मिडिया आफैं बहकिँदा प्रेसको विश्वसनीयतामाथि प्रश्न उठ्न थालेको छ । प्रेसमाथिको नागरिकको विश्वास उठदै जानु डरलाग्दो कुरा हो, उनले भने, स्वतन्त्रता र स्वच्छन्दताको परिभाषा ठोस ढंगले हुनुपर्छ । जे पनि गर्न पाउनु पत्रकारिता होइन । काउन्सिल विधेयकमा रहेको दण्ड जरिवाना र क्षतिपूर्तिको प्रावधान हटाएर जान सकिने उनको भनाइ छ । पदाधिकारी चयन प्रक्रिया पहिला पनि सरकारले नै गर्थ्यो, अहिले पनि उसैले गर्ने प्रस्ताव छ, उनले भने, यसलाई सञ्चार मन्त्रालयको अंग बनाउन खोजिएको होइन ।"
फैसलामाथि संसदीय समितिमा प्रश्न उठाउन मिल्छ कि मिल्दैन ?,"काठमाडौं एनसेलको कर निर्धारणसम्बन्धमा सर्वोच्च अदालतले गरेको फैसलामाथि प्रश्न उठाउन मिल्ने कि नमिल्ने भन्नेबारे सांसदहरूले बहस सुरु गरेका छन् ।अदालतको फैसला संसदीय समितिमा छलफलको विषय बन्न सक्छ कि सक्दैन ? प्रतिनिधिसभाको कानुन तथा मानवअधिकार समिति बैठकमा शुक्रबार सांसदहरूले प्रश्न गरे, अदालतले फरकफरक फैसला गरेर गलत नजिर बस्यो भने के गर्ने ? कर निर्धारण गर्ने निकाय अदालत हो कि होइन ? सांसदको यो प्रश्नले संसदीय समिति र अदालतको क्षेत्राधिकारका विषयमा बहस सुरु भएको छ ।प्रमाण ऐन संशोधन विधेयकमाथिको छलफलक्रममा सांसदहरूले एनसेलको कर निर्धारणका विषयमा सर्वोच्चले गत ९ गते गरेको फैसलाको प्रसंग उठाएका हुन् ।कांग्रेस सांसद सञ्जय गौतमले संसदीय अभ्यासमा यस्तो विषयमाथि छलफल गर्ने कि नगर्ने यकिन गर्न माग गरे । कर निर्धारण गर्ने कुन निकाय हो ? अदालतले गर्न पाउँछ कि पाउँदैन ? उनले भने । समितिमा उपस्थित नेकपा संसदीय दलका उपनेता सुवास नेम्वाङलाई सम्बोधन गर्दै उनले थपे, मेरो आग्रह सुवास दाइसँग पनि हो, यो गम्भीर विषय हो जस्तो लाग्छ ।नेकपा संसदीय दलका सचेतक देवप्रसाद गुरुङले अदालतको फरकफरक निर्णय आउँदा त्यस्तै नजिर बस्ला कि भन्ने चिन्ता हुने बताए । उनले फैसलाका विस्तृत पाटा केलाउनुपर्ने बताए । राजपाका लक्ष्मणलाल कर्णले अदालतको फैसला मगाएर छलफल गर्नुपर्ने बताए । अदालतलाई आदेश दिन नसके पनि छलफल गर्न त सकिन्छ, उनले भने । बैठकमा नेकपा संसदीय दलका उपनेता नेम्वाङले कुनै प्रतिक्रिया दिएनन् । समिति सभापति कृष्णभक्त पोखरेलले कुनै निर्णयबारे जनस्तरबाट प्रतिक्रिया आएपछि समितिले चासो र सरोकार राख्न सक्ने बताए । यस्तो चासो स्वाभाविक हुन्छ, उनले भने, कमीकमजोरी रहेछ भने सुधार गर्न सकिन्छ ।समितिले एजेन्डा नबनाए पनि अदालतको विषयमा संसदीय समितिले के गर्न हुने के नहुने यकिन गरेर अर्को बैठकमा छलफल गरिने बताए । संविधान तथा कानुनविद्ले भने संसदीय समितिले अदालतलाई कुनै निर्देशन दिन नसके पनि उसले गरेका फैसलाबारे सकारात्मक मनसायले छलफल गर्न सकिने बताएका छन् । वरिष्ठ अधिवक्ता हरिहर दाहालले फैसलालाई रचनात्मक ढंगले टिप्पणी गर्न मिल्ने बताए । फैसलाको प्रभावबारे समीक्षा गर्न सकिन्छ, उनले भने, विचाराधीन मुद्दा र न्यायाधीशको व्यक्तिगत चरित्रका विषयमा चाहिँ कुरा उठाउन मिल्दैन ।अधिवक्ता टीकाराम भट्टराई अदालतको फैसलाबारे समितिले प्राज्ञिक ढंगले छलफल गर्न सक्ने बताउँछन् । यस्तो छलफलका लागि सांसदलाई अधिकार छैन भन्न मिल्दैन, उनले कान्तिपुरसँग भने, फैसला सार्वजनिक दस्तावेज हो, यसलाई जनताका प्रतिनिधिले छलफलको विषय बनाउँदा अदालतमाथि प्रभाव पार्न खोजेको अर्थ लाग्दैन । समितिले कुनै मुद्दा ठीक भयो वा बेठिक भन्ने निष्कर्ष निकाल्न भने नसक्ने उनले बताए ।"
महिला आयोग सिफारिसमै सीमित,"काठमाडौं  राष्ट्रिय महिला आयोगका कर्मचारीले कञ्चनपुरकी निर्मला पन्तको बलात्कार र हत्या घटनाबारे स्थलगत अनुगमन गरेका थिए । प्रतिवेदन पनि तयार पारे तर सार्वजनिक गर्न र सरकारलाई सुझाव दिन सकेनन् । पदाधिकारी अभावमा प्रतिवेदन सार्वजनिक गर्न नसकेपछि आयोगले घटनाप्रति बेवास्ता गरेको व्यापक टीकाटिप्पणी भयो ।आयोग कर्मचारीले यस वर्ष बाढीपहिरो र डुबानले बढी प्रभावित तराई क्षेत्रको स्थलगत अनुगमन गरी महिलाको अवस्था बुझ्ने योजना बनाए र केही दिनमै स्थगित गरे । अनुगमन प्रतिवेदन सार्वजनिक गर्ने अधिकार नरहेकाले पछि हटेको एक कर्मचारीले बताए । प्रतिवेदन सार्वजनिक नगरे आयोग आयो, हेर्यो, फर्क्यो, नाम मात्रैको आयोग भन्ने हुन्छ, ती कर्मचारीले भने, निराशा छर्नुभन्दा नजानै बेस भनेर गएनौं ।अनुगमन प्रतिवेदन सार्वजनिक गर्नुअघि पदाधिकारीबाट स्वीकृत गर्नुपर्छ । ०५८ सालमा स्थापित यो आयोग संवैधानिक बनेयता पदाधिकारीविहीन छ । पछिल्लो समय घटनाप्रधान अनुगमन योजना बनाउनै छाडेको छ । बनाए पनि स्थगित गर्ने गरेको छ । पदाधिकारी नहुँदा आयोग सिफारिस गर्ने काममा सीमित छ । नीतिगत निर्णय गर्न बाधा पुगेको छ ।आयोगले पूर्णता पाउन संविधानमा उल्लेख भएअनुसार एक अध्यक्ष र चार सदस्य नियुक्त हुनुपर्छ । आयोग ऐन, ०७४ अनुसार महिला सशक्तीकरणका लागि नीतिगत र कानुनी व्यवस्था तथा सरकारका कार्यक्रमको समीक्षा, अनुगमन, मूल्यांकन गरी सुझाव दिने अधिकार पदाधिकारीलाई मात्रै छ । अहिले यी काम ठप्पजस्तै छन् । ऐनअनुसार नियमावली र रणनीतिक मस्यौदा तयार भएको ६ महिना भइसक्यो, पदाधिकारी नभएपछि थन्किएको छ, आयोग सचिव दीपेन्द्र काफ्लेले भने, नियमावलीले पूर्णता नपाएपछि निर्देशिका बनेको छैन, नीतिगत काम गर्न समस्या छ । संविधान बन्नुअघि आयोग तत्कालीन महिला मन्त्रालयअन्तर्गत थियो । संविधानतः संवैधानिक आयोगको संरचनाअनुरूप बनेपछि आयोगमा पदाधिकारी नियुक्ति हुन सकेका छैनन् । कर्मचारीले दैनिक कामकाज गरे पनि सेवाप्रवाहका लागि निर्देशन दिन सक्दैनन् ।महिलाका मुद्दामा तत्काल रेस्पोन्स गर्नुपर्ने आयोग नियमित प्रशासनिक काम र जनचेतना जगाउने काममा सीमित छ । आयोगमा आउने उजुरीको कानुनी उपचारका लागि बार एसोसिएसन, सेल्टरका लागि सेफ हाउस, जोखिमपूर्ण अवस्था समाधानका लागि प्रहरी प्रधान कार्यालयमा सिफारिस गर्नुपर्ने अवस्था छ । उजुरी सम्बोधन गर्ने काम भइरहेका छन्, प्रभावकारिता छैन । स्थानीय तथा प्रदेश सरकारका योजना तथा कार्यक्रम महिलामैत्री छन्छैनन् अनुगमन हुन सकेको छैन । उजुरी व्यवस्थापनमा समस्या महिला तथा बालबालिकाका उजुरी आइसकेपछि आयोग कर्मचारीले सुनुवाइ गर्छन् । कर्मचारी तहबाट कार्यान्वयन भइसकेपछि पदाधिकारीले गर्नुपर्ने काम बाँकी रहन्छन् । पदाधिकारी नभई निर्णय गर्न नहुने जटिल प्रकृतिका मुद्दामा समस्या भइरहेको आयोगको कानुन फाँटका कर्मचारी बताउँछन् । उजुरी व्यवस्थापनमा समस्या हुँदा घटनाहरू अनुगमन गर्नुको अर्थ नरहने कानुन फाँटकी कल्पनाकुमारी खतिवडाले बताइन् । महिला हिंसाका घटना अनुगमन गर्छौं तर सार्वजनिक गर्ने अधिकार छैन, उनले भनिन्, आयोगबाट अनुगमन किन भएन भन्ने गुनासा आउँछन्, खास कारण यही हो । घरेलु हिंसाबाहेकका उजुरी कार्यान्वयन गर्नसक्ने अवस्था छैन । उजुरीबारे सम्बन्धित पक्षसँग लिखित जवाफ माग्दा चित्तबुझ्दो नपठाए पुनः जवाफ माग्ने, छलफल, बैठक गरेर निष्कर्ष निकाल्ने अधिकार कर्मचारीलाई छैन । आयोगका सूचना अधिकरी ध्रुवराज क्षेत्रीका अनुसार गत वर्ष घरेलु हिंसा र महिला हिंसा गरी १ हजार ४ सय ७४ उजुरी परेका थिए । ३६२ उजुरी कानुनी सहयोग तथा परामर्श केन्द्र (ल्याक) मा, १९ उजुरी कानुन अन्वेषण तथा स्रोत विकास केन्द्र (सेलर्ड) मा, ११२ उजुरी बार एसोसिएसनमा, १०७ उजुरी साथीसिविनमा तथा २८५ अन्य निकायमा सिफारिस गरिए । २५९ उजुरी भने आयोग आफैंले सहमति गराएर टुंग्याएको थियो ।"
पूर्वमन्त्री नेपालीको निधन,"महोत्तरी पूर्वयुवा तथा खेलकुदमन्त्री गणेश तिवारी नेपालीको शुक्रबार निधन भएको छ । ७७ वर्षीय उनी मधुमेह र देब्रे फोक्सोको क्यान्सरबाट पीडित थिए । उनको जलेश्वरस्थित निवासमा शुक्रबार साँझ निधन भएको हो । कांग्रेसले आहवान गरेको सशस्त्र संघर्ष र सत्याग्रहजस्ता लोकतन्त्र स्थापनाको आन्दोलनमा सक्रिय रहेर पक्राउ परेका उनी जलेश्वर, मलंगवा, सिन्धुली, रामेछाप र नख्खु कारागारमा पटकपटक गरी ९ वर्ष थुनामा परेका थिए । भारतमा करिब ७ वर्ष निर्वासित जीवन पनि बिताएका उनलाई उता पनि पक्राउ गरी हातहतियार मुद्दामा सीतामढीको डुमरा र मुजफ्फरपुर जेलमा डेढ वर्ष थुनामा राखिएको थियो । २०४५ मा कांग्रेसको महोत्तरी जिल्ला सभापति रहेका उनले पार्टीभित्रै पनि पदका लागि संघर्ष गर्नुपरेको थियो । २०४९ मा तत्कालीन नेकपा एमाले प्रवेश गरेर ०५१ को प्रतिनिधिसभा निर्वाचनमा महोत्तरी४ बाट उठेका उनी पराजित भएका थिए ।"
"हामीलाई नकुट, बरू गोली हान","कस्मीरनयाँदिल्ली  भारत प्रशासित कश्मीरको विशेषाधिकार खारेज गर्ने केन्द्र सरकारको निर्णयपछि भारतीय सेनाले गाउँलेहरूलाई कुटपिट तथा यातना दिने गरेको आरोप लगाइएको छ । कश्मीरका केही गाउँलेहरूले आफूहरूलाई सुरक्षाकर्मीले करेन्ट लगाउने तथा लठ्ठी र तारले हान्ने गरेको बताएका बीबीसीले उल्लेख गरेको छ । बीबीसी संवाददाताका अनुसार कतिपय गाउँलेले आफ्ना जीउमा लागेको चोटसमेत उनलाई देखाएका थिए । तर भारतीय सेनाले उक्त आरोप आधारहीन र प्रमाणहीन भएको बताएको छ । नरेन्द्र मोदी नेतृत्वको सरकारले अगस्ट ५ मा कश्मीरको विशेषाधिकार खारेजीको निर्णय गरेसँगै जम्मुकश्मीर क्षेत्रमा दसौं हजार सैनिक थप गरिएको छ । सरकारी निर्णयको विरोधमा आवाज उठाउने करिब ३ हजार नेता, व्यापारी तथा अभियानकर्मी लगायतलाई थुनामा राखिएको छ । भारतीय सञ्चारमाध्यमका अनुसार कतिपय बन्दीलाई कश्मीर बाहिर सारिएको छ । मुस्लिम बाहुल्य कश्मीरमा शान्ति सुव्यवस्था कायम गर्न त्यस्ता कदम चालिएको अधिकारीहरूको भनाइ छ । संविधानप्रदत्त विशेषाधिकार खारेजीसँगै जम्मुकश्मीरलाई केन्द्र प्रशासित दुई राज्य बनाइएको हो । भारतीय सेना तीन दशकभन्दा बढी समयदेखि कश्मीरका पृथकतावादी विद्रोहीसँग क्षेत्रमा लडिरहेको छ । संविधानको धारा ३७० खारेज गर्ने सरकारी निर्णयको कश्मीरीबाहेक अन्य भारतीयले खुसी मनाएका थिए । कपितय मानिसले साहसी निर्णय लिएको भन्दै प्रधानमन्त्री नरेन्द्र मोदीको प्रशंसा गर्ने गरेका छन् । भारतविरोधी विद्रोहको केन्द्रका रूपमा चिनिने कश्मीरका विभिन्न गाउँको स्थलगत रिपोर्टिङ गरेका बीबीसीका संवाददाता समीर हस्मीका अनुसार सुरक्षाफौजले रातको समय स्थानीयलाई कुटपिट र यातना दिने गरेका थाहा भएको बताए । चिकित्सक तथा स्वास्थ्य अधिकारीहरू आफ्ना बिरामीबारे पत्रकारसँग बोल्न अनिच्छुक छन् । तर गाउँलेहरूले सुरक्षा फौजले दिएको यातना भन्दै शरीरका चोटपटक आफूलाई देखाएका हस्मीले बताए । स्थानीयका अनुसार केन्द्र सरकारको निर्णयको केही घण्टामै एक गाउँमा सेना घरघरै पसेको थियो । दुई दाजुभाइले आफूहरूलाई सेनाले निद्राबाट ब्युँझाएर एक दर्जनजति गाउँका पुरुषलाई राखिएको स्थानमा लगेको बताए । तीमध्ये एकले भने, उनीहरूले हामीलाई पिटे । हामीले केही गरेका छैनौं, तपाईंहरूले अन्य गाउँलेलाई सोध्न सक्नुहुन्छ भन्यौं । तर हाम्रा कुरा सुनिएन । उनका अनुसार सेनाले शरीरका विभिन्न अंगमा लात्ती, लठ्ठी तथा बिजुलीका तारले हान्नुका साथै करेन्ट लगाउँर यातना दिएका थिए । सुरक्षाकर्मीले आफूहरूलाई बेहोस हुनेगरी कुटेको र त्यसपछि करेन्ट लगाएर बेहोस बनाएको उनको भनाइ छ । यातना सहन नसकेर कराउनेलाई सुरक्षाकर्मीले मुखमा माटो कोचिदिएको उनले बताए । ती पुरुषले सुरक्षाकर्मीसँग हामी निर्दोष छौं, किन यातना दिएको भनेर सोध पनि पनि बेवास्था गरेको बताए । मैल त पिट्नुको साटो बरु मारिदेऊ भनें । यातना सहन नसकेर मृत्युका लागि ईश्वर पुकारें, उनले भने । अर्का एक गाउँलेले सुरक्षाफौजले आफूलाई ढुंगा हान्नेहरूको नाम बताउन भनेको बताए । केही वर्षयता कश्मीरमा हुने विरोध प्रदर्शनमा सुरक्षाफौजविरुद्ध ढुंगा हान्ने क्रम बढ्दो छ । उनले भनेका छन्, मैले त्यस्ता कसैलाई नचिनेको बताएपछि चस्मा, लुगा र जुत्ता खोल्न लगाइयो । त्यसपछि उनीहरूले निर्दयी तरिकाले करिब २ घण्टासम्म लठ्ठी र छडले हाने र अचेत हुनासाथ करेन्ट लगाएर ब्युँझाए । उनले सुरक्षाकर्मीको ज्यादती यस्तै भइरहे आफूसँग बन्दुक बोक्नुको विकल्प नहुने बताए । सधैं म यस्तो यातना सहन सक्दिनँ, उनले भने । ती युवाका अनुसार सुरक्षाफौजले आफूहरूविरुद्ध प्रदर्शन गरे सबैको यस्तै हालत बनाइदिने चेतावनी दिँदै सबै गाउँलेलाई सुनाइदिन भनेका थिए । बीबीसीले कुरा गरेका गाउँका सबै पुरुषले सुरक्षाफौजले सम्पूर्ण गाउँलेलाई त्रसित बनाउन र प्रदर्शन गर्नबाट रोक्न यसो गरेको उनीहरूको विश्वास रहेको बताए । भारतीय सेनाले एक विज्ञप्ति जारी गर्दै कस्श्मीरीमाथि कुनै पनि दुर्व्यवहार तथा यातना नदिइएको दाबी गरेको छ । सैनिक प्रवक्ता कर्णेल अमन आनन्दले भनेका छन्, त्यस्ता घटनाबारे हामीसामु कुनै जानकारी छैन । ती सबै खराब तत्त्वले हामीविरुद्ध लगाएका झूटा आरोप हुन् । उनले जम्मुकश्मीर क्षेत्रमा नागरिकको सुरक्षाका लागि चालिएका कदमका कारण कसैको पनि मृत्यु नभएको तथा घाइते नभएका दाबी गरे । सेनाले स्थानीयलाई यातना नदिएको तथा एक व्यावसायिक संस्थाका हैसियतमा मानवअधिकारबारे राम्रो ज्ञान भएको तथा त्यसको सम्मान गर्ने जनाएको छ । राष्ट्रिय मानवअधिकार आयोगले गत ५ वर्षको अवधिमा उठाएका ३७ मध्ये २० मुद्दा आधारहीन पुष्टि भइसकेका, १५ बारे छानबिन जारी रहेको र ३ वटामा मात्र आरोप पुष्टि हुने आधार देखिएको सेनाको भनाइ छ । यद्यपि, कश्मीरमा मानवअधिकारका क्षेत्रमा क्रियाशील दुई मुख्य संस्थाले यसै वर्ष सार्वजनिक गरेका प्रतिवेदनअनुसार विगत ३ दशकमा मानवअधिकार उल्लंघनका सयौं घटनामा सेना जिम्मेवार भएको दाबी गरिएको छ । संयुक्त राष्ट्रसंघीय मानवअधिकार आयोगले पनि कश्मीरमा भएका मानवअधिकार ज्यादतीका घटनाबारे स्वतन्त्र छानबिनका लागि समिति गठनको माग गर्दै आएको छ । आयोगले यसअघि कश्मीरमा भएका मानवअधिकार उल्लंघनका घटनाबारे ४९ पृष्ठको प्रतिवेदन सार्वजनिक गरिसकेको छ । तर भारत सरकारले उक्त प्रतिवेदन अस्वीकार गरेको छ ।"
चीनले आधा दर्जन फ्री ट्रेड पाइलट जोन खोल्ने,"बेइजिङ चीनले दक्षिण एसियासहित छिमेकी मुलुकसँगको वाणिज्य आदानप्रदान बढाउन स्वतन्त्र व्यापार परीक्षण क्षेत्रको स्थापनालाई तीव्रता दिने भएको छ । चीनको राज्य परिषद्ले थप ६ नयाँ स्वतन्त्र व्यापार पाइलट जोनको स्थापना गरेर खुलापनतर्फ उन्मुख भएको पुष्टि गर्न लागेको हो । प्रस्तावअनुसार चीनका सानतोङ, च्याङ्सु, क्वाङ्सी, हपै, युनान र हैलुङच्याङ प्रान्तमा यस्तो पाइलट जोन स्थापना गरिने छ ।युनान प्रान्तसँग भियतनाम, लाओस र म्यान्मारसँग सीमा जोडिएका छन् । यस प्रान्तमा खुल्ने फ्री ट्रेड जोनको लक्ष्य दक्षिण एसिया र दक्षिणपूर्वी एसियासँगको सहकार्यलाई बलियो पार्नु रहेको चीनका उप वाणिज्यमन्त्री एवं अन्तर्राष्ट्रिय व्यापार वार्ताका लागि उपप्रतिनिधि वाङ सौवनले बताए । छिमेकी मुलुकहरूसँगको आर्थिक तथा व्यापारिक सहयोग गहन गर्नका लागि यसले ठूलो सहायता गर्ने बताउँदै मंगलबार बेइजिङमा उनले भने, भौतिक स्थितिअनुसार छिमेकी देशहरूसँगको वाणिज्य सम्बन्ध थप विस्तार गरिने छ ।क्वाङसी स्वतन्त्र व्यापार परीक्षण क्षेत्रले सीमावर्ती व्यापार र श्रमिक सहयोगको विकासलाई अगाडि बढाउने छ भने उत्तरपूर्वी हैलुङच्याङ प्रान्तले छिमेकी रसियासँग सहयोग विस्तार गर्ने छ । हपै प्रान्तमा हुने परीक्षण क्षेत्रले जैविक चिकित्सा तथा स्वास्थ्य उद्योगकको खुलापन तथा सुधारमा टेवा पुर्याउने छ । क्वाङ्सी, हैलुङच्याङसहित युनान प्रान्तमा फ्री ट्रेड जोन खोल्नुको चीनमा सीमामा रहेका देशहरूलाई चीन प्रवेशका लागि ढोका खोल्नु रहेको चिनियाँ वाणिज्य अधिकारीहरूले बताए ।चीनले आगामी जनवरीमा पहिलोपटक वैदेशिक व्यापार लगानी कानुन कार्यान्वयनमा ल्याउने तयारी गरेको छ । सोही कानुन कार्यान्वयनको एउटा चरणको रूपमा स्वतन्त्र व्यापार क्षेत्रको स्थापनालाई लिइएको छ । चीनले सन् २०१३ मा पहिलो पटक व्यापारिक सहर साङ्हाईमा स्वतन्त्र व्यापार पाइलट जोनको थालनी गरे यता हालसम्म १२ वटा यस्ता क्षेत्र स्थापना भइसकेका छन् । ती केन्द्रहरू अधिकांश तटीय प्रान्त, प्रशासनिक सहर र स्वायत्त प्रदेशमा फैलिएका छन् ।तवर्ष सन् २०१८ मा सुधार तथा खुलापनको ४०औं वार्षिकोत्सवपश्चात् चीनले सुधार तथा खुलापनमा नयाँ कदम चाल्ने प्रयास गरिरहेको छ ।"
ताइवानलाई हतियार नबेच्न चीनको चेतावनी,"बेइजिङ ताइवानलाई हतियार बेच्ने व्यवसायमाथि नाकाबन्दी लगाउनेसम्मको चेतावनीका बाबजुद अमेरिकाले अटेर गरिरहेका बेला चीनको रक्षा मन्त्रालयले पनि आफ्नो योजना तुरून्त फिर्ता लिन पुनः चेतावनी दिएको छ । बिहीबार बेइजिङमा पत्रकार सम्मेलन गरी चिनियाँ रक्षा मन्त्रालयका प्रवक्ता रन क्वोछ्याङले यस्तो आग्रह दोहोर्याएका हुन् । उनले अमेरिकालाई भने, ताइवानसँगको हतियार बिक्री योजना तुरून्त फिर्ता लिन तथा सैन्य सम्बन्ध तत्काल रोक्न अमेरिकालाई अनुरोध गर्दछौं ।यसअघि ८ बिलियन अमेरिकी डलर बराबरका लडाकु जहाज र यन्त्र बेच्ने निर्णय अमेरिकी सिनेटले पारित गरेपछि चीनको परराष्ट्र मन्त्रालयले पनि बारम्बार निर्णय फिर्ता लिन अपील गरेको थियो । अमेरिकाले मध्यम दूरीका परमाणु हतियार सम्बन्धी सन्धिबाट अलग हुने निर्णय गरेर अन्तर्रास्ट्रय तथा क्षेत्रीय सुरक्षा र स्थिरतामा खलल पारेको चीनको आरोप छ । त्यसका साथै साउथ चाइना समुद्र वरपरका क्षेत्रमा अनधिकृत रूपमा प्रवेश गरेर उत्तेजना फैलाउन खोजेको आरोप पनि चीनले लगाउँको छ । प्रवक्ता रनले भने, चीनले यसअघि पनि ताइवानलाई हतियार बेच्ने कम्पनीमाथि २ पटक प्रतिबन्ध लगाइसकेको छ । चीनलाई विभाजित गर्ने कुनै पनि प्रयास सफल हुने छैन । ताइवानलाई चीनले एक देश दुई व्यवस्थाअनुरूप आफ्नो अभिन्न भूभाग मान्दै आएको छ ।"
फैलँदै डेंगुको प्रकोप,"पछिल्लो दशकमा नेपालमा डेंगु रोगको विस्तार अत्यधिक देखिएको छ । यो वर्षपनि डेंगुका कारण देशका विभिन्न स्थानमा मानिस पीडित बनेका छन् । बर्सेनि वर्षायाममा देशैभर संक्रमण देखिने डेंगुमा सामान्य लापरबाही वा गलत उपचारले रोगीको ज्यानसमेत लिन सक्छ । भाइरसबाट हुने डेंगु संक्रमण एक व्यक्तिबाट अर्कोमा फैलिँदैन । हाल नेपालमा डेंगुको प्रसार सबैभन्दा बढी पोथी एडिस एजेप्टी लामखुट्टेका कारण देखिएको छ । यो संक्रमण एडिस एल्बोपिक्टस लामुखुट्टेले समेत सार्छ भने यो प्रजातिसमेत मुलुकमा देखिएको छ । डेंगु फैलाउने यही लामखुट्टेले जिका संक्रमण, चिकनगुनिया, यलो फिभरसमेत सार्छ ।सामान्य डेंगु करिब एक सातामा आफैं निको हुने औंल्याउँदै टेकुस्थित शुक्रराज ट्रोपिकल तथा सरुवा रोग अस्पतालका निर्देशक डावासुदेव पाण्डे भन्छन्, डेंगुको ज्वरो आउनेबित्तिकै अस्पताल भर्ना हुनुपर्दैन, चिकित्सकीय सल्लाहमा घरमै उपचार गरे हुन्छ ।तर सिभियर (गम्भीर) डेंगु (डेंगु हेमोरेजिक र डेंगु सक सिन्ड्रोम) देखिए तरुन्त अस्पतालमा भर्ना गरेर उपचार गर्नुपर्ने हुन्छ । सन् १९५० मा फिलिपिन्स र थाइल्यान्डमा महामारी फैलिएको समय पहिलो पटक सिभियर डेंगु को पहिचान भएको हो ।विश्व स्वास्थ्य संगठन (डब्लूएचओ) का अनुसार यो संक्रमण फ्लुजस्तो बिरामीको कारण बन्छ र कहिलेकाहीं सिभियर डेंगुजस्तो सम्भावित घातक जटिलतामा विकसित हुन सक्छ । सामान्य डेंगु र सिभियर डेंगुका लागि कुनै विशिष्ट उपचार छैन तर चाँडै संक्रमण पत्ता लगाउनाले र उचित चिकित्सकीय निगरानीले मृत्युदर एक प्रतिशतभन्दा तल झार्न सकिन्छ । डेंगु भाइरसले संक्रमित लामखुट्टेले टोकेको ३ देखि १० दिनभित्र शरीरमा यसको लक्षण प्रकट हुन सक्छ । डेंगुको तीब्रता वयस्कको दाँजोमा बालबालिका र बूढापाका बढी देखिन्छ । यस्तै घरमा स्वास्थ्य लाभ गरिरहेका सामान्य डेंगुका बिरामीहरूलाई राति मात्र हैन दिउँसोसमेत झुलभित्रै सुताउनुपर्छ । घरमै आराम गर्दै स्वास्थ्य लाभ गरिरहेका सामान्य डेंगुको बिरामीहरूले ४ घण्टामा पिसाब लाग्ने गरी पानीलगायत भरल र झोल पदार्थ सेवन गर्दा यसको लक्षणमा धेरै राहत मिल्ने टेकु अस्पतालकै डाशेरबहादुर पुन बताउँछन् । उनका अनुसार चिकित्सकीय सल्लाहअनुसार घरमा स्वास्थ्य लाभ गरिरहेका बिरामीहरू कुनै पनि जटिलता वा चेतावनीको संकेत देखिए तुरुन्त अस्पताल पुर्याउनुपर्छ । सामान्य डेंगु भएकाहरूले जीउ बढी दुख्दा औषधि पसल गएर आफैंले ब्रुफिन, एस्प्रिनजस्ता दुखाइ नाशकलगायतका औषधि सेवन गर्ने खतरनाक स्थिति मुलुकमा रहेको समेत विशेषज्ञहरू औंल्याउँछन् । ज्वरो भएका सामान्य डेंगुका बिरामीले दुखाइज्वरो कम गर्न एस्प्रिन, ब्रुफिनजस्तो औषधि सेवन गरे शरीरको आन्तरिक रक्त श्राव भएर यो समस्या सिभियर डेंगुमा परिवर्तन हुन सक्ने खतरा रहन्छ, डापाण्डे भन्छन्, यसैले धेरै दुख्छ, ज्वरो बढी छ भने चिकित्सकीय सल्लाहमा पारासिटामोल उपयोग गर्न सकिन्छ ।अस्पतालमा भर्ना रहेका डेंगु बिरामीहरूलाई दिनहुँ रगतमा प्लेटेलेटस, डब्लूबीसी र पीसीपी परीक्षण आवश्यक मानिन्छ । टेकु अस्पतालले रगतमा प्लेटेलेटसको संख्या ३० हजारभन्दा कम भए मात्र डेंगुका बिरामीलाई प्लेटेलेटस चढाउने गरे पनि उपचारको गाइड लाइन अनुसार ५० हजारभन्दा कम प्लेटेलेटसको संख्या देखिए यो तत्त्व नढाउन सकिने डापाण्डे बताउँछन् । डब्लूएचओको अनुसार विश्वको करिब आधा जनसंख्या डेंगु संक्रमणको जोखिममा छन् । हालका दिनमा नाटकीय रूपले डेंगुको विश्वव्यापी घटनामा वृद्घि देखिएको छ । मुलुकमा डेंगुको पहिलो रिपोर्टेड केस मुलुकमा सन् २००४ मा चितवनमा एक विदेशीमा देखिएको थियो भने यो संक्रमणको पहिलो प्रकोप सन् २००६ मा चितवनमै देखिएको हो । ईडीसीडीका वरिष्ठ जनस्वास्थ्य प्रशासक घनश्याम पोखरेलका अनुसार सन् २०१९ मा सुनसरी, मोरङ, झापा, चितवन, कास्की र मकवानपुर जिल्लाहरूमा डेंगु महामारीको रूपमा फैलिएको हो । यो वर्ष सुनसरीमा मात्र ३ हजार २ सय ६६ डेंगुका बिरामी पाइएका ।सामान्य डेगुंको घरमै उपचार तपाईंको परिवारमा कसैलाई सामान्य डेंगु भए चिकित्सकको सल्लाहमा घरमै स्याहार गर्न सकिन्छ । तर यस्तो समय बिरामीमा देखिने लक्षणहरूलाई सावधानीपूर्वक निगरानी गर्नुपर्ने हुन्छ, किनभने डेंगु तेस्रो र सातौं दिनको बीचमा जतिखेर ज्वरो हट्छ, छिट्टै गम्भीर रूपसमेत लिन सक्छ । अमेरिकास्थित सेन्टर फर डिजिज कन्ट्रोल एन्ड प्रिभेन्सन (सीडीसी) का अनुसार डेंगु बिरामीलाई ज्वरो हुँदाताका सकेसम्म आराम गर्नुपर्छ । उच्च ज्वरो नियन्त्रणका लागि इबुब्रुफिन, एस्प्रिन, भएको औषधि दिन हुँदैन । ज्वरो कम गर्न आवश्यकता भए हरेक ६ घण्टामा पारासिटामोल, औषधि एक दिनमा अधिकतम ४ मात्रा गरी दिन सकिन्छ । यदि उच्च ज्वरो रही नै रहे टाउकोमा पानीपट्टी वा कपडालाई पानीले भिजाएर पुनः निचोरेर बिरामीको शरीरमा पुछ्न सकिन्छ । सीडीसीका अनुसार बिरामीको शरीरमा पानीको कमी हुन दिनुहुन्न । शरीरमा पानिको कमी भएको लक्षणहरूमा निरन्तर ध्यान दिनुपर्छ किनभने यो अवस्थामा ज्वरो, वान्ता वा पर्याप्त तरल पदार्थ सेवन नगरे बिरामीको शरीरको तरल पदार्थमा धेरै मात्रामा कमी आउँछ । यसैले डेंगुको बिरामीलाई प्रशस्त मात्रामा तरल पदार्थ र पानी दिनुपर्छ । डेंगु सामान्यतः एकदुई सातामा आफैं निको भइहाल्छ । यो रोगको उपचार गर्नका लागि कुनै विशिष्ट औषधि छैन । चिकित्सक, स्वास्थ्यकर्मीले पारासिटामोल, औषधिको माध्यमले ज्वरो र दुखाइ नियन्त्रण लगायतका लाक्षणिक उपचारअन्तर्गत बिरामीमा देखिएको विभिन्न लक्षणको प्रबन्धन गर्छन् । यसमा आन्तरिक रक्त श्रावको जोखिम हुने भएकाले एस्प्रिरन, आइबुप्रोफेन, आदि उपयोग गर्ने सल्लाह दिइँदैन । सामान्य डेंगु भएकाहरूलाई निर्जलीकरण रोक्नका लागि बढी मात्रामा पानी लगायतका झोलिलो खानेकुरा, तरल पदार्थ सेवनसँगै आराम गर्ने सल्लाह दिइन्छ ।ज्वरोबिना पनि हुनसक्छ डेंगुतीव्र ज्वरो, कडा शरीरको दुखाइलगायतका लक्षण देखिए मात्र डेंगु भएको आशंका गरिन्छ । तर ज्वरो नदेखिने पनि डेंगु संक्रमण हुन सक्छ । जनरल अफ फिजिसियन अफ इन्डिया मा प्रकाशित एउटा अनुसन्धानअनुसार यस्तो ज्वरो नहुने एफ्रेबिल डेंगु, को लक्षण सामान्य डेंगुभन्दा फरक हुन्छ । बूढापाका, मधुमेह भएका, शरीरको प्रतिरोधक क्षमता कम भएकाहरूलाई ज्वरोबिना समेत डेंगु हुन सक्छ । यस्तो बिरामीलाई ज्वरो नभए पनि डेंगुको अन्य लक्षण देखिन्छ । तर यो लक्षण पनि धेरै हलुको हुन्छ । यस्तो डेंगुका धेरै हलुका संक्रमण हुने अध्ययनमा उल्लेख छ । बिरामीलाई ज्वरो, छालामा बढी बिमिरा वा जीउ दुखाइ आदिको समस्या देखिँदैन ।"
पोखरालाई भैरहवा हवाई प्रवेश मार्ग,"पोखरा र भैरहवामा निर्माणाधीन अन्तर्राष्ट्रिय विमानस्थललाई भैरहवा हवाई प्रवेश मार्ग खोल्न नागरिक उड्डयन प्राधिकरण (क्यान) ले तयारी गरेको छ । प्रवेश मार्ग खोल्न भारतसँग सहमति भएर कार्यान्वयनको चरणमा छ । हाल नेपालमा सिमरा नाकाबाट मात्रै जहाज प्रवेश गर्छ । चीनबाट पनि प्रायः जहाज सिमरा भएरै आउँछन् । भैरहवाको गौतम बुद्ध अन्तर्राष्ट्रिय विमानस्थल निर्माण वैशाखमा सकिँदै छ । क्यान महानिर्देशक राजन पोखरेलका अनुसार दुवै पक्षले अन्तर्राष्ट्रिय नागरिक उड्डयन संगठन (आइकाओ) मा यो रुट स्थापित गर्न अनुरोध गरेर पत्र पठाइसकेका छन् । उताबाट सकारात्मक जवाफ आइसकेको छ, केही छलफल पनि भइरहेको छ, उनले भने, सम्भवतः छिट्टै नै त्यो रुट खुला गर्छौं । काठमाडौंमा हालै भएको हवाई महानिर्देशकहरूको अन्तर्राष्ट्रिय सम्मेलनमा यस विषयमा भारतसँग साइड मिटिङ भएको उनले सुनाए । भारतले यो रुटलाई छिटोभन्दा छिटो खुला गर्न सहमति जनाइसकेको छ, उनले भने, पोखरा एयरपोर्टका लागि रुटको समस्या छैन । भैरहवाबाट पनि इन्ट्री गर्न सक्छौं । सिमराबाट पनि सक्छौं । पछि महेन्द्रनगरबाट रुट प्राप्त भयो भने हाम्रो हवाई क्षेत्रभित्र ल्याएर कसरी काम गर्ने त्यो हाम्रो काम हो ।अब बन्ने विमानस्थलमा ठूला जहाज ल्यान्ड गर्न भने सक्दैनन् । यसको रनवे २ हजार ५ सय मिटर मात्रै भएकाले टोपोग्राफी ले नदिने पोखरेल बताउँछन् । अधिकतम ल्यान्ड गर्न सक्ने भनेको ५ डी क्याटगोरीको एयरबस ३२० सम्म हुन्छ कि भन्ने अध्ययन भइरहेको छ, उनले भने, त्यो भनेको १४० देखि १६० सिटसम्मको विमान हो । एयरबस ३१९ भने ल्यान्ड गर्न सक्ने अध्ययनले देखाइसकेको उनले जनाए । संस्कृति, पर्यटन तथा नागरिक उड्डयनमन्त्री योगेश भट्टराईले भैरहवा हवाई प्रवेश मार्ग सञ्चालन गर्ने विषयमा भारतसँग सैद्धान्तिक सहमति भइसकेको बताएका छन् । कार्यान्वयनको एक दुईवटा बैठक भएपछि भैरहवा इन्ट्री प्वाइन्ट पाउँछौं, पोखरामा बुधबार उनले भने, महेन्द्रनगर र नेपालगन्जमा पनि हामीले भारतसँग कुरा गरिरहेका छौं । उनका अनुसार अध्यागमनले ग्राउन्ड ह्यान्डलिङ, भिसा जाँच, कस्टमलगायतका लागि आवश्यक तयारी गरिएको छ । भैरहवामा निर्माणाधीन गौतम बुद्ध अन्तर्राष्ट्रिय विमानस्थल र पोखराका निम्ति अध्यागमनले तयारी गरेको हो । जनशक्ति लिने काम भइसकेको छ । तालिम दिने र आवश्यक सामग्री बन्दोबस्तको काम सुरु भइसकेको छ । अन्तर्राष्ट्रिय उडान गर्न गौतम बुद्ध र पोखरालाई ध्यान दिँदै एक समिति बनाउने तयारी मन्त्रालयले गरेको छ । समितिले विदेशका हवाईसेवासँग सम्पर्क गर्ने, समन्वय गर्ने, यहाँ आउनका निम्ति सुविधा के दिने भन्ने निर्क्योल गर्ने लगायत काम गर्नेछ । विमानस्थल सञ्चालन भएपछि सुरुमा ल्यान्डिङ चार्ज, पार्किङ चार्ज नलिनेलगायत धेरै प्याकेज बनाउने मन्त्री भट्टराईले उल्लेख गरे । उनले भने, काठमाडौंको लोडलाई क्रमशः बाहिर ल्याउँदै छौं । काठमाडौंले अब धान्न सक्दैन । ठाउँ पनि छैन ।सन् २०१४ को मे ३१ मा क्यान र ठेकेदार कम्पनी चाइना सीएएमसी इन्जिनियरिङ कम्पनी लिमिटेडबीच विमानस्थल निर्माणको ठेक्का सम्झौता भएको थियो । २०१६ मार्च २१ मा नेपाल र चीनको एक्जिम बैंकबीच ऋण सम्झौता भयो । नेपाल सरकार र क्यानबीच २०१९ जुन ५ मा अनुदान ऋण सम्झौता भयो । एक्जिम बैंकले २०१७ मे ३१ बाट ऋण प्रवाह गर्यो । झन्डै २२ अर्ब रुपैयाँ लागतमा बन्ने विमानस्थल सक्नुपर्ने म्याद सन् २०२१ जुन हो । ठेकेदार कम्पनीले म्यादभन्दा ६ महिनाअघि नै विमानस्थल हस्तान्तरण गर्ने दाबी गर्दै आएको छ । क्यान महानिर्देशक पोखरेलका अनुसार विमानस्थल निर्माणमा गत आर्थिक वर्षमा १२० प्रतिशत प्रगति गरेको छ । उक्त कार्यप्रगति लक्ष्यभन्दा धेरै हो । उनले यही रफ्तारमा काम भए तोकिएको मितिभन्दा ६ महिनाअघि नै विमानस्थल निर्माण सकिने बताए । ठेकेदार र हामी त्यसरी नै काम गरिरहेका छौं, बुधबार पोखरामा उनले भने, सम्भवतः नेपालमा राष्ट्रिय गौरवका आयोजना छिटो सम्पन्न हुनेमा पोखरा विमानस्थल नै हुन्छ जस्तो लाग्छ । आयोजना प्रमुख विनेश मुनकर्मीले विमानस्थल निर्माणको ४५ प्रतिशत काम सकिएको बताए । उनले आयोजना सञ्चालन गर्न आवश्यक फ्युल फार्म, डेडिकेटेड फिडर लाइनको व्यवस्था हुन समय लाग्ने देखिएको लगायत समस्या रहेको जनाए । मन्त्री भट्टराईले ६ महिना अगाडि तानिँदा नेपालको कुनै पनि ठूला आयोजना निर्माण गर्न सक्ने ल्याकत, क्षमता बढ्ने बताउँछन् । अन्तर्राष्ट्रिय लगानीकर्ता नेपालमा कामै हुँदैन, ढिलो हुन्छ, लिंगरिङ हुन्छ भन्छन्, उनले भने ।"
प्यान सहज प्रणाली,"काठमाडौं (कास) व्यक्तिगत स्थायी लेखा नम्बर (प्यान) सहज प्रणाली भएको अर्थमन्त्री युवराज खतिवडाले बताएका छन् । जसरी एक नागरिकका लागि नागरिकता अनिवार्य हो, त्यस्तै एक रोजगार गर्ने व्यक्तिका लागि यो अनिवार्य छ, नेपाल चेम्बर अफ कमर्सले शुक्रबार आयोजना गरेको नेपालको अर्थतन्त्रका विद्यमान अवसर तथा चुनौती विषयक कार्यक्रममा उनले भने ।प्यानमा दर्ता नभएकालाई १ हजार रुपैयाँभन्दा बढी भुक्तानी गर्न नपाइने मन्त्री खतिवडाले बताए । उहिले हाम्रो बाजेहरूको समयमा नागरिकता नभए पनि काम चलेको थियो, अहिले रोजगार गर्नका लागि नागरिकता अनिवार्य छ, त्यस्तै प्यान नम्बर पनि अनिवार्य हो, उनले भने ।मन्त्री खतिवडाले अहिले राष्ट्रिय परिचय पत्र वितरणमा केही ढिलाइ भए पनि समयसँगै त्यसमा सम्पूर्ण नागरिकता नम्बरदेखि प्यान नम्बरसमेत समावेश हुने जानकारी दिए । आफ्नो कामदारलाई तपाईले ३० हजार रुपैयाँ दिन सक्नुहुन्छ, मन्त्री खतिवडाले प्रश्न गरे, त्यो ज्याला दिन तयार हुने तर प्यानमा आउन समस्या किन ? पुर्ख्यौली सम्पत्ति हस्तान्तणमा उच्च कर व्यवस्था उचित नभएको भन्दै व्यवसायीहरूले विरोध जनाएका थिए । आफ्ना सन्तानलाई नै आफ्नो सम्पत्ति दिइने भएकाले यसले व्यवसायलाई दिगो नबनाउने तर्क व्यवसायीहरूको थियो । यस विषयमा अर्थमन्त्री खतिवडाले भने, पुर्ख्यौली सम्पत्ति हस्तान्तरण कर स्थानीय तहमा उठेको विषय हो तर कार्यान्वयन भएको छैन । जहाँ पनि सम्पत्ति हस्तान्तरण गर्दा कर तिर्नुपर्छ । यो राजस्व बोर्डअन्तर्गतको छलफलको विषय हो । सम्पत्ति शुद्धीकरणबाट आएको विषय हो । यो ल्याउने तयारीमा छौं ।नेपालको पर्यटन क्षेत्रमा ९५ प्रतिशत योगदान निजी व्यवसायीको रहेको र आउँदो भ्रमण वर्ष २०२० लाई सबै मिलेर सफल बनाउनुपर्ने उनले बताए । सरकार तयारीका जुटेको छ र निजी क्षेत्रलाई सहयोग गर्न अनुरोध गछु, मन्त्री खतिवडाले भने ।वैदेशिक रोजगारीमा समस्याहरू भएको तर विगतमा भन्दा त्यसलाई कम गर्दै लाने र देशमा रोजगारीको तत्कालीन अवस्था नभएकाले यो विकल्प भएको उनको भनाइ छ । हामीले वैदेशिक रोजगारमा जानेको संख्या क्रमशः घटाउँदै लानेछौं, उनले भने, रोजगारमा जाँदा सीप सिकेर र सुरक्षित किसिमले जाने भन्ने छ । पछिल्लो समय यसमा समस्या थियो त्यो हटदै गएको छ ।"
नक्कली साँचो बनाउने पुस्तैनी पेसा हेर्दा सानो नभई नहुने,"(काठमाडौं)हेर्दा सानो देखिन्छ तर यो भएन भने कामै रोकिन्छ । आफैं विचार गर्नुहोस् घरको ताल्चाको चाबी हरायो, त्यसलाई खोल्नका लागि के गर्ने ? ताला नै फोड्ने अन्तिम विकल्पभन्दा अघि नक्कली साँचो बनाउने अर्को उपाय पनि छ । इन्द्रचोकका अशोक रौनियार नक्कली साँचो बनाउन संकटा मन्दिर पछाडि आएका थिए । त्यहाँ नवीन नकर्मीले नक्कली साँचो बनाउँछन् । हेर्दा सानो भए पनि धेरै महत्त्वपूर्ण छ । यसको बिना काम चल्दैन, रौनियारले भने, अहिले म काम छाडेर आएँ । आफैं भन्नु यसको महत्त्व कति रैछ ? बेलैमा सबैलाई नक्कली चाबी बनाइराख्न उनले सुझाव दिए ।भक्तपुरका छेबाङ लामा बाइकको नक्कली चाबी बनाउन आएका थिए । कसैले संकटा मन्दिर पछाडिको ठेगाना बताएपछि खोज्दै आएँ, उनले भने, बाइकको एउटा मात्र चाबी छ, हराएमा अर्को चाहिन्छ भनेर नक्कली बनाउन आएको हुँ । नक्कली चाबी भनेको वैकल्पिक उपाय भएको उनले बताए । अन्य ठाउँभन्दा ग्राहकको चाहनाअनुसार छिटो साँचो तयार हुने उनको अनुभव छ । मलाई हतार छ हुँदा मिनेटभरमै साँचो तयार भयो, उनले भने । छाउनीका मनीराज कपाली भने दोस्रोपटक नक्कली साँचो बनाउन आएका थिए । योभन्दा पहिला स्कुटीको नक्कली चाबी बनाउन आएको थिएँ । यो पालि घरको तालाको नक्कली चाबी बनाउन आएँ, उनले सुनाए, पहिलोचोटि गरेको काम राम्रो लाग्यो, फेरि खोजी गर्दै आएँ । संकटा मन्दिर पछाडि नवीन नकर्मीले मेसिनबाट चाबी बनाउँछन् ।ट्रमा सेन्टर अगाडि र संकटा मन्दिर पछाडि रहेको नकर्मीको पसलको कुनै नाम छैन । सबैले यहाँ साँचो बनाइन्छ भनेर चिन्छन् । आठ दशकदेखिको पुर्ख्यौली पेसा सम्हाल्दै आएका छन्, असन, बांगेमुढाका नकर्मी । १६ वर्षमा एसएलसी सकेपछि बुवालाई सघाउन यहाँ आउँथें । आफैंले यो पेसालाई सम्हालेको भने १२ वर्ष भयो, उनले भने ।साँचो बनाउने पेसाबाटै नकर्मीले सातजनाको परिवार खर्च जुटाउँदै आएका छन् । बाजे कृष्णबहादुर नकर्मीले सुरुवात गरेको साँचो बनाउने पेसा बुवा पुरुषोत्तम नकर्मीपछि अब उनको थाप्लोमा आएको छ । पारिवारिक पेसा हो । यसलाई मेरो बाजेले सुरुवात गर्नुभयो र मेरो बुवाले सम्हाल्नुभयो । अब यसलाई अगाडि बढाउने पालो मेरो हो, नकर्मीले भने । उनी घरको तालाको चाबी, बाइक, स्कुटी र गाडीलगायत सबैको नक्कली चाबी बनाउँछन् । चाबीको नाप लिएर त्यसलाई ओर्जिनल ब्ल्यांक र नक्कली ब्ल्यांक साँचोसँग राखी काटेर चाबी बनाइने उनले बताए । की कटिङ नाम रहेको मेसिन भारत र ताइवानबाट मगाएका थिए । २५ वर्ष भइसक्यो यो मेसिन ल्याएर काम गर्न थालेको । मेसिनबाटै काम धेरै हुन्छ, नकर्मीले भने, मेसिनमा बनाउँदा त्यसको एक छेउमा सक्कली चाबी हुन्छ भने अर्को छेउमा ब्ल्यांक चाबी राखिन्छ । त्यसपछि मेसिनले आफैं नापेर काट्छ । काटेको चाबीलाई हातले सफा गर्नुपर्छ, किनभने मेसिनले बनाएको रफ हुन्छ ।नकर्मीका अनुसार पहिले हजुरबाको पालामा मेसिन थिएन । हातैले काम गर्नुपर्थ्यो । मेरो बुवाको समयमा मेसिन आए पनि हातैले बढी काम गर्नुहुन्थ्यो । अहिले भने सबै काम मेसिनबाटै गर्न सहज भएको छ । मेसिनले छिटोछरितो हुने र फिनिसिङ पनि राम्रो देखिन्छ । हातले बनाउँदा आधा घण्टाभन्दा बढी लाग्ने काम मेसिनबाट मिनेटभरमै सकिन्छ, उनले भने ।साँचोको आकार, कामअनुसार मूल्य निर्धारण गरिएको छ । ताल्चाको ४० रुपैयाँ, बाइकको १ सयदेखि ५ सय रुपैयाँ, गाडीको २ सयदेखि ३ हजार रुपैयाँसम्म पर्ने उनी बताउँछन् । उनको पसलमा दिनमा ४० देखि ५० जनासम्म ग्राहक आउँछन् । सबै खर्च कटाएर महिनाको ३० हजार रुपैयाँसम्म बचत हुने नकर्मीको भनाइ छ । मानिसहरूको साँचो हराइरहेको हुन्छ, त्यसमा उनीहरू चिन्ता लिन्छन् तर यहाँ आएर साँचो बनिसकेपछि खुसी भएर जाँदा आनन्द लाग्छ, उनले थपे ।"
वायुसेवा सञ्चालक संघमा पुनः थापा,"काठमाडौं (कास) आन्तरिक वायुसेवा कम्पनीहरूको साझ संस्था वायुसेवा सञ्चालक संघको अध्यक्षमा पुनः क्याप्टेन रामेश्वर थापा चुनिएका छन् । संघको १९ औं साधारणसभाले सिम्रिक एयरका अध्यक्ष थापालाई सातौं अध्यक्षका रूपमा चुनेको हो । थापाले यसअघि पाँचौं कार्यकालको पनि नेतृत्व गरेका थिए । शुक्रबार सम्पन्न साधारणसभाबाट प्रथम उपाध्यक्षमा यती एयरलाइन्सका अनोज रिमाल, द्वितीय उपाध्यक्षमा सौर्य एयरलाइन्सका गोपाल भट्टराई, महासचिवमा समिट एयरका मनोज कार्की, सचिवमा मनाङ एयरका राजु न्यौपाने र कोषाध्यक्षमा बुद्ध एयरका रूपेश जोशी चुनिएका छन् । सदस्यहरूमा हेली एभरेस्टका योगराज कँडेल, एयर डाइनेस्टीका बालकृष्ण पण्डित, कैलाश हेलिकप्टरका बरुण ज्ञवाली, अल्टिच्युट एयरका निमा नुरु शेर्पा, सिम्रिक एयरलाइन्सका प्रज्वल थापा, प्रभु एयरलाइन्सका सुभाष अमात्य र समिट हेलिकप्टर्सका क्याप्टेन दीपक राणा छन् । यस संघमा हेलिकप्टर र फिक्स्ड विङ गरी १६ वटा एयरलाइन्स आबद्ध छन् ।"
सडक नखुल्दा स्याउ ढुवानी ठप्प,"स्याउ भागबन्डासोरु गाउँपालिकाको सोरुकोटमा उत्पादन हुने स्याउ किसानले टिपेर भागबन्डा गर्ने गरेका छन् । सडकको असुविधाले बजार पुर्याउन मुस्किल हुने भएपछि बारीबाट स्याउ टिपेर घरघरै भागबन्डा गर्ने गरिएको हो । सोरुकोटको पोखरीमा सामूहिक स्याउ खेती गरिएको छ । बेच्ने बजार नहुँदा र ढुवानी समस्याका कारण आफूहरू समस्यामा परेको स्थानीय पदम शाहीले बताए । उनका अनुसार खेर फाल्नुभन्दा टिपेर घरघरै भागबन्डा गर्ने गरिएको हो । मोटर बाटोको सुविधा छैन, उनले भने, बोकेर सदरमुकाम पुर्याउन कठिन छ । चोरी हुने डरले भदौमै स्याउ टिपेर भागबन्डा गर्ने गरिएको उनी बताउँछन् । सोरुकोटमा हरेक वर्ष ९ देखि १२ टन स्याउ उत्पादन हुने कृषि ज्ञान केन्द्रले जनाएको छ ।"
चमक गुमाउँदै कृष्णनगर,"(कपिलवस्तु)आवश्यक पूर्वाधार तयार भए पनि कृष्णनगर नाकाबाट तेस्रो मुलुकसँग व्यापार सञ्चालन नहुँदा व्यवसायी ठूलो मर्कामा परेका छन् । मुलुकका ठूला भन्सार नाकामध्येको भए पनि यहाँबाट तेस्रो मुलुकका सामान आयात गर्न व्यवसायीले भैरहवा र नेपालगन्ज नाका प्रयोग गर्नुपर्ने बाध्यता छ । यहाँबाट भैरहवा ७० र नेपालगन्ज १८० किलोमिटरको दूरीमा छन् । स्थानीय उद्योगी व्यवसायीले तेस्रो मुलुकसित सिधै व्यापार सुविधाका लागि माग गरे पनि पूरा भएको छैन । तेस्रो मुलुकसित व्यापार गर्न सडक पहुँच र पूर्वाधार तयार छन्, कृष्णनगर उद्योग वाणिज्य संघका अध्यक्ष रामकुमार गुप्ताले भने, व्यवसायी पनि इच्छुक छन् । यहाँका उद्योगी, व्यवसायीले लामो समयदेखि माग गरे पनि सरकारी प्रयास नहुँदा सम्भव नभएको उनले बताए । संघले सरकारलाई दबाब दिन दुई साताअघि कृष्णनगर भन्सार र जिल्ला प्रशासनमा ज्ञापनपत्र बुझाएको थियो । के कारणले हो सरकारले ध्यान दिएको छैन, अध्यक्ष गुप्ताले भने, दलीय पहुँच नपुगेर होला । तेस्रो मुलुक व्यापारका लागि सीमाबाट पाँच सय मिटर दूरीमा ब्रोडगेज रेल सेवा सञ्चालनमा छ । त्यहाँबाट भारतका ठूलठूला सहर र बन्दरगाहसम्म रेलको पहुँच छ ।०५२ सालसम्म यहाँबाट तेस्रो मुलुकसम्म व्यापार हुन्थ्यो । तत्कालीन माओवादी द्वन्द्वका कारण असुरक्षा बढेपछि नाकालाई भारतसँगको व्यापारमा सीमित गरियो । स्थानीय व्यापारी तथा उद्योगीले यसलाई तेस्रो मुलुकसँगको व्यापारमा पनि उपयोग गर्नुपर्ने माग गर्दै आएका छन् । कृष्णनगर आउने नेता, मन्त्री र प्रशासकसँग उनीहरूले यही कुरा उठाउँदै आएको उद्योगी नन्दकिशोर शर्माले बताए । उनका अनुसार ०५०५२ सम्म कृष्णनगरको व्यापार फस्टाएको थियो । त्यसपछि मुलुकमा द्वन्द्व सुरु भयो । विदेशी सामानका लागि यहाँ आउने भारतीय ग्राहक उतै केन्द्रित भए । यता आउन छाडे । बिस्तारै व्यापार सुक्दै गयो । अहिले बिरानो बनेको छ । कृष्णनगरलाई पुरानै अवस्थामा फर्काउने हो भने तेस्रो मुलुकको व्यापार ब्युँताउनुबाहेक विकल्प नभएको उद्योगी जितेन्द्र गोयलले बताए । यहाँ नेपाल र भारतको भन्सार कार्यालयबीच दुई सय मिटरको दूरी छ । बढनीस्थित भारतीय कस्टमलाई तेस्रो मुलुकबाट हुने व्यापारको भन्सार गर्न पाउने अधिकार छ । कृष्णनगर भारतीय राष्ट्रिय रेल सञ्जालसित जोडिएको छ । बढनीबाट कोलकाता, मुम्बई, दिल्ली, लखनउ र इलाहावादसम्म ब्रोडगेज रेल छुटछन् । बढनी नमुना रेल स्टेसन हो । त्यहाँ रेल धुने वासिङ पिट छ । त्यो भारतीय राष्ट्रिय राजमार्गमा पनि जोडिएको छ । त्यहाँ नेपाली यात्रुलाई लक्षित गरी आवासीय सुविधासहितको बहुउद्देश्यीय भवन छन् । ब्रोडगेज रेलमार्ग सञ्चालनमा आएको पाँच वर्ष भइसक्यो । कृष्णनगरमा पनि सुक्खा बन्दरगाह निर्माण भइरहेको छ । यहाँबाट २० किलोमिटर उत्तर पूर्वपश्चिम राजमार्ग छ । त्यहाँसम्म कालोपत्रे सडक रहेको छ । अहिले बढनी पश्चिमबाट भारत आवतजावत गर्ने प्रमुख नाका हो । यहाँबाट मुलुकका धेरै स्थानमा बस सेवा सञ्चालित छ । बढनी बजारमा भारतले इमिग्रेसन अफिस स्थापना गर्ने निर्णय गरिसकेको छ । कृष्णनगरचन्द्रौटा नयाँ औद्योगिक करिडोरका रूपमा विकास भइरहेको छ । यहाँ ठूलठूला आठवटा सिमेन्ट र एउटा छड उद्योग बनिसकेका छन् । थप पाँच ठूला उद्योग सञ्चालनको तयारीमा छन् । एक दर्जनभन्दा बढी साना उद्योग छन् । सुविधा सम्पन्न होटल छन् । तीनतारे होटल निर्माणाधीन छन् । सबैलाई पायक पर्ने ठाउँमा छ, कपिलवस्तु व्यापार संघका अध्यक्ष महादेव पोखरेलले भने, यहाँबाट तेस्रो मुलुक व्यापार व्यवसाय भए सबैलाई सजिलो हुने थियो । रोजगारीको अवसर सिर्जना हुन्छ । विकासमा पछि परेको यस क्षेत्रको कायापलट हुने उनले बताए । यसले पर्यटन प्रवर्द्धनमा सघाउनेछ । तेस्रो मुलुकमा व्यापार सुविधा दिए यसले रोजगारीका अवसर सिर्जना गर्नुका साथै बढनीको व्यापार व्यवसाय फस्टाउने बढनी व्यापार मण्डलका अध्यक्ष कन्हैया मित्तलले बताए ।"
पूर्वाधार प्रशस्त,"पूर्वाधार भएकाले यहाँबाट तेस्रो मुलुक व्यापारको सम्भावना प्रशस्त छ । पहल नहुँदा गति लिन नसकेको स्थानीय मिर्जा अरसद बेगले बताए । अहिले झापाको काँकडभिट्टा, मोरङको रानी, पर्साको वीरगन्ज, रूपन्देहीको भैरहवा, बाँकेको नेपालगन्ज र कञ्चनपुरको महेन्द्रनगर भन्सार नाका तेस्रो मुलुकसँग व्यापारमा प्रयोग हुँदै आएका छन् । राष्ट्र बैंकले एउटा परिपत्र गरेको छ, उद्योग, वाणिज्य तथा आपूर्ति मन्त्रालयका द्विपक्षीय व्यापार तथा पारवहन शाखा प्रमुख तर्कराज भट्टले भने, नेपालका सात नाकालाई मात्रै तेस्रो मुलुकमा व्यापार व्यवसायको अधिकार दिइएको छ । त्यसले समस्या भएको उनले बताए । स्थानीयस्तरबाट मन्त्रालयसम्म माग नआएको उनको भनाइ छ । माग आए त्यसलाई सम्बोधन गर्ने बाटो खुल्ने थियो, उनले भने, केही समय लाग्न सक्छ । नहुने भन्ने छैन । कृष्णनगरलाई भारतका पश्चिमी बन्दरगाहसँग जोड्ने हो भने ठूलो लगानीबिनै यसलाई उपयोग गर्न सकिने प्रदेशसभा सदस्य वीरेन्द्र कनौडियाले बताए । उनका अनुसार यो नाकालाई तेस्रो मुलुक व्यापारमा उपयोग गर्न सकिने तीन सम्भावना छन् । पहिलो, नेपाललाई भारतको कुनै पश्चिमी समुद्री बन्दरगाहसँग जोड्नु रहेको छ । दोस्रो, यसअघि कृष्णनगरसँगै जोडिएको भारतको बढनी स्टेसनबाट गुजरातको मुन्द्रा आसपाससम्म रेल सेवा सञ्चालनमा रहेकाले थप लगानी गर्नु पर्दैन । मुन्द्रामा बन्दरगाह छ । तेस्रो, यहाँ पूर्वाधार तयार भइसकेकाले तत्कालै कृष्णनगरबाट व्यापार सुरु गर्ने सम्भावना छ । गत माघ २४२५ मा पोखरामा सम्पन्न नेपालभारत वाणिज्य सहसचिवस्तरीय बैठकमा नेपालले धान्द्रा र मुन्द्रा दुवै बन्दरगाहको विषय उठाएको थियो । नेपालले तेस्रो मुलुक व्यापारका लागि प्रयोग गर्ने नेपाली पक्षको प्रस्तावप्रति भारत सकारात्मक देखिए पनि निर्णय भने भएन । कृष्णनगरलाई मुन्द्रासँग जोडदा कपिलवस्तु, बाँके, दाङलगायत क्षेत्रलाई व्यापारिक करिडोरका रूपमा विकास गर्न सकिने सम्भावना छ । छिमेकमा भारत उत्तरप्रदेशको सिद्धार्थनगर जिल्ला रहेको छ । बढनी बजारबाट गुजरातको मुन्द्रा बन्दरगाह करिब १ हजार ६ सय ६५ किमि पर छ ।"
२० वर्षपछि बैंक,नवलपरासी (कास द्वन्द्वकालमा विस्थापित राष्ट्रिय वाणिज्य बैंकको रजहर शाखा २० वर्षपछि पुनःस्थापना भएको छ । २०५६ मा टाँगीकोट बजारमा रहेको बैंक कावासोती सारिएको थियो । कावासोतीमा इलाका प्रहरी कार्यालय रहेकाले सुरक्षा कारण देखाउँदै बैंक कावासोतीमा सारिएको ठीक २० वर्षपछि फेरि पुरानै ठाउँमा ल्याइएको हो । हाल देवचुली नगरपालिका१६ को टाँगीकोट बजारमा पुनःस्थापना गरिएको बैंकको देवचुली नगरपालिकाका मेयर पूर्णकुमार श्रेष्ठले उद्घाटन गरे । उनले स्थानीय गाउँलेसँग पुरानो सम्बन्ध रहेको वाणिज्य बैंक पुनःस्थापनाले हर्षित भएको बताए । रजहरमा निजी क्षेत्रका ६ बैंकका शाखा यसअघि नै सञ्चालनमा छन् । किसान र साना उद्यमीलाई बैंकको ऋण दिँदा अन्यभन्दा सहुलियत दरको ब्याज लिने भनेर नाम कहलिएको बैंकले साना उद्यामीसमेत लाभान्वित हुने अपेक्षा आफूले राखेको श्रेष्ठले जनाए ।
कुन कारको मूल्य कति?,१५ एमजीएमजीएस ५८००००० ८१५००००एमजी जेडएस ५३५०००० ५९६००००एमजी जेडएस इभी ४९९९००० १६ फ्युजोएल्लरी ८२००००० १२४०००००जिटीलाइन १३०००००० १३८००००००पार्टनर टिपी इभी ६०००००० १७ जिपकम्पास ७७९०००० १०५९०००० १८ ल्यान्ड रोभरडिस्कभरी २३०००००० ४००००००० १९ मित्सुबिसीपजेरो १४९६०००० १९६५००००आउटल्यान्डर १२८०००००एएसएक्स १०६०००००
बाबुको मुख हेर्ने दिन चाडमा छोराछोरीको याद आउँछ,"काठमाडौं  काभ्रे दाप्चाका कृष्णचन्द्र श्रेष्ठ ९३ वर्षका भए । हातखुट्टाले भर छाडिसकेका छन् । उनी तीन छोरा र तीन छोरी गरी ६ सन्तानका बाबु हुन् । श्रीमती बितेको वर्षौं भइसक्यो । छोरीहरू घरजम गरेर गए । छोराहरू विवाह गरेर पेसा, व्यवसाय गर्न सहरबजार लागे । ८ वर्षअघि घरमा आगो लाग्दा उनी जसोतसो जोगिएका थिए । सम्पत्तिका नाममा भएको घर आगोले सखाप पारेपछि उनले गाउँ छाँडे । काठमाडौं आए र तीनकुनेस्थित निःसहाय सेवा सदनको ज्येष्ठ नागरिक आवासगृहमा बस्न थाले । बुवाको मुख हेर्ने दिन थुप्रै मानिस खानेकुरा, फलफूल लिएर सदनमा बस्ने श्रेष्ठसहित ३८ जना वृद्धवृद्धा भेट्न आए । आक्कलझुक्कल भेट्न आइपुग्ने छोरा यस दिन पनि आइहाल्लान् कि भनेर श्रेष्ठ दिउँसो अबेरसम्म बाटो कुरिबसे । आएनन् । एक्लिएर सहारामा पुगेका उनलाई छोराछोरीको उतिसारो आशा पनि रहँदैन । तर आफ्ना सन्तानको माया भने सदैव रहिरहन्छ । यस्ता चाडवाडमा चाहिँ छोराछोरीको याद आउने रहेछ, उनले सुनाए । ओखलढुंगा, रामपुरकी ८० वर्षीया गायत्री थापा पनि सदनको सहारामा छिन् । उनले त्यहाँ बस्न थालेको ११ वर्ष भयो । जायजन्म नभइकन पतिको मृत्युपछि कहिले घर त कहिले माइती गर्दै बसेकी उनी गाउँका साथीभाइसँगको लहैलहैमा काठमाडौं छिरेकी थिइन् । उनले धेरै वर्षसम्म नक्सालस्थित चिनारु आफन्तकै घरमा खाना पकाउने काम गरिन् । उमेर ढल्किँदै गएपछि काम गर्न नसक्ने भइन् । पछि चिनेजानेकै साथीहरूले आवासगृहमा बस्ने व्यवस्था गराइदिएका थिए । ओखलढुंगाका देवर, देउरानी कहिलेकाहीँ भेटघाट गर्न आउँछन् । बस्न उतै आउनु भन्छन्, काम गर्न सकिँदैन, गायत्रीले सुनाइन् । छोराछोरी, परिवार, आफन्त तथा समाजबाट अपहेलित वृद्धवृद्धा सदन वृद्धाश्रममा जीवन कटाउन आउँछन् । आफ्नो घरजस्तो कहाँ हुन्छ र घरैमा पनि बस्न सकिँदैन, एक वृद्धले भने । परिवार, समाजबाटै अपहेलित हुनुपरेपछि वृद्धाश्रम पुग्नुपरेको उनले सुनाए । चार दशकअघि पत्नी बितेपछि सहाराविहीन बनेका उनी केही वर्षदेखि तीनकुनेको आवासगृहमा छन् । त्यसो त सरकारले सन्तान वा संरक्षकले आफ्नो कमाइको १० प्रतिशत रकम आमाबाबुअभिभावकका नाममा रहेको बैंकमा जम्मा गर्नुपर्ने ज्येष्ठ नागरिकसम्बन्धी विधेयक ल्याएको छ । यसबारे सुनाउँदा श्रेष्ठले सरकारले लागू गर्न सके आफूजस्ता ज्येष्ठ नागरिकलाई राहत मिल्ने बताए । पारिवारिक वातावरणमा जीवन व्यतीत गर्न पाउने अभिलासा व्यक्त गरे । गृहमन्त्रालय अन्तर्गत राष्ट्रिय परिचयपत्र तथा पञ्जीकरण विभागका अनुसार ७० वर्ष माथिका ११ लाख ९२ हजार १ सय ३६ ज्येष्ठ नागरिक छन् । यसैगरी पर्यटनमन्त्री योगेश भट्टराईले हालै हवाईसेवामा ७० वर्ष माथिका वृद्धवृद्धालाई ५० प्रतिशत छुट दिने घोषणा गरेका छन् । सरकारले ल्याएका यस्ता सामाजिक सुरक्षा कार्यक्रम कडाइका साथ लागू गर्न सके ज्येष्ठ नागरिकहरू प्रत्यक्ष लाभान्वित हुन पाउने निःसहाय सेवा सदन, तीनकुनेका प्रशासकीय अधिकृत प्रेमप्रसाद उप्रेतीले बताए । सदनमा परिवारमा कोही नभएको, विधवा, पारिवारिक बेमेलले गर्दा अलग्गिएका ६० वर्ष पार गरेका ज्येष्ठ नागरिक बढीजसो आउँछन् ।"
लामो यात्राको उपलब्धि,"मोनाको  लिभरपुलका डच डिफेन्डर भर्जिल भान डाइकले जिते युरोपेली फुटबल महासंघको पुरुषतर्फको उत्कृष्ट खेलाडी अवार्ड । युरोपेली च्याम्पियन्स लिग विजेता खेलाडीले नै यो अवार्ड जित्ने अपेक्षा गरिएको थियो, यसअघि यही अवार्ड जित्दै आएका क्रिस्टियानो रोनाल्डो र लियोनल मेसीलाई उछिनेर । अन्ततः डिफेन्डरका रूपमा यो प्रतिष्ठित अवार्ड जित्ने उनी पहिलो पनि हुन् ।सन् २०१० देखि सुरु भएको यो अवार्ड पालैपालो रोनाल्डो र मेसीले पाँचपल्ट जितेका छन् । लिभरपुल आएयता २८ वर्षीय नेदरल्यान्ड्सका सेन्ट्रल ब्याकले टिमको पूरा डिफेन्सलाई नै परिवर्तन गरेर निकै बलियो बनाएका छन् । उनी सन् २०१८ मा साउथह्याम्पटनबाट लिरभपुल आएका थिए, कीर्तिमान ९ करोड २० लाख डलरमा । उनको खेलको सबैभन्दा ठूलो विशेषता छ, शारीरिक रूपमा निकै बलियो र त्यसलाई सुहाउँदो खेल पढ्न सक्ने खुबी । आफ्नो घरमा ग्रोनिगनबाट खेलजीवन सुरु गरेका भान डाइकले प्रिमियर लिगमा आउनु अगाडि सेल्टिकबाट खेले । गत सिजन उनकै महत्त्वपूर्ण योगदानका कारण लिभरपुलले युरोपेली च्याम्पियन्स लिग जितेको थियो, फाइनलमा टोटेनहमलाई हराएर ।त्यो खेलमा लिभरपुल २० ले विजयी रहेको थियो । उनकै कारण लिभरपुल कीर्तिमान अंकसहित लिगको दोस्रो स्थानमा पनि रह्यो । मैले निकै लामो यात्रा तय गरेको छु यहाँसम्म पुग्न । यही यात्राले नै मलाई त्यो खेलाडी बनायो, जुन म अहिले छु । मैले यस्तो हुन खुबै मिहिनेत पनि गरेको छु । म त्यस्तो खेलाडी होइन, जसले १८ वर्षको उमेरमै सिधै ठूलो सफलता चाख्न सक्यो, भान डाइक भन्छन् । भान डाइककै भाषामा उनले यसका लागि साँच्चै निकै संघर्ष र कडा मिहिनेत गर्नुपर्यो । यो रातारात तयार भएको सफलता र उपलब्धि होइन । यस्तोमा उनी निकै खुसी पनि छन् । भन्छन्, मैले अपार खुसीको अनुभव गरेको छु र यसमा गर्व छ । यहाँसम्म पुग्न जे जतिले मलाई सहयोग गरेका छन्, ती सबैलाई धन्यवाद पनि दिन चाहन्छु ।उनले यसअघि च्याम्पियन्स लिगको उत्कृष्ट डिफेन्डरको अवार्ड पनि जितेका थिए । साथीहरूको सहयोगविना म यहाँसम्म पुग्न सक्ने अवस्था पनि थिएन, उनले थपेका छन् । पछिल्ला आठ संस्करणमा अवार्ड कार्यक्रममा यस्तै उपलब्धि हात पार्ने अरू खेलाडीमा सन् २०१२ आन्द्रेज इनिस्टा, सन् २०१३ मा फ्रान्क रिबेरी र सन् २०१८ मा लुका मोड्रिच छन् ।पछिल्लो एक दशकमा यो अवार्डमा खाली रोनाल्डो वा मेसीकै प्रभुत्व रह्यो । अब दुवैले एउटै घरेलु लिग खेल्न नपरेको हुनाले पनि यी दुई ठूला स्टारबीचको सिधा प्रतिद्वन्द्विता कम भएको छ । हामी दुवैका लागि गत सिजन विशेष रह्यो, रोनाल्डोले भने, अझै पनि हामीबीच राम्रो सम्बन्ध छ । हामीले पछिल्लो एक दशकभन्दा बढी समय पालैपालो यो अवार्ड जितेका छौं । त्यसैले इतिहाससँग आवद्ध हुनु हामी दुवैका लागि उपलब्धि नै हो ।"
छलाङ मार्दै गौफ,"न्युयोर्क अमेरिकी सनसनी १५ वर्षीया कोको गौफले यूएस ओपनमा शनिबार राति डिफेन्डिङ च्याम्पियन नाओमी ओसाकासँग खेल्ने अवसर जुटाएकी छन् । पुरुषतर्फ तेस्रो चरणमा वाकओभर प्राप्त भएपछि राफेल नडालको यात्रा अझ सजिलो भएको छ । यसबीच विम्बल्डन च्याम्पियन सिमोना हालेप भने प्रतियोगिताबाट बाहिरिएकी छन् । लगातार तेस्रो वर्ष चाँडै चुनौती हुने क्रममा उनी तीन सेटको कडा प्रतिस्पर्धात्मक खेलमा १ सय १६ औं वरीयताकी टेलर टाउन्सेन्डसँग पराजित रहिन् । विम्बल्डनमा चौथो चरणसम्मको यात्रा तय गरेकी गौफ त्यसमा हालेपसँग नै पराजित रहेकी थिइन् । उनले हंगेरीकी क्वालिफायर टिमा बाबोसलाई ६२, ४६, ६४ ले पराजित गरिन् । यसक्रममा उनी सन् १९९६ यता अन्तिम १६ पुग्ने सबैभन्दा कम उमेरकी खेलाडी भएकी छन् । त्यस वर्ष रुसी अन्ना कोर्निकोभाले त्यस्तो उपलब्धि हात पारेकी थिइन् । म निकै रमाइरहेको छु र अहिलेसम्म तय गरेको यात्रामा खुसी पनि छु, गौफले भनिन् । तीनपल्टका यूएस ओपन विजेता नडालले भने अगाडि बढ्न कोर्टमै उत्रनुपरेन । उनका प्रतिद्वन्द्वी अस्ट्रेलियाली थानासी कोकिनकिस काँधको चोटका कारण आर्थर एस स्टेडियममा खेल्न असमर्थ रहे । अब १८ पल्टका ग्रान्ड स्लाम विजेता नडालले अन्तिम १६ मा प्रवेश गर्न दक्षिण कोरियाली क्वालिफायर चुङ हियोङको सामना गर्नेछन् । फाइनलसम्मको यात्रामा नडालले ठूला तीन नाममध्ये नोभाक जोकोभिच र रोजर फेडेररको सामना गर्नुपर्ने छैन ।नडालको पुल मा रहेकामध्ये सबैभन्दा माथिल्लो वरीयताका जर्मनीका एलेक्जान्डर जेरेभले अमेरिकाका फ्रान्सिस टिफोएलाई ६३, ३६, ६२, २६, ६३ ले हराए । यूएस ओपनमा आफ्नो सबैभन्दा उत्कृष्ट यात्रा बराबरीको उपलब्धि हात पारेका जेरेभलाई छैटौं वरीयता प्राप्त छ । महिलातर्फ रोमानियाकी हालेप भने अमेरिकी टाउन्सेन्डसँग २६, ६३, ७६ ले पराजित रहिन् । यसअघिका दुई संस्करणमा हालेप पहिलो चरणमै पराजित भएकी थिइन् । मैले फेरि एकपल्ट राम्रो खेल्न सकिनँ, हालेपले खेलपछि भनिन्, तर मैले अन्त्यसम्म भने संघर्ष गरिरहेँ । अर्कोतर्फ जितमा टाउन्सेन्ड भने निकै खुसी देखिइन् । उनले भनिन्, यो जितको मेरा लागि धेरै अर्थ छ । मैले यहाँसम्म पुग्न निकै लामो यात्रा तय गरेकी छु ।"
पारा पावरलिफ्टिङ प्रशिक्षण,काठमाडौं  राष्ट्रिय पारा पावरलिफ्टिङ संघको आयोजनामा पारा महिला पावरलिफ्टिङ प्रशिक्षण शुक्रबार सुरु भएको छ । नेपालमा पारा पावर लिफ्टिङ महिला खेलाडी उत्पादन गर्ने उद्देश्यले आयोजना गरिएको प्रशिक्षण कार्यक्रममा नेपालका कम्मरमुनिका भाग कमजोर रहेका करिब २५ पारा खेलाडी र प्रशिक्षकले तीन दिन प्रशिक्षण लिने छन् । प्रशिक्षण कार्यक्रममा सहभागीलाई अन्तर्राष्ट्रिय टेक्निकल अफिसियल मलेसियन नुर साहिदा माट शाहले सैद्धान्तिक तथा प्रयोगात्मक प्रशिक्षण दिने छिन् । साहिदा १० वर्षदेखि पारा पावरलिफ्टिङमा लागिरहेकी छन् । विभिन्न देशमा विकलांग रहेका खेलाडीलाई हौसला प्रदान गर्दै उनीहरूमा आत्मविश्वासको विकास गर्दै पावरलिफ्टिङमा लगाउने उद्देश्यले कार्यक्रम भइरहेको र नेपालमा पनि यसको विकासका लागि आफू आएको उनले बताइन् । पारा खेलाडीको विकासमा आफूलाई अग्रस्थानमा उभ्याएको संस्था एजीआईटीओएस फाउन्डेसनको सहयोगमा कार्यक्रम भएको राष्ट्रिय पारा पावरलिफ्टिङ संघका अध्यक्ष टेकबहादुर गुरुङले जानकारी गराए ।पारा पावरलिफ्टिङको विभिन्न १० शारीरिक तौल समूहमा एसियाली तथा ओलम्पिकमा प्रतियोगिता हुँदै आइरहेको छ ।
निम्स र रेडियन्ट च्याम्पियन,"काठमाडौं निम्स र आयोजक रेडियन्टले सातौं उपत्यकाव्यापी रेडियन्ट कप बास्केटबलको उपाधि जितेका छन् । शुक्रबार निम्स सिनियर ब्वाइज र गर्ल्समा विजेता हुँदै दोहोरो उपाधि जित्न सफल भयो । रेडियन्टले जुनियर ब्वाइजको उपाधि जित्यो । ब्वाइज फाइनलमा निम्सले आयोजक रेडियन्टलाई ५१४५ स्कोरले हरायो । निम्सका रोशन जिम्बाले १५ स्कोर गरे । गर्ल्सतर्फ संगीता बुढाथोकीको ८ स्कोरमा निम्सले द चाँदबागलाई २३१४ ले हरायो । जुनियरमा रेडियन्टले सेबलाई २८२३ ले हराउँदा राज रोकाले १५ स्कोर जोडे । निर्धारित समयमा २३२३ को बराबरी भएपछि थप ३ मिनेटमा रेडियन्टले सफलता पायो । रेडियन्टका सुवास जिसी, निम्सकी डोल्मा तामाङ र रेडियन्टका राज रोका आफ्नो विधामा मोस्ट भ्यालुएबल प्लेयर घोषित भए ।"
ग्रिनल्यान्डलाई दोहोरो उपाधि,"काठमाडौं आयोजक ग्रिनल्यान्डले चौधौं क्विक्सग्रिनल्यान्ड अन्तरस्कुल बास्केटबलमा शुक्रबार दोहोरो उपाधि जितेको छ । ग्रिनल्यान्ड सिनियर ब्वाइज र गर्ल्समा च्याम्पियन भयो । जुनियर ब्वाइजमा लालीगुराँस विजेता बन्यो । फाइनलमा ग्रिनल्यान्डले टीआईएलाई ५२४५ ले पराजित गर्दा सम्पूर्ण गुरुङले १९ स्कोर जोडे । गर्ल्स फाइनलमा ग्रिनल्यान्डले एचएचसीएलाई ४०२८ ले हरायो । विजेताकी सुजाताले ११ स्कोर गरिन् । जुनियर ब्वाइजमा लालीगुराँसले ग्रिनफिल्डलाई ३२२२ ले हराउँदा दीपेश क्षेत्रीले ११ स्कोर जोडे । सम्पूर्ण, दीपेश र ग्रिनल्यान्डकी सीतोष्णा केसी उत्कृष्ट खेलाडी चुनिए ।"
एसियन र एआईए विजयी,"काठमाडौं एसियन पब्लिक र एआईएले १० औं प्याब्सन मध्यक्षेत्रीय बास्केटबलको जुनियर ब्वाइजमा सफलता पाएका छन् । एसियनले केईएसलाई ५२१४ ले पराजित गर्दा सिमन गुरुङले ३० स्कोर गरे । गौरव नेपालको १० स्कोरमा एआईएले स्पाङगेललाई १६४ ले हरायो । केईएसले विज किड्सलाई ५०२७, एआईएले स्नो एपेक्सलाई ३०१०, न्यु समिटले भद्र घलेलाई २६२१ र डनबस्कोले काठमाडौं नेसनल स्कुललाई २८२१ ले हराए । गर्ल्समा विज किड्स, इनोभेटिभ, सेवा सदन, स्वप्न बाटिका र भद्र घले विजयी भए ।"
रोहितको उस्तै प्रभाव,"काठमाडौं  र्सिजा जकार्ता इन्डोनेसियन लिग वानमा गत सिजन च्याम्पियन हुँदा प्रतियोगिताकै सर्वोत्कृष्ट खेलाडी चुनिएका थिए रोहित चन्द । यी नेपाली मिडफिल्डर आबद्ध क्लब पर्सिजाले यो सिजन उपाधि रक्षा गर्ने लक्ष्य बनाएको थियो । तर १३ खेल सकिँदासम्म पर्सिजा १४ औं स्थानमा रहेको छ, जुन १८ क्लब सहभागी लिगमा रेलिगेसन क्षेत्रभन्दा १ अंकमात्रै माथि हो ।पहिलो रोजाइका केही खेलाडी घाइते हुनु नै मुख्य समस्या भयो, विश्वकप २०२२ छनोटका लागि राष्ट्रिय टिममा सहभागी हुन बिहीबार स्वदेश आइपुगेका रोहितले इन्डोनेसियन शीर्ष डिभिजनको लिगबारे भने, पहिलाकै मुख्य डिफेन्डर नै घाइते भए । त्यसैले टिममा समस्या देखियो । गोल नियमित गर्यौं । तर हामीले अग्रता लिएर पनि खेलको अन्त्यतिर गोल खाइरहेका छौं । भाग्यले पनि साथ दिएन जस्तो लाग्छ ।डिफेन्डिङ च्याम्पियन पर्सिजाले २ जित, ८ बराबर र ३ हारको नतिजा बेहोरेको छ । घरेलु मैदानमा बुधबार पीएसएमविरुद्ध गोलरहित खेलेपछि रोहित स्वदेश फर्किएका हुन् । विश्वकप छनोटमा कुवेतविरुद्ध भदौ १९ र चाइनिज ताइपेईविरुद्ध भदौ २४ मा राष्ट्रिय टिमबाट खेलेपछि उतैबाट इन्डोनेसियातर्फ लाग्ने योजनामा रहेका रोहितले भने, यो टिम लगभग च्याम्पियन भएकै टिम हो । ४५ खेलाडी फेरिए । विशेषतः डिफेन्समा । सिजनको सुरुमै सेन्टर डिफेन्सका खेलाडीलाई चोट लागेपछि समस्या भएको हो । उनीहरू बल्ल मैदानमा फर्किंदैछन् ।सेन्टर डिफेन्समा रहेका दुई स्थानीय खेलाडीमध्ये रिउजी युतोले चोटसँग जुध्दै खेलिरहेको उल्लेख गर्दै उनले भने, इन्डोनेसियन लिग वानमा अहिले फेरि स्थानान्तरण खुलेको छ र यसमा ब्राजिल र स्पेनी खेलाडीलाई ल्याउने क्लबको योजना रहेको छ । त्यसले टिमलाई बनाउने विश्वास छ । लिग वानमा एउटा टिमले एक एसियालीसहित चार विदेशीलाई खेलाउन पाउने प्रावधान छ । उनले थपे, इन्डोनेसियामा अन्तिमको टिमले पनि शीर्षस्थानको क्लबलाई पराजित गर्न सक्छ । निकै प्रतिस्पर्धात्मक छ । त्यसैले अब यो सिजन उपाधि जोगाउने भन्दा पनि शीर्ष पाँच वा सातभित्र रहनु हाम्रा लागि एकदम राम्रो नतिजा हुनेछ ।२०६६६७ को सहिद स्मारक ए डिभिजन लिगमा मछिन्द्रबाट करिअर सुरु गरेको अर्को सिजन भारतको आई लिग हुँदै इन्डोनेसिया पुगेदेखि उनी उतै व्यस्त छन् । घुँडाको शल्यक्रियापछि पुनरागमन गर्दै करिअरकै उच्च लय समातेका २७ वर्षीय रोहितले यो सिजनमा आफ्नो प्रदर्शनबारे भने, मेरो प्रदर्शनप्रति प्रशिक्षकहरू खुसी छन् जस्तो लाग्छ । मैले शतप्रतिशत मिहिनेत गरेर टिमलाई सहयोग गरिरहेको छु । सबै खेलमा पूरा समय खेलेको छु । लिगमा रोहित, डिफेन्डर टोनी सुसिप्तो र क्रोएसियन फरवार्ड मार्को सिमिचले पूरा समय खेलिरहेका छन् ।पर्सिजा कीर्तिमान ११ औंपल्ट लिग च्याम्पियन हुँदाका मुख्य प्रशिक्षक थिए, स्टेफन टेको । यी ब्राजिली प्रशिक्षकले सिजनको अन्त्यसँगै जकार्ताको क्लबबाट बिदाइ लिए । हाल उनले सम्हालिरहेको बाली युनाइटेड ८ अंकको अग्रतासहित लिग वानको शीर्षस्थानमा छ । उनका प्रिय खेलाडी थिए रोहित । रोहितले एएफसी कप २०१९ मा खेलाडी दर्ता गर्ने अवधिको अन्त्यतिर पर्सिजामा अनुबन्ध थपेका थिए ।टेकोले छाडेपछि बुल्गेरियाली इभान कोलेभ पर्सिजाको मुख्य प्रशिक्षक बने । तर, सिजनको सुरुआत खराब रहेपछि उनी राजीनामा दिन बाध्य भए । त्यसयता स्पेनी प्रशिक्षक जुलियो बानुएलोसले पर्सिजाको टिम सम्हालिरहेका छन् । उनले स्पेनी ला लिगा क्लब डेपोर्टिभो अल्भेसको मुख्य प्रशिक्षक र इंग्ल्यान्डको च्याम्पियनसिपको टिम लिड्स युनाइटेडको सहायक प्रशिक्षकमा काम गरिसकेका छन् । तिनै प्रशिक्षकको पहिलो रोजाइको आकर्षण बनिरहेका छन् रोहित ।यसपालि खेल्ने शैली अलि फरक छ । प्रशिक्षकले टिमको संरचनामा केही परिवर्तन गरेका छन् । पहिला मलाई खुलेर अगाडि बढ्ने अवसर हुन्थ्यो । अहिले पछाडि डिफेन्सलाई पनि सहयोग गर्नुपर्छ । मेरो मिहिनेतबाट प्रशिक्षकहरू सन्तुष्ट छन्, रोहितले भने । इन्डोनेसिया राष्ट्रिय टिमको सहायक प्रशिक्षक भइसकेकाले उनले इन्डोनेसियाको फुटबल बुझेको उल्लेख गर्दै रोहितले भने, उनीसँग युरोपेली क्लबको अनुभव छ । इन्डोनेसियन फुटबल बुझेका छन् । उनको ट्रेनिङ राम्रो छ । सबै खेलाडी खुसी छन् । खुसी भएर खेल्न पाउँदा धेरै राम्रो हुन्छ ।उनी काल्टेङ पुत्रालाई ३० ले पराजित गरेको खेलमा म्यान अफ द म्याच चुनिएका थिए । कठिन समयबाट गुज्रिएको पर्सिजाले इन्डोनेसियन कपको उपाधि पनि जोगाउन सकेन । उसले दुई लेगको फाइनलमा पीएसएमविरुद्ध समग्रमा २१ को हार बेहोर्यो । पर्सिजाको महादेशीय प्रतयोगितामा पनि प्रदर्शन राम्रो भएन । उसले एएफसी कपको समूह चरणबाटै बिदाइ लिनुपर्यो, जहाँ गत वर्ष"
कप्तानमा किरण,काठमाडौं राष्ट्रिय टिमका मुख्य प्रशिक्षक योहान कालिनले विश्वकप २०२२ छनोटमा कुवेतविरुद्ध खेलका लागि गोलकिपर किरण चेम्जोङलाई कप्तानी जिम्मेवारी दिएका छन् । नेपालले कुवेतविरुद्ध भदौ १९ मा जाबेर अल अहमद रंगशालामा खेल्दै छ ।कम्बोडियामा सन् २००८ को मे २४ मा भएको एएफसी च्यालेन्ज कप छनोटमा मकाउविरुद्धको खेलमार्फत् अन्तर्राष्ट्रिय फुटबलमा डेब्यू गरेका किरणले ५९ क्याप जितेका छन् । सन् २०१६ यताका कप्तान विराज महर्जन २३ सदस्यीय टिममा स्थान बनाउन असफल भएपछि गत सोमबार मलेसियन सुपर लिग च्याम्पियन जोहर दारुल ताजिमविरुद्ध १० ले हारेको खेलमा सुजल श्रेष्ठलाई आर्मब्यान्ड लगाउने अवसर दिइएको थियो ।
गुटगत लडाइँमा ओलम्पिक चुनाव,"काठमाडौं  नेपाल ओलम्पिक कमिटी (एनओसी) को १२ औं अध्यक्षसहित नयाँ कार्यसमितिका लागि भदौ २० मा हुने निर्वाचनमा प्रस्ट दुई गुट देखिएको छ । वर्तमान अध्यक्ष जीवनराम श्रेष्ठले संस्थापन समूहको नेतृत्व गरेका छन् भने असन्तुष्ट समूहबाट उमेशलाल श्रेष्ठको नेतृत्व छ । ओलम्पिकको इतिहासमै पहिलोपल्ट नेपालमा ओलम्पिक कमिटीको नेतृत्वका लागि दुई समूहले आआफ्नो प्यानल बनाएर चुनावी अभ्यास गर्दैछन् ।२०५४ सालमा राष्ट्रिय खेलकुद परिषद्को सदस्यसचिव भएका बेला ओलम्पिक कमिटीमा पनि नेतृत्व लिएका जीवनराम पछिल्लो १२ वर्षयता दुई कार्यकाल महासचिव र एक कार्यकाल अध्यक्षको भूमिकामा छन् । विधानतः अधिकार भन्दै उनी अध्यक्षमा लगातार दोस्रो कार्यकाललाई प्रयासरत छन् । उनको समूहमा महासचिवको उम्मेदवार नीलेन्द्रराज श्रेष्ठ छन् । पछिल्लो एक वर्षयता महासचिव लामा टेण्डी शेर्पा अस्वस्थ भएपछि नीलेन्द्रले नै अघोषित रूपमा महासचिवको कार्य गर्दै आएका थिए । चार वर्षअघि अध्यक्षमा ठूलो मतान्तरले पराजित पूर्व उपाध्यक्ष उमेशलाल श्रेष्ठ यसपालिको चुनावमा आत्मविश्वासी देखिएका छन् । डेढ वर्षदेखि आन्तरिक तयारी सुरु गरेको बताउने उनले पारदर्शीलाई चुनावको मुख्य एजेन्डा बनाएका छन् । विगतका चुनावमा जीवनरामका मुख्य सहयोगी पुरेन्द्रविक्रम लाखे अहिले उमेशलाल समूहका महासचिवका उम्मेदवार हुन् । पुरेन्द्रमात्र होइनन् जीवनराम कार्यकालका पदाधिकारी र केही सदस्यहरू पनि उमेशलालकै समूहमा प्रवेश गरेका छन् । ओलम्पिकमा आवद्ध राष्ट्रिय खेल संघका प्रतिनिधिहरूले मतदान गर्न पाउने एनओसी चुनावका लागि २७ मत रहेको छ । तीमध्ये २४ जना चुनावी प्रतिस्पर्धामा छन् । उपमहासचिव पिताम्बर तिम्सिना र कोषाध्यक्ष रतन टण्डन निर्विरोध चयन भइसकेका छन् । निर्वाचन समितिले बिहीबार सार्वजनिक गरेको उम्मेदवार सूचीमा अध्यक्षमा २, ५ उपाध्यक्षका लागि ८, महासचिवमा २, ३ सचिवका लागि ४ तथा ७ सदस्यका लागि ८ जनाको उम्मेदवारी छ । अनौपचारिक कुराकानीमा दुवै समूहले आफ्नो मत १९ देखि २० रहेको दाबी गर्दै आएको छ । ओलम्पिक मुभमेन्टको सफल अवतरणका लागि उम्मेदवारी दिएको बताउने जीवनराम र आर्थिक, नीतिगत पारदर्शिताका लागि परिवर्तनको नारा दिएको उमेशलाल समूहबीच यसपल्ट कडा प्रतिस्पर्धा हुने अनुमान गरिएको छ । अघिल्लो चुनावमा जस्तो एकपक्षीय चाहिँ हुँदैन, यसपालि चुनाव भयो भने कडा प्रतिस्पर्धा हुनेछ, ओलम्पिककै एक पदाधिकारीले भने ।महासचिवका उम्मेदवार दुवैले आफूले जित्ने दाबी गरे । पुरेन्द्रविक्रमले १२ वर्षसम्म आफू ओलम्पिक कमिटीको कार्यसमितिमा रहँदा पारदर्शिता शून्य देखिएकाले परिवर्तनको नारासहित महासचिवमा उम्मेद्वारी दिएको बताए । वर्तमान कमिटीमा उपाध्यक्ष रहेका उनले भने, १२ वर्षदेखि कमिटीमा छु, पारदर्शिता भनेको के हो थाहा भएन । परिवर्तन हाम्रो अभियान हो । त्यसबाहेक उपयुक्त मान्छेलाई उपयुक्त जिम्मेवारीसहित सामूहिक नेतृत्वको भावना विकास गर्नुपर्ने आजको आवश्यकता पनि हो ।महासचिवका अर्का प्रत्याशी नीलेन्द्रराजले आफ्नो समूहको जित निश्चित रहेको दाबी गरे । २०२१ जना साथीहरूको साथ हामीलाई हुनेछ । अहिले नै पूरै प्यानल नै भनेर बनाएका छैनौं, आवश्यक पर्यो भने त्यसका लागि पनि समय छ, उनले भने । अध्यक्षका दुवै उम्मेदवारले पनि प्यानल नबनाउने यसअघि नै बताइसकेका छन् । एनओसी नयाँ नेतृत्व चयनका लागि राष्ट्रिय खेलकुद परिषद्को भूमिका पनि अहम् हुनेछ । दुई महिनाअघि नियुक्त भएका सदस्यसचिव रमेशकुमार सिलवाल सत्तारुढ दल नेकपाका प्रभावशाली मानिन्छन् । अध्यक्षका उम्मेदवार दुवै नेकपानिकट हुन् । जीवनराम नेकपाबाट निर्वाचित संघीय सांसद हुन् भने उमेशलाल नेपाल कम्युनिस्ट पार्टीका संस्थापक पुष्पलाल र महिला नेतृ सहाना प्रधानका छोरा हुन् । सांसदलगायत हाइप्रोफाइलको आकर्षणको रूपमा रहेको ओलम्पिक कमिटीमा सदस्यसचिव सिलवालले आफ्नो भूमिका लिन सक्छन् । यस्तो भएमा उमेशलालको सम्भावना बढी देखिन्छ । जीवनराम नेकपाभित्रै पनि माधव नेपाल निकट हुन् । प्रधानमन्त्री केपी शर्मा ओलीसँगको निकटताका आधारमा संस्थापक नेताका सन्तानका लागि सहमतिको खाका कोरिन सक्छ । नेकपा निकट राखेप उपाध्यक्ष पिताम्बर तिम्सिनाले भने चुनावमा राखेपले हस्तक्षेप नगर्ने बरु दुवै उम्मेदवारबीच साझा सहमति गरी चुनाव नगर्ने वातावरण बनाउन प्रयासरत हुने दाबी गरे । एथलेटिक्स संघको प्रतिनिधि भएर ओलम्पिक प्रवेश गरेका पिताम्बर उपमहासचिव पदमा निर्विरोध चयन भइसकेका छन् । उनले भदौ २० गते बिहानसम्म पनि दुवै पक्षबीच सहमति गराएर सबै पदमा निर्विरोध निर्वाचित गर्ने प्रयासमा राखेपदेखि खेलकुद मन्त्रालयसमेत रहने बताए ।राखेप, मन्त्रालय दुवैले २०७६ सालमा नेपाली खेलकुदलाई विवादरहित बनाउने प्रण गरेको छ । उमेशजी र जीवनजी दुवैसँग छलफल गरेर सर्वसम्मत हुने प्रक्रियामा राखेपको प्राथमिकता रहनेछ, तिम्सिनाले भने, मन्त्रीज्यू र सदस्यसचिवज्यूले छिट्टै यसको पहलकदमी लिनुहुनेछ ।ओलम्पिक कमिटीको इतिहासमा चार वर्षअघि पहिलोपल्ट निर्वाचन भएको थियो । अध्यक्ष र सदस्य पदका लागि भएको त्यस निर्वाचनमा समूहगत उम्मेदवारी थिए । नेपाल ओलम्पिक कमिटीले करिब ५७ वर्षे इतिहासमा त्यसअघिका कुनै पनि कार्यसमिति निर्वाचन प्रक्रियाबाट आएका होइनन् ।"
खेलकुदमै सक्रिय हुने चाहना,"असार ९ गते राखेप सदस्यसचिवको रूपमा चारवर्षे कार्यकाल अन्त्य गरी बाहिरिइएका केशवकुमार विष्टको ओलम्पिक मोह उल्लेख्य देखियो । उनले सचिव पदमा उम्मेदवारी दिएका छन् । उनीसँगै कबड्डी संघकी अध्यक्ष तुलसा थापा, जुडो संघका अध्यक्ष दीपकहर्ष वज्राचार्य र ब्याडमिन्टन संघका अध्यक्ष रामजीबहादुर श्रेष्ठ सचिवको दौडमा छन् । सचिवमा तीनजना निर्वाचित हुनेछन् ।ओलम्पिकको विधानमा नेतृत्वका लागि एक कार्यकाल कार्यसमितिमा रहने हुनुपर्दो रहेछ, कान्तिपुरसँगको कुराकानीमा नेपाल उसु फेडेरेसनका अध्यक्ष विष्टले भने । उनले उम्मेदवारी मनोनयनबाहेक आफूले चुनावका लागि केही तयारी नगरेको दाबी गरे । मतदाताको हिसाबमा निर्वाचन सानो हुनेछ । सबैले सबैलाई चिन्नुभएको छ । भोट हाल्नुहुन्छ भन्ने विश्वास छ । पूर्व सदस्यसचिव विष्टले राखेपको सदस्यसचिव भएकाहरू खेलकुदमा कम सक्रिय रहेको पाइएकाले आफू भने यही क्षेत्रमा योगदान गर्न इच्छुक भएकै कारण उम्मेदवारी दिएको दाबी गरे । जीवनराम, रुक्मशम्शेर (राणा ) र किशोरबहादुर (सिंह) जी बाहेक अन्य पूर्व सदस्यसचिव कोही पनि खेलकुदमा सक्रिय हुनुहुन्न, आफूले बुझेको क्षेत्रमा निरन्तरता दिने मेरो सोच हो, उनले भने । आफू सदस्यसचिव रहेका बेला नेपाल उसु संघमा देखिएको विवादबीच हस्तक्षेप गरी नेतृत्व लिएका विष्ट उसु फेडेरेसनको गठन गरी आफैं अध्यक्ष बनेका हुन् ।"
बाको सिगरेट,"प्रिय बा !हजुरले ल्याइदिएको जाली चप्पल उही दिन काटेर धुजाधुजा पारेँ । त्यस दिन मलाई र घरमै डेरामा बस्ने पुलिस अंकलकी मजत्रै सानी छोरीलाई एउटै रङका चप्पल ल्याइदिनुभएको थियो । तर त्यो मैले उही दिन छिनालेँ । हँसियाले काटेर धुजाधुजा पारेँ ।चप्पल मन नपरेर होइन बा ।असाध्यै मन परेको थियो । तर मन परेर पनि काटेँ । कारण सम्झेर अझै पनि चकित पर्छु ।बा ! चप्पलको रङ र आकारको धमिलोधमिलो दृश्य आज यतिका वर्षपछि पनि आँखामा आउँछ झल्झली ।त्यस दिन स्कुलबाट फर्कंदा मलाई रित्तो गोडामा देख्दाको हजुरको अनुहार आँखामा अझै पनि आउँछ । स्कुलबाट फर्केर ढोकाबाट अलक्कै पस्न थालेको थिएँ, खाली खुट्टै । हजुरले देख्नुहोला भनेर अलक्कै जान लाग्दा ट्याक्कै देख्नुभयो ।चप्पल खै ? काँ हालिस् ? खाली खुट्टा किन हिँडेकी होस् ? जुन कुराको डर थियो हजुरले ठ्याक्कै त्यही सोध्नुभो ।हरायो बुवा । चप्पल हरायो । हेडसरले बोलाएर उहाँको अपिसमा गथेँ, चप्पल बाहिरै खोलेर । फर्कंदा चप्पल थेनन् । फ्याट्ट कथा हालेकी थिएँ । सम्झनुहुन्छ बा ? सम्झनुहुन्न होला है ?मेरो जवाफपछि हजुरको आँखामा आक्रोश, माया, घृणा सबै एकनास आए । मलाई पिट्न मुठ्ठी उज्याउनुभएको थियो । आकाशमाथि गइसकेका हात खोइ किन हो आफैँ तल झरे । अनुहार शून्य भयो । अघि देखिएको रिस एकै पटक कता गयो गयो । फनक्क फर्कनुभो । दुई हात पछाडि लगेर सुइँसुइँ हिँड्नुभो, भुनभुनिँदै, आइन्दा लाउलिस् चप्पल । अब खाली खुट्टा हिँड् ।घरछेउछाउका साथे चप्पल नलगाई नांगा खुट्टा हिन्थे । उनीहरू नांगा खुट्टा हिँड्दा मलाई पनि नांगै खुट्टा हिँड्न मन लाग्यो । रातो रङको त्यो पुतलीझैँ चप्पल लगाएर हिँड्न सकिनँ । बाटोमा पर्ने एउटी साथीको घरमा पसेर पिँढीमा भएको हँसियाले चप्पल धुजाधुजा पारेँ । सँगै गएकी एउटी साथीले भनकी थिई, लुरी किन काटेकी होस् चप्पल ?तिमीहरू नांगा खुट्टा हिन्छौ मलाई चप्पल लाउन मन लागेन । उनीहरू ट्वाँ परेका थिए । मलाई खोइ के भएको थियो त्यो बेला सम्झँदा अझै पनि जिल पर्छु बुवा ।त्यसरी ढाँटे पनि आमालाई सही कुरा भनेकी थिएँ । आमाले हजुरलाई यो कुरा कहिल्यै भन्नुभएनछ । बरु उल्टै मलाई अर्को चप्पल किनेर ल्याइदिनुभएको थियो । हजुरले, किन ल्याइस् यस्तो जतन गर्न नजान्नीलाई फेरि नयाँ चप्पल ! भन्दा आमाले, छोरीका गोडामा च्युरीढुंगा गढ्दैनन् ? भन्दै उत्तर फर्काउनुभएको थियो ।प्रिय बा ! यतिका वर्षपछि तपाईंलाई बाको मुख हेर्ने दिन पारेर भन्न मन लाग्यो, त्यो दिन चप्पल हराएका थिएनन् है । हजुरको झैँ कमलो मनकी मलाई मेरा साथी नांगा खुट्टाले स्कुल जाँदा हजुरले ल्याइदिएको त्यो पुतली चप्पल धुजाधुजा पारेकी थिएँ । तर पर्सिनिकोर्सि आमाले अर्को चप्पल ल्याइदिएपछि फेरि त्यो पनि धुजाधुजा बनाउने आँट गर्न सकिनँ ।प्रिय बा !बाल्यकालका धमिलाधमिला सम्झना आज मनभरि आए ।हजुरको सफा मन चुरोटले कालो बनाउँदै गरेको सम्झन्छु ।बा ! हजुरको सफा मन चुरोटको ध्वाँसोले कालो बनाएको हजुरकी छोरीले मन पराएकी छैन है ।प्रिय बा !अस्ति भर्खर फोनमा तपाईंसँग जिस्कँदा जिस्कँदै, गाउँमा मोज छ हैन त बा । मीठो मीठो खानुभाहोला भनिहालेँ । त्यति भनेर सक्दा नसक्दै तपाईंको आवाज मधुरो भएको थाहा पाएकी थिएँ । मन निचोरिएको पनि थियो होला, मधुरो आवाजमै बिस्तारै भन्नुभएको पनि थियो नि, तिमीहरू घरमा नहुँदा जे खाए पनि के मीठो हुन्छ र नानी । तिमीहरू पो कता कता घुम्छौँ, मान्छे भेट्छौँ, दिनभरि काम गर्छौं र सबै कुरा बिर्सिन्छौँ, कहिलेकाहीँ हामीलाई नै बिर्सिन्छौबा ! हजुरलाई त कसरी बिर्सन सक्नु । गाउँबाट राजधानी लखेटिएका हामीजस्ता छोराछोरी सबैको कथा एउटै हो । बा ! गाउँमा तपाईं र आमा वरपीपल उभिएको एक्लो चौपारी भएर बस्नुभएको छ जसले कोही बटुवा पर्खिरहेझैँ लाग्छ । हाम्रोजस्तै सबै गाउँको हालत एकैनासको भएको छ बा अचेल । तपाईंको आवाज मधुरो सुनेपछि मलाई एकदम न्यास्रो लाग्यो । फोन राखेपछि हजुरसँगका पुराना याद झल्झली आँखामा आउन थाले । बा ! त्यो बेला पुष या माघको महिना हुँदो हो ।एकाबिहानै हजुर ठूलोठूलो स्वरमा हाच्छिउँ गर्दै उठ्नुभयो । तपाईंको हाच्छिउँले जिम्माल टोल मात्रै होइन दर्भान गाउँ नै थर्किन्छ भन्थे सप्पै साथीले । त्यति ठूलो स्वरमा हाच्छिउँ गर्दा म पनि ब्युझिएँकी थिएँ ।घरको तल्लो तलाको बीच्चको कोठा । चुल्हो पनि बीच्चमै थियो । फलामको ओदान गाडेको । हजुर उठेर आफूलाई तताउन चुरोट सल्काउनुभयो । अनि हामीलाई न्यानो बनाउन चिसो चुल्होमा आगो फुक्न थाल्नुभयो । ससाना दाउराको टुक्रा र थोरै खरका त्यान्द्रा चुल्होमा हालेर सलाई स्वार्र पार्नुभयो । आगो स्वार्र बल्यो । म हजुरको छेउमा गएर टुस्स बसेँ । म एकाबिहानै ओछ्यान छोडेर हजुरको छेउ पुग्नुमा मेरो आफ्नै स्वार्थ थियो । अँगेनाछेउ आगोको न्यानोमा बस्न हैन ।हजुरलाई न्यानो बनाउने चुरोट ओठबाट स्वाट्ट थुतेर फाल्नु थियो मलाई । चुरोटले बिगार गर्छ भन्ने कुरा स्कुलमा हरि सरले पढाएपछि म हरेक कोसिसमा लागिपरेकी थिएँ ।हरि सरले भन्नुभएको थियो, चुरोट सुर्ती खाँदा क्यान्सर हुन्छ । मान्छे मर्छ । यो सुन्नेबित्तिकै म थरर्र काँपेकी थिएँ कक्षामै, तपाईंलाई सम्झेर । अनि मनमनै प्रण गरेकी थिएँ जसरी पनि चुरोट छोडाउन पर्यो भनेर ।त्यसकारण, आमा उठ्नुभन्दा पहिले, दाइदिदी उठ्नुभन्दा पहिले म हजुर उठेको थाहा पाउनेबित्तिकै चाल मारेर भर्याङबाट ओर्लेर हजुरको चियो गर्न थालेकी थिएँ ।त्यो दिन पनि झिसमिसेमै हजुरसँगै उठेर चियो गर्न थालेँ ।चुल्होमा परेका दाउरा पुत्ताइरहेका थिए । जाडोको आकाशझैँ घुर्मैलो सर्टको बायाँ गोजीबाट हातका दुई औँलाले चुरोट झिक्नुभयो र बडो कलात्मक तरिकाले दुईओठको बीचमा चुरोट राख्नुभयो । लाग्थ्यो ओठमा बस्न पाउँदा चुरोटलाई बडो आनन्द आएको छ । तर मलाईचाहिँ सकस हुन थालिसकेको थियो । किनभने, कानमा सर गुन्जन थालिसकेका थिए चुरोट सुर्ती खाँदा क्यान्सर हुन्छ । मान्छे मर्छ ।मेरा हातझैँ मसिना झिँजाको टुप्पोमा रहेको आगो मुखनजिकै लग्नुभयो, र टाउको हल्का अगाडि बढाउनुभो । चुरोटको धूवाँ मच्चिँदै फोक्सोमा पुग्यो । मक्किएको भित्तातिर फर्केर एक गुजुल्टो धूवाँ मुखबाट बाहिर फ्याँक्नुभो । अनि चुरोट भएको देब्रे हात इत्ति पछाडि राखेर फुफु गर्न थाल्नुभयो । बा ! जुन कुराको लागि म आफ्नो निद्राको माया मारेर हजुरको पछि लागेकी थिएँ त्यही काम फत्ते गर्न अब मलाई सजिलो हुँदै थियो ।उता आगो भर्रर बल्न थाल्यो । यता मैले दाउ भेटिसकेँ ।हजुरको दाहीने हातको बूढी र चोर औँलाले च्यापेको, भर्खर एक सर्को मात्र तान्नुभएको चुरोट स्वाट्ट तानेर हजुर आफैँले फुकेर बालेको आगोमा सेकेन्ड पनि समय नलगाई स्वाट्ट तानेर हाल्दिएँ । चुरोट पनि त्यही आगोमा मिसियो ।अब हजुरको अनुहार आगोझैँ रात्तियो । आफूले एकसर्को तानेको चुरोट त्यसरी आगोमा बलिरहँदा हजुरको अभिमानमा पक्कै ठेस पुग्यो । घरी आगोमा बल्दै गरेको चुरोटलाई घरी मलाई हेर्दै गर्नुभयो । मलाई लागेको थियो, हजुरले केही गर्नु हुन्न । तर अचानक, मैले यति कुरा सोच्दा नसोच्दै हजुरका दह्रा हात मेरा गालामा बर्सिहाले ।म आफ्नो मिसनमा सफल त भएकी थिएँ । गालामा छाप बर्सेका थिए, दुखेको पनि थियो खुब । तर, म रमाएँ । किनभने, म आफ्नो उद्देश्यमा सफल भएकी थिएँ ।फेरि गाला रन्काउनुहोला भन्ने लागेर जुरुक्क उठेँ र माथितिर उक्लिएँ, उक्लिँदा उक्लिँदै चिच्याएँ, ठिक्क पर्यो बूढा । खुब खाम्ला भनेथ्यौ होला !बा !त्यसको केही दिनसम्म हजुर मसँग बोल्नु भएन । हजुरसँग जम्काभेट हुँदा, त्यही बिहान सम्झेर मनमनै दोहोर्याउँथे ठिक्क पर्यो बूढा !प्रिय बा !हजुरको एउटा दर्शन थियो, केटाकेटीलाई पिटेरै तह लगाउनुपर्छ भन्ने । त्यसो हुदाँहुदै पनि सैयाँ दिदीले धेरै पिटाइ खाएको थाहा छैन मलाई । दिदी हजुरकी सीआईडी थिइन्, त्यसैले उनले खास पिटाइ खानुपरेन । सैयाँपछि हजुरको हातको सबैभन्दा थोरै पिटाइ खाने सायद म थिएँ । कान्छी छोरी, सबैकी लाडप्यारमा हुर्किएकी । पिलिक्क रोइदिए पुग्यो । रोएर पनि भएन भने, आमाको धोतीको फेर समातेर अघिपछि गरे पुग्यो ।त्यो दिन पनि मैले त्यही अपेक्षा गरेकी थिएँ ।सम्झनुहुन्छ बा ? त्यो दिन बारी जोत्न मान्छे आएका थिए । बिहानै चिरिक्क हुने गरी घाम लागेको थियो । बारी जोत्न आएकाहरूलाई दिन आमाले अर्नी बनाउँदै हुनुहुन्थ्यो, रोटी तरकारी हो कि त !अम्बाको बुटोमा चढेर खेलिरहेकी मलाई हजुरले बोलाउनुभयो, काममा आएका मान्छेलाई पानी र अर्नी लइदे त नानी ।हजुरले मलाई पचासौँ पटक लइदे त नानी भन्दा पनि मैले सुनिनँ । सुनेको नसुनेई गरेँ ।खोइ किन हो काम अह्राएको पटक्कै मन परेन । म रूखमै खेलिरहेँ । बुवा म सम्झन्छु, मलाई मन नपरेको कुरा हजुरलाई पनि मन परेन ।रूखको फेदमा आएर कराउनुभो, तल झर्छेस् कि झर्दिनस् ? मुख बंग्याउँदै झरेँ ।अचानक हजुर जोस्सिँदै आउनुभो । मेरो चुल्ठो ट्याप्प समातेर घिच्याउनुभयो । र, सान्सानो लौराले दुइटा खुट्टामा हिर्काउनुभयो । बा ! हजुरको रिसको पारो अलि धेरै नै चढ्थ्यो । त्यो दिन पनि जति चढ्नु पर्ने हो त्यति नै चढ्यो ।अहिले सोच्छु, बा ! म त्यतिबेला हजुरले अह्राएको खुसी भएर गरेको भए हुन्थ्यो नि ।अहिले सोच्छु, त्यसरी पिटाइ नखाएको भए सायद म जे छु त्यो बन्न सक्दिनँ थिएँ पनि ।अर्नी बनाउँदै गरेकी आमा पाखुराले अनुहार पुछ्दै हजुरलाई तान्न आउनुभयो, ए ! छोड्नुस् न के गर्नुभएको ।हजुर जोस्सिनुभयो, तँ धेरै नकरा तैँले गर्दा हो यो यति जिद्दी भएकी !आमाले हजुरलाई तानिरहनुभयो, मैले पिटाइ खाइरहेँ हजुरको हातबाट ।मैले गर्दा आमाले पनि बिनासित्ती गाली खानुभयो । आफ्नो दुखाइ त छँदै थियो, मेरो कारणले आमाले गाली खाएपछि मलाई त्यो घरमा बस्न मन लागेन । मलाई त एकाएक मर्न पो मन लाग्यो ! यस्तो घरमा बाँचेर के कामजस्तो लायो ।म मोर्न जान्छु ! चिच्याएँ ।जा जा गैहाल् ! बाले काम अह्राउँदा मान्दिनस्, गै हाल् ! हजुरले यसो भने पनि बाले अह्राउँदा नाइँ भन्न हुन्न नि छोरी ! ज्ञानी पो बन्नुपर्छ भन्न खोज्नुभएको थियो, जुन म अहिले बुझ्दै छु बा । त्योबेला बुझ्न सकिनँ ।आमाले मलाई फकाएर भित्र लैजान खोज्दै हुनुहुन्थ्यो । म आमाको हातबाट फुत्केर अर्को कोठामा गएर बसेँ । एकै छिनमा एक गिलास दूधमा घ्यू मिसाएर ल्याउनुभयो । मेरो दाहिने हात समाउँदै गिलास थमाउनुभयो, नरो नानी । यो खा । बाले माया गरेर पिट्नुभएको हो ।पिटेर पनि माया हुन्छ त ? यस्तै केही भनेकी थिएँ । मलाई लागेको थियो, पिटाइ र माया कसरी सँगसँगै बस्न सक्छन् र !आमाले थमाएको दूध खान त के हेर्न पनि मन लागेन मलाई । कर गरेपछि आमाको लाडप्यारले पग्लिएँ कि । आँसुका धारा बगाउँदै खाएँ ।प्रिय बा ! त्यसपछि दिनभर हजुर खोइ कता जानुभयो कुन्नि ।मचाहिँ साँझ पर्दासम्म पनि कोठाबाट बाहिर निस्किइनँ ।झमक्क साँझमा कताबाट आउनुभो र म भएको आँटीछेउको कोठाको ढोकामा उभिएर हाँस्दै गिज्याउनुभो, ए अझै पनि यही झोँक्राएर बस्नुभाछ मेडम् ?मलाई खुब घोच्यो त्यो वाक्यले । दिउसो बाले पिट्दा घर बस्न मन नलागेको सम्झिएँ र, मलाई घरमा बस्न मन लागेन । केही बेरमा लुसुक्क बाहिर निस्किएँ । लागेको थियो, मर्न जान्छु यो बूढाको घरमा बस्दिनँ !मेरो मनजस्तै अँध्यारो जताततै थियो । आजभोलिजस्तो बिजुलीबत्ती भएको भए सायद बाटो पनि उज्यालो हुन्थ्यो होला । घर्याङमर्याङ घाँसैघाँसमा जताततैबाट हिँडेर घरभन्दा अलि तल पुगेँ ।अब मलाई बिस्तारै डर लाग्न थाल्यो । कतै कोही मान्छेलाई देखिनँ । डरले मुटु नै बाहिर आउलाजस्तो भयो । ओहो ! म त अब एक पाइला पनि अगाडि बढाउन सकिनँ । मर्न हिँडेकी म अँध्यारोसँग डराएँ । अहिले सम्झँदा रमाइलो लाग्छ ।मलाई लिन घरबाट कोही आउँछ कि भन्दै घरीघरी घरतिर हेर्न थालेँ । तर अहँ कोही आएन । कसैलाई थाहा भए पो कोही आउँथ्यो र बचाउँथ्यो मलाई । मलाई यति डर लाग्यो कि पाइला सार्न नसकेर थचक्क भुइँमा बसेँ ।बा ! त्योबेला हजुर टुप्लुक्क आइदिएर मलाई काँधमा बोकेर घर लगेको भा हुन्नथ्यो र ?डरले इत्रिएर बसिरहँदा परबाट अँध्यारोमा एउटा आकृति आफूतिर आउँदै गरेको देखेँ । नीलीकाली भएँ । बस्दा पनि भुक्लुक्कै ढल्छुजस्तो लाग्यो । मर्न हिँडेको म आफ्नो ज्यानको मायाले हुरुक्कै भएँ । आकृति बिस्तारैबिस्तारै मेरोनजिकै आयो । आकृति, आकृति मात्रै थिएन । साक्षात् भगवान पो थियो मलाई बचाउन आएको ! काका रैछन् । नजिकै आएर भने, नानी यति राति किन यहाँ आएको ? के भयो ? हिँड घर । म त्यतै जान लाको ।जान्नँ म, त्यो बूढाको घरमा पाइलो हाल्दिनँ ।के भयो र ?मलाई पिट्ने मान्छेको घरमा जान्नँ ।कहाँ जान्छेऊ त यति राति ?मोर्न जान लागेको ।त्यसो भन्न हुन्न । बुवाले पिट्नुभएको होइन, माया गर्नुभएको हो । काकाले त्यसो भन्दा अचानक मलाई हजुरको माया लागेर आएको थियो बा त्यो बेला !डरले ओठ थर्रथराइरहेका थिए । काकाले मलाई जुरुक्क काधँमा बोके, ल, हिँड घर ।घर पुग्दा आमाको अनुहारको बत्ती निभेको थियो । तर हजुरको अनुहार हेर्न सकेकी थिइनँ बा । डर लागेको थियो, फेरि पिट्नुहोला भनेर । हजुरले थाहा नपाउने गरी लुकेर हेर्न मन लाग्यो । हेरेँ ।अझै सम्झन्छु, बा ! त्योबेला हजुरको अनुहार त नीलोकालो भएको थियो । म घर पुगेपछि अनुहार बिस्तारै उज्यालो भएको थियो जुन मप्रतिको स्नेह र प्रेमको दियोले बनाएको उज्यालो थियो बा ! अझ, अनुहारमा छटपटी र ग्लानि पनि प्रस्ट देखेकी थिएँ ।त्यो देख्दा म सानी बच्चीले हजुरलाई घुर्काउन पाएकोमा आनन्द आयो । हजुर मेरो नजिक आएर मेरो अनुहार छुनुभयो, आँखा छल्काउनुभयो । पैताला छाम्नुभयो अनि भान्छातिर फर्केर भन्नुभयो, आमालाई, मेथी पड्काएर तेल तताएर ल्या त, नानीको खुट्टा मालिस गर्दिन पर्यो । दुख्यो होलायत्ति वाक्यले म पग्लिएँ । बेस्सरी रोएँ हजुरको काखमा मुन्टो घुसारेर । हजुरलाई दिएको दुख्खले मनमनै पीडा भयो । बा हजुरले आफैँले लौराले हानेर दुखाएको ठाउँमा आफैँले तेल मालिस गर्दै हुनुहुन्थ्यो । अघिसम्मको मेरो वितृष्णा एकै झोक्कामा हटेर गयो ।तब न बा !त्यस दिनपछि मैले अलि कम पिटाइ खान थालेँ । तर नि बा, हजुरले चुरोट खाँदाको घम्साघम्सी कायमै थियो ।आजकाल, देखिने गरी चुरोट खानुहुन्न । बाहिर गएर खानुहुन्छ, घरभित्र आउँदा ह्वास्स गन्ध आउँछ चुरोटको ।बा ! सुन्नुस् न ! बाको मुख हेर्ने दिन सन्तानले केही न केही दिनुपर्छ भन्छन् । तर, यसपालि हजुरसँग म केही माग्छु ।बा चुरोट खान छोडिदिनुस् न है बिन्ती !"
अप्प दीपो भव,"आँकडाहरू परिस्थितिका सूचक हुन् । आत्महत्याका सम्बन्धमा उपलब्ध आँकडाहरूलाई हेर्ने हो भने यसले मानव हृदयको दुःखलाग्दो अवस्थाको तस्बिर अनावरण गरिरहेको देख्न सकिन्छ । यस वर्ष सार्वजनिक भएको विश्व स्वास्थ्य संगठनको आँकडाले भन्छ प्रत्येक वर्ष संसारमा ८ लाख मानिसले आत्महत्या गर्छन् । यो भनेको प्रत्येक ४० सेकेन्डमा पृथ्वीमा एक जनाले आफ्नो जीवनको खाता आफैंले बन्द गरिरहेका छन् । विश्व स्वास्थ्य संगठनकै अद्यावधिक अर्को तथ्याङ्कले के पनि भन्छ भने कम्तीमा २० मानिसले आत्महत्याको प्रयास गर्दा एउटाले सफलता पाउँछ । अनि, दुःखको सघन अनुभूतिका कारण मर्ने विचार आएका हजार मान्छेमध्ये एउटाले आत्महत्याको प्रयास गर्छ । यी सब आँकडाहरूको विश्लेषण गर्दा प्रस्टिने एउटै तथ्य हो, मान्छे हरपल छटपटीमा छ र यसबाट मुक्त हुन जीवनको हठात अन्त गर्न उद्यत छ । तात्कालिक उत्प्रेरक जेसुकै भए पनि आत्महत्याको मूल कारण हो विषाद । यसलाई आमरूपमा अंग्रेजी शब्द डिप्रेसन भन्दा ज्यादा मानिसले सजिलो गरी बुझ्न थालेका छन् । विकसित अविकसित सबै देशमा धनी, गरिब सबैले आत्महत्या गरेको देखिएको हुनाले सम्पन्तासँग यसको खास साइनो छैन भन्नुमा बाधा छैन । हामीले पनि सबै क्षेत्र र वर्गका मानिसले आत्महत्या गर्दै आइरहेको देखेकै छौं जसको पछिल्लो दर तीव्रतम हुँदै गएको देखिन्छ । नेपालमा दिनको औसत १५ जनाले आत्महत्या गर्ने गरेको प्रहरीको तथ्याङ्कले देखाउँछ । दसवर्षे द्वन्द्वमा मारिएका मानिसलाई दैनिक औसत मृत्यु दरमा निकाल्ने हो भने आत्महत्या गनेर जीवनसँग बिदा माग्नेको संख्या तीन सय प्रतिशतभन्दा बढी हुन आउँछ । संसारभर बढ्दै गएको विषादको प्रकोप नेपाली हृदयमा पनि पर्न थालेको यसले प्रस्टै देखाउँछ । अब प्रश्न आउँछ, आखिर के हो विषाद ? किन यो हुन्छ र यसलाई रोक्ने कसरी ? जीवनप्रति चरम वितृष्णा भएको अवस्था नै विषाद हो । मान्छे मात्रै नभएर हरेक जीवको सामान्य र सर्वकालिक वृत्ति हुन्छ सुखप्रतिको झुकाव । असलमा यही वृत्तिगत आकांक्षा पूरा गर्न मनुष्यले गर्ने इच्छाकै अर्को नाम हो तृष्णा । मान्छेले गरिरहेको हजारथोक यही तृष्णाको पूर्तिका लागि हो । हामी पढ्छौं सुख पाउँला भनेर । काम गर्छौं सुखै मिल्ला भनेर । अनि सम्बन्धहरू गाँस्छौं त्यही सुखैको मुख ताकेर । घुमफिर, प्रेम, उत्सव इत्यादि सब सुखका लागि आयोजना गरिएका अवसरहरू हुन् । यी सब कुरामा लागिरहन मान्छेलाई केले प्रेरित गर्छ त ? फ्रायड भन्छन् बाँच्न चाहने इच्छा अर्थात् जीवेषणाले । फ्रायडले यस बाँच्न चाहने वृत्तिलाई जनाउन प्राचीन ग्रीसेली धर्मावलम्बीले रती र रागका देवता भनी आराधना गर्ने इरोजको नाम दिए । मान्छेमा इरोजको मात्रा प्रचुर हुन्जेलजस्तै संकट आइपरे पनि परिस्थितिसँग ऊ पौंठेजोरी खेलिरहन्छ, जीवनको अन्तिम धुकधुकी चलुन्जेलसम्म पनि ऊ बाँच्नका लागि प्रयत्नशील हुन्छ । भुइँचालोमा पुरिएर चार दिनपछि पनि जीवितै उद्धार गरिएका घटना, बाघले झम्टँदा उल्टै बाघसँग कुस्ती खेलेर कसैले ज्यान बनाएको अचम्मको खबर र वा क्यान्सरलाई जित्ने मनीषा कोइरालाजस्ता थुप्रै मानिसमा इरोज नामको यही बाँच्न चाहने इच्छा नभइदिएको भए ती व्यक्ति र घटनाको अवस्था अर्कै हुन्थ्यो । बाँच्नका लागि, अझ सुख र मस्तीपूर्वक बाँच्नका लागि मानिसले प्रसिद्धि, पैसा, कामवासना इत्यादि मन र इन्द्रियजनित सुखहरूको सेतु खोजिरहेको हुन्छ । यी सुख पूरा गर्ने अरू हजार इच्छाहरू मनमा पलाएर आउँछन् । तृष्णाको यो अनवरत नदी मनमा हरबखत चलिरहेकै हुन्छ । समय, परिस्थिति र सामाजिक व्यवस्थाका कारण कतिपय इच्छा पूरा गर्न सकिने अवस्था आउँदैन । सभ्यताको मादपण्डका कारण भन्नै पनि नसकिने तृष्णागत विचारहरूले पनि मनमा घर गरिहेका हुन्छन् । व्यक्त गर्न नसकिने तर मनमा भने आई नै रहने यस्ता भावलाई मस्तिष्कले भित्र दबाएर राख्ने काम गर्छ । मनको ठूलो हिस्सा यस्तै भावहरूले ओगटेको हुन्छ भन्ने फ्रायडको प्रयोगले देखाएको छ । यो ठूलो हिस्सालाई उनी अर्धचेतन र अवचेतन मन भन्ने गर्थे । समाज, धार्मिक मान्यता र सभ्यताको कसीमा मात्रै उत्रिने मनलाई चाहिँ उनले चेतन मनको नाम दिए जो मस्तिष्कको साह्रै सानो हिस्सा हो । भनेको खेलौना नपाउँदा जसरी बच्चाहरू ठुस्किन्छन् र रुन्छन्, अवचेतन तहमा रहने अपूर्ण इच्छाहरूले भरिएको मनको ठूलो हिस्साले चेतन मनसँग त्यसै गरी पिरोलिरहेको हुन्छ । त्यसैले हामीलाई दुःखको अनुभूति गराउने काम गर्छ ज्यादातर अवस्थामा । यही पिरोल्याइ बढ्ता हुन गयो र चेतन मनले थेग्न सकेन भने मानिसको हृदयमा दुःखले लामो काल बास गर्छ । अतिशय दुःख र वेदनाहरूले भरिएको जीवनको यही अवस्थाको नाम हो विषाद । आत्महत्याको विचार विषादको यही क्षणमा प्रबल भएर आउँछ । विषाद जति गहिरो छ, विचार पनि उत्तिकै कार्यरूपमा बदलिने सम्भावना ज्यादा हुँदै जान्छ । यस्तो अवसादग्रस्त व्यक्तिबाट हत्या वा हिंसाका अन्य घटना पनि हुन सक्ने सम्भावना उत्तिकै रहन्छ । अवसादका कारण आत्महत्याको विचार आउने मनको यो अवस्थालाई फ्रायडले युनानी सभ्यताले मृत्युको प्रतीकका रूपमा मान्दै आएको मिथकीय पात्र थानाटोस को नाम थिए । आत्महत्या वा विध्वंसको भावलाई आर्यावर्तमा मृत्येषणा भन्ने गरिन्छ जो फ्रायडको यही थानाटोसको पर्यायवाचीजस्तो प्रतीत हुन्छ । यति बुझिसकेपछि प्रबल तृष्णा अर्थात् इरोज नै विषाद अर्थात थानाटोसको कारण भएको सीधै देखिन्छ । किनभने, पूरा नहुने इच्छाहरूको सघन संकलन नै अन्ततः विषादको कारण हो । अनि विषाद आत्महत्याको । आत्महत्या गर्नु भनेको आकांक्षाहरू पूरा नभएको आधी अधुरो जीवन बाँच्नलाई अस्वीकार गर्ने भावको व्यावहारिक कार्यान्वयन हो अर्को ढंगले भन्दा । व्यवस्थाहीन अवस्थाले ल्याएको अनेक आपत्विपत्का बाबजुद पशुपन्छी र कीरा फट्याङ्ग्राले आत्महत्या नगर्नु, तिनमा विषादको प्रभाव नदेखिनु तर सुखका अनेक हेतुहरू उपलब्ध हुँदाहुँदै पनि मान्छेचाहिँ आत्मघात गर्ने मेलोमा अग्रसर हुँदै जानुलाई आधुनिक मनोविज्ञानले एउटा चुनौतीका रूपमा लिएको छ, जसको स्थायी समाधान खोज्न उसले अध्यात्मतिर नजर लगाएको देखिन्छ । यस काममा अग्रस्थानमा छन् अमेरिकी प्राध्यापक जोन कबाटजिन जसले मनोवैज्ञानिक उपायहरूले निको हुन नसकेका मनोरोगीहरूलाई ध्यान विधिले उपचार गर्न सुरु गरे । आफैं पनि जेन बुद्धिजमका अनुयायी र अनुसन्धाता जोनले सन् १९७० को दशकमा पश्चिममा माइन्डफुलनेस भन्ने शब्दलाई व्यापक चर्चामा ल्याए र यसैको माध्ययमबाट उपचार सुरु गरे । पश्चिमा जीवनशैलीको मोहमा परेका हामी आज योगलाई योगा र निर्वाणलाई निर्वाना भनेपछि मात्रै बुझ्ने अवस्थामा पुगेजसरी सम्यक् स्मृति लाई पनि माइन्डफुलनेस नभनीकन छेउटुप्पो भेउ नपाउने अवस्थामा पुगेका छौं । अतीतका अतृप्त तृष्णाहरूको संग्रहले भरिएको मान्छेको मन कि बितेका कुराहरूमा अल्झिबस्छ कि आउने समयको कल्पना गरेर अघाउँदैन । अटोमोडमा गएको कुनै एप्लिकेसनझैं मनमा हजारौं हजार अवाञ्छित विचारको अविच्छिन्न तरंगले फन्को लगाई नै रहन्छ । यस्तो अवस्थाबाट मुक्त हुन मानिस सिनेमा हेर्ने, गीत सुन्ने वा कतै घुम्न जाने कर्ममा संलग्न भइरहन्छन् । सामाजिक तहमा स्वीकार्य यस्ता व्यवहारहरूबाटै तनाव कम भएसम्म कुनै समस्या आइहाल्दैन । त्यसैले यसमा कुनै हानि छैन । चुरोट, रक्सी हुँदै कडा खालका अन्य नशालु पदार्थको सहारा लिएर कचकचे मनलाई बेहोस पार्ने विधि पनि एउटा तहसम्म समाजमा स्वीकार्य नै छ किनभने लगभग सबैजसो यही तहमा भएकाले यो सभ्यताइतरको काम मान्न अब मुस्किल छ । लागूपदार्थको मात्रा बढ्ता भएपछि वा अवसादले स्थायी घर गरेपछि भने मान्छे दुःखलाई झेल्न नसक्ने अवस्थामा पुग्छ जसलाई मनोविज्ञानका कुनै उपायले ठीक पार्न सक्दैन । यस्तो अवस्थामा जोनले बुद्धले दुःख मुक्तिका लागि २५ सय वर्षअघि नै सिफारिस गरेको आर्य अष्टाङ्गिक मार्गको सहारा लिन पुगे । दृष्टि, संकल्प, वाणी, कर्म, पेसा, व्यायाम, स्मृति र समाधि गरी आठ सम्यक् मार्गको अवलम्बनले दुःखको जरो तृष्णा पूर्ण रूपमा नष्ट हुने र जीवनमा मोक्षको फल लाग्ने बुद्धको वचन छ । दुःखलाई काट्ने यो मार्ग नै श्रेष्ठ अर्थात् आर्य भएकाले निर्वाणका आकांक्षी हरेकले यसको अवलम्बन गर्नुपर्ने उनको उपदेश थियो । जोन कबटजिनले यही आर्य मार्गको सप्तम पद सम्यक् स्मृतिलाई माइन्डफुलनेस भनेर पश्चिमा जगत्मा प्रचलित गराए । अनावश्यक आइरहने तर्कनाहरूबाट मुक्त भएर जीवनलाई जस्ताको तस्तै अनुभूत गर्नु नै सम्यक् स्मृति हो । विषादग्रस्त अवस्थामा मानिसहरू दुर्विचारले वशीभूत हुने हुनाले जीवनको सौन्दर्य र सुखका अवसहरूप्रति निस्पृह हुन जान्छन् । एक हिसाबले भन्दा आँखा भए पनि ती देख्नलायक हुँदैनन् त्यस क्षणमा । कान भए पनि तिनले मनलाई शीतलता दिने वचन सुन्न सक्दैनन् । एक दुःखदायी भावले पोलिएर जीवनलाई घिसारिरहेका बेला हरेक पल त्यस तप्त अवस्थाबाट मुक्त हुने इच्छा प्रबल भएर आउँछ र अन्ततः तय हुन्छ आत्महत्याको बाटो । जोनले यस अवस्थाका मानिसलाई बिस्तारै बिस्तारै सम्यक् स्मृतिको अभ्यास गर्न लगाए । परिणामत अवचेतन मनको हिस्सा घट्दै र चेतन मनको हिस्सा बढ्दै गयो । अतीतमा पलाएका दुसाध्य तृष्णाका नदी वर्तमानको होसपूर्ण जीवनमा हराएर गयो । र, बिस्तारै ती पहिलेझैं हाँसखेल गर्न सक्ने सामान्य अवस्थामा पुगे । सम्यक् स्मृतिको सामान्य अभ्यासले पारेको अभूतपूर्व प्रभावका कारण अचेल पश्चिमा देशका बच्चाहरूलाई अक्षर चिनाउनुअघि ध्यान कक्षामा बसाउने गर्न थालिएको छ । सम्यक् स्मृति कुनै जटिल अवधारणा होइन र यसको अभ्यास गर्न समयबाहेक अरू कुराको आवश्यकता पनि पर्दैन । कुनै विचार र भावना मनमा आउन नदिई हिँड्दा जागृतिपूर्ण अवस्थामा हिँड्नु, खाँदा जागृतिपूर्ण अवस्थामा खानु र पढ्दा पनि पढेकै क्षणमा मनलाई अड्याउनु नै सम्यक् स्मृति हो । के गरिरहेको छु भनेर चित्तले थाहा पाउनु र त्यसको पूर्ण अवलोकन पनि गर्नु नै सम्यक् स्मृति हो । शरीर, यसले अनुभव गर्ने वेदना, मनमा आइरहने विचार र यो चराचर जगत्मा दृश्यमान पदार्थहरूप्रति शुद्धतम चैतन्यको अनुभव नै सम्यक् स्मृति हो । यसो गर्दा मन चेतन, अवचेत र अचेतन गरेर भिन्नभिन्न खण्डहरूमा बाँडिएको अवस्थाबाट पूर्ण चेतन अवस्थामा आइपुग्छ । मनलाई दुःख दिने हेतु प्रत्ययहरूको क्षय हुँदै जाने हुनाले आनन्द बढ्दै गएको अनुभव एक दुई दिनकै अभ्यासले आउँछ । त्यसपछि इच्छाहरू पूरा नभएकामा रिस वा आवेग होइन तृष्णा भेट्न नसकिने मनको अवस्थाको एक नाम हो भन्ने एक गहिरो समझको उदय हुन्छ हृदयमा । यो यति सजिलो र सरल छ कि जसका लागि केही गरिरहनु नै पर्दैन, मात्र दृष्टिकोण बदले पुग्छ । दुःखको अँध्यारोमा उधारो प्रकाश मागी हिँड्न छाडेर आफैं प्रकाश होऊ भन्ने बुद्ध वचनको सत्यलाई अनुभव गराउने सम्यक् स्मृतिको अभ्यास सबै कालका सबै उमेरका र सबै अवस्थाका मानिसले गर्न सक्छन् । तर, विडम्बना के भने सारा संसारले यसलाई दुःखमोचनको मार्ग भनेर पच्छ्याइरहेका बेला हामीचाहिँ ट्रक र टिसर्टमा बुद्ध वाज वर्न इन नेपाल झनेर लेख्नमै सीमित छौं ।"
बिहेले खोसेका सपना,"मैले घर छोडें नि, एक साँझ साथी सुनीताले फोनमा भनी, फुपूको घरमा छु । ए हो र ? छोडीचाहिँ नहालेको भए हुनी ! मैले यत्ति भनें । फोन राखेपछि पनि मेरो मनमा तर्कना भने चलिरहे ।सुनीता मेरी बाल्यकालकी साथी । १ देखि १० कक्षासम्म हामीले सँगै पढेका । १० मा पढ्दै थियौं । एक दिन स्कुलबाट घर आउँदा सुनीताको घरमा ५६ जना ठाँटिएका मान्छे देखिए । उसको हात माग्न आएका रे ! बुटवलबाट खानदानी परिवार माग्न आए भन्ने हल्ला सुनियो । त्यसको ५ दिनमा उसको बिहे भयो । एसएलसी नजिकिएको थियो । बिहेपछि एसएलसी दिँदासम्म ऊ गाउँमै बसी । त्यसपछि बुटवल झरी । पढाइमा निकै तेज थिई । तैपनि बिहेसँगै पढाइ रोकियो । ऊ वर्षमा एकपटक झुल्किन्थी । त्यो पनि दसैंमा पतिसँगै एक दिनका लागि । अनि फर्किहाल्थी । धेरै समय हामीले भेट्नै पाएनौं । लगालगी २ छोरा जन्माई । खरिदार पति अधिकृत बने रे भन्ने सुनियो । बिहेको करिब २० वर्षपछि अर्थात् २ वर्षअघि बुटवल चौराहमा सुनीतासित जम्काभेट भएको थियो । त्यतिबेला म पत्रकार बनेकी थिएँ । बुटवलका गन्यमान्यलाई चिन्ने भएकी थिएँ । शिर ठाडो पारेर बोल्ने भएकी थिएँ । ऊ भने पूरापूर गृहिणी । आफ्नो घरपरिवारमा मात्रै सीमित । उसको हक्की स्वभाव निरीह बनेको थियो । चर्को स्वर दबेको थियो । ठाडो शिर निहुरिएको थियो । अनुहारको चमक गुमेको थियो । आँखाबाट आशा गुमेका थिए । तथापि यसले हाम्रो मित्रतालाई केही फरक पारेन । बरु त्यो भेटले फेरि हामीलाई नजिकायो । बाल्यकालमा जस्तै सुखदुःख साट्ने साथी बन्यौं । ऊ किन निराश छ ? असन्तोष छ ? मैले खोतल्न थालें । उसले बताउन थाली । हामी स्कुल पढ्दा सपनाका कुरा गर्थ्यौं । ती सपना बिहे र पतिसित जोडिएका हुँदैनथे । आफैं स्वावलम्बी र आत्मविश्वासी बन्ने खालका हुन्थे । सुनीता नर्स बन्न चाहन्थी । लगालगी १० सन्तान जन्माउँदा लागेको बाबुको ऋण तिर्न चाहन्थी । उसका यी सबै चाहना बिहेसँगै मरेका थिए । सुनीताले एसएलसीमा दोस्रो डिभिजन ल्याएकी थिई । नतिजा आएपछि उसले घरमा आफ्नो नर्स बन्ने चाहना सुनाई । पढ्न पठाउन बारबार अनुरोध गरी । परिवार राजी भएन । उसलाई माग्ने फुपूसित घरपरिवारलाई मनाउन बिन्ती गरी । फुपूको कुरा पनि उनीहरूले खाएनन् । घरपरिवार राम्रोसित स्याहारसुसार गरे नर्स बन्ने चाहना पूरा हुन्छ । घरपरिवार यसै भन्थे रे । आमा नबन्दासम्म सुनीताले पढ्ने इच्छा जाहेर गरिराखी । घरपरिवारले टारिराखे । पतिलाई मनाउन हरकोसिस गरी । तर, सकिनँ । यसले उसको मन टुट्न थाल्यो । एक्लै एक्लै रुन र टोलाउन थाली । सपनामा ऐठन हुन थाल्यो । कोही चिच्याउँदा आत्तिन थाली । पतिले यो सबै पढ्न नपाउँदा भएको हो भन्ने बुझेका थिए । तैपनि उनले कहिल्यै बुझेर बुझेजस्तो गरेनन् । धरधरी रुँदा नरोऊसमेत भनेनन् । न त पढ्ने अनुमति नै दिए । उसले जिन्दगीमा हारेको महसुस गर्न थाली । बिहेअघि हरेक छोरीलाई आमा, दिदी र भाउजूले लोभ्याएका हुन्छन् बिहेपछि रानी हुन पाइन्छ । पतिको घरमा राज गर्न पाइन्छ । हामीले पनि आमाहरूका तिनै चिप्ला कुरा सुनेका थियौं । कहिलेकाहीं यस्तै कल्पना गर्थौं । सुनीताको बिहेपछि रानी हुने सपना पूरापूर नोकरानीमा बदलिएको थियो । संयुक्त परिवारकी बुहारी थिई । घरभित्रै पनि यति काम हुन्थ्यो कि बिहान ५ बजेदेखि राति १० बजेसम्म मुस्किलले काम सकिन्थ्यो । यद्यपि कसैले उसको काम देख्दैनथे । सघाउन कोही अघि सर्दैनथे । सुनीताका पति जब अफिसबाट आउँथे बाहिरैबाट बोलाउँदै कोठाभित्र छिर्थे । उनको कोट खोलिदिनेदेखि कोठामै सर्वतपानी पिलाउन पुग्थी । कामले थाकेर लखतरान भएको बताउँथे । उसले कहिले टाउको त कहिले खुट्टा मिचिदिन्थी । त्यसमा उसले कहिल्यै अप्ठ्यारो मान्दिनथी । तर शरीर दुखेर थिलोथिलो हुँदा पनि पतिले सुनीताको ख्याल कहिल्यै गर्दैनथे । छोराछोरी नजन्मँदासम्म सुनीताका पति ठीकै थिए । यौनमा अलि लिप्त । सुनीता चुपचाप उनको इच्छा पूरा गरिदिन्थी । उनकै चाहना र भावनाअनुसारका क्रियाकलाप गराउँथे । ऊ आज्ञाकारी विद्यार्थीझैं खुरुखुरु मान्थी । त्यो मानेमा सुनीतालाई माया गर्थे । खाए नखाएको ख्याल गर्थे । पढ्न जिद्दी गर्दा घर गरेर पढ्न दुःख हुन्छ भनेर सम्झाउँथे । गर्भवती बनेपछि भने यो सम्बन्ध टाढिन थाल्यो । आमा बन्दासम्म उनको चालढाल अर्कै भैसकेको थियो । राति घरमा ढिलो आउँथे । त्यो पनि रक्सीले मात्तिएर । कहाँ गएको भनेर सोधे मनको इच्छा पूरा गर्न भनेर ठाडो जवाफ दिन्थे । दिनदिनै अन्याय हुँदा पनि सिधै औंला उठाउन सकिन । किनकि उमेरमा पतिभन्दा १० वर्ष कान्छी थिई । पढाइमा पति स्नाकोत्तर हुँदा ऊ एसएलसी मात्रै । यसैमाथि गाउँले र गँवारका उपमा त छँदै थिए । आमा बन्दा बिग्रेको र कमजोर बनेको शरीर पतिका लागि प्रिय थिएन । उनी ससानो कुरामा झोक्किन्थे । बिस्तारै सुनीताका पतिले मदिराको लत बढाए । उनी पूरापूर जँड्याहा बनेका थिए । बिहान साविक अवस्थामा अफिस गएका साँझ कति बेला फर्कन्थे टुंगो थिएन । कसरी फर्कन्छन् आँकलन थिएन । आधा रातमा रक्सीको नशामा आउँथे । खान मन लागे खान्थे । नत्र त्यसै सुत्थे । सुनीताले प्रतिवाद गर्न खोज्यो कि कुट्न थाल्थे । पति आधा रातमा आउनु र कुटाइ खानु उसको दैनिकी बन्न थाल्यो । कुट्दा कुट्दा उसको शरीर नीलै हुन्थो । ऊ हारगुहार माग्थी । तर परिवार कसैले गुहार दिँदैनथे । पतिको चित्त बुझाउन नसक्ने भनेर उल्टै उसलाई दोष लगाउँथे । त्यसको असर छोराहरूमा पनि पर्यो । नाबालक छँदा आमापट्टि लाग्ने छोराहरू क्रमशः टाढिन थाले । यसले सुनीताको मन कुँडिन र चुँडिन थाल्यो । घरभित्रको अन्याय कहाँ पोख्ने ऊ अलमलमा थिई । मानौं ऊ पखेटा चुँडिएको पन्छी हो उड्न सक्दिन । इज्जतको खोल ओढेर अन्यायमा जिउँदै थिई । हो यस्तै बेलामा सुनीतासित भेट भएको थियो । म बेलाबेलामा उसको घरमा जान्थें । पति र घरपरिवारलाई सुनीता निराश हुनाका कारण सोध्थें । उनीहरू उसको बानी नै असन्तोषी भएको बताउँथे । मैले नर्स बन्ने उसको धोको पूरा गराइदिन आग्रह गर्थें । कहिले कुटेका डाम देखाएर किन यस्तो हुन्छ भनेर सोध्थें । म पत्रकार र उसकी साथी पनि । घरपरिवारले सहेनन् । एक दिन पतिले मुखै खोले बिन्ती म्याडम तपाईंको बाटोमा मेरी श्रीमती नलगाइदिनुस् । मलाई सोझी र साधारण पत्नी नै मन पर्छ । म जवाफ दिन चाहन्थें तर हाँसेर टारें । अर्को दिन सुनीताले सुनाई त्यो रात पतिले घरका कुरा लगाएको भन्दै बेस्मारी कुटे रे । भाइबरमा फोटो हेरें । नीलडाम शरीरमा मात्रै होइन मुखमा पनि थिए ।म स्वतन्त्र हुन चाहन्छु । बिहेसँगै मरेका मेरा सपना ब्युँताउन चाहन्छु, अन्ततः सुनीताले मुख खोली । मैले उसलाई सहयोग गर्ने वचन दिएँ । अर्को भेटमा उसले बिहे तोड्ने निश्चय गरेको बताई । माइती पक्ष यसमा सहमत हुँदैनथे । किनभने यसअघिका कैयौं कुटाइ र चुटाइबारे उसले माइतीलाई बताएकी थिई । तर इज्जत जान्छ नबोल भन्नेबाहेक अरू जवाफ पाइन । यसपालि सुनीता दरिएकी थिई । जस्तोसुकै काम गरेर पनि स्वतन्त्र जीवन जिउन सक्ने हिम्मत निकालेकी थिई । मैले अन्यायविरुद्ध स्थानीय न्यायिक समितिमा जान सुझाएँ । विडम्बना जानुअघि नै घरपरिवारले थाहा पाए । जानै दिएनन् । बरु हिंसाको सीमा बढाउँदै लगे । यसबाट आजित ऊ जसरी भए पनि छुट्कारा पाउन चाहन्थी । पतिको धनदौलत, इज्जत उसलाई केही आवश्यक थिएन । आवश्यक थियो त स्वतन्त्रता । उसको यौटै इच्छा थियो निर्भय बाँच्नु । आफ्नो लक्ष्य र सपना पूरा गर्नु । छोरीलाई नपढाउने तर पढेको ज्वाइँ खोज्ने समाज गलत छ । छोरीलाई दाइजोसित तौलने संस्कार गलत छ । बिहे गर्दा छोरीभन्दा जेठो ज्वाइँ खोज्ने प्रवृत्ति गलत छ । गरिबले धनी केटो खोज्ने चलन गलत छ । यसले पतीपत्नीबीच सामीप्य ल्याउँदैन रैछ । उमेर, पढाइ, शिक्षा, संस्कार र वर्गमा भिन्नता आए । विवाह विवाह हुन्न रैछ । जीवनसाथी साथी होइन सबैभन्दा माथि मालिक हुँदोरैछ, सुनीताले लामो गन्थनपछि निष्कर्ष सुनाई, हो यही कारण हामी छोरीले विवाहसँगै आफ्नो स्वतन्त्रता र सपना मार्नुपर्दोरैछ । परतन्त्र बन्नुपर्दोरहेछ । यो चक्र तोड्न चाहन्छु । फगत म स्वतन्त्र बस्न चाहन्छु भन्ने चिठी लेखी र बिनासम्पत्ति घरबाट निस्की । फुपूको घरमा आश्रय लिएकी सुनीता अब कहाँ जाली ? के गर्ली मलाई पटक्कै चिन्ता लागेन । बिहेको २२ वर्षपछि घरपरिवार छोडी पटक्कै विस्मात भएन । ३८ वर्षेले जसोतसो नर्स पढोस् । आफ्नो चाहना पूरा गरोस् । बिहेसँगै मारिएका सपना पुनः पलाऊन् । उसको ओठमा हाँसो आओस् । आँखामा आशा र विश्वास पलाओस् । बूढा र सहाराबिहीन बनेका उसका बाबुआमाको सहारा बनोस् । उसको निर्भीक चाहनामा सहमत भए पति र छोराहरू आउलान् । नत्र ऊ एकल पनि जीवन बिताउन सक्नेछ । मैले मनमनै भावी जीवनको शुभकामना दिएँ र सहयोग गर्ने प्रतिबद्धता पनि ।"
उल्टो समयमा नाङ्गेली चिन्तन,"एकदमै मन्द भएको छ सहरिया गति । टेकु, त्रिपुरेश्वर, सुन्धारालगायतका चोकहरू दिक्दारीपूर्ण आँखा फ्याँकिरहेछन् वरपर । चलायमान सहर मोटरहरूको घ्यारघ्यारमा केवल गाह्रो घिस्राइ प्रयत्नमा छ । साउनको एक बाफिलो साँझ एकाएक सुस्त र शुष्क भएको छ सहरिया रफ्तार । र म एक यायावर उही भीडमा कतै अल्झिँदै सोचिरहेछु सर्त्यो । सर्त्यो, फ्रेन्च चिन्तक जो सहरबारे मनन गर्छन्, लेख्छन् । उनी गति र बहावलाई जीवनसँग जोडिदिन्छन् । तर यहाँ चलायमान जीवनहरू टोलाइरहेछन् जाममा । सुस्केरा फुस्काइरहेछन् अत्यासिलो गतिहीन समयमा । दिमाग चेम्बरभरि भरिरहेछन् आफ्नै यायावरी सपना, बस् ।जीवन उल्टिएको छ, मैदारोका उल्टा पेन्टिङहरूजस्तै । भुपिनका नदिन क्या बिल्ला गर्छन् समाज र समयलाई जो उल्टो हिँडिरहेछ । शरीरहरू उस्तै छन्, एकै समाजमा बस्छन् तर पनि मनले टाढा छन् मानिसहरू । छूत र अछूत भन्दै समाज कोरिदिन्छ निकै लामो विभाजन रेखा । के यस्ता छेकथुन र सीमारेखाहरूले मान्छेको मनलाई थुन्न सक्छ ? भुपिनले त नदिन र कलालाई एकै मन पारिदिए । छेक्न सकेको छैन उनीहरूजस्ता धेरैधेरै मन तर पनि समाज छेकिराख्ने दम्भ ओकलिबस्छ । उर्दी जारी गर्छ जात, धर्म र संस्कृतिको नाममा । मान्छे मान्छेबीच बार लाउनु उल्टो हिँड्नु हैन ? उल्टो गतिले कतै पुगिन्छ के ? प्रश्न मेरो पनि मनभरि उम्लिएको छ जसरी उर्लिएथ्यो होला आफ्नै स्तन काट्ने निर्णय लिनुअघि नाङ्गेलीको मनभरि । अनि धेरै साहस बटुलेर काटेकी थिइन् होला उनले आफ्नो स्तन र पातमा राखी अघि सारिदिएकी थिइन् विरोधको लप्लपाउँदो ज्वाला । नाङ्गेली, ट्राभानकोर (आजको केरला) की एक दलित महिला जसले आफूहरूमाथिको मुलाक्करम (ब्रेस्ट ट्याक्स) को विरोधमा अत्याचारी शासकहरूका विरुद्ध एक डरलाग्दो प्रतिरोध गरेकी थिइन् । धेरै सुदूर समय हैन । उन्नाइसौँ शताब्दीको सुरुआती एक यस्तो बर्बर समय थियो त्यो जब दलित महिलाहरूले आफ्नो छाती छोपेबापत पनि राज्यलाई कर बुझाउनुपर्थ्यो भारतमा । क्या अमानवीय समय । दलित शरीरमाथिको धोर दोहन । उनीहरूको शरीर मान्छेको शरीर नभई कुनै वस्तुजस्तो । उच्च जात र शक्तिशालीहरूको नियम सबै उनीहरूकै शरीरमाथि । नाङ्गेलीले आफ्नो अस्तित्वको वकालत गरिन् त्यसै समय । अन्यायको विरोध गर्दै आफ्नै शरीरको अंग छिनाउन पछि परिनन् । उनी केही क्षणमै मरिन् तर उनको विरोधले मुलाक्करम हटाउन बाध्य भए सामन्ती शासकहरू । क्या विसङ्गतिपूर्ण समय । एक सबाल्टर्नले आफ्नो अस्तित्वको आवाज बुलन्द पार्न ज्यानै दिनुपर्ने । नत्र उनीहरूको आवाज कसले सुन्नु । लामो समयदेखि बिलाइरहेथ्यो नाङ््गेलीजस्ता धेरैको आवाज इतिहासको गर्तमा । तर एक सत्य उजागर भएको छ आज, उनीहरू पक्का साहसिला थिए । उही हिम्मत भरिएको थियो नाङ्गेलीमा नत्र कसरी छिनाउनु आफ्नै स्तन ? सीमा हुन्छ नि अत्याचारको पनि । तल्लो जात । उफ् ! एक खेलाँची हो र जीवन ? निभा शाह उल्टो समयको विरोधमा छिन् निरन्तर । भर्खरै लेखेकी थिइन् काली पातरको शरीर दोहनको कथा । उनले बोकी हिँडेको बाँझो गर्भाशयको व्यथा । बीस वर्ष नपुग्दै कुनै शरीर बूढो हुन्छ ? तर हुने रैछ मुखैमा कानुन कायदा बोकी हिँड्नेहरूका लागि । काली पातर उन्नाइसमै बूढी भईन् किनभने केही वर्ष निरन्तर उनको शरीर भोग गर्नेलाई अब त्यस शरीरप्रतिको मोह हरायो । शरीर दोहनको पराकाष्ठा त्यतिखेर प्रस्ट हुन्छ जब हामीले थाहा पाउँछौं या उनी आफैंलाई पनि भेउ हुन्छ उनको गर्भाशय त बाँझो पारिदिसकेछ । उनले धेरै समय त थाहै पनि पाइनन् आफ्नै बाँझोपनको सत्य । छ त समय सुल्टो ? सुल्टो समयमा त छेकथुन, गुमराह केही नहुनुपर्ने । तर उल्टो बगेको समयमा धेरै कुरा लुकाइन्छ, किन कि थाहा पाउनुसँग जोडिन्छ चेतना । चेतना साथै हिँड्छ प्रतिरोध । र समाज कदापि चाहँदैन त्यो गन्जागोल । त्यसैले काली पातरहरूका शरीरका लागि यही समाजले कोरिदिएको थियो एउटा रेखा र खोलिदिएथ्यो दोहनको मार्ग । आज पनि निरन्तर नै त छ महिला शरीरमाथिको शोषण । केवल तरिकाहरू फेरिएका हुन् । नफेरिएको भन्नु फेरि पनि महिला शरीरमाथिको उत्पीडन मात्र । आज शक्तिशाली सामन्तीहरूको महलबाट सरेको छ महिला उत्पीडन केन्द्र धेरै घरहरूमा । त्यस्तै एउटा अमूक घरमा बिलाएको थियो कलिलो जीवन निर्मलाको । सुनील सिग्देलका लागि उनी माई गडेस लस द ब्याटल बने । चर्चा भयो व्यापक । अभि सुवेदीका लागि पनि उस्तै विम्ब भइन्, मैनबत्ती लिएकी उनकी आमा र उनले छातीमा च्यापेकी निर्मलाको तस्बिर । त्यसले पनि भव्य चहलपहल ल्यायो बौद्धिक वृत्तमा । हुनुपर्ने थियो छिनोफानो तर उनी केवल एक विम्ब भएर रहिन् चित्र, कथा, लेख र कविताहरूमा । कहाँ गए ती पीडकहरू ? खोइ देश ? खोइ कानुन ? कता छ सरकार ? अनि के समय सुल्टै छ भन्नु भ्रम होइन ?एउटी महिला बहुलाई घोषण गरिन्छे र केही दिनभित्रै भित्र्याइन्छ उसको सट्टामा अर्की महिला । महिलाहरू कति सजिलै सब्स्टिच्युट हुन्छन् मानौ कि उनीहरू वस्तु हुन् जो बजारमा सहजै उपलब्ध छन् । मात्र इच्छा हुनुपर्यो सम्बन्धितको तब पाइहालिने साट्न, फेर्न, फाल्न या थन्क्याइदिन चिसो छिँडीको अँध्यारो कोठातिर । जसरी बहुलाई करार भएकी ती महिला आफूले भोगचलन गरेको घरको ठूला कोठाहरू, कौसी, बार्दली, भान्सा सबैतिरबाट बाहेक भई थन्किइन् छिँडीको एउटा कोठामा । घटना भएको हो छेउछाउ, आफन्तमै । उनले नपाउने भइन् राख्न आफैंले हुर्काउँदै गरेको कलकलाउँदो छोरा किनकि उनको दिमागी हालत ठीक नभएको मान्छ परिवार । घरपरिवार सबै धानेर बसेकै हो उनले दशकौं त्यस घरमा । तर बिस्तारै लोग्नेको मन फेरिएसँगै उनको मन पनि थिर हुन छाडेको थियो । शंका उपशंकाहरू बेस्सरी खेल्न थालेका हुन् उसको मनमा । लोग्ने ढिला घर आउन थालेपछि उनको दिमाग झन् बढी बिथोलिन थाल्यो । तर अस्पताल गइनन् या लगिएन । छोप्ने बेथा, लागुसागु, अनेक अनेक भनिए या मानिए । धामी झाँक्री फुकफाक भए तर जानुपर्ने ठाउँ गइएन । लानुपर्ने ठाउँ लगिएन उनलाई । समय अघि बढ्नुको साटो उल्टोतिर बग्यो उनको जीवनमा । अन्ततः उनी दिमाग ठीक नभएकी ठहरिईन् । र, भईन् लोग्नेका लागि खतरनाक । उनै हुन् ती महिला जसले त्यस परिवारलाई माया मात्रै गरिन्, लोग्नेको लामो जीवनको लागि तीजका व्रतहरू बसिन् । उनै एकाएक खतरनाक ठहरिइन् लोग्नेका लागि आज । आफ्नै छोराका लागि पनि । क्या विसंगति ! कत्रो मजाक गरिदिन्छ परिवार अर्काको जीवनमाथि । समाज यसरी नै ठट्टा गरिबस्छ महिलाको अस्तित्वमाथि । ऊ बहुलाई बनाइन्छे, ऊ खतरनाक मानिन्छे, ऊ डरलाग्दो करार हुन्छे अनि बाहेक हुन्छे परिवारभित्रैबाट । ज्यानकै जोखिम भएको हल्ला चुटेपछि सजिलो हुने नै भयो लोग्नेलाई उनीबाट तर्किन, पन्छिन, बेवास्ता गर्न, नबोल्न, नहेर्ने, अनि घृणा गर्न पनि । घृणा यसकारण पनि कि उनको जीवन गुलजार पारिदने अर्को मान्छे अघिदेखि नै तयार बनाइसकेका थिए उनले । परिवारकै सहमतिमा तुरुन्तै भित्र्याइहाले नयाँ मान्छे त्यस घरमा । उसले देख्दादेख्दै नयाँ मान्छेको स्वागत भयो, उनकै कोठामा, उनकै खाटमा । उनी केवल एक सब्स्टिच्युट भएर रहिन् । सुल्टो छ त समय ? पितृसत्तात्मक समजले गर्ने महिलाको बहिष्करणको फेहरिस्त लामो छ । इतिहास साक्षी छ महिलाको अस्तित्व कसरी नामेट पारिए भन्नेबारे । आफ्नो अस्तित्वका लागि बोल्ने महिलाहरू खतरनाक हुन् परिवारका लागि, समाजका लागि । ती महिलाहरू झन् बढी निसाना बन्छन् जो विद्रोही छन्, जो फरकमत राख्छन् या जो प्रश्न गर्छन् । विश्वभरि नै महिलामाथि लामो समय षड्यन्त्र भयो जो आज पर्यान्त कायम छ । अत्यन्त समृद्ध र अग्रगामी मानिने युरोपियन सभ्यताको इतिहास नियाल्दा प्रतिरोधी महिलाहरू कसरी दबाइए प्रस्ट हुन्छ । समाजका विसंगतिविरुद्ध आवाज उठाउने महिलाहरू अठारौँ शताब्दीतिर सिक या बिमार मानिन्थे । अर्थात् उनीहरूको आवाज एक अस्वस्थ महिलाको क्यारक्यार मानिन्थ्यो । ज्यान र मन ठीक नभएका मानिएका महिलाको कुरा कसले सुन्ने त्यसबखत ? आफ्नो अस्तित्वको वकालत गर्ने महिलाहरू उन्नाइसौँ शताब्दीमा ठाडै पागल मानिन थालियो । पितृसत्तात्मक मानसिकताले ओतप्रोत समाज जो महिलालाई आफ्नो अनुकुल कज्याउनमा मस्त थियो तब किन उसको अस्तित्वको गनगन सुन्न मानोस् ? सबैभन्दा सजिलो त बोल्नेलाई बहुलाई भनिदयो कुरा सकिगो । आखिर त्यही त भइरह्यो महिलामाथि । हाम्रो समाज भने आज पनि दुई शताब्दीअघिको वाउटडेटेड युरोपियन समाजको धङधङी बोकी बसेको छ । आफ्नो हक अधिकार र पहिचानको कुरा उप्काउने महिलाहरू पिनास बनिदिन्छ आज पनि हाम्रो समाजका लागि । नाकै झारिदिन सक्ने पिनास किन बोकिबस्नु ? साह्रै सजिलो कुरा भनेको दिमाग ठीक छैन भनिदियो, हल्ला फैल्याइदियो टन्टै साफ । न परिवारलाई कसैले प्रश्न गर्छ न पीडक लोग्नेलाई । बाटो खुला त्यसपछि जेजे गर्न पनि । माथि उल्लिखित महिला नमीठो पिनासे टाउको दुखाइ भएका थिए लोग्नेका लागि । किनकि उनी भविष्यको अर्को योजनामा तमतयार भइसकेका थिए । अन्ततः उही सजिलो उपाय अपनाइयो । उनको पागलपनको हल्ला पिटियो । आज उनी आफ्नैहरूबाट बाहेक छिन् । त्यही घरमा भएर पनि उनी अदृश्य छिन् । उनको अस्तित्व एक धूमिल थोप्ला हो, मात्र छाया हो जो अदृश्यझैं छ । उनको आफ्नो भन्नु निगाहस्वरूप त्यस परिवारबाट पाएको एउटा कोठा छ । र थन्किएको छ उनको अस्तित्व उही चार पर्खालभित्र, पूरै बेखबरीका साथ, बेवास्तापूर्वक । क्या ठट्टा हगि कसैको जीवनको ? यस निस्सासिँदो अवस्थामा कसैको दिमाग के सद्दे रहन सक्छ ? समय सुल्टो कहाँ छ त ?धेरै जीवन अड्किएको छ सुमधुर बन्न नसकेका सम्बन्धहरूमा आजकल । यो सहरी जाम, गाडीको ट्या टु, घ्यारघ्यारजस्तै छ आजकल हामीले उमारेका, आत्मसात् गरेका कतिपय प्रिय समय । मानौं कि जीवन छैन त्यहाँ र केवल बाँच्नुको एक बहाना जिउँदो छ । जीवन त बग्छ । तर यहाँ सबै प्राणी चुपचाप छन्, रोकिएका छन्, अल्झिएका छन्, अड्किएका छन् । सहरको जाममा पनि र सम्बन्धहरूमा पनि उस्तै विचलन छ, अनिश्चितता छ । हिँडाइ या बहावसँग कुनै ठाउँले अर्थ पाउँछ भन्छन् सर्त्यो । बहाव छैन त जीवन छैन पनि भन्छन् उनी । यार सर्त्यो यत्रो ठट्टा नठोकन । के म मुर्दा हुँ । ठाडै छु त । कुरिबसेको छु जाम खुल्ने आसमा । तिम्रो वाक र मुभ ले सधैँ काम गर्दैन क्या । यो जाम नखुले फेरि अर्को नाङ््गेली जन्मन्छे र खोल्छे बन्द भएको जीवनको बहाव । के तिमी तयार छौ अर्की नाङ्गेलीलाई झेल्न ?"
एउटा मानिसको कथा,यो जीवनशून्य सहरमा झूट बोलेर बााच्ने कोसिस गरिरहेको म दम्भ देखाएर बााच्ने कोसिस गरिरहेको म दुखेको कुरा गर्न नजानेको म खुसी देखिने अभिनय गरिरहेको मकहिलेकाहीा केही क्षण फुर्सद निकालेर जब त्यो निरीह अनुहार सम्झन्छुजब यत्रो संसारमा मसाग मात्र परिचित उसलाई सम्झन्छुमैले ऐना अगाडि उभिनुपर्छ ।
दासढुंगाको घनचक्कर,"(४)चैत महिनातिर मिति ठ्याक्कै यकिन हुन सकेन, चलचित्र विकास बोर्डमा नयाँ अध्यक्षका रूपमा केशव भट्टराई दाइको नियुक्ति भयो । सिनेमा क्षेत्रमा केशव दाइले लगभग तीन दशक समय बिताउनुभएको छ । एउटा कुशल अभिनेता, निर्माता हुँदै उहाँ यहाँसम्म आइपुग्नुभएको छ । सिनेमा कर्ममा उहाँले केश फुलाई सक्नुभाको छ । एउटा सिनेमा निर्माण गर्नु कति कठिन काम हो त्यसको बारेमा मलाईभन्दा बढी उहाँलाई भलिभाँती थाहा छ । दाइ बोर्ड आउनुभयो भन्दा म कम्ता खुसी थिइनँ । उहाँलाई मैले उहाँको फेसबुक वालमा शुभकामनै दिएको थिए । उहाँले शपथग्रहणको दिन चलचित्रसम्बन्धी केही राम्रो कामहरू गर्ने छु भनी वाचा गर्नुभएको थियो छापाहरूमा मैले त्यो कुरा पढ्न पाएको थिएँ, म आश्वस्त थिएँ केशव दाइले राम्रै गर्नुहुन्छ भनेर, म अझै त्यही विश्वास राख्छु । विगतमा तत्कालीन विकास बोर्ड अध्यक्ष राजकुमार राइको पालामा गणेश देव पाण्डेको सिनेमा गाँजा बाजा ले पनि त्यस बेला प्रिसेन्सरसिपको दुःख पाएको थियो । म त्यहाँपट्टि धेरै जान चाहन्नँ । त्यसका बारे सबै त मिडियाहरूमा आई नै सकेको छ । केशव दाइको बाहिरी इमेजचैं तुलानात्मक रूपले अरूभन्दा अलि उदारवादी, सहज र सबैजना सँग मिलेर जाने छविको भन्ने सुनेको थिएँ, व्यक्तिगत हिसाबमा मलाई नि त्यस्तै लाग्थो । साउन महिना आएपछि चैं म एकदमै उद्वेलित भएँ । साउनको एक दिन निर्मातामध्ये एक कुशल पाण्डे बोर्ड गए । र विकास बोर्डबाट उनले के थाहा पाए भने हाम्रो सिनेमालाई बोर्डले निको मानेको छैन । सिनेमा सत्तासम्बन्धी कतैबाट रोकिएको भन्ने उनले खबर लिएर आए । हाम्रो टिममा राम्रै खैलाबैला मच्चियो । हामी कहाँ जाने कसलाई सोध्ने रनभुल्लमा पर्यौं, अन्त्यमा विकास बोर्डबाट जहाँ राय सुझावलाई सिनेमा पठाइयो त्यता सिनेमालाई स्वीकृति टक्र्याउने कि न टक्र्याउने भन्ने आदेश कुरेर बोर्ड बसेको भन्ने थाहा पायौं । हामी सो संस्था पनि गयौं, संस्थाले उल्टैं बोर्डतिरै औंला देखाइदियो । जसको मुख ताकेर, विधि र रीतपूर्वक हामी सुटिङ परमिट देला भनी बसेका थियौं, त्यसको निरंकुश र निम्छरो भूमिका देखेर बाध्य भई हामीले आफ्ना कुरा नेपाल लाइभ मार्फत भन्यौं । केशव दाइ आग बबुला भएछन् । यो सब प्रपोगान्डा हो तिनले मलाई एक दिन पनि भेटेका छैनन् भनेर केशव दाइले केही मिडियालाई भन्न भ्याएछन् । नियमतः बोर्डमा मेरो सिनेमा दर्ता गरी पाऊँ भनेर कुनै निर्माता निर्देशक बोर्ड अध्यक्षसम्म पुग्दैन । त्यसका लागि विभागीय कर्मचारी हुन्छन् र सिनेमा दर्ताको कागजात बुझाउँदा त्यहाँ निर्माता निर्देशकको स्पष्ट ठेगाना र टेलिफोन नम्बर उल्लेख गरिएको हुन्छ । भइपरी आए विभागीय कर्मचारीहरूले तिनैअनुसार फोन गरी बोलाउँछन् हाम्रा लागि त्यस्ता आशयका फोन कुनै दिन आएनन् ।लगत्तै म र प्रदीप केशव दाइलाई भेट्न भनेर बोर्ड गयौं । सुरुमा उहाँ हुनुहुन्न भन्ने जानकारी गराइयो । जसै हामी निस्कँदै थियौं केशव दाइलाई भेट्यौं उहाँ घर फर्किन लाग्नुभएको रहेछ । मेरो नमस्ते नफर्काई जंगिँदै भन्नुभो, मलाई नसोधी इन्टरभ्यू दिँदै हिँड्ने मैले फिल्म रोके भनेर अनर्गल बोल्दै हिँड्ने ?दाइ यताबाट त्यही भनियो अनि गर्ने के, हामी जाने कहाँ दाइ फिल्म रोकिदिनुभएन मैले भनें ।कुरा धेरै अगाडि बढिसक्यो, म पास गर्दिनँ सक्दिनँ त्यही हो अब भन्दै केशव दाइ गाडी चढे ।दाइलाई आपत्ति लागेको कुरा हामी हटाउन तयार छौं, पछि सेन्सर नि छ, दाइले मेडिएटरको काम गर्नुपरो, प्रदीपले थप्यो ।म किन बन्छु तिमेरको मेडिएटर म सरकारबाट नियुक्त भाको मान्छे, मलाई तिमीहरूको इन्ट्रेस्टको लबी गर्नु छैन, उहाँले भन्नुभो ।तुँ तुँ मै मै नसक्किँदै उहाँ हिँड्नुभो । मैले भोलिपल्टका लागि समय मागें । उहाँले जैले आए पनि आफ्नो कुरो त्यही हो भनेर हुइँकिनुभो ।भोलिपल्ट हामीले फोन गर्यौं, उताबाट केशव दाइको सोही अडान दोहोरियो ।हामी जज हैनौं र दासढुंगा रहस्य यही हो भनेर कतैतिर हान्ने अवस्थामा छैनौं, हामीले सिनेमाको अन्तमा अहिलेसम्म नेतृत्वको तहमा पुगेका नेताहरूलाई केही सकारात्मक प्रश्न गरेका छौं बस त्यतिमै कुरा अड्किएको भन्ने आजभोलि सुन्दै छु । पहिलो सिनेमाजस्तै यसपालि पनि सिनेमा तटस्थ नै छ । सिनेमालाई आफ्नो सुविधाको व्याख्या गरेर केशव दाइले हाम्रो निद हराम गरेका छन् । सिनेमाको अभिभावकीय संस्था भनिएकै बाट हामी नराम्रोसँग झस्किएका छौं । हामीले निर्माण इजाजत पाउँछौं या पाउँदैनौं त्यसको लिखत जवाफ बोर्डले दिएको छैन । आजको दिनसम्म कुनै फिल्मकर्मी यसको बारेमा बोलेका छैनन्, मनोज पण्डितबाहेक । जर्मन अमेरिकन कवि फिक्सन लेखक चार्ल्स बुकोवस्कीले भनेका छन् सेन्सरसिप त्यस्ताहरूको अस्त्र हो जसलाई स्वयंबाट र अरूबाट वास्तविकताहरू लुकाउनुपर्ने हुन्छ । दासढुंगा हाम्रो समयको वास्तविकता हो, यसलाई बन्नबाट रोकेर विकास बोर्ड के ढाकछोप गर्न चाहन्छ मैले बुझ्न सकिरहेको छैन ।"
सर्पले टोके,"१ दिप्सनलाई महाकाली अञ्चल अस्पतालमा नै एन्टीस्नेक भेनम सिरम दिएको भए उसको भेन्टिलेटरमा राख्नुपर्ने अवस्था आउँदैन थियो कि ? विषालु सर्पको टोकाइमा उपचार पाउने समयले धेरै ठूलो भूमिका खेलेको हुन्छ । ठीक समयमा एन्टीस्नेक भेनम सिरम बिरामीले पाएको खण्डमा उक्त औषधिले रामवाणको काम गर्छ । महाकाली अञ्चल अस्पतालका सम्बन्धित चिकित्सकहरूले धेरै हेलचेक्र्याइँ गरेका हुन् । विषालु सर्पले टोकेको व्यक्तिको आफूकहाँ उपचार नगराई (त्यहाँ एन्टीस्नेक भेनम सिरम नभएको कुरा सम्बन्धित व्यक्तिले भनेका छैनन् ।) टाढा धनगढीको अस्पतालमा रिफर गर्नु गम्भीर गल्ती हो । यदि रिफर नै गर्नुपर्ने थियो भने बिरामीलाई कमसेकम दुई भाइल एन्टीस्नेक भेनम सिरम र त्यसको एलर्जीविरुद्ध काम गर्ने औषधि चलाएर मात्र पठाउनुपर्ने थियो । २ विषालु सर्पले टोकेको कुनै व्यक्तिको शरीरभित्र विषको घातक मात्रा प्रवेश भएको छ र यदि उसले ठीक समयमै एन्टीस्नेक भेनम सिरम पाएन भने बचाउनका लागि भेन्टिलेटर अति नै आवश्यक छ । ३ आधुनिक चिकित्सा विज्ञानले गरेको प्रगतिलाई सलाम ठोक्नुपर्ने नै हुन्छ, किनभने त्यहीँ महेन्द्रनगर र धनगढीमा १०१२ वर्षअघिसम्म विषालु सर्पको टोकाइको उचित उपचार नपाएर बर्सेनि धेरै जनाले ज्यान गुमाउँथे । त्यस बेला त्यहाँका ती अस्पतालहरूमा भेन्टिलेटरको कुरै छाडौं, एन्टीस्नेक भेनम सिरमसमेत पाइँदैनथ्यो । मेरा दुई जना आफन्त खाटमा सुतिरहेकै अवस्थामा सर्पको टोकाइबाट मृत्यु भएको घटना अहिले पनि सम्झन्छु । ती दुवै बिहान पूरै बेहोस अवस्थामा भेटिएका थिए । तिनको शरीर पूरै नीलो भएको थियो । तिनलाई करेत सर्पले नै टोकेको थियो र, ती सर्पहरू ओछ्यानमा नै भेटिएका थिए । दिप्सनलाई टोकेको सर्प त्यो रात नदेखिएको भए कमिलाले नै टोकेको भनेर शंका गरिन्थ्यो । अवस्था के हुन्थ्यो भन्न सकिँदैन । ४ विगत केही वर्षदेखि नै स्वास्थ्य सेवा विभाग र नेपाली सेनाले सर्पको टोकाइको धेरै राम्रो उपचार गर्दै आएका छन् । तर, केही सम्बन्धित स्वास्थ्यकर्मीको लापरबाहीको कारण जनताले दुःख पाएका घटना पनि छन् । हालसालै चितवनमा एउटा सर्पले टोकेको बच्चाको उपचारमा भएको लापरबाहीको घटनालाई पनि उदाहरणको रूपमा लिन सकिन्छ । ५ दिप्सनको घटनाले विशेषतः भुइँतलामा सर्पको टोकाइबाट जोगिन खाटमा मात्र सुतेर नहुने कुरा प्रस्ट भएको छ । सर्पहरू विभिन्न कारणवश खाटमा चढेर पनि मानिसलाई टोक्दा रहेछन् । अतः खाटमा झुल लगाएर र झुललाई चारैतिर राम्रोसँग कसेर सुतेमा मात्र सर्पको टोकाइबाट बच्ने देखियो । सुत्नुअघि आफ्नो ओच्छ्यान मिलाउने गर्दा पनि सर्प लुकेको भए देख्न र जोगिने उपाय गर्न सकिन्छ । सर्प मान्छेका अघि निहुँ खोज्दै अघि आउँदैन । वर्षाले उसका बासस्थान जलमग्न हुँदा बस्तीमा पस्ने भएकाले ती बेला बढी जोखिम हुन्छन् । घटना भएपछि उपचार जति जरुरी छ, त्यति नै जरुरी हाम्रो जीवनशैलीमा सावधानी पनि अचुक औषधि हो ।एउटा घटना सामान्य उदाहरण मान्न सकिन्छ । तर, सर्प सबै विषालु हुन्छन् भन्ने होइन । कुन सर्पले टोकेको भन्ने थाहा पाए उपचार जति सजिलो र छिटो सम्भव हुन्छ, थाहा नपाए उति नै गाह्रो पनि हुन्छ । घटनामा परिगए नआत्तिई उपचारमा छिटो पुग्नुपुर्याउनु आवश्यक छ । कतिपय घटनामा बिरामीलाई सर्पको विषभन्दा बढी घातक अब मरिने भइयो भन्ने त्रास हुन्छ । सर्पदंशको उपचार छ । बेलैमा उपचारका लागि पुग्न सके ज्यान जोगाउन गाह्रो छैन ।"
राजनीतिक र आर्थिक साँधसिमानाबाट,"शाशास्त्रगत हिसाबले मेरो परिचय समाजशास्त्रीको रह्यो । तर खासमा विश्वविद्यालयमा समाजशास्त्र नै पढेको ७ वर्ष जति मात्रै हो । वास्तवमा त्यो खास शास्त्र ज्ञान आर्जन गर्ने धेरै ढोकामध्ये एउटा हो । त्यो ढोकाबाट छिरेपछि खासको शास्त्रको सीमाभित्र बसी नै रहनु आवश्यक रहँदैन । वास्तवमा कुनै पनि शास्त्रको अनुल्लङ्घनीय सिमाना नै हुँदैन । जुन हदमा सिमानाहरू बनेका छन्, ती खास ऐतिहासिक परिप्रेक्ष्यमा बनेका हुन् । ती ऐतिहासिक परिप्रेक्ष्य परिवर्तन हुँदा ती सिमाना र पर्खाल पूर्ववत् किसिमले रहन सक्ने भएनन् । अर्थात् शास्त्रको सिमानालगायत अन्तर्वस्तु पुनः परिभाषित नभई रहने हो भने शास्त्र प्राणविहीन बन्छ । विश्वइतिहासमा प्राणविहीन बनेका शास्त्र वा अन्य शास्त्रसँग सन्धि गरेर अघि बढेका शास्त्रको लामै सूची छ । विश्वविद्यालयमा बिताएका ७ वर्ष जीवनकालको छोटो अंश हो । त्यो मेरो लागि मात्र नभएर धेरैको लागि वा सबैका लागि सत्य हो । अध्यापकको नाताले, त्यस अवधिमा लिएका सूचना, ज्ञान, दृष्टिकोण आदिको पुनरावलोकन र विस्तार गरिरहने इच्छा वा बाध्यता पनि मलाई पर्यो । सबैजसो अध्यापकलाई यस्तो पर्छ पनि । यस्तो पुनरावलोकन र विस्तारको दौरान म भने छिट्टै नै समाजशास्त्रको एउटा खास हाँगोतिर लहसिन पुगेँ । यो हाँगाका केही मूल मन्त्र छन् ः एक जे सूक्ष्म छ, त्यो कुनै पनि बृहत्को अङ्ग हो । त्यसलाई त्यही किसिमले बुझ्नुपर्छ । सूक्ष्म आफैँमा पूर्ण हुँदैन । दुई हरेक वर्तमान महत्त्वपूर्ण छ र कतिपय सम्भावनाले युक्त छ । तर पनि हरेक वर्तमान असीमित सम्भावनाहरूले युक्त हुँदैन किनभने हरेक वर्तमान लामो ऐतिहासिक शृङ्खला, चक्र, भार, प्रवाहको अंश हो । हरेक वर्तमानलाई त्यसरी नै बुझ्नुपर्छ । तीन विश्व, इतिहासलगायत व्यक्ति विविधतायुक्त छन् । ती असमान, अन्तरविरोधयुक्त र सर्वथा परिवर्तनशील छन् । तिनलाई यही सेरोफेरोमा बुझ्नु उचित छ । चार विश्व, इतिहास, प्रकृति र व्यक्ति आदि एकआपसमा उनिएका छन् । एकआपसमा नितान्त असम्बन्धित वा नजेलिएका केही पनि छैनन् । यस्ता सहसम्बन्ध र कार्यकारण सम्बन्धको खोजबिन गर्नु नै शास्त्र र ज्ञानको उद्देश्य र मर्म हो । समग्र विश्वविद्यालयको ध्येय नै यही हो । पाँच शास्त्र वा ज्ञानका साँधसिमाना छैनन् । सबैथोक अन्तरसम्बन्धित छन् भने वास्तवमा साँधसिमाना नहुने भयो । तर फेरि विश्व यति बृहत् छ, इतिहास यति लामो छ कि तिनलाई केही हदमा खण्डखण्डमा बुझ्दै, बृहत्सँग एकाकार गर्दै लग्नु व्यावहारिक हिसाबले सही हुने भयो । त्यस हदमा र व्यावहारिक तहमा हरेक खण्डको तात्कालिक र धुमिल साँधसिमाना बन्ने पनि भयो । तर यो साँधसिमाना व्यावहारिक प्रयोजनका लागि मात्रै निर्मित हो, वास्तविक रूपमा ज्ञानका साँधसिमाना नै छैनन् भनेर पनि बुझ्नुपर्ने भयो । साँधसिमाना छैनन् भनेपछि कुनै पनि शास्त्रको केन्द्र यो हो, अन्यचाहिँ छेउछाउका सीमान्त विषयवस्तु हुन् भन्न नसकिने भयो । यी मन्त्रले मेरो व्यावसायिक धर्मको झ्यालढोका खोलिदिए र खास विषयवस्तु र दृष्टिकोणतिर प्रवृत्त गराउने काम गरे । ठूलो दायरा र लामो कालसँगै तिनले दिने उज्यालो एवम् थोपर्ने जटिलतासँग म केही अभ्यस्त भएँ । एकअर्कामा उनिएका विविधता, असमानता र परिवर्तनशीलतातिर पनि अलिक अभ्यस्त बनेँ । जेलिएका सम्बन्धलाई अलि सरल रूपले बुझ्न सकिन्छ कि भनेर जेलाइ फुकाउने कामतिर केही प्रवृत्त भएँ । र, वास्तविक साँधसिमाना नभएको समाजशास्त्रको खास ठाउँ रोज्दै, खास दृष्टिकोण बोक्दै, केही भूल गर्दै, केही भूल सुधार्दै, अझ विस्तारित हुँदै, बहस गर्दै अघि बढ्ने काममा सरिक भएँ ।समाजशास्त्रको मेरो रोजाइ र गराइको थलो भनेको एक किसिमले परम्परागत समाजशास्त्र अन्तर्गत अर्थतन्त्र, राजनीति, इतिहासको साँधसिमाना जोडिएको र जेलिएको थलो बन्न पुग्यो । र, बृहत् विश्वको लामो इतिहासमा केके कसरी, कुन कारणले भयो वा भएन भन्ने सैद्धान्तिक अध्ययन र विश्लेषणको समेत आधारमा नेपालको विगतबारे, खासगरेर वर्तमान समाज, अर्थतन्त्र, राजनीति, विकासबारे खोजी पस्ने काम भयो । मेरो सोच गत १५२० वर्षयता अलि बढी राजनीतिपट्टि ढल्किएको आभास मलाई भएकै हो । त्यो ढल्काइ मेरो व्यक्तिगत इच्छा र ज्ञानको परिणाम होइन, बरु २०२५ वर्षभित्र नेपाल जुन राजनीतिक उथलपुथलबाट गुज्रियो, त्यसैको परिणति हो । वास्तवमा त्यही उथलपुथलले मेरो व्यक्तिगत इच्छा र ज्ञान आदि निर्माण वा प्रस्फुटित गर्यो । तर पनि यति साह्रो राजनीतिक ठहरिन सक्ने विषय समातेँ भन्ने मलाई हेक्का थिएन ।लोकतन्त्र र आजको मार्क्सवाद मूलतः ५ वटा विषयमा केन्द्रित रहेको छ भन्न सकिन्छ । पहिलो विषय हो लोकतन्त्रको जरोको रेखाङ्कन । हरेक स्थितिका सांस्कृतिक, राजनीतिक र आर्थिक विशिष्ट कारण हुन्छन्, कुनै पनि स्थिति स्वतः वा प्राकृतिक वा दैवी हुँदैनन् । त्यसैले लोकतन्त्र प्रादुर्भाव हुनुका पनि विशिष्ट कारण हुने नै भए । नयाँ जमाना वा आधुनिकता आदिले लोकतन्त्र जन्माउने पनि होइन । नयाँ जमाना वा आधुनिकता स्वतः लोकतान्त्रिक हुने भए भविष्यबारे हामी केही निश्चिन्त हुन सक्थ्यौं र सिङ्गो विश्व वा नेपाल चिरकालसम्म लोकतान्त्रिक रहनेमा विश्वस्त हुन सक्थ्यौं । तर भविष्य लोकतान्त्रिक नै रहने छ भनी किमार्थ भन्न सकिँदैन । नेता वा राजनीतिक दलका भाषण वा कर्मले पनि लोकतन्त्रको प्रादुर्भाव हुने पनि होइन । यस हिसाबले केही लेखमा लोकतन्त्रको प्रादुर्भाव केही ऐतिहासिक र अन्योन्याश्रित संरचना र प्रक्रियासँग गाँसिएका छन् भन्ने तथ्य उजगार गर्ने प्रयत्न भएको छ । खास गरेर सामन्तवादी र पूर्वपुँजीवादी अर्थराजनीतिक व्यवस्थामा किन लोकतन्त्र स्थापित हुन सक्दैन, किन पुँजीवादी व्यवस्थामा मात्रै आफ्नै खुट्टामा उभिन सक्ने किसान र नागरिकले लोकतन्त्र स्थापित गर्न सक्छन् भन्ने निचोड अघि सारिएको छ । तर, पुँजीवादले लोकतन्त्र स्थापित गर्न सधैँ मद्दत गर्छ भन्ने पनि होइन । कतिपय विकसित पुँजीवादी समाज र राज्य एकतान्त्रिक थिए र छन् । ती जातिभेद, जातभेद, लिङ्गभेद युक्त थिए र छन् । तसर्थ लोकतन्त्रको प्रादुर्भावका लागि, लोकतन्त्रको दिगोपनाका लागि पुँजीवाद सबैभन्दा आवश्यक तत्त्व भए पनि पुँजीवाद लोकतन्त्रको पर्याय भने पक्कै होइन । यिनै सन्दर्भलाई पक्रिएर यहाँ केही लेख अघि सारिएका छन् ।यस किताबमा उठाइएको दोस्रो विषय हो माओवादी राजनीति र जनयुद्ध । एउटा लेखमा केन्द्रित रहेर, अन्य कतिपय लेखमा भने छरिएर यसबारे चर्चा गरिएको छ । र भनिएको छ, गणतन्त्र र समावेशिताजस्ता दुईवटा क्षेत्रमा माओवादीको महत्त्वपूर्ण योगदान रह्यो । यद्यपि कालान्तरमा यी दुवै क्षेत्रमा अन्य राजनीतिक शक्तिको पनि योगदान रह्यो । र, यो पनि यहाँ भन्नुपर्छ माओवादीले यी दुवै मुद्दालाई केन्द्रमा राखेर जनयुद्ध को थालनी गरेका पनि होइनन् । तर पनि माओवादी राजनीति र जनयुद्ध लगायत मुलुकको सिङ्गो राजनीति जसरी विकसित हुँदै गयो, त्यसअन्तर्गत माओवादी राजनीतिले गणतन्त्र स्थापित गर्ने र समावेशितालाई नयाँ उचाइमा पुर्याउने काममा नेतृत्व गरेको हो । उता एकदलीय सोभियत प्रणाली र लेनिनवादी दृष्टिकोणअन्तर्गत जातिगत शाश्वतता र जातीय राज्यको वकालत संविधानसभा भाँडिरहने औजार बन्यो । त्यसले जातीय द्वेषलाई नयाँ रूप पनि दियो र विभाजनकारी अन्तर्राष्ट्रिय शक्तिहरूलाई प्रश्रय पनि दियो । एकदलीय पद्धति र जातीय राज्य सोभियत संघमा जस्तै सँगसँगै जाने र एकअर्काका परिपूरक बन्न सिद्धान्ततः सक्थे होलान् । तर कालान्तरमा बहुदलीयता स्वीकार गरिसक्दा पनि जातीय राज्यको वकालत गरिरहनु र तीबीच अन्तरविरोध नदेखेझैं गर्नु माओवादीलगायत नेपालकै लागि प्रत्युत्पादक बन्यो ।किताबमा चर्चा गरिएको तेस्रो विषय हो दलतन्त्र । निर्दलीय वा एकदलीय राजतन्त्रको सेपमा फस्टाउन गाह्रो भएकाले हामीले गणतन्त्र र बहुदलीय लोकतन्त्र रोज्यौं । तर धेरै क्षेत्रमा लोक वा जनताबाट निर्वाचित प्रतिनिधि वा ती प्रतिनिधिले खडा गरेका संस्था र विज्ञ सेपमा परे । हामीले छानेको लोकतन्त्रमा दल अत्यन्त महत्त्वपूर्ण छन् । तर दलहरूले प्रतिनिधित्व प्रणाली, लोकतन्त्र, विज्ञतालाई बलियो होइन, कमजोर बनाए वा खारेजै गर्दै आफैँलाई केन्द्रमा राख्ने मेसो मिलाए भने मुलुकको के होला ? अझ कालेकाले मिलेर खाऊँ भाले भन्ने स्थिति भयो भने के होला ? दलहरूबीच वा दलहरू मुख्य निर्णयकर्ता भएका विभिन्न सार्वजनिक र राजकीय क्षेत्रमा मिलीजुली भयो भने के होला ? एक दलले राजकीय क्षेत्रबाट तर मार्ने प्रयत्नलाई अर्को दलको निस्तेज पार्ने होइन, बरु त्यसको आडमा आफैँ पनि दोहन गर्न तम्सिने हो भने त्यसले मुलुकको लोकतन्त्र र मुलुकवासीलाई कता लग्ला ?संविधान लागू भएपछि, तीनै तहको चुनावसँगै राजनीतिक तरलता कम भएपछि अन्तरदलीय मिलीजुली केही हदमा कमजोर बनेको सत्य हो । तर धेरै क्षेत्रमा यो प्रवृत्ति अझै हाबी छ । दलीय द्वारपाल र हर्ताकर्ताहरू यत्रतत्र छन्, अनधिकृत क्षेत्रमा समेत प्रभावी छन् । अरू त अरू, संसदीय समितिहरूमै अन्तरदलीय स्वार्थसमूह तैनाथ छ । कर्मचारी, शिक्षक, प्राध्यापक र विद्यार्थी संघसंगठनदेखि वन उपभोक्ता समिति, स्कुल व्यवस्थापन समितिमा मात्रै होइन, हुँदाहुँदा आमा समूहमा समेत दलतन्त्र हाबी छ । नागरिकतन्त्र र लोकतन्त्र दुब्लाएका छन् र सुकेनासतिर लम्केका छन् । राजनीति, त्यसमा पनि अर्थराजनीति माउ राजनीति हो नै । नेताहरूको यो भनाइमा शङ्का गर्नु परेन । तर माउ राजनीतिले अण्डा पार्छ, ओथारो बस्छ, कोरल्छ र बच्चालाई खुट्टा टेक्न, पखेटा फिँजाउन र उड्न मद्दत गर्छ, गाँजेर राख्दैन । बच्चाको बढ्दो शक्ति सोसेर लिँदैन । त्यस्तै, असल दलीय राजनीतिले पनि दलतन्त्र खडा गर्दैन, नागरिकलाई सबल तुल्याउँछ । नागरिकका विशिष्ट गुणको कदर गर्छ । राजनीतिज्ञ चाहिने ठाउँमा राजनीतिज्ञलाई कदर गर्छ, विज्ञ चाहिने स्थानमा विज्ञलाई । स्वार्थले लैस भएर भोट वा शक्तिको तात्कालिक राजनीतिमा भुल्दैन, मुलुक र जनताको भविष्य कल्याणको दिगो राजनीति गर्छ ।चौथो विषय हो सामाजिक लोकतन्त्र । केही लेखमा सामाजिक लोकतन्त्रको वकालत गरिएको छ । वास्तवमा सामाजिक लोकतन्त्र राजनीतिले बलियोसँग नियमन गरेको पुँजीवाद नै हो । पुँजीवादी उत्पादनमा श्रेष्ठता कायम गर्ने दौरानमा आर्जन हुने ज्याला, नाफा, लगानी, उपभोगसँगै आयात र निर्यातमा लगाइने कर, भन्सारअन्तःशुल्क र रोयल्टी आदि नै सामाजिक लोकतन्त्रलाई दिगो राख्ने, समता वृद्धि गर्ने तथा शान्ति कायम गर्ने वित्तीय औजार हुन् । सामाजिक कल्याणमा हुने खर्च यतैबाट पूर्ति गरिने हो । साथै, आय र समता वृद्धि हुँदै जाँदा शान्ति कायम हुने सम्भावना पनि उच्च रहन्छ । सामाजिक कल्याणमा लगानी गर्दा पछिका पुस्ताका युवायुवतीहरू उत्पादनका काममा उच्च तन्दुरुस्ती, ज्ञान र सीपका साथ लाग्ने गर्छन् । यसले सिङ्गो उत्पादनचक्रलाई सबल बनाउँदै लग्छ ।"
गणेशमान गाथा,नेपाली क्रान्ति र गणेशमान सिंहलेखक : हरि गौतमप्रकाशक : ओरियन्टलमूल्य : रू ९७५
एल्कसनको चुछेउ,"चुछेउ भनेपछि अधिकांस चिनियाँको कान ठाडो भइहाल्छ । त्यसो भनेको चिनियाँ भाषामा फुटबल हो । चीनको दक्षिण पश्चिमी प्राप्त सिचुवानमा साता दिन बिताउँदा जति पनि चिनियाँ भेटें, धेरैसँग मौका मिल्यो कि फुटबलबारे कुरा गर्न खोजें । त्यही चुछेउ शब्द प्रयोग गरेर कुराकानी अगाडि बढायो भने त्यसप्रति उत्सुकता देखाइहाल्छन् । तर सबैको निचोड भने एउटै छ, चीनमा साँच्चै नै फुटबल लोकप्रिय त छ, तर सफलता पाएको भने केही छैन । हुन पनि चीनमा फुटबल खुबै लोकप्रिय छ, फुटबलका नम्बर १ प्रशंसक अरू कोही होइन, राष्ट्रपति सी जिनपिङ नै हुन् । उनकै सोच हो भनिन्छ, चीनले सबथोकमा विकास गर्छ भने फुटबलमा पनि उत्तिकै प्रगति गर्नुपर्छ । उनी आएयता चिनियाँ फुटबलको क्रान्ति नै आएको छ भन्दा हुन्छ । उनकै निर्देशनमा युरोपेली क्लब फुटबलमा चिनियाँ लगानी पनि बढेको छ । अचेल ठूलाठूला युरोपेली क्लबका मालिक पनि चिनियाँ हुन थालेका छन् । यी त भए, सबै पुरानै कुरा, केही समयदेखि सुन्नमा आएका । अब यही चिनियाँ फुटबल क्रान्ति अहिले दोस्रो चरणमा पुगेको छ । छेन्दु र यिपिन बसाइमा जति पनि अंग्रेजी पत्रिका देख्न पाइयो, ती सबैमा फुटबलका बाक्लाबाक्ला चर्चा थिए र यसको सार हामीजस्ता बाहिरका लागि अनौठो नै छ । नभन्दै काठमाडौं फर्केयता अन्तर्राष्ट्रिय मिडियाले एउटा समाचार ब्रेक गरेको सुन्न पाइयो, चिनियाँ राष्ट्रिय टिममा ब्राजिली खेलाडी । हो र ? के यस्तो पनि हुन सक्छ र ? अबको विश्वकपका लागि केही दिनमै छनोट सुरु हुनेछ । सेप्टेम्बर १० मा चीनको पहिलो खेल माल्दिभ्सविरुद्ध छ र त्यसैका लागि घोषित टिममा परेका छन्, ब्राजिलमा जन्मेका एल्कसन । चिनियाँ मूलका नभएर पनि चीनको राष्ट्रिय टिममा पर्ने उनी पहिलो खेलाडी हुन् । अब प्रश्न हुन सक्छ, यो एल्कसन भन्ने खेलाडी को हुन् त ? उनी एकपल्ट ब्राजिली राष्ट्रिय टिममा पनि परे, तर खेल्न भने पाएनन् । चीनमा भने उनी निकै ठूला नाम हुन्, लगभग सबैले सुनेको र चिनेको । उनको चिनियाँ पासपोर्ट पनि तयार छ र त्यसमा चिनियाँ नाम रहेको छ, आई केसन । त्यसको अर्थ उनले ब्राजिली नागरिकता पनि छाडिसकेका छन् । चिनियाँ फुटबलमा सबैभन्दा लोकप्रिय र सफल क्लबमा पर्छ, ग्वान्जाउ एभरग्रान्ड । त्यसकै प्रमुख खेलाडी हुन्, उनी । सन् २०१३ मा उनी पहिलोपल्ट चीन आएका थिए र त्यसयता उनी लगातार चीनमै खेलिरहेका छन् । उनले चीनको सुपर लिगमा सयभन्दा बढी गोल गरिसकेका छन् । उनकै निर्णायक भूमिका कारण एभरग्रान्डले एसियाली च्याम्पियन्स लिग पनि जितिसकेको छ । फेरि एल्कसनको चीनबाट खेल्ने निर्णय व्यक्तिगत रूपमा ठीक पनि देखिन्छ, किनभने सबैको सपना विश्वकप खेल्ने हुन्छ, तर उनले यो सपना आखिरमा ब्राजिलबाट त पूरा गर्न सक्दैनन् । चिनियाँ राष्ट्रिय टिममा प्रशिक्षक हुन्, मार्सेलो लिप्पी । उनले नै ३० वर्षीय एल्कसनलाई टिममा भित्र्याएका हुन् । टिममा परेयता उनले त्यहाँको सामाजिक सञ्जाल सिना वाइपोमा भावुक मेसेज छोडका छन्, म चिनियाँ हुँ । म पूरा विश्वलाई भन्न चाहन्छु, मैले जीवनमा नयाँ यात्रा सुरु गरेको छु, चिनियाँका रूपमा । चीनले मलाई धेरै माया र विश्वास दिएको छ । म त्यसको ऋण तिर्न चाहन्छु । एल्कसनलाई के पनि विश्वास छ भने यो काममा चिनियाँको पूरा समर्थन प्राप्त हुनेछ । अन्तर्राष्ट्रिय फुटबल महासंघ (फिफा) को नियमअनुसार उनी चीनका लागि खेल्नयोग्य छन् । नियमको कुनै छेकबार हुने छैन् । यति समयावधि कुनै देशमा लगातार खेल्दा खेलाडीले त्यही देशबाट खेल्न पाउने हुन्छ । अचेल फिफाको यही नियममा टिकेर अरू धेरै देशले पनि विदेशी खेलाडीलाई खेलाएका छन् । एसियाली च्याम्पियन कतारको लगभग पूरा टिम नै विदेशी खेलाडीले भरिएको छ । फेरि यसको सबैभन्दा राम्रो उदाहरण त, डिएगो कोस्टा नै हुन् । उनी पनि ब्राजिली हुन् । ब्राजिलकै लागि पनि खेले । तर पछि स्पेन रोजे । आजभोलि विश्व फुटबलमा यो सामान्यजस्तै हो । चीनको प्रसंगमा कुरा यहीं सकिन्न । चीनमा अहिले त्यस्ता नौ अरू विदेशी खेलाडी छन्, जसले आफ्नो देशको नागरिकता छाडेर चिनियाँ हुन तयार छन् । एल्कसन चीनका लागि खेल्ने पहिलो विदेशी पनि होइनन् । यसअघि नै निको योनारिसले चीनका लागि खेलिसके । उनी लन्डनमा जन्मेका हुन् । उनीसँग भने दोहोरो नागरिकता छ । उनले दुई खेलमा चीनको प्रतिनिधित्व गरिसके । अब हुन सक्छ, कुनै दिन यस्तो पनि आउने छ, जति बेला पूरा चिनियाँ टिम त्यस्ता खेलाडीले भरिएको हुनेछ, जसको जन्म चीनमा भएको थिएन, अझ भनौं चिनियाँ मूलका हुने छैनन् । चिनियाँ फुटबल संघका नयाँ अध्यक्ष हुन्, चेन सुयान । उनले सीधा भन्ने गरेका छन्, हामी सन् २०२२ को विश्वकपका लागि कतार जान चाहन्छौं । विदेशी मूलका खेलाडीले हामीलाई यो उद्देश्य प्राप्त गर्न मद्दत गर्नेछ । तर यो हाम्रो छोटो समयको योजना मात्र हो ।उनकै शब्दमा केही विदेशी खेलाडी चिनियाँ हुने क्रममा छन्, त्यसलाई लिएर सबै खाले प्रक्रिया अगाडि बढिरहेको छ । त्यसको अर्थ कम्तीमा विश्वकपको छनोटकै क्रममा केही विदेशीले पनि चीनको टिमबाट खेलेको हेर्न पाइनेछ । अहिले चीनमा बढीभन्दा बढी ब्राजिली खेलाडी छन् । सुयानले सिन्ह्वा समाचार संस्थालाई के पनि भनेका छन् भने केही वर्षपछि यसरी विदेशी खेलाडीलाई खेलाउने नीतिमा कडाइ गरिनेछ, अथवा भनौं, विदेशी खेलाडीको संख्यालाई कम गरिनेछ । फुटबल संघको यो नीतिलाई लिएर चीनमा दुई प्रकारका मत पाइएका छन्, जुन स्वाभाविक पनि हो । एकथरी मान्छन्, विदेशी खेलाडीलाई खेलाएर चिनियाँ फुटबल माथि जान्छ भने यसमा के पो समस्या ? आखिरमा यो चीनमा विदेशी लगानी भित्रिएजस्तै त हो । अर्कोथरी भने यसमा सहमत छैनन्, यसले उल्टै चिनियाँ फुटबल कमजोर हुने मान्छन् । कतारले यही नीति लिएर एसिया कप जित्यो, कतारको जनसंख्या निकै कम छ । यस्तोमा कतारले धेरै खेलाडी उत्पादन गर्न नसक्ने बाध्यतालाई बहाना बनायो । तर यही बहाना चीनमा भने लागू हुँदैन । एक अरब जनसंख्याबाट एउटा राम्रो फुटबल टिम किन बनाउन सकिन्न भन्ने प्रश्न ठीक पनि देखिन्छ । पछिल्लो समय उमेर समूहको फुटबलमा पनि चीनको प्रदर्शन कमजोर रहेको छ । एसियाली यू१६ र यू१९ मै चीनको टिमले समूह चरण पार गर्न सकेन् । चीनले राम्रा युवा खेलाडी उत्पादन नै गर्न सकिरहेको छैन् । यसबीच पनि चीनबाट अनौठा अनौठा फुटबलसँग जोडिएका समाचार आउन छाडेका छैनन् । जस्तो, १० हजारको संख्यामा तुरुन्तै अब्बल दर्जाको फुटबल मैदान बनाउने । लिभरपुल र रियल म्याड्रिडजस्ता क्लब सम्हालेका प्रशिक्षक राफेल बेनिटेज चीन पुग्ने । अनि गेराथ बेलले चीनमा क्लब फुटबल खेले, साताकै १० लाख डलर पारिश्रमिक दिने आदि आदि । यस्तै समाचार त हो, एल्कसनले चीनबाट खेल्ने पनि । खासमा यो चिनियाँ फुटबल क्रान्तिको २० स्वरूप हो ।"
बढ्दो लोकप्रियता,"सात वर्ष अघि स्कुल पढ्दै गरेकी रमिला तण्डुकार स्पोर्टस अवार्डमा लोकप्रिय खेलाडी बनिन् । उनी स्कुलकै न्यू डायमन्ड एकेडेमीबाट भलिबल खेल्दै थिइन् । राष्ट्रिय टोलीमा पनि छिर्न भ्याएकी थिइनन् । उनले फुटबलको स्थापित नाम स्ट्राइकर भरत खवासलाई पछि पार्दै खेलकुद पत्रकारले प्रदान गर्ने प्रतिष्ठित अवार्डमा लोकप्रिय विधा जित्न सफल भइन् । स्पोर्टस अवार्डको इतिहास हेर्ने हो भने भलिबल खेलकै वर्चस्व रहँदै आएको छ । अवार्डको १६ औं संस्करणसम्म आउँदा लोकप्रिय खेलाडीको विधामा अधिकांश भलिबलकै खेलाडीले जित हासिल गरेका छन् । मञ्जु, सिपोरा, रमिला, सरस्वती चौधरी, प्रतिभा मालीदेखि यस संस्करणमा रेश्मा भण्डारी पनि लोकप्रियताकै आधारमा अवार्ड विजेता बनेका छन् । भलिबलको खेलाडी मनोनयनमा परेमा उसले नै यो अवार्ड जित्ने निश्चितजस्तै भएको छ । नेपाल भलिबल संघले हालै एसियाली सिनियर मेन्स सेन्ट्रल जोन भलिबल प्रतियोगिता आयोजना गर्यो । यसलाई सफल आयोजनाको रूपमा हेरियो । एसियालीस्तरको प्रतियोगिता नेपालमा आयोजना भएको यो पहिलो पटक थियो । २ वर्षअघि राष्ट्रिय खेलको रूपमा मान्यता पाएको भलिबलले पहिलो ठूलो अन्तर्राष्ट्रिय प्रतियोगिता आयोजनाको अवसर पाउनुमा नेपालमा यसको लोकप्रियताले धेरै हदसम्म भूमिका थियो । नेपाली सेनाको शारीरिक सुगठन तथा तालिम केन्द्रको कभर्डहलमा दर्शकको चाप नेपालको खेल भएको दिन मात्र होइन प्रतियोगिताभर उस्तै रह्यो ।यसबाट भलिबल संघ के निष्कर्षमा पुगेको छ भने व्यवस्थापनको हिसाबमा एसियाली स्तरको जुनसुकै प्रतियोगिता आयोजना गर्न सक्षम छ । करिब ३ हजार दर्शक क्षमता रहेको आर्मीको कभर्डहलमा नेपालको खेल भएका दिन गेट बाहिरैबाट फर्कनुपरेका समर्थकको संख्या पनि उत्तिकै थियो । उल्लेखनीय के रह्यो भने किर्गिस्तान र उज्वेकिस्तानबीचको फाइनलको दिन पनि कभर्डहलमा बस्ने ठाउँ थिएन । यो माहोल र उत्साहलाई कायम राख्न सकेको खण्डमा नेपालमा फुटबल र क्रिकेटपछि भलिबल नै लोकप्रिय खेलको क्रममा आउनेछ । सामान्यतः लोकप्रियताको आधार उसको समर्थकको लगाव नै हो । नेपालका सबै जिल्ला क्षेत्रमा खेलिने भलिबलको लोकप्रियताको आधार पनि यही हो । देशभर महिला र पुरुषको गरी दुई दर्जनजति राष्ट्रियस्तरका प्रतियोगिता हुन्छन् । दसैं, तीज, नयाँ वर्षलगायतका चाडपर्वमा खेलकुद गतिविधिको आयोजना गर्दा भलिबल पहिलो प्राथमिकतामा पर्छ । अन्य खेलका धेरै खेलाडी सुगम क्षेत्रका हुन्छन् । भलिबलका खेलाडी ठीक त्यसको उल्टो छ । सबैजसो खेलाडी पहाडी भेगका छन् । गाउँगाउँबाट भलिबल सिकेर करिअर विकास गरेका छन् । अहिले पुरुष राष्ट्रिय टोलीका ओखलढुंगा, दार्चुला, डडेल्धुरा, बझाङ, गोरखा, कास्की, गुल्मी, तनहुँ, खोटाङ र रामेछापका खेलाडी छन् । यसले पनि भलिबलको लोकप्रियतालाई मापन गर्छ । महिला राष्ट्रिय खेलाडीहरू पनि अधिकांश ग्रामीण क्षेत्रका छन् ।सन् १९७८ को एसियाली खेलकुदमा नेपालको भलिबलले पहिलोपल्ट अन्तर्राष्ट्रिय यात्रा सुरु गरेको थियो । ४ दशकको इतिहासमा यसले धेरै उतारचढाव बेहोर्यो । अन्तर्राष्ट्रियस्तरका ठूला प्रतियोगिताको आयोजना तथा राष्ट्रिय खेलको माहोलसँगै उसले आफ्नो गुमेको विरासत फिर्ता पाउँदै छ । सन् १९७८ को एसियाली खेलकुदमा नेपालको भलिबल मार्फत प्रतिनिधित्व गर्नेमध्येका एक हुन् कपिलकिशोर श्रेष्ठ । घरेलु भलिबलका सफल प्रशिक्षकमध्येका एक श्रेष्ठको अनुभवमा पनि नेपालमा भलिबलको लोकप्रियता सुरुदेखि नै उस्तै ग्राफमा देखिन्छ । त्यति बेला पनि भलिबललाई माया गर्नेहरूको कमी थिएन । २०४४ सालमा रुस, चीन, थाइल्यान्डलाई बोलाएर गरिएको प्रतियोगितामा पनि समर्थकको सहभागिता त्यस्तै थियोजस्तो हालै सेन्ट्रल जोनमा थियो, उनले थपे, अहिले प्रतियोगिता धेरै भयो । सञ्चारमाध्यमको प्रभावकारिताले पनि मानिसहरूलाई भलिबलको अपडेटका लागि सहज बन्यो । सशस्त्र युद्धका क्रममा तत्कालीन माओवादी विद्रोहीहरूले भलिबल प्रतियोगिता आयोजना गर्थे । कतिपय समयमा हाम्रा रेफ्रीहरूलाई अपहरणको शैलीमा लगेर प्रतियोगितापछि ससम्मान बिदाइ गरेको उदाहरण पनि छ, श्रेष्ठले भने । सम्भवतः लामो इतिहास बोकेको भलिबल अहिले लोकप्रियताको चरम अवस्थामा छ । पुरुषको तुलनामा महिला भलिबलको माहोल बढेको देखिन्छ । महिलाका दर्जनभन्दा बढी राष्ट्रियस्तरका प्रतियोगिता आयोजना हुने गरेका छन् । नेपालमा भलिबलको लोकप्रियताको आधार अवलोकन गर्नका लागि हरेक वर्ष जाडो मौसममा नयाँ बसपार्क परिसरमा आयोजना हुने ढोरपाटन कप भलिबल प्रतियोगिता हेरे पुग्छ । यसमा महिलाको १४ औं संस्करणसम्म निरन्तरता पाउनु आफैंमा उल्लेख्य उपलब्धि हो । नेपालकै पहिलो र एक मात्र डबल लिग भलिबलको आकर्षण यतिसम्म थियो कि प्रतियोगिताको दौरान उपत्यकाबाहिरबाट समेत समर्थकहरू आउने गरेका थिए । राष्ट्रिय खेलाडीको छनोटको आधार यही प्रतियोगिताबाट पनि हुने गरेको थियोछ । सिपोरा गुरुङ, मञ्जु गुरुङ, सरस्वती चौधरी, निमा श्रेष्ठको करिअरको गति बढाउन ढोरपाटनको योगदान उल्लेखनीय थियो । गृहजिल्ला बाग्लुङको ढोरपाटन क्षेत्रलाई प्रतिनिधित्व गरी क्लब स्थापना गरेका मनवीर छन्त्यालले देशकै भलिबलको व्यावसायिकतामा कोसेढुंगाको योगदान दिएका छन् । आफू राष्ट्रिय टोलीबाट खेल्न नपाए पनि भलिबलप्रतिको समर्पणकै कारण उनले धेरै राष्ट्रिय खेलाडी जन्माएका छन् । क्षमतावान खेलाडीका लागि अवसर दिएका छन् । १५ वर्षसम्म लगातार प्रतियोगिताको सफलता देखेका उनलाई के लागेको छ भने निरन्तरता दिन सकियो भने सफलता र लोकप्रियता आफैं आउने कुरा हुन् । उनले आफ्नोजस्तो प्रतियोगिता हरेक प्रदेशमा, जिल्लामा र स्थानीय तहमा पनि हुनुपर्ने राय प्रस्तुत गरे । उनी भलिबल संघका सचिवसमेत हुन् । ६ वर्षअघिसम्म नेपालमा भलिबल गतिविधि सीमित थियो । दानबहादुर तामाङ नेतृत्वको कार्यसमितिले वार्षिक क्यालेन्डर बनाएर भलिबलको प्रचारमा जोड दियो । वर्तमान कार्यसमितिले त्यसलाई विस्तार मात्र गरेन राष्ट्रिय खेल घोषणा गर्नदेखि एसियालीस्तरको प्रतियोगिता आयोजना गर्नसम्म अहोरात्र खटियो । भलिबलको यो माहोललाई कायम राख्नका लागि संघले गर्नुपर्ने कामहरू धेरै देखिन्छन् । अहिलेसम्म भलिबल संघको संरचना नै प्रभावकारी देखिन्न । वर्षमा एउटा राष्ट्रिय प्रतियोगिता र एउटा क्लबस्तरको प्रतियोगितामा सीमित छ । क्षत्रीय र जिल्लास्तरका प्रतियोगिता नै आयोजना हुँदैनन् । खेलाडी उत्पादनमा भलिबल संघले माखो मारेको छैन । स्थानीयस्तरका प्रतिभावान खेलाडी पहिचान गरी आर्मी, पुलिस र एपीएफले नेपालको भलिबल धानेका छन् भन्दा अत्युक्ति हुँदैन ।महिला र पुरुष भलिबलका लागि व्यावसायिक क्लबहरू अहिलेसम्म देखिएका छैनन् । महिलामा न्यू डायमन्ड एकेडेमीले खेलाडी उत्पादनमा विशेष योगदान गरिरहेको छ । पुरुषतर्फ विभागमै भर पर्नुपरेको छ । क्लबस्तरीय व्यावसायिक लिग हुन सकेका छैनन् । ७७ जिल्लामै शाखा भएको खेल संघले स्थानीयस्तरमा धेरै खेलिने भलिबललाई व्यवस्थित पार्न सकेको छैन । त्योभन्दा महत्त्वपूर्ण पाटो भनेको विद्यालयस्तरमा भलिबलको संरचनाले काम गर्न सकेको छैन । विद्यालय भलिबल कमिसनको स्थापना भएको थियो । एउटा संस्करणको लिग आयोजना गरेपछि त्यो कमिसन पनि निष्क्रियजस्तै बनेको छ ।"
सिम्बा हरूको कथा,"चार्ली च्याप्लिन भन्छन्, मलाई झरीमा रुझ्दै हिँड्न मन पर्छ, किनभने त्यतिखेर कसैले मेरो आँसु देख्दैन । मलाई फिल्म हल पनि त्यस्तै लाग्छ । अँध्यारो हलमा मानिस बेस्कन हाँसेको त सुनिन्छ तर सुस्तरी रोएको देखिँदैन । रारा र फेवाजस्ता टिलपिल आँखा कसैले देख्दैन । मनका खाली कोठाहरूलाई फिल्मका पात्र र तिनका संवेदनाले सुटुक्क भरिदिएको कसैले देख्दै देख्दैन । मलाई यसरी थुनेर राखेको छस् सासले बोले पनि हजुरबाको आवाज कडा थियो, मलाई निस्किन त दे, सीडीओलाई नभनी कहाँ छोड्छु तँलाई ! हजुरबाको स्वास्थ्यस्थिति बिग्रिइरहेको थियो । घाँटीको क्यान्सरको अपरेसनका लागि घाँटीमा पारिएको प्वालबाट हावा निस्किन्थ्यो । त्यसैले आवाज रालोबिनाको घन्टी बजेजस्तो हुन्थ्यो । नजिकै बस्नेले त सासैले बोलेको पनि सुन्ने, अरूले भेउपत्तो नपाउने । हजुरबाको शरीरमा बल कम हुँदै गइरहेको थियो । औषधि र रोगले दुवैतिरबाट च्याप्दै गएपछि उहाँ निरीह हुनुभएको थियो । दिउसोको एउटा समय भने त्यो बूढो शरीरमा अचम्मसँग बल आउँथ्यो । अनि, सम्हाल्न हुन्थ्यो गाह्रो । खासमा हजुरबालाई दमौली बजार मन परेको थिएन । कतिखेर साँगेको घर जाऊँ भन्ने हुटहुटी थियो । १५२० मिनेटजति मलाई गाली गरेपछि त्यो हुटहुटी त्यस दिनका लागि सेलाउँथ्यो । अनि सबै सामान्य । हजुरबालाई क्यान्सर हुनुअघि बुवाको मिर्गौलामा समस्या आएको थियो । त्यसपछि दमौलीको बोर्डिङ स्कुलको पढाइ हल्ट मा परेको थियो । हामी दमौलीबाट गाउँ फर्किएका थियौं । कहिले नारायणगढको जागिर, कहिले काठमाडौंमा उपचार भन्दाभन्दै बुवाका दिन छोटिँदै गएका थिए । समय घर्किएर घाम डाँडाको टुप्पैमा पुगिसकेपछि मात्रै हामीले थाहा पाएका थियौं । आखिर ३० वर्षको उमेरमा बुवाको घाम डुब्यो, मिर्गौलाले काम नगरेर । २०४६ सालको आन्दोलन उत्कर्षमा थियो । देशमा प्रजातन्त्रको दियो बल्यो, वीर अस्पतालमा हाम्रो घरको चाहिँ निभ्यो । छापाजस्ता अक्षर ले भरिएको बुवाको डायरी भने कसो बाँकी छ घरको वार्षिक बजेट लेखिएको । त्यसमा चामल तरकारीको भाउदेखि छोरालाई लुगा शीर्षकमा पनि बजेट छुट्याइएको छ । त्यसको झन्डै १६ वर्षपछि हजुरबाले मलाई सीडीओलाई बुझाउने भनेर तर्साउनुभएको थियो । करिब एक महिना यो क्रम चलेपछि बाको जीउबाट बल निस्केर कतै हिँड्यो । जवान छोराको वियोगको पहाड अन्ततः छातीबाट हट्यो । र, हजुरबा हलुंगो भएर माथिमाथि उड्दै जानुभयो । हजुरबासँगै गयो डोको, नाम्लो, डालो बुन्ने सीप । खेतको आली लगाउने सीप । खुदोलाई पकाएर सक्खर बनाउने सीप !भीरबाट खसेर अचेत भएको मुफासालाई उसको सानो छोरो सिम्बा उठाउने प्रयास गर्छ । जंगलको राजा सिंह र उसको उत्तराधिकारी अबोध सिम्बा । ऊ आफूलाई बाबुले उठाएजसरी नै मृत बाबुलाई उठाउने चेष्टा गर्छ । ऊ सहयोगका लागि गुहार पनि माग्छ । कसैबाट मद्दत नपाएपछि निरीह भएर आफ्नो बाबुको अगाडि आएर रोइरहेको सानो सिंहको बच्चोलाई हेर्दा आँखामा आँसु आउँछ । यो एनिमेसन फिल्म हो । यी पात्र मानिस पनि होइनन् । तैपनि लाग्छ यो कुनै सिंह होइन । यो फुच्चै मै हुँ र अगाडि लडिरहेको मेरै बुवा !सिनेमाको शक्ति त्यहीं छ, जब दर्शकले आफैंलाई पात्रका रूपमा देख्छ । पात्रका विचार भावना र यात्रासँग आफैं हिँड्छ । पात्रको यात्रा देखेर दर्शकलाई थकाइ लाग्छ । पात्रका दुःख देखेर दर्शक हतास हुन्छन् । र, उसको खुसीमा पुलकित हुन्छन् । जीवनमा आफूले देख्न नपाएका कुरा, भोग्न नपाएको सुख र महसुस गर्न नपाएको आनन्द यदि तपाईंलाई कुनै सिनेमाले दिलाउँछ भने, त्यही हो राम्रो सिनेमा । यसैले फिल्म यस्तो माध्यम हो, जहाँ तपाईं अर्को जीवन बाँच्न सक्नुहुन्छ, त्यसलाई महसुस गर्न पाउनुहुन्छ । मेरा लागि फिल्म सम्बन्धको गहिराइ महसुस गराउने माध्यम हो । रेलमा दाजुसँग छुट्टिएर कहाँ कहाँ पुगेको लायन को फुच्चे शनि होस् वा आफ्नो बाबुसँग छुट्टिएर सागरमा बेपत्ता भएको फाइन्डिङ निमो को निमो, सिनेमाले बाबुआमा र परिवारसँग छुट्टिएर बेपत्ता भएकाहरूको जीवन कति अत्यासलाग्दो हुन्छ भन्ने राम्रैसँग बुझायो । संसारका धेरै छेउकुनाका फिल्म हेरिसकेपछि लागेको कुराचाहिँ चाहे जुनसुकै भूगोल र संस्कृतिका हुन् बाबुआमा र छोराछोरीको सम्बन्ध उस्तै हुँदो रैछ । कहिलेकाहीं एनिमल प्लानेट र नेसनल जियोग्राफीले अफ्रिकाका जंगल र घाँसे मैदानतिर पुर्याउँछन् । बीबीसी र नेटफिक्सका पृथ्वीमाथि बनेका डकुमेन्ट्रीहरूले पनि धर्तीमा मानिसबाहेक अरूका पनि कथा छन्, भावना छन् भन्ने दर्साइदिन्छन् । सरेङ्गेटी र मसाइमाराका खुला मैदानमा विचरण गर्ने बाघ, सिंह, हात्ती, हाइना, जिब्रा, वाइल्डविस्ट र मृगका बथानहरू टेलिभिजनको पर्दामा देखिन्छन् । यी सबै जनावरमा प्रायः दुइटा कुरा उस्तै देखिन्छ । एक यी जति बेला पनि खान्कीको खोजीमा हुन्छन् । दुई बालबच्चा आमासँग मात्रै बस्छन् । बाघ र सिंहजस्ता हिंस्रक जनावरका त बाबुले बच्चा भेटे खाइदिन्छन् । त्यसैले आमाको काम बच्चालाई खुवाउनु, परचक्रीबाट तिनको रक्षा गर्नु र तिनकै बाबुबाट पनि जोगाउनुहुन्छ । धन्न मानिस जनावरबाट थोरै उँभो लाग्यो र बाबुहरूबाट बच्चालाई बचाउनुपरेन । बेलाबेला समाचार पढ्दा लाग्छ यो विकासक्रममा केही भने छुटेछन् ! त्यसैले त समाचारमा आफ्नै बाबुले छोरीको बलत्कार गरेको, हत्या गरेको आइरहन्छ । आफ्नै बाबुबाट बलात्कृत भएका छोरीहरूका लागि यी बाबु के होलान् ? प्राणीशास्त्रीहरू भन्छन् जनावरले बलात्कार गर्दैनन् । बाबुको इच्छा छ, बनारस जाने । घुम्न होइन, मृत्युको तयारी गर्न । जागिरे छोरो र बिहे गर्ने उमेरकी नातिनीलाई यो संसार जिम्मा लगाएर भजन गाउँदै मृत्युको प्रतीक्षा गर्ने इच्छा छ । आखिर मृत्यु आउँछ कसरी ? गंगाको छालसँगै तैरिएर ? डुंगाको बहनासँग खिइिँदै ? मुक्ति भवनका यी बाबुछोराको सम्बन्ध देख्दा बूढा बा र व्यस्त छोराको अहिलेको सहरीसम्बन्ध छर्लंगै भयो । सबै बाबु यस्तै छैनन् । कोही त पेरिसमा किडन्याप भएकी आफ्नी छोरी खोज्न अमेरिकादेखि पुग्छन् । ठूलो माफियाको जञ्जालसँग एक्लै भिड्छन् । टेकन को लियाम नेसन वास्तवमै उम्दा बाबु थिए । जातिकै समूल नष्ट भएर दुई छोरा र बाबु मात्रै बाँकी रहेका लास्ट अफ दिन मोहिकन्स हुन् वा स्वतन्त्रताको खोजी गर्दा अनाहक थुनिएका आइरिसको इन द नेम अफ माइ फादर होस्, बाबुहरूको उदात्त सोचले सिनेमालाई सधैं रोचक बनाइरहेका छन् । प्रेमीप्रेमिकापछि सबभन्दा धेरै फिल्म सायद बाबु र सन्तानकै सम्बन्धमै बनेका होलान् ! केही फिल्म दुःखी बाबुहरूका छन् । बच्चाका विषयमा फिल्म बनाउन उस्ताद इरानी माजिद माजिदीको सङ अफ द स्प्यारो को दुःखी बाबु सम्झिनुहुन्छ ? आफ्नो परिवारको पेट पाल्नका लागि उसले अस्ट्रिच फर्ममा काम गरिरहेको बाबु छ । पुराना झ्यालाका खापादेखि ढोकासम्म बाटोमा भेटेजति निःशुल्क सामान ऊ उठाएरै घरमा ल्याउँछ । के थाहा, कतिखेर कुन सामान चाहिने हो ? उसको फर्मबाट एक दिन एउटा उग्र अस्ट्रिच निस्किन्छ र हराउँछ । यसको खोजीमा अस्ट्रिचको खोल लगाएर चराजसरी नै यत्रतत्र दौडिइरहेको बाबु !इटलीमा ५० को दशकमा थियो एउटा निरीह बाबु बाइसाइकल थिफ । रोजगारीका लागि अति आवश्यक मानेर ऋणमा किनेको साइकल हराएपछिको विवश बाबु । रोमका सडकमा साइकल खोज्न सानो छोरो लिएर लुखुरलुखुर हिँडिरहेको निरीह बाबु । आफूलाई हिउँमा पुरेर हिँडेको छोराको हत्यारासँग बदला लिन उठेर आउने द रेभेनान्ट को बाबु । र, सानो छोरा लिएर खुसीको खोजीमा हिँडेको द परस्युट अफ ह्याप्पिनेस को बाबु । यो फिल्म हेर्नेले सायदै सार्वजनिक शौचालयवाला दृश्य बिर्सिन्छ होला । विल स्मिथका बाबुछोराको यो फिल्म तपाईंले हेर्नुभएको छैन भने हेरिहाल्नुस् । फिल्मी बाबुहरूले मलाई सानैदेखि यिनको संघर्ष र स्वरूपसँग परिचय गराए । आफ्नो जीवनमा देख्न भोग्न नपाएका बाबुका आयामहरू सिनेमाले सिकाए । यस्तै भयो गौतम घोषको फिल्म पार हेर्दा । घर फर्किनका लागि भाडा चाहिएको छ । कामको अफर आउँछ पौडिएर सुँगुरको बथानलाई गंगा तार्ने । एउटा सुँगुरको १२ आना, कमिसन घटाएर ३६ वटाको २० रुपैयाँ ! मुसहर दम्पती उत्रिन्छ पानीमा । बडो संघर्षले सुँगुर तारेपछि त्यसरात उनीहरूले धेरै दिनपछि पेटभरिखाना खान्छन् । त्यतिबेला आमाले भन्छिन् मेरो पेटमा बच्चा चलिरहेको छैन !यस्तो लाग्छ, पूरै नदीको चिसो उनको पेटभित्र पस्यो । फिल्म हेर्दा मनै चिसो हुने केही दृश्यमा यी हुनेवाला बाबुआमाको दृश्य पनि एक हो । यस वर्षको क्यान फिल्म फेस्टिभलमा उत्कृष्ट फिल्मको अवार्ड जितेको कोरियन फिल्म प्यारासाइट भर्खरै हेरियो । दुई परिवार, दुई आर्थिक हैसियत, दुई सामाजिक प्रतिष्ठा । दुवै परिवारमा बाबुआमा छोराछोरी । समस्या भने फरक । बेसमेन्टमा बस्ने एउटा परिवारलाई चाहिएको छ काम । मेनसनमा बस्ने धनाढ्यलाई चाहिएको छ, कामदार । तर, आफ्नै घरको बेसमेन्ट रहस्यसँग यो परिवार छ पूरै अनविज्ञ । दुवै बाबुहरू आफ्ना सन्तानका लागि ज्यान दिन तयार छन् । एउटाचाहिँ लिन पनि तयार छ । गरिबीको गन्ध माथि बनेको यो फिल्मले संसारको एउटा अर्को संस्कृतिको बाबुबारे बुझाइदियो । गडफादर, साइनिङ, देअर विल बी ब्लड, पिता, मदारी, तथास्तु, हिन्दी मिडियम यो लिस्ट जति पनि लामो हुन सक्छ । बलिउडमा पछिल्लो समय हेरेकोमा भने दृश्यम को पिता स्मृतिमा बसिरहेको छ । आफ्नी छोरीलाई बचाउनका लागि यसले गर्ने जद्दोजेहद साँच्चिकै प्रेरणादायी छ । अर्कातिर दिलवाले दुल्हानिया ले जाएङ्गे जस्ता फिल्म पनि छन् । जहाँ एकातिर छोराको हरेक इच्छा पूरा गर्न अघि सर्ने अनुपम खेरजस्ता फुर्के बाबु छन् भने अर्कातिर छोरीको एउटा इच्छा पूरा गर्दा आकाशै खस्लाजस्तो गर्ने अमरिश पुरीजस्ता ढिट बाबु छन् । प्रेरणा र पीडा एकै ठाउँमा मिसिएको एउटा अद्भुत फिल्म हो लाइफ इज ब्युटिफुल । यस्तो बाबु मैले फिल्ममा देखेको छैन । हिटलरको कन्सन्ट्रेसन क्याम्पमा पुर्याइएका यहुदी बाबु र छोरा छन् । फुच्चे छोरालाई बाबु यो भयंकर यथार्थबाट टाढै राख्न चाहन्छ । पूरै क्याम्पमा एउटा संसार चलिरहेको छ, यी बाबु छोराको भने अर्कै खेल चलिरहेको छ । यो खेलमा छोरालाई अल्झाएर संसारको क्रूरताबाट छोरालाई बचाउने यस्तो बाबु । रोर्बेतो बेनिग्नीको यो फिल्मले अर्कै कालखण्डको यस्तो बाबुसँग भेट गराइदियो, जो सायद अब यो धर्तीमा कहिल्यै आउने छैन । कहिलेकाहीं लाग्छ, जीवन पनि एउटा फिल्म हो । यो कसैले लेखेको स्क्रिप्टअनुसार पो चलिरहेको छ कि ! वा कसैले निर्देशन पो गरिरहेको छ कि ? एउटा राम्रो सस्पेन्स फिल्मको जस्तै यो जीवनको पनि क्लाइमेक्स हामीलाई थाहा छैन । वीर अस्पतालको बाटो हिँड्दा भने आज पनि लाग्छ पुरानो फ्यान घडघड घुमिरहेको हल छ । हलमा लहरै बिरामीका बेड छन् । झ्यालमा हल्लिइरहेको मैलो पर्दानेरको बेडमा बसेर आज पनि कसैका बिरामी बुबा डायरीमा केही लेखिरहेका होलान् । परिवारको खर्च विवरण ! श्रीमती, छोराछोरीलाई चिठ्ठी ! र, पछि यही त्यो परिवारको इतिहास हुनेछ । अस्पतालको यो बाटोमा हर्न निषेध गरिए पनि धेरैले यसको पालना गर्दैनन् । मलाई भने यी हर्नले लेख्न बसेको मानिसलाई झस्काउला र अक्षर बिग्रेलान् भन्ने कुराले बिथोल्छ । यदि बिग्रिए भने अक्षर, यी अक्षरसँगै कसैको इतिहासै बिग्रिन सक्छ ।"
पेड्रो गोल्डेन लायन,"स्पेनी निर्देशक पेड्रो अल्माडेभोरलाई यस वर्ष भेनिस फिल्म फेस्टिभलले आफ्नो सर्वोच्च अवार्ड गोल्डन लायन प्रदान गरेको छ । बिहीबारबाट इटलीको भेनिस सहरमा सुरु भएको फेस्टिभलले पेड्रोलाई लाइफ टाइम एचिभमेन्ट अवार्डका रूपमा गोल्डन लायन प्रदान गरेको हो । १७ वर्षको उमेरमा फिल्म बनाउन भनी घर छोडेर पेड्रो राजधानी म्याड्रिड भागेका थिए । उनीसँग न पैसा थियो न कुनै जागिर । त्यसबेला स्पनेमा जनरल फ्रयान्कोको शासन थियो । स्पेनमा भएका फिल्म स्कुलहरू फ्र्यांकोले बन्द गरिदिएका थिए । उनले सुपर ८ एमएम क्यामेरा किन्नका लागि म्याड्रिडमा विभिन्न किसिमका काम गरे । तर, सफल भएनन् । १९७१ मा नेसनल टेलिफोन कम्पनीमा प्रशासन सहायकको जागिर पाएपछि बल्ल उनले यो क्यामेरा किन्न सकेका थिए । १२ वर्ष गरेको यही जागिरको समयमा नै आफूले स्पेनी मध्यमवर्गको नाडी छाप्न पाएको र आफ्ना फिल्मका कथाहरू पाएको उनले बताएका छन् । पेड्रोले निर्देशन गरेको फिल्म अल अवाउट माई मदर ले १९९९ मा उत्कृष्ट विदेशी भाषाको ओस्कर पाएको थियो । यही फिल्मका लागि उनी क्यान्समा उत्कृष्ट निर्देशक चुनिएका थिए । यसको चार वर्षपछि आएको टक टु हर ले उनलाई पटकथामा ओस्कर दिलाएको थियो ।"
