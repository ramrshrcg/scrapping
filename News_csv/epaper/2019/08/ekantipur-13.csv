शीर्षक,विवरण
अदालतमा सेनाको अनधिकृत प्रवेश,"काठमाडौं  फौजदारी कसुरमा दोषी ठहरिएकालाई समेत कारबाही फिर्ता गर्न नेपाली सेनाले रिट निवेदन दिन पाउने नागरिक अधिकार दुरुपयोग गरेको भेटिएको छ । चर्चित मैना सुनुवार हत्या काण्डका दोषीलाई जिल्ला अदालत काभ्रेले दिएको सजायमा रोक लगाउने मनसायले सेनाले कानुनमै नभएको अधिकार क्षेत्र प्रयोग गरी सर्वोच्चमा रिट दायर गरेको फेला परेको हो । गत वर्ष भदौमा सेनाले दायर गरेको रिट सर्वोच्चमा प्रारम्भिक कारबाहीको अवस्थामा छ । जब कि संविधान र कानुनअनुसार यो दर्ता हुने प्रकृतिको निवेदन होइन । तीन फरार सैनिक अधिकारीको प्रतिरक्षामा सेना सर्वोच्च अदालत पुगेको हो । काभ्रेकी मैना सुनुवार हत्याको अभियोगमा दोषी ठहरिएका तीन जना कसुरदारलाई सेनाको प्राड विभागले बचाउ गरेको छ । जिल्ला अदालतबाट ज्यान मारेको अभियोगमा दोषी ठहर भएका महासेनानी बबि खत्री, सहसेनानीहरू अमिल पुन र सुनील अधिकारीमाथिको कारबाही खारेजी माग्दै सेनाले रिट निवेदन दायर गरेको छ । जिल्ला अदालतमा मुद्दा चलिरहेका बेला उनीहरू फरार थिए । २०७४ वैशाख ३ मा मैना सुनुवारमाथिको योजना अनि हत्यामा दोषी ठहर्याउँदै काभ्रे जिल्ला अदालतका न्यायाधीश मेदिनीप्रसाद पौडेलले तीनै जना अधिकारीमाथि जन्मकैदको फैसला सुनाएका थिए । तीनै जनामाथि ५ वर्ष कैद प्रस्तावको राय परीक्षणका क्रममा उच्च अदालत पाटनमा पुगेको छ । उक्त सजायमाथि आरोपितहरू मौन भएको अवस्थामा नेपाली सेनाको कानुन हेर्ने प्राड विभाग बचाउमा उत्रिएको हो । विभागमा कार्यरत सहसेनानी सरोज रेग्मीले एक सैनिकलाई वारेस खटाई काभ्रे जिल्ला अदालतको फैसला कार्यान्वयन गर्न नहुने भनी रिट निवेदन दर्ता गरेका हुन् । सेनाले उनीहरूमाथि सैनिक अदालतले नै कारबाही गरिसकेको भन्दै प्रधानमन्त्री तथा मन्त्रिपरिषद् कार्यालय, शान्ति मन्त्रालय, महान्यायाधिवक्ता कार्यालयलगायतलाई विपक्षी बनाएको हो । कुनै सैनिकलाई फौजदारी अभियोग लाग्छ र ऊ दोषी किटान हुन्छ भने त्यसमा नेपाली सेनाले संस्थागत रूपमा आपत्ति जनाउनुपर्ने कारण छैन, नेपाली सेनाका अवकाशप्राप्त एक अधिकारीले भने, राज्यकोषबाटै चल्ने निकायले अरू निकायहरूविरुद्ध मुद्दा दर्ता गर्नुसमेत अस्वाभाविक हो ।सेनाको रिट निवेदनमा मैनाको हत्यामा समेत आफ्ना अधिकारीहरूको बचाउ गरिएको छ । असावधानी र हेलचेक्र्याइँवश भएका कामकारबाही अनि सैनिक अनुशासनको पालनामा भएको कमीकमजोरीका कारण भएकोमा तत्कालीन सैनिक ऐनबमोजिम नै सैनिक अदालत गठन गरी छानबिन र कारबाही गरेको थियो, निवेदनमा भनिएको छ, युद्धरत अवस्थामा सैनिक व्यक्तिले गरेको कसुरमा सामान्य अदालतको अधिकार क्षेत्र आकृष्ट हुँदैन । २०६२ भदौ २३ मा सैनिक अदालतले ती अधिकारीलाई कारबाही गरेको थियो । विद्रोही पक्षको केही सांगठनिक सूचना पाइन्छ कि भन्ने हेतुले केरकार गर्दा मृत्यु भएको हो, सेनाको निवेदनमा छ । जबकि पक्राउ गरी हिरासतमा दिइएको चरम यातनापछि उनको मृत्यु भएको थियो । उसले निवेदनमा काभ्रे जिल्ला अदालतको फैसला कार्यान्वयन नगर्न माग गरी अन्तरिम आदेश मागेको थियो । गत वर्ष दायर निवेदनमा मिसिल झिकाउनेबाहेक आदेश भएको छैन । अदालतलाई भ्रममा पारेर गरिने यस्तो काम गलत हो । राज्यको सुरक्षा निकाय जस्तो संस्थाको छाताभित्र बसेर अपराधीको संरक्षण गर्नु अधिकार र शक्तिको दुरुपयोगसमेत हो, अधिवक्ता एवं अधिकारकर्मी बाबुराम गिरीले कान्तिपुरसित भने, अपराधी ठहर व्यक्तिलाई लुकाउने अनि उसको संरक्षणमा हिँड्नेहरूलाई समेत मतियार भएको मान्नुपर्छ । यो कानुनी वितण्डा हो । शक्ति पृथकीकरणको मान्यताविरुद्ध चल्न खोजेको कदम भन्दै गिरीले अन्यायमा परेको महसुस भए सेनाको प्राड विभाग नभई सम्बन्धित व्यक्ति अदालत जानुपर्ने बताए । पटकपटक जोगाउने प्रयास मैना सुनुवार हत्या प्रकरण, त्यसपछिको सैनिक अदालत गठन र त्यसका कामकारबाही हेर्दा घटनामा संलग्न सैनिक अधिकारीलाई कारबाहीको साटो सेनाले निरन्तर उनीहरूको संरक्षण गरेको देखिन्छ । जिल्ला अदालतबाट आरोपितहरू दोषी ठहर भएपछि समेत सेनाले संस्थागत रूपमै उनीहरूको बचाउ गरेको प्रस्टिन्छ । रिट निवेदनमा प्राड विभागले द्वन्द्वकालका घटनामा सत्य निरूपण तथा मेलमिलाप आयोगबाट हेर्नुपर्नेमा नियमित अदालतले मुद्दा हेरेकोमा आपत्ति जनाएको छ । तर सैनिक अधिकारीहरूले गैरसैनिक व्यक्तिको हत्या गरेको घटनामा नियमित अदालतकै क्षेत्राधिकार आकर्षित हुन्छ । ती अधिकारीलाई सजाय हुनुहँॅदैन भन्ने हक नेपाली सेनालाई छैन, मैनाकी आमा देवी सुनुवारले अदालतमा पेस गरेको लिखित जवाफमा भनिएको छ, संस्था स्वयं मौलिक हक हनन भए जसरी अदालत गएको छ, यो गलत हो । काभ्रेका तत्कालीन जिल्ला न्यायाधीश पौडेलले समेत सैनिक पदाधिकारीबाट गैरसैनिक व्यक्तिको हत्यामा सैनिक ऐन आकर्षित नहुने भनी जवाफ लेखेका छन् । यसअघिका घटनाक्रम हेर्ने हो भने पनि नेपाली सेनाले मैना हत्यामा संलग्नहरूमाथि उदार दृष्टिकोण अपनाएको भेटिन्छ । मैना हत्या प्रकरणमा गम्भीर मानव अधिकार उल्लंघनको प्रश्न उठेपछि र कूटनीतिक क्षेत्रबाट चौतर्फी दबाब परेपछि तत्कालीन शाही नेपाली सेनाले छानबिन गर्न भनी बोर्ड गठन गर्यो । महासेनानी मोहनबहादुर बस्नेतको संयोजकत्वमा गठित तीन सदस्यीय बोर्डले चारबुँदे निष्कर्ष निकाल्यो, जसले विमला विकको सूचनाका आधारमा सहसेनानी निरञ्जन बस्नेतको नेतृत्वमै मैना पक्राउ परेको निचोड निकालेको छ । अपरेसन टोलीका कमान्डर बस्नेतले मैना सुनुवारलाई पक्राउ गरेर महासेनानी बबि खत्रीकै उपस्थितिमा सोधपुछ गर्ने कार्य गरेको बोर्डको राय छ । साथै बोर्डले बिहानै पक्राउ परेकी मैनालाई ब्यारेकमा ल्याउनासाथ पानीमा डुबाई यातना दिने र करेन्ट लगाएको पनि उल्लेख गरेको छ । मैना शिथिल भएपछि सैनिकहरूले उनलाई भात खुवाउने प्रयास गरे । त्यसको करिब ३ घण्टापछि मैनाको मृत्यु भएको बोर्डको छानबिनबाट खुलेको छ । तर सहसेनानी निरञ्जन बस्नेतको कमान्डमा पक्राउदेखि यातनाका सबै क्रियाकलाप भएको ठहर्याएको बोर्डले भने उनीबाहेक बबि खत्री, सुनीलप्रसाद अधिकारी र अमित पुनलाई मात्रै सैनिक ऐनअनुसार कारबाही सिफारिस गरेको देखिन्छ । करिब ३ दर्जन फरक मिसिलका साथ मैना सुनुवार हत्या प्रकरणमा सैनिक अदालतले १३ जना अधिकारीसँग बयान लिएको थियो । उक्त अदालतले सातवटा प्रश्नको जवाफका आधारमा मैना सुनुवार हत्या प्रकरण टुंग्याउन खोजेको देखिन्छ । आतंककारी गतिविधि नियन्त्रणका लागि सूचनादाताले दिएको जानकारीअनुसार मैना समातिएको भन्दै अदालतले तत्कालीन आतंककारी तथा विध्वंसात्मक कार्य नियन्त्रण तथा सजाय ऐनअनुसार पक्राउ गर्नु उचित देखिएको निष्कर्ष निकालेको छ । मैना सुनुवारलाई यथाशीघ्र सोधपुछ गरिनुपर्ने कुरालाई अझ पुष्टि गरेको देखिन आाउँछ, निष्कर्षमा भनिएको छ । सैनिक अदालतले मैनालाई पानीमा डुबाउने, करेन्ट लगाउने जस्ता क्रियाकलापलाई गैरकानुनी भन्दै मैनालाई मार्ने मनसाय नभएको तर सोधपुछका क्रममा अपनाइएको प्रक्रियाका कारण मैना सुनुवारको मृत्यु भएको सम्भावना प्रस्ट रूपमा देखिएको निष्कर्ष निकालेको छ । त्यसपछि सैनिक अधिकारीहरूले ब्यारेकबाहिर मैनाको लास गाड्नु पनि गलत भएको सैनिक अदालतको निष्कर्ष छ । सैनिक अदालतले २०६२ भदौ २३ गते बबि खत्रीलाई ६ महिना कैद र दुई वर्ष बढुवा रोक्का, सुनीलप्रसाद अधिकारी र अमित पुनलाई ६ महिना कैद र एक वर्ष बढुवा रोक्का गर्ने निर्णय गर्यो । साथै बबिबाट ५० र सुनीलअमितबाट २५२५ हजार रुपैयाँ जरिवाना हुने ठहर्यायो । फौजदारी अभियोगमा कारबाही हुनुपर्ने निरञ्जन बस्नेतलाई कारबाही हुनुको साटो सेनाले अफ्रिकी मुलुक चाडको शान्ति मिसनमा पठायो । बस्नेतको ट्र्याक रेकर्ड गम्भीर प्रकृतिको फेला पारेपछि संयुक्त राष्ट्रसंघले उनलाई फिर्ता पठाएको थियो ।यस्तो थियो घटना २०६० फागुन ५ गते वीरेन्द्र शान्ति तालिम केन्द्र पाँचखालबाट खटिएको सेनाको टोली खरेलथोक६ कि देवी सुनुवारको घरमा पुग्यो । देवीलाई घरमा नभेटेपछि सैनिक टोलीले खरेलथोकस्थित भगवती मावि कक्षा ९ मा अध्ययनरत मैना सुनुवारलाई पक्राउ गर्यो । त्यति बेला मैना १५ वर्षकी थिइन् । सैनिक टोलीले छिमेकीहरूलाई मैनालाई लिन काभ्रेको लामिडाँडा आउनू भनी निर्देशन दिएका थिए । सैनिक टोलीले अनाहकमा १५ वर्षीया किशोरीलाई पक्राउ गर्नुको कारण भने प्रतिशोधसँग जोडिएको छ । मैनालाई नियन्त्रणमा लिनुभन्दा ५ दिनअघि फागुन १ गते सेनाको छुट्टाछुट्टै टोलीले रिना रसाइली, शुभद्रा चौलागाईं र टासी लामाको हत्या गरेको थियो । सेनाले मुठभेडमा मारिएको दाबी गरे पनि मैनाकी आमा देवीले मुठभेड नभई नियन्त्रणमा लिएपछि आफ्नी भतिजी रिनाको हत्या भएको बताइन् । रिनालाई नियन्त्रणमा लिएपछि सैनिक अधिकारीहरूले गोठमा लगेर अनैतिक व्यवहार गरेको सैनिक अभिलेखमै उल्लेख छ । त्यसको पाँच घण्टापछि उनको मृत्यु भएको घटनाकी साक्षी मैनाकी आमा देवी रहेको जनरल सैनिक अदालतकै विवरणमा छ । घटना सार्वजनिक गर्न मैनाकी आमा देवीले अधिकारकर्मीहरू बोलाइन् । देवीकै कारण मानव अधिकार उल्लंघनको भेद खुल्ने भयो भन्ने त्रासका कारण सैनिक टोली उनको घरमा आएको स्थानीय बताउँछन् । माइती गएकी देवीलाई नभेटेपछि सैनिक टोली उनकी छोरी मैनालाई नियन्त्रणमा लिएर ब्यारेक गएको थियो । त्यसलगत्तै उनको हत्या भयो । पक्राउ परेको भोलिपल्ट मैना अध्ययनरत विद्यालयका शिक्षक र छिमेकीसहित २५ जनाको टोली लामिडाँडास्थित ब्यारेकमा पुग्यो । त्यति बेला सेनाका अधिकारीले मैनालाई पक्राउ गरेको गुनासो अस्वीकार गरे । पाँचखाल ब्यारेकमा खोजतलासका क्रममा पनि मैना पक्राउ परेको भनी सेनाका अधिकारीहरूले लामो समयसम्म अस्वीकार गरे । पक्राउ परेर पाँचखाल ब्यारेकमै राखिएकी विमला विकले मैनालाई पक्राउपछि यातना दिइएको र त्यस क्रममा उनको मृत्यु भएको खुलासा गरिन् । परिवार, अधिकारकर्मी र प्रत्यक्षदर्शीहरूले सेनाकै अधिकारीहरूले उनलाई नियन्त्रणमा लिएको प्रमाण पेस गर्ने क्रम जारी रह्यो । २०६१ असारतिर मैनाकी आमा तत्कालीन शाही नेपाली सेनाको मानव अधिकार सेलमा छोरीबारे गुनासो गर्न पुगेकी थिइन् । त्यस क्रममा एक सैनिक अधिकारीले पक्राउ परेकी मैना गाडीबाट भाग्ने प्रयास गरेपछि गोली लागेर मरेको र उनको शवलगायत बरामद सामान काभ्रे प्रहरीमा पुगिसकेको बताएका थिए । त्यस क्रममा उनले मैनाको घोप्टो परेको शवको फोटो पनि देखाए । प्रहरीले भने सेनाबाट कुनै पत्राचार नभएको र शव पनि नआएको जवाफ दियो । मैनाको मृत्यु भएको प्रमाण तयार गर्न आरोपितहरूले यातनाका क्रममा उनको मृत्यु भएपछि ढाडमा गोली प्रहार गरेको मिसिलहरूमा उल्लेख छ । पीडित परिवारको आग्रहमा राष्ट्रिय तथा अन्तर्राष्ट्रिय मानव अधिकारकर्मीले चौतर्फी दबाब दिएपछि सेनाले घटनामा चासो दिन थाल्यो । सुरुमा सैनिक अधिकारीहरूले मैना पक्राउ परेपछि, गाडीमा ब्यारेकमा ल्याउने क्रममा होक्सेको जंगलबाट भाग्न खोज्दा सैनिकले प्रहार गरेको गोलीले उनको मृत्यु भएको जवाफ दिए । पछि चौतर्फी दबाब बढेपछि सेनाले इक्वायरी बोर्ड गठन गर्यो । एक दशकभन्दा बढीको संघर्षपछि मुद्दाले नियमित अदालतमा प्रवेश पायो । २०७४ वैशाख ३ गते जिल्ला अदालत काभ्रेले नेपाली सेनाका तीन अधिकारीलाई जन्मकैदको फैसला सुनाएको थियो । जिल्ला न्यायाधीश मेदिनीप्रसाद पौडेलको इजलासले घरमा बसेकी किशोरीलाई गैरकानुनी रूपमा नियन्त्रणमा लिई ब्यारेकभित्र हत्या गरेको घटनामा महासेनानी बबि खत्री, सहसेनानीहरू अमिल पुन र सुनील अधिकारीलाई मुलुकी ऐनको ज्यानसम्बन्धी महलको १३ (३) अनुसार जन्मकैद हुने फैसला गरेको थियो । फैसला कार्यान्वयन भएको छैन । मैनालाई नियन्त्रण लिएपछि ब्यारेकसम्म लैजाँदाका चालक सेनानी निरञ्जन बस्नेतलाई भने जिल्ला अदालतले सफाइ दिएको छ । बबि खत्री अवकाशपछि विदेशमा थिए भने अधिकारी र पुनले सैनिक सेवा छाडे । कर्तव्य ज्यानको मुद्दा लागेका बस्नेत सेनाका बहालवाला अधिकारी थिए ।"
९० हजार नयाँ शब्द,"काठमाडौं  तपाईं लास्सो भन्नुस् या फ्याफुल्ला । सेवारो गर्नुस् कि ज्वज्वलपा । सबैको नेपालीमा अर्थ हुन्छ अभिवादन वा नमस्ते । अर्थ मात्र हैन, अब यी शब्द नै नेपाली भइसकेका छन् । विगत चार दशकमा नेपाली भाषामा झन्डै ९० हजार आगन्तुक, स्थानीय र अन्य शब्द आएका छन् । विज्ञहरूका अनुसार नेपालीकै विभिन्न भाषिका र नेपालभित्र बोलिने थारू, मैथिली, तामाङ, नेपाल (नेवार), राई, लिम्बूलगायत राष्ट्रिय भाषाबाट पनि नेपाली साहित्यमा शब्द मिसिन आइपुगेका हुन् । २०४६ मा प्रजातन्त्र पुनर्बहालीपछि विकास भएको मातृभाषा साहित्यका थुप्रै शब्द पनि नेपाली साहित्य लेखनमा थपिए । लोकतान्त्रिक गणतन्त्रपछि अरू राष्ट्रिय भाषाका साहित्यबाट नेपाली साहित्यमा शब्दहरू बोधगम्य भएर आए, प्रतिष्ठानका कुलपति गंगाप्रसाद उप्रेतीले भने, लिम्बू भाषाको सेवारो, माङगेना, तामाङ भाषाको फ्याफुल्ला, लास्सो, नेवार भाषाको ज्वज्वलपा आदि यसैका उदाहरण हुन् । यस्ता थुप्रै शब्द अरू मातृभाषाबाट आएका छन् । उप्रेतीका अनुसार प्रज्ञा प्रतिष्ठानको बृहत् नेपाली शब्दकोशमा अहिले ६० हजार शब्द छन् । त्यसमा अब ९० हजार शब्द थप्ने तयारी छ । करिब ५० हजार नयाँ शब्द संकलन भइसकेको छ । यो वर्षभित्रै नयाँ शब्दकोश निकाल्ने तयारीमा । नयाँपुराना गरेर झन्डै १ लाख १० हजार शब्द पुगिसकेका छन्, उनले भने, अरू खोजेर डेढ लाख पुर्याउँदै छौं । यसका लागि प्रतिष्ठानले आठ वर्षअघि शब्द संकलन सुरु गरेको थियो । नेपाली भाषा, कोश तथा व्याकरण विभागको प्रमुख हेमांगराज अधिकारी भएपछि उनकै नेतृत्वमा समिति बनाएर शब्द संकलन गरिएको हो । समितिमा जिवेन्द्रदेव गिरी, तुलसी भट्टराई, नोवलकिशोर राई, माधव पोखरेल, बद्रिविशाल भट्टराई, चूडामणि बन्धु सदस्य थिए । समितिले ४८ हजार ९ सय ६७ नयाँ शब्द संकलन गरेको थियो । अब यसैमा ४० हजार थपेर डेढ लाख शब्दसहितको शब्दकोश छापिनेछ । मातृभाषा र नेपाली भाषिकाभित्र मसिनो ढंगबाट खोजी गरेर त्यसैमा भारतीय नेपाली साहित्यका शब्दहरू थप्ने योजनासहित प्रतिष्ठान अघि बढेको हो । भारतका दार्जिलिङ, सिक्किम, कालिम्पोङदेखि असम र मेघालयसम्म नेपाली साहित्यमा स्थानीय भाषिकाको मिठासपूर्ण प्रयोग भइरहेको छ, उनले भने, यो नेपाली भाषाको समृद्धि हो । अधिकारी नेतृत्वको समितिले मातृभाषा र भाषिकामा प्रचलित शब्दसँगै बालकृष्ण पोखरेलको नेपालीअंग्रेजी शब्दकोश र बद्रिविशाल भट्टराई र अधिकारीकै प्रयोगात्मक नेपाली शब्दकोश बाट केही शब्द लिएको छ, जुन प्रज्ञाले छाप्ने बृहत् नेपाली शब्दकोशमा थिएनन् । प्रयोगात्मक नेपाली शब्दकोशबाट झन्डै १० हजार शब्द लियौं, अधिकारीले भने, भाषा अभ्यासका क्रमका शब्दहरू थपिँदै जानु स्वाभाविकै हो । यसमा तत्कालीन समय र सामाजिक विकास प्रक्रियाले पनि अर्थ राख्छ । यो समितिले नेपाली भाषाकै भाषिका डोट्याली र अछामीबाट स्थानीय रूपमा प्रचलनमा आएका शब्दहरू पनि संकलन गरेको छ । समितिका सदस्य तुलसी भट्टराईका अनुसार मातृभाषा र भाषिकाबाट नेपाली समाजमा पहिलेदेखि नै स्थानीय रूपमा शब्दहरू प्रचलनमा थिए । तिनलाई टिपिएको थिएन । पञ्चायतकालमा बनेको शब्दकोश त्यतिबेलाको सामाजिकराजनीतिक अवस्थाका कारण त्यति फराकिलो थिएन । अहिले स्थानीय रूपमा प्रचलनमा आइसकेका साझा शब्दसमेत संकलन गर्दा संख्या बढेको हो, उनले भने, संस्कृतको बुझ्दै नबुझिने शब्दभन्दा स्थानीय भाषिका र मातृभाषाबाट टिप्दा बोलीचालीमा सजिलो पनि हुने भयो । स्थानीय भाषाका शब्दहरू नेपाली भाषाकै सम्पत्ति हुन् । अंग्रेजी भाषामा पनि भारतबाट लाठीचार्ज, समोसा जस्ता शब्दहरू गएका छन् । २०४६ पछि मुलुकमा सामाजिक अन्तर्घुलन बढेकाले पनि स्थानीय भाषाका शब्दहरू साझा बनेर थपिएको उनको भनाइ छ । यसले दैनिक र व्यवहारजन्य अभ्यासमा समुदायसमुदायबीच केही शब्द साझा बन्न सहयोग पुर्यायो । संयोजक अधिकारी भाषामा यस्ता सामाजिक अन्तर्घुलन र प्रचलनको प्रक्रिया अनन्त चलिरहने बताउँछन् । भाषामा शब्दको सीमितता हुँदैन, उनले भने । अधिकारीले भारतको पुना विश्वविद्यालयले संस्कृत भाषाको बृहत् शब्दकोश निर्माण गर्दा २५ वर्षमा अ बाट आउने शब्द मात्रै सकाएको उदाहरण दिए । प्रतिष्ठानले २०४० मा पहिलो पटक १४ सय ३१ पेजको बृहत् नेपाली शब्दकोश निकालेको थियो । प्रधानसम्पादक भाषाशास्त्री बालकृष्ण पोखरेल थिए । वासुदेव त्रिपाठी र बल्लभमणि दाहालसमेतको यो टोलीले शब्दकोश निकालेको १८ वर्षसम्म पुनर्मुद्रण मात्रै भइरह्यो । शब्दहरू थपिएनन् । २०५८ मा १३ सय ५५ पृष्ठको दोस्रो संस्करण निस्कियो । त्यतिबेला केही राजनीतिक र वैकल्पिक शब्द हटाइए । अधिकारीले भने, नयाँ खोज कार्य हुन सकेको थिएन । त्यही भएर शब्दकोशमा यति धेरै शब्द बढेका हुन् ।"
नेपाली विद्यार्थीले अझै पाएनन् स्टाइपेन्ड,"नयाँदिल्ली  भारतका विभिन्न सरकारी मेडिकल कलेजमा अध्ययरनत नेपाली विद्यार्थी मासिक निर्वाह भत्ता (स्टाइपेन्ड) नपाएर हैरान भएका छन् । प्रधानमन्त्री तहमा भारतले एक वर्षअघि नै सहमति जनाए पनि अहिलेसम्म नेपाली विद्यार्थीले स्टाइपेन्ड पाएका छैनन् ।चिकित्साशास्त्रअन्तर्गत एमडीएमएस, डीएमएमसीएच अध्ययन गर्ने विद्यार्थीलाई मासिक निर्वाह भत्ता (स्टाइपेन्ड) दिने विश्वव्यापी प्रचलन छ र नेपालमा पढ्ने भारतीय विद्यार्थीले पनि मासिक रूपमा त्यस्तो भत्ता पाइरहेका छन् । दिल्लीको अल इन्डिया इन्स्टिच्युट अफ मेडिकल साइन्स (एम्स), चन्डीगढको पोस्ट ग्य्राजुएट इन्स्टिच्युट अफ मेडिकल एजुकेसन एन्ड रिसर्च (पीजीआईएमईआर) र पोन्डिचरीको जवाहरलाल इन्स्टिच्युट अफ पोस्ट ग्य्राजुएट मेडिकल एजुकेसन एन्ड रिसर्च (जेआईपीएमईआर) मा गरी १ सय ५० भन्दा बढी विद्यार्थी अध्ययनरत छन् । उक्त निर्णय कार्यान्वयन भएको खण्डमा उनीहरूले मासिक एक लाख भारुसम्म पाउने छन् । स्टाइपेन्ड नहुँदा होस्टलमा बस्ने, खानेलगायत सबै खर्च विद्यार्थीले आफैं व्यहोरिरहेका छन् । त्यसका लागि मासिक घरबाट खर्च मगाउनुपर्ने बाध्यता छ, जबकि उनीहरू ड्युटीमा लगातार २४ घण्टासम्म खटिने गरेका छन् । निर्णय भएर पनि कार्यान्वयन हुँदैन, खै कसले रोकेको छ ? हामीले ठगिएको महसुस गरिरहेका छौं, जेआईपीएमईआरमा एमडी गरिरहेका सुमन रस्तोगीले भने । नेपाली विद्यार्थीको स्टाइपेन्ड पाउनुपर्ने माग नयाँ भने होइन । करिब ६ वर्षभन्दा बढी समयदेखि उनीहरूले त्यसलाई उठाइरहेका छन् । स्टाइपेन्डकै लागि उनीहरूले अदालतको ढोकासमेत ढक्ढक्याइसके । सन् २०१३ मा दिल्ली उच्च अदालतको एकल इजलासले १२ हप्ताभित्र विद्यार्थीलाई स्टाइपेन्ड दिनू भन्ने फैसला गरेको थियो तर एम्सले उक्त फैसलाविरुद्ध बृहत् इजलासमा पुनरावलोकन गर्यो । मुद्दा विचाराधीन छ । अदालतमा विचाराधीन मुद्दालाई बहाना बनाएर एम्सले स्टाइपेन्ड दिन आनाकानी गरेको विद्यार्थी बताउँछन् । कानुनी उपचारबाट सम्भव हुने नदेखेपछि विद्यार्थीले कूटनीतिक बाटो समाएका छन् । प्रत्येकजसो शीर्ष तहको भ्रमणअघि नेपाली पक्षलाई यस विषयमा घच्घच्याइरहेका छन् । गत वर्ष ओलीको भारत भ्रमणअघि काठमाडौंमै गएर उनीहरूले प्रधानमन्त्री र परराष्ट्रमन्त्रीलाई ध्यानाकर्षण पत्र दिए । विद्यार्थीका तर्फबाट डा सागर पौडेलले प्रधानमन्त्री केपी शर्मा ओली र परराष्ट्रमन्त्री प्रदीपकुमार ज्ञवालीलाई जानकारी गराएका थिए । परराष्ट्र स्रोतका अनुसार मोदीको नेपाल भ्रमणका बेला ओलीले उक्त विषय उठाएका थिए । उक्त विषय उठाएको जानकारी प्रधानमन्त्री ओली आफैंले त्यतिबेला संसदलाई समेत गराएका थिए । प्रधानमन्त्री तहबाटै निर्देशन पाएपछि भारतको स्वास्थ्य मन्त्रालयले यो विषयलाई सकारात्मक रूपमा लिएर कार्यान्वयन गर्नु भन्दै तीनवटै मेडिकल कलेजलाई पत्राचार गरेको थियो । चन्डीगढको (पीजीआईएमईआर) ले त विद्यार्थीसँग बैंक खातासमेत माग्यो । पोन्डिचरीको (जेआईपीएमईआर) को प्रशासनले पत्र आएको र लेखाशाखामा सबैको नाममा फाइल बनाएको अनौपचारिक जानकारी विद्यार्थीलाई गराएको थियो । दिल्लीको एम्सले भने त्यससम्बन्धमा कुनै जानकारी गराएन । विद्यार्थीको भनाइमा स्वास्थ्य मन्त्रालयको निर्णयलाई एम्सको स्ट्यान्डिङ कमिटीले सदर गरेन । खाता विवरण पनि बुझाइसकें, तलब लिनुअघि गर्नुपर्ने स्वास्थ्य जाँचलगायत प्रक्रिया पनि पूरा भएको थियो, पीजीआईएमआरमा एमडी गर्दै आएका विपिनकुमार यादवले कान्तिपुरसँग भने, अहिलेसम्म पनि नहुनु अचम्म हो ।यो विषयलाई आफूले पनि भारतीय पक्षसमक्ष धेरैपटक राखिसकेको भारतका लागि नेपाली राजदूत नीलाम्बर आचार्यले बताए । धेरैपटक यो विषय उठाइसकेको छु, भारतीय पक्ष पनि सकारात्मक छ तर किन कार्यान्वयन भइरहेको छैन, आश्चर्य लागेको छ, उनले भने । चाँडै कार्यान्वयन हुनेमा आशावादी रहेको उनले बताए ।यससम्बन्धमा भारतीय विदेश मन्त्रालयका उच्च अधिकारीले भने प्रस्ट जवाफ दिएनन् । उनीहरूले प्रक्रिया अगाडि बढिरहेको मात्रै बताए । नेपाली विद्यार्थीले भने आशा मारेका छैनन् । उनीहरू आगामी महिना काठमाडौंमा हुने विदेशमन्त्रीस्तरीय संयुक्त समितिको पाँचौं बैठकमा नेपाली पक्षले यो विषयलाई जोडदार ढंगले उठाउने विश्वासमा छन् । त्यसका लागि उनीहरूले परराष्ट्रमन्त्री ज्ञवालीलाई औपचारिक पत्रमार्फत् आग्रहसमेत गरिसकेका छन् । त्यही पत्र बुझाउन काठमाडौं पुगेका डा पौडेलले कान्तिपुरसँग भने, परराष्ट्रमन्त्री र सचिव शंकर वैरागीलाई भेटेर स्टाइपेन्डका सम्बन्धमा औपचारिक जानकारी गराइसकेको छु, उहाँहरूले आगामी बैठकमा उक्त विषय राख्ने आश्वासन दिनुभएको छ । बैगुनीलाई गुनस्टाइपेन्ड नपाए पनि नेपाली विद्यार्थीले स्वास्थ्य सेवालाई प्रभावित हुन नदिएर भारत सरकारलाई गुन लगाउँदै आएका छन् । उनीहरू आफ्नो चिकित्सकीय धर्मबाट भने रत्तिभर विचलित छैनन् । यसले गर्दा उनीहरूको प्रशंसासमेत भइरहेको छ । अघिल्लो साता मोदी सरकारले ल्याएको नेसनल मेडिकल काउन्सिल विधेयकको विरोधमा एम्सका चिकित्सक काम ठप्प पारेर हडतालमा उत्रिएपछि पूरै सेवा प्रभावित हुने परिस्थिति सिर्जना भयो । नेपाली विद्यार्थीले चौबीसै घण्टा खटिएर सेवा प्रभावित हुन दिएनन् । बिरामीदेखि अस्पताल प्रशासनले समेत उनीहरूको यो कामको प्रशंसा गरे । नेपाली विद्यार्थीले खेलेको त्यस किसिमको सकारात्मक भूमिकाको भारतीय सञ्चारमाध्यममा समेत प्रशंसा गरिएको थियो । भारतीय अंग्रेजी दैनिक द हिन्दुस्तान टाइम्सले संकटमा विदेशी विद्यार्थीको सहयोग भनेर नेपालीको प्रशंसा गर्दै समाचार छापेको थियो ।"
फर्किए प्रधानमन्त्री भने म स्वस्थ छु,काठमाडौं सिंगापुरमा स्वास्थ्य परीक्षण गरी प्रधानमन्त्री केपी शर्मा ओली सोमबार स्वदेश फर्केका छन् । १२ वर्षअघि मिर्गौला प्रत्यारोपण गरेका ओलीलाई चिकित्सकहरूले फलोअपका लागि सिंगापुर जान सुझाएका थिए । सिंगापुर जानुअघि सैनिक अस्पताल छाउनीमा प्रधानमन्त्री ओलीको परीक्षण गरिएको थियो । सिंगापुरस्थित नेसनल युनिभर्सिटी हस्पिटल (एनयूएच) मा उनको स्वास्थ्य जाँच गरिएको थियो । ओली १० दिनअघि त्यसतर्फ गएका थिए । प्रधानमन्त्रीलाई स्वागत गर्न विमानस्थलमा सबै अंगका प्रमुख र मन्त्रीहरू गएका थिए । अनौपचारिक भ्रमण भएकाले प्रधानमन्त्री ओलीले फर्किंदा सेनाको सलामी लिएनन् । विमानस्थलमा औपचारिक पत्रकार सम्मेलन पनि गरेनन् । ओलीको स्वास्थ्यबारे उनको सचिवालयले औपचारिक रूपमा केही सार्वजनिक गरेको छैन । प्रधानमन्त्री ओलीले विमानस्थलको भीभीआईपी कक्षमा हिँडाइकै क्रममा आफ्नो स्वास्थ्य ठीक रहेको बताएका थिए । प्रधानमन्त्रीको स्वास्थ्य एकदम राम्रो भएको प्रधानमन्त्रीका राजनीतिक सल्लाहकार विष्णु रिमालले प्रतिक्रिया दिए ।
गणित र अंग्रेजीमा विद्यार्थी कमजोर,"काठमाडौं विद्यालय तहको परीक्षामा सबभन्दा बढी विद्यार्थी गणित, अंग्रेजी र विज्ञान विषयमा कमजोर देखिएका छन् । कक्षा १० (एसईई) र कक्षा १२ को नतिजामा ती विषयमा धेरै विद्यार्थीले कम ग्रेड प्राप्त गरेका छन् । एसईई परीक्षामा गणितमा सीभन्दा कम ग्रेड प्राप्त गर्ने परीक्षार्थीको संख्या उच्च रहेको परीक्षा नियन्त्रण कार्यालयले जनाएको छ । भदौ १ देखि सञ्चालन हुने कक्षा १० को ग्रेड वृद्धिपूरक परीक्षामा गणित, विज्ञान र अंग्रेजी विषयका परीक्षार्थी धेरै रहेको कार्यालयका उपनियन्त्रक चेतनाथ शर्माले जनाए । त्यसमा पनि गणित विषयमा कम ग्रेड ल्याएर पूरक परीक्षा दिने विद्यार्थीको संख्या बढी छ उनले भने । विगतमा पनि यी विषयमा नतिजा कमजोर थियो । कक्षा १२ को नतिजाअनुसार सबभन्दा बढी विद्यार्थीले अंग्रेजी विषयमा सी भन्दा कम ग्रेड प्राप्त गरेका छन् । सी वा डी प्लस भन्दा कम ग्रेड प्राप्त गरी पूरक परीक्षा दिन पाउने विद्यार्थीको संख्या १ लाख ६० हजार छ । ४ लाख ७५ हजार परीक्षार्थीले एसईई परीक्षा दिएकामा झन्डै ५० प्रतिशत विद्यार्थी नतिजा प्रकाशनको एक महिनापछि ग्रेड वृद्धि परीक्षामा सहभागी हुन लागेका हुन् । कक्षा १२ मा २ लाख ९२ हजार परीक्षार्थीले परीक्षा दिएका थिए । ग्रेड वृद्धि परीक्षा दिन पाउने विद्यार्थी ५० प्रतिशतभन्दा बढी छन् । कक्षा १२ को पूरक परीक्षा भदौ २२ र २३ गते हुने राष्ट्रिय परीक्षा बोर्डले जनाएको छ । सामुदायिक विद्यालयमा विषयगत शिक्षक अभाव भएका कारण नतिजामा असर परेको सरकारबाट गठित शिक्षक दरबन्दी मिलान कार्यदलका संयोजक महाश्रम शर्माले बताए । ९ कक्षाभन्दा माथि विषयगत शिक्षक अभाव छ, उनले भने, गुणस्तरीय शिक्षक अपुग हुँदा रिजल्टमा प्रत्यक्ष असर पर्ने गरेको छ । सामुदायिक विद्यालयमध्ये अंग्रेजी, गणित र विज्ञान विषयमा पूरै दरबन्दी भएका विद्यालय ७० वटामात्र छन् । सरकारले विगतमा विषयगत शिक्षक नियुक्ति गरेन, तल्लो तहका शिक्षकले माथिल्लो कक्षामा पढाइरहेका छन्, शर्माले भने, जसोतसो पढाइ चलिरहेको छ, त्यसरी नतिजा सुधार हुन सक्दैन । विद्यालयहरूमा शिक्षक विद्यार्थीको अनुपात पनि असमान छ । कार्यदलले तराई, पहाड र हिमालमा विद्यार्थी अनुपातमा शिक्षक दरबन्दी तत्काल मिलान गर्न औंल्याएको थियो ।"
सिंगो वडावासी सुकुम्बासी,"मिक्लाजुङ, मोरङ  साबिक मधुमल्ला गाउँ पञ्चायत५ हालको मिक्लाजुङ गाउँपालिका६ खाकरबारीका मानबहादुर राईले २०२४ चैतमा स्थानीय सार्के तामाङसँग १२ सय रुपैयाँमा डेढ बिघा जमिन किनेर आफ्नो नाममा रजिस्ट्रेसन पास गराए । उनको त्यसबेलाको धनीपुर्जामा तत्कालीन मोरङका मालपोत प्रमुख ध्रुवप्रसाद ढुंगेलको हस्ताक्षर छ ।रैती नम्बर ५५ भएको राईको त्यसबेलाको जग्गाको धनीपुर्जा अझै सुरक्षित छ । तर उनको धनीपुर्जा चल्दैन । धनीपुर्जामा भएको जमिनको अभिलेख अहिलेको मालपोत कार्यालयमा भेटिँदैन । उनले त्यही जमिन अहिले स्थानीय रत्नबहादुर तामाङलाई ७ लाख रुपैयाँमा बेचेका छन् । बिक्री गर्दा राईले तामाङलाई जग्गाको रैती नम्बर उल्लेख गरेर तमसुक गरिदिएका छन् । तमसुकमा पछि केही समस्या आइपरेमा समयअनुसार समस्याको समाधान गरौंला भन्ने उल्लेख छ । राईले उक्त जमिन तामाङलाई रजिस्ट्रेसन पास गरिदिन सकेका छैनन् । मिक्लाजुङ ६ कै कालीजोरका दिलबहादुर राईले पनि २०२० सालमा एक बिघा जमिन खरिद गरेर आफ्नो नाममा रजिस्ट्रेसन पास गरे । रैती नम्बर ३३ भएको उक्त जग्गाको धनीपुर्जा दिलबहादुरसँग सुरक्षित छ । तर उनको पनि उक्त रैती नम्बर भएको जमिन अहिलेको मालपोत कार्यालयको अभिलेखमा छैन ।उनको धनीपुर्जामा तत्कालीन मालपोत प्रमुख हरि अधिकारीको हस्ताक्षर छ । त्यहीँको लालमाटी बस्तीका चुवालाल श्रेष्ठको नाममा पनि १० कट्ठा जमिन २०२४ सालमा दर्ता भएको पुर्जा छ । अभिलेख मालपोतमा छैन । मिक्लाजुङ६ खाकरबारीका मानबहादुर, कालीजोरका दिलबहादुर र लालमाटीका चुवालालको मात्र होइन, सिंगो वडाकै झन्डै ५ सय परिवारलाई यस्तो समस्या छ । अधिकांशसँग २०२० देखि २०२४ सालसम्म खरिद गरेको जग्गाको धनीपुर्जा छ । तर कसैको पनि अभिलेख मालपोत र भूमिसुधार कार्यालयमा भेटिँदैन । उनीहरूले उक्त जमिन न कसैलाई वैधानिक तरिकाले रजिस्ट्रेसन पास गरिदिन पाएका छन्, न वित्तीय संस्थामा धितो राखेर ऋण निकालेर व्यवसाय नै गर्न ।मानबहादुर राई तत्कालीन मधुमल्ला गाविस हुँदा दुई कार्यकालसम्म उपाध्यक्ष भएका थिए । उनका अनुसार तत्कालीन मधुमल्ला गाउँ पञ्चायतको वडा नम्बर ५ खाकरबारी, कालीजोर र लालमाटी पञ्चायत विरोधीको बस्ती भनेर चिनिएको थियो । उनले भने, त्यसबेलाका गाउँ पञ्चायतका प्रधानपञ्च प्रेमबहादुर श्रेष्ठ र सचिव ज्ञानबहादुर लामाले २०२५ सालमा आएको सरपट नापी टोलीलाई ५ नम्बर वडाको जमिन नाप्न नदिँदा यो समस्या भएको हो । खाकरबारीमा आफ्नै घर, कालीजोरमा पवित राई र लालमाटीमा तुलसीप्रसाद राईको घरमा पञ्चायतविरोधी नेताहरू आएर बस्ने र गतिविधि गर्ने गरेको उनले बताए । त्यो प्रधानपञ्चले थाहा पाएका थिए, उनले भने, त्यसैले बस्ती छानेर नापी टोलीलाई जमिन नाप्न जान नदिँदा धेरै परिवार अहिले सुकुम्बासीझैं भएर बस्नुपरेको हो । २०२७ सालमा छिमेकी टाँडी गाउँ पञ्चायतमा नापी गर्न आएको टोलीले पनि पञ्चायतविरोधी बस्ती भन्दै मधुमल्लाको छुट नापी गर्न मानेन । जनमत संग्रहताका पनि नापी गर्न टोली आए पनि कर्मचारीले १२ सय रुपैयाँ मागेका थिए, त्यसबेलाका वडाध्यक्षसमेत रहेका राईले भने, हामीले घूस दिन नमानेपछि टोली फर्किएर गयो, नापी गरिदिएन । मिक्लाजुङ६ खाकरबारी, कालीजोर र लालमाटीका सबैजसो घरमा जग्गाधनी पुर्जा छ । पुरानो पुर्जा भएर के गर्नु ? कसैको पनि अभिलेख मालपोतमा छैन, स्थानीय उदय सापकोटाले भने, हामी यहाँका जग्गाधनी पुर्जा भएका सुकुम्बासीका रूपमा चिनिन्छौं । हामीसँग जमिनको लालपुर्जा छ, तर चल्दैन । सरकारी टोलीले जमिन ननापे पनि यहाँका हरेक घरपरिवारले २०३४ सालसम्म मालपोत तिरेको रसिद उनीहरूसँग अझै सुरक्षित छ । स्थानीय रंगलाल तामाङले भने, हामीले मालपोत तिर्न छाडेपछि सबैले गाउँ पञ्चायतमा धरौटी कर तिर्दै आएको रसिद अझै सुरक्षित छ । पञ्चायती व्यवस्थाको अन्त्य भएपछि कसैले पनि कर तिरेका छैनौं ।आफ्नो नाममा रजिस्ट्रेसन पास भएको जमिन नापीमा छुटेपछि २०२७ सालदेखि तत्कालीन गाउँ पञ्चायतले स्थानीय जमिनदार अग्निप्रसाद लिम्बूमार्फत पञ्चायत विकास तथा जग्गा करको धरौटी रसिदमार्फत २०३४ सालसम्म मालपोत असुली गरेका थिए । तामाङले भने, त्यसबेला पञ्चायतलाई धरौटी कर तिर्दा हात परेको ७ नम्बर फारम र जोताहा रसिद हामीले अझै जतनसाथ राखेका छौं । नापी छुटदा मिक्लाजुङ ६ सिंगो वडा नै सुकुम्बासीको बस्तीझैं भएको गाउँपालिका अध्यक्ष देवी आचार्यको भनाइ छ । यहाँका झन्डै ५ सय परिवार हातमा जग्गाको धनीपुर्जा भए पनि नापीमा छुटेर अभिलेख नहुँदा सुकुम्बासी जस्तै छन्, उनले भने ।"
राष्ट्रिय परिचयपत्रका विवरण गोप्य,"काठमाडौं प्रतिनिधिसभाको राज्य व्यवस्था तथा सुशासन समितिमा राष्ट्रिय परिचयपत्रमा रहने नागरिकहरूको वैयक्तिक विवरण गोप्य राख्ने व्यवस्था विधेयकमा गर्ने विषयमा सहमति जुटेको छ ।समितिको सोमबारको बैठकमा भएको राष्ट्रिय परिचयपत्रसम्बन्धी विधेयकबारेको छलफलमा परिचयपत्रमा रहने नागरिकको वैयक्तिक विवरणमा सरकारको मात्र पहुँच हुने व्यवस्था गर्ने सवालमा सहमति जुटेको हो । सांसदहरूले परिचयपत्रमा हुने नागरिकका गोप्य सूचना चोरिन या चुहिन सक्ने जोखिम औंल्याएपछि समितिको बैठकले सरकारी निकायले मात्रै विवरण उपयोग गर्न सक्ने व्यवस्था विधेयकमा गरेको हो ।विधेयकमा वैयक्तिक विवरण सार्वजनिक वा व्यावसायिक संस्थाले उपयोग गर्न नपाउने व्यवस्था समितिले गरेको छ । राष्ट्रिय परिचयपत्रमा नागरिकका व्यक्तिगत र जैविक गरी दुई किसिमका विवरण हुनेछन् । जैविक विवरणमा व्यक्तिको फोटो र १० औंलाको छापलगायत हुनेछ भने वैयक्तिक विवरणमा नाम, थर, ठेगाना, बाबु, बाजेको नाम, श्रीमान्श्रीमतीको नाम, ठेगाना, जन्ममिति, नागरिकताको किसिम र नागरिकता नम्बर, घरजग्गा, बैंकिङलगायतका सूचना रहनेछन् । उक्त परिचयपत्र प्रयोगमा आएपछि नागरिकता, मतदाता परिचयपत्र, लालपुर्जा, सवारीचालक अनुमतिपत्रजस्ता परिचय खुल्ने अरू कागजपत्र बोकेर हिँड्नुपर्ने छैन । राष्ट्रिय परिचयपत्रमात्र बोके पुग्छ । समितिले सार्वजनिक वा व्यावसायिक संस्थाले कुनै पनि व्यक्तिको वैयक्तिक विवरण उपयोगका लागि माग गर्नसमेत नपाउने व्यवस्था विधेयकमा गरेको छ । विधेयकमा सरकारले राष्ट्रिय परिचयपत्रका लागि संकलित विवरणलाई व्यवस्थित र सुरक्षित राख्न तथ्यांक सुरक्षा समिति गठन गर्ने व्यवस्था छ । गृह मन्त्रालयका सचिव अध्यक्ष हुने समितिमा प्रधानमन्त्री तथा मन्त्रिपरिषदको कार्यालयका सचिव सदस्य रहनेछन् । विधेयकमा सर्वसाधारणले राष्ट्रिय परिचयपत्र लिनका लागि निवेदन दिनैपर्ने प्रावधान राखिएको छ । परिचयपत्रमा उल्लिखित विवरण फरक परेमा सम्बन्धित व्यक्तिले एक वर्षभित्र निवेदन दिई सच्याउन सक्ने व्यवस्था छ । विवरण सच्याउन एकपटकमात्र मौका दिइनेसमेत विधेयकमा उल्लेख छ ।परिचयपत्रमा रहेको वैयक्तिक विवरण या सूचना चोर्ने या दुरुपयोग गर्ने व्यक्तिलाई १० वर्ष कैद र १० लाख जरिवाना हुने प्रावधान राखिएको छ । परिचयपत्र लिने क्रममा झूटो विवरण दिनेलाई समेत सजाय हुने व्यवस्था विधेयकमा छ । परिचयपत्र प्राप्तिका लागि झूटा विवरण दिनेलाई २ वर्षदेखि ५ वर्षसम्म कैद र ५० हजार जरिवाना हुनेछ । तथ्यांक भण्डारण गर्ने अधिकारीले क्षति पुर्याए वा नष्ट गरेमा ५ देखि १० वर्षसम्म कैद, ५ देखि १० लाखसम्म जरिवाना गर्ने प्रावधानसमेत विधेयकमा छ ।"
सिक्री लुट्ने ४ पक्राउ,"काठमाडौं सडकमा हिँडिरहेका महिलाको घाँटीबाटै सुनको सिक्री थुतेर भाग्ने गिरोहका चार जना पक्राउ परेका छन् । प्रहरी परिसर काठमाडौंले प्रकाश सुनुवारलाई पोखराबाट, टमबहादुर सुनुवारलाई काठमाडौं र टलकबहादुर रायमाझीलाई ललितपुरबाट पक्रेको हो । चोरीको सुन किन्ने भारत पश्चिम बंगाल घर भई बालकुमारीमा सुन पसल गर्दै आएका देवासिस दोलही पक्राउ परेका छन् ।तीनै जना दुई वर्षयता पोखरा र काठमाडौंमा शृंखलाबद्ध रूपमा भइरहेका सिक्री लुटपाटका घटनामा संलग्न रहेको प्रहरीको दाबी छ । परिसरका डीएसपी होबिन्द्र बोगटीका अनुसार कास्की प्रहरीमा २१ वटा र काठमाडौंमा १० वटा उजुरी दर्ता भएको छ । तीनै जनाको वर्षौं लामो आपराधिक पृष्ठभूमि रहेको उनले बताए । टमबहादुर र टलकबहादुर सुनको सिक्री थुत्ने यस्तै अपराधको अभियोगमा तीन वर्ष कैद भुक्तान गरेर दुई वर्षअघि मात्रै छुटेका थिए । बाहिर आएलगत्तै उनीहरूले पुरानै शैली अपनाएर लुटपाट सुरु गरेको बोगटीले बताए । प्रहरीका अनुसार टमबहादुर र टलकबहादुर काठमाडौंमा तथा प्रकाश पोखरामा बसेर सुनको सिक्री थुत्ने योजना बनाउँथे । प्रकाश हप्ता दिनसम्म सहर डुलेर कसले सुनको सिक्री लगाएर हिँड्छ, को कुन बाटो हुँदै हिँड्छ भन्नेजस्ता सूचना संकलन गर्थे । चारपाँच जनालाई पछ्याएपछि टमबहादुरलाई बोलाउँथे । टमबहादुर मोटरसाइकल चलाउँथे, प्रकाश पछाडि बस्थे र एकान्त स्थानमा हिँडिरहेका महिलाको घाँटीबाट सिक्री तानेर बेपत्ता हुन्थे । प्रहरीलाई छक्याउन यो समूहले प्रत्येकपल्ट मोटरसाइकलमा नक्कली नम्बर प्लेट राखेको प्रहरीको दाबी छ । लुटिएको सुन काठमाडौं लगेपछि बेच्ने जिम्मा टलकले लिएका थिए । प्रहरीका अनुसार यो समूहले काठमाडौंमा पनि पोखराकै शैलीमा लुटपाट गर्ने गरेको थियो । उनीहरूको साथबाट प्रहरीले २ लाख ५० हजार रुपैयाँ, सुन लुट्न प्रयोग भएको बा२९ख ७२७६ नम्बरको मोटरसाइकल र सुन तौलिने मेसिन बरामद गरेको छ ।"
बलात्कार आरोपमा कर्मचारी पक्राउ,"काठमाडौं काठमाडौं महानगरपालिका कार्यालयमै बालिकालाई बलात्कार गरेको आरोपमा कुचीकार शाखा प्रमुख बाबुराजा पुजारी पक्राउ परेका छन् । ५२ वर्षीय पुजारीले ११ वर्षीया बालिकालाई निरन्तर बलात्कार गरेको पीडितकी आमाले किटानी जाहेरी दिएपछि प्रहरीले उनलाई पक्राउ गरेको हो । आइतबार बिहान पुजारी पक्राउ परेलगत्तै बालिकाको स्वास्थ्य परीक्षण गरिएको र रिपोर्टमा बलात्कार भएको देखिएको प्रहरीले जनाएको छ । बयानक्रममा पुजारीले आरोप स्विकारेका छन् । प्रहरीले थप अनुसन्धानका लागि सात दिन थुनामा राख्न जिल्ला अदालत काठमाडौंबाट अनुमति लिएको छ । प्रहरीका अनुसार श्रीमान्सँग छुट्टिएर अरूको घरमा काम गर्दै चार छोराछोरी हुर्काइरहेकी बालिकाकी आमासँग पुजारीको करिब दुई वर्ष पुरानो चिनाजानी छ । कमजोर पारिवारिक अवस्थाको फाइदा उठाउँदै पुजारीले बालिकामाथि यौन शोषण गरेको देखिन्छ, प्रहरी परिसर काठमाडौंका डीएसपी होबिन्द्र बोगटीले भने । प्रहरीका अनुसार पुजारीले महिलालाई साथीको घर जाँदाआउँदा चिनेका थिए । त्यही चिनाजानीको फेरो समातेर निरन्तर उनी उक्त घर जाने गरेका थिए । पछिल्ला महिनामा उनी ११ वर्षीया छोरीलाई मोटरसाइकलमा राखेर घुमाउने भन्दै घरबाट लिएर जान्थे । प्रहरी बयानमा बालिकाले यसअघि पनि चारपाँच पटक आफूलाई बलात्कार गरेको बताएकी छन् । पछिल्लो पटक पनि पुजारीले बालकलाई मोबाइल दिएर भुलाउन खोजेका थिए तर बालकले देखेपछि यो तथ्य बाहिर आएको हो । महानगर प्रवक्ता ईश्वरमान डंगोलले यस विषयमा थप बुझ्दै गरेको बताए ।"
जापान जाने कामदारको परीक्षा टुंगो,"काठमाडौं  जापानले नर्सिङ कियर गिभरमा जाने कामदारका लागि भाषा र सीप परीक्षण गर्ने मिति टुंगो लगाएको छ । कात्तिक १० र ११ मा भाषा परीक्षा र कात्तिककै १९ र २० गते सीप परीक्षण गरिने भएको छ । यसमा पुरुष र महिला दुवै सहभागी हुन पाउनेछन् ।भाषा र सीप परीक्षण गर्न जापानबाटै टोली आउने श्रम, रोजगार तथा सामाजिक सुरक्षा मन्त्रालयले जानकारी दिएको छ । नर्सिङ कियर गिभरमा जाने कामदार जापानको सामान्य भाषा र पेसागत भाषामा उत्तीर्ण गरेपछि मात्रै सीप परीक्षणमा सहभागी हुन पाउनेछन् ।जापानले यसका लागि कुनै विषयमा प्रमाणपत्र वा तालिमको प्रमाणपत्र पेस गर्नु नपर्ने बताएको छ । भाषा परीक्षा र सीप परीक्षणमा पास भए मात्रै पुग्छ, श्रमका एक अधिकारीले कान्तिपुरसँग भने । जापानले नेपालबाट १४ वटा क्षेत्रमा दक्ष(अदक्ष कामदार लैजाने सहमति गरे पनि पहिलो वर्ष नर्सिङ कियर गिभरको क्षेत्र छानेको हो । उसले ५ वर्षभित्र नर्सिङ क्षेत्रमा ६० हजार विदेशी कामदार लैजाने भएको छ । नेपालबाट मात्रै लैजाने संख्या भने सार्वजनिक गरेको छैन । कम्पनीले माग गरेअनुसार कामदार छानिने मन्त्रालयको भनाइ छ । जापानमा सरकारी संयन्त्रबाटै कामदार पठाइनेछ । म्यानपावरको संलग्नतालाई स्वीकार गरिएको छैन । भाषा परीक्षण गर्न जापानले अन्तर्राष्ट्रिय कम्पनी प्रो म्याट्रिक कम्पनीलाई जिम्मा दिएको छ । सीप परीक्षण गर्न जापान फाउन्डेसनले पनि एउटा अन्तर्राष्ट्रिय संस्थालाई तोकेको छ । सीप र भाषा दुवै कम्प्युटरमा आधारित हुनेछ । परीक्षा सकिएलगत्तै परीक्षार्थीले पासफेल थाहा पाउनेछन्, श्रम मन्त्रालयका सहसचिव उमेश ढुंगानाले भने, एकपटक भाषामा पास भएपछि त्यसले १० वर्षसम्म मान्यता पाउनेछ । भाषा परीक्षाका लागि २५ सय, सीप परीक्षाका लागि एक हजार र नर्सिङ क्षेत्रका लागि एक हजार गरी ४ हजार ५ सय जापानी येन शुल्क लाग्नेछ । भाषा र सीप परीक्षणमा सहजीकरण गर्न वैदेशिक रोजगार विभागमा जापान एकाइ बनाइएको छ । सरकारी समझदारीअनुसार भिसा प्रक्रियामा लाग्ने सबै खर्च र टिकटको खर्च रोजगारदाताकै जिम्मेवारीभित्र पर्नेछ । जापानले ९ स्रोत मुलुकबाट ५ वर्षभित्र १४ वटा क्षेत्रमा ३ लाख ४२ हजार विदेशी श्रमिक लिने निर्णय गरेको छ । जापान फाउन्डेसन भाषाको जापानी भाषा केन्द्रले विशेष दक्ष कामदारलाई भाषा सिकाउन नेपाली प्रशिक्षकलाई तालिम दिने भएको छ । यो वर्ष झन्डै ४० जनालाई जापानमै लगेर तालिम दिने योजना बनाएको छ । तीन वर्ष जापानी भाषा सिकाइरहेका र जापानमा कम्तीमा एक वर्ष काम गरेका वा बसेकाहरूले भाषा प्रशिक्षकका लागि आवेदन दिन पाउनेछन् । यसका लागि तालिम दिइने कार्यतालिकासमेत सार्वजनिक गरिएको छ । पहिलो चरण १९ नोभेम्बरदेखि १८ डिसेम्बर (२०१९), दोस्रोपटक ७ जनवरीदेखि ६ फेब्रुअरी (२०२०) र तेस्रोपटक १८ फेब्रुअरीदेखि मार्च १९ (२०२०) मा तालिम दिइनेछ । यो तीन वटा कार्यतालिकामा नेपाली प्रशिक्षकले भाग लिन पाउनेछन् । पहिलो चरण हुने कार्यतालिकाको आवेदन दिने समय भदौ ३ सम्म छ । दोस्रो चरणका लागि असोज ३ सम्मको समय छुट्याइएको छ । जापानले गत अप्रिल १ देखि कृषि, नर्सिङ, सवारीसाधन मर्मतसम्भार, खाद्य सेवा उद्योग, निर्माण उद्योग, खाद्य पदार्थ, पेय पदार्थ र पेय उत्पादन, आवास उद्योग, मेसिनरी पार्ट उद्योग, माछा मार्ने र माछापालन उद्योग, औद्योगिक उपकरण, इलेक्ट्रिक, इलेक्ट्रोनिक्स र सूचना प्रविधि उद्योग, भवन सरसफाइ तथा व्यवस्थापन, जहाज र जहाज पार्टपुर्जा उद्योग एवं हवाई उद्योग गरी १४ क्षेत्रमा विदेशी श्रमिक लिने नीति लिएको थियो । जापानमा ८५ हजार नेपाली झन्डै ३० वर्षको अवधिमा जापानमा नेपालीको संख्या ८५ हजार ३ सय २१ हजार पुगिसकेको छ । सन् १९९० देखि नेपालीहरू जापान जान थालेका हुन् । त्यस वर्ष ४ सय ४७ जना नेपाली जापान गएका थिए । सन् २००० देखि विद्यार्थी भिसा, दक्ष कामदार र पारिवारिक भिसा लिएर जापान जान थालेका हुन् । सुरुमा नेपालीहरू भिजिट भिसामा जान्थे । त्यतिखेर साना वर्कसपहरूमा नेपालीले काम पाउँथे । जापानको अध्यागमनका अनुसार १२ हजार ७ सय ६ जना नेपाली कुकको काम गर्छन् । २१ हजार ८ सय ७३ जना परिवारसहित छन् । २७ हजार विद्यार्थी छन् ।"
संसद्का गाडी खरिदबारे समिति,"काठमाडौं संसदीय समितिका सभापतिहरूका लागि किनिएका गाडी एक महिनामै बिग्रिएपछि संघीय संसद्ले त्यसको खरिद प्रक्रियाका विषयमा छानबिन थालेको छ । सभापतिहरूले नयाँ गाडी बिग्रिनुमा अनियमितता आशंका गरेपछि राष्ट्रिय सभाको प्रत्यायोजित व्यवस्थापन तथा सरकारी आश्वासन समिति सभापति रामनारायण बिडारीको संयोजकत्वमा ५ सदस्यीय समिति गठन गरेर छानबिन सुरु गरिएको हो । सभामुख कृष्णबहादुर महरा र राष्ट्रिय सभा अध्यक्ष गणेश तिमिल्सिनाले समिति गठन गरेको समितिमा प्रतिनिधिसभाका ३ र राष्ट्रिय सभाका २ सांसद छन् । सदस्यमा सार्वजनिक लेखा समिति सभापति भरतकुमार शाह, कानुन न्याय तथा मानव अधिकार समिति सभापति कृष्णभक्त पोखरेल, अर्थ समिति सभापति कृष्णप्रसाद दाहाल र दिगो विकास तथा सुशासन समिति सभापति तारादेवी भट्ट छन् ।सभापतिहरूले नयाँ गाडी बिग्रिनुमा अनियमितताको आशंका हुन सक्छ भनेकाले सत्यतथ्य छानबिन गर्न समिति गठन गरेको सभामुख महराले बताए । सभामुख र अध्यक्षसँग शुक्रबार भएको बैठकमा सांसदहरूले छानबिन गर्न माग गरेका थिए । गाडीमा केही पार्टपुर्जा कन्डिसनका छैनन् भन्ने गुनासो आयो, कम्पनीले बदमासी गर्यो कि कर्मचारीले गरे पत्ता लगाउन समिति गठन गरेका हौं, महराले कान्तिपुरसँग भने, समितिले टेन्डर प्रक्रिया, खरिद प्रक्रिया र कम्पनीका मान्छे बोलाएर बुझ्नेछ । समितिलाई १५ दिन म्याद दिइएको छ । संसद् सचिवालयले १६ वटा समितिका सभापतिका लागि दुई चरणमा गाडी खरिद गरेको थियो । पहिलोपटक ५ वटा र दोस्रोपटक ११ वटा स्कोर्पियो किनिएको थियो । सबै गाडी महिन्द्राको नेपालस्थित बिक्रेता अग्नि इन्कर्पोरेट प्रालिबाट खरिद गरिएको हो । सचिवालयका अनुसार वैशाख दोस्रो साता र असार २३ गते ती गाडी किनिएको थियो । पछिल्लोपटक शशि श्रेष्ठ, रामनारायण बिडारी, निरुदेवी पाल, नीरादेवी जैरु, दिलकुमारी (पार्वती) रावल, कृष्णप्रसाद दाहाल, कृष्णभक्त पोखरेल, पवित्रा निरौला खरेल, लक्ष्मणलाल कर्ण, परशुराम मेघी गुरुङ र पूर्णकुमारी सुवेदीका लागि गाडी ल्याइएको थियो । पोखरेलबाहेक सबैले गाडी लिइसकेका छन् । अधिकांश गाडीमा झ्यालढोकाका सिसा खोल्नलगाउन नमिल्ने, कुनै स्टार्ट नै नहुने, कुनैको वाइफर नचल्ने समस्या देखिएको छ । सबै गाडीको स्पिकरमा समस्या देखिएको छ । राज्य व्यवस्था समिति सभापति शशि श्रेष्ठलाई सुरुमा दिएको ४८७५ नम्बरको गाडीमा गियरको समस्या आएपछि अहिले अर्कै गाडी दिइएको छ । बिग्रिएको गाडी बिक्रेता अग्नि प्रालिले वर्कसपमा लगेर तीन दिनपछि परिसरमा ल्याएर राखिदिएको छ ।कम्पनीका प्राविधिकद्वारा जाँचसचिवालयका कर्मचारी र कम्पनीका प्राविधिकले सोमबारै सचिवालय परिसरमा भएका ६ वटा गाडीको जाँच गरेका छन् । उनीहरूले सभापति बिडारीको गाडी सचिवालयबाट उनको निवाससम्म टेस्ट ड्राइभ गरी सचिवालयमै फर्काएका थिए ।हामी कम्पनीबाट आएका ६ जना र सचिवालयको टिमसहित चालकलाई राखेर ६ वटा गाडीको यहीं (सचिवालय परिसर) जाँच गर्यौं र बिडारी सरको गाडी नैकापसम्म पुर्याएर ल्यायौं, अरू ५ वटा गाडी फिल्डमा रहेकाले जाँच गर्न सकेनौं, अग्निका सर्भिस हेड शिवसुदन श्रेष्ठले कान्तिपुरसँगै भने, ठूलो प्राविधिक समस्या केही देखिएन, ससाना नट बोल्ट जोडाइ र एक्सिसरिज फिट सही नभएको देखियो । उनले डेकोरेसन कम्पनी र चालकमा प्राविधिक ज्ञान नहुँदा गाडीमा समस्या देखिएको दाबी गरे । सभापतिहरूले गुनासो गरेपछि गत साता कम्पनीले ११ मध्ये १० वटाको स्पिकर सचिवालयमै आएर फेरेको थियो । महिन्द्रा ब्रान्डको स्पिकरको ठाउँमा सोनीको राखिएको रहेछ, त्यो अलि फिट नभएकाले १० वटा महिन्द्राकै फेरिदियौं, एउटा फेर्न बाँकी छ, श्रेष्ठले भने, असार अन्त्यसम्म गाडी बुझाउनुपर्ने भएकाले हतारहतार काम गर्दा केही प्राविधिक समस्या भएको हो, यो नियतभन्दा पनि मानवीय त्रुटि हो । उनले ती गाडी असार १५ गते मात्रै भन्सार छुटाएर ल्याएको बताए । सचिवालयको आन्तरिक शाखाका प्रमुख अधिराज राईले प्रक्रियाअनुसार गाडी खरिद गरेर कम्पनी र सचिवालयको प्राविधिक टोलीले जाँच गरी सभापतिहरूलाई उपलब्ध गराएको बताए । परीक्षण गरेरै वितरण गरेका हौं तर पछि विभिन्न समस्या आयो, उनले भने, गियरमा समस्या आएको गाडी कम्पनीले वर्कसपमा लगेर ल्याइदिएको छ, अर्को परिवर्तन गर्यो कि त्यसैलाई बनायो, थाहा भएन, अहिले परिसरमै छ ।"
सडकभरि खाल्डैखाल्डा,"रसुवा  पासाङल्हामु मार्गको स्याउबारीदेखि स्याफ्रुसम्मको सडक खण्ड मर्मत नहुँदा जीर्ण बनेको छ । सडकमा कालोपत्रे भत्किएर खाल्डाखुल्डी बनेका छन् । पहिरो गएको ठाउँमा स्तरोन्नति भएको छैन । चीनसँगको प्रमुख व्यापारिक नाका रसुवागढी पुग्ने सडकमा दैनिक सयौं सवारीसाधन आवतजावत गर्छन । वर्षात्को समयमा पासाङल्हामु मार्गको यात्रा झनै कठिन हुने गरेको छ । अहिले पासाङल्हामु मार्ग सडक खण्डको विभिन्न ठाउँ हिलाम्मे छ । हिलोमा दिनहुँ सवारीसाधन बाटोमै फसेर सडक अवरुद्ध हुने गरेको छ । अहिले खोपाङ भीरमा खाली सवारीसाधन उक्लनै नसक्ने अवस्था छ । सडकमा फसेका सवारीसाधनहरूलाई यात्रु र चालकहरूले डोरीले तानेर निकाल्ने गरिएको छ । सडक हिलाम्मे हुन्छ र खाली गाडी उकालोमा चढ्न सक्दैन, कन्टेनर चालक प्रेम बुलुनले भने, खाल्डाखुल्डी नपुरिँदा स्याउ बोकेको लोड कन्टेनर कोल्टिएर दुर्घटना हुने गरेको छ । पासाङल्हामु मार्गको स्याउबारी, राम्चे, ग्राङ र मूलखर्क, खोपाङको भीर, सानो भार्कु लगायत धेरै ठाउंमा पहिरोको समस्या छ । त्यस्तै, स्याफ्रुबेंसी रसुवागढी सडक खण्डको अवस्था पनि उस्तै छ । उक्त सडक खण्डमा पहिरोको जोखिम धेरै रहेको छ । सडक जीर्ण हुँदै गएपछि यो खण्डको यात्रा निकै जोखिमपूर्ण बनेको यात्रुहरू बताउँछन् । साँघुरो सडक गाडीलाई साइड दिनका लागि पासिङ जोन नहुँदा चालकहरूले अनेकौं समस्या झेल्नुपरेको छ । ठाउँठाउँमा बनेको खाल्डाखुल्डीले यात्रा झन् जोखिमपूर्ण रहेको चालकहरू गुनासो गर्छन् । पासाङल्हामु मार्ग सिंगल लेनको कच्ची सडक हो । सडकको बीच बाटोमै पुगेर ट्रक तथा कन्टेनर बिग्रन्छन्, साइड दिने ठाउँ हुँदैन घण्टौंसम्म जाम हुने गरेको छ । भूकम्पले तातोपानी नाका बन्द भएपछि चीनबाट हुने धेरैजसो आयात ०७२ मंसिरदेखि यही मार्गको प्रयोग गरिएको छ । भारतले नाकाबन्दी गर्दा पासाङल्हामु मार्ग स्तरोन्नति गर्ने विषयमा पनि निकै चर्चा चलेको थियो । नाकाबन्दीको बेला चीन सरकारले दिएको अनुदानको तेल यही मार्ग हुँदै काठमाडौं पुगेको हो । साँघुरो कच्ची सडक त्यसमाथि भूकम्प र ठाउँठाउँमा गएको पहिरोको कारण तहसनहस भएको छ । सडक मर्मत तथा सुधारमा सम्बन्धित निकायले चासो नदिँदा सडक जीर्ण बन्दै गएको नागरिक समाजका अध्यक्ष बाबुलाल तामाङले बताए । उक्त सडक सदरमुकाम जोड्ने सडक पनि हो । सडकको दयनीय अवस्थाको कारण यात्रुहरूले पनि समस्या झेल्नुपरेको छ, उनले भने । नाकाबन्दीताका भूकम्पका कारण बन्द भएको रसुवागढी नाका खोल्न र पासाङल्हामु मार्ग स्तरोन्नति गर्ने भन्दै मन्त्रीहरू नाकासम्म पुगेका थिए । सडक स्तरोन्नति गर्ने र ठाउँठाउँमा गाडीलाई साइड दिनका लागि तत्काल पासिङ जोन बनाउने त्यति बेलाको सरकारले योजनासमेत सार्वजनिक गरेको थियो । नाका त सञ्चालनमा आयो तर सडकको अवस्था भने जस्ताको तस्तै छ । सरकारले त्यति बेला गरेको सडक स्तरोन्नति गर्ने घोषणा अहिलेसम्म कार्यान्वयन हुन सकेको छैन । साँघुरो भीरको बाटोबाट गाडी चलाउनुपर्दा ज्यानकै बाजी थाप्नुपर्छ, चालक रामशरण आचार्यले बताए । यो सडकमा खाल्डाखुल्डी धेरै छन्, उनले भने । पासाङल्हामु मार्गका लागि पर्याप्त मात्रामा बजेट नआएकाले ठूलाखाले मर्मत हुन नसकेको सडक डिभिजन कार्यालय नुवाकोटले बताएको छ ।"
सौराहामा हात्तीलाई मेजमानी,"चितवन  सौराहा हात्ती सफारीका लागि विश्वमा ख्याति कमाएको पर्यटकीय क्षेत्र हो । रत्ननगर नगरपालिकामा पर्ने सौराहाको बाघमारा मध्यवर्ती सामुदायिक वनको कार्यालय अगाडि चौरमा सोमबार बिहान हात्ती नै हात्तीको जमघट थियो । पर्यटक डुलाउने धपेडीबाट केही बेर मुक्त भएर उनीहरूले मन पर्ने मिठा खानेकुरा खाए । रत्ननगरका मेयर नारायण वन नै अगाडि सरेर हात्तीहरूलाई खानेकुरा खुवाए । धान, नुन र भेलीलाई हरियो घाँसमा बेरेर बनाएको डल्लो अर्थात् कुची हात्तीले मेयर बनको हातबाटै तानेर मिठो मान्दै खाए । मेयरले कुचीमाथि बन्दा, फर्सी पनि थपिदए । सोमबार विश्व हात्ती दिवस परेको थियो । सौराहा क्षेत्रका विभिन्न चार संस्थाले संयुक्त रूपमा आयोजना गरेको कार्यक्रममा मेयर बनले हात्तीलाई कुची दिएर कार्यक्रम उद्घाटन गरे । त्यसपछि त्यहाँ भेला भएका स्थानीय र पर्यटकसम्मले हात्तीलाई खाने कुरा दिए । भिनु धामी १६ जना चिनियाँ पर्यटक बोकेर पोखरबाट आइतबार सौरहा आएका थिए । साँझ उनीहरू हात्ती चढेर जंगल घुमे । बिहान राप्ती नदीमा डुंगा सयर गरे । आज नै हात्तीलाई खानेकुरा खुवाउने पिकनिक जस्तो कार्यक्रम छ भन्ने जानकारी गराइएको थियो । चिनियाँहरूले त्यो पनि हेरौं भनेपछि उनीहरूलाई ल्याएर म यहाँ आए पथप्रदर्शक भीनु धामीले भने ।सौराहासँग हात्ती अटुट रुपमा जोडिएको छ । यहाँको पर्यटन उकासेकै हात्तीले हो । त्यसैले हामीले हात्ती दिवसको सन्दर्भमा कार्यक्रम गरेर हात्तीलाई के कस्ता खानेकुरा के कसरी खुवाइन्छ भनेर देखाउन खोजेका हौं आयोजकमध्ये सौराहाको युनाइटेड हात्ती सहकारीका अध्यक्ष ऋषि तिवारीले भने । बाघमारा मध्यवर्ती सामुदायिक वनका अध्यक्ष जितु तमाङ हात्तीका कारणले नै वन क्षेत्रको पर्यटन पनि फष्टाएको बताउँछन् ।०५३ सालको भदौ २३ मा पाँचवटा हात्ती छिराएर बाघमारा मध्यवर्ती सामुदायिक वनका पर्यटनको सुरुवात भएको हो । अहिले हात्ती सफारीबाटै बाघमाराले वर्षमा डेढ करोड रुपैयाँको हाराहारीमा आम्दानी गर्दछ बाघमाराका अध्यक्ष तमाङले भने । त्यसैले हात्ती समाजको सम्वृद्धिसँग पनि जोडिएको उनले बताए । सौराहामा मात्रै पर्यटक डुलाउने सहकारीका ५५ र अन्य निजी होटलकासमेत गरेर ६० हात्ती रहेका छन् । राष्ट्रिय प्रकृति संरक्षण कोष सौराहा कार्यालयबाट प्राप्त विवरण अनुसार नेपालभर २५० को हाराहारीमा घरमा पालिकाएका हात्तीहरू छन् । त्यसैगरी नेपालभर दुई सयको हाराहारीमा जंगली हात्तीहरू छन् । कोषका अनुसन्धान अधिकृत बाबुराम लामिछाने स्वभावका हिसाबले जंगली र घरमा पालिएका हात्तीहरू खासै फरक नभएको बताउँछन् । हात्तीहरू घरपालुवा भइनसकेको र मान्छेको नियन्त्रणमा मात्रै रहेको उनले बताए ।त्यसैले हात्तीसँग नजिक हुँदा विशेष सजग र हात्तीमैत्री हुनु पर्ने उनले बताए । हात्तीको यस्तो स्वभावका कारण पर्यटनमा हात्तीलाई प्रयोग गर्न नहुने बहस पनि विश्वव्यापी रूपमा बढेको छ । तर चितवनको सन्दर्भमा हात्ती सफारी नै ठप्प गर्न मिल्ने अवस्था रहेन । तर हात्तीको आहार र व्यवहारलाई ख्याल राखेर कामहरू गर्नुपर्ने भएको छ । हात्तीलाई अनावश्यक दुःख दिइएको छैन भन्ने सन्देश विश्वव्यापी बनाउन आवश्यक छ उनले भने ।वन्यजन्तुको शिलस्वभावका विषयमा अनुसन्धानमा संलग्न लामिछानेका अनुसार एउटा वयस्क हात्तीले दैनिक २५० देखि ३५० केजीसम्म हरियो घाँस खान्छ । दुई सय लिटर पानी खान्छ । जंगली अवस्थामा हात्ती सयदेखि तीन हजार वर्ग किलोमिटर क्षेत्रमा विचरण गर्ने गरेको भेटिएको उनले बताए । त्यसैले हात्तीको आहारा र स्वभावलाई ख्याल राखेर मान्छेले त्यही अनुरूपको व्यवहार गर्नुपर्ने हुन्छ, लामिछानेले भने ।एउटा हात्ती आठदेखि १० वर्षको हुँदा प्रजनन् कार्यमा सक्रिय हुन्छ । हात्तीको गर्भकाल २२ महिना लामो हुन्छ । एक पोथी हात्तीले जीवनकालमा पाँच ६ वटासम्म बच्चा जन्माउने उनले बताए । त्यसैले गर्दा हात्तीको संख्या द्रुत गतिमा बढ्न सक्दैन । संरक्षण प्रभावकारी भएन भने हात्ती लोप हुन बेर लाग्दैन, उनले भने । संसारमा कुनै बेला हात्तीका ७० प्रजाति थिए । अहिले अफ्रिकी र एसियाली गरेर दुई प्रजाति मात्रै छन् ।पर्यटनमा हात्तीको प्रयोगले समुदायलाई र हात्तीलाई जोड्ने काम गर्दछ । यसबाट हात्ती जोगाउनु पर्दछ भन्ने भावना सर्वसाधरणमा जाग्छ, रत्ननगरका मेयर बनले भने । हात्ती सहकारीका अध्यक्ष ऋषि तिवारी पर्यटनमा प्रयोग भएका हात्तीको स्याहारको सन्दर्भमा पहिलाभन्दा धेरै राम्रो सुधार भएको दाबि गर्दछन् । आहारादेखि स्वास्थ्य उपचारको विषयमा हात्तीधनी धेरै नै सजग हुन लागेको उनले बताए ।"
डेढ महिनादेखि प्रदेशसभा बैठक बस्न सकेन,"मकवानपुर  सरकारले बिजनेस दिन नसक्दा प्रदेशसभा बैठक डेढ महिनादेखि बस्न सकेको छैन । असार १२ मा आर्थिक वर्ष ०७६७७ को बजेट पारित भएर स्थगित बैठक बिजनेस नहुँदा स्थगित रहेको छ ।हाल विभिन्न विभिन्न समितिमा पाँचवटा विधेयक प्रदेशसभाबाट छलफलमा पठाइएको छ । तीनवटा विधेयकमाथिको छलफल सकिएको छ भने एउटामाथि जारी रहेको छ । प्रदेशसभाको बैठक तत्काल बोलाउन आवश्यक बिजनेस सरकारले दिन नसकेको प्रदेश ३ का सभामुख सानकुमार श्रेष्ठले बताए । बजेट ल्याएर स्थगित भएको प्रदेशसभाको बैठकमा अविरल वर्षात्का कारण हामीले राख्न सकेनौं । तर, अहिले तत्काल बैठक बोलाउन हामीलाई समस्या परिरहेको छ । प्रदेशसभा सञ्चालनका लागि आवश्यक बिजनेस छैन । सभामुख श्रेष्ठका अनुसार सरकारले भर्खरै दुईवटा विधेयक प्रदेशसभामा दर्ता गराएको र पाँचवटा विधेयक विभिन्न समितिमा रहेको छ ।सभामुख श्रेष्ठले भदौ पहिलो साता प्रदेशसभाको बैठक राख्ने गरी तयारी अगाडि बढाइरहेको भए पनि हालसम्म मितिको कुनै टुंगो नलागेको बताए । सरकारसँग प्रदेशसभा बैठकको मिति तोक्नका लागि आन्तरिक छलफल भइरहेको छ । भदौको दोस्रो साताभित्रमा बैठक राख्ने गरी हामी आन्तरिक तयारीमा जुटेका छौं, उनले भने । प्रदेशभित्र राष्ट्रिय वनको संरक्षण र सुव्यवस्था गर्न बनेको विधेयक, प्रदेशभित्र औद्योगिक व्यवसाय स्थापना तथा सञ्चालन गर्न बनेको विधेयक र प्रादेशिक व्यापार व्यवसाय सम्बन्धमा व्यवस्था गर्न बनेको विधेयक प्रदेशको उद्योग पर्यटन वन तथा वातावरण समितिमा रहेको छ । मदनकुमार भण्डारी स्वास्थ्य विज्ञान प्रतिष्ठानको सम्बन्धमा व्यवस्था गर्न बनेको विधेयक शिक्षा स्वास्थ्य र कृषि समितिमा र प्रदेश सूचनाको हक सम्बन्धमा व्यवस्था गर्न बनेको विधेयक प्रदेश मामिला समितिमा रहेको छ । प्रदेश सरकारले प्रदेश सवारी तथा यातायात व्यवस्था ऐन २०७५ लाई संशोधन गर्न बनेको विधेयक र सार्वजनिक, निजी, सहकारी साझेदारीको सम्बन्धमा व्यवस्था गर्न बनेको विधेयक प्रदेशसभा दर्ता गराएको छ । प्रदेशसभाअन्तर्गत शिक्षा स्वास्थ्य र कृषि समितिमा रहेको मदनकुमार भण्डारी स्वास्थ्य विज्ञान प्रतिष्ठानको सम्बन्धमा व्यवस्था गर्न बनेको विधेयक दफाबार छलफल सकिएको समितिका सभापति घनश्याम दाहालले जानकारी दिए । अब समितिमा कुनै पनि विधेयक छैन । हामीले दफाबार छलफल गरेर प्रतिवेदनसहितको विधेयक प्रदेशसभामा पेस गर्ने तयारी गरेका छौं, दाहालले भने ।"
सवस्टेसनको काम ५० मात्र,"रामेछाप निर्माण अन्तिम चरणमा पुगेको माथिल्लो तामाकोसी आयोजनाबाट उत्पादित विद्युत् केन्द्रीय प्रसारण लाइनमा जोड्नका लागि अझै पूर्वाधार तयार भएको छैन । राष्ट्रिय गौरबको ४५६ मेगावाट क्षमताको उक्त आयोजना आगामी चैतभित्र सम्पन्न गर्ने लक्ष्य लिइरहेका बेला उत्पादित विद्युत् केन्द्रीय ग्रिडमा जोड्ने सव स्टेसनको काम भने ५० प्रतिशत मात्रै सकिएको छ । सव स्टेसन निर्माणको जग्गा अधिग्रहण गर्दा जग्गाधनीले समयमा मुआब्जाको रकम नबुझ्दा निर्माण कार्य ढिला सुरु भएको थियो । रामेछापको देवीटारमा निर्माणाधीन न्यू खिम्ती सवस्टेसनको काम पूरा हुँदा मात्र विद्युत् सहज ढंगले केन्द्रीय ग्रिडमा जोडिन्छ । हाल खिम्तीदेखि ढल्केवरसम्म रहेको २२० केभी प्रसारण लाइनको भर पर्नुपर्छ । हाल उक्त लाइन भारतीय विद्युत् काठमाडौंसम्म पुर्याउने काममा प्रयोग हुँदै आएको छ । आयोजनाका प्रवक्ता गणेश न्यौपानेले सवस्टेसनको काम पनि विद्युत् उत्पादन सँगसँगै सकिने गरी भइरहेको बताए । जलविद्युत् उत्पादन हुने बेलासम्म सवस्टेसनको काम पनि सक्ने लक्ष्यका साथ काममा तीव्रता दिइरहेका छौं, उनले भने । सवस्टेसनको काम पूरा नभए तामाकोसीको विद्युत् खिम्तीढल्केबर प्रसारण लाइनमा जोड्ने तयारी रहेको बताए । झन्डै २ अर्ब रुपैयाँ लागतको न्यु खिम्ती सवस्टेसनको काम गोगरदेखि देवीटारसम्मको २२० केभी प्रसारण लाइनका काम केईसी इन्टरनेसनल प्रालिले पाएको छ ।"
कुसोममा अब एमपीपीएम,"काठमाडौं काठमाडौं युनिभर्सिटी स्कुल अफ म्यानेजमेन्ट (कुसोम) स्नातकोत्तर तहमा सार्वजनिक नीति र व्यवस्थापन (पब्लिक पोलिसी एन्ड म्यानेजमेन्ट) विषय अध्यापन सुरु गर्ने भएको छ । नीति निर्माण र तीनको कार्यान्वयन सम्बन्धमा विद्यार्थीलाई सिप सिकाउने उद्देश्यले यसको अध्यापन सुरु गर्न लागिएको कुसोमले जनायो । आर्थिक पत्रकार समाज (सेजन) ले राजधानीमा गरेको नेपालमा सार्वजनिक नीति र व्यवस्थापन शिक्षाको आवश्यकता अन्तरक्रियामा कलेजका डिन विजय केसीले उक्त जानकारी दिए । सरकारी तथा गैरसरकारी संस्थामा नीति निर्माण र कार्यान्वयन गर्ने सिप सिकाउने गरी पाठ्यक्रम तयार पारेका छौं, उनले भने, यसको अध्ययन दुई वर्षमा पूरा हुन्छ ।"
संसद्का गाडीमा गडबडी,"संघीय संसद् मुलुक सञ्चालनका लागि आवश्यक दैनन्दिनदेखि दूरगामी महत्त्व राख्नेसम्मका सबै कानुन निर्माणको मुख्य थलो हो भने मिनी संसद् मानिने संसदीय समितिहरू सरकार र संवैधानिक अंगका कामकारबाहीमाथि निगरानी राख्ने र उनीहरूलाई जिम्मेवार बनाउन प्रमुख भूमिका निर्वाह गर्ने अख्तियारी पाएका निकाय हुन् । तर विडम्बना, यही संसद्द्वारा आफ्ना समिति सभापतिहरूका लागि खरिद गरिएका ११ थान गाडी एक महिनामै बिग्रिए । यसबारे सञ्चारमाध्यमहरूमा समाचार प्रकाशित भएपछि छानबिन समिति बनेकाले तत्कालै निष्कर्षमा पुगिहाल्नु हतारो हुने भए पनि प्रारम्भिक जानकारीहरूले यो कुनै सामान्य प्राविधिक त्रुटि मात्र नभई यसमा गम्भीर आर्थिक अनियमितताको आशंका जबर्जस्त गराइदिएको छ । किनभने खरिद सम्झौताअनुसार नयाँ गाडी बिग्रेमा तत्कालै सम्बद्ध कम्पनीलाई फिर्ता गरी अर्को साट्नुपर्नेमा अहिले त्यसो नगरी सटाकसुटुक पार्टपुर्जा फेर्नतर्फ लागिएको छ । एक महिनामै गाडी बिग्रिएको बारे सञ्चारमाध्यममा सार्वजनिक हुनुका साथै संसदीय समितिका सभापतिहरूले सभामुख कृष्णबहादुर महरा, राष्ट्रिय सभाका अध्यक्ष गणेश तिमिल्सिना र महासचिव मनोहरप्रसाद भट्टराईसमक्ष गम्भीर आपत्ति जनाएपछि सचिवालयले सोमबार आन्तरिक छानबिन समिति गठन गरेको छ । मुलुकको संघीय संसद्भित्रैको यो लापरबाहीपूर्ण घटना हाम्रा शासकीय संरचनाहरूभित्र कतिसम्म बेथितिपूर्ण प्रवृत्ति हुर्कंदै छन् भन्ने पछिल्लो पत्याइनसक्नु नमुना हो । हो, यान्त्रिक सरसामानहरूमा गडबडी आउन सक्छन् । कन्डिसनमै रहेका गाडी पनि चलाउन थालेपछि बिग्रन सक्छन् । यसलाई अन्यथा रूपमा नलिन पनि सकिन्थ्यो होला । तर यहाँ त किनेको एक महिनामै ११ बटा गाडी बिग्रिएका मात्र छैनन्, बिग्रेपछि अवलम्बन गर्नुपर्ने प्रक्रियासमेत सही ढंगले अपनाइएको छैन । खरिद सम्झौताअनुसार बिग्रेपछि गाडी नै फिर्ता गरी नयाँ लिनुपर्नेमा पार्टपुर्जा फेरेर त्यसैलाई प्रयोगमा ल्याउने कोसिस भएको छ । यसले गर्दा खरिदको नियतमाथि नै प्रश्न पैदा भएको छ । सभापतिहरूले विगतमा प्रयोग गरिरहेका गाडी केही पुराना तर कन्डिसनमै थिए । चल्दाचल्दैका ती गाडी थन्काएर सभापतिहरूलाई नयाँ गाडी खरिद गर्न गत आर्थिक वर्षको अन्त्यमा रकमान्तर गरेर बजेट लिइयो । सरकारले छुट्याएको विकास खर्चको बजेट कटाएर सचिवालयमा आएको रकमले सभापतिहरूका लागि गाडी किनियो । जनताको विकास खर्चको गाँस कटाएर लिएको रकमबाट खरिद गरिएका गाडी गडबड हुँदा फिर्ता नगरेर उल्टै पार्टपुर्जा फेर्नतर्फ लागिन्छ भने त्यसले स्वतः संसद्भित्रको खरिद प्रक्रियामा संलग्नहरूको नियतमा स्वाभाविक प्रश्न उठाउँछ । संघीय संसद् जनप्रतिनिधिहरूको त्यस्तो शक्तिशाली निकाय हो, जसले मुलुकको प्रमुख कार्यकारीको स्वेच्छाचारितालाई निगरानी गर्ने हैसियत राख्छ । सरकारी निकायहरूले गर्ने भ्रष्टाचार, अनियमितता र बेथितिहरूलाई उजागर र नियन्त्रण गर्ने दायित्व बोकेको संस्था स्वयंभित्र यस्ता घटना हुन्छन् भने आम नागरिकले कसबाट स्वच्छता र इमानदारीको अपेक्षा गर्ने ? सभापतिहरूका लागि गाडी खरिद प्रकरण संघीय संसद्को गरिमा प्रतिकूल लाग्ने पहिलो घटना होइन । सांसदहरूले घरभाडाका नाममा रकम असुल्ने, पीएको नाममा सांसद आफैंले रकम बुझ्ने, औषधि उपचारको नक्कली बिल बनाएर भुक्तानी लिने, सार्वजनिक खरिद कानुनअनुसार प्रतिस्पर्धा छल्न स्टेसनरी र फर्निचरदेखि कार्यालय सजावटसम्मको काममा टेन्डर नगरी कोटेसनबाट काम गराउने जस्ता घटना यसअघि पनि भएकै हुन् । भ्रष्टाचार र अनियमिततालाई रोक्ने जनताको भरपर्दो आस्थाको केन्द्र बन्नुपर्ने संसद् आफैंमा पारदर्शी र विवादमुक्त हुनुपर्नेमा यसमै पनि सरकारका अन्य औसत निकायमा जस्तै गडबडी हुन्छ भने संसद्प्रतिको आम जनताको भरोसा स्वतः खण्डित हुने अवस्था आइपर्छ । यस्ता घटना र प्रवृत्तिहरू दोहोरिइरहने हो भने तत्कालका लागि जनताको मन मात्रै कुँडिएला तर कालान्तरमा सिंगो संसद् र अन्ततः संसदीय व्यवस्थाप्रति नै उनीहरूको भरोसा नटुट्ला भन्न सकिन्न । नयाँ गाडीका पार्टपुर्जा फेर्न थालिएजस्तै जनतामाझ पनि हाम्रा नयाँ शासकीय शैली र व्यवस्थाका पार्टपुर्जा बदल्नुपर्ने सोच आउन नदिन हरेक जिम्मेवार निकायमा रहेका सबैजना स्वयं सचेष्ट हुनुपर्छ । संसद् र संसद् सचिवालयभित्रका कामकारबाही पारदर्शी र प्रश्नरहित हुनैपर्छ । यसमा मुख्य रूपमा सभामुख, उपसभामुख, राष्ट्रिय सभाका अध्यक्ष, उपाध्यक्ष, संसद्का महासचिव र सचिवहरू रहेको समिति जिम्मेवार र जवाफदेही हुनुपर्छ । संसद् र त्यसका जिम्मेवार पदाधिकारीले अहिलेसम्म भएका गडबडीलाई छानबिन गरी दोषीलाई कारबाही गर्ने त छँदै छ, भविष्यमा कुनै पनि अवस्थामा यस्ता घटना दोहोरिन नदिने दृढ संकल्प गर्नुपर्छ ।"
सडकमा समृद्धि,"नयाँ देशमा पाइलो टेक्ने जोकोहीले यातायात व्यवस्थापन देख्नासाथ आफ्नो मानसपटलमा त्यो मुलुकको समृद्धि कस्तो रहेछ भनेर एउटा विम्ब बनाउँछ । यस मामिलामा नर्दिक देशहरू निकै अगाडि छन् । यहाँको यातायात व्यवस्थापन निकै प्रभावकारी, वैज्ञानिक र सुरक्षित मानिन्छ । नर्दिक देशहरूको दीर्घकालीन सोच, स्पष्ट कानुन तथा त्यसको प्रभावकारी कार्यान्वयनले नै व्यवस्थित भएको हो । डेनमार्क जीपीएसबाट देशैभरि रियल टाइम ट्राफिक डाटा लिने पहिलो देश मानिन्छ । सरल, व्यवस्थित, सुरक्षित र प्रदूषणसहित विद्युतीय सवारीलाई हरेक नर्दिक देशले उच्च प्राथमिकता दिएका छन् । नेपाल फर्कन वा भ्रमण गर्न लागेका प्रायः नेपाली वा विदेशीको पहिलो चासो धूलोयुक्त सडकमा अव्यवस्थित र असुरक्षित यात्रा हुन्छ । सडकबत्तीमा बानी परेकाहरूलाई सडक वारपार गर्न महाभारत हुन्छ । हाम्रो देश प्राकृतिक सौन्दर्य र सांस्कृतिक विविधताले भरिपूर्ण र संसारकै सुन्दरमध्येको भए पनि त्यही पहिलो अनुभवका कारण आगन्तुकमा नकारात्मक धारणा बनेको हुन्छ । सवारी चलाउने आधारभूत अन्तर्राष्ट्रिय नियम र मापदण्डको पनि पालना नहुनु, सवारी साधनको नियमित जाँच तथा मर्मतसम्भार नहुनु, विद्युतीय अभिलेख प्रणाली राम्रो नहुनु, सडकको सुधार र पार्किङ स्पेस सुलभ र सरल नहुनु तथा सवारी अनुमतिपत्रका लागि लिइने लिखित र प्रयोगात्मक जाँच वैज्ञानिक र भरपर्दो नहुनु हाम्रा अन्य कमजोरी हुन् । यसबारे केही नभएकै चाहिँ होइन । सडक विस्तार र सुधार गर्ने, ब्रुमरले धूलो तान्ने, ठाउँठाउँमा ट्राफिक बत्ती तथा संकेत राख्ने, स्मार्ट पार्किङको व्यवस्था गर्ने, पिक एन्ड ड्रपको व्यवस्था गर्ने, ट्राफिक प्रहरीले कारबाहीको जानकारी ट्वीटर र फेसबुक पेजबाट सार्वजनिक गर्ने, सीसीटीभीको सहयोगमा कारबाही गर्ने, कारबाही प्रक्रियालाई सरल र प्रभावकारी बनाउने, बढी गतिमा सवारी चलाउनेलाई लेजर गनको प्रयोगले कारबाही गर्ने जस्ता सुधारका पहल भएका छन् । तर दिगो, द्रुत र व्यापक परिवर्तनमा हामी पछि छौं । नेपालमा दिनहुँ औसत ६ जना अर्थात् वर्षमा २ हजारभन्दा बढीको सडक दुर्घटनामा मृत्यु हुनु सामान्य होइन । नेपाल प्रहरीका अनुसार, आर्थिक वर्ष २०७३७४ मा २,३८४ जना र २०७४७५ मा २,०९७ जनाको सडक दुर्घटनामा मृत्यु भएको थियो । यो त २५० यात्रु अट्ने नौवटा हवाईजहाज दुर्घटना भए जस्तै हो । अर्थात्, अति डरलाग्दो । जनधनको क्षति जहाँ जसरी भए पनि उस्तै हो र समाधानका लागि उस्तै प्राथमिकता दिइनुपर्छ । भिजिट नेपाल २०२० लाई समेत दृष्टिगत गरी यस क्षेत्रमा शीघ्र र उल्लेख्य सुधार गर्न आवश्यक छ । द्रुत गतिका कारण नेपालमा धेरै दुर्घटना भएका हुन्छन् । कति गतिमा गुडेको गाडी दुर्घटना हुँदा के परिणाम हुन्छ भन्नेबारे धेरै चालक र यात्रुलाई थाहा छैन । युरोपियन कमिसनको वेबसाइट अनुसार ३५ किलोमिटर प्रतिघण्टा गुडेको गाडीसँग सडक वारपार गर्ने व्यक्ति ठोक्किँदा मृत्यु हुने सम्भावना १ प्रतिशत हुन्छ भने, ५० किलोमिटर प्रतिघण्टा गुडेकोसँग जुध्दा ४० प्रतिशत र ८० किलोमिटर प्रतिघण्टा गुडेकोसँग ठोक्किँदा नबाँच्ने सम्भावना ९९ प्रतिशत हुन्छ । काइनेटिक ऊर्जाको सिद्धान्त अनुसार पनि यसको अनुमान गर्न सकिन्छ । नेपालमा सबै जोखिमयुक्त सडकमा गति सीमित गर्नुपर्छ । गति नाप्ने क्यामेराको सहयोगले दुई ठाउँ जडान भएका सीसीटीभीबाट पार गरेको दूरी मापन गरेर, भिडियो फुटेज प्रोसेसिङ गरेर, लेजर गन प्रयोग गरेर कानुन अनुसार कडा कारबाही गर्ने हो भने दुर्घटना घट्छ । सिटबेल्ट बाँधेकाहरू नबाँधेकाको तुलनामा मर्ने सम्भावना करिब ४७ प्रतिशत बढी हुन्छ । डेट्रोइट फ्रिप्रेसका अनुसार हेल्मेट लगाउनेको तुलनामा नलगाउनेको मृत्युको सम्भावना दोब्बर हुन्छ । वैज्ञानिक वा विज्ञहरूको अधिकारसम्पन्न संयन्त्र बनाई तत्कालीन, मध्यकालीन र दीर्घकालीन सुधारमा लाग्नुपर्छ । कहाँको सडकमा के सुधार गर्नुपर्ने हो, पार्किङको व्यवस्था कसरी मिलाउने, कहाँ कस्तो किसिमको ट्राफिक संकेत राख्ने, गति निर्धारण कहाँ कति गर्ने, भविष्यमा मोटरसाइकल तथा पुराना सवारी साधनको व्यवस्थापन कसरी गर्ने भन्ने टुंगोमा पुग्नुपर्छ । विद्युतीय साना तथा ठूला सवारी साधनको प्रयोग, अत्याधुनिक स्मार्ट साधनका लागि छुट्टै लेनको व्यवस्थाबारे नियमित सूचना संकलन र समाधानको व्यवस्था गर्नुपर्छ । काठमाडौं उपत्यका वा अन्य मुख्य सहरमा कहिलेसम्म मोटरसाइकल चलाउन दिने, पेट्रोल तथा डिजेलबाट चल्ने गाडीलाई कहिलेसम्म दर्ता गर्न दिइरहने भन्ने निर्णयमा पुग्नु पर्छ । सडक निर्माण गर्दा मेटलबिम वा क्रेयास ब्यारियरको व्यवस्था गर्ने, सडक बत्ती, सीसीटीभी, ट्राफिक संकेत, भूमिगत तार राख्ने जस्ता पक्षहरू सडक ठेक्का दिँदा नै स्पष्ट पारिनुपर्छ । सहरकेन्द्रित बसोबासलाई कम र जामलाई व्यवस्थित गर्न स्विडेनले स्टकहोममा पचहत्तर मिनेटसम्म यात्रा गर्दा सबै जोनका लागि टिकटको एउटै रकम लाग्ने व्यवस्था गरेको छ । यसले सहरबाहिर बस्न, घरजग्गा खरिद गर्न अर्थात् स्याटेलाइट सहरको विकास गर्न प्रेरित गरेको छ ।सडक जाम व्यवस्थापन गर्न पनि रेल, मोनोरेल, बस जस्ता ठूला सवारी उपयुक्त हुन्छन् । चार्ज गरेर चलाउन मिल्ने करिब ८ देखि १५ किलोका स्मार्ट सवारी वा विद्युतीय साइकल कम खर्चिलो र वातावरण मैत्रीसमेत हुन्छन् । हालै मात्र बीएमडब्लू कम्पनीले ९ किलोका प्रतिघण्टा २० किलोमिटरको गति सीमित हुने गरी इलेक्ट्रिक स्कुटर उत्पादनको घोषणा गरेको छ । डेनमार्कमा गत जनवरीदेखि साइकल लेनमा इलेक्ट्रिक स्कुटर (१०१२ किलोका, फोल्ड गर्न मिल्ने खालका) लाई अनुमति दिएपछि सडकमा छ्यापछ्याप्ती देखिएका छन् । यसतर्फ ध्यान दिई नेपालमा आवश्यक सुरक्षित र डेडिकेटेड लेनको व्यवस्था अहिलेदेखि नै गर्दै जानुपर्छ । यस्ता साधनमैत्री सुरक्षित लेनको व्यवस्था गरिए केही वर्षभित्रै उल्लेख्य रूपमा मोटरसाइकल र कारको प्रयोग घट्दै जानेछ । जरिवानाबाट उठेको रकम नै यातायात व्यवस्थापनका लागि काफी हुन्छ । सन् २०१६ मा डेनमार्कमा पार्किङको जरिवाना मात्र ८०० मिलियन क्रोनर (करिब १३ अर्ब ६० करोड रुपैयाँ) बराबर उठाइएको थियो, जुन बर्सेनि बढिरहेको छ । यो त पार्किङको मात्र हो ।नियम उल्लंघनको रेकर्ड निश्चित वर्षसम्म केन्द्रीय व्यक्तिगत तथ्यांकमा बसेको हुन्छ । गल्ती दोहोरिए जरिवानाको मात्रा बढ्छ । कानुन पालनामा कडाइ नगर्ने हो भने कैयौं विकसित मुलुकको यातायात व्यवस्थापन केही दिनमै भद्रगोल हुन सक्छ । नेपालमा पनि कानुनको पालना र अनुशासन कायम गर्ने क्रममा लगाइएका जरिवानाको एउटा कोष खडा गरेर त्यसकै केही प्रतिशत रकम यातायात व्यवस्थापनमा लगाउन सकिन्छ । चालकलाई मात्र होइन, जुनसुकै ठाउँबाट र रातो बत्तीमा समेत सडक वारपार गर्ने, सडकपेटी र ओभरहेड क्रसिङ ब्रिज हुँदाहुँदै सडकमा हिँड्ने वा बाटो काट्नेलाई जरिवाना गरिहाल्नुपर्छ ।सबै चालकको व्यवस्थित र प्रभावकारी केन्द्रीय विद्युतीय अभिलेख हुनुपर्छ । सम्बन्धित सरकारी निकाय र सम्बन्धित चालकले आफ्नो अभिलेख पासवर्डमार्फत अनलाइनबाटै हेर्न सक्ने हुनुपर्छ । चालकहरूको स्मार्ट लाइसेन्स जारी गर्दा तयार तथ्याङ्क वा सरकारी निकायसँग भएको तथ्याङ्कलाई मुख्य आधार मानी एउटा आईडी र पासवर्ड उपलब्ध गराउन सकिन्छ । महत्त्वपूर्ण र संवेदनशील सूचनामा सरकारी निकायले मात्र थपघट गर्न वा हेर्न सक्ने र अन्यमा सम्बन्धित व्यक्तिले हेर्न र थप गर्न सक्ने व्यवस्था गर्न सकिन्छ । जरिवाना वा अन्य महत्त्वपूर्ण सूचना मोबाइल एसएमएस, एपबाट दिन सकिन्छ । केन्द्रीकृत इलेक्ट्रोनिक अभिलेख भए देशैभरिका ट्राफिक नियम उल्लंघन गरेका, जरिवाना र राजस्व तिरेका विवरणहरूसमेत अद्यावधिक हुने हुँदा गल्ती नदोहोर्याउन जोकसैले भरपूर कोसिस गर्छ । भरपर्दो विद्युतीय अभिलेख हुनासाथ ट्राफिक प्रहरीलाई कारबाही गर्न, जरिवाना उठाउन सजिलो हुन्छ । स्मार्ट फोन र इन्टरनेट हुनेहरूले लाइसेन्स र ब्लुबुकको सक्कलै नबोकी आफ्नो एकाउन्ट खोलेर मागेको बखत ट्राफिक प्रहरीलाई देखाउन सकिने व्यवस्थासमेत गर्न सकिन्छ । स्थानीय बासिन्दाको सहयोगमा भित्री सडकमा समेत इन्टरनेटमा आधारित सीसीटीभी जडान गर्ने, साँघुरा र जोखिमयुक्त गल्लीमा सवारी साधन हुइँक्याउनेलाई कारबाही गर्नुपर्छ । सबै नागरिक सचेत नभई सुधार गर्न कठिन हुन्छ । प्रायः नर्दिक जनताले कसैले गैरकानुनी काम गरेको जानकारी पाए सम्बन्धित निकायमा खबर गरिहाल्ने गर्छन्, परिवारका सदस्य वा साथी नै किन नहोओस् । निश्चित दस्तुर नबुझाई सार्वजनिक सडकमा निर्माण सामग्री राख्न दिनु हुँदैन । यसको कारणले दुर्घटना भए सम्बन्धित मालिकलाई क्षतिपूर्तिसहित कारबाही गर्नुपर्छ । सडकमा पर्ने गरी जोकसैले व्यापार, व्यवसाय, वर्कसप आदि राखेको भए कारबाहीमा तान्नुपर्छ । अबको पार्किङ भनेको जीपीएसबाट ट्र्याकिङ गर्न सकिने, हालै न्युरोड क्षेत्रतिर राखिएको जस्तै हो । कहाँ पार्किङ छ भनेर खोज्दै हिँड्दा अनावश्यक गाडी जाम हुने र पार्किङ पनि अव्यवस्थित हुने हुन्छ । कहाँ कति पार्किङ छ, निश्चित गरेर मात्र जान सकिन्छ । सम्बन्धित स्थानीय निकाय वा कम्पनीले व्यक्तिहरूको खेर गइरहेको वा दिनभरि वा रातभरि प्रयोग नभई खेर जाने एकदुइटा मात्र कार अट्नेसम्मको स्पेसलाई समेत भाडामा दिन सक्छन् । यसले व्यक्ति पनि लाभान्वित हुन्छन् र पार्किङ स्पेस पनि उपलब्ध हुन्छ । सडकमा गुड्ने, विशेष गरी कारहरूका आधाभन्दा सिट खाली हुन्छन् । सार्वजनिक यातायात साधनमा पाइलो राख्ने ठाउँ नहुन सक्छ । इच्छुकहरूले यात्रुलाई निःशुल्क वा सशुल्क लैजान सक्छन् । सरकारी वा संस्थानका गाडीहरूले परिचयपत्र देखाएका आधारमा आफू जाने बाटामा पर्ने कर्मचारी लैजान सक्छन् । यसलाई एपबाट व्यवस्थित गर्न सकिन्छ । कर्मचारी संकेत नम्बरका आधारमा एपमा दर्ता भएकालाई मात्र पनि यो सेवा दिन सकिन्छ । अन्य निजी कार, ट्याक्सी र ट्याक्सी सेयर गर्न चाहनेले एपमार्फत जानकारी दिई एउटै स्थानतर्फ जानेले निःशुल्क वा सशुल्क सेवा लिन दिन सक्छन् । कहिलेकाहीं हामी एउटा कारमा एक जना मात्र गइरहेका हुन्छौं र बस बिसौनीमा कोचाकोच र ठेलमठेलको दृश्य देखिरहेका हुन्छौं । कैयौंको सहयोगी मन हुनसक्छ, तर गरेका हुँदैनौं । खाली गाडीहरू कतातर्फ गइरहेका छन्, एपबाट जानकारी लिनदिन सकिन्छ । मोटरसाइकलसहित काठमाडौं उपत्यकामा मात्र करिब ८ लाख सवारी साधन छन् । हामी सहजै अनुमान गर्न सक्छौं, कति धेरै खाली सिट बोकेर गाडीहरू गुडिरहेका छन् । कैयौं विकसित देशमा लागू भइसकेका र संसारभर लागू हुन सक्ने सम्भावना भएका इन्टरनेट, जीपीएस र नेटवर्कमा आधारित वैज्ञानिक प्रविधि तथा सामग्रीको प्रयोग गर्नु उपयुक्त हुन्छ । हाम्रा चालक, हाम्रो मनोविज्ञान र आनीबानीलाई विश्लेषण गरेर दीर्घकालीन चिन्तनका साथ नियम बनाउने र प्रविधि प्रयोग गर्ने गर्नुपर्छ । ट्राफिक छ कि छैन भनेर नियम मिच्न अभ्यस्त भएकाहरूलाई केन्द्रीय रूपमा निरीक्षण गर्न सकिने इन्टरनेट वा नेटवर्किङमा आधारित स्वचालित क्यामेरा, सीसीटीभीको माध्यमबाट अनुशासनमा ल्याउनु पक्कै पनि बढी प्रभावकारी र उपयुक्त हुन्छ । यसबाट एउटा चोकमा दुईतीन प्रहरी धूलोधूवाँ खाएर बस्नुको सट्टा कन्ट्रोल रुमबाट रियलटाइम अवलोकन गर्ने प्रबन्ध गर्नासाथ नियम मिच्नेलाई धेरै डर हुन्छ । इन्टेलिजेन्स सेन्सरबाट ट्राफिक जाम करिब ३५ प्रतिशत कम गर्न सकिने अध्ययनहरूले देखाएका छन् । लेखक नेपाली दूतावास, डेनमार्कमा मिनिस्टर काउन्सिलर छन् । यहाँ व्यक्त विचार लेखकका निजी हुन् ।"
ऊर्जा मन्त्रीलाई प्रश्न,"साउन २४ गतेको कान्तिपुरमा अबको १ वर्षमा दोब्बर बिजुली भनी ऊर्जा मन्त्रीको भनाइ पढ्न पाइयो । अति राम्रो । देश अँध्यारोबाट उज्यालोतर्फ जाँदा कसलाई मन नपर्ला र ? यो गौरवकै विषय हो । हामी सिरहा, धनगढीमाई नगरपालिकाबासीको तर्फबाट हेटौंडाढल्केवरदुहबी ४०० केभी विद्युत प्रसारण आयोजना अन्तर्गत पर्ने बिजुलीका तार र पोलले गर्दा बिभिन्न किसानको सहरीकरण भइरहेको घर, घडेरी पर्ने जमिन तथा खेतबारीमा दायाँबायाँ २३२३ मिटर छाड्नुपर्ने नियमले गर्दा यहाँका बासिन्दा पीरमर्कामा परेका छन् । इनरुवा डिभिजन प्रमुखलाई सम्पर्क गर्दा माथि कुरा गर्नोस् भन्छन् । हाम्रा सरोकारवाला समन्वय समितिले काठमाडौंमा कार्यकारी निर्देशकसँंग भेट्न जाँदा पनि अनेकन बहानाबाजी गरी यी पीडित किसानको कुरा सुन्न नचाहेकाले कान्तिपुरमार्फत यो जनगुनासो सुनाउन हामी नगरबासी बाध्य भएका छौं । हुन त हामीले यसै सिरहा क्षेत्र नं २ का प्रतिनिधिसभा सदस्य सुरेशचन्द्र दास यादवमार्फत पनि पत्राचार गरेका थियौं । हटलाइन सेवामा चन्द्र राईमार्फत यो समस्याबारे तपाईलाई जानकारी गराइएको थियो । त्यसमा पनि आश्वासन मात्रै भयो । अब हामी पीडित जनता कहाँ गएर कसलाई यो गुनासो सुनाउने ? घर, घडेरीको मुआब्जाको दर कति प्रतिशत हो ? २३२३ मिटर दायाँबायाँ दुबैतर्फ छाड्दा उठीबास हुने सम्भावना देखिन्छ, उनीहरूका लागि राष्ट्रको तर्फबाट के सुविधा हुनेछन् ? र यो कार्य कहिलेबाट थालनी हुन्छ ? चन्द्र राई, लोकबहादुर मगर, नवराज लामा, सिरहा"
अकाल मृत्युको नियति,"साउन २५ गते प्रकाशित रातभर एउटै चालक समाचारले दुःखी तुल्यायो । किनभने बिहीबार साँझ ४०४२ जना यात्री बोकेर सर्लाहीदेखि काठमाडौंसम्मको लामो दूरीमा कहिले सवारी धनी, कहिले सहचालक र अन्त्यमा इन्धन भरेपछि भने चालकले नै तीव्र गतिमा हुइँकाएको यात्रीवाहक बस शुक्रबार बिहान ३३० बजे धादिङ, सलाङ्घाटमा आएपछि त्रिशूली नदीमा खस्यो । यात्रीहरूमध्ये कोही बस पल्टिँदा उछिट्टिए, कोही बुट्यानमा अड्किए, कोही नदीमा बगे, कतिजनाको मृत्यु भई लास फेला पर्यो भने अझै कतिजना बेपत्ता नै छन् । घाइतेहरू धादिङ र काठमाडौंमा उपचाररत छन् । सर्लाही, हरिवनसम्म सवारी धनी र त्यसपछि चालकले हाँकेको, फराकिलो र सजिलो सडकमा पनि दुर्घटना हुनुमा चालकको थकान, निद्रा र एक्लैले लामो यात्रा अर्थात २५० किमिभन्दा बढी दूरी तय गर्नुपर्ने, थोत्रा सवारी साधन, क्षमताभन्दा बढी बोझ, तीव्र गतिमा पनि ट्राफिक प्रहरीले अनुगमन नगर्नु नै दुर्घटनाको प्रमुख कारण मान्न सकिन्छ । गंगाराज अर्याल, पाणिनि८, अर्घाखाँची"
चन्द्रागिरिको पर्यावरण विनाश,"साउन २७ गतेको आवरण पृष्ठमा छापिएको तस्बिरले वैयक्तिक स्वार्थका निम्ति पर्यावरणको चरम दोहन भएको कटु अवस्थालाई चित्रण गरेको छ । वातावरण विज्ञको टोली र भूकम्प मापन केन्द्रले समेत चन्द्रागिरि डाँडामा भीमकाय भौतिक संरचना नबनाउनु भन्ने आदेश गरिसकेको अवस्थामा समेत अटेर गरी नितान्त व्यावसायिक प्रयोजनका निम्ति वातावरणको चीरहरण गर्नु उचित होइन । चन्द्रागिरि हिल्स प्रालिले दिगो विकास र पर्यावरणीय सन्तुलनलाई समेत हेक्का राखी संरचना निर्माण गर्दा श्रेयस्कर हुन्थ्यो । यसबारे सरोकारवाला निकायको पनि बेलैमा ध्यान जाओस् । ध्रुव कुँवर, जमालगाउँ, अछाम"
जम्मुकश्मीरका नेपालीको अवस्था,"भारतको केन्द्र सरकारले जम्मुकश्मीरलाई विशेषाधिकार दिएको धारा ३७० र ३५ (ए) खारेज गरेपछि एकातर्फ भारत र पाकिस्तान बीचको तनाव उत्कर्षमा पुगेको छ भने अर्कोतर्फ जम्मुकश्मीरका स्थायी वासिन्दामा असन्तोष र आक्रोश देखिएको छ । यो कदमपछि पाकिस्तान सरकारले भारतसँगको विभिन्न सम्झौतालाई भंग गरी विगतका सन्धि, सम्झौताको पुनरावलोकन गर्ने निर्णय गरेको छ । भारतीय सञ्चार माध्यमहरूले जम्मुकश्मीरको अवस्था सामान्य रहेको देखाइरहे पनि इन्टरनेट, इमेल, टेलिफोन लगायत सञ्चार माध्यमहरू बन्द गरिएकाले त्यहाँको वास्तविक अवस्था बाहिर आउनसकेको छैन । विभिन्न अन्तर्राष्ट्रिय सञ्चार माध्यमले जम्मुकश्मीर भित्रको अवस्था भयावह रहेको विश्लेषण गरिरहेका छन् । भारत सरकारले सुरक्षा अवस्थालाई मध्नजर गरी धारा १४४ लागू गरेर व्यापक सुरक्षाकर्मी परिचालन गरी विद्यालय, कलेज बन्द गर्दा विद्यार्थीहरूको पठनपाठनमा समेत असर परिरहेको छ । उद्योगव्यवसाय बन्द हुँदा दैनिक श्रम गरेर खाने श्रमजीवीहरूको दैनिक जीवन कष्टकर हुँदै गएको छ । जम्मुकश्मीरमा रहेका करिब ८० हजार नेपालीको अवस्था कति कष्टकर होला, हामी सहजै अनुमान गर्न सक्छौं । ससाना काम गरी खाने वर्गसँंग न बैंक जोगाड हुन्छ, न महिनासम्म भान्सा चलाउने खाद्य सामग्री जगेडा । यस्तो बेला त्यस्ता वर्गको आशाको केन्द्र भनेकै सरकार हुन्छ । रोजगारीका लागि अन्य देशबाट त्यहाँ पुगेका मानिसको सुरक्षाको जिम्मेवारी उक्त देशले आफ्नो नागरिकका लागि गर्ने कूटनीतिक पहल र प्रयासमा भर पर्ने भएकाले जम्मुकश्मीरमा रहेका नेपालीहरूको सुरक्षा नेपाल सरकारको कूटनीतिक पहलमा भर पर्छ । त्यसैले नेपाल सरकारले आफ्नो नागरिकको चासो र चिन्ता भारत सरकार समक्ष राख्न सक्नुपर्छ ।नेपालको कूटनीतिक पहल कति फितलो छ भन्ने कुरा सन् १९८७ मा मेघालयमा भएको घटनाले पुष्टि गर्छ । उक्त समयमा स्थानीय समुदायका व्यक्तिले नेपाली भाषीमाथि आक्रमण गर्दा म लगायत सपरिवार मेघालयको बडापानीमा थियौं । मेरा बुबा मेघालयको इलेक्ट्रिसिटी बोर्डमा कार्यरत रहनुभएकाले हामी सपरिवार बडापानीको इलेक्ट्रिसिटी बोर्डको कर्मचारी आवास गृहमा बसोबास गर्थ्यौं । उक्त समय नेपालीभाषी विरुद्ध भड्किएको दंगामा बडापानीमा भने त्यस प्रकारको कुनै हिंसात्मक घटना भएन । मेघालयको दुर्गम गाउंँमा जीविकोपार्जन गरिरहेका नेपाली त्यसबेला दंगाको सिकार भई हजारौंले शरणार्थी शिविरमा बस्न बाध्य भए भने त्यतिकै संख्यामा नेपालस्थित आफन्तको घरमा शरण लिन बाध्य भए । त्यसबेला मेघालयमा नेपाली भाषीहरूमाथि भएको आक्रमणको घटनालाई लिएर नेपाल सरकारले भारत समक्ष कुनै प्रतिक्रिया नजनाउनाले हजारौं नेपालीभाषी लखेटिनु पर्यो । आफूले बसिआएको घरजम सबै त्यागेर रातारात मेघालय छाड्न बाध्य भए । यदि नेपाल सरकारले अविलम्ब प्रत्यक्ष कूटनीतिक सम्वाद नबढाई मौन धारण गरिरहे जम्मुकश्मीरमा रहेका नेपालीहरूको अवस्था पनि भयावह र दयनीय हुन्छ । तसर्थ अवस्था बिग्रेर चिन्ताजनक भएपछि मात्र कूटनीतिक पहल र प्रयास गर्नुभन्दा पहिले हाम्रो सरकारले आफ्ना सम्पूर्ण संयन्त्र परिचालन गरी आफ्ना नागरिकको सुरक्षित स्थानान्तरण निम्ति पहल गर्नुपर्छ, अन्यथा विगतमा जस्तै नेपालको कूटनीतिक पहल फितलो देखिनेछ । विनोद भट्टराई, विराटनगर, मोरङ"
पूर्वको उज्ज्वल मोती,"हङकङ (जनवादी गणतन्त्र चीन हङकङ विशेष प्रशासनिक क्षेत्र) पूर्वेली र पश्चिमेली संस्कृतिको मिलनस्थल मात्र नभई एक अत्यन्तै समृद्धशाली अन्तर्राष्ट्रिय महानगर हो । हङकङ अन्तर्राष्ट्रिय वित्तीय कारोबार, वाणिज्य, यातायात र विज्ञानप्रविधिको केन्द्र हो । पूर्वको उज्ज्वल मोती को उपनामबाट चिनिने हङकङ भ्रष्टाचाररहित सरकार, सामाजिक शान्तिसुरक्षा, स्वतन्त्र आर्थिक व्यवस्था र राम्रो कानुनी प्रणालीका कारण विश्वमा प्रसिद्ध रहँदै आएको छ । हङकङ नेपालीलगायत विभिन्न देशका मानिसका लागि बिदा मनाउने, घुमघाम गर्ने र किनमेलमा जाने लोकप्रिय गन्तव्य पनि हो । हङकङको बहुआयामिक संस्कृति त्यहाँको विशिष्ट आकर्षण बनेको छ । खेद लाग्ने कुरा के छ भने यस वर्षको जुन महिनादेखि अपराधी सुपुर्दगी ऐन र फौजदारी मामिलामा आपसी कानुनी सहयोगसम्बन्धी ऐन संशोधनका नाममा हङकङमा धेरै पटक ठूला जुलुस, आमसभा आदि विरोध प्रदर्शनहरू भए । केही प्रदर्शनकारीले हङकङ व्यवस्थापिका भवन, चिनियाँ केन्द्रीय जनसरकारको हङकङस्थित सम्पर्क कार्यालय भवन वरपर घेराउ र आक्रमण गरी विशेष प्रशासनिक क्षेत्रका सरकारी कार्यालयहरूको कार्य सम्पादनमा अवरोध पुर्याए । राष्ट्रिय झन्डा, राष्ट्रिय चिह्न र क्षेत्रीय चिह्नको अपमान गरे । सडक अवरुद्ध गर्नुका साथै विमानस्थललाई नियन्त्रणमा लिएर सर्वसाधारण जनताको दैनिक जीवनमा बाधा पुर्याए । उनीहरू क्रूरतापूर्वक प्रहरीमाथि नै आक्रमणमा समेत उत्रिए । हङकङ प्रहरीले एउटा विस्फोटक पदार्थ उत्पादन गर्ने गोदामलाई नियन्त्रणमा लिई त्यहाँबाट ठूलो संख्यामा विस्फोटक पदार्थ तथा विरोध प्रदर्शनसँग सम्बन्धित सामग्रीहरूसमेत बरामद गरेको छ । यी गतिविधिले निःसन्देह शान्तिपूर्ण प्रदर्शनद्वारा आफ्ना माग प्रस्तुत गर्न पाउने अधिकारको सीमा नाघिसकेको छ । यी हिंसात्मक गतिविधिका कारण हङकङका बहुसंख्यक खुद्रा पसलमा गत एक महिनादेखि बिक्री परिमाणमा ठूलो गिरावट आएको छ । उपभोक्ताको आत्मविश्वास इन्डेक्स पनि गत पाँच वर्षयता सबैभन्दा तल पुगेको छ । हङकङमा पर्यटनका लागि आउने दक्षिण पूर्वी एसियाली देशका पर्यटकको संख्यामा पनि उल्लेखनीय मात्रामा गिरावट आएको छ । अनुमानअनुसार हङकङको यस वर्षको पहिलो त्रैमासिक कुल गार्हस्थ उत्पादन बृद्धिदर पोहोर सालको सोही अवधिको ४ दशमलव ६५ प्रतिशतबाट घटेर ० दशमलव ६५ प्रतिशत पुगेको छ । दोस्रो त्रैमासिक अवधिमा सो अंक घटेर ऋणात्मक हुन सक्ने अनुमान छ । पूर्वको उज्ज्वल मोती ले आफ्नो पहिलेको चमक र जीवनशक्ति गुमाएको छ । सबैलाई थाहा भएकै कुरा हो, हङकङ परापूर्वकालदेखि नै चीनको भूमि हो । १९ औं शताब्दीमा अंग्रेज उपनिवेशवादीहरूले सैन्य शक्तिको बलमा चीनका तत्कालीन छिङ राजवंशको सरकारलाई दबाब दिई धेरैवटा असमान सन्धिहरूमा हस्ताक्षर गर्न बाध्य बनाई हङकङ र कौलुनलाई चीनबाट टुक्र्याई न्यु टेरिटोरीलाई ९९ वर्षका लागि आफ्नो उपनिवेश बनाएका थिए । सन् १९८२ सेप्टेम्बरदेखि दुई वर्षभन्दा लामो समयावधिमा चीन र ब्रिटेनले २२ पटक द्विपक्षीय वार्ता गरी हङकङसम्बन्धी चीन र ब्रिटेनको संयुक्त घोषणापत्र मा हस्ताक्षर गरे । सन् १९९७ जुलाई १ मा हङकङ पुनः मातृभूमिमा मिल्न आयो र त्यहाँ एक देश दुई प्रणाली नीति लागू गरियो । यसअनुसार हङकङको सम्पूर्ण शासन व्यवस्थापनको अधिकार चीनको केन्द्रीय सरकारमा रहने, हङकङको पहिले रहँदै आएको पुँजीवादी व्यवस्था लामो समयसम्म परिवर्तन नगरिने, कूटनीतिक सेवा तथा रक्षाबाहेक अन्य सबै क्षेत्रहरूमा उच्चस्तरीय स्वशासन अधिकार रहने व्यवस्था छ । एक देश दुई प्रणाली नीति राज्य व्यवस्था सम्बन्धमा एक महान् नवीन प्रयास हो । यो हङकङको ऐतिहासिक समस्यालाई समाधान गर्ने सबैभन्दा उपयुक्त व्यवस्था पनि हो । यस नीतिले देशको एकीकरण तथा भूमिको अखण्डतालाई निश्चित गरेको मात्र होइन, हङकङको विशेष अवस्था र हङकङ निवासीहरूको हकहितलाई पनि पूर्ण रूपले ध्यान दिएको छ । यो नीतिले हङकङको समृद्धि र स्थिरता प्रवर्द्धन गर्ने भएको हुँदा हङकङका बासिन्दालगायत आम चिनियाँले यसलाई पूर्ण समर्थन गरेका थिए । हङकङ मातृभूमिसँग एकाकार भएपछि केन्द्रीय सरकार र जनताले यस सहरको स्थिरता र विकासमा ध्यान दिँदै र सहयोग पुर्याउँदै आएका छन् । सन् १९९७ को एसियाली आर्थिक वित्तीय संकटका बेलामा होस् वा सन् २००३ को सार्स महामारीका बेलामा होस्, केन्द्रीय सरकारले तत्काल उपयुक्त कदमहरू चालेर हङकङलाई अप्ठेरोबाट पार पाउन सघाएको थियो । त्यस्तै, सन् २००८ को अन्तर्राष्ट्रिय आर्थिक वित्तीय संकटको समयमा पनि चीन सरकारले विभिन्न कदम चाली हङकङ विशेष प्रशासनिक क्षेत्रको सरकारलाई वित्तीय अवस्था स्थिर बनाउन, आर्थिक विकास गर्न र आत्मविश्वास बढाउन सघाएको थियो । यस्तो सहयोग पटकपटक र निरन्तर जारी छ । यसबीचमा सम्पूर्ण चिनियाँ जनताको समेत प्रयासमा हङकङमा अभूतपूर्व विकास भएको छ । सन् २०१८ मा हङकङको कुल गार्हस्थ उत्पादन २६ खर्ब ६० अर्ब हङकङ डलर थियो, जुन सन् १९९६ को भन्दा दोब्बर बढी हो । सम्बद्ध निकायको अन्तर्राष्ट्रिय प्रतिवेदनअनुसार विश्वका ६३ वटा अर्थतन्त्रमध्ये हङकङ दोस्रो स्थानमा पर्छ । लगातार २५ वर्षसम्म विश्वभरको सबैभन्दा स्वतन्त्र अर्थतन्त्रका रूपमा यसको मूल्यांकन भएको छ । संयुक्त राष्ट्रसंघ वाणिज्य तथा विकास सभाको २०१८ विश्व लगानी रिपोर्ट अनुसार २०१७ सालमा हङकङले सिधा प्राप्त गरेको वैदेशिक लगानी १ खर्ब ४ अर्ब अमेरिकी डलर थियो, जुन विश्वको तेस्रो स्थानमा पर्दछ । क्वांगचउशनचनहङकङ एक्सप्रेस रेलको हङकङ खण्ड निर्माण र विशाल प्रोजेक्ट हङकङचुहाई मकाउ पुलको प्रयोग प्रारम्भ हुनाले चीनको भित्रीभाग र हङकङ अझ धेरै आधारभूत संरचनाहरूद्वारा जोडिएका छन् । यस वर्षको जुन महिनाको प्रारम्भसम्म हङकङचुहाईमकाउ पुलको नाका भएर सीमा वारपार गर्ने पर्यटकहरूको संख्या एक करोड नाघिसकेको छ । यस वर्षको पहिलो ५ महिनामा यस पुलको नाकाबाट आयातनिर्यात गरिएका वस्तुको मूल्य १४ अर्ब ५६ करोड युयान पुगेको थियो, जुन ९९ हजार टनको थियो । यी सबै तथ्यहरूलाई दृष्टिगत गर्दा एक देश दुई प्रणाली नीति हङकङको दीर्घकालीन समृद्धि र स्थिरताका लागि सर्वोत्कृष्ट व्यवस्था हो भन्ने वास्तविक अनुभवले प्रमाणित गरिसकेको छ । यसले हङकङका बासिन्दालाई साँच्चिकै समृद्धिशाली बनाइदिएको छ । हङकङ चीनको हङकङ हो, हङकङको सम्पूर्ण कामकाज चीनको आन्तरिक मामिला हो । कुनै पनि देशले आफ्नो भूमिमा स्थानीय समाजको स्थिरतामा खतरा पुर्याउने र सर्वसाधारणको जीवनमा असर पार्ने हिंसात्मक गतिविधि हुन दिँदैन । हिंसात्मक र गैरकानुनी गतिविधिलाई कानुनबमोजिम नियन्त्रण गर्न, त्यस्ता गतिविधिमा लागेका अपराधीलाई कारबाही गर्न र यथाशीघ्र सामाजिक शान्तिसुरक्षा पुनर्बहाली गर्न तथा हङकङका जनताको जीउधनको सुरक्षा गर्नका लागि चीनको केन्द्रीय सरकार हङकङ प्रहरी तथा अन्य सम्बन्धित निकायलाई पूर्ण समर्थन गर्दछ । यहाँ हामीलाई आश्चर्य लागेको कुरा के हो भने हङकङमा हिंसात्मक घटनाहरू घटिरहँदा अमेरिका तथा अन्य केही पश्चिमेली देशहरूले ती हिंसात्मक घटनाहरूप्रति सहानुभूति प्रकट गरेर त्यस्ता गतिविधिमा लागेकाहरूलाई नै प्रोत्साहित गरे । उनीहरूले हङकङको जुलुस प्रदर्शनलाई खुला रूपमै एक सुन्दर दृश्य रेखा समेत भने । तर समाजको शान्तिसुरक्षा कायम गर्न र हङकङको कानुनी व्यवस्थाको रक्षा गर्नमा जुटिरहेका प्रहरीमाथि अनेक दोषारोपण गरे । यहाँ प्रश्न के उठ्छ भने यस्ता हिंसात्मक गतिविधिहरू यदि आफ्नै मुलुकमा घटेका भए के उनीहरू केही नगरी चुपचाप हेरेर बस्थे ? के हिंसात्मक घटनाहरूप्रति सहानुभूति प्रकट गर्थे ? यसबाट हङकङमा अस्थिरता ल्याई चीनलाई टुक्य्राउने दूषित अभिप्रायः अहिले नै स्पष्ट भइसकेको छ । चीनले कुनै हालतमा कुनै बाहिरी शक्तिलाई हङकङको आन्तरिक मामिलामा हस्तक्षेप गर्न दिनेछैन । हङकङमा अशान्ति मच्चाउने कुनै पनि षड्यन्त्र सफल हुनेछैन । सन्तोषको कुरा अहिले के भएको छ भने हङकङ विशेष प्रशासनिक क्षेत्रको सरकारले हिंसात्मक गतिविधि नियन्त्रण गर्ने प्रभावकारी कदमहरू चालिसकेको छ । जिम्मेवार र देशप्रेमी हङकङवासीले अहिले एकताबद्ध भई स्पष्ट रूपमा हिंसाको विरोध र प्रतिकार तथा कानुनी व्यवस्थाको समर्थन गर्न थालिसकेका छन् । मातृभूमि चीन हङकङको शक्तिशाली रक्षाकवच हो । चीनको केन्द्रीय सरकारको पूर्ण समर्थन, हङकङ विशेष प्रशासनिक क्षेत्रको सरकारको प्रभावकारी कदम र करिब १ अर्ब ४० करोड चिनियाँको अडिग विश्वासका कारण हङकङमा यथाशीघ्र सामाजिक शान्ति र सुरक्षाको पुनर्बहाली भई जनजीवन सामान्य हुनेछ भन्ने हाम्रो विश्वास छ । एक देश दुई प्रणाली नीतिले निरन्तर पूर्ण समर्थन पाउनेछ, पूर्वको उज्ज्वल मोती अवश्य पुनः उज्यालो हुनेछ । लेखक नेपालका लागि चीनका राजदूत हुन् ।"
आरक्षणको अपमान,"लामो द्वन्द्वको अन्त्यपछि ल्याइएको लोकतन्त्रमा मुलुकका सबै वर्ग र समुदाय एउटै तराजुमा राखिनेमा जनतामा ठूलो आशा थियो । तर, त्यो अपेक्षा धेरै दिन टिक्न सकेन । संघीय लोकतान्त्रिक गणतन्त्रलाई नाममा मात्र सीमित पार्न खोजिएको आभास अहिले भइरहेको छ । आधुनिक मोडलको तानाशाही लाद्न खोजेको झल्को जनताले पाइरहेका छन् । हिजो मह चाटेकै वर्गले लोकतान्त्रिक संविधानको आडमा आफ्ना दुई पुस्तालाई शासनसत्तामा सुनिश्चित गर्न खोजिरहेको छ । नत्र जनसंख्याको करिब तीनचौथाइ हिस्सालाई राज्यका अवसरहरूबाट बाहिर पारिने खेल हुने थिएन । यो मुलुक कुनै एकदुई वर्ग वा समुदायविशेषको मात्र होइन, एक सयभन्दा बढी जातजातिको हो । सामाजिक, राजनीतिक, आर्थिक हरेक क्षेत्रमा यी सबै जातजातिको समान पहुँच हुनुपर्छ । संविधान एक दलले बनाएको होइन । सहमति र संशोधनको दस्तावेज हो यो । सबै नागरिकलाई अवसरमा समान पहुँचको सुन्दर परिकल्पना गरेको छ संविधानले । त्यसैले अल्पसंख्यक, सीमान्तीकृत, पिछडिएको समुदायका लागि आरक्षण व्यवस्था भएको हो । तर, लोकसेवा आयोगको पछिल्लो विज्ञापनले संवैधानिक प्रावधानलाई लत्त्याएको छ ।नेपाल सरकार वैधानिक कानुन, २००४ मा दरखास्त परिषद्का रूपमा कर्मचारी छान्ने लोकसेवा आयोगको परिकल्पना गरिएको थियो । अन्तरिम शासन विधान, २००७ मा पब्लिक सर्भिस कमिसनका नाममा लोकसेवा आयोगलाई संवैधानिक निकायका रूपमा अंगीकार गरियो । यही संवैधानिक प्रावधान अनुसारै २००८ असार १ मा लोकसेवा आयोगको स्थापना भई सरकारी सेवामा योग्यता प्रणालीको सुरुआत भयो । नाम अनुसारै, यसको काम हो लोकको सेवा गर्नु । राज्यको साधनस्रोत, अवसर र पहुँचमा सबै वर्ग, जात, क्षेत्र, लिङ्ग, भाषा, धर्म, वर्ण र आस्था भएका नागरिकको समान हकअधिकार हुन्छ । तर आयोगले यही काम गरेको छ त ? जवाफ नकारात्मक आउँछ ।निजामती सेवामा, निश्चित सिट संख्यामा निश्चित जात, धर्म, वर्ग, क्षेत्र, लिंग वा अन्य त्यस्तै आधारमा त्यही वर्गका नागरिकलाई मात्र प्रतिस्पर्धा गराई राज्य संयन्त्रमा सहभागी गराउने संरक्षणमुखी औजार हो आरक्षण । नेपालका सन्दर्भमा, विगतमा खसआर्यले यो देशमा शासन स्थापित गरेर मूल निवासी बहुजनमाथि वर्ण व्यवस्था कायम गरे । सोही वर्ण व्यवस्थाको उपजस्वरूप पछाडि परेका र पारिएकाहरूलाई मुलुकको प्रशासन सञ्चालनमा महत्त्वपूर्ण अभिभारा वहन गराउने भनेर निजामती सेवामा आरक्षण लागू गरियो । समावेशितालाई संस्थागत गर्नु यसको ध्येय हो ।तर, जेठ १५ को लोकसेवा आयोगको विज्ञापनमा आदिवासी, दलित, मुस्लिम, मधेसी, पिछडिएका वर्गलाई पछाडि पारियो । यो कुनै पनि हालतमा हामीलाई मान्य छैन । आयोगले नेपाली जनताको ठूलो क्रान्तिबाट स्थापित आरक्षणलाई हटाउनु अल्पसंख्यक समुदायलाई अगाडि बढ्न नदिनु हो ।राज्यको महत्त्वपूर्ण सेवा भएकाले सरकारी सेवामा राणाकालमा राणाहरूकै आसेपासे र निकटस्थहरूको हालिमुहाली थियो, चाकडी प्रथाले व्यापकता पाएको समय थियो त्यो । पञ्चायत कालमा इतर विचारका व्यक्तिहरूलाई निजामती सेवामा प्रवेश निषेध थियो । २०४६ पछि जनताका छोराछोरीले बिनाझन्झट निजामती सेवामा प्रवेश पाउने वातावरण बन्यो । त्यो बेलाको संविधानले महिला, बालबालिका, वृद्ध वा शारीरिकमानसिक रूपले अशक्त व्यक्ति वा आर्थिक, सामाजिक वा शैक्षिक दृष्टिले पिछडिएको वर्गको संरक्षण वा विकासका लागि कानुनद्वारा विशेष व्यवस्था गर्न सकिन्छ भनिए पनि राज्यका नीति तथा कार्यक्रममा त्यसलाई समावेश गरिएन । २०६२६३ को जनआन्दोलन र मधेस आन्दोलनले राज्यको स्रोत, साधन र पहुँचमा समावेशिताको मुद्दालाई दह्रोसँग उठायो । परिणामस्वरूप नेपालको अन्तरिम संविधान, २०६३ ले राज्यलाई समानुपातिक समावेशी बनाउन प्रण गर्यो ।निजामती सेवा ऐन, २०४९ मा भएको दोस्रो संशोधन (२०६४) ले आरक्षणको व्यवस्था गर्यो । यसले निजामती सेवामा खुल्ला प्रतिस्पर्धाद्वारा पूर्ति हुने ४५ प्रतिशत पद छुट्याई, सो प्रतिशतलाई शतप्रतिशत मानी ३३ प्रतिशत महिला, २७ प्रतिशत आदिवासी जनजाति, २२ प्रतिशत मधेसी, ९ प्रतिशत दलित, ५ प्रतिशत अपांग र ४ प्रतिशत पिछडिएको क्षेत्रका बीच मात्र प्रतिस्पर्धा गराई पदपूर्ति गर्ने प्रावधान गरेर आरक्षणलाई संस्थागत गर्यो । यसले निजामती सेवामा सकारात्मक परिवर्तन ल्यायो । २०७२ मा जारी भएको संविधानमा यसलाई झन् व्यापकता दिँदै मुस्लिम, थारू जस्ता समुदायलाई समेत संविधानमा किटान गरेर उनीहरूको पहिचानलाई सुनिश्चित गरियो । तर, आरक्षण दिएको तीन दशक नपुग्दै आरक्षण कोटा चाहिँदैन भन्नु कत्तिको जायज हो ? आरक्षण हटाउने हो भने संविधानको ४५ प्रतिशत र ५५ प्रतिशतलाई १०० प्रतिशत बनाएर समानुपातिक समावेशी व्यवस्था लागू गर्नुपर्छ । जबसम्म राज्यको हरेक निकायमा समान अधिकार पहिचानका साथ कायम हुँदैन, तबसम्म आरक्षणको आवश्यकता पर्छ । लेखक संविधानसभा सदस्य थिइन् ।"
संघीय विवाद निरूपणका उपाय,"प्रदेश २ सरकारले केन्द्रीय सरकारविरुद्ध सर्वोच्च अदालतमा मुद्दा हालेपछि संघीय विवाद निरूपणका उपाय सम्बन्धी विषय तरङ्गित भएको छ । प्रदेशले केन्द्रविरुद्ध मुद्दा हालेपछि यही उदाहरण देखाएर संघीयता खराब प्रणाली हो भन्ने र त्यस्ता विवादका कारण नेपालमा संघीयता नै टिक्दैन भन्नेसम्मका तर्क पनि सुनिन थालेका छन् । यी दुवै तर्क सत्य होइनन्, किनभने मानव जीवन विवादरहित हुन सक्तैन । कुनै काम गर्ने हो भने त्यो काम सम्बन्धी विवाद आउने सम्भावनालाई नकार्न सकिन्न । त्यसैले कुनै काम वा आयोजना सम्पन्न गर्न सुन्दर सपना बोकेर समझदारी वा करार गर्ने दुई पक्षले पनि त्यसमा विवाद समाधानका उपाय समावेश गरेका हुन्छन् ।करार मस्यौदा गर्दा विवाद समाधानको उपाय संलग्न गर्ने कामले साझेदारहरूलाई रिस उठ्न सक्छ, किनभने त्यतिन्जेल दुवै पक्षले एकअर्कालाई विश्वास गरेका हुन्छन्, करार बमोजिम काम सम्पन्न हुने सुन्दर सपना देखेका हुन्छन् । यस्तोमा ती विश्वासिला साझेदारहरूबीच करारमा सम्भावित विवाद समाधानको बुँदा पनि राख्नुपर्छ भनी प्रस्ताव गर्ने वकिलको तत्काल जागिर जान सक्छ । वकिलले अनावश्यक रूपमा शंका उठाएको भन्दै ती साझेदारले उसको क्षमता र नियतमा शंका गर्न सक्छन् ।तर एकदुई वर्षपछि त्यस्तै अवस्था नरहन सक्छ । विवाद उत्पन्न भएर कारोबारमै असर पर्न थालेपछि साझेदारहरूले करारका अक्षरअक्षर केलाउन थाल्छन् । त्यसबेला करारमा विवाद समाधानका उपाय सम्बन्धी बुँदा नदेखे उनीहरूले त्यही मस्यौदा गर्ने वकिललाई गाली गर्नेछन् विवाद समाधान सम्बन्धी एउटा बुँदासम्म नराखी करार मस्यौदा गर्ने कस्तो वकिल ? पुनः त्यही वकिलको क्षमता र नियतमाथि प्रश्न उठ्न सक्छ । तसर्थ करारमा विवाद समाधान सम्बन्धी बुँदा लेख्दा चलाखीपूवर्क मस्यौदा गर्नुपर्छ । सबै कुरा तय भइसकेपछि वकिलले अन्त्यमा सानो स्वरमा करारका पक्षहरूलाई विवाद समाधान सम्बन्धी बुँदा प्रस्ताव गरी तत्काल लेख्नुपर्छ । त्यही भएर यस्तो बुँदालाई मिडनाइट क्लज भन्ने गरिन्छ । नेपालको संविधान पनि एक किसिमको करार हो । एकातिर यो सरकारनागरिक करार हो भने, अर्कातर्फ संघीय एकाइहरूबीच पनि आपसी करार हो । संघ, प्रदेश र स्थानीय तहमा अधिकारको बाँडफाँड गरिए अनुरूप संवैधानिक करार कार्यान्वयनका क्रममा विवाद उत्पन्न भए समाधानका उपायहरू पनि संविधानले व्यवस्था गरेको छ । संविधानको भाग ११ मा न्यायपालिका सम्बन्धी व्यवस्था गरी विभिन्न तहका अदालतबाट विवाद समाधानको व्यवस्था गरिएको छ । धारा २१७ ले स्थानीय तहमा न्यायिक समितिको व्यवस्था गरेको छ भने धारा १२७ (२) ले विवाद समाधानका वैकल्पिक उपायहरू पनि अवलम्बन गर्न सकिने बाटो देखाएको छ । तसर्थ संघीय प्रणालीमा विवाद समधानका उपायको सूची फराकिलो हुनसक्छ । संघीयतामा विवाद समाधानको पहिलो उपाय हो विवाद उब्जिने अवस्था हुनै नदिनु । दोस्रो उपाय हो विवाद समाधानका वैकल्पिक उपायहरूको प्रयोग गर्नु । अदालतमा गएर कानुन वा संविधान बमोजिम हकबेहक छुट्याउनुभन्दा पहिला मेलमिलाप जस्ता उपाय प्रयोग गरी विवाद समाधान गर्न सकिन्छ । संघीय एकाइहरूबीच विवाद समाधान गर्ने सम्बन्धमा संविधानको धार २३४ को अन्तरप्रदेश परिषद् हेरिनु आवश्यक छ । यो धारामा संघप्रदेश तथा प्रदेशप्रदेश बीचको राजनीतिक विवाद समाधान गर्न प्रधानमन्त्रीको अध्यक्षतामा गृहमन्त्री, अर्थमन्त्री र सम्बन्धित प्रदेशका मुख्यमन्त्री समेत रहने गरी अन्तरप्रदेश परिषद्को व्यवस्था गरिएको छ । यो परिषद्को बैठकमा विवादसँग सम्बन्धित प्रदेश र केन्द्रका मन्त्री तथा विशेषज्ञलाई समेत आमन्त्रण गर्न सकिन्छ । अन्तरप्रदेश परिषद् प्रभावकारी भएमा धेरै विवाद उत्पन्न हुनुअघि नै र उत्पन्न भइसकेका विवाद पनि अदालत जानु पहिल्यै समाधान हुन सक्छन् । धारा २३४ मा राजनीतिक विवाद भनी उल्लेख गरिएकामा कानुनी र संवैधानिक विवादहरू यो परिषद्ले समाधान गर्न नसक्ने जस्तो देखिए पनि वास्तवमा राजनीतिक विवाद र संवैधानिक विवादको दूरी अत्यन्त कम हुन्छ । संविधान पनि एक अर्थमा राजनीतिक दस्तावेज नै भएको हुनाले राजनीतिक विवादको संवैधानिक पाटो हुन्छ भने संवैधानिक विवादको राजनीतिक पाटो हुन्छ । तसर्थ कुनै विवादको राजनीतिक पक्ष समाधान भयो भने त्यसले त्यो विवादको संवैधानिक पक्ष पनि समाधान गर्न सहयोग गर्छ । नेपालका सन्दर्भमा अन्तरप्रदेश परिषद् प्रभावकारी हुनसकेको छैन । यसको बैठक पनि निकै कम बसेको महसुस हुन्छ । धारा २३४ (२) मा परिषद् बैठक आवश्यकता अनुसार बस्नेछ भनिएकाले लामो समयसम्म वा वर्षौंसम्म बैठक नबस्दा पनि संविधान उल्लंघन भयो भन्न मिल्दैन । तर संविधानको भावना त्यस्तोचाहिँ होइन नै । परिषद् बैठक कम्तीमा वर्षमा दुईतीनपटक बस्नु वाञ्छनीय हुन्छ । तसर्थ अब संविधान संशोधनको प्रस्ताव संसदमा लाँदा यो कुरालाई विचार गर्दै धारा २३४ (२) र (३) लाई संशोधन गरी परिषद् बैठक वर्षमा कम्तीमा दुई पटक बस्ने व्यवस्था गर्नुपर्छ । कुनै बैठकमा कुनै खास विवाद बैठकको विषय सूचीका रूपमा छैन भने सातै प्रदेशका मुख्यमन्त्रीलाई आमन्त्रण गर्ने प्रावधान पनि राख्नुपर्छ । यस्तो हुनसके कुनै विवाद अदालत पुग्नुअघि नै अन्तरप्रदेश परिषद्मा छलफलमा आउन सक्छ । उदाहरणका लागि, प्रदेश २ सरकारले केन्द्रविरुद्ध सर्वोच्च अदालतमा मुद्दा हाल्नु पहिले त्यो विवाद अन्तरप्रदेश परिषद्मा पर्याप्त छलफल भएको भए त्यहीँ समाधान हुने सम्भावना रहन्थ्यो । समाधान नै नभए पनि विवाद पक्षहरू एक ठाउँ बसेर छलफल गर्ने मौका हुने थियो । तर त्यस्तो भएन । संविधानको धारा २३२ ले संघ, प्रदेश र स्थानीय तह बीचको सम्बन्ध सहकारिता, सहअस्तित्व र समन्वयको सिद्धान्तमा आधारित हुन्छ भनेको छ । यसैले पनि अन्तरप्रदेश परिषद् प्रभावकारी भए तीनै तहबीच समन्वय कायम गर्न सहयोग पुग्नेछ ।अन्तरप्रदेश परिषद्का अतिरिक्त विवाद समाधानका अन्य वैकल्पिक उपाय अवलम्बन गर्दा पनि कुरो नसुल्झिए जाने ठाउँ अदालत नै हो । प्रदेश २ र केन्द्र सरकार अदालतमा आमनेसामने भइसकेका छन् । यस्तै अभ्यासले संघीयताको र संघीय विवाद समाधानको भावी दिशानिर्देश गर्नेछन् ।लेखक अधिवक्ता हुन् ।"
भ्रष्टाचार आरोपितले गरे आत्महत्या,"उदयपुर  सरकारी जग्गा व्यक्तिको नाममा दर्ता गरिएको घटनामा लेनदेन गरेको आरोप लागेका मालपोत कार्यालय कलंकीका तत्कालीन नायब सुब्बा हरिप्रसाद आचार्यले आत्महत्या गरेका छन् ।त्रियुगा नगरपालिका १० बोक्से घर भएका ५५ वर्षीय आचार्यलगायत ७ जनालाई अख्तियार दुरुपयोग अनुसन्धान आयोगले जेठ ३ गते भ्रष्टाचार मुद्दा दर्ता गरेको थियो । आचार्य स्वैच्छिक अवकाश लिएर बसेका थिए । शुक्रबार दिउँसो घरबाट निस्किएका आचार्यलाई शनिबार एक किलोमिटर परको शिखरखुट्टे जंगलमा झुन्डिएको अवस्थामा भेटिएको डीएसपी रामकृष्ण केसीले बताए । परिवारका अनुसार उनी काठमाडौंबाट घर आइपुग्नेबित्तिकै झोला र मोबाइल घरमा छाडेर निस्किएका थिए । परिवारले शुक्रबारै प्रहरीलाई केसी हराएको जानकारी गराएको थियो ।जानकारी आएलगत्तै खोजी सुरु गरिएको थियो, केसीले भने, परिवारले दिएको सूचनाका आधारमा खोजी गर्ने क्रममा उनलाई झुन्डिएको अवस्थामा भेटियो । उनी सखुवाको रूखमा प्लास्टिकको डोरीमा झुन्डिएका थिए । यसैबीच आचार्यले लेखेको दुईपन्ने सुसाइड नोट प्रहरीले फेला पारेको छ । उनकै टिसर्टको गोजीमा भेटिएको नोट शुक्रबार बेलुकी ६ बजे लेखिएको उल्लेख छ । आचार्यले २४ गते शुक्रबार बेलुकी ६ बजेको मिति र समय राखेर नोट लेख्नुभएको छ, डीएसपी केसीले भने, त्यसको वैज्ञानिक परीक्षण गरिनेछ । सतीले सपारेको देश रहेछ, मैले दुई पैसा पनि खाएको छैन तर म देशको ठूलो भ्रष्टाचारी भएँ, सुसाइड नोटमा लेखिएको छ, अख्तियार प्रमुख नवीनकुमार घिमिरेको आयु २ सय वर्ष होस् । मजस्तो निर्दोषलाई विशेष अदालतमा मुद्दा छ, रमेश भाइ काठमाडौंले सहयोग गर्नु ।श्रीमतीलाई उनले कान्छो छोरासँगै काठमाडौंमा बस्न भनेर लेखेका छन् । उनले आफ्नो नाममा पुराण नलगाउन पनि भनेको डीएसपी केसीले बताए । नोटमा भैंसी र खसी जतिमा बिक्री हुन्छ, बेचेर सहयोग गरिदिन आफन्तलाई आग्रह गरेका छन् । नोटमा उनले बैंकमा खासै पैसा नभएको बताएका छन् । वाणिज्य, नेपाल, एनसीसी, एनआईसीलगायत बैंकमा केकति पैसा छ, मैले चेक दराजभित्रको सानो ब्यागमा राखेको छु, उनले लेखेका छन् । उनले छोरालाई स्नातक पढाउन नसकेकामा पछुतो लागेको उल्लेख गरेका छन् । साथै संगठनका साथीहरूले आफूलाई बुझ्ने पनि बताएका छन् । अख्तियार दुरुपयोग अनुसन्धान आयोगका अनुसार सावित बाँडभन्ज्याङ गाविस ३ को पाताल तथा ठोट्ने खोला र चिसापानी सामुदायिक वन उपभोक्ता समूहको सरकारी जग्गा व्यक्तिको स्वामित्वमा गएको विषयमा छानबिनक्रममा उनी दोषी देखिएका थिए । उक्त जग्गा व्यक्तिको स्वामित्वमा रहेको सुयल हाउजिङ कम्पनीका नाममा मालपोत कार्यालय कलंकीले गैरकानुनी स्रेस्ता खडा गरेर पुर्जासमेत उपलब्ध गराएको उजुरी परेको थियो ।घटनामा मालपोत अधिकृत शिवप्रसाद रिमालसहित अन्यविरुद्ध भ्रष्टाचार निवारण ऐनबमोजिम कारबाही भएको थियो । उनीहरूले त्यसबेलाको न्यूनतम सरकारी मूल्यांकनअनुसार २ करोड २१ लाख १० हजार रुपैयाँ पर्ने सरकारी जग्गा हडप्ने उद्देश्यले गैरकानुनी कार्य गरेको अख्तियारको ठहर थियो ।आयोगले नक्कली जग्गा धनी मीनाकुमारी थापा, कम्पनीका सञ्चालक रामकुमार सुयल थापा, नक्कली जग्गा धनी मीनाका वारेस दीपेन्द्रविक्रम शाह, अधिवक्ता बाबुराम शर्मा रेग्मी र योगेन्द्र पोखरेलविरुद्ध विशेष अदालत काठमाडौंमा मुद्दा दायर गरेको थियो ।उनका सहकर्मीका अनुसार आचार्यले कलंकी मालपोत कार्यालयमा भएको कमीकमजोरीबारे सुनाउँदै आएका थिए । झापाबाट सरुवा भएर गएको महिना नबित्दै अख्तियारले फाइल कब्जा गरेको थियो । वर्षौं पहिलेदेखि सुयल हाउजिङ कम्पनीका सञ्चालकले जग्गाको नामसारीको विषयमा लपनछपन गर्दै आएको र अन्तिम समयमा सही गर्ने बेला आचार्य परेको ती सहकर्मीले बताए । अख्तियारले विशेष अदालतमा मुद्दा दर्ता गर्नुअगाडि नै मालपोतले उक्त जग्गाको नामसारी दर्ता खारेज गरिसकेको थियो ।"
"पाँचविरुद्ध मुद्दा, दुई कर्मचारी पक्राउ","काठमाडौं घूस लिएको आरोपमा अख्तियारले तीन इन्जिनियरसहित पाँच कर्मचारीविरुद्ध सोमबार विशेष अदालतमा भ्रष्टाचार मुद्दा दायर गरेको छ । सिरहाको गोलबजार नगरपालिकाका इन्जिनियर जगदीशप्रसाद साह, सबइन्जिनियर उमा श्रेष्ठ, सर्लाहीको रामनगर नगरपालिकाका इन्जिनियर रामजीबाबु यादव, डिभिजन सडक कार्यालय दमौलीका कम्प्युटर अपरेटर प्रकाश पौडेल र सशस्त्र प्रहरी बल नं ४ गण इनरुवाका जवान बलराम यादवविरुद्ध मुद्दा दायर गरेको हो । विद्यालयको शौचालय निर्माणको भुक्तानी दिने क्रममा साह र श्रेष्ठले घूस लिएको अख्तियारले जनाएको छ ।इन्जिनियर यादवविरुद्ध समेत मुद्दा दायर गरेको छ । विद्युत् जडानको प्राविधिक मूल्यांकन गरिदिने र भुक्तानी सहज बनाइदिने नाममा सेवाग्राहीसँग इन्जिनियर यादवले ५० हजार रुपैयाँ घूस लिएको पुष्टि भएको, पौडेलले सडक स्तरोन्नतिसम्बन्धी योजनाको भुक्तानी गरिदिएबापत १ लाख ७५ हजार र प्रहरी जवान यादवले व्यापार व्यवसाय सहज बनाइदिएबापत सेवाग्राहीसँग १ लाख ५० हजार घूस लिएको पुष्टि भएकाले उनीहरूविरुद्ध मुद्दा दायर गरिएको अख्तियारले जनाएको छ । यसैगरी डोटी र दाङमा दुई जनालाई घूससहित पक्राउ परेका छन् । काठ मिलाइदिने भन्दै ठेकेदारबाट लिएको ३ लाख २६ हजार घूससहित सबडिभिजन कार्यालय बीपीनगर डोटीका सहायक वन अधिकृत सुरेशचन्द्र डीसी र प्रवेश परीक्षामा पास गराइदिने भन्दै विद्यार्थीबाट लिएको १० हजार रुपैयाँसहित दाङको घोराही१८ को रझेना माविका शिक्षक गणेश केसीलाई पक्राउ गरिएको आयोगले जनाएको छ ।डोटीको जोरायल क्षेत्रमा २० वर्षदेखि कार्यरत डिसीलाई दुई साताको निगरानीपछि अख्तियारको टोलीले आइतबार पक्राउ गरेको हो । एक महिनाअघि डोटीबाट कञ्चनपुर सरुवा भएका डीसीले गत बुधबारमात्रै रमाना लिएका थिए । सरुवा भए पनि उनले बीपीनगर वन सबडिभिजन कार्यालयको प्रमुखको हैसियतमा विभिन्न सामुदायिक वन र काठका ठेकेदारसँग रकम असुल गर्दै आएको सूचना आयोगको टोलीले पाएको थियो । डडेलधुरा भात्काँडाको एक होटलमा रकम लिएको अवस्थामा फेला पारेपछि उनलाई पक्राउ गरिएको हो ।डीसीले सरुवा हुनुअघि आफू प्रमुख रहेको बीपीनगर सबडिभिजनअन्तर्गतका विभिन्न सामुदायिक वनमा ५६ हजार क्युफिट काठ कटानीको आदेश दिएका थिए । प्रतिक्युफिट ५० रुपैयाँका दरले आफूले कमिसन पाउनुपर्ने भन्दै उनी सरुवा भएको एक महिना बितिसक्दा पनि नयाँ कार्य क्षेत्रमा गएका थिएनन् ।"
त्रिशूलीमा दुर्घटना ३१ वर्षमा खसे २६९ बस,"धादिङ  पृथ्वी राजमार्गको धादिङ खण्डमा अधिकांश ठूला सवारी दुर्घटना बिहानीपख भएका छन् । काठमाडौं हिँडेका लामो दूरीका सवारी दिवाभन्दा रात्रि सेवाका धेरै परेका छन् । मुग्लिनदेखि बेनीघाट र गजुरी गाउँपालिकाको आदमघाटसम्मको ६५ किमि दूरीमा धेरै ठूला दुर्घटना भएका छन् । अधिकांश दुर्घटना राति १ बजेदेखि बिहान ५ बजेको समयमा भएका छन् ।गत शुक्रबार बिहान सर्लाहीको मलंगवाबाट एकैजना चालक जीवन विकले रातभर हाँकेर ल्याएको बस बेनीघाट मालिंगामा दुर्घटना भयो । घटनामा ११ जनाको शव फेला परेको छ । १६ जनाको जीवितै उद्धार भयो । बेपत्ता १९ जनाभन्दा बढी यात्रुको अझै खोजी कार्य जारी छ । जिल्ला ट्राफिक कार्यालय गजुरीका अनुसार गत आर्थिक वर्ष धादिङ जिल्लाअन्तर्गत पर्ने ८६ किमिको दूरीमा पृथ्वी राजमार्ग खण्डमा १ सय ३८ दुर्घटना भए । त्यसमा ९३ जनाको मृत्यु भयो भने १ सय २३ जना सख्त र २ सय १० जना सामान्य घाइते भए । प्रहरी निरीक्षक नेत्रप्रसाद भट्टका अनुसार अधिकांश दुर्घटनाको कारणमा बिहानीपखको निद्रा, चालकको लापरबाही, तीव्र गति, मादक र लागूपदार्थ सेवन र अर्को सवारीलाई ओभरटेक गर्नु आदि छन् । हालसम्मका नयाँपुराना तथ्यांक अध्ययन गर्दा पृथ्वी राजमार्गमा मात्रै २०४५ सालयता २ सय ६९ वटा यात्रुबस दुर्घटना भएको रेकर्ड छ, उनले भने, यहाँ बाटो घुमाउरो छ । जोगाएर नकुदाए सोझै त्रिशूलीमा पुगिन्छ, लामो दूरी चलाएर आएका ड्राइभर थाकेर निदाउँदा धेरै दुर्घटना भएका छन् । तीव्र गति र चालकले मादक र लागूपदार्थ सेवन गरेको पनि घटनाको अनुसन्धानमा भेटिएको उनले बताए । चीन सरकारले २०३४ मा पृथ्वी राजमार्ग नेपाल सरकारलाई हस्तान्तरण गरेयता भएका दुर्घटनाको रेकर्ड ट्राफिक प्रहरीमा २०४५ सालदेखिको छ । २०४५ भदौमा जोगीमारामा पहिरो आएर बस त्रिशूलीमा खसेको थियो । तत्कालीन सरकारले बंगलादेशबाट गोताखोर ल्याएर ३५ दिनसम्म खोजतलास गरे पनि ३४ जना यात्रु र बसको पत्तो लागेन । सरकारले त्यतिबेला उद्धारकर्मीका लागि करिब १५ लाख खर्च गरेको थियो, त्यसबेला खर्च व्यवस्थापन गर्ने तत्कालीन जिल्ला वन कार्यालयका लेखापाल सीतारामप्रसाद बर्माले भने । जोगीमाराकै ज्यामिरेघाटबाट २०६२ फागुन २३ मा भएको बस दुर्घटना हालसम्मकै ठूलो मानिन्छ । काठमाडौंबाट धरान जाँदै गरेको तिलगंगा यातायातको रात्रिबस साँझ ५ बजे त्रिशूलीमा खस्दा ५६ जनाको घटनास्थलमै मृत्यु भएको थियो । तत्कालीन अवस्थामा समयमै उद्धार र उपचार नभएका कारण धेरै यात्रुले ज्यान गुमाएका थिए । मुक्तिनाथबाट फर्कंदै गरेका पूर्वगृहमन्त्री माधवप्रसाद घिमिरे मुग्लिन नजिकैको साबिक दारेचोकको घोप्टेभीरबाट २०७३ असोज १० मा भाइहरू र आमासमेत सपरिवार त्रिशूलीमा खसे । आफैंले हाँकेर ल्याएको उक्त जिप र घिमिरे फेलै परेनन् । उक्त जिप खसेकै स्थानमा तीन दिनअघि चाउचाउ बोकेको ट्रक खस्यो । घोप्टेभीरमा २०६४ भदौ १६ मा ४२ जना बौद्धमार्गर् ीबोकेर धरानबाट काठमाडौं जाँदै गरेको मकालु यातायातको रात्रिबस खस्यो । कोही यात्रु बचेनन्, बस र शव निकाल्न एक साता समय लाग्यो । २०६८ दसैंताका काठमाडौंबाट गोरखातर्फ जाँदै गरेका ४८ जना बेलायती सेनाका जवान र परिवारहरू चढेको बस गजुरीको घाटबेंसी नजिकै बांगेमोडबाट खसेको थियो । घटनामा चारजना बाँचे । नदीको भुमरी परेको ठाउँबाट ४४ जनाको शव झिक्न बंगलादेशबाट गोताखोर बोलाइयो । बस र सबैको शव झिक्न चार दिन लागेको थियो । सोही स्थानमा २०७४ कात्तिक ११ मा छठ मनाएर सप्तरीबाट काठमाडौं फिर्दै गरेका चढेको बस दुर्घटना भएको थियो । घटनामा उद्धारपछि १५ जना बाँचे भने ३४ जनाको मृत्यु भयो । उक्त यात्रुबसको तेस्रो पक्ष बिमा नवीकरण भएको थिएन । त्यसैले मृतक र घाइते कसैले पनि नियमानुसार पाउनुपर्ने बिमा रकम र औषधोपचार खर्च पाएनन् । उक्त बसका चालक सन्तोष चौधरी अहिले कारागारमा छन् । गत जेठ २ को बिहान काँकडभिट्टाबाट काठमाडौंका लागि छुटेको ना७ख ४३८७ नम्बरको यात्रुबस गजुरीको जहरेखेतमा त्रिशूली नदीमा खस्दा १५ जनाको मृत्यु भयो । चालक परिवर्तन भएको केहीबेरमै दुर्घटना भएको थियो । पृथ्वी राजमार्ग भएर दैनिक १० हजारभन्दा बढी सवारीसाधन ओहोरदोहर गर्छन् । सडक धेरै ठाउँमा साँघुरो र जीर्ण छ, यसैमा चालकहरू अरू सवारीलाई उछिन्न लागिपर्छन् । तीव्र गतिमा कुदाउँछन् । पृथ्वी राजमार्गको मुग्लिनदेखि महेशदोभानसम्मको क्षेत्रमा त्रिशूली नदी पर्छ । सडकको डिलमुनि रहेको नदीमा कुनै गाडी खस्दा त्यसमा सवार मानिस बाँच्न मुस्किल छ । लामो दूरीका सार्वजनिक यातायातमा दुई जना चालक राख्नुपर्नेमा एउटैले चलाउने समस्या त छँदै छ, सडक मर्मत दिगो नहुनु पनि दुर्घटना न्यूनीकरणको बाधक छ । २०२४ सालमा देशभरि दुई हजार वटा सवारीसाधन भएका बेला सोही संख्यालाई आधार मानेर निर्माण गरिएको सडकमा हजारौं गाडी थपिए । सडकको क्षमता विस्तार भएन । १० टन क्षमताका लागि बनाइएको राजमार्गमा ४० टनभन्दा बढी बोकेर मालवाहक गाडी चल्छन् । दुर्घटनाबाट जोगाउन सडक किनारमा राख्नुपर्ने सुरक्षा उपाय पनि छैनन् । दुर्घटना हुँदा तत्काल उद्धार गर्न संयन्त्र पनि तयार गर्नैपर्छ, गजुरी निवासी उद्योग वाणिज्य संघका केन्द्रीय सदस्य चन्द्रकान्त अधिकारीले भने, थपिएको सवारी चापको तुलनामा सडक विस्तार र ट्राफिक नियममा कडाइ पनि आवश्यक छ ।"
बेपत्ता खोज्न ५ जिल्लाका प्रहरी,"धादिङ पृथ्वी राजमार्गको बेनीघाट रोराङ३ मालिंगामा शुक्रबार भएको बस दुर्घटनाका बेपत्ता यात्रुको खोजी कार्य प्रभावकारी बनाउन जिल्ला प्रशासन कार्यालय धादिङले चार जिल्लासँग समन्वय गरेको छ । प्रमुख जिल्ला अधिकारी भागीरथ पाण्डेको अगुवाइमा त्रिशूली नदी बग्ने चारवटै जिल्लाका स्थानीय प्रशासन र सुरक्षा पदाधिकारी सम्मिलित टोलीले धादिङ, गोरखा, चितवन, तनहुँ र पूर्वी नवलपरासी जिल्लामा पुगेर तटीय क्षेत्रमा खोजतलास प्रभावकारी बनाउन आग्रह गरेको छ । बेपत्ता यात्रुका आफन्त पनि उक्त समन्वय बैठकमा सहभागी भए । बाढी आएको समय परेकाले बगाएका सामान र शवहरू धेरैजसो नवलपरासीको त्रिवेणी बाँधमा फेला पर्ने अनुमान छ । त्यहाँ कुनै शव फेला परेमा जानकारी गराउन आग्रह गरिएको धादिङका प्रहरी प्रमुख एसपी राजकुमार बैदवारले बताए । आइतबारमात्रै उक्त बाँधको भारततर्फको १७ नम्बर गेटमा शव तैरिरहेको अवस्थामा देखिएको थियो । बगाएका सामान तैरिने त्रिशूलीका सबै सम्भावित भुमरी परेका ठाउँमा निगरानी बढाएका छौं, एसपी बैदवारले भने । गत शुक्रबार सर्लाहीको मलंगवाबाट काठमाडौं जाँदै गरेको ४५ जना सवार ना६ख ७४६९ नम्बरको बस धादिङको मालिंगा सलाङघाटमा दुर्घटना भएको थियो । घटनामा मृत्यु भएका ११ जनाको शव फेला परेको छ । उक्त बसका अन्य १९ जना यात्रु र केही नाम खुल्न नसकेका काखे बालक बेपत्ता भएको आशंका गरिएको प्रजिअ पाण्डेले बताए । त्रिशूली किनारमा हिँडेर खोज्न सक्ने अवस्था नरहेकाले जलयात्रा गराउने ६ वटा रिसोर्टलाई पनि सतर्क गराइएको छ, उनले भने । काठमाडौंको ट्रमा सेन्टरमा उपचार भइरहेका घाइतेमा भारत सीतामढीका ४० वर्षीय धीरेन्द्र कुमार, सर्लाहीको कविलास४ बस्ने ३२ वर्षीय विजय यादव र सर्लाहीकै हरिहरपुरका चालक ४० वर्षीय जीवन विक छन् ।"
न्यायको आस मरेको छैन,"दैलेख  छोरा डेकेन्द्रराज थापाको स्मृतिमा सोमबार घरनजिकै भइरहेको कार्यक्रम बाल्कोनीबाट हेर्दा गंगामाया एकाएक भावुक बनिन् । सँगै छोराको हत्यारालाई सरकारले पक्राउ गरेर कारबाही गर्न नसकेको गुनासो पनि गरिन् । हत्या गर्नेमाथि कारबाही भए छोराको आत्माले शान्ति पाउँथ्यो, उनले भनिन्, न्याय पाउने आशा मरेको छैन ।सरकारसँग ठोस प्रमाण र सबुत हुँदा पनि हत्यारा पक्राउ गर्न बेवास्ता गरिरहेको उनको आरोप छ । उनले न्यायका लागि लामो समयदेखि भौतारिरहेको बताइन् । छोराका हत्यारामाथि कारबाही भएको देख्ने ठूलो धोको रहेको उनले सुनाइन् । पत्रकार डेकेन्द्रका कान्छा भाइ यज्ञराजले जिल्ला अदालतले २०७१ मंसिर २१ गते हत्यारा पक्राउको फैसला गरे पनि प्रहरीले चासो नदेखाएको गुनासो गरे । हत्यामा संलग्न भनिएका ४ जना फरार रहेको भनिए पनि स्थानीय प्रशासनले खोजीमा बेवास्ता गरिरहेको उनको आरोप छ । हत्यारामाथि राजनीतिक संरक्षण हुँदा हामी थप पीडामा परेका छौं, पटकपटक प्रहरीप्रशासनलाई हत्याराको घर देखाउँदासमेत बेवास्ता गरियो, उनले भने, हामीलाई न्याय चाहियो अरू केही चाहिएन । जिल्लामा आउने सबै सुरक्षा अधिकारीले सुरुमा हत्यारा पक्राउ गर्ने बचन दिए पनि पछि माथिको आदेश नभएको भन्दै पन्छिने गरेको उनी बताउँछन् । तत्कालीन माओवादी कार्यकर्ताद्वारा हत्या भएलगत्तै आन्दोलन छेडेका स्थानीय पत्रकारसमेत सुस्ताएको परिवारको गुनासो छ । तर हत्यारालाई कानुनी कठघरामा नभ्याएसम्म न्यायको लडाइँ जारी राख्ने स्थानीय सञ्चारकर्मी बताउँछन् । सञ्चारकर्मी विष्णु शर्माले न्यायालयले फरार सूचीमा राखेका व्यक्ति खुलेआम हिँड्डुल गर्दासमेत स्थानीय प्रशासनले पक्राउ गर्न नसकेको आरोप लगाए । किन ती व्यक्तिको खोजीमा सरकारको ध्यान गएन ? उनले भने, डेकेन्द्रका हत्यारा पक्राउ गर्न सरकार गम्भीर नभए फेरि आन्दोलित हुन तयार छौं ।नेपाल पत्रकार महासंघ, दैलेखका अध्यक्ष चक्र केसीले उनको न्यायका लागि निरन्तर खबरदारी गरिरहेको बताए । सरकारलाई ध्यानाकर्षण गराइरहेका छौं, उनले भने, हत्याको डेढ दशक बितिसक्दा पनि सरकार गम्भीर देखिएको छैन ।१५ वर्षअघि नौमुलेको द्वारीमा तत्कालीन माओवादी कार्यकर्ताले पत्रकार डेकेन्द्रराजलाई जिउँदै खाल्डोमा गाडेका थिए । २०६१ साउन २७ गते तत्कालीन माओवादीले विज्ञप्तिमार्फत हत्याको पुष्टि गरेको थियो । तत्कालीन माओवादीले बजारमा सञ्चालित खानेपानीको पाइपलाइन काटेपछि छलफल गर्न गएका बेला डेकेन्द्रराजले ज्यान गुमाएका थिए । २०६५ सालमा उनको शव उत्खनन गरिएको थियो ।"
महाधिवेशन प्रतिनिधिलाई प्रशिक्षण,"काठमाडौं कांग्रेसले महाधिवेशन प्रतिनिधिलाई प्रशिक्षण दिने भएको छ । पार्टीको नीति अनुसन्धान तथा प्रशिक्षण प्रतिष्ठानले पहिलो चरणमा तीन प्रदेशमा प्रशिक्षण चलाउने भएको हो । दोस्रोमा अन्य चारमा प्रशिक्षण हुनेछ । प्रशिक्षणमा पार्टीको सांगठनिक संरचना, विधान र विशेषता, पार्टीको राजनीतिक, आर्थिक दृष्टिकोण, कम्युनिस्ट पार्टीको नेतृत्वमा रहेको सरकारको मूल्यांकन जस्ता सवालमा प्रशिक्षण दिइने सोमबार जारी विज्ञप्तिमा छ । महाधिवेशन प्रतिनिधि पार्टीका अगुवा कार्यकर्ता हुन् । १३ औं महाधिवेशनमा निर्वाचित मुलुकभरका प्रतिनिधिको संख्या करिब तीन हजार छ । उपसभापति विमलेन्द्र निधि नेतृत्वकोप्रतिष्ठानले गण्डकीको पोखरामा साउन ३१ र ३२, प्रदेश ५ को भैरहवामा भदौ २ र ३ र भदौ ५ र ६ मा कर्णाली प्रदेशको सुर्खेतमा प्रशिक्षण गर्ने भएको हो ।"
बजेटै नल्याई खर्च,"काठमाडौं  बजेट पारित नगरी खर्च गरिरहेका गाउँ तथा नगरपालिकालाई कुनै पनि सुविधा नदिन संघीय मामिला तथा सामान्य प्रशासन मन्त्रालयले अर्थ मन्त्रालय र वित्त आयोगलाई परिपत्र गरेको छ । मन्त्रालयका अनुसार मुलुकभरका १९ गाउँपालिका र १३ नगरपालिकाले चालु आर्थिक वर्षको बजेट ल्याएका छैनन् । बजेट नल्याई गरिएको खर्च गैरकानुनी हो । स्थानीय सरकार सञ्चालन ऐन, २०७४ को दफा ७१ मा असार १० गतेभित्र गाउँ तथा नगरसभामा बजेट पेस गरिसक्नुपर्ने, असार २५ भित्र छलफल र मसान्तभित्र पास गरिसक्नुपर्ने व्यवस्था छ । तर ३२ वटा स्थानीय तहले गैरकानुनी रूपमा खर्च तथा कर असुली गरिरहेका छन् । समयमै बजेट नल्याएका स्थानीय तह सबैभन्दा बढी २२ वटा प्रदेश २ मा छन् । काभ्रेका तीन, रूपन्देहीका दुई र संखुवासभा, भक्तपुर, कञ्चनपुर, धादिङ र बाजुराका एकएक स्थानीय तहले बजेट ल्याएका छैनन् । दलीय भागबन्डा र आन्तरिक किचलोका कारण ३२ स्थानीय तहले समयमै बजेट ल्याउन नसकेका हुन् । संखुवासभाको भोटखोला गाउँपालिकाका अध्यक्ष तेम्बा भोटेले भने योजना तर्जुमामा ढिलाइ भएकाले समयमै बजेट पेस गर्न नसकिएको बताए । आगामी दिनमा यसलाई सुधार गर्छौं, उनले भने । भक्तपुरको मध्यपुर थिमि नगरपालिकामा प्रमुख र उपप्रमुखबीच विवादले बजेट पेस भए पनि पारित भएको छैन । प्रमुख मदनसुन्दर श्रेष्ठ नेकपा र उपप्रमुख अञ्जनादेवी मधिकर्मी कांग्रेसका हुन् । संघीय मामिला तथा सामान्य प्रशासन मन्त्रालयका प्रवक्ता भूपाल बरालका अनुसार गाउँ तथा नगरसभाबाट बजेट पास नभई खर्च गर्न र कर उठाउन पाइँदैन । त्यस्ता स्थानीय तहले केन्द्रबाट कुनै पनि सुविधा पाउनु हुँदैन, प्रवक्ता बरालले भने, कतिपय स्थानीय तहले ढिलो गरेर बजेट ल्याए । त्यसमा केही हदसम्म लचकता अपनाउन सकिन्छ । उनले प्रमुखअध्यक्ष र उपप्रमुखउपाध्यक्ष भिन्नाभिन्नै राजनीतिक दलको हुँदा कतिपय स्थानीय तहले बजेट ल्याउन नसकेको बताए । वित्त आयोगका अध्यक्ष बालानन्द पौडेलले नीति तथा कार्यक्रम र बजेट पारित नगरी कर असुल र बजेट सञ्चालन गर्नु आर्थिक अपराध भएको बताए । उनले गाउँनगरसभाबाट कानुनविपरीत बजेट खर्च गरेको पाइए कोष तथा लेखा नियन्त्रण कार्यालयका कर्मचारी कारबाहीको भागीदार हुने बताए । गतवर्ष केन्द्रले नै बजेट खर्चको अख्तियारी दिएकाले कारबाही नगरिए पनि अब त्यस्तो छुट कसैलाई नहुने उनले बताए । कानुनले तोकेको समयभित्र नीति तथा कार्यक्रम र बजेट नल्याउने स्थानीय सरकारलाई केन्द्रबाट जाने सबै सुविधा अर्थ मन्त्रालयले रोक्नुपर्ने उनले बताए । कानुन उल्लंघन गर्ने स्थानीय तहलाई बजेटको अख्तियारी दिइएको पाइए महालेखा नियन्त्रक र कोष तथा लेखा नियन्त्रण कार्यालय जवाफदेही हुन्छन्, उनले भने । स्थानीय तहले आन्तरिक स्रोत व्यवस्थापनका लागि सभाबाट कानुन पास गरेर भूमि कर, घरजग्गा बहाल कर, व्यवसाय कर, बहाल (बिस्टोरी) शुल्क, पार्किङ शुल्क, जडिबुटीकवाडी तथा जीवजन्तु कर र सेवा शुल्क उठाउन पाउँछन् । तर नीति तथा कार्यक्रम र बजेटबिना कर उठाउन नपाइने कानुनी व्यवस्था छ । स्थानीय तह एउटै स्वरूपमासरकारले मुलुकभरका स्थानीय तहको भौतिक संरचना एकै प्रकारको बनाउने भएको छ । संघीय मामिला तथा सामान्य प्रशासन मन्त्रालय अस्थायी भवनमा सञ्चालित स्थानीय तहको भौतिक संरचनाका लागि गुरुयोजना निर्माणमा जुटेको छ । यसै वर्षभित्र संरचनाको डिजाइन बनाइसक्ने मन्त्रालयले जनाएको छ । ७ सय ५३ स्थानीय तहमध्ये धेरैजसो पुरानो भवन र अस्थायी संरचनामा सञ्चालित छन् । अस्थायी र पुराना संरचनामा बनेका पालिका कार्यालयलाई प्राथमिकताका आधारमा क्रमशः नयाँ भवनमा सार्छौं, संघीय मामिला तथा सामान्य प्रशासन सचिव यादवप्रसाद कोइरालाले भने । उनले भौतिक संरचनामा एकरूपता ल्याउँदा खर्च पारदर्शी हुने बताए ।"
"बर्खा गयो, यार्तुङ आयो","मुस्ताङ  गहुँ र उवा थन्क्याएपछि मुस्ताङी यतिबेला फुर्सदिला छन् । गुलियोतीतेफापर र स्याउ पाक्ने बेला भइसकेको छैन । बर्खालाई बिदाई गर्दा मुस्ताङको वारागुङ मुक्तिक्षेत्रमा पर्व चल्छ । मुस्ताङ यतिखेर यार्तुङ मनाइरहेछ । वारागुङ मुक्तिक्षेत्र गाउँपालिकाका स्थानीयले साउनको औंसीदेखि भदौको औंसीसम्म एक महिना यार्तुङ मनाउँछन् । गाउँपालिकाभित्रका १९ गाउँले एक महिनाभित्र फरकफरक दिन यो पर्व मनाउने गर्छन् । साउनको औंसीमा झोङ, पुटाक गाउँमा मनाइन्छ । दसमीमा खिंगा गाउँ, जनैपूर्णिमामा मुक्तिनाथ र झारकोट र भदौको औंसीमा छेंगुरका स्थानीय यार्तुङमा रमाउँछन् ।खिंगाका स्थानीय नाम्ग्या गुरुङका अनुसार यार्तुङको कहिलेदेखि मनाउन थालिएको भन्ने यकिन इतिहास छैन । थाहा भएसम्म धेरैअघिबाट हो । उनी यार्तुङलाई प्रकृति पुज्ने पर्वका रूपमा मान्छन् । यार्तुङपछि लेकमा घाँस पहेंलो हुँदै जान्छ, दिन छोटिँदै जान्छन्, जाडो बढ्दै जान्छ, उनले भने, बर्खा सकिएपछि हर्षोल्लास हुन्छ । तिब्बती भाषामा यार को अर्थ बर्खा र तुङ को अर्थ मेला हुन्छ । यतिबेला टाढा भएका आफन्त गाउँ फर्कर्न्छन् । वारागुङका घरघरमा मिठोमसिनो खान्छन् । आआफ्नो गाउँमा भेला भएर नाचगानमा रमाउँछन् । गहुँको रोटी, याकको मासु, फापरको पिठोका परिकार, उवाको जाँड र रक्सीले यार्तुङ मनाउँछन् । गाउँमा भेला हुँदा पुर्ख्यौली पहिरन लगाउनुपर्छ । पुस्तौं पुराना घोचेन (बख्खु), ढोचा लगाएर यार्तुङमा सहभागी हुँदा आँटेताकेको पुग्ने जनविश्वास छ । अलि अघिका पुस्ताले च्यातिएकै भए पनि सयडेढ सय वर्ष पुराना पहिरन लगाउँछन्, ४९ वर्षीय नाम्ग्या गुरुङले भने, अहिलेको पुस्ताले नयाँ सिलाउने चलन छ । कपडाको गुणस्तर अनुसार घोचेनको मूल्य ३० हजारदेखि ४ लाख रुपैयाँसम्म पर्छ । बनारस र तिब्बतबाट घोचेन आउँछन् । किन्ने क्षमता नहुनेले आफन्तसँग सरसापट गर्छन् । यार्तुङको समयमा स्थानीयले विशेषगरी गरगहना सापटी मागेर लगाउने चलन पनि छ । यार्तुङ घोडचढीसँग पनि जोडिन्छ । मेला लाग्ने ठाउँमा हरेक घरले एकएक घोडा ल्याउँछन् । घोडा नहुने घरले दुईवटा भएकासँग मागेर ल्याउँछन् । घोडाले देखाउने कौशलले समाजमा इज्जत उँचो बनाउने विश्वास गरिन्छ । आजकल घोडाको मूल्य ६० हजारदेखि ५ लाख रुपैयाँसम्म पर्छ । जेजे बेचेर भए पनि गतिलो घोडा पाल्छु भन्ने भावना यहाँका मानिसमा हुन्छ, गुरुङले भने, यार्तुङमा देखाउनै भए पनि वर्षभरि घोडाको रेखदेख गरिन्छ । मुस्ताङका युवाले घोडचढी कौशल देखाउने अवसरका रूपमा यार्तुङलाई लिन्छन् । घोडा बजोडले कुद्छ । घोडा कुँदाउनेले भुइँमा भएको खादा र पैसा टिप्ने चलन छ । धेरै खादा, पैसा टिप्न सक्ने घोडाचढी विजेता ठहरिन्छन् । मेलामा स्थानीय स्याब्रो नाच्छन् । एकातर्फ पुरुष र अर्कोतर्फ महिलाले हात गाँसेर गीत गाउँदै नाचिन्छ । सबैको भलो होस् भनेर गीतमार्फत् आशीर्वाद दिइन्छ । कागबेनीकी लक्ष्मी गुरुङले साथीभाइ, नाता, कुटुम्ब मिलेर दिल खोलेर यार्तुङमा स्याब्रो नाच्ने बताइन् । उनका अनुसार हिमाली भेग, लेकमा फुल्ने फूलको बयान स्याब्रोमा हुन्छ । स्थानीय भाषामा वारागुङको अर्थ मध्यम अर्थात् बीचको ठाउँ हो । उत्तरपट्टि अग्लो तिब्बत र दक्षिणपट्टिको समथर भूभाग बीच भएकाले यसलाई वारागुङ भनिएको हो । हिमाली भेगहरू मनाङ, गोरखाको चुमनुब्री, डोल्पामा समेत यार्तुङ मनाइन्छ । मुक्तिनाथ रानीपौवाका व्यवसायी सुरज गुरुङका अनुसार पहिला तिब्बती क्यालेन्डरअनुसार यार्तुङ मनाइन्थ्यो । अहिले भने नेपाली पात्रोअनुसार नै मनाइन्छ । साउन औंसी, दशमी, पूर्णिमा र भदौको औंसीमा आआफ्नो गाउँमा मनाइने यार्तुङ हाल १९ गाउँले सामूहिक रूपमा मनाउँछन् । मुक्तिनाथ रानीपौवाको जनप्रिय युवा क्लबले ८ वर्षअघि यार्तुङलाई महोत्सवको रूपमा मनाउन सुरु गरेको थियो । भदौ पूर्णिमाको अवसरमा यो वर्षदेखि भने गाउँपालिकाले सहकार्य गरेको छ । १९ वटै गाउँमा आआफ्नै तरिकाले मनाउनुहुन्छ, जनप्रिय युवा क्लबका सल्लाहकार नाम्ग्या वाडीले भने, नयाँ पुस्ताले छोड्दै गएपछि यसलाई बचाउनुपर्छ भनेर महोत्सवकै रूप दिएका हौं । गाउँपालिका अध्यक्ष फेञ्चोक छेप्तेन गुरुङका अनुसार मुक्तिनाथ क्षेत्रमा यार्तुङ मनाउने दिन स्थानीय आआफ्नो घोडा सजाएर गुम्बामा भेला हुन्छन् । मुक्तिनाथ मन्दिर पुग्छन् । त्यहाँ रहेको नरसिंह गुम्बामा पूजाआजा गरी साँझतिर आफ्नो टोलमा फर्कन्छन् । घोडचढीका लागि तयार गरिएको स्थानमा स्थानीय युवाले घोडा दौडाउने कौशल प्रदर्शन गर्छन् । सोमबार महोत्सव उद्घाटनमा गण्डकीका मुख्यमन्त्री पृथ्वीसुब्बा गुरुङ मुक्तिनाथ पुगे । यहाँको विकट भूगोल, लुकेका ठाउँ, शिक्षा, स्वास्थ्यको अभावले बढी गरिबी थियो, उनले भने, पहिला अभिशाप भएका चिज अहिले वरदान हुँदै गएका छन् । गाउँपालिकाका प्रमुख प्रशासकीय अधिकृत दीपक रेग्मीका अनुसार महोत्सव सुरु हन थालेदेखि घोडचढीलाई प्रतियोगिताको रूपमा मनाउन थालिएको छ । ३५ किलोमिटर र १५ किलोमिटर गरी दुई फरक दुरीको घोडा दौड प्रतियोगिता महोत्सवमा हुने छन् । घोडा दौड झारकोटदेखि रानीपौवासम्म तय गरिएको छ । विजेताले ५० हजार, दोस्रोले ३० हजार र तेस्रो हुनेले २० हजार रुपैयाँ प्राप्त गर्नेछन् । तारा खेल (आर्चरी), सेभेनएसाइड फुटबल प्रतियोगिता, विविध सांस्कृतिक कार्यक्रम महोत्सव अवधिभर हुन्छन् । हिमालको काखमा मुक्तिनाथका साथमा याकमा सवार गर्न सकिन्छ । गाउँपालिका भित्रका १९ गाँउकै परम्परागत भेषभूषा प्रदर्शन महोत्सवमा हुन्छ । ऐतिहासिक मास्क डान्स महोत्सवको आकर्षण हो । महोत्सवमा दुई करोड रुपैयाँ बराबरको कारोबार गर्ने लक्ष्य राखिएको छ । १० हजार दर्शकले महोत्सव अवलोकन गर्ने अनुमान छ । फापरको पिठो, खुपार्नी, स्याउ तथा जिम्मु लगायत स्थानीय उत्पादन विक्री वितरणमा राखिएको छ । पर्यटन बोर्डका पोखरा कार्यालय प्रबन्धक सूर्य थपलिया महोत्सवले प्रदेश सरकारको आन्तरिक भ्रमण वर्ष २०१९ र नेपाल सरकारको भ्रमण वर्ष २०२० लाई सहयोग पुग्ने अपेक्षा गर्छन् । मुस्ताङको प्रकृतिको मार्केटिङ अब त्यति धेरै आवश्यकता पर्दैन, उनी भन्छन्, यहाँका चाडपर्वलाई ब्रान्डिङ गरेर अझैं धेरै पर्यटक भित्र्याउन सकिन्छ ।"
लिटरेचर फेस्टिभल मंसिरमा,"काठमाडौं नेपाल लिटरचेर फेस्टिभलको आठौँ संस्करण आउँदो मंसिर २७ देखि ३० गतेसम्म पोखरामा हुने आइतबार बुकवर्म फाउन्डेसनले बताइएको छ । महोत्सवमा भारतीय लोकसभाका सांसद एवं लोकप्रिय साहित्यकार शशी थरुर, गीतकार एवं कवि जाभेद अख्तर, अभिनेत्री शबाना आज्मीलगायत चर्चित अन्तर्राष्ट्रिय हस्तीका साथै देशविदेशका १ सय ५० भन्दा बढी साहित्यकार, कलाकारको उपस्थिति रहने फाउन्डेसनले जनाएको छ । हजारौं साहित्यकार साहित्यप्रेमीको जमघट हुने महोत्सव देशकै महत्त्वपूर्ण उत्सवका रूपमा मनाउँदै यसै अवसरमा दक्षिण एसियाली साहित्यकै सर्वोत्कृष्ट तथा गरिमामय डीएससी पुरस्कार प्रदान गर्न लागिएको फाउन्डेसनका निर्देशक अजित बरालले बताए । दक्षिण एसियाली साहित्यिक पुरस्कार गुठीले आठ वर्षदेखि प्रदान गर्दै आएको पुरस्कार २५ हजार अमेरिकी डलर (२७ लाख ५० हजार रुपैयाँ) रहेको छ । डीएससी पुरस्कारसँगको समन्वय र सहकार्यले अन्तर्राष्ट्रिय लेखक, कलाकार, बुद्धिजीवी र राजनीतिज्ञबीच नेपाल लिटरेचर फेस्टिभललाई नै एक तटस्थ दक्षिण एसियाली मञ्चका रूपमा उभ्याउन मद्दत पुर्याउनेछ, निर्देशक बरालले भने । पुरस्कारको घोषणा फेस्टिभलको अन्तिम दिन गरिने छ । सन् २०१६ को डीएससी पुरस्कार श्रीलंकाको ग्याली लिटरेअरीमा, २०१७ को बंगलादेशस्थित ढाका लिटरेअरीमा र २०१८ को भारतको कोलकत्ता लिटरअरी मिटमा घोषणा गरिएको थियो । २०११ मा झम्सीखेलस्थित ज्ञान मण्डलाको सानो आँगनबाट सुरु भएको लिटरेचर फेस्टिभल चौथो संस्करणसम्म काठमाडौंमा गरिएको थियो ।"
कलामा अनुभूति,"नेपालगन्ज  रंगले जीवनमा के महत्त्व राख्छ ? रंगबिना जीवनको के अर्थ होला ? यस्तै प्रश्नको जवाफ खोजिरहेका थिए, खजुरमा जम्मा भएका बालिका र किशोरीले ।कोहीले चित्रमार्फत्, कसैले गीत र कतिले शब्दमार्फत् आफ्ना अनुभूति छताछुल्ल पारिरहेका थिए । बाँकेको खजुरास्थित ज्ञानोदय माविमा जम्मा भएका उनीहरू निर्धक्क खुसी अनि कुण्ठालाई आफ्नै पारमा पोखिरहेका थिए । खजुराकी रमा पासी (नाम परिवर्तन) कक्षा सातसम्म विद्यालय जान पाइन् । १६ वर्षमा उनको बिहे भयो । त्यसपछि उनको पढाइ रोकियो । तर किन हो, बिहे गरे पनि उनी पतिको घर भने गएकी छैनन् । माइतीमा पढने वातावरण छैन । सानैमा आमाबाबुले बिहे गरिदिएर पढ्न पाइनँ, उनले भनिन्, अब ससुरालमा कसरी बस्ने हो सोचेर पनि डर लाग्छ । उनको २० वर्षपछि बिहे गर्ने योजना थियो । उनलाई औधि पढन मन लाग्ने बताउँछिन् । बालिका किशोरीले तयार पारेको कलाको प्रदर्शनीमा निर्धक्क आफ्ना भावना प्रस्तुत गरे । खजुरा ४ स्वस्तिका बूढा क्षेत्रीले पहिलो पटक रंगको महत्त्व बुझिन् । रंगबिना त हामी अधुरो पो हुँदा रहेछौँ, उनले भनिन्, यसअघि रंगसँग खेल्ने इच्छा पनि भएन । समय पनि थिएन । बल्ल उनले रंगको महत्त्व बुझिन् । नीलो रंगले उनलाई खुसी अनि ऊर्जा दिन्छ । कालो रंग उनका लागि घृणाको प्रतीक हो । रंगबाट जीवन महसुस गर्न सक्छौं, खजुरा ४ की दीपा सुनारले भनिन्, चित्रमा रंग भर्नु पुरानो सोख हो । उनले चित्रमार्फत् आफ्ना इच्छा अनि आवश्यकता प्रस्तुत गरेको बताइन् । कतिपय किशोरी तथा बालिकाले आफूलाई परेको भेदभाव तथा हिंसालाई गीत अनि कवितामार्फत प्रस्तुत गरे । उनीहरूले समाजमा सबै समान भएकाले लिंग, जात, वर्गीय विभेदको अन्त्यको कामना गरे । अपांगलाई समान रूपले हेर्न, नारीलाई सम्मान गर्न अनुरोध गरे । उनीहरूले महिलालाई सुरक्षित तथा आत्मसम्मानका साथ बाँच्न दिने वातावरण निर्माण गर्न माग गरे । कलाबारे सिकाउँदै आएकी सुनिता महर्जनले कलाबाट नबोलेर पनि कुरा बताउन सकिने बताइन् । त्यहाँ भाषा होइन । अनुभूति नै सबथोक हुन्छ, उनले भनिन्, कलामार्फत् थोरै बोलेर धेरै कुरा बुझाउन सकिन्छ ।"
प्रदर्शनकारीद्वारा हङकङ विमानस्थल ठप्प,"हङकङ सरकारविरोधी हजारौं प्रदर्शनकारी भेला भएर अवरोध गरेपछि हङकङ अन्तर्राष्ट्रिय विमानस्थलले सोमबार सबै उडान रद्द गरेको छ । प्रदर्शनकारीको भीडका कारण अस्तव्यस्त भएपछि सोमबार अपराहृन विमानस्थल प्रशासनले सबै उडान रद्द गरेको जनाउँदै यात्रुहरूलाई आवतजावत नगर्न सूचना जारी गरेको सञ्चारमाध्यमहरूले जनाएका छन् । विमानस्थल प्रशासनद्वारा जारी विज्ञप्तिमा नियमति कार्यका लागि गम्भीर अवरोध सिर्जना भएको जनाइएको छ । विमानस्थलको टर्मिनल पनि प्रदर्शनकारीका कारण भरिएको जनाइएको छ ।आइतरबारको प्रदर्शनका क्रममा प्रहरीले अश्रुग्यास प्रहार गरेपछि आक्रोशित भीडले सोमबार बिहानैदेखि विमानस्थलमा विरोध गरेको हो । अन्तर्राष्ट्रिय सञ्चारमाध्यमका अनुसार सोमबार पनि प्रहरीले प्रदर्शनकारीलाई तितरवितर पार्न अश्रुग्यास तथा रबरका गोली प्रहार गरेको थियो । कपितय प्रदर्शनकारी घाइते भएपछि पट्टी बाँधेको देखिन्छ । प्रहरीको हस्तक्षेपका बाबजुद प्रदर्शनकारीहरू विमानस्थलबाट हटेका छैनन् । उनीहरूले प्रहरी दमनको विरोध गर्दै नाराबाजी गरेका बीबीसीले जनाएको छ । अधिकारीका अनुसार सोमबार मात्रै १६० भन्दा बढी उडान रद्द भएका छन् । विमानस्थलमा ट्राफिक धेरै भएको र पार्किङ पूरै भरिएको अधिकारीहरूले जनाएका छन् । स्थानीय प्रहरीका अनुसार सोमबार मात्रै ५ हजार प्रदर्शनकारी विमानस्थलमा प्रवेश गरेका थिए । सन् १९९८ मा व्यवसायका लागि खुला गरिएको हङकङ विमानस्थलबाट १२० भन्दा बढी एयरलाइन्सले उडान भर्दै आएका छन् । विश्वका विभिन्न २२० गन्तव्यमा जहाज उड्ने विमानस्थलमा बर्सेनि ४ लाख २८ हजार पटक जहाज उत्रने र उड्ने गर्छन् । संसारकै व्यस्तमध्ये विमानस्थलबाट सन् २०१८ मा ७ करोड ५० लाखले यात्रा गरेका थिए । हङकङ सरकारले ल्याएको विवादास्पद सुपुर्दगी विधेयकको विरोधमा हङकङका मुख्य स्थानमा सुरु गरिएको प्रदर्शन हाल लोकतन्त्रका विभिन्न मुद्दामा केन्द्रित भएको छ । पछिल्ला प्रदर्शनहरूमा विवादास्पद सुपुर्दगी विधेयक फिर्ता, कार्यकारी प्रमुख क्यारी लामको राजीनामा तथा प्रहरी दमनको स्वतन्त्र छानबिन माग गरिँदै आएको छ । प्रदर्शनकारीले आफ्ना मागप्रति अन्तर्राष्ट्रिय समर्थन जुटाउन भन्दै गत शुक्रबारदेखि विमानस्थलमा विरोध सुरु गरेका हुन् । तीन दिने विरोधका क्रममा प्रदर्शनकारीले तानाशाही शासन र प्रहरी दमनबाट हङकङलाई बचाऊ भन्दै नारा लगाइरहेका छन् । गतसाताको आम हडतालका कारण २ सयभन्दा बढी हवाई उडान रद्द भएका थिए ।एएफपीका अनुसार प्रदर्शनकारीले तानाशाही शासन र प्रहरी दमनबाट हङकङलाई बचाऊ भन्दै नारा लगाइरहेका छन् । गतसाताको आमहडतालका कारण पनि २ सयभन्दा बढी हवाई उडान रद्द भएका थिए ।विरोध प्रदर्शन चर्कंदैं गएपछि हङकङमा रहेका चिनियाँ जनमुक्ति सेना परिचालन हुन सक्ने चिन्ता व्यक्त गरिएको छ । हङकङमा सार्वजनिक सुव्यवस्था कायम राख्न वा विपद् व्यवस्थापनमा आवश्यक सहयोगका लागि सरकारले चिनियाँ जनमुक्ति सेनालाई आग्रह गर्न सक्ने कानुनी व्यवस्था छ । अपराध तथा बलात्कार आरोपीलाई मुख्यभूमि चीनमा सुपुर्दगी गर्ने प्रावधानसहितको विधेयक ल्याएपछि हङकङमा प्रदर्शन चर्केको हो । चिनियाँ न्याय प्रणालीले हङकङका जनता पीडित हुने प्रदर्शनकारीको दाबी छ । विधेयकले हङकङको स्वतन्त्रतालाई अवमूल्यन गर्ने र राजनीतिक कार्यकर्ता निसानामा पर्ने भदै विशाल प्रदर्शन गरिँदै आएको छ । सन् १९९७ मा स्वतन्त्र हुनुअघि बेलायतको उपनिवेश हङकङलाई चीनले आफ्नो विशेष प्रशासकीय क्षेत्र बताउने गर्छ । बेलायतबाट स्वतन्त्र भएयता हङकङलाई एक देश, दुई व्यवस्था अन्तर्गत चीनले शासन गर्दै आएको छ । यद्यपि, हङकङमा छुट्टै न्यायालय, संसद् र अर्थ व्यवस्था छ ।"
सिक्किमदार्जिलिङ एकीकरण होला ?,"सिक्किम नेपालीभाषी बाहुल्य भारतीय राज्य सिक्किम र पश्चिम बंगालको एक जिल्ला दार्जिलिङबीच एकीकरण मुद्दा बेलाबेला पेचिलो रूपमा उठ्ने गर्छ । खासगरी दार्जिलिङमा जब अलग प्रान्त गोर्खाल्यान्डको माग सतहमा आउँछ । सँगसँगै सिक्किमदार्जिलिङ एकीकरणको मुद्दा पनि उछालिएर आउँछ । यसपटक पुनः सिक्किमदार्जिलिङ एकीकरणको प्रसँग चर्चामा आएको छ । भारतको केन्द्र सरकारले जम्मुकश्मीरको विशेषाधिकार खारेज गर्दै केन्द्रशासित प्रदेश बनाएसँगै दार्जिलिड र सिक्किम एकीकरणको मुद्दाको चर्चा सुरू भएको हो । तर यो सम्भव हुनेनहुनेमा भने मतभेद कायमै छन् । सिक्किमको सत्ताधारी पार्टी सिक्किम क्रान्तिकारी मोर्चा (एसकेएम) ले सिक्किमदार्जिलिङ एकीकरण असम्भव रहेको बताउने गर्छ । तर, दार्जिलिङको एक राजनीतिक शक्ति करिब डेढदशक भन्दा लामो समयदेखि सिक्किमदार्जिलिङ एकीकरणको पक्षमा वकालत गर्दै आएको छ । गोर्खा राष्ट्रिय कंग्रेसले दार्जिलिङलाई सिक्किममा विलय गराएर भारतीय नेपालीभाषीको वृहत राज्य निर्माण गरिनुपर्ने माग गर्दै आएको छ । ऐतिहासिक, भौगोलिक, जातीय र भाषिक रूपमा दार्जिलिङ र सिक्किमबीच समानता छ । तर, दुवैतर्फका राजनीतिक शक्ति र जनता ग्रेटर सिक्किम को पक्षमा देखिँदैनन् । दार्जिलिङका नेपालीभाषीको मुख्य एजेन्डा अलग राज्य मात्रै छ । सिक्किमे दल र जनता पनि दार्जिलिङसँग कुनै हालतमा मर्ज नहुने पक्षमा एकमत छन् । दार्जिलिङका राजनीतिक दलहरूले भने विगत लामो समयदेखि सिक्किमदार्जिलिङ एकीकरणको विरोध गर्दै आएका छन् । दलहरूले गोर्खाल्यान्ड प्राप्तिको मुद्दालाई डाइभर्ट गर्ने उद्देश्यका साथ बेलाबेला यो मुद्दा उठ्ने गरेको आरोप लाग्ने गरेको छ । गोर्खा जनमुक्ति मोर्चाका प्रवक्ता बीपी बजगार्इं भन्छन्, अहिले सिक्किमदार्जिलिङ विलयको मुद्दा उठाइनु मूर्खतापूर्ण हो । दुवै क्षेत्रका जनता र राजनीतिक शक्तिहरू विपक्षमा रहेको सिक्किमदार्जिलिङ एकीकरण प्रयत्न सम्भव छ त ? गोर्खा राष्ट्रिय कंग्रेसका मुख्य संयोजक सुबोध पाख्रिन भन्छन्, ऐतिहासिक दस्तावेजलाई आधार मान्ने हो भने सिक्किम र दार्जिलिड विलयको विकल्प छैन । ऐतिहासिक दस्तावेजका आधारमा दार्जिलिङ सिक्किमको अभिन्न भूभाग रहेको दाबी गरे ।"
वडा कार्यालयमा बम विस्फोट,"बिर्तामोड बिर्तामोड नगरपालिका ९ स्थित संयुक्त वडा कार्यालयमा बम विस्फोट भएको छ । सोमबार बिहान ४ः३० बजे बिर्तामोड ७, ८ र ९ को संयुक्त वडा कार्यालयमा प्रेसर कुकर बम विस्फोट भएको हो ।वडा ९ का सचिव बस्ने कोठामा विस्फोट गराइएको छ । विस्फोटबाट कार्यालयका ६ वटा झ्याल, एउटा कम्प्युटर, कार्यालय भवनको वाल, कोठाभित्र रहेका ४ कुर्सी, २ टेबललगायत फर्निचरमा क्षति पुगेको छ । अपरिचित व्यक्तिले प्रेसर कुकर बम विस्फोट गराएको वडा ८ का वडाध्यक्ष अजय कार्कीले जानकारी दिए । यद्यपि घटनाबारे कसैले जिम्मेवारी नलिएको जिल्ला प्रहरी कार्यालयका डीएसपी महेन्द्रकुमार श्रेष्ठले जानकारी दिए ।"
न्यु बुटवलगोरखपुर प्रसारण लाइन चुनौती,"काठमाडौं  अमेरिकी सरकारले मिलेनियम च्यालेन्ज कर्पोरेसन (एमसीसी) अन्तर्गत दिने ५० करोड अमेरिकी डलरको ५ वर्षे कार्यान्वयन आगामी असार १६ गतेदेखि सुरु हुने घोषणा भइसकेको छ । अनुदान कार्यान्वयनका लागि गठन गरिएको मिलेनियम च्यालेन्ज एकाउन्ट (एमसीए) ले आगामी वर्षदेखि कार्यान्वयनमा जाने घोषणा हो ।अनुदान कार्यान्वयन सुरु हुनुअघि नै सम्झौतामा उल्लेखित सबै ६ वटा सर्त नेपालले पूरा गर्नुपर्ने हुन्छ । सम्झौतामा उल्लेख गरिएका अन्य ५ मध्ये सबैभन्दा चुनौतीपूर्ण सर्त अन्तरदेशीय प्रसारण लाइनमा भारतको सहमति हो ।अनुदान सम्झौतामा सरकारले स्विकारेको सर्तमध्ये विद्युत् प्रसारण आयोजनालाई राष्ट्रिय गौरवको आयोजनाका रूपमा घोषणा, विद्युत् नियमन आयोग गठन गर्ने सर्त मात्रै पूरा गरेको छ । यीबाहेक सम्झौताको संसद्बाट अनुमोदन, आयोजना कार्यान्वयन सम्झौतामा हस्ताक्षर, न्यु बुटवलगोरखपुर अन्तरदेशीय प्रसारण लाइन निर्माणका लागि भारतसँग सहमतिमा योजना तर्जुमा र वातावरणीय प्रभाव मूल्यांकनको स्वीकृति तथा जग्गा अधिग्रहणमा प्रगतिसहित आयोजना निर्माण क्षेत्रमा पहुँचजस्ता सर्तहरू पूरा हुन बाँकी छन् ।अनुदान कार्यान्वयनमा जानुअघि न्यु बुटवलगोरखपुर ४ सय केभी अन्तरदेशीय प्रसारण लाइनमा भारतको सहमति जुटाउनुलाई नै ऊर्जा क्षेत्रका जानकारहरू चुनौतीपूर्ण मान्छन् ।यो प्रसारण लाइन निर्माणका लागि नेपाल र भारतले केही वर्षयता छलफल गर्दै आएको भए पनि यसको निर्माण र लगानी मोडालिटी टुंगिएको छैन । नेपाल र भारतबीच गठित ऊर्जा सचिवस्तरीय समितिले यो अन्तरदेशीय प्रसारण लाइनको डीपीआर स्वीकृत गरिसकेको छ ।ऊर्जा सचिवस्तरीय समितिले निर्माण मोडालिटी टुंग्याउने जिम्मा नेपाल विद्युत् प्राधिकरण र भारतको केन्द्रीय विद्युत् प्राधिकरणलाई दिएको छ । दुई देशका विद्युत् प्राधिकरणले यसबारेमा विभिन्न मोडालिटीमा छलफल गरिरहेका छन् ।नेपाल विद्युत् प्राधिकरणका कार्यकारी निर्देशक कुलमान घिसिङ आगामी ऊर्जा सचिवस्तरीय बैठकमा न्यु वुटवलगोरखपुर अन्तरदेशीय प्रसारण लाइनको निर्माण मोडालिटी टुंगिने विश्वास व्यक्त गर्छन् । अहिलेसम्म दुवै देशको ५०५० प्रतिशत सेयर रहने गरी कम्पनी स्थापना गरी निर्माण गर्ने विषयमा छलफल भइरहेको छ, उनले भने, आगामी ऊर्जा सचिवस्तरीय बैठकले यसलाई अन्तिम रूप दिने आशा छ । यो मोडालिटीमा भारत पनि सकारात्मक भएको उनले बताए । ऊर्जा मन्त्रालयका सहसचिव एवम् प्रवक्ता प्रवीण अर्याल पनि दुवै देशका ऊर्जा सचिवस्तरीय बैठकले प्रसारण लाइनको निर्माण मोडालिटी टुंग्याउने आशा राख्छन् । ऊर्जा सचिवस्तरीय बैठक सेप्टेम्बरमा बस्न सक्छ । मिति टुंगो लागिसकेको छैन, अर्यालले भने, आगामी बैठकमा यो विषयमा केही निष्कर्ष निस्कन्छ भन्ने हामीलाई पनि लागेको छ । मन्त्रालय स्रोतका अनुसार भारतीय पक्ष ढल्केबरमुजफ्फरपुरको जस्तै निश्चित वर्षका लागि नेपालले प्रसारण लाइन बुकिङ गर्नुपर्ने पक्षमा छन् तर प्राधिकरणका कार्यकारी निर्देशक घिसिङ भने बुकिङको सर्त लगानीमा निर्भर रहने बताउँछन् ।प्रसारण लाइनमा दुवै देशका सरकारले लगानी गर्ने हो भने बुकिङको कुरा नै हुँदैन, उनी भन्छन्, बुकिङ भनेको लागत उठाउने सुनिश्चितताका लागि गर्ने हो । सरकारले लगानी गरे बुकिङ गर्नुपर्ने अवस्था आउँदै छ । कम्पनी स्थापना गरी ऋण लिएर निर्माण गर्ने निर्णय भए बुकिङ गर्नुपर्ने अवस्था आउने उनको धारणा छ । नेपाल र भारतले कम्पनी मोडलमा ढल्केबरमुजफ्फरपुर प्रसारण लाइन निर्माण गरिसकेका छन् । यो प्रसारण लाइनमा नेपालको सेयर स्वामित्व १० प्रतिशत मात्रै छ । एमसीएका कार्यकारी निर्देशक खड्गबहादुर विष्ट आगामी वर्ष एमसीएको परियोजना कार्यान्वयन सुरु हुनुअघि नै प्रसारण लाइन निर्माणको विषय टुंगिसक्ने विश्वास व्यक्त गर्छन् । अनुदानको अधिकांश रकम ४ सय केभी क्षमताको ३१८ किलोमिटर लामो प्रसारण लाइन र तीनवटा उच्च क्षमतायुक्त सबस्टेसन निर्माणमा खर्च हुनेछ । यो परियोजनाअन्तर्गत रातोमाटो, दमौली र बुटवलमा सबस्टेसन निर्माण हुनेछ । काठमाडौंको लप्सीफेदीदेखि धादिङको गल्छीरातमाटे र दमौलीभरतपुरबुटवल प्रसारण लाइन निर्माण गर्ने योजना छ । प्रसारण लाइन निर्माणका लागि १ हजार ३९ वटा टावर निर्माण गर्नुपर्ने हुन्छ । यो अन्तरदेशीय प्रसारण लाइन निर्माण गर्न ७ अर्ब २१ करोड रुपैयाँ लाग्ने अनुमान छ । प्रसारण लाइनबाट नेपाल र भारतबीच १२ सय मेगावाट विद्युत् आदानप्रदान गर्न सकिनेछ । भविष्यमा नेपालमा उत्पादित विद्युतको बजार भारत र बंगलादेशलाई मानिएको छ । यही कारण पनि भारतसँगको अन्तरदेशीय प्रसारण लाइन महत्त्वपूर्ण मानिएको छ ।"
अध्ययनमै बाहिरियो ४१ अर्ब,"काठमाडौं  गएको ११ महिनामा विदेशमा अध्ययनकै लागि करिब ४१ अर्ब बाहिरिएको सरकारी तथ्यांक छ । गत आर्थिक वर्षको साउनदेखि जेठसम्म विभिन्न अध्ययनका लागि उक्त रकम बाहिरिएको राष्ट्र बैंकले जनाएको छ । अघिल्लो वर्षको एघार महिनाको तुलनामा गत वर्षको सोही अवधिमा बाहिरिएको रकम करिब २० प्रतिशतले बढी हो । भारत, चीन, अमेरिका, अस्ट्रेलिया, जापानलगायत राष्ट्रमा पढ्न जाने विद्यार्थी संख्या बढेसँगै हरेक वर्ष मुलुकबाट बाहिरिने विदेशी मुद्राको परिमाण पनि बढेको हो । अघिल्लो वर्ष जेठसम्म अध्ययनका लागि ३४ अर्ब २२ करोड बराबर मुद्रा बाहिरिएको थियो । गत आर्थिक वर्षको ११ महिनामा अध्ययनका लागि बाहिरिएको रकम अघिल्लो वर्ष अध्ययनका लागि बाहिरिएको कुल रकमभन्दा बढी हो । अघिल्लो वर्ष १२ महिनामा अध्ययन शीर्षकमा कुल ३८ अर्ब ८ करोड रुपैयाँ बाहिरिएको थियो । शिक्षामा हरेक वर्ष ठूलो रकम बाहिरिन थालेपछि सरकारले पनि विदेशमा अध्ययनका लागि कडाइ गर्ने कि भन्ने विषयमा नीति निर्माण तहमा छलफल सुरु भएको छ । त्यसो छ चालु आर्थिक वर्षको बजेटमा विदेशी अध्ययनलाई कडाइ गर्ने कि भन्ने सम्बन्धमा व्यापक छलफल भएको थियो । छलफलमा भारत, चीन, अमेरिका, अस्ट्रेलिया, जापान राष्ट्रबाट पछिल्लो समयमा रेमिट्यान्स बढ्न थालेको र विदेशमा अध्ययन गरी स्वदेश फर्किने प्रवृत्ति सुरु भएकाले भन्दै विदेशमा अध्ययनलाई कडाइ गर्ने बेला भइनसकेको निष्कर्ष निकालियो । सोही कारणलगायत पछिल्लो समयमा दुई वटा तर्क बलियो भएपछि उक्त विषय अन्तिम समयमा बजेटमा राखिएको थिएन ।ठूलो रकम खर्चेर विदेश गए पनि ती जनशक्तिबाट रेमिट्यान्स आप्रवाहमा राम्रो योगदान नपुगेको भन्दै सरकारले निजी स्रोतबाट विदेशमा अध्ययन गर्न जाने प्रवृत्तिलाई निरुत्साहित गर्न चाहेको थियो । अमेरिका, जापान, अस्ट्रेलिया, क्यानडालगायत राष्ट्रबाट कुल रेमिट्यान्समा थोरै रकम (हिस्सा) मात्र आउनुले पनि यो पुष्टि हुने जानकारहरू बताउँछन् । शैक्षिक कर्जा ५७ जनाले पाए सरकारले चालु आर्थिक वर्षदेखि शिक्षामा पनि सहुलियत ब्याजदरको ऋण कार्यक्रम ल्याएको छ । उच्च र प्राविधिक तथा व्यावसायिक शिक्षा कर्जा नामक उक्त कार्यक्रममा अपेक्षित रूपमा कर्जा प्रवाह नभए पनि बिस्तारै बढ्न थालेको सरोकारवाला बताउँछन् । गत जेठसम्म ५७ जनाले १ करोड ५८ लाख रुपैयाँ ऋण सुविधा लिएको राष्ट्र बैंकले जनाएको छ । ब्याज अनुदान दिइने कर्जाको भुक्तानी अवधि बढीमा ५ वषको छ । कर्जाको अवधि व्यवसायको प्रकृतिअनुसार बैंक तथा वित्तीय संस्थाले तोक्न सक्ने छुट सरकारले दिएको छ । कार्यविधिअनुसार ब्याज अनुदान उपलब्ध गराउने कर्जामा सम्बन्धित बैंक तथा वित्तीय संस्थाले आफ्नो आधार दर (बेस रेट) मा अधिकतम दुई प्रतिशत जोडर ब्याजदर गणना गर्नुपर्नेछ ।यस्तै, गएको एक वर्षमा शैक्षिक कर्जा करिब १७ प्रतिशतले बढेको छ । यो गत वर्षको साउन देखि जेठसम्म बैंक तथा वित्तीय संस्थाले शिक्षा क्षेत्रमा प्रवाह गरेको कर्जा हो । शैक्षिक क्षेत्रमा वित्तीय संस्थाको कर्जा प्रवाह बढनुलाई ऋण लिएर विदेशमा अध्ययन गर्न जाने बढे भन्ने रूपमा पनि बुझ्न सकिन्छ । गत जेठसम्म बैंक तथा वित्तीय संस्थाले शैक्षिक क्षेत्रमा ४३ अर्ब १५ करोड रुपैयाँ ऋण प्रवाह भएको छ । अघिल्लो वर्षको तुलनामा गत वर्ष बैंक तथा वित्तीय संस्थाको शैक्षिक कर्जा करिब १७ प्रतिशतले बढेको राष्ट्र बैंकले जनाएको छ । अघिल्लो वर्षको सोही अवधिमा यस्तो कर्जा ३५ अर्ब ६९ करोड रुपैयाँ थियो । केही वर्ष यता अस्ट्रेलिया, जापान अमेरिकालगायत राष्ट्रमा जाने विद्यार्थी संख्या बढेको छ । खासगरी १२ र स्नातक पूरा गरेर जाने विद्यार्थीको संख्या बढ्दो छ । नेपालीहरू सन् २००५ देखि २००८ सम्म अत्यधिक मात्रामा अष्ट्रेलिया अध्ययन गर्न गए ।"
"महँगियो सुन, खस्कियो बजार","काठमाडौं  सुन छोइनसक्ने गरी महँगिएको छ । गत साताबाट तोलाकै ७० हजार रुपैयाँ पुगेको छ । मूल्य बढेसँगै किनबेच भने ओरालो लागेको लाग्यै छ । तीजको सिजन सुरु भइसक्यो । दसैं नजिकिँदै छ तर राजधानीका सुन पसलमा पहिला जस्तो न ग्राहकको चहलपहल छ, न व्यापारीमा उत्साह । किनबेच झन्डै ८० प्रतिशतले घटेको छ । न्युरोडका सुन व्यवसायी रोमी शाक्यका अनुसार सुनको भाउ बढेदेखि दिनमा मुस्किलले २० प्रतिशत मात्र कारोबार हुने गरेको छ । भाउ बढेपछि व्यापार खस्किएको छ, उनले भने, तीजको सिजन सुरु भयो । दसैं पनि नजिकिँदै छ । सिजनकै सुरुवातमा व्यापारको अवस्था भने खस्कँदो छ । यही भाउ केही समयसम्म स्थिर रह्यो भने व्यापारमा केही सुधार हुने तर फेरि भाउ घटबढ भएमा भन्न नसकिने शाक्यले बताए ।पहिला पाँच तोला लिने ग्राहक अहिले दुई तोला लिएर जान्छन्, उनले भने, आवश्यक पर्नेहरू मात्र किनेर लान्छन् । गतवर्ष पनि यही बेला सुनको भाउ बढेर ६४ हजार रुपैयाँ तोला पुगेको थियो । अहिलेको जस्तो व्यापार शून्य नै भएको थिएन । हेरिटेज गोल्ड प्यालेसका राजेश ताम्राकारले पनि अहिले व्यापार डामाडोल अवस्थामा पुगेको बताए । भाउ बढेदेखि मान्छे आएका छैनन् । सुनको भाउ स्थिर रह्यो भने व्यापारमा सुधार हुन सक्ने आशा छ । घडबढ भएमा ग्राहक अन्योलमा पर्नेछन्, उनले भने । सुनको सिजन नभए पनि तीज सुरु हुन लागेकाले व्यापारमा केही सुधार हुनुपर्ने उनको बुझाइ छ । कुनै पनि वस्तुको मूल्य बढेपछि किन्ने ग्राहक अवश्यै कम हुन्छन् । ठुलै आवश्यक परेमा मात्र यस्तोमा सुन किन्न आउने गरेको ताम्राकारले बताए । धरान गहना गृहकी सुजिना महर्जन व्यापार पहिलेको भन्दा २५ प्रतिशतभन्दा घटेको बताउँछिन् । तीज पनि आउँदै छ । बिहेको पनि समय हो तर सुनको व्यापार भने छैन, उनले भनिन् । पास्नी वा कसैलाई उपहार दिनुपर्ने अवस्थामा मात्र सुन किन्ने ग्राहक आउने गरेको उनले बताइन् । सुन र चाँदीको व्यापारै खस्किएको छ । कतिपय ग्राहक सुनको भाउ घट्छ कि भनेर पर्खिरहेको उनले सुनाइन् । सुनको भाउ बढेपछि धेरै फरक पारेको छ । हामीले गरेको रिपोर्टमा २५ प्रतिशतभन्दा कम व्यापार भएको पाएका छौं, नेपाल सुन चाँदी व्यवसायी महासंघका पूर्वअध्यक्ष तेजरत्न शाक्यले भने, अहिले सुन किन्नेभन्दा पनि बेच्ने बढेका छन् । तोलाकै ७० हजार रुपैयाँ पाउने भएकाले आफूसँग भएको गहना बेच्ने बढेका हुन् । सुनको भाउ स्थिर नभएकाले यो अवस्थामा जे पनि हुन सक्ने शाक्यले बताए । भाउ स्थिर भए व्यापार सुधार हुन सक्छ, उनले भने, ग्राहकहरू पर्ख र हेर को सिद्धान्तमा छन् । सुनको भाउ घटेन भने किन्न त परिहाल्छ । त्यो अवस्थामा व्यापारले बजार लिन्छ ।"
किसानले पाउलान् ?,"काठमाडौं  केन्द्रीय दुग्ध सहकारी संघ, डेरी उद्योग संघ र नेपाल डेरी एसोसिएसनले भदौ १ गतेदेखि दूधको मूल्य बढाउन माग गरे । अन्य क्षेत्रमा मूल्य वृद्धिले उत्पादन लागत बढेको जनाउँदै संघले दूधको मूल्य नबढाए अन्दोलन नै गर्ने घोषणा गर्यो । व्यवसायीको दबाबपछि कृषि तथा पशुपन्छी विकास मन्त्रालय पनि मूल्य बढाउने पक्षमा छ । मन्त्रालयले मूल्य बढाउन तयार रहे पनि कति बढाउने भन्ने सन्दर्भमा भने टुंगोमा पुगेको छैन । सरकारले मूल्यको अध्ययन गर्न दुग्ध विकास संस्थानलाई जिम्मेवारी दिएको छ । संस्थानका कार्यवाहक महाप्रबन्धक शैलेन्द्रकुमार घिमिरेका अनुसार निजी डेरीहरूले र किसानको प्रतिनिधि संस्था सहकारीले छुट्टाछुट्टै माग गरेका छन् । डेरीले प्रतिलिटर ६ रुपैयाँ भए पुग्ने जनाएका छन् । सहकारीले १० रुपैयाँ बढाउन माग गर्दै आएका छन् । मूल्यका सन्दर्भमा मंगलबार राष्ट्रिय दुग्ध विकास बोर्डमा बैठक बस्दै छौं । त्यसपश्चात केही निर्धारण हुन्छ, घिमिरेले भने । मन्त्रालय र बोर्डबाट सुझाव आएपछि सस्थानको बोर्डले अन्तिम रूप दिन्छ । यो विगतकै परम्परा हो । २०७४ भदौ १ गतेपछि मूल्य बढेको थिएन, उनले भने, किसानले दानाको मूल्य वृद्धिले लागत नउठेको जनाउँदै आन्दोलन नै गर्ने भनेपछि मूल्य बढ्छ । सरकारले दूधको मूल्य बढाउने तयारी गरिरहँदा बढेको मूल्य शतप्रतिशत किसानले पाउनेमा भने आशंका छ । हाल डेरी उद्योग र संस्थानले सहकारीमार्फत मात्रै दूध खरिद गर्छन् । सरकारले निर्धारण गरेको मूल्य डेरी र सहकारीले केही प्रतिशत कमिसन राखेर मात्रै किसानलाई दिँदै आएका छन् । घिमिरेका अनुसार बढेको मूल्यमा किसानले ६९ प्रतिशत पाउँछन् । बाँकी मूल्य उद्योग र विक्रेताले पाउँछन् । ६९ प्रतिशतमा पनि कमै किसानले पाएको उपभोक्ताकर्मीहरू बताउँछन् । यसअघि बढाएको मूल्य पनि किसानले पाएनन् भन्ने गुनासो छ । किसानले पाउने सुनिश्चित भए मात्रै मूल्य बढाउन उचित हुन्छ, उपभोक्ता अधिकार अनुसन्धमा मञ्चका अध्यक्ष माधव तिमिल्सिनाले भने, बिनातयारी मूल्य बढाउँदा किसानका नाममा उपभोक्तालाई मार पर्ने उद्योगी मोटाउने खेल देखिन्छ । उद्योगीको प्रभावमा परी मूल्यवृद्धि गराउने प्रपञ्च भएको छ । अर्का उपभोक्ता अधिकारकर्मीको भनाइ पनि उस्तै छ । यसअघि सरकारले प्रतिलिटर ५ रुपैयाँ बढाए पनि किसानले एक रुपैयाँ मात्रै पाए, राष्ट्रिय उपभोक्ता मञ्चका अध्यक्ष प्रेमलाल महर्जनले भने, पुनः सहकारी र डेरीलाई मात्रै मोटाउने गरी मूल्य वृद्धि उपभोक्ता हितविपरीत छ । किसानका हकमा पनि यो निर्णयले मर्का पार्छ । उनले सहकारीहरूले किसानका नाममा शोषण गरिएको बताए । किसानका नाममा बहानाबाजी गरेर मूल्य बढाउने नीति हो । यसमा सरकारले पनि साथ दिएको देखिन्छ, महर्जनले भने, किसानले नै ५ रुपैयाँ पाउने भए उपभोक्ता सहन सक्छ । उपभोक्तालाई महँगी, किसानका नाममा शोषण गरिएको छ । सहकारी संस्थाले किसानलाई चिल्लो पदार्थ र ठोस पदार्थ (फ्याट) का आधारमा दिँदै आएको छ । हाल सहकारीले किसानलाई प्रतिलिटर ४५ देखि ५० रुपैयाँमा दूध खरिद गर्छन् । उपभोक्ताले एक लिटरमा ७० देखि ७५ रुपैयाँ तिर्न बाध्य छन् । यता, दुग्ध सहकारीका अध्यक्ष नारायण देवकोटाले साढे दुई वर्षदेखि मूल्य नबढेकाले किसानलाई मर्का परेको बताए । किसानलाई आत्मनिर्भर बनाउने भनिए पनि सबै क्षेत्रमा मूल्य बढ्दा पनि दूधको मूल्य यथावतै छ, उनले भने, अहिले धेरै ठूलो अपेक्षा छैन । प्रतिलिटर कम्तीमा १० रुपैयाँ बढ्नुपर्छ । सहकारीले फ्याटका आधारमा किसानलाई मूल्य दिएको बताए । सहकारी सञ्चालनका लागि सरकारले प्रतिलिटर २ रुपैयाँ दिन्छ । त्योबाहेक मुनाफा छैन, उनले भने, सरकारले तोकेको मूल्य फ्याटका आधारमा किसानले पाउँछन् । सहकारीका नाममा केही ठेकेदारले पनि दूध संकलन गर्दै आएको उनले बताए । जसले नियमित साधारणसभा गर्दैन । विधि प्रक्रिया नपुर्याउनेलाई कारबाही हुनुपर्छ, उनले भने । संघका अध्यक्ष देवंकोटाले केही ठेकेदारले बिगारेको दाबी गरे पनि डेरी उद्योगीहरू भने संघले पनि केही बदमासी गरेको बताउँछन् । संघले डीडीसीलाई प्रतिलिटर २३ रुपैयाँ सस्तोमा बिक्री गर्छ । निजी डेरीहरूलाई महँगोमा बिक्री गर्दै आएको छ, एक डेरी उद्योगीले भने । डेरी एसोसिएसनका महासचिव प्रह्लाद दाहालले पनि मूल्य बढाउन आवश्यक भएको बताए । साढे २ वर्षको दौरानमा बजार मूल्य करिब ५० प्रतिशत बढेको छ । त्यसको असर प्रत्यक्ष दूधमा, घरभाडा, कर्मचारीको तलबमा परेको छ, उनले भने, दूधको मूल्य नबढ्दा धेरै समस्या छ । त्यसैले मूल्य बढ्नुपर्छ । उनका अनुसार किसानले ४ प्रतिशत फ्याट र ८ प्रतिशत एफएनएफका आधारमा खरिद हुन्छ । जसले गर्दा किसानले मूल्य नपाउने कुरा सम्भव नभएको बताए । दूधमा हुने मूल्य वृद्धिले उपभोक्तालाई भने केही भार पर्ने संस्थानले जनाएको छ । पाउडर दूधको मूल्य हेरेर मात्रै मूल्य बढाउनुपर्छ । अहिलेको अवस्थामा जायज नै छैन, संस्थान सञ्चालक समितिका एक पूर्वअध्यक्षले भने, किसानको चिन्ता बजार हो । दूध पोखिन भएन । एकदुई रुपैयाँ पाएर कुनै प्रभाव पर्दैन । यसका लागि सरकारले लागत मूल्य नै घटाउनुपर्ने उनले बताए । तुलनात्मक रूपमा आयातित पाउडर केही सस्तो छ । दूधको मूल्य महँगो हुँदा पाउडर दूध बिक्री हुने सम्भावना उच्च छ, उनले भने, जसले गर्दा किसानको दूध बिक्दैन । मूल्य बढाउनुअगावै विश्लेषण जरुरी छ । उनका अनुसार मूल्य बढाउँदा दुग्ध विकास संस्थानलाई नाफा हुन्छ । दूध उद्योगहरू पनि नाफै चाहन्छन्, जसले गर्दा मूल्य बढाउन खोज्छन् । मूल्य वृद्धिले उपभोक्ता पनि पीडित हुन्छन् । दूध महँगो हुँदै जान्छ, मिल्क होलिडे हुन्छ, ती पूर्वअध्यक्षले भने, किसानको दूध नबिक्ने वातावरण बनाउनु हुँदैन । संस्थानका एक पूर्वमहाप्रबन्धकका अनुसार दूधको मूल्य बढाएर समस्या समाधान हुँदैन । सरकारको पहिलो दायित्व माग पूर्ति गर्नु हो । त्यसका लागि मुख्य व्यवस्थापन नै हो । विभिन्न जिल्लामा दूध संकलनका लागि पूर्वाधार, चिलिङ सेन्टर चाहिन्छ, ती पूर्वमहाप्रबन्धकले भने, मूल्य वृद्धि गरे पनि बजारका कारण दुर्गमका किसानले मूल्य पाउने सम्भावनै हुँदैन । यसको असर सिधै उपभोक्तालाई पर्ने हो । त्यसैले लागत नै घटाउनुपर्छ । उनका अनुसार अहिले ठेकेदार, सकहारी र डेरीहरूकै हालीमुहाली छ । डेरी ऐनमा पनि सहकारीबाट मात्रै खरिद गर्नुपर्ने उल्लेख छ ।"
स्याउ कुहिने डरले काँचै बिक्री,"मुगु  छायानाथ रारा नगरपालिका५ मइतुकी नानी कार्की काँचो स्याउ बेच्न थालेकी छन् । गमगढीमा प्रतिदाना ५ रुपैयाँमा स्याउ बेच्न थालेकी हुन् । छायानाथ४ की कमला रावलले पनि दैनिक एक डोको काँचो स्याउ ल्याएर गमगढी झर्छिन् ।यी दुई मात्र होइनन्, ग्रामीण क्षेत्रका अधिकांश किसान काँचो स्याउ गमगढी बजार ल्याएर बेच्न थालिसकेका छन् । कार्कीको बारीमा सयभन्दा बढी स्याउका बोट छन् । सबै रूखमा लटरम्म फल लागेको छ । पछि बजारको समस्या हुने भन्दै स्याउ बेच्न सुरु गरिएको कार्कीले बताइन् । एक डोकामा ८ सय बढी स्याउ अट्छ, उनले भनिन्, पछि कुहिएर स्याउ झर्ने र मूल्य नपाउने समस्या हुन्छ त्यसैले बिक्री गर्न सुरु गरेका हौं । उनले अहिले स्याउ बेचेर दैनिक ४ हजार रुपैयाँ कमाइ गर्ने गरेको जानकारी दिइन् । साउन दोस्रो सातादेखि गमगढी बजार क्षेत्रमा जताततै काँचा स्याउ देखिन थालेको छ । नगरपालिकाको ताल्चा, मइतु, कालापाल्त, कार्कीबाडा, गिमखोला, तलितुम, झापागार्डलगायत बस्तीका किसानले गमगढी बजारमा स्याउ बेच्न थालेका हुन् । असोजकात्तिकमा स्याउ पाक्ने भए पनि स्थानीयले आर्थिक अभाव टार्न हतारमा काँचो स्याउ टिपेर बेच्ने गरेको बताए । काँचो स्याउ बिक्री गर्दा स्थानीय आफैं घाटामा पर्ने गरेका छन् । पाकेको स्याउको मूल्य गमगढीमा प्रतिकिलो ३५ रुपैयाँ छ । छायानाथरारा नगरपालिकाको बाम, फोइपाटा, दर्ख्यालबाडा, रोवा घट्टलेख, तल्लेख, सोभा, ताल्चा, मुर्मा, झ्यारी, कोटिला, कार्कीबाडालगायत बस्तीका स्थानीय स्याउबाट आत्मनिर्भर हुँदै गएका छन् । यस वर्ष स्याउको उत्पादन बढ्ने कृषि ज्ञान केन्द्रले जनाएको छ । जिल्लामा सबैभन्दा बढी स्याउ उत्पादन हुने छायानाथरारा१४ बाममा भने यस वर्ष स्याउ कम फलेको वडाध्यक्ष नन्दलाल बडुवालले जनाए । किसानलाई अहिल्यै स्याउ नबेच्न आग्रह गरिएको हो, उनले भने, अहिले स्याउ बिक्री गर्दा किसान र ग्राहक दुवैलाई घाटा छ । उनले पाकेको स्याउले राम्रो मूल्य पाउने अपेक्षा भए पनि किसानले हतारिएर बेच्न सुरु गरेको जनाए । खत्याड गाउँपालिकाको खमाले, कोटडाँडा र सोरु गाउँपालिकाको सोरुकोट, पोखरीलगायत बस्तीका किसानले पनि काँचो स्याउ टिपेर बिक्री गर्न थालेका छन् । पोखरीमा ३ ठूला स्याउ बगैंचा छन् । त्यहाँबाट करिब ८ टनभन्दा बढी स्याउ फल्ने गरेको ज्ञान केन्द्रले जनाएको छ । राम्रोसँग स्याउ पाक्न नपाउँदै किसानले टिपेर घरमा ल्याई भण्डारण गर्न थालेपछि कुहिएर खेर जाने गरेको कृषि प्राविधिकको भनाइ छ । चोरी हुने डरले पनि किसानले काँचो स्याउ टिपेर थन्क्याउने गरेको सोरुकोट गाउँका पदम शाहीले बताए । उनका अनुसार बजारको अभावले जिल्लाको स्याउले राम्रो भाउ पाउन सकेको छैन । सडकको पहुँच नहुँदा सोरुकोटमा उत्पादन हुने स्याउ खेर जाने गरेको छ, उनले भने, पाक्ने समयमा जिल्लाभरबाट गमगढीमा स्याउ जाने गरेकाले पनि किसान हतारिएर काँचो बेच्न बाध्य छन् । छायानाथरारा नगरपालिकाका कृषि शाखा अधिकृत केबी रोकायाले स्याउ टिपेर बेच्न अहिले नै अनुकूल नभएको बताए । कृषि ज्ञान केन्द्रका अनुसार जिल्लाभर वार्षिक २६ देखि ३५ टनसम्म स्याउ उत्पादन हुने गरेको छ । उत्पादन भएको स्याउमध्ये १२ टन जिल्लाबाहिर जाने गरेको केन्द्रले जनाएको छ ।"
गोरखामा धान जोन,"गोरखा  प्रधानमन्त्री कृषि आधुनिकीकरण परियोजनाअन्तर्गत जिल्लाको ५ सय हेक्टर क्षेत्रफल समेटेर धान जोन कार्यक्रम सञ्चालन गरिने भएको छ । यसका लागि चालु वर्ष एक करोड २९ लाख ८९ हजार रुपैयाँ प्राप्त भएको परियोजना कार्यान्वयन इकाइले जनाएको छ ।इकाइ प्रमुख अजय अधिकारीका अनुसार क्षेत्र निर्धारण गरेर कार्यक्रम सञ्चालन गरिनेछ । पालुङटार र गोरखा नगरपालिका तथा सिरानचोक गाउँपालिकाअन्तर्गतका दरौदी करिडोर क्षेत्रका फाँटमा धान जोन कार्यक्रम गर्न सिफारिस गरिए पनि निर्धारण भइनसकेको उनले बताए । कुन क्षेत्र लिने भनेर छलफलमै छौँ, उनले भने । भदौ दोस्रो साता परियोजना व्यवस्थापन इकाइको कार्यदलसहितको टोली क्षेत्र निर्धारणका लागि स्थलगत अध्ययनमा आउनेछ । क्षेत्र निर्धारणपछि प्रोफाइल तयार पार्छौं, उनले भने, कुन जातको धान खेती हुन्छ, कति किसान छन्, कस्ता बीउबिजनको प्रयोग भएको छ, सबैको तथ्यांक लिएर कार्यक्रम सुरु हुन्छ । दुई खेती धान हुने क्षेत्रलाई प्राथमिकतामा राखेर कार्यक्रम कार्यान्वयन गरिने उनले बताए । चैते धान खेती विस्तारको योजना रहेको उनको भनाइ छ । उन्नत जातको धान खेतीको तालिम, बाली संरक्षण, माटो सुधार, भकारो सुधार र प्रविधि प्रयोगमा जोड दिइने अधिकारीले बताए । झरीले धान उम्रने समस्या रहेकाले सुकाउने प्रविधि भित्र्याउने योजना पनि उनले सुनाए । औजार उपकरण वितरणका लागि मात्र १२ लाख छुट्याइएको छ । जोन कार्यक्रम लागू भएका क्षेत्रमा साना सिँचाइअन्तर्गत ४० कुलो नहरको मर्मत तथा निर्माण हुनेछ ।सौर्य ऊर्जामा आधारित सिंचाइ प्रणालीबाट पानी तान्ने प्रविधिको पनि सुरुवात गर्ने कार्यक्रम छ, उनले भने । सोलार प्यानल जडानका लागि मात्र २३ लाख ७५ हजार रुपैयाँ छुट्याएको छ । वार्षिक चामल आयात न्यूनीकरण गर्ने सरकारी लक्ष्य हो, अधिकारीले भने, पाँचसात सय किसालनाई समेट्ने योजनामा छौँ । गत वर्ष १७ हजार ७ सय ६५ हेक्टर क्षेत्रफलमा धान खेती भएको र ५१ हजार ३ सय ३० टन धान उत्पादन भएको थियो । यसअघि जिल्लामा सुन्तला जोन कार्यक्रम लागू भइसकेको छ । चालु वर्ष सुन्तला जोन कार्यक्रमका लागि दुई करोड ६७ लाख रुपैयाँ बजेट आएको छ । यस वर्ष कोल्ड स्टोर, बिरुवा उत्पादनका लागि स्त्रिन हाउसका लागि अनुदान तथा प्रशोधन उद्योग स्थापनाजस्ता नयाँ कार्यक्रम गर्ने इकाइ प्रमुख अधिकारीको भनाइ छ । यस्तै चालु वर्ष मकै खेती प्रवर्द्घनका लागि सिरानचोक गाउँपालिकामा कार्यक्रम गरिने इकाइ प्रमुख अधिकारीले बताए । समूह सहकारीमार्फत चक्लाबन्दी गरी मकै खेती गर्न प्रोत्साहन गरिने उनले बताए ।"
धुम्बाराहीमा होटल अकामा,"काठमाडौं सानिमा ग्रुपले काठमाडौंको धुम्बाराहीमा होटल अकामा सञ्चालनमा ल्याएको छ । विश्वस्तरीय सेवालाई नेपाली मौलिकतालाई ढाल्ने प्रयासस्वरूप होटल सञ्चालनमा ल्याइएको हो । होटलमा आउने पाहुनालाई स्थानीय नेवारी र हिमाली संस्कृतिको मिश्रणले खुसी दिनेछ । होटल अकामामा समसामयिक डिजाइनमा स्थानीयपनको आभास दिने आधुनिक तथा विशेष आवासको व्यवस्था रहेको जनाइएको छ । ग्राहकहरूले चाइनिज खानाको समेत मज्जा लिन सक्छन् । मागअनुसार विवाहलगायत सामाजिक समारोह, सम्मेलन, बैठक, कार्यशाला गोष्ठी तथा विविध किसिमका कार्यक्रमका लागि ५ हजार वर्गक्षेत्रफलमा फैलिएका ५ वटा अलगअलग डिजाइनका हलसमेत रहेको विज्ञप्तिमा जनाइएको छ ।"
अशोक लेलैन्डकञ्चन सम्झौता,काठमाडौं  आईएमई ग्रुपअन्तर्गत सञ्चालित आईएमई मोटर्स प्रालिद्वारा प्रवर्द्धित अशोक लेलैन्ड र कञ्चन डेभलपमेन्ट बैंकबीच कर्जा सुविधासम्बन्धी सम्झौतापत्रमा सोमबार हस्ताक्षर भएको छ । आईएमई मोटर्सका भाइस प्रेसिडेन्ट इमरान ए खान र बैंकका प्रमुख कार्यकारी अधिकृत राम जैसीले सम्झौतापत्रमा हस्ताक्षर गरे । सम्झौताअनुरूप आईएमई मोटर्सबाट सिफारिस पाएका ग्राहकहरूले सहज रूपमा बैंकबाट ७० प्रतिशतसम्मको कर्जा सुविधा पाउनेछन् ।
एनसेलधुलिखेल हस्पिटल सम्झौता,काठमाडौं एनसेलले धुलिखेल हस्पिटलकाठमाडौं युनिभर्सिटी हस्पिटलसँग टेलिमेडिसन र हेल्थ इन्फर्मेटिक्स कार्यक्रम सञ्चालनका लागि सोमबार सम्झौता गरेको छ । प्रविधि तथा तथ्यांकमा आधारित स्वास्थ्य सेवा दूरदराजका समुदायलाई उपलब्ध गराउने उद्देश्यले सम्झौता गरिएको प्रेस विज्ञप्तिमा भनिएको छ । यस पहलअन्तर्गत एनसेलले टेलिमेडिसन उपकरण र सेवा प्रवाहका लागि आवश्यक कनेक्टिभिटी पूर्वाधार निर्माण गरी धुलिखेल हस्पिटललाई हस्तान्तरण गर्नेछ ।
एम्प्लिफाईका टीभी बजारमा,काठमाडौं एम्प्लिफाई प्लस ब्रान्डको आधिकारिक वितरक ईथ्री इलेक्ट्रोनिक्सले एलइडी टीभी बजारमा ल्याएको छ । कम्पनीले शुक्रबार एम्प्लिफाई प्लस ब्रान्डका एलईडी टीभीहरू बजारमा भित्रिएको प्रेस विज्ञप्तिमार्फत जानकारी गराएको छ । भारतीय डीकेएम ग्रुप कम्पनीअन्तर्गतको एम्प्लिफाई इलेक्ट्रोनिक्स प्रालिद्वारा उत्पादित अन्तर्राष्ट्रियस्तरको एम्प्लिफाई प्लस ब्रान्डका एचडी एलईडी टीभी सिरिज निकै गुणस्तरीय रहेको कम्पनीको दाबी छ । टीभीमा ३ वर्षको वारेन्टीसमेत प्रदान गरिएको छ ।
पोखरामा सनराइज,"काठमाडौं सनराइज बैंकले पोखरामा १२० औं शाखा सोमबारबाट सञ्चालनमा ल्याएको छ । आफ्ना ग्राहकलाई स्तरीय बैंकिङ सेवा, सुविधा उपलब्ध गराउने उद्देश्यले बैंकले देशका विभिन्न भागमा शाखा विस्तार अभियान सञ्चालन गरिरहेको छ । त्यसै क्रममा पोखरामा विस्तारित शाखाको महानगरपालिकाका मेयर मानबहादुर जीसी र बैंकका कार्यकारी अधिकृत जनक शर्मा पौड्यालले संयुक्त रूपमा उद्घाटन गरेका थिए ।"
ओपोलाई ह्रिसलआउट अवार्ड,"काठमाडौं कम्प्यारिजन साइट नामक ह्रिसलआउटले स्मार्टफोन ब्रान्ड ओपोलाई फोन म्यानुफ्याक्चर अफ द इयर र ओपो रेनो ५जीलाई उत्कृष्ट फोन डिजाइन फर २०१९ को उपाधिले सम्मान गरेको छ । कम्प्यारिजन साइट विभिन्न दूरसञ्चार ब्रान्डबीच तुलना गर्ने प्रख्यात साइट मानिन्छ । यस वर्षको ह्रिसलआउट फोन अवार्डको निर्णायकमा विज्ञ सम्पादकको समूहले स्मार्टफोनलाई तीनको मूल्य, कार्य प्रदर्शनी, ब्याट्री, स्क्रिन, क्यामेरा, डिजाइन र समग्र प्रयोगकर्ताको अनुभवका आधारमा उत्कृष्ट स्मार्टफोनको अवार्ड दिएको विज्ञप्तिमा उल्लेख छ ।"
पूर्वमा मेटलाइफ,"काठमाडौं मेटलाइफले यो साता प्रदेश १ को इटहरी र कटारीमा दुई नयाँ एजेन्सी सञ्चालनमा ल्याएको छ । सञ्जाल विस्तारले त्यस क्षेत्रमा रहेका कम्पनीका ग्राहकलाई थप सुविधा तथा सहजता प्रदान गर्न सहयोगी हुने जनाइएको छ । शाखा कार्यालयले ग्राहकलाई बिमा शुल्क तथा आवेदन संकलन, बिमा लेख हस्तान्तरण, बिमा लेख परिवर्तन र पुनःस्थापनाजस्ता सेवा प्रदान गर्ने जनाएको छ ।"
आलुमा अत्यधिक विषादी भेटियो,"मोरङ  भारतबाट आयात हुने आलुमा अत्यधिक विषादी पाइएको छ । सुनसरीको भन्टाबारी भन्सार कार्यालय भएर आएको आलुमा अत्यधिक विषादी पाइएको हो । त्यस्तो आलु आयातमा रोक लगाई क्वारेन्टाइनको निगरानीमा राखिएको छ । प्रदेश १ सरकारले विराटनगरस्थित बाली संरक्षण प्रयोगशालामा स्थापना गरेको विषादी अवशेष द्रुत विश्लेषण इकाइमा जाँच गरिएको नमुनामा अत्यधिक विषादी पाइएको थियो ।प्रयोगशालाका प्रमुख मुकेशकुमार यादवले सुनसरीको भन्टाबारी भन्सार कार्यालयले पठाएको आलुको नमुनामा ३८ रुकावट प्रतिशत पाइएकाले तत्काल आयात नगर्न पत्राचार गरेको बताए । त्यो आलु क्वारेन्टाइनको निगरानीमा राख्न भनिएको छ । आलुमा रुकावट प्रतिशत ३५ भन्दा कम आयो भने मात्रै खान योग्य हुन्छ, यादवले भने, ३५ देखि ४५ सम्म रुकावट प्रतिशत आयो भने ३४ दिन निगरानीमा राखेर पुनः परीक्षण गर्नुपर्छ । पुनः परीक्षण गर्दा पनि रुकावट प्रतिशत ३५ भन्दा कम नआएको खण्डमा आयातमा पूर्ण रूपमा प्रतिबन्ध लगाउन सिफारिस गर्ने यादवले बताए ।प्रदेश १ को भूमि व्यवस्था, कृषि तथा सहकारी मन्त्रालयले विराटनगरस्थित बाली संरक्षण प्रयोगशालामा तरकारी तथा फलफूलमा पाइने विषादी परीक्षण गर्न विषादी अवशेष द्रुत विश्लेषण इकाइ स्थापना गरेदेखि हालसम्ममा ३९ वटा नमुना परीक्षण गरिएको यादवको भनाइ छ । हालसम्म परीक्षण गरिएका नमुनामध्ये २९ वटा सुनसरी भन्सार कार्यालयको र बाँकी विराटनगर बजारबाट आएको छ, उनले भने, करिब एक महिनादेखि विषादी परीक्षण गर्दै आएको आलु र प्याजका नमुनामध्ये यो एउटामा मात्रै ३८ रुकावट प्रतिशत आएको हो । बाँकीमा ३० भन्दा कम रुकावट प्रतिशत आएको थियो । उनले संघीय सरकारमातहतको विराटनगर भन्सार कार्यालयले प्रदेश सरकारमातहत भएको भन्दै यहाँ विषादी परीक्षणका लागि तरकारी तथा फलफूलको नमुना नपठाउने गरेको बताए । विराटनगर भन्सार कार्यालयले तरकारी तथा फलफूलको नमुना विकषादी परीक्षणका लागि झापाको बिर्तामोडमा रहेको संघीय सरकारमातहतको विषादी अवशेष द्रुत विश्लेषण प्रयोगशालामा पठाउने गरेको छ ।यादवले केन्द्रीय कृषि प्रयोगशालाका वरिष्ठ बाली संरक्षण अधिकृत राजीवदास राजभण्डारीले प्राविधिकलाई तरकारी र फलफूलमा पाइने विषादी परीक्षणबारे प्रशिक्षण दिएपछि आफूहरूले सेवा सुरु गरेको बताए । अहिले दुई समूहको विषादी परीक्षण गर्ने उपकरण एसपेक्ट्रो फोटोमिटर मात्रै छ, उनले भने, तरकारी तथा फलफूलमा पाइने पाँच समूहमध्ये कार्वामेट र अर्गानोफस्फेट समूहको विषादीको मात्रै परीक्षण गरिरहेका छौं । उनले बिर्तामोडमा पनि त्यही दुई समूहकै विषादी परीक्षण हुने गरेको सुनाए । भूमि व्यवस्था, कृषि तथा सहकारी मन्त्रालयले करिब २ करोड लागतमा ग्यास प्रोम्याटोग्राफे उपकरणलगायत आवश्यक सामग्री खरिदका लागि टेन्डर आह्वान गरिसकेको छ । यही पहिलो चौमासिकमा यो उपकरण जडान हुने यादवले बताए । त्यसपछि यहाँ सबै समूहको विषादी परीक्षण गर्न सकिने र तरकारी तथा फलफूलमा विषादीको प्रतिशतसमेत जाँच गर्न सक्षम हुने उनको भनाइ छ । प्रदेश १ सरकारले स्थापना गरेको प्रयोगशालाको प्रतिवेदनलाई विराटनगर भन्सार कार्यालयले मान्यता नदिँदा यहाँका व्यापारीहरू सास्ती खेप्न बाध्य छन् । व्यापारीहरूले विराटनगर भन्सार कार्यालयबाट तरकारी तथा फलफूलको नमुना लिएर विषादी जाँच गराउन बिर्तामोड जानैपर्ने बाध्यात्मक परिस्थिति रहेको गुनासो पोखे ।बिर्तामोडबाट विषादी परीक्षण गराएर ल्याउँदा हैरानी बढ्नुका साथै तरकारी तथा फलफूल आयातमा लागतसमेत बढ्ने गरेको विराटनगरस्थित गुद्री बजारका तरकारी व्यापारी रञ्जयकुमार गुप्ताले बताए । बिर्तामोडबाट विषादी जाँच गरेर ल्याउन समय लाग्ने हुँदा डिटेन्सन शुल्क र ढुवानी भाडाको लागत बढ्ने गरेको छ, उनले भने, तरकारी तथा फलफूलको लागत बढ्दा उपभोक्ताले महँगो मूल्य तिर्न बाध्य भएका छन् । भूमि व्यवस्था, कृषि तथा सहकारी मन्त्रालयले पटक पटक विराटनगर भन्सार कार्यालयलाई नमुना पठाउन पत्राचार गर्दा समेत बेवास्ता गर्दै आएको छ । विराटनगर भन्सार कार्यालयले नमुना नपठाएपछि संघीय सरकारको अर्थ मन्त्रालय र कृषि मन्त्रालयमा पहल थालेको भूमि व्यवस्था, कृषि तथा सहकारी मन्त्रालयका सचिव हस्तबहादुर विष्टले बताए । उनले संघीय सरकारका दुवै मन्त्रालयबाट आश्वासन प्राप्त भएकाले चाँडै समस्या समाधान हुने विश्वास व्यक्त गरे । विराटनगर भन्सार कार्यालयका भन्सार अधिकृत सुशीलप्रसाद शर्माले भन्सार विभागबाट आदेश नआएकाले आफूहरूले तरकारी तथा फलफूल परीक्षणका लागि झापाको बिर्तामोड पठाउने गरेको बताए । सरकारले भारतलगायत तेस्रो मुलुकबाट आयात हुने तरकारी तथा फलफूलमा विषादी जाँच गरेर मात्रै आयात गर्न पठाएको पत्रअनुसारै बिर्तामाडमा नमुना पठाउने गरिएको उनले बताए । विभाग, मन्त्रालयले प्रदेश सरकारको प्रयोगशालामा नमुना जाँचका लागि अर्को पत्र पठाइदिए आफूहरूलाई पनि सहज हुने उनको भनाइ थियो । विराटनगर भन्सारबाट दैनिक दुई ट्रक हरियो तरकारीका साथै आलु र प्याज दैनिक १० ट्रक आयात हुने गरेको उनले बताए ।"
श्रीले बनारस उडान थाल्यो,"काठमाडौं  दुई वर्षदेखि व्यावसायिक उडान गर्दै आएको निजी क्षेत्रको श्री एयरलाइन्सले सोमबार काठमाडौंदेखि भारतको बनारसमा परीक्षण उडान गरेको छ । सोमबार दिउँसो साढे ४ः२५ मा श्रीको अल्फामाइकअल्फा कलसाइन भएको सीआरजे२०० ईआर जेट विमान काठमाडौंबाट बनारसका लागि उडेको थियो । ५० सिट क्षमताको उक्त विमान साँझ ७ बजे काठमाडौं फर्किएको थियो । यो उडानसँगै श्रीलाई अन्तर्राष्ट्रिय चार्टर उडान गर्न बाटो खुला भएको छ । संस्कृति, पर्यटन तथा नागरिक उड्डयन मन्त्रालयले श्रीलाई ६ महिनाअघि अन्तर्राष्ट्रिय चार्टर उडान अनुमति दिएको थियो । श्रीका प्रबन्धक अनील मानन्धरका अनुसार क्यानेडियन बम्बार्डियर कम्पनीका दुइटा सीआरजे२०० र एउटा सीआरजे७०० जेट विमानबाट चार्टर अनुमति दिइएको छ । अब कुनै पनि ट्राभल एजेन्सीले श्रीका यी जहाज चार्टर गरेर काठमाडौंदेखि ४ घण्टासम्मको हवाई दूरी भएका एसियाली सहरसम्मको उडान गर्न पाउनेछन् । श्रीबाहेक हाल निजी क्षेत्रको बुद्धसँग अन्तर्राष्ट्रियतर्फ नियमित उडानको अनुमति छ । निजी क्षेत्रमा कस्मिकपछि अन्तर्राष्ट्रिय उडानको अनुमति पाउनेमा श्री तेस्रो कम्पनीको सूचीमा परेको मानन्धरले बताए । बनारसको परीक्षण उडानपछि हामी एसियाभरका क्षेत्रीय सहरमा चार्टर उडान गर्न सक्नेछौं, उनले भने । सोमबारको परीक्षण उडान श्रीका प्रशिक्षक पाइलट प्रफुल्ल वैद्य र राजुसिंह महर्जनले गरेका थिए । जहाज निरीक्षणमा नागरिक उड्डयन प्राधिकरणका २० जनाको टोली यस उडानमा सहभागी थिए । श्रीले काठमाडौंदेखि ६ वटा आन्तरिक रुटमा सीआरजे विमानबाट उडान गरिरहेको छ । यसले क्यानडामा आन्तरिक उडानका लागि दुइटा टर्बोप्रोप बम्बार्डियर ड्यास एट४०० विमान खरिद गरिसकेको छ । नेपाल ल्याउन रुट अनुमति नपाएका कारण ती विमान क्यानडामै छन् ।"
साटिएनन् मन्दिरका सिक्का,"रूपन्देही  सिक्का प्रयोगमा कमी आएपछि रूपन्देहीका मठमन्दिरमा थुप्रो लागेको छ । मन्दिर सञ्चालकले भक्तजनले चढाएका सिक्का बोरामा हालेर चाङ लगाएका छन् । यस्ता सिक्का व्यापारीले लिन छाडेपछि थुप्रिएका हुन् । स्थानीय बैंकले पनि साट्न छाडेका छन् ।मन्दिरमा पूजाआजाका लागि श्रद्धालुले सिक्का चढाउने गर्छन् । यहाँका दर्जनभन्दा धेरै धार्मिक मठमा अहिले पनि दिनहुँ सिक्का चढाउने गरिन्छ । बजारमा चल्न छाडेपछि मन्दिरमा चढाइने सिक्का भार बनेको पर्रोहा बोलबम धामका अध्यक्ष बलिराम चौधरीले बताए । पोहोरसम्म समस्या थिएन, उनले भने, तुलादान गर्नका लागि सिक्का लैजाने गर्थे, अहिले स्थानीय व्यापारीले पनि सिक्का पैसा लिन नमान्ने भएकाले समस्या भएको हो । बैंकले साट्न नमान्दा पनि समस्या भएको उनले बताए । चौधरीका अनुसार दुईचार हजार चाहिने व्यक्तिले लैजाने गरेका छन् । चारपाँच लाख रुपैयाँका सिक्का बोरामा थक्याउन बाध्य छौं, उनले भने, धेरै सिक्का भण्डारण गर्दा राखिएको स्थान र भवनमा समस्या हुने डर छ । सिक्का सटहीका लागि केही न केही उपाय निकालेर समस्या समाधान गर्नेतर्फ समिति लागिरहेको उनले बताए ।बुटवलस्थित सिद्धबाबा मन्दिरमा सिक्का धेरै जम्मा हुन थालेपछि साट्न समस्या भएको मन्दिर व्यवस्थापन समितिका अध्यक्ष दलबहादुर गुरुङले बताए । अहिले मन्दिर व्यवस्थापन समितिले सिक्का पैसा माग्ने श्रद्धालुलाई नदिन यहाँस्थित पसलका व्यापारीलाई आग्रह गरेको छ, उनले भने, पहिले पहिले धोएर सफा पारी जम्मा गरेर दिँदा पसलमा लिने गर्थे, अहिले कहीँ लिँदैनन्, समस्या हुन्छ । मन्दिरमा चढाइराखेको अवस्थाको पैसा निकाल्दै मिलाउँदै गर्न नभ्याइने भएकाले पनि यसको सटहीमा समस्या भएको उनले जनाए ।साउनमा भीड लाग्ने नयाँगाउँस्थित मुक्तिनाथ धाममा भने सिक्का पैसा मन्दिरको बैंक खातामा जम्मा गर्न लगाइने र तिर्नपर्ने ठाउँमा सिक्का पैसासँगै नोट दिइने भएकाले समस्या नभएको प्रचार संयोजक गोपाल पाण्डेले बताए । मन्दिरबाट दिइने भएकाले लिने व्यापारीले आनाकानी गर्दैनन्, उनले भने, सामग्री खरिद र अन्य तिरनतारनमा सिक्का पैसा दिने गरिन्छ । यसले गर्दा समस्या देखिएको छैन । सिक्का पैसा जम्मा हुनेबित्तिकै १ सय, ५ सय गरी थैलो बनाएर दिने गरेको उनले जनाए । राष्ट्र बैंक सिद्धार्थनगर शाखाका प्रमुख राजेन्द्र भट्टराईले बैंकले निरन्तर सिक्का पैसा साटिरहेको बताए । प्रयोगकै लागि बनेका सिक्का पैसा सटहीमा बैंकमा समस्या हुँदैन, उनले भने, जति नै सिक्का भए पनि बैंकले साट्ने गरेको छ ।"
सुशासन राख्ने प्रतिबद्धता,"काठमाडौं  राष्ट्रिय खेलकुद परिषद् (राखेप) ले आर्थिक वर्ष २०७६७७ का लागि प्राप्त बजेट खर्च प्रक्रिया भदौदेखि नै सुरु गर्ने भएको छ । राखेपका विभागीय प्रमुख, केन्द्रीय स्तरका शाखा प्रमुखहरूक्षेत्रप्रदेशका कार्यालय प्रमुख, लेखा प्रमुख र प्राविधिक इन्जिनियरको सहभागितामा भएको दुई दिने गोष्ठीले आसन्न १३ औं दक्षिण एसियाली खेलकुद र नवौं राष्ट्रिय खेलकुदलक्षित पूर्वाधार निर्माणलाई प्राथमिकता दिने र क्रमागत पूर्वाधार निर्माण प्रक्रिया पनि जारी राख्ने संकल्प गरेको छ । गोष्ठीमा राखेप प्रशासन विभाग प्रमुख कुलबहादुर थापाले देशभर निर्माणाधीन र निर्माण हुन बाँकी ९७ पूर्वाधारको फेहरिस्त प्रस्तुत गरेका थिए । राखेपको १ अर्ब ८७ करोड विकास बजेट यी परियोजनामा खर्च गरिनेछ । गोष्ठीले हरेक पूर्वाधारका लागि राखेपका कर्मचारीप्राविधिकलाई योजना अनुगमनको अख्तियारी दिने निर्णय पनि गरेको छ । केन्द्रमार्फत निर्माण हुनेभइरहेका संरचनाको जिम्मेवारी राखेपले लिनेछ भने प्रदेश र स्थानीय तहका संरचना सम्बन्धित प्रदेश र स्थानीय तहले नै नियमन गर्नेछ । २ करोडभन्दा माथिका संरचनाको नियमन राखेपबाटै हुनेछ, त्यसभन्दा कमको संरचनाका लागि प्रदेश र सम्बधित स्थानीय तहले नै काम गर्नुपर्छ, प्रमुख थापाले भने । असारे विकासको समस्या समाधान गर्न योजनागत रूपमा भदौदेखि नै विकास बजेट कार्यान्वयनका लागि प्रक्रियाका प्रक्रिया सुरु गरेको हो । भदौसम्ममा टेण्डर प्रक्रिया सम्पन्न गरी कात्तिकदेखि काम सुरु गरिने र वैशाखसम्म निर्धारित लक्ष्य पूरा गर्ने गरी जिम्मेवारी तोकिएको छ । तर निर्माणाधीन पूर्वाधारका लागि छिटो काम सम्पन्न गर्ने र केही योजनाका लागि डीपीआर र एनिमेसनको काम हुनेछ । १३ औं दक्षिण एसियाली खेलकुदको उद्घाटन र समापनस्थल दशरथ रंगशाला निर्माण सम्पन्न गर्ने, खेलस्थलहरूको तयारी सम्पन्न गर्ने कामलाई मुख्य प्राथमिकतामा राखिएको विभागीय प्रमुख थापाले जानकारी दिए । त्यसबाहेक आर्थिक र नीतिगत पारदर्शिताको प्रयास सुरु गरिएको हो । राखेप इतिहासमै बजेटको योजनागत कार्यान्वयन भएको थिएन, यस्तो प्रयासले कर्मचारीप्राविधिकमा जिम्मेवारीबोध गराउने छ, थापाले भने, आर्थिक र नीतिगत पारदर्शितामा पनि यसले सहयोग गर्नेछ । दशरथ रंगशालाको भीआईपी प्यारापिट, छाना र कुर्सी राख्ने, बाटो, गेट लगायतको निर्माण कार्य, दशरथ रंगशाला कभर्डहल, स्वास्थ्य एकेडेमी, लैनचौर कभर्डहल, कीर्तिपुर क्रिकेट मैदान, मूलपानी क्रिकेट एकेडेमी, सातदोबाटोमा हिटिङ स्वीमिङ पुल, तेक्वान्दो एकेडेमी, कराँते एकेडेमी, स्क्वास एकेडेमीलगायत उपत्यकाभित्र सञ्चालन गरिने खेलस्थलको स्तरोन्नतिमा हुने खर्चलाई प्राथमिकता दिइएको छ । सागकै लागि पोखरा रंगशाला निर्माण, कभर्डहललगायत अन्य तयारीलाई पनि प्राथमिकता दिइने निर्णय गोष्ठीको छ । राखेप सदस्यसचिव रमेश सिलवालले निर्माण सुरु भएका, सम्पन्न हुने चरणमा रहेका र निर्माण सुरु हुन बाँकी योजनालाई मूल्यांकन गरी प्रभावकारी नतिजासहितको काम गर्ने प्रयासको रूपमा सम्बन्धित कर्मचारीप्राविधिकसँग अन्तरक्रिया गरिएको बताए ।"
पेस्कीको पिरलो,"आर्थिक अपारदर्शिताको बदनामीले थिचिएको राष्ट्रिय खेलकुद परिषदमा अहिले १ अर्ब ३५ करोड बेरुजु छ । यो राखेपको वर्तमान विकास बजेटको झन्डै ६५ प्रतिशत हो । राखेप नेतृत्व अहिले पेस्की फर्स्योटलाई प्राथमिकतामा राखेर आर्थिक पारदर्शिताको प्रयासमा छ । सदस्यसचिव सिलवालले यति ठूलो रकम बेरुजु रहनुमा आफ्नो कमजोरी नभए पनि जिम्मेवारी लिएर फर्स्योट प्रक्रिया सुरु गर्न लागेको बताए । पन्चायतकालदेखिकै पेस्की बाँकी रहेछ । बहुदलपछि गणतन्त्र आइसक्दा थपिँदै गएका कारण ठूलो रकम देखिएको हो, उनले भने, नेपालमै आयोजना भएको पहिलो र आठौं दक्षिण एसियाली खेलकुदको पनि पेस्की बाँकी रहेछ । राखेप सबै पेस्की फर्स्योट गर्ने प्रक्रियामा गइसकेको छ ।राखेपले पेस्की फर्स्योटका लागि तीन चरणको मापदण्ड तय गरेको छ । पहिलो चरणमा १० लाखभन्दा माथिका पेस्कीको फिर्ता प्रक्रिया सुरु हुनेछ । त्यसपछि ५ लाखभन्दा माथि र १ लाखभन्दा माथिका पेस्की फर्स्योटका लागि ताकेता गरिनेछ । सदस्यसचिव सिलवालले यति गर्दा १ लाखभन्दा कम पेस्की लिएकाहरूलाई स्वाभाविक दबाब पर्ने दाबी गरे । उनले निर्धारित समयमा पेस्की फर्स्योट नगर्नेलाई सार्वजनिक गरिने पनि बताए । हामीले सुरुआतमा फर्स्योटका लागि जानकारी गराउने हो । त्यति गर्दा पनि अटेर गरेमा पेस्की लिनेको फेहरिस्त सार्वजनिक गरिनेछ, सदस्यसचिवले भने, १३ औं साग खेलकुदमा म एक रुपैयाँ पनि पेस्की नरहने गरी आर्थिक विवरण सार्वजनिक गर्छु ।सोमबार राजधानीमा सम्पन्न गोष्ठीमा पनि बजेटलाई सार्वजनिक खरिद ऐन, नियमावलीबमोजिम उपलब्धि हासिलमा खर्च गर्ने, पेस्की निकासा र फर्स्योटको व्यवस्थालाई पारदर्शितामा जोड दिई आर्थिक अनुशासन कायम गर्ने प्रतिबद्धता व्यक्त गरिएको छ ।"
युनाइटेडको उत्कृष्ट सुरुआत,"म्यानचेस्टर मार्कुस रासफोर्डको दुई गोलको सहयोगमा म्यानचेस्टर युनाइटेडले फ्र्रान्क लाम्पार्डले सम्हालेको पहिलो खेलमै चेल्सीलाई ४० ले हराएर आइतबार प्रिमियर लिगमा उत्कृष्ट सुरुआत गरेको छ ।ओले गनर सोल्सायरको टिमलाई गएको सिजनको अन्त्यतिरको कमजोरी बिर्साउन पनि यो सिजन सुरुमै राम्रो नतिजा आवश्यक छ । खेलको लयको ठीकविपरीत रासफोर्डको पेनाल्टीमा सुरुमै युनाइटेडले अग्रता लियो । तर दोस्रो हाफको १६ मिनेटभित्र तीन गोल गरेपछि युनाइटेडले ओल्ड ट्राफोर्डमा खेल कब्जा गरेको थियो । त्यो अवधिमा एन्थोनी मार्सल, रासफोर्ड र डेब्यू गरिरहेका डानियल जेम्सले गोल गरेका थिए ।हामीले चुनौती लिएका थियौं तर त्यो नै भयो यहाँ । जे चाहेका थियौं त्यो पायौं । यो चुनौती र पुरस्कार हो । हामीले पुरस्कार पायौं, सोल्सायरले भने । ह्यारी मगायर र आरोन वानबिसाकाले पनि पछिल्लो पंक्तिमा डेब्यू गर्दै प्रभाव देखाए । यो जोडीलाई युनाइटेडले आफ्नो डिफेन्स सुधार्नका लागि १३ करोड पाउन्ड (१५ करोड ६० लाख अमेरिकी डलर) खर्च गरेको थियो । गएको सिजन युनाइटेडले प्रिमियर लिगमा ५४ गोल बेहोरेको थियो ।मेरो र टिमकै लागि यो उत्कृष्ट सुरुआत हो । हामी पहिलो हाफमा भाग्यमानी पनि रह्यौं । दोस्रो हाफमा हामीले धेरै राम्रो गरेका थियौं, ८ करोड पाउन्डमा युनाइटेड पुगेका डिफेन्डर मगायरले विश्वकै सबैभन्दा महँगा डिफेन्डरको रूपमा पहिलो खेल खेलेपछि भने, गत वर्ष यहाँ (ओल्ड ट्राफोर्ड) दुई खेलमा मात्र गोल नबेहोरेको हामीलाई थाहा थियो ।गत साता अनुभवी डिफेन्डर डेविड लुइज आर्सनलमा आबद्ध भएकोमा चेल्सीमाथि प्रश्न तेर्सिएको छ । युनाइटेडको काउन्टर अट्याकमा चेल्सी संघर्ष गर्न बाध्य भएको थियो ।लाम्पार्डको पहिलो रोजाइको टिम छनोट पनि बहादुरीपूर्ण थियो । उनले युवा खेलाडीलाई विश्वास गर्दै ट्याम्मी अब्राहम र मासोन मोन्टलाई विश्वास सुरुमै खेलाएका थिए । गत समर मा चेल्सीलाई नयाँ खेलाडीसँग स्म्झौता गर्न प्रतिबन्ध लगाइएको थियो । लाम्पार्डका केही सिनियर खेलाडी पनि घाइते भए । तर उनले त्यसैलाई बहाना बनाउन अस्वीकार गरे ।हाम्रो टिमले लामो अवधिसम्म स्पष्ट रूपमै खेलमा प्रतिस्पर्धा गरेको थियो । हामीले चार गल्ती गर्यौं । उनीहरू त्यसमा उत्कृष्ट रहे र अगाडि बढे, लाम्पार्डले भने, उनीहरू काउन्टर अट्याकमा खेल्ने टिम हो । यो बलियो पक्ष हो । उनीहरूसँग गति (पेस) छ । अवसरहरू दियो भने उनीहरू काउन्टरमा आउँछन् । खेलको धेरै पक्षमा हामीले उनीहरूलाई त्यस्तो अवसर दिएनौं । हाम्रो लागि पाठ सिक्ने भारी भयो ।चेल्सीले आक्रामक सुरुआत गरेको थियो । अब्राहमले सुरुमै प्रहार गरेको बल पोस्टमा लागेको थियो । लाम्पार्डको टिमको डिफेन्सको केन्द्र सधैं कमजोर देखियो । कुर्ट जुमाले आफ्नै क्षेत्रमा मार्सललाई खेल्ने अवसर दिइरहेका थिए ।युनाइटेडलाई डेविड डी जिया उत्कृष्ट लयमा फर्कन आवश्यक छ । उनले रस बार्कली र एमरसन पाल्मिरीको प्रहारमा उत्कृष्ट बचाउ गरे । अर्कोतर्फ दोस्रो हाफको ६० सकेन्डमा रासफोर्ड र मार्सलले उत्कृष्ट फिनिसिङ गर्दै खेल युनाइटेडको कब्जामा बनाएका थिए । मार्सललाई आन्द्रेस परेइराको क्रसमा पाउल पोग्बाले लोभलाग्दो रूपमा बल उपलब्ध गराएका थिए । पोग्बा फेरि र्सिजनशील बने, जतिबेला उनीसँगको वानटु पासमा रासफोर्डले गोल गरे । हामी फिट छौं । बलियो छौं । दोस्रो हाफबाट हामी अन्त्यतिरको खेलभन्दा योग्य छौं भन्ने हेर्न सक्छौं, सोल्सायरले भने, हामीसँग ६ साता राम्रो रह्यो । अझै सुधार भइरहेको छ । हामी खेलको अन्त्यमा पुग्न लागेजस्तै पनि छैनौं ।"
दौडमा रोशन र सुनीता विजेता,"धनकुटा २० औं अन्तर्राष्ट्रिय युवा दिवसको अवसरमा धनकुटामा खुला दौडअन्तर्गत ७ किलोमिटर दुरीमा पुरुषतर्फ आर्मीका रोशन तामाङ विजेता भएका छन् । उनले २२ मिनेट ३८ सेकेन्डमा दौड पूरा गरे । धनकुटा ४ का सुरज आठपहरियाले २२ मिनेट ४५ सेकेन्डमा पूरा गरी दोस्रो भए । तेस्रोमा आर्मीका सन्तोषकुमार थापाले २३ मिनेट ३९ सेकेन्डमा दौड पार गरेका थिए । महिलातर्फ सुनीता तामाङले ३० मिनेट ८ सेकेन्डबाट पहिलो स्थान हात पारेकी छन् । दोस्रो भएकी सन्ध्या रम्तेलले ३० मिनेट १६ सेकेन्डमा दूरी पार गरिन् । दुर्गा मगर ३० मिनेट ४० सेकेन्डमा दौड पूरा गर्दै तेस्रो भइन् । दुवैतर्फका विजेताले ७ हजार, दोस्रोले ४ र तेस्रो हुनेले २ हजार रुपैयाँ पुरस्कार प्राप्त गरे । दौड प्रतियोगिता जिल्ला युवा समिति र धनकुटा इन्स्टिच्युट अफ हेल्थ साइन्सले आयोजना गरेका हुन् । लेडिज जेसिज र महिला बचत तथा ऋण सहकारीको आयोजनामा भएको एक किमि बालबालिका दौडमा ब्वाइजतर्फ विशाल भट्टराई पहिलो, सुजन राई दोस्रो र आदित्य राई तेस्रो भए । गर्ल्सतर्फ पम्फा राई पहिलो, सोमकुमारी राई दोस्रो र ऋचा सुवेदी तेस्रो भए । दुवैतर्फ पहिलोले ७ हजार, दोस्रोले ४ हजार र तेस्रो हुनेले २ हजार रुपैयाँ पुरस्कार हात पारे ।"
पदकधारी खेलाडी पुरस्कृत,"काठमाडौं काठमाडौंमा भएको १२ औं दक्षिण एसियाली शारीरिक सुगठन तथा फिजिक स्पोर्ट्स च्याम्पियनसिपका पदक विजेता नेपाली खेलाडीलाई सोमबार नगदसहित सम्मानित गरिएको छ । नेपाल शारीरिक सुगठन तथा फिट्नेस संघका अध्यक्ष राजेशबाबु श्रेष्ठले व्यक्तिगत रूपमा खेलाडीलाई पूर्वघोषित नगद प्रदान गरे । प्रतियोगितामा नेपालले ३ स्वर्ण, ७ रजत र ६ कांस्य जितेको थियो । स्वर्णलाई ५० हजार, रजतलाई ३० हजार र कांस्यलाई २० हजारका दरले कुल ४ लाख ८० हजार रुपैयाँ पुरस्कार अध्यक्ष श्रेष्ठले खेलाडीलाई हस्तान्तरण गरे । पुरुषमा समिर श्रेष्ठ, नरेश मालाकार र महिलामा मल्लिका शाक्यले स्वर्ण जितेका थिए । कमल भण्डारी, रमेश कार्की, निशान्त प्रधान, राजु राई, प्रमोद राई, रजनी श्रेष्ठ र पूजा श्रेष्ठले आफ्नो विधामा रजत जितेका थिए । किसनदास दिवाकर, प्रज्ज्वलमान शाक्य, अशोक महर्जन, मिलन सिजापती, कृष्ण महर्जन र सुजिता मानन्धरले कांस्य जितेका थिए ।"
कराँते ग्रान्डलाई सहयोग,"काठमाडौं पोखरामा भदौ १४ मा हुने प्रथम नेपाल फुलकन्ट्याक्ट प्रेसिडेन्ट कप कराँते ग्रान्ड च्याम्पियनसिपका लागि सोमबार नेपाल क्योकुसिन कराँते (इको) संघले आर्थिक सहयोग प्रदान गरेको छ । फुलकन्ट्याक्ट कराँते महासंघको आयोजनामा हुने प्रतियोगिताका लागि संघले २ लाख ५० हजार प्रदान गर्ने भएको छ । महासंघका कोषाध्यक्ष कुमार श्रेष्ठ र संघका कोषाध्यक्ष नरेशध्वज श्रेष्ठले बुधबार सम्झौतापत्रमा हस्ताक्षर गरे ।महासंघ अध्यक्ष दमन बस्नेतले समान ३२ महिला र पुरुष खेलाडीले भाग लिने बताए । दुवैतर्फ पहिलो, दोस्रो र तेस्रो हुनेले क्रमशः १ लाख, ५० हजार र २५ हजार रुपैयाँ पुरस्कार प्राप्त गर्नेछन् । प्रतियोगितालाई युनाइटेड नेप्लिज क्योकुसिन एडभान्समेन्टले २ लाख रुपैयाँ उपलब्ध गराएको छ ।"
साथीको सम्झनामा दौड,भैरहवा सवारी दुर्घटनामा ज्यान गुमाएका सहपाठी अमृत पौडेलको सम्झनामा पक्लिहवा कृषि क्याम्पसका विद्यार्थीले दौड प्रतियोगिता गरेका छन् । ५ किमि दौडमा सचिन्द्र उपाध्याय र प्रियंका कुँवर विजेता भए ।
प्रिमियर लिगका तीन संकेत,"विवादमुक्त रहेन भारच्याम्पियन्स लिग र अन्य प्रमुख प्रतियोगितामा विवाद सिर्जना गरेपछि भारलाई यस सिजनदेखि प्रिमियर लिगमा पनि लागू गरियो । सुरुआती समिक्षामै यो व्यवस्थाका लागि अधिकांसको सकारात्मक प्रतिक्रिया छैन । भार प्रणाली यसअघि इंग्ल्यान्डको एफए कप र लिग कपमा लागू गरिसकिएको हो । गोल, पेनाल्टी वा अन्य निर्णायक क्षणमा हुने आशंका मेटाउनका लागि यसको प्रयोग सुरु भएको हो । तर वेस्ट ह्याममाथि सिटीको ५० को जित र लेस्टरको वोल्भससँग गोलरहित बराबरीको नतिजापछि प्रशिक्षक र खेलाडीले नै भारले सही र निष्पक्ष नतिजा दिने क्षमतामा शंका गरेका छन् । लेस्टरविरुद्धको खेलमा लिन्डर डेन्डोन्करको गोल आफैं टिममेट विली बोलीको पाखुरामा लागेर रद्द गरिएकोमा वोल्भसका कप्तान कोनर कोडी आक्रोशित थिए । त्यो गोल नै थियो । मानिसले हामीसँग भार छ भन्लान् र ह्यान्ड भएको निर्क्यौल पनि गर्लान् तर त्यति बेला विलीले बल देखेका थिएनन्, कोनरले भने, हामीले भविष्यमा आफ्नो हात मैदानबाहिरै राखेर खेल्नुपर्ने भएको छ ।रहिम स्टर्लिङ अफसाइड देखिएपछि सिटीका ग्याब्रियल नेससको गोल भारले रद्द गरिदिएको थियो । प्रिमियर लिगमा भारद्वारा रद्द भएको पहिलो गोल हो त्यो । त्यस घटनामा प्रशिक्षक पेप ग्वार्डिओला पनि सन्तुष्ट थिएनन् ।"
