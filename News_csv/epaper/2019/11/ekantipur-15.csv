शीर्षक,विवरण
सरकारको विरोध गरे पेन्सन खारेज,"त्यस्तो पुष्टि भए उनीहरूको पेन्सन खोसिने व्यवस्था राखिएको छ । संघीय मामिला तथा सामान्य प्रशासन मन्त्रालयले पेस गरेको विधेयकको निवृत्तिभरण नपाउने भन्ने दफा ६३ मा यस्तो उल्लेख छ ।संघीय मामिलामन्त्री लालबाबु पण्डितको उपस्थितिमा भएको बैठकले सर्वसम्मतिमा उक्त प्रावधान पारित गरेको हो । बैठकमा कांग्रेस सांसद दिलेन्द्रप्रसाद बडूले सेवानिवृत्त कर्मचारीले द्वेष फैलाएको पुष्टि गर्ने जिम्मा सरकारलाई दिन नहुने बताए । सरकार व्यक्तिप्रति पूर्वाग्रही हुन सक्छ, उनले भने, अदालतले पुष्टि गरे मात्र पेन्सन खोस्ने व्यवस्था गर्नुपर्छ । सांसद झपट रावलले कर्मचारीले सूचना बेच्ने गरेको भन्दै विधेयकमा कडाइ गर्न जोड दिए । पदमा हुन्जेल काम नगर्ने तर सेवाबाट बाहिरिएपछि यो भएन र त्यो भएन भनेर आलोचना गर्ने प्रवृत्ति बढेको भन्दै उनले त्यसलाई विधेयकमै व्यवस्था गरेर रोक्नुपर्ने बताए । कर्मचारीलाई पेन्सनमार्फत तलबको ७५ प्रतिशतसम्म रकम दिइन्छ । त्यस्ता मान्छेले राज्यविरुद्ध अनेक विवरण लेखेको प्रमाण सुरक्षित छ, उनले भने । उनले पेन्सन लिने कर्मचारीले सञ्चारमाध्यम र सामाजिक सञ्जालमा लेखेका विषयमा सर्वसाधारणले पनि उजुरी गर्न पाउने व्यवस्था गर्नुपर्ने बताए । मन्त्रालयका सहसचिव बाबुराम अधिकारीले भने कर्मचारीलाई सरकारले गरेको निर्णय चित्त नबुझे अदालत जान सक्ने अधिकार रहने बताए । सर्वसाधारणले पनि तालुक अड्डामा उजुरी दिन सक्नेछन्, उनले भने । सत्तारूढ नेकपाका सांसद र सरकारी अधिकारीहरूले पनि व्यक्तिलाई अदालत जाने अधिकार रहने तर्क गरेका थिए । बहुमत सांसदले उक्त प्रावधानको पक्षमा बोलेपछि समितिकी सभापति शशी श्रेष्ठले सर्वसम्मत रूपमा पारित भएको बताएकी थिइन् । कतिपय सांसदले सरकार र राज्यविरुद्धको अभिव्यक्तिका कारण पेन्सन रोक्का हुने प्रावधान दुरुपयोग हुन सक्ने खतरासमेत औंल्याएका थिए । मन्त्रालयकै एक अधिकारीले यस्तो प्रावधानमा परिमार्जन जरुरी रहेको तर्क गरे । यसमा समितिमा फेरि छलफल जरुरी हुन्छ, उनले भने । ग्रिनकार्डधारीले पेन्सन नपाउने समितिमा सहमति जुटेअनुसार विदेशको स्थायी अनुमतिपत्र लिएका अवकाश प्राप्त कर्मचारीले पनि पेन्सन पाउने छैनन् । मन्त्री पण्डितले ग्रिनकार्डधारी कर्मचारीलाई जागिरबाट हटाउनुपर्ने अडान राख्दै आएका थिए । यसअघि सरकारले यस्ता कर्मचारी हटाउने निर्णय गरे पनि ऐनमा पहिलोपटक व्यवस्था हुन लागेको हो । साथै राज्यविरुद्धको कसुर मानिने फौजदारी अभियोगमा अदालतबाट दोषी ठहरिएको कर्मचारीले पेन्सन नपाउने प्रावधान पारित भएको छ । भ्रष्टाचार, किर्ते, राष्ट्रविरुद्ध जासुसी, लागूऔषध कारोबार, सम्पत्ति शुद्धीकरण, पुरातात्त्विक वस्तु तथा मानव बेचबिखन, शरीर बन्धक, अपहरण, बहुविवाह, जातीय छुवाछूत, जबर्जस्ती करणी, नैतिक पतन देखिने फौजदारी अभियोग अदालतबाट पुष्टि भए पनि पेन्सन दिइने छैन । तर त्यस्ता व्यक्तिले पुनरावेदनबाट सफाइ पाए बीचको अवधिको पेन्सनसमेत दिनुपर्नेछ । दुर्गममा जानेलाई २० नम्बर समितिले आन्तरिक बढुवाका लागि कार्यक्षमताको मूल्यांकन गर्दा दुर्गममा जाने कर्मचारीलाई दिइँदै आएको अंक २० पुर्याउने सहमति गरेको छ । मन्त्रालयले १४ नम्बर दिने प्रस्ताव गरेको थियो । समितिमा सांसदहरूले नम्बर बढाउँदा बढुवाको आसले कर्मचारी दुर्गममा जान प्रोत्साहित हुने तर्क गरेका थिए । मन्त्री पण्डितले सांसदहरूले राखेको प्रस्तावमा सहमति जनाए । त्यस्तै ज्येष्ठताबापत दिने भनिएको २० अंकलाई घटाएर १४ बनाइएको छ । शैक्षिक योग्यताबापत ६ र कार्यसम्पादनबापत ६० अंक पाउने व्यवस्था गरिएको छ । यसैबीच चक्रीय प्रणालीअनुरूप कर्मचारीले दुर्गम क्षेत्रमा गएर सेवा गर्नुपर्ने अनिवार्य प्रावधान राखिएको छ । विधेयकमा भनिएको छ, कर्मचारीलाई सबै भौगोलिक क्षेत्रको अनुभव दिलाउने र पूर्वानुमानयोग्य हुने गरी तोकिएबमोजिम आधार र प्राथमिकताबमोजिम गरिनेछ । यसरी सरुवा भएका कर्मचारीलाई दुई वर्षसम्म त्यहीँ राखिनेछ । सांसदहरूले गरेको सहमतिअनुसार अब पूरै जिल्लालाई नभई निश्चित पालिकालाई मात्र दुर्गम क्षेत्रमा समेटिनेछ । कुन गाउँपालिका कति दुर्गममा छ, त्यसलाई आधार मानेर श्रेणी विभाजन गरिनेछ, सचिव कोइरालाले भने, जिल्लालाई दुर्गम मान्दा विगतमा सदरमुकाम बसेर बढी नम्बर पाउने अवस्था बन्यो । कुन श्रेणीको दुर्गममा कति भत्ता पाउने भन्ने नियमावलीमा तोकिने उनले बताए ।"
बालुवाटारमा 'म्याराथन' बैठक,"नेकपाका ती सचिवालय सदस्यका अनुसार प्रधानमन्त्री ओलीले सरकारका काममा उपप्रधान तथा रक्षामन्त्री पोखरेल र पार्टीका काममा अर्का अध्यक्ष दाहाललाई थप केही भूमिका दिने तयारी गरेका छन् । तीन दिनयता ओली र दाहालबीच यिनै विषयमा घनिभूत छलफल भइरहेको उनको भनाइ छ ।बिहीबार बिहान प्रधानमन्त्री ओलीलाई भेटेका नेकपा स्थायी समिति सदस्य सुवास नेम्वाङले अहिलेको परिस्थितिका कारण पनि दुई अध्यक्षको छलफल बाक्लिएको बताए । अहिले अवस्था नै त्यस्तो छ, धेरै काम गर्नु परिरहेको छ, त्यसैले उहाँ (प्रधानमन्त्री) को सक्रियता बढेको जस्तो देखिएको हो, उनले कान्तिपुरसँग भने, उहाँ सधैं सक्रिय हुनुहुन्छ । प्रधानमन्त्री ओलीसँग बिहीबार दिउँसो बालुवाटारमा केहीबेर छलफल गरेका नेकपा महासचिव विष्णु पौडेलले प्रधानमन्त्री भएका हिसाबले उनको सक्रियता धेरै हुनु स्वाभाविक रहेको बताए । उनले प्रधानमन्त्रीसँग आफ्नो सामान्य भेटघाट मात्रै भएको जानकारी दिए ।बिमारका कारण प्रधानमन्त्री ओलीलाई बाहिर धेरै धपेडी हुने काम नगर्न चिकित्सकहरूले सुझाएका छन् । त्यसैले उनले बालुवाटारबाटै नियमित काममा सक्रियता बढाएका हुन् । एक मन्त्रीका अनुसार प्रधानमन्त्री ओली मिर्गौला फेरि प्रत्यारोपण गर्ने मनस्थितिमा छन् । यस विषयमा छलफल चलिरहेको छ । प्रत्यारोपणका लागि विदेश जानुअघि नै प्रधानमन्त्री ओलीले पार्टी र सरकारलाई चुस्त बनाउन चाहेको ती मन्त्रीले बताए । उनका अनुसार प्रधानमन्त्री ओलीले मन्त्रालय सञ्चालनमा कमजोर कार्यक्षमता देखाएका मन्त्रीलाई बिदाइ, केहीको जिम्मेवारी हेरफेर र नयाँ मन्त्री नियुक्तिको काम तत्काल टुंग्याउन चाहेका छन् । १२ वर्षअघि प्रत्यारोपण गरिएको मिर्गौलाको फेरि उपचार गर्नुपर्ने भए पनि ठ्याक्कै यही पद्धति अपनाउने भन्ने टुंगो लागिसकेको छैन । मिर्गौला प्रत्यारोपण गर्नुपर्ने भयो भने उनको लामो समय उपचारमा बित्न सक्छ । त्यसैले थप उपचार सुरु गर्नुअघि नै पार्टी र सरकार सञ्चालनका लागि आवश्यक निर्णय गर्ने मनस्थितिमा प्रधानमन्त्री पुगेको स्रोतले जनाएको छ । पार्टीको पछिल्लो निर्णयका कारण असन्तुष्ट रहेका नेपाल पक्षधरलाई पनि समेटेर पार्टीबारे शीर्ष नेताहरूको एकैखाले धारणा बनाउन छलफल बाक्लिएको प्रधानमन्त्रीनिकट स्रोतले बतायो । ओलीकै प्रस्तावमा गत साउनमै सचिवालय सदस्य वामदेव गौतमलाई पार्टी उपाध्यक्ष बनाउने निर्णय नेकपाले गरिसकेको छ । ओलीले उक्त निर्णय अनुमोदन गर्न छिट्टै स्थायी समिति बैठक बोलाउने आश्वासन गौतमलाई दिइसकेका छन् । स्थायी समिति र केन्द्रीय कमिटीको बैठक डाक्नुअघि प्रधानमन्त्रीले शीर्ष तहमा देखिएका सबै समस्या समाधान गर्न चाहनुभएको छ, प्रधानमन्त्री ओलीनिकट एक मन्त्रीले भने । पार्टी एकीकरणका मुख्य काम टुंगोमा पुगे पनि अहिलेसम्म केन्द्रीय समितिको बैठक बस्न सकेको छैन । पार्टी विधानमै ६६ महिनामा केन्द्रीय समिति र ३३ महिनामा स्थायी समिति बैठक बोलाउनुपर्ने व्यवस्था छ । तर पार्टी एकीकरण घोषणापछिका १८ महिनामा स्थायी समिति बैठक पनि एक पटक मात्रै बसेको छ । अरू विषयमा नभए पनि गौतमलाई उपाध्यक्ष बनाउने निर्णय अनुमोदनका लागि स्थायी समिति बैठक बोलाउने सोचमा प्रधानमन्त्री हुनुहन्छ, उनीनिकट स्रोतले भन्यो ।"
कालापानी विवाद वार्ताबाट टुंगियोस्,"चिनियाँ प्रवक्ताले नेपाल र चीनबीच सन् १९६१ मा सम्पन्न सीमा सम्झौताका आधारमा द्विदेशीय सीमा तय भएको र त्यसै आधारमा सीमांकन भएको समेत जानकारी दिएका छन् । केही गैरजिम्मेवार व्यक्ति र मिडियाले चीनबाट नेपाली भूभाग अतिक्रमणमा परेको भनेर दाबी गरेको हामीले पाएका छौं । यो आरोप आधारहीन छ, चिनियाँ प्रवक्ताले भनेका छन्, यी आरोपहरू जनसाधारणलाई सत्य के हो, झूट के हो, थाहा हुन नसकोस् भनेर ध्यान अन्यत्र मोड्ने उद्देश्यतर्फ केन्द्रित छन् । बितेका वर्षहरूमा नेपालचीनबीच सीमा तथा सुक्खा बन्दरगाहका विषयमा राम्रो सहकार्य जारी रहेको उल्लेख गर्दै प्रवक्ताले पठाएको प्रेस नोटमा गत महिना चिनियाँ राष्ट्रपति सी चिनफिङको नेपाल भ्रमण क्रममा द्विदेशीय सीमा व्यवस्थापन प्रणालीबारे पनि हस्ताक्षर भएको स्मरण गरिएको छ । नेपालको सीमा मामिलामा हुन सक्ने बाहिरी हस्तक्षेप हटाउन नेपालसँग थप सहकार्य गर्न चीनले इच्छा राख्दै आएको छ, प्रवक्ता वाङले भनेका छन्, साझेदारी विकासको अवधारणालाई चीन अघि बढाउन चाहन्छ । वाङले नेपालचीन सम्बन्धलाई अवमूल्यन गर्ने कुनै प्रकारको प्रयत्न सफल हुन नसक्ने अठोट पनि प्रकट गरेका छन् । बेइजिङस्थित चिनियाँ विदेश मन्त्रालयका प्रवक्तामार्फत आएको धारणालाई नै काठमाडौंस्थित चिनियाँ दूतावास प्रवक्ताले दोहोर्याएका हुन् । यसअघि चीन र भारतले कालापानी, लिपुलेक नाका हुँदै व्यापारिक मार्ग खोल्ने भनी गरेको विवादास्पद समझदारीको नेपालमा निकै आलोचना भएको थियो । त्यसबारे भने चिनियाँ पक्षले प्रेस नोटमा केही बोलेको छैन ।"
करिनालाई पिरोल्यो रौंले,"बहिनीलाई छरछिमेकका केटाकेटीले जिस्क्याउँछन्, करिनाले भनिन्, विद्यालय जान थालेपछि भुत्ला हेर्ने भन्दै साथीहरूले तानेर तीन वर्षमा पाँच जोर कपडा च्यातिदिइसके । पूरै शरीर ढाक्ने कपडा नभएकाले घर बस्दा रौंले ढाकिएको भाग देखाएरै हिँड्ने गरेको उनले बताइन् ।सोमकुमारी पाँचघरेस्थित साङकोष माविमा तीन कक्षामा पढ्छिन् । दाइदिदीलाई काममा सघाउँछिन्, सँगसँगै खाना खाएर विद्यालय जान्छिन् । जीउभरि रौं पलाए पनि उनमा अन्य कुनै स्वास्थ्य समस्या नदेखिएको चलकुमारीले बताइन् । पढ्ने बेला कपडा च्यातिएपछि बेलाबेला सोमकुमारी रुँदै आउने गरेको साङकोष माविका शिक्षक रामप्रसाद लामिछाने बताउँछन् । सबै कक्षामा हामीले यसो नगर्न भनेका छौं, उनले भने, तैपनि केटाकेटीले जिस्क्याइहाल्छन्, शरीरका रौं हेर्ने भन्दै कपडा तानिदिन्छन् । लक्ष्मी रूखबाट लडेर ढाडको हाड भाँच्चिएपछि उपचारमा धाउँदै गरेका बेला भूकम्पले घर भत्कियो । अहिले यो परिवार टहरामा बसिरहेको छ । भूकम्पपछि आवास निर्माणका निम्ति लिएको ५० हजार रुपैयाँ पनि लक्ष्मीकै उपचारमा सकिएको छिमेकी नरबहादुर थापाले बताए ।"
सञ्चालकका नातेदारको पनि सम्पत्ति छानबिनमा,"(काठमाडौं)  सम्पत्ति शुद्धीकरण अनुसन्धान विभागले सबै मेडिकल कलेजका सञ्चालक र उच्च तहका कर्मचारीका तीनपुस्ते नातेदारको सम्पत्ति छानबिन गर्ने भएको छ । त्यसका लागि अनुसन्धान अधिकृतहरू तोकिइसकेका छन् । तीन वटा मेडिकल कलेजबाट सम्पत्ति विवरण आइसकेको विभाग स्रोतले जानकारी दिएको छ । केही समयअघि राष्ट्रिय सतर्कता केन्द्रले एक प्रतिवेदन तयार पारी ठगीको विवरणसहित सम्पत्ति छानबिन गर्नू भन्ने पत्र पठाएको छ, विभागका एक अधिकारीले भने, हामी आफैंले केही मेडिकल कलेजको छानबिन गरिरहेका थियौं । अब केन्द्रले पत्राचार गरेका सबै कलेज सञ्चालक र उच्च तहका कर्मचारीका तीनपुस्ते नातेदारको सम्पत्ति विवरण हेर्नेछौं ।गण्डकी मेडिकल कलेज पोखरा, किस्ट मेडिकल कलेज ललितपुर र चितवन मेडिकल कलेज भरतपुरका सञ्चालक र कर्मचारीका तीनपुस्ते नातेदारको सम्पत्ति विवरण प्राप्त भइसकेको विभाग स्रोतले जनाएको छ । सुरुमा सम्बद्ध सञ्चालकलाई नै पत्राचार गरी सम्पत्ति विवरण झिकाएका हौं । केहीले विवरण उपलब्ध गराउन अटेर गरे, विभागका ती अधिकारीले भने, कानुनी कारबाहीको चेतावनी दिएपछि बल्ल विवरण पठाएका छन् । गण्डकीका सञ्चालक खुमा अर्यालसहितले विवरण पठाउन अटेर गरेका थिए । ढिलो गरी प्राप्त विवरण ठीक होहोइन भनी थप छानबिन गर्न सम्पत्तिको अभिलेख राख्ने सरकारी निकायलाई विभागले पत्राचार गरेको छ । राष्ट्र बैंकमार्फत बैंक तथा वित्तीय संस्था र मालपोत कार्यालय, धितोपत्र बोर्डलगायत सम्पत्तिको अभिलेख राख्ने निकायमा पत्राचार गरिएको छ, ती अधिकारीले भने, यी निकायबाट विवरण आएपछि छानबिनको मुख्य काम सकिनेछ । गण्डकी र किस्टको ९० प्रतिशत अनुसन्धान सकिएको विभाग स्रोतले बताएको छ । केही साताभित्र चितवन मेडिकल कलेजको पनि ९० प्रतिशत अनुसन्धान सकिनेछ, ती अधिकारीले भने । यी कलेजको अनुसन्धान सकेपछि अन्य मेडिकल कलेजमाथि अर्को चरणको अनुसन्धान सुरु गर्ने विभागको तयारी छ । कम जनशक्ति भएका कारण एकैपटक सबै मेडिकल कलेजको अनुसन्धान गर्न नसकिएको विभागका अधिकारीहरू बताउँछन् । ठगी गरेको विवरणसहित केन्द्रले छानबिन गर्न पत्राचार गरेपछि विभागमाथि थप दबाब परेको छ ।केन्द्रले विद्यार्थीबाट अवैध शुल्क लिएको विषयमा छानबिन गरेर विभागसहित प्रधानमन्त्री कार्यालय र शिक्षा मन्त्रालयमा कारबाहीको सिफारिस र विवरणको प्रतिवदेन पठाएको छ । छानबिनमा कलेजले ४ वर्षमा २ अर्ब ८५ करोड अतिरिक्त शुल्क उठाएको पाइएको थियो ।छानबिन प्राथमिकतामा तीन कलेजसबैभन्दा बढी ठगी गर्नेमा तीन मेडिकल कलेज छन् । विभिन्न निकायले गरेको छानबिनमा गण्डकी, चितवन र किस्ट मेडिकल कलेजले सबैभन्दा बढी अतिरिक्त शुल्क लिएको पाइएको छ । केन्द्रको छानबिनमा गण्डकीले ४ शैक्षिक सत्र (सन् ०१५ देखि ०१८ सम्म) मा विद्यार्थीबाट ४३ करोड बढी शुल्क लिएको उल्लेख छ । त्यस्तै किस्टले उक्त अवधिमा ५ करोड ९९ लाख अतिरिक्त शुल्क उठाएको छ । त्रिभुवन विश्वविद्यालयले गरेको छानबिनमा भने गण्डकीले ५१ करोड ९८ लाख बढी शुल्क लिएको भेटिएको थियो । किस्टले त्रिविको अनुगमन टोलीलाई विवरण नै उपलब्ध गराएन । त्यसैले उसलाई थप कारबाहीका लागि टोलीले सिफारिस गरेको छ । किस्टले पनि शिक्षा मन्त्रालयले खटाएको अनुगमन टोलीलाई आधिकारिक विवरण उपलब्ध गराएको थिएन ।यी तीनवटै कलेज त्रिविबाट सम्बन्धन प्राप्त हुन् । सरकारले काठमाडौंबाहिर एमबीबीएस अध्ययन गर्न ४२ लाख ४५ हजार शुल्क तोकेको छ । तर चितवनले एमबीबीएस अध्ययनरत विद्यार्थीसँग २२ लाखदेखि ३५ लाख रुपैयाँसम्म अतिरिक्त शुल्क लिएको पाइएको छ । वार्षिक, पुस्तकालय, विश्वविद्यालय दर्ता, सम्बन्धन, परीक्षा, इन्टर्नसिप, शिक्षा सेवा करलगायत ८ शीर्षकमा कलेजले विद्यार्थीबाट अवैध शुल्क असुल्ने गरेका छन् । काठमाडौं उपत्यकाभित्र एमबीबीएसका लागि ३८ लाख ५० हजार शिक्षण शुल्क तोकिएको थियो । किस्टले भने विद्यार्थीसँग १० लाखसम्म अतिरिक्त शुल्क उठाएको विद्यार्थीको गुनासो छ । अवैध शुल्कको विरोधमा गण्डकीमा गत फागुनदेखि विद्यार्थी आन्दोलित छन् । आन्दोलनकै क्रममा उनीहरूले कलेज सञ्चालकविरुद्ध ठगी मुद्दा दर्ता गराएका थिए । कलेजका अध्यक्ष अर्याल, प्रशासकीय अधिकृत कृष्ण घिमिरे, प्रधानाध्यापक, रवीन्द्रप्रसाद श्रेष्ठ, सीईओ सन्तोष खनाल, लेखा प्रमुख युवराज शर्मा, कर्मचारीहरू हरि पौडल, दिनेश पौडेल, तिलक पौडेल, कृष्ण पौडेललगायतलाई कारबाही माग्दै विद्यार्थीले मुद्दा दिएका हुन् ।चितवनमा गत भदौ ५ बाट सुरु भएको अतिरिक्त शुल्कविरुद्धको माग अझै रोकिएको छैन । कलेज सञ्चालक हरिश न्यौपाने, उनकी श्रीमती तथा नर्सिङ विभागकी प्रमुख ममता न्यौपाने, प्रशासक प्रताप देवकोटा र मेडिकल डाइरेक्टर दयाराम लम्सालको संलग्नतामा बढी शुल्क असुल्ने गरिएको विद्यार्थीको गुनासो छ । सञ्चालक न्यौपानेले अतिरिक्त शुल्क फिर्ता गर्ने प्रतिबद्धता गरे पनि पूरा गरेका छैनन् ।किस्टमा सञ्चालकहरू बालमानसिंह कार्की, आशिष थापा, किशोरमानसिंह बस्नेत र कानुनी सल्लाहकार केशवराज आचार्यले डरत्रास देखाएर बढी शुल्क लिने गरेको विद्यार्थीको भनाइ छ । अतिरिक्त शुल्कको विरोधमा वीरगन्जको नेसनल र भैरहवाको युनिभर्सल मेडिकल कलेजमा विद्यार्थी आन्दोलित छन् । आन्तरिक परीक्षामा फेल गराउनेलगायत विभिन्न मनोवैज्ञानिक तनाव दिने कारण अतिरिक्त शुल्कको विरोध गर्न नसकिएको किस्टकी एक छात्राले बताइन् । गण्डकीकी सञ्चालक अर्याल युनिभर्सलकी समेत सञ्चालक हुन् । युनिभर्सलले ४ वर्षमा ३७ करोड ७२ लाख अतिरिक्त रकम उठाएको केन्द्रको प्रतिवेदन छ । केन्द्रले विराटनगरस्थित नोबेल मेडिकल कलेजले ३५ करोड ४७ लाख, नेसनलले ३२ करोड ५५ लाख, लुम्बिनी मेडिकल कलेज पाल्पाले ३२ करोड ९६ लाख, नेपालगन्ज मेडिकल कलेजले २१ करोड ९१ लाख, काठमाडौं मेडिकल कलेज सिनामंगलले २७ करोड ८१ लाख, देवदह मेडिकल कलेज रूपन्देहीले ३ करोड ८९ लाख, मनिपाल शिक्षण अस्पताल पोखराले १० करोड ९ लाख, विराट मेडिकल कलेज विराटनगरले १९ करोड ९ लाख र कलेज अफ मेडिकल साइन्स भरतपुरले १० करोड ५७ लाख ठगी गरेको ठहर गरेको छ । सम्पत्ति शुद्धीकरण विभागले छानबिन गरिरहेको चितवन मेडिकल कलेजमाथि भने केन्द्रले अध्ययन गरेको थिएन । उक्त कलेजले २५ करोडभन्दा बढी अतिरिक्त रकम उठाएको विद्यार्थीको दाबी छ ।"
सरकार छाड्न दबाब,"(काठमाडौं)  सत्तारूढ समाजवादी पार्टीका नेताकार्यकर्ताले सरकारबाट बाहिरिन नेतृत्वलाई दबाब दिएका छन् । पार्टी एकतापछि पहिलोपटक बसेको संघीय परिषद् बैठकमा सहभागी प्रतिनिधिले सम्झौता कार्यान्वयन नभएकाले सरकारमा बसिरहनुको औचित्य नरहेको बताएका हुन् । परिषद् अध्यक्ष बाबुराम भट्टराईले प्रस्तुत गरेको पार्टी निर्माण र आगामी कार्यभार विषयक राजनीतिक प्रतिवेदनमाथि टिप्पणी गर्दै बिहीबार प्रतिनिधिले आफ्नो राय दिएका थिए । भट्टराईको प्रतिवेदनमा संविधान संशोधन प्रक्रिया अगाडि नबढाइए सरकारबाट बाहिरिनुपर्ने उल्लेख छ । उनले संघीय सरकारमा पार्टीको संलग्नताबारे गम्भीर समीक्षा गर्न जरुरी रहेको उल्लेख गरेका छन् । २ बुँदे सम्झौताको जगमा सरकारमा सहभागी भएकाले कार्यान्वयन प्रक्रिया अगाडि नबढाइए सरकारबाट बाहिरिने निर्णय कार्यकारिणी समितिले गर्नुपर्ने उनको प्रस्ताव छ । केन्द्रीय कार्यसमितिको बैठक शुक्रबार र शनिबार राजधानीमै बस्दै छ ।सरकारको नेतृत्व गर्ने पार्टीले एकातर्फ संविधान संशोधन गर्न कुनै चासो देखाएको छैन भने अर्कातर्फ प्रदेश प्रमुखहरूलाई एकलौटी निर्णय गरेर हटाउने काम गरेको छ, भट्टराईले भने, साझेदार दलसँग महत्त्वपूर्ण निर्णय लिँदा सरसल्लाह गर्नुपर्ने सत्ता सञ्चालनको सामान्य मर्यादासमेत ख्याल गरिएको छैन । तसर्थ सरकारमा पार्टीको संलग्नताबारे गम्भीर समीक्षा गर्न जरुरी छ । सरकारका कामको समीक्षा गर्दै उनले जनअपेक्षाअनुरूप काम गर्न नसकेको आरोप लगाए । सरकारले न सुशासन दिन सक्यो, न सहिष्णु लोकतान्त्रिक संस्कृति निर्माण गर्यो, न राजनीतिक समस्या हल गर्नतिर ध्यान दियो, उनले प्रतिवेदनमा भनेका छन्, उल्टो आफैं अकर्मण्यता, भ्रष्टाचार र यथास्थितिवादको दलदलमा फस्दै गएको छ । उनले अनेक उखानटुक्का र भ्रामक अवधारणाबाट लोकरिज्याइँ गरेर सत्तामा आएका प्रधानमन्त्रीको कार्यशैली गफास्टक प्रकृतिको भएको आरोप लगाए । पार्टीले सम्हालेको स्वास्थ्य तथा जनसंख्या र सहरी विकास तथा प्रदेश २ सरकारले गरेका कामको फेहरिस्त उनको प्रतिवेदनमा समेटिएको छ । प्रतिवेदनमाथि टिप्पणी गर्दै कतिपय प्रतिनिधिले सरकारमा सहभागिताले पार्टीको प्रतिष्ठा खस्केको बताए । कतिपयले पार्टीले सम्हालेका मन्त्रालयबाट उदाहरणीय काम गरेर देखाउन सुझाए । अर्का अध्यक्ष एवं उपप्रधानमन्त्री उपेन्द्र यादवले भने सरकारमा रहनुको औचित्यमाथि प्रश्न उठेपछि त्यसको केही बचाउ गरे । संविधानले गरेका कतिपय परिवर्तनमा समेत खतरा छ । त्यसैले यसको रक्षाका लागि पनि पार्टीले सडक, सरकार र सदन तीनवटै मोर्चाबाट संघर्ष जारी राख्नुपर्ने आवश्यकता छ, उनलाई उद्धृत गर्दै बैठकमा सहभागी एक नेताले भने । संघीय समाजवादी फोरम र नयाँ शक्ति पार्टीको एकीकरणपछि भएको पहिलो संघीय परिषद्मादेशभरबाट एक हजार हाराहारीमा प्रतिनिधि सहभागी छन् ।भट्टराईले संविधान संशोधनका लागि जनमत निर्माण र निर्णायक संघर्षको विकासमा जोड दिएका छन् । उनले तेस्रो राजनीतिक धार र मुलुकको पहिलो पार्टी बनाउने महत्त्वाकांक्षा सुनाउँदै राष्ट्रिय राजनीतिमा वैचारिक तथा राजनीतिक तेस्रो ध्रुव निर्माण गर्ने प्रस्ट उद्देश्य रहेको बताए । समाजवादी पार्टी थप एक थान पार्टी हैन, हुनु हुँदैन, हुन सक्दैन, उनले भने, यो पार्टीसँग उत्पीडित राष्ट्रियताहरूको मुक्ति तथा शोषित पीडित जनसमुदायको भाग्य र भविष्य जोडिएको छ । समाजवादी पार्टी असफल हुने सुविधामा बनेको पार्टी होइन । यो पार्टी असफल भएमा देश नै असफल हुनेछ ।उनले पार्टीको संगठन विस्तार, निर्वाचन, प्रभावकारी प्रचारप्रसार, आर्थिक स्रोत व्यवस्थापन, अनुशासन लगायतका विषयका पार्टीको कार्ययोजना पनि सुनाए । पार्टी नेता तथा कार्यकर्तालाई फेसबुक तथा ट्वीटरमार्फत आममानिससँग जोडिन उनले आग्रह गरेका थिए । उनले परम्परागत प्रचारप्रसारका माध्यमसँगै सामाजिक सञ्जालको प्रयोगलाई पनि बढाउँदै लानुपर्ने बताए । नेताकार्यकर्ताले अध्ययन, स्वअनुशासन र स्वरोजगारमा जोड दिनुपर्ने उनको सुझाव थियो ।"
अनियमितता अनुसन्धान गर्न सेनामा सेल,"प्राविधिक विभागमा इन्फेन्ट्रीसेनाको प्राविधिक विभागमा आर्थिक अनियमितताको प्रश्न उठ्न थालेपछि इन्फेन्ट्री (साधारणतर्फ) का अधिकृतलाई नै जिम्मेवारी दिन लागिएको छ । सेनामा प्राविधिकतर्फका विभागको नेतृत्व प्राविधिक उपरथीले नै गर्दै आएका छन् । सेनाले गरेका भौतिक काममा आर्थिक अनियमितताको प्रश्न उठेपछि सैनिक नेतृत्वले इन्फेन्ट्री अधिकृतलाई जिम्मेवारी दिन लागेको हो । सेनाका प्राविधिक अधिकृतहरूलाई हेर्ने निकायका रूपमा इन्फेन्ट्रीतर्फकै अधिकृत राख्ने गरी योजना अघि बढाइएको छ, सैनिक प्रवक्ता पाण्डेले भने । प्राविधिक सैनिक अधिकृतहरूलाई अनुगमन गर्न उनीहरूको माथिल्लो तहमा इन्फेन्ट्री अधिकृत राख्न लागिएको स्रोतले जनाएको छ । सेनामा प्राविधिकतर्फका अधिकृत उपरथीभन्दा माथिल्लो पदमा जान पाउँदैनन् अर्थात् सेनाका प्राविधिकतर्फका अधिकृत प्रधानसेनापति बन्ने बाटो सैनिक ऐनले बन्द गरेको छ । परामर्शदाता नछानी मापदण्ड सार्वजनिकनिजगढ द्रुतमार्गको परामर्शदाता छान्नुअघि नै छनोट मूल्यांकन मापदण्ड को मस्यौदा बाहिरिएको पाइएको छ । नेपाली सेनाको कोर्ट अफ इन्क्वायरी बोर्ड ले मस्यौदा चुहावट भएको ठहर गर्दै आयोजनाका तत्कालीन र वर्तमान पदाधिकारीलाई सचेत गराएको छ । बोर्डको छानबिन प्रतिवेदन आएपछि सैनिक सचिव विभागबाट आयोजनाका पूर्वप्रमुख प्राविधिक उपरथी योगेन्द्र खाँड, तत्कालीन प्रमुख सहायक रथी शरदलाल श्रेष्ठसहित प्राविधिक मूल्यांकन बोर्डका सबै सदस्य, विज्ञका रूपमा कार्यरत गैरसैनिक व्यक्तिलाई समेत गल्ती नदोहोर्याउन सचेत गराइएको छ । रक्षा मन्त्रालय र जंगी अड्डामा परामर्शदाता छान्नुअघि नै मस्यौदा बाहिरिएको उजुरी परेपछि प्रधानसेनापति पूर्णचन्द्र थापाको निर्देशनमा इन्क्वाइरी बोर्ड को गठन गरिएको थियो । बोर्डले एक महिनाभन्दा बढी समय लगाएर छानबिन गरी मस्यौदा चुहावट भएको निष्कर्षसहित प्रतिवेदन बुझाएको सेनाको जनसम्पर्क तथा सूचना निर्देशनालयले जनाएको छ । मस्यौदा बाहिरिनुमा कोको दोषी थिए भन्ने बोर्डले खुलाउन नसकेको निर्देशनालयको भनाइ छ । छानबिन सुरु भएपछि सेनाले एक महिनाअगाडि आयोजनाका कार्यवाहक प्रमुख रहेका सहायक रथी शरदलाल श्रेष्ठलाई त्यहाँबाट हटाएको थियो । खाँड आयोजनाका प्रमुख हुँदा श्रेष्ठ डिजाइन इन्चार्ज थिए । अहिले महासेनानी विकास पोखरेललाई प्रमुख बनाइएको छ ।सेनाले विवादमा परेको परामर्शदाता छनोट प्रक्रिया यसअघि नै रद्द गरेर नयाँ प्रक्रिया सुरु गरेको छ ।"
रोयल ट्रेकमा बंगलादेशी राष्ट्रपति,"(पोखरा)  शीतल वातावरण । हराभरा डाँडाकाँडा । खुलेका माछापुच्छ्रे र अन्नपूर्ण हिमाल । बेगनास र रूपातालको मोहिनी रूप ।यी सबैलाई एकै ठाउँबाट अवलोकन गर्न पाउँदा कसको मन नरमाउला ! रोयल ट्रेकका रूपमा चर्चित कास्कीको रूपाकोट खण्डमा बिहीबार पुगेका बंगलादेशी राष्ट्रपति अब्दुल हमिद पनि यिनै सौन्दर्य अवलोकन गर्न पाउँदा मोहित भए । यहाँको लोभलाग्दो भौगोलिक बनोट देखेर उनी जिज्ञासु देखिए । सोधे, डाँडाकाँडामा पानी, बत्ती कसरी पुर्याउनुभएको छ ? नेपालको चारदिने राजकीय भ्रमणका क्रममा पोखरा आएका उनी रूपाकोट पुगेका थिए । उनको सम्मानमा रूपा गाउँपालिकाले विभिन्न सांस्कृतिक नृत्य प्रस्तुत गर्यो । पञ्चैबाजाले स्वागत गरियो । मारुनी र लाखे नाच देखाइयो । मोहोरिया तमु समाजको घाँटु नाच पनि देखाइयो । सेतै हिमाल देखेर हमिद मोहित भएको आन्तरिक मामिला तथा कानुनमन्त्री हरिबहादुर चुमानले बताए । उहाँले सबै हिमालबारे जानकारी लिनुभयो, उनले भने । ५५ जनाको टोलीसहित पोखरा आएका राष्ट्रपति हमिदलाई प्रदेश प्रमुख अमिक शेरचन, कार्यवाहक मुख्यमन्त्री किरण गुरुङ, सभामुख नेत्रनाथ अधिकारी, भौतिक योजना तथा पूर्वाधारमन्त्री रामशरण बस्नेत, प्रतिनिधिसभा सदस्य खगराज अधिकारीलगायतले स्वागत गरेका थिए । संघीय मन्त्री रघुवीर महासेठ भने काठमाडौंदेखि नै भ्रमण टोलीमा थिए । सेनाको हेलिकप्टरबाट पोखरा झरेका उनी विमानस्थलबाट सीधै फेवाताल पुगेका थिए । विमानस्थलबाट फिस्टेल लजसम्म सर्वसाधारण, आमा समूह, नागरिक समाज, टोल विकास संस्थाका प्रतिनिधिले स्वागत गरेका थिए । उनको सम्मानमा पोखरा महानगरपालिकाले झाँकी प्रदर्शनसमेत गरेको थियो । हमिदले फिस्टेल गेटबाट मोटरबोटमा फेवातालको फन्को लगाए । आधा घण्टा जलविहारमा रमाएपछि उनी फिस्टेल लजमा केही समय विश्राम गरे । फिस्टेलबाट सेनाकै हेलिकप्टरमा रूपाकोट रिसोर्ट पुगेका थिए । बंगलादेशी राष्ट्रपतिको आगमनसँगै रोयल ट्रेकको प्रवर्द्धनमा सहयोग पुग्ने रूपा गाउँपालिकाका अध्यक्ष नवराज ओझाले बताए । पोखराको विजयपुरबाट सुरु हुने यो ट्रेक कालिकाकोट, हंसपुर, रूपाकोट हुँदै ४ दिनमा पोखरा आएर टुंगिन्छ ।"
गाउँपालिका उपाध्यक्ष धरौटीमा रिहा,"रामेछाप (कास) गाउँपालिका अध्यक्षलाई ज्यान मार्ने धम्कीसहित रकम असुल्न खोजेको अभियोगमा पक्राउ परेकी लिखु तामाकोसी गाउँपालिकाकी उपाध्यक्ष दीपशिखा दाहाललाई काठमाडौं जिल्ला अदालतले ६ लाख ५० हजार धरौटीमा छाडेको छ । जिल्ला सरकारी वकिल कार्यालयमार्फत मुद्दा दायर भएपछि सम्पर्क बाहिर रहेकी दाहाल बुधबार काठमाडौं जिल्ला अदालतमा हाजिर भएकी थिइन् । उनलाई अदालतले तारेखमा छाडेको हो । गाउँपालिका अध्यक्ष गोविन्दबहादुर खड्कालाई तिल्पुङका बाबुराम तामाङले फोनबाट २ करोड रुपैयाँ माग्दै नदिए ज्यान मार्ने भनी धम्क्याएको र त्यसमा उपाध्यक्ष दाहाल, वडाध्यक्ष सुवास बोहरा र नेकपाका नेता ध्रुव कार्कीसमेत संलग्न रहेको भन्दै मुद्दा दायर गरिएको थियो । तामाङलाई प्रहरीले काठमाडौंको सीतापाइलाबाट नियन्त्रणमा लिने क्रममा गोली लागेको थियो । महत र कार्की अदालतमा हाजिर भएका छैनन् । उपाध्यक्ष दाहाल र वडाध्यक्ष बोहराले गाउँपालिका अध्यक्ष खड्काले मागे जति रकम विनियोजन गर्न नदिइएको झोकमा झूटो मुद्दा दायर गरेको जिकिर गर्दै आएका छन् । गएको असार २४ गते गाउँपालिकाको बैठकमा दुरागाउँमा भएको विद्युतीकरणका लागि खर्च भएको ६ करोड ९५ लाख रुपैयाँ विनियोजन गर्न अध्यक्ष खड्काले माग गरेका थिए । उपाध्यक्ष दाहाल पक्षले भने अनुगमन गरी यथार्थ खर्चको रकम मात्र विनियोजन गर्ने अडान लिएको थियो ।"
साक्षीलाई सुरक्षाकै चिन्ता,"(रौतहट)  राजपुर बमकाण्डका साक्षी गौरीशंकर रामले तत्काल बकपत्र गराइदिन माग गर्दै बिहीबार जिल्ला अदालतमा निवेदन दिएका छन् । विस्फोटमा संलग्न मोहम्मद आफ्ताब आलमका मानिसले आफूलाई अपहरण गरेर जबर्जस्ती कागजमा हस्ताक्षर गराउन सक्ने भन्दै उनले सुरक्षा मागेका छन् ।पहिलो संविधानसभा निर्वाचनको अघिल्लो दिन भएको विस्फोटमा छर्राले उनका दुवै कान चुँडिएका छन् । भारतीय नागरिक उनी त्यति बेला तीन महिना उपचारपछि घर फर्किएका थिए । एक साताअघि पनि आलमका मानिसले आफूलाई घरबाटै अपहरण गरेर बयान फेरिएको कागजमा सही गर्न लगाई अदालतमा पेस गरेको उनले बताए । आलमले सजाय नपाएसम्म घर नफर्कने अडान लिएका उनी प्रहरीको शरणमा आइपुगेका हुन् । कांग्रेस नेता एवं पूर्वमन्त्री आलममाथि विस्फोटका घाइतेलाई जिउँदै इँटाभट्टामा जलाएर हत्या गरेको अभियोग छ । आफूलाई विस्फोटमा नभई स्टोभ पड्किएर घाइते भएको विवरण लेखिएको कागजमा जबर्जस्ती सही गराइएको भारत, बैरगनियास्थित मुसाचोकका रामले बताए । घटनाका बलिया साक्षी भएकाले आलम पक्षले रामलाई अपहरण गरी बयान फेर्न लगाएको जिल्ला प्रहरी कार्यालयका डीएसपी नवीन कार्कीले बताए । कुनै पनि बेला अपहरण गर्न सक्ने भन्दै राम आफैंले बकपत्रका लागि अदालतमा निवेदन दिएका हुन्, उनले भने, रामको सुरक्षाका लागि भारतीय सुरक्षा अधिकारीहरूसित कुरा गर्छौं । रामलाई प्रहरीले कडा सुरक्षाबीच अदालत पुर्याएको थियो । आलमका मानिसले मुद्दा कमजोर पार्न साक्षीलाई प्रलोभनमा पार्नुका साथै नमान्नेलाई धम्क्याइरहेको प्रहरीले जनाएको छ । थुनछेक बहसमा इँटाभट्टामा जिउँदै हालिएका भनिएका ओसी अख्तरको परिवारले पनि बयान फेरेको थियो । अख्तरकी पत्नी अमनालाई आलम पक्षले ५ लाख र जग्गाको प्रलोभन दिएको उनकै बुबा समसुल मियाँले बताएका छन् । घटनामा छोरा गुमाएका सरुअठाका श्रीनारायण सिंह अदालतले आलमलाई छाडिदिए आफूलाई मार्न सक्ने भन्दै चिन्ता व्यक्त गर्छन् । विस्फोटमा घाइते कान्छो छोरा त्रिलोकप्रतापलाई इँटाभट्टामा हालेर हत्या गरिएको उनको आरोप छ । पीडितमध्ये म मात्र जिउँदै छु, उनले भने । जिल्ला प्रहरी प्रमुख एसपी भूपेन्द्र खत्रीले पीडित र साक्षीको सुरक्षाका लागि कुनै कसर बाँकी नराख्ने बताए ।"
एफएम बन्द गराउन सक्ने विवादास्पद कार्यविधि,"बर्दिया (कास) बढैयाताल गाउँपालिकाले सञ्चार माध्यममाथि अंकुश लगाउन सक्ने प्रावधानसहितको विवादास्पद कार्यविधि लागू गरेको छ । स्थानीय सञ्चारकर्मीले त्यसको विरोध गर्दै आफूहरूलाई मान्य नहुने जिकिर गरेका छन् । उक्त गाउँपालिकाले एफएम रेडियोको इजाजतपत्र रद्द गर्न सक्ने प्रावधानसहितको सञ्चारसम्बन्धी कार्यविधि पारित गरेपछि यस्तो विवाद उत्पन्न भएको हो । गाउँसभाले तयार पारेको एफएम रेडियो व्यवस्थापन तथा सञ्चालन कार्यविधिको दफा १० मा एफएमको प्रसारणमा रोक लगाउन सकिने प्रावधान राखिएको छ । बढैयाताल गाउँपालिका अध्यक्ष लालबहादुर श्रेष्ठले नीति नियमविपरीत काम गर्दा एफएमको इजाजत खारेज गर्ने व्यवस्था रहेको बताए । संविधानविपरीत काम गरे खारेज हुन्छ, उनले भने, एफएमले लामो समयसम्म कर बुझाएनन् भने पनि इजाजत रद्द हुनेछ । पत्रकार महासंघका जिल्ला अध्यक्ष राजेन्द्रप्रसाद धितालले यस्तो प्रावधान ल्याएर सञ्चार माध्यमलाई अंकुश लगाउने कार्यविधि आफूहरूलाई मान्य नहुने बताए । कार्यविधिमा गाउँपालिकाले कुनै एफएम रेडियोको प्रसारणस्थल निरीक्षण वा कुनै प्रसारण सम्बन्धमा परेको उजुरी छानबिनपछि बढीमा तीन महिनाका लागि कुनै कार्यक्रम वा सबै कार्यक्रम प्रसारणमा रोक लगाउन सक्ने उल्लेख छ ।निरीक्षण तथा छानबिन गर्दा सर्तबमोजिम कार्यक्रम प्रसारण नगरेको र मौका दिँदा पनि सर्तबमोजिम काम नगरेको भन्ने पुनः निरीक्षण तथा छानबिनबाट देखिए र कसैले कार्यविधिबमोजिम इजाजतपत्र नलिई अनधिकृत रूपमा कार्यक्रम प्रसारण गरेको देखिए गाउँपालिकाले त्यस्तो एफएम रेडियो तत्काल बन्द गर्न वा हटाउन निर्देशन गर्न सक्ने प्रावधान कार्यविधिमा राखिएको छ । कार्यविधिविपरीत गर्नेलाई गाउँ कार्यपालिकाले एफएम रेडियो समन्वय तथा अनुगमन समितिको सिफारिसमा गाउँसभाले तोकेअनुसार जरिवाना गर्न सक्ने व्यवस्था गरिएको छ । अनुगमन समितिमा गाउँपालिकाको अध्यक्ष संयोजक, गाउँपालिकाका प्रमुख प्रशासकीय अधिकृत सदस्य, कार्यपालिकाका सदस्यमध्येबाट एक जना महिलासहित दुई जना सदस्य र सम्बन्धित विषयगत शाखाको प्रमुख सदस्य सचिव छन् ।"
घूस लेनदेनमा संलग्न ५ पक्राउ,"काठमाडौं (कास) अख्तियार दुरुपयोग अनुसन्धान आयोगले घूस लेनदेनमा संलग्न यातायात व्यवस्था कार्यालय काठमाडौंका शाखा अधिकृतसहित ५ जनालाई बुधबार पक्राउ गरेको छ । अख्तियारले मोटरसाइकल खरिदबिक्रीको रजिस्ट्रेसन पास गरिदिने क्रममा ३ हजार रुपैयाँका दरले घूस लेनदेन गरिरहेको आरोपमा शाखा अधिकृत शुक्रप्रसाद भट्टराई, रिकन्डिसन हाउसका प्रतिनिधिहरू किरण देउला, उत्तमविक्रम शाही, रमेशकुमार केसी र सुरेश छुस्याकीलाई पक्राउ गरेको हो । यस्तै अख्तियारले ६८ हजार रुपैयाँसहित कृषि सामग्री कम्पनी लिमिटेड, शाखा कार्यालय जनकपुरका प्रबन्धक आलोक कुमार र वरिष्ठ सहायक रामबाबु महतोलाई पनि पक्राउ गरेको छ । उनीहरूमाथि धान लिलाम गरेको ६८ हजार रुपैयाँ लुकाएको आरोप छ ।"
धमाधम योजना बाँड्दै प्रदेशसभा सदस्य,"मकवानपुर (कास) कार्यविधि लागू गरेसँगै प्रदेश३ का प्रदेशसभा सदस्यहरू यतिबेला आफ्नो निर्वाचन क्षेत्रमा योजना छनोटमा व्यस्त छन् । गत असोजमा कार्यक्रम सञ्चालनका लागि कार्यविधि लागू भएको थियो । प्रदेशले संघीय सरकारको सिको गर्दै घुमाउरो बाटोबाट प्रत्यक्ष निर्वाचित सांसदमार्फत् खर्च गर्ने गरी तीन करोड रुपैयाँ उपलब्ध गराउने नीति तथा कार्यक्रममै सार्वजनिक गरेको थियो । सरकारले प्रदेश पूर्वाधार विकास साझेदारी कार्यक्रमअन्तर्गत सांसदमार्फत यस वर्ष करिब १ अर्ब ९८ करोड रुपैयाँ खर्च गर्दै छ । प्रदेशको ६६ वटा निर्वाचन क्षेत्रका प्रत्यक्ष निर्वाचित सांसदको संयाजकत्वमा सोही क्षेत्रका समानुपातिक सांसद, जिल्ला समन्वय समितिका प्रमुख, उपप्रमुख र सम्बन्धित क्षेत्रका स्थानीय तह प्रमुख सदस्य रहने गरी समिति बनाई योजना छनोटको काम भइरहेको हो । सवै क्षेत्रबाट कार्यविधिअनुसार कात्तिक महिनाभित्रमा योजना छनोट भएर आइसक्नुपर्नेछ, प्रदेश ३ का आर्थिक मामिला तथा योजनामन्त्री कैलाशप्रसाद ढुंगेलले भने । कार्यविधिअनुसार एक निर्वाचन क्षेत्रमा न्यूनतम ५० लाख रुपैयाँ लागतका चारवटा योजना छनोट हुनुपर्छ । बाँकी एक करोड रुपैयाँबाट न्यूनतम १० लाख लागत अनुमानका योजना छनोट गर्नुपर्नेछ । आयोजना छनोटको किसिम र प्राथमिकतासमेत कार्यविधिले निर्धारण गरेको छ । नवीकरणीय ऊर्जा, जैविक ऊर्जासम्बन्धी आयोजना, भूमिहीन नागरिकको आवास, वृद्धाश्रम, अनाथालय तथा पुनर्स्थापन केन्द्र स्थापनाका लागि पनि बजेट लगानी गर्न सकिनेछ । कृषि तथा पशुपक्षी हाटबजार व्यवस्थापन, विद्यालय भवन निर्माण, सार्वजनिक उद्यान, पदमार्ग निर्माणमा पनि बजेट खर्च गर्न सकिने स्पष्ट व्यवस्था गरिएको छ । नदी, गल्छी तथा पहिरो नियन्त्रण, सिँचाइ, पोखरी संरक्षण, सडक निर्माण तथा स्तरोन्नतिमा बजेटले प्राथमिकता दिनुपर्ने उल्लेख छ । ५० लाखभन्दा माथिका योजना अनिवार्य रूपमा ठेक्का प्रक्रियामा जानुपर्ने व्यवस्था गरिएको छ भने त्यसभन्दा कम रकमका आयोजना उपभोक्ता समितिमार्फत् कार्यान्वयन गर्न सकिने उल्लेख छ । स्थानीय तहले कार्यक्रम कार्यान्वयन गर्दा रकम बचत भएमा सोही आयोजनाको थप काम अघि बढाउने वा सो रकम अन्यत्र लगानी गर्न सकिने व्यवस्था पनि कार्यविधिमा छ ।प्रदेश सरकारले गत आर्थिक वर्षमा निर्वाचन क्षेत्रमा प्रत्यक्ष रूपमा खर्च गर्ने गरी बजेट उपलब्ध नगराएको भन्दै सत्ताप्रतिपक्षी सांसद्हरूले विरोध गरेपछि यस वर्षबाट कार्यक्रम अगाडि ल्याइएको हो । गत आवको अन्तिममा प्रतिसांसद एक करोड रुपैयाँको दरले ५०५० लाख रुपैयाँसम्मका दुई योजनाका लागि प्रदेशसभाले बजेट उपलब्ध गराएको थियो ।"
भोटेकोसीमा विद्युत् उत्पादन चाँडै,"सिन्धुपाल्चोक (कास) ४५ मेगावाट क्षमताको माथिल्लो भोटेकोसी जलविद्युत् आयोजनाले पुनर्निर्माण सकेर एक साताभित्र विद्युत् उत्पादन गर्ने भएको छ । आयोजनाका प्रमुख कार्यकारी अधिकृत विक्रमरत्न स्थापितका अनुसार सबै काम अन्तिम चरणमा पुर्याएर अहिले विद्युत् प्रसारण लाइनको परीक्षण कार्य भइरहेको छ । गत शनिबारदेखि आयोजनाले १३२ केभी विद्युत् प्रसारण लाइनको परीक्षण गरिरहेको छ । भोटेकोसी४ झिर्पुस्थित आयोजनाको स्विचयार्डदेखि सुनकोसी५ मा रहेको विद्युत् प्राधिकरणको लामोसाँघु सबस्टेसन क्षेत्रसम्मको प्रसारण लाइन टावर छेउछाउ नजान सूचना जारी गरेका छौं, उनले भने । परीक्षण सफल भएपछि पूर्ण क्षमताको ४५ मेगावट प्रसारण लाइनमा जोडिने उनको भनाइ छ ।२२ मेगावटको पहिलो युनिट र त्यसैको १५ दिनभित्र दोस्रो युनिटसहित पूर्ण क्षमता उत्पादन हुनेछ । डेढ वर्षदेखि पुनर्निर्माण भइरहेको निजी क्षेत्रको ठूलो जलविद्युत् आयोजना चिनियाँ ठेकेदार कम्पनी सिनो हाइड्रो ११ ब्युरोले फास्ट ट्र्याक मार्फत् बनाइरहेको थियो । सात अर्ब बराबरको लागतमा आयोजना पुनः सञ्चालनमा आएको स्थापितले बताए ।०७३ को बाढीले आयोजनाको बाँधस्थल, बालुवा थिग्र्याउने पर्खाल र इलेक्ट्रो मेकानिकल भाग ध्वस्त बनाएको थियो । भूकम्पबाट झन्डै तीन अर्ब भौतिक क्षति बेहोरेको आयोजनाले ८५ प्रतिशत काम सकिसक्दा बाढीले थप क्षति पुर्यायो । भोटेकोसी वडा नं २ तातोपानी र फुल्पिङकट्टीमा रहेको आयोजनाले १० वर्ष ३६ मेगावट विद्युत् उत्पादन गर्दै आएको थियो । सन् २०११ मा विद्युत् खरिद सम्झौतापछि ४५ मेगावाटमा गएको हो । ०७१ को जुरे पहिरोपछि बन्द रहेको माथिल्लो भोटेकोसीको उत्पादन चार वर्षदेखि ठप्प छ ।"
राजमार्गमा दिनहुँजसो दुर्घटना,"माथिका घटनाक्रमले राजमार्ग र ग्रामीण भेगका सडकमा दैनिकजसो दुर्घटना भइरहेको जनाउँछ । सवारीको चाप, सडकको दुरवस्था, चालकहरूको लापरबाहीका कारण काभ्रे भएर जाने बीपी र अरनिको राजमार्गमा सानाठूला दुर्घटना भइरहेका छन् । ती दुर्घटनामा ज्यान गुमाउने, अंगभंग हुनेको संख्या पनि बर्सेनि बढ्दो छ । जिल्ला ट्राफिक प्रहरी कार्यालय काभ्रेका अनुसार, आर्थिक वर्ष २०७५७६ मा भएका ७० वटा सवारी दुर्घटनामा ३७ जनाले ज्यान गुमाएका थिए । चालू आवको तीन महिनाको अवधिमा १८ वटा सवारी दुर्घटना भए । सातजनाले ज्यान गुमाइसकेका छन् । यही तथ्यांकका आधारमा विश्लेषण गर्ने हो भने अघिल्लो आर्थिक वर्षको तुलनामा यो वर्ष दुर्घटना बढ्ने देखिन्छ । तीन महिनामा काभ्रे जिल्लामा मात्रै २३ जना सख्त घाइते भएका छन् भने ९१ जना सामान्य घाइते भएका छन् । थोत्रा बस र कच्ची सडकदोलखाको शैलुङ गाउँपालिका मागादेउरालीबाट छुटेको पूर्व अरनिको यातायात प्रालिको बा२ख ७२४५ नम्बरको यात्रुबाहक बस सुकुटे आइनपुग्दै बिग्रियो । सुनकोसीमा बस खसेपछि १८ जनाले ज्यान गुमाए, केही अझै भेटिएका छैनन् । ५० भन्दा बढी घाइते भए । २४ वर्षीय सरिता तामाङका अनुसार धेरै ठाउँमा बस रोक्दैबनाउँदै आए पनि सुकुटे आएपछि पुनः ब्रेक लागेन र सुनकोसी नदीमा खस्यो । उनकी दुई महिनाकी छोरीसमेत सोही दुर्घटनामा हराइरहेकी छन् ।दुर्घटना आफैंमा भवितव्य हो भनिए पनि यहीमात्र कारण होइन । चालकको लापरबाही, सडकको अवस्था र गाडीको नियमित मर्मत नहुँदा दुर्घटना भइरहेका छन् । सिन्धु हेलम्बु यातायात सेवा प्रालिका कम्पनी निर्देशकसमेत रहेका यातायात व्यवसायी राष्ट्रिय महासंघ जिल्ला समन्वय समितिका अध्यक्ष राजेशकुमार श्रेष्ठ पछिल्लो समय गाडीको अवस्थाका कारण दुर्घटना भइरहेको स्विकार्छन् । नियमति मर्मत नभएका गाडीका कारण दुर्घटना हुन्छ, चालकसहचालकले नियमित रेखदेख र मर्मत नगर्नु कमजोरी हो, उनले भने । स्थानीय सरकारले टोलटोलमा धुलेसडक खनेका छन् । बाटो खन्नेबित्तिकै गाडी चलाउने माग हुन्छ । स्थानीयको मागअनुसार जोखिम मोलेरै सेवा दिन बाध्य भएको श्रेष्ठको भनाइ छ । सातवटै प्रदेशमा ड्राइभिङ स्कुल चलाएर चालक र सहचालकलाई प्रशिक्षण दिन उनले सुझाएका छन् ।जिल्लाका १३ वटै स्थानीय तहमा ट्र्याक मात्रै खोलिएका सडकमा गुड्ने गाडी वर्षायाममा ठप्प हुन्छन् । दाप्चा, तेमाल, भुम्लु, चौंरीददेउराली गाउँपालिकाका विभिन्न वडा, बेथानचोकको ंच्याम्राङबेँसी र मण्डनदेउपुरका विभिन्न क्षेत्रमा सडकको अवस्था दयनीय छ । नगरपालिका घोषणा भएका नमोबुद्ध, पाँचखाल, धुलिखेल, बनेपा, पनौती, मण्डनदेउपुरका भित्री र ग्रामीण सडकसमेत उत्तिकै जोखिमपूर्ण छन् । तत्कालीन जिल्ला विकास समितिले ०७० सालमा तयार पारेको जिल्ला सडक गुरुयोजनाको तथ्यांकअनुसार जिल्लाको मुख्य सडक सञ्जालमा पर्ने ६ सय ३६ किमि सडकमध्ये १२ दशमलव २ किमिमात्रै कालोपत्रे गरिएको छ भने १ सय ७० दशमलव ६ किमि गाभ्रेल छ । ४ सय ५३ किमि सडक धुले छन् । १ सय ८२ किमि सडक सबै मौसममा यातायात चल्ने खालका छन् भने ४ सय ५३ किमि सडकमा प्रतिकूल मौसममा यातायात चल्दैनन् ।जनशक्ति अभाव दुईवटा राजमार्ग भएको काभ्रेमा यातायात व्यस्थापन गर्न २१ जना मात्रै ट्राफिक प्रहरी कार्यरत छन् । जिल्ला ट्राफिक प्रहरी प्रमुख रहेका प्रहरी निरीक्षक दामोदर सिलवाल जनशक्ति कम हुँदा निगरानी कमजोर भएको स्विकार्छन् । जिल्ला प्रवेश गर्ने नाका साँगामा नै ट्राफिक प्रहरी राख्न सकिएको छैन, उनी स्विकार्छन्, जनशक्ति कम भएका कारण निगरानी पनि केही कम भएको पक्कै हो । उनले चालक सचेत नभएसम्म दुर्घटना कम हुन नसक्ने तर्क गर्छन् । निगरानी बढाइरहेका छौं, जरिवाना पनि गत वर्षभन्दा बढी नै उठिरहेको छ । तर, पछिल्लो समय दुर्घटना बढ्यो, उनले भने, भदौमा कुनै घटना भएनन्, असोजमा पनि दुईवटा भए तर कात्तिक लागेपछि दुर्घटनामा वृद्धि भयो । जनशक्ति अभाव र सचेतनालगायतका कार्यक्रम कम भएको उनको भनाइ छ । निर्माण सामग्री ओसार्ने टिपर दैनिक तीन हजारको संख्यामा दुवै राजमार्ग हुँदै काठमाडौं जान्छन् । अरनिको र बीपी राजमार्ग भएर दैनिक दुई हजारदेखि दुई हजार पाँच सयभन्दा बढी सवारीसाधन गुड्ने गरेका छन् । यसकारण पनि काभ्रेमा सवारीको चाप छ ।टिपरका कारण ५० प्रतिशत दुर्घटना जिल्लामा हुने सवारी दुर्घटनामा ५० प्रतिशत टिपरको संलग्नता हुने तथ्यांकलेे देखाएको छ । आव ०७५७६ मा भएका ७० मध्ये ३४ सवारी दुर्घटनामा टिपरको संलग्नता छ । जिल्ला ट्राफिक प्रहरी कार्यलय काभ्रेका अनुसार सो आवमा ३७ जनाले ज्यान गुमाएकोमा टिपरकै कारण ११ जनाको मृत्यु भएको थियो । चालू आर्थिक वर्षको असोजसम्म भएका १८ सवारी दुर्घटनामा संलग्न २४ सवारीसाधनमध्ये ११ वटा मोटरसाइकल, ७ वटा टिपर, ५ वटा जिप वा कार र एक बस छन् । वाग्मती टिपर व्यवसायी संघका अध्यक्ष प्रेम लामा भने साना सवारीसाधनका कारण हुने दुर्घटनामा पनि टिपरलाई नै दोष दिने प्रवृत्ति रहेको तर्क गर्छन् । रोकिराखेको टिपरमा बाइक आएर छिर्छ र पनि टिपरलाई नै दोष दिने गरिन्छ, लामाले भने । दुर्घटना न्यूनीकरणका लागि भन्दै जिल्ला प्रहरी र ट्राफिक प्रहरी कार्यालयको समन्वयमा वाग्मती टिपर व्यवसायी संघले प्रत्येक वर्ष चालक र सहचालकलाई अनुशिक्षण दिने गरेको भए पनि दुर्घटनामा कमी आउन सकेको छैन । धेरै वर्षदेखि तालिम चलाउँदै आएका छौं, केहीमा असर राम्रो पनि देखिएको छ, तर दुर्घटना घटेन, संघका पूर्वअध्यक्ष शेरबहादुर कुँवरले भने, अघिल्लो वर्ष तालिम लिएर हतारमा कुदाएको टिपर खोल्सामा खसाल्यो, तालिमले मात्रै सुधार हुने होइन, चालकको प्रतिबद्धता नै मुख्य कुरा हो ।"
मालागिरीको पहिचानपछि स्थानीय दंग,"(दोलखा)  शैलुङ क्षेत्रमा पर्ने भैंसेको जंगलभित्र पहिल्यैदेखि मगमग बास्ना आइरहन्थ्यो । स्थानीय बासिन्दाले बास्ना आउने उक्त रूखको घाँस गाईवस्तुलाई खुवाउँथे । ओहो कस्तो मीठो बसायो भन्दै ल्याउँथ्यौ, दाउरा पनि बाल्थ्यौं, सिताकोथान भष्मेपाखा सामुदायिक वनका अध्यक्ष विष्णु भुजेल भन्छन्, खोजी गर्दै जाँदा मूल्यवान् काठ पो रहेछ । स्थानीयहरूले हालै मात्र उक्त वनस्पति मालागिरी रहेको थाहा पाए । मालागिरी पाइएको हल्लापछि फोन गरेर यसबारे बुझ्नेहरू बढेका बढ्यै छन्, भुजेलले भने । अन्तर्राष्ट्रिय प्रकृति संरक्षण संघको रातोसूचीको जोखिम निकट श्रेणीमा परेको मालागिरीको काठ, बोक्रा, पात, डाँठ वा फल अन्य मुलुकमा निर्यात गर्न पाइँदैन । सुगन्धकोकिला पनि भनेर चिनिने यसको महत्त्व थाहा पाउनेबित्तिकै दोलखामा संरक्षण थालिएको छ । अत्तर र बास्नादार वस्तुमा प्रयोग गर्न प्रशोधन गर्नेबारे पनि बहस सुरु भएको छ । कहिलेकाहीँ दूध, दही बिग्रिएमा यसको बोक्रा हाल्दा मीठो स्वाद आउने भएकाले त्यसमा पनि प्रयोग गर्ने गरिएको भुजेलले बताए । यस क्षेत्रको अध्ययन गरी सुगन्धकोकिलामालागिरी नामक पुस्तक लेखेका जिल्ला वन कार्यालयका पूर्वसहायक वन अधिकृत सुजितकुमार झाले ठूला रूखमा टाँचा लगाउन र साना रूख संरक्षण गर्न थालिएको बताए । भारतीय बजारमा उक्त काठको धुलोलाई प्रतिकिलो एक हजारसम्म पर्छ । झाको पुस्तकमा दोलखाको भैंसे क्षेत्रमा ३० वटामात्रै रूख भेटिएको उल्लेख छ । हाल घरेलु कार्यालयमा सरुवा भएका उनले भने, जब पुस्तक बाहिर आयो, जिल्लाका अन्य क्षेत्रमा पनि यस्ता रूख भेटिएको खबर पाएको छु ।रूखप्रति चासो बढेपछि जिल्ला वन कार्यालयले उपभोक्ता समूहलाई जंगल सफाइ गर्न ४२ हजार रुपैयाँ पठाएको छ । समूहले रकम थपेर १२ हेक्टर जंगल क्षेत्रको झाडी सफाइ गरेको अध्यक्ष भुजेलले जानकारी दिए । जंगल सफा गर्दा थप १५ वटा मालागिरीको बिरुवा भटियो, उनले भने । २० वटा पुराना रूख काट्दा आउने कच्चा पदार्थ प्रयोगबारे छलफल चलिरहेको उनको भनाइ छ ।"
पेस्तोल र गोलीसहित दुई पक्राउ,"चितवन (कास) प्रहरीले पूर्वी चितवनबाट पेस्तोल र त्यसमा प्रयोग हुने गोलीसहित दुई जनालाई पक्राउ गरेको छ । राप्ती नगरपालिका६ भण्डारा हर्दीबाट दाङ तुल्सीपुर उपमहानगपालिका१२ का ३७ वर्षीय मधुकर केसी र सल्यान कपुरकोट गाउँपालिका५ का ३३ वर्षीय नारायण बुढाथोकी पक्राउ परेका हुन् । पूर्वपश्चिम महेन्द्र राजमार्गको आडमा रहेको हर्दी गाउँको तामाङ ब्लक उद्योगअगाडि बिहीबार बिहान २ जबे बा८५प ८०८४ नम्बरको मोटरसाइकल रोकिराखेको देखेपछि प्रहरीले जाँच गरेको थियो । गस्तीमा रहेका प्रहरीले केही पर परालमा लुकेको अवस्थामा उनीहरूलाई पक्राउ गरेको चितवन प्रहरीका प्रवक्ता डीएसपी एकनारायण कोइरालाले जानकारी दिए । केसीको साथबाट मेड इन यूएसए लेखिएको पेस्तोल एक थान, त्यसको म्याग्जिन र पाँच राउन्ड गोली बरामद भएको छ ।"
सडक अलपत्र पार्ने ठेकेदारलाई चौथोपल्ट म्याद थप,"(काठमाडौं)  सडक विभागले कमलविनायकनगरकोट सडक विस्तार कार्य अलपत्र पारेको ठेकेदार कम्पनीलाई कुल लागतको १० प्रतिशत हर्जना तिराएर चौथोपटक म्याद थप गरेको छ । ठेकेदार कम्पनी शैलुङएआईपीएल (आरामाली इन्फ्रा पावर लिमिटेड) जेभी हर्जना तिर्न तयार भएपछि आगामी वैशाख ७ मा काम सक्ने गरी अन्तिमपटक म्याद थपिएको भक्तपुरनगरकोटसिपाघाट सडक आयोजना प्रमुख जगत प्रजापतिले जानकारी दिए । तेस्रोपटक थपिएको म्याद सकिएको करिब डेढ वर्षपछि विभागले गत असोज १२ मा चौथोपल्ट म्याद थपेको हो । यसअघिको म्याद गत वर्ष जेठ ३० मै सकिएको थियो । अब म्यादभित्र काम पूरा नगरे ठेक्का रद्द हुन्छ, आयोजना प्रमुख प्रजापतिले भने । सडक विभागका महानिर्देशक केशवकुमार शर्माले यसमा एक्जिम बैंक इन्डियाको ऋण सहयोग रहेकाले ठेक्का तोड्नुपर्दा उसको स्वीकृति लिनुपर्ने बताए । शैलुङएआईपीएल जेभीले ०७३ कात्तिक ४ मा काम सक्ने गरी ०७१ जेठ २२ मा सडक विस्तारको सम्झौता गरेका थिए । पटकपटक म्याद थपिए पनि करिब ६५ प्रतिशतमात्रै काम सकिएको छ । १६ किलोमिटरमध्ये ३ किलोमिटरमा कालोपत्र गरिएको छ । काम ढिला गरिँदा लागत झन्डै ४ करोड रुपैयाँ बढेको छ । सुरुको सम्झौतामा २७ करोड ९० लाखमा काम सक्ने भनिए पनि हाल अनुमानित लागत बढाएर ३१ करोड ७४ लाख कायम गरिएको छ । ठेकेदारले १७ करोड ३१ लाख रुपैयाँ अर्थात् ५४ प्रतिशत भुक्तानी लगिसकेका छन् । सडक विस्तार कार्य अलपत्र पारिएपछि नगरकोटका बासिन्दाले शैलुङ कन्स्ट्रक्सन कम्पनी प्रालिका अध्यक्ष शारदाप्रसाद अधिकारीको फोटो मंगलबार पोल र सार्वजनिक तथा निजी सवारीसाधनमा टाँसेर विरोध गरेका थिए । लगत्तै ठेकेदार कम्पनीले विस्तारको काम अघि बढाएको छ । तीन मिटरको सडक विस्तार गरेर सात मिटर बनाउन लागिएको हो । स्थानीय बासिन्दाले राजकुमार लामिछानेको संयोजकत्वमा नगरकोट सडकपीडित संघर्ष समिति गठन गरेर आन्दोलन गरिरहेका छन् । प्रतिनिधिसभाको विकास तथा प्रविधि समितिले गत साउनमा अनुगमन गरी तत्काल काम गर्न निर्देशन दिएको थियो ।"
टेरेनन् सरकारको निर्देशन,ललितपुर (कास) ठेकेदारले मन्त्रीस्तरीय निर्णय अटेर गर्दा ललितपुरका सडक अस्तव्यस्त बनेका छन् । यातायातमन्त्री रघुवीर महासेठको अध्यक्षतामा बसेको बैठकले चापागाउँ सडक विस्तार नगरीकन अहिलेकै अवस्थामा कालोपत्र गर्ने निर्णय गरेको थियो । कातिक १९ मा भएको मन्त्रीस्तरीय निर्णयको जानकारी २० गते नै ठेकेदारलाई गराएको सडक विभागले जनाएको छ । ठेकेदार कम्पनी दिवा र शैलुङ कन्स्ट्रक्सनले मन्त्रीस्तरीय निर्णयको बेवास्ता गरेका हुन् ।ठेकेदार कम्पनीले मन्त्रीस्तरीय निर्णय नभएको भन्दै लामो समयदेखि काम ठप्प पार्दै आएका थिए । निर्णय भएको सात दिन बितिसक्दा पनि ठेकेदारले कालोपत्र गर्न चासो दिएका छैनन् । ढोलाहिटीठेचो ३२ किमि सडक कात्तिकमा सकिने गरी शैलुङ कन्स्ट्रक्सनले ०७३ मा २३ करोड ३१ लाख ४६ हजार रुपैयाँमा ठेक्का पाएको थियो । ठेकेदारले सरकारसँग २ करोड ८३ लाख १८ हजार रुपैयाँ लिइसकेका छन् ।शैलुङका सञ्चालक शारदाप्रसाद अधिकारी नेकपाका अध्यक्ष पुष्पकमल दाहालका घरबेटी हुन् । उनी खुमलटारमा बस्छन् । सातदोबाटोखुमलटार कालोपत्र भइसकेको छ । त्यहाँदेखि उता ठेचोसम्म सडकको खाल्डाखुल्डी र धूलोका कारण सुनाकोठी र ढोलाहिटीवासी मर्काका छन् । ठेचोचापागाउँ ४ किमि सडक कन्टेक कम्पनीले २६ करोड ७१ लाख ९३ हजारमा ठेक्का पाएको थियो । यहाँ भने कालोपत्र गर्न ग्राभेल बिछ्याउने र लेबलिङ मिलाउने काम भइरहेको छ । ढोलाहिटीलेले सडकमा विभिन्न मितिमा चारवटा ठेक्का सम्झौता भएको थियो । चापागाउँदेखि २७ किमि सडक कालोपत्र गर्ने ठेक्का पाएको पप्पुमहालक्ष्मीवर्ल्डवाइड जेभीले पनि काम सुरु गरेको छैन । ठेकेदार कम्पनीले ३७ करोड ५२ लाख ७६ हजारमा ठेक्का पाएका थिए । चापागाउँलेले सरस्वतीकुण्डसम्म ३११ किमि सडकको ठेक्का पनि पप्पुमहालक्ष्मीवर्ल्डवाइड जेभीको हो । अहिले उक्त सडक लथालिंग भएका कारण लेलेटीकाभैरव हुँदै दक्षिणी भेगका तीनवटा गाउँपालिका र कान्ति लोकपथ हुँदै हेटौंडा पुग्ने सर्वसाधारण मर्कामा छन् । पप्पुले सरकारसँग ५ करोड ५२ लाख ९७ हजार लिइसकेको छ ।सडक विभागका महानिर्देशक केशव शर्माले उपलब्ध सडकमा कालोपत्र गर्न सम्बन्धित ठेकेदारलाई निर्देशन दिइसकेको बताए ।
एकता बलियो पार्ने सूत्र,"परिवर्तन, पर्यावरण र प्रगतिको लागि हिमालसँग सम्बन्ध राख्नुपर्छ भन्ने आशयको चन्द्रकिशोरको मधेसको हिमाल भावनात्मक लेखले असल नेपाली जुनसुकै जाति, समुदाय वा भेगमा बसे पनि देशप्रतिको मायामा समान अनुभूति गर्दारहेछन् भन्ने कुराको पुष्टि गर्छ । उहाँको सङ्गीय नेपालको विभाजन अर्थात प्रदेश रचना जेजसरी गरिए पनि हिमाल, पहाड र तराई बीचको पारस्परिक सम्बन्धलाई ओझेलमा पार्न सकिँदैन भन्ने भनाइले पञ्चायतकालदेखि लोकतन्त्र पुनःस्थापनासम्म मधेस, पहाड र हिमाल नटुटाई गरिएको विकास क्षेत्रको संरचना वैज्ञानिक र सबैलाई एकसूत्रमा बाँध्ने खालको रहेको थियो भन्ने कुरा पुष्टि गर्छ । संविधान संशोधनको कुरा आइरहेका बेला साविकका विकास क्षेत्रहरूलाई प्रदेशको दर्जा दिएमा सबै मन मिल्नुका साथै राष्ट्रको प्रशासनिक खर्चमा समेत केही कमी आउँथ्यो कि ? महेन्द्रसिंह बम, टीकापुर१, कैलाली"
ढाका टोपीमाथि क्याप,"हाम्रा अधिकांश गाउँ, सहरमा पिउने पानी, सिंचाइ वा सामान्य स्वास्थ्य चौकीको अभाव छ । सडकको अवस्था लथालिंग छ । किसानहरूले खेतीपातीका बेला मल र बीउ पाउँदैनन् । पाए पनि नक्कली मल, बीउका कारण नोक्सानी बेहोर्नुपरेको छ । महँंगीको मारले आम नेपालीको ढाड भाँचेको छ । तर राज्यले कुनै क्षेत्रमा पनि राहत मिल्ने ढंगको काम गर्नसकेको छैन । रेल, पानीजहाजका हल्ला र मेलम्ची पानीको ढिलासुस्तीले दिक्क बनाएको ठाउँमा नयाँ विकासका नाममा कतिपय डाँडा र टाकुरामा भ्युटावर निर्माण भनेर अनावश्यक ढंगले समय र स्रोतको दोहन गरिएको छ । किसानका घरमा चुलो बल्ने अवस्था छैन, तर सरकारको ध्यान भ्युटावर निर्माणतिर जानु उदेकलाग्दो छ । यसै पनि डाँडाकाँडा भएका ठाउँमा भ्युटावर बनाउने नाममा करोडौं खर्च गरिनु सुहाउने काम होइन । यो त देशलाई अर्थ न बर्थको व्ययभार थप्ने काममात्र हो । ढाकाटोपी लगाएर बसेको मान्छेलाई त्यहीमाथि क्याप लगाइराख्न आवश्यक पर्दैन । जसरी ढाका टोपीमाथि क्याप आवश्यक पर्दैन, त्यसरी नै हाम्रा डाँडाकाँडाले ढाकेका गाउँघरमा भ्युटावर आवश्यक छैन । अनावश्यक क्षेत्रमा राष्ट्रिय धनराशि र समय सक्नु बुद्धिमानी हुँदैन । कृष्ण कुम्पुरे, आदमटार, धादिङ"
लिम्पियाधुरा त्रिदेशीय विन्दु,"बुधबार प्रकाशित सीमाको टुंगो सम्वादबाट समाचारमा लिपुलेकलाई त्रिदेशीय विन्दु भनी नेपाली कांग्रेसका सभापतिले बोलेको पाइयो । कालापानीबाट ५३ किलोमिटर र लिपुलेकबाट ६३ किलोमिटर पश्चिममा पर्ने ३ सय ७२ वर्ग किलोमिटर क्षेत्रफल ओगटेको काली (कुटियाङ्दी) नदीको मुहान रहेको लिम्पियाधुराको पश्चिम काली (कुटियाङ्दी) नदीको बीच विन्दु त्रिदेशीय बिन्दुसम्म नेपालको भूमि हो । यसका थुप्रै नापनक्सा प्रमाण छन् । यस्ता प्रमाण तथा नापी र सीमा बुझी लेख्ने, बोल्ने र त्यसमा अडिग रहनसकेमा देशको अखण्डता र सार्वभौमसत्ता सुरक्षित हुनेछ । साथै यस्ता संवेदनशील नापनक्सा, लेख, अन्तर्वार्ता प्रकाशन गर्दा यसका प्रमाण नापी र सीमाविदहरूसँग बुझी प्रकाशन गर्दा नेपाली स्वाभिमानको सम्मान हुनेछ । मुक्तिनारायण पौडेल, स्याङजाएक हप्तादेखि नेपाली आकाशमा मडारिएको कालो बादलबारे मोफसल, आमसञ्चार जगत, सामाजिक सञ्जाल र सरकार अनि कूटनीतिक वृत्तमा बिभिन्न खाले विचार र चिन्तनको बाढी आएको छ । नेपाली भूभागमा के, कसरी, कति कारणले, कहिले अनि कुन कानुनको आधारमा भारतले आफ्नो सिमाना बढाएर साँध बनाएको हो अथवा चिन्ह राखेको हो, त्यसबारे सरकारले अग्रसर भई राष्ट्रिय स्वाभिमानजस्तो गहन विषयमा खबर पाएको २४ घन्टाभित्र आम जनतालाई सुसूचित गराउनुपर्ने हो । जतिजति यसबारे नकारात्मक धारणा पैदा हुँदै जान्छ, त्यति नै नेपालभारतबीच चिसो वातावरण निर्माण हुँदै जान सक्छ । यदि सिमानामा समस्या नै भएको छ र नेपाली भूभागको अस्मितामा अतिक्रमण नै भएको हो भने नेपालभारतबीच एक उच्च आयोग गठन गरी अध्ययन गरी दिनदिनै नेपालीलाई जानकारी दिने गरे राम्रो हुन्थ्यो कि ? केपी अधिकारी, भैँसेपाटी, ललितपुरकालापानीमा भएको भारतीय अतिक्रमणको जनस्तरबाट विरोध भइरहे पनि सरकारी स्तरबाट त्यो अनुरुप समाधानको पहल नभएको प्रतित हुँदैछ । सबै राजनीतिक दल र जनताले साथ दिइरहेका बेलासमेत भारतसँग कुरा गर्न नसके अरु कुन बेला गर्ने ? किन प्रधानमन्त्री ओलीले यस विषयमा भारतीय प्रधानमन्त्रीसँग संवाद गर्न सकिरहेका छैनन् ? के कुराले उनलाई रोक्यो ? रोकेको छैन भने प्रधानमन्त्री स्तरमा के पहल भइरहेको छ त ? आम जनताले बुझ्ने भाषामा सरकारले भन्नुपर्यो । अन्यथा अब सरकारप्रति नै जनताको औंला उठ्नेछ । देशको सीमारक्षा गर्न नसक्ने सरकार जनताको सरकार कहलिन सक्दैन । भारतको नीति नै पहिले कब्जा गर्ने अनि वार्ताको नाममा वर्षौं लम्बाउने रहँदै आएको छ । प्रतिनिधिसभाको राज्य व्यवस्था तथा सुशासन समितिले कालापानीलाई दुई देशको सीमा ठहर गर्दै त्यसैलाई आधार मानेर नेपालको नयाँ नक्सा प्रकाशन गर्न र पाठ्यक्रममा पनि नयाँ नक्सा समावेश गर्न भनी सरकारको नाममा जुन निर्देशन दिएको छ, त्यो स्वागतयोग्य छ । गोपाल देवकोटा, जोरपाटी, काठमाडौंभारत सरकारले देशको नयाँ नक्सा सार्वजनिक गर्दै बलजफ्ती नेपालको पश्चिम क्षेत्रको सिमाना अतिक्रमण गरेको छ । भारत सरकारको यो घोषणापछि नेपालको ३७२ वर्ग किमि जमिन भारत अधीनस्थ भएको छ । यो घटनाले नेपालमा सत्ता पक्ष, प्रमुख प्रतिपक्ष लगायत सबै एक जुट भए पनि नेतृत्वको सत्ताप्रेरित महत्त्वाकांक्षाले गर्दा भारतले पूर्व मेचीदेखि पश्चिम महाकालीसम्मका सीमा क्षेत्रमा एकपछि अर्को गरी सयौं ठाउँमा बलमिच्याइँ गरिरहेको छ । राजा महेन्द्र राष्ट्रवादी भनिए पनि आफ्नो राजनीतिक हस्तक्षेपप्रति विरोध नगरिदिउन् भनी अस्थायी शिविर बस्न दिएको यथार्थ एकातिर छ भने सत्तामा पुग्न र टिक्न हाम्रा राजनीतिक नेतृत्वले भारत सरकार र नेतृत्वसामु गुलामी गर्ने प्रवृत्तिकै कारण हाम्रो स्वाभिमान कमजोर पारेको हो । होइन भने हाम्रो भूमि कसैले हडप्न सक्दैन । पूर्णचन्द्र सुवेदी, बानियाटार, काठमाडौं"
सेयरको मूल्य घटेको घट्यै,"साढे २ वर्ष अघिदेखि स्थानीय तहमा स्थायी सरकार छ । प्रदेश र संघले स्थायी सरकार पाएको पनि २ वर्ष हुनै लाग्यो । तर पनि सेयर बजार उकालो होइन, ओरालो लागिरहेको छ । यसले सेयर (धितोपत्रमा) लगानी गर्नेहरू निराशमात्र होइन, हतोत्साही भएका छन् । सेयरमा लगानी गर्दै आएकाहरू टाट पल्टिने अवस्थामा पुगेका छन् भने लगानी गर्न चाहने लगानीकर्ताहरू लगानी गर्न इच्छा गरिरहेका छैनन् । मूलतः सेयर बजारको मूल्यवृद्धि र गिरावटको खेललाई सरकार गठन प्रक्रियासँग जोडेर हेर्ने प्रचलन विश्वव्यापी रूपमै रहेको छ । नेपालमा भने यो प्रचलन विलकुल अनौठो देखिएको छ । तीनवटै तहमा एउटै दलको बहुमतको सरकार भए पनि सेयर बजारमा सेयरको मूल्य बढ्नुको साटो घट्दै जानुले लगानी गर्ने वातावरण बन्न सकिरहेको छैन भन्ने देखाउँछ । किन सेयर बजारमा लामो समयसम्म यस्तो भइरह्यो ? लगानीकर्ताहरूको लगानी डुबेर टाट पल्टिने अवस्थामा पुग्दा पनि सरकार किन मौन ? फुर्पा तामाङ, ठूलोभार्खु, रसुवा"
मिलिजुली खाने दाउ,"करिब २० महिने कार्यकालपछि प्रदेश प्रमुख परिवर्तन गरिसकेका प्रधानमन्त्री केपी शर्मा ओलीले आफ्नो सचिवालय लगायत मन्त्रिपरिषद पुनर्गगठन तयारी गरिरहेको समाचार आइरहेका छन् । सर्वसाधारणमा भने बाँडीचुँडी खाने दाउ नै रहेछ भन्ने पर्न थालेको छ । यो सरकारबाट जनताले ठूलो अपेक्षा गरे पनि त्यस अनुसार काम हुन नसकेपछि सरकारको आलोचना बढ्दै गइरहेको छ । सत्तारुढ दल भित्रबाटै सरकारले जनचाहना अनुसार काम गर्न नसकेको गुनासो आइरहेका बेला केन्द्रीय मन्त्रिपरिषद परिवर्तन गर्न लागिएको चर्चा चुलिएको छ । प्रथमतः प्रधानमन्त्री स्वयंले कति काम जनअपेक्षा अनुरुप गरेका छन्, त्यसको मूल्यांकन कसले गरिदिने ? प्रधानमन्त्रीले नै अत्यावश्यकभन्दा अनावश्यक कामलाई प्राथमिकतामा राखेको पाइन्छ । यसको असर अन्य मन्त्रीहरूमा पनि परेको हुनसक्छ ।काम गर्न नसकेर मन्त्री फेर्न लागिएको हो कि आफ्नो र सरकारको विरोध गर्नेलाई फकाउन ओलीले मन्त्रीहरू फेरेर आफूलाई बलियो बनाउन यो कदम चाल्दैछन्, सोचनीय विषय बनेको छ । प्रचण्डसित भएको आलोपालो प्रधानमन्त्रीको ओली प्रधानमन्त्री सहमतिलाई पालना गर्ने हो भने अब ९१० महिनामात्रै ओलीले सरकारको नेतृत्व गर्न पाउनेछन् । त्यसपछि प्रचण्ड प्रधानमन्त्री हुनेछन् र सरकार नै नयाँ बन्नेछ । यसो हुँदा पुनः नयाँ मन्त्री आउनेछन् । जसले के सन्देश प्रवाह गर्छ भने नेताहरू देश बनाउनेभन्दा पनि आलोपालो गरेर सबैको भाग पुर्याएर पदमा रमाउने दाउमा छन् । पात्र फेरिए पनि पद्धति फेरिएन भने त्यसको कुनै औचित्य हुँदैन । त्यसो हुनाले प्रधानमन्त्रीले मन्त्रीहरूको हेरफेर गर्दैमा कायापलट हुन्छ भनेर आस गर्नु पर्दैन । मन्त्रिपरिषद फेरबदल आफ्नालाई पालो पुर्याउन र मिलिजुली खाने ध्याउन्नमात्रै हो । सुजन देवकोटा, पालुङटार४, गोरखा"
नक्सायुद्ध,"तत्कालीन जम्मुकश्मीर राज्यलाई दुई केन्द्र शासित प्रदेश बनाएपछि भारतले आफ्नो नक्साको नयाँ संस्करण सार्वजनिक गर्यो । त्यो उताको कुरा हो, तर यता नराम्रो पीर पर्यो । नक्साको नयाँ संस्करणमा समेत भारतले नेपालको कालापानी, लिपुलेक क्षेत्रलाई भारतीय सरहदभित्रै राख्यो । यसले नेपाल तरंगित भयो । तरंगित हुनु स्वाभाविक थियो । तथापि सबैलाई ज्ञात छ, उसले नक्सामा राखेको मात्र होइन, कालापानीमा आफ्नो सशस्त्र दस्ता नै राखेको छ । ७२ वर्षपूर्व, सन् १९४७ (२००४ साल) को वर्षा ऋतुको अन्त्यतिर भारत बेलायती उपनिवेशबाट मुक्त हुँदा, त्यसको १ सय ३१ वर्षपूर्व वसन्त ऋतुमा सुगौली सन्धि अन्तर्गत नेपालबाट हरण गरिएका महाकाली पश्चिम र टिस्टा पूर्वका समस्त भूभाग नेपाललाई फिर्ता नगरेर स्वतन्त्र भारतमा समाविष्ट गरिएको थियो, कुनै नयाँ लिखत बेगर नै । लिखत थियो, अंग्रेज इस्ट इन्डिया कम्पनीसँग गरेको सुगौली सन्धि । यी ७२ वर्षमा १ सय ४४ वर्षा र शरद ऋतु बिते, गर्मी र जाडो कटे । यसबीच दुई देश बीचको सीमा बारम्बार विवादित भइरहेको छ । यसले सम्बन्धको न्यानोलाई बारम्बार चिस्याउने गरेको छ । सम्बन्ध जति नै चिसिए पनि तर दुबैतर्फका शासकहरू आफू भने झन् आनन्दले सिरक ओढेर सुतिरहेका छन् । ७ दशक बितिसक्दा पनि काठमाडौं र दिल्ली दुबै ठिकै छ, चलिरहेको छ भन्ने भावमा कान थुनेर सुनेको अभिनय गर्छन् । दुई देशको नातालाई भेटघाट, सभा, सेमिनार र समारोहमा बडो भावुकतापूर्वक अतुल्य, अद्वितीय सम्बन्ध भन्दै बखान गरिन्छ । रोटी बेटी का रिश्ता जो हैं । सांस्कृतिक सम्बन्ध, विश्वनाथ र पशुपतिनाथले जोडेको सम्बन्ध । सीता माता र रामले सिंचेको सम्बन्ध । यस्तैयस्तै अरू धेरै । भावनात्मक सूची धेरै लामो छ ।भावना आफ्नो ठाउँमा छ, तर यसलाई व्यवहारद्वारा परिपुष्ट गरिनुपर्छ भन्ने विषयमा कहिल्यै गम्भीरतापूर्वक विचारविमर्श गरिएको छैन, गरिँदैन । सिमानाका जनता प्रताडित हुन्छन्, त्यसले शासकलाई छुँदैन । यता सिमाना सम्बन्धमा जनस्तरमा केही कुरा उठ्यो भने उताका पुलिसले नेपालीलाई चाइनिज देख्छन् । सम्बन्ध झन् चिसिन्छ । यसरी व्यवहार प्रतिकूल हुँदै गएपछि भावनाले त थेग्दैन । भावनालाई व्यवहारले सम्परिभाषित गर्छ । भावना अझ प्रबल हुँदै जाओस् भन्ने हो भने सम्बन्धलाई सुव्यवहारले सिंचित गर्नुपर्छ । एकअर्काको आदर, सम्मान गर्नुपर्छ । सिमाना निर्धारण गर्नु र आआफू, आफ्नै निर्धारित सीमाभित्र बस्नु, पर्दा आउजाउ गर्नुपर्छ । पश्चिममा नेपाल कहाँसम्म हो ? कालापानी, लिपुलेक, लिम्पियाधुरासम्म कि (सन् १९५० को सन्धिले पूर्ववर्ती बेलायती सरकारसँग गरिएका सन्धिहरू खारेज गरेको सन्दर्भमा) सतलजसम्म ? पूर्वमा कहाँसम्म, मेची ? तर यो त सुगौली सन्धिको कुरा हो । यो इतिहास हो, भएको कुरा हो, कोही रिसाउला, खुसाउला भनेर डराएर भन्न अप्ठ्यारो मान्नु हुँदैन । यद्यपि सुगौली सन्धिले निर्धारण गरे बमोजिमै पश्चिममा (महा)काली र पूर्वमा मेची सिमाना कायमै छ भन्ने मान्यता मनमनै राखियो (सीमा स्तम्भका आधारमा) । तर दुई देश बीचको सम्बन्धमा मान्यता मनमनै राखेर हुँदैन । यो त मौखिक भयो, मौखिक समझदारी भनेको भद्र सहमतिजस्तै त हो । (राजनीतिज्ञहरूलाई राम्ररी थाहा छ, भद्र सहमति भनेको के हो) यसर्थ नयाँ सन्धि गरिरहँदा त्यसैद्वारा अथवा परिशिष्टमा सिमानासमेत स्थिर गरिनुपर्छ । स्तम्भ मात्र होइन, लिखत हुनुपर्छ । जस्तो कि सन् १८६० मा अंग्रेजसँग सीमा सन्धि गरेरै आजका बाँके, बर्दिया, कैलाली, कञ्चनपुर फर्काइएको थियो ।सीमाविद्हरू समक्ष एउटा प्रश्न गरौं, के भारत बेलायती उपनिवेशबाट स्वतन्त्र भएपश्चात् नेपाल र भारतबीच यस विषयमा कुनै वैधानिक समझदारी गरेर बुझबुझारथ भएको छ, सीमा सन्धि गरिएको छ ? त्यस्तो बुझबुझारथ प्रकाशित दस्तावेजहरू हेर्दा, खोज्दा कतै भेटिँदैन । तात्पर्य के भने स्वतन्त्र भारतसँग छुट्टै सीमा सम्झौता गरिएन (यता ७२ वर्ष बितिसक्दा पनि गरिएको छैन, किन ?) । सीमा सम्झौता गरेर आआफ्नो भूक्षेत्र सदर गर्नुपर्ने आवश्यकता न भारतले महसुस गर्यो, न त नेपालले नै । यहाँ ध्यान दिन योग्य के छ भने सन् १९५० मा नेपाल र भारतबीच शान्ति तथा मैत्री सन्धि गरियो र त्यो सन्धिको धारा ८ ले भारतका पूर्ववर्ती शासकहरू (ब्रिटिस इस्ट इन्डिया कम्पनी र बेलायती राजमुकुट अधीनस्थ भारत) सँग नेपालले गरेका सम्पूर्ण सन्धिसम्झौता खारेज गर्यो (हेर्नुहोस्, सन् १९५० को सन्धि) । नेपाल र बेलायत बीचका सन्धि खारेजै भएपछि सन्धिले निर्धारण गरेको सिमाना स्वतः खारेज भएको मानिन्छ । नमान्ने भन्ने हुँदैन । सन् १९५० को सन्धिले पुराना सन्धिहरू खारेज गरेपछि सिमाना त सन् १८१५ पूर्व गोरखालीहरूले जहाँसम्मको भूभाग आफ्नो अधीनमा लिएका थिए, त्यहींसम्म पुग्ने भयो अर्थात् पश्चिममा सतलज, पूर्वमा टिस्टा । हो ?सन् १९५० को सन्धि नै नेपालभारत सम्बन्धको आधार हो भन्ने विषयमा नेपालमा मतैक्यता नभए पनि भारत यसैलाई नेपालभारत सम्बन्धको आदर्श मार्गचित्र मान्छ (यसमाथि पुनर्विचार गर्नु नपरे हुन्थ्यो भन्छ) । तर त्यस सन्धिले नै सुगौली लगायतका सबै सन्धिहरू खारेज गरिसकेको हुँदा, यस हिसाबले नेपालको सिमाना, माथि भनिएझैं पश्चिममा सतलज र पूर्वमा टिस्टा स्वतः कायम हुन आउँथ्यो । यति गम्भीर विषयतर्फ न भारतका राज्याधिकारीहरू, न त तत्कालीन नेपाल सरकारकै ध्यान गयो । उसबेला त गएनगएन, अहिलेसम्म होश आएको छैन । बेलायती शासनकालीन सन्धिहरू खोरज गरिए पनि सिमाना सुगौली सन्धिले कायम गरेको मान्ने भन्ने प्रसंग सन् १९५० को सन्धिमा कतै पनि उल्लेख गरिएको छैन । यसैकारण विशाल नेपाल (ग्रेटर नेपाल) को मुद्दा अद्यापि जीवितै रहेको हो र रहन्छ । रहन्छ, किनभने स्वतन्त्र भारत र नेपालबीच सीमालाई स्थायित्व दिने कुनै सन्धि भएकै छैन (देखिएको छैन, लुकाएर राखेको भए अर्कै कुरा) । यस आलोकमा लिम्पियाधुरा होइन कि नेपालले चाहँदा र सक्दा यथार्थमा पूर्वमा टिस्टा र पश्चिममा सतलजसम्मको भूमि समावेश गरेर आफ्नो नक्सा बनाउन सक्छ । बनायो भने के हुन्छ, त्यो भने त्यसपछि आउने कुरा हो ।निश्चय नै विगत ७२ वर्षमा टिस्टा र सतलजमा धेरै पानी बगिसकेको छ । स्वतन्त्र भारतमा मेचीदेखि टिस्टासम्मको भूभागलाई पश्चिम बंगालमा मिसाइयो (त्यहाँ अहिले पनि बंगालबाट छुट्टिएर पृथक गोरखा राज्य बनाउनुपर्छ भनेर आन्दोलन चलिरहेको छ) र पश्चिममा सतलजसम्मको भूभागमा हिमाचल र उत्तराखण्ड राज्य नै बनाइसकिएको छ । यहाँ मेरो तात्पर्य भारतसित निहुँ खोजौं भन्ने किमार्थ होइन । साथै यत्तिकैमा सुगौली सन्धिमा गुमेको भूभाग फिर्ता होला भन्ने पनि होइन । मात्र यति हो कि भारतसित सीमालाई स्थायित्व प्रदान गर्ने कार्यमा यो विचारविन्दु (पइन्ट अफ भ्यु) टेबुलमा राख्दा नेपालको पक्ष बलियो हुन्छ भन्ने हो । यसबाट भारतसितको नेपाली सीमालाई स्थायित्व दिनेगरी नयाँ सन्धि गर्न मार्गप्रशस्त हुन्छ । साथसाथै भारतीय नक्सा महाकाली वारि आउने बाटो हमेसाका लागि बन्द हुन्छ ।आजको भारतीय राजनीतिक नेतृत्वलाई कुनै बेला नेपालको सरहद पश्चिममा सतलजसम्म पुगेको थियो भन्ने थाहा नहुन सक्छ । याद दिलाउनुपर्छ र याद दिलाउने भनेको नेपाल सरकारले हो । सौभाग्यवश आज हामीसित राष्ट्रवादी नारामा चुनाव जितेका केपी शर्मा ओलीको दुई तिहाइ मत प्राप्त सरकार छ । २०१६ सालमा विश्वेश्वरप्रसाद कोइरालाले यस्तै दुई तिहाइको सरकार हुँदा चीनसँगको सीमा समस्या सल्टाएर सगरमाथामाथि नेपालको अधिकार स्थापित गरेका थिए । आज त झन् सीमा विषयमा प्रधानमन्त्री ओलीलाई प्रतिपक्षको समेत साथ र सहयोग छ । यसबारे साँच्चै भन्नुपर्दा राष्ट्रिय सहमति नै छ । अन्यथा नलिनु होला, मात्र समस्या के छ भने नेपालको हालको राजनीतिक पंक्ति र वृत्तमा भारतको वर्तमान नेतृत्वलाई विश्वासमा लिएर विषयको गाम्भीर्य बुझाउन सक्ने सामर्थ्य, कम्युनिकेटिभ सीप र विशिष्ट शैली भएको पात्र छैन । सन् १९५० को जस्तो कुनै पनि दूरगामी महत्त्वको सन्धि गर्दा दुई देश बीचको साँधसिमाना खुलाएर गर्नुपर्ने हुन्थ्यो । बेलायती उपनिवेशबाट स्वतन्त्र हुने क्रममा भारतकै नयाँ नक्सा बन्यो । त्यो नक्सा, भारतीयले होइन, अंग्रेजले नै बनाएर दिएका हुन् । त्यस अन्तर्गत तत्कालीन भारत तीन भागमा बाँडियो, भारत, पश्चिम पाकिस्तान र पूर्वी पाकिस्तान (आजको बंगलादेश) । त्यसपछि उसको समस्त ऊर्जा पाकिस्तान प्रबन्धनमै खर्च भइरहेको र उसमा अरू छरछिमेकलाई पनि पाकिस्तानलाई हेर्ने आँखाले नै हेर्ने मनोवृत्तिको विकास भएको देखिन्छ । यसर्थ अरू छरछिमेकहरूसँग के कस्तो साँधसिमाना छ, कतै विवाद छ कि ती विवादलाई के कसरी समाधान गर्ने भन्ने विषयमा खासै होश पुर्याएको पाइँदैन । अर्थात् अंग्रेजले छाडेर जाँदा भारतलाई जुन नक्सा दिएर गए, त्यही नक्सा खेलाउँदै उसका ७ दशक व्यतीत भएको प्रतीत हुन्छ । यदि त्यस्तो हुँदैन थियो भने सन् १९५० मा नेपालसित नयाँ सन्धि गरिरहँदा दुई देशको सिमानालाई आधिकारिकता प्रदान गर्ने सन् १८१६ को सुगौली सन्धि र सन् १८६० को सीमा सन्धि नै समेत खारेज गर्नेगरी १९५० को सन्धिको धारा ८ को मजबुन पक्कै लेखिने थिएन ।"
कता चुक्यौं स्वास्थ्यकर्मी ?,"पूरक खाना यस्तो तत्त्व हो, जसले न खानामा पौष्टिक तत्त्व थप्छ, न कुनै रोगको रोकथाम या उपचार गर्न सक्छ । तर यो पौष्टिक हुनुका साथै औषधि जस्तै छ भन्दै भ्रमपूर्ण दाबी गरिएको हुन्छ । त्यस्ता दाबी प्रामाणिक अध्ययनबाट पुष्टि भएको पाइन्न । ती सबैको पुष्टि गर्न यहाँ सम्भव छैन । केही ठूला चिकित्सक र संस्थाका धारणा चाहिँ बुझ्न सकिन्छ ।अमेरिकी मधुमेह संघले भनेको छ, अनुसन्धानमूलक अध्ययनले ओमेगा फ्याटी एसिडले मधुमेहमा फाइदा गर्छ भन्ने प्रमाणित गरेको छैन । त्यसैले यस्ता सप्लिमेन्ट मधुमेह रोगीलाई छुट्टै ट्याबलेटको रूपमा दिनुपर्दैन । अन्य भिटामिनले फाइदा गर्ने प्रमाण पनि छैन । भिटामिन दिँदा यदि बी १२ को मात्रा जाँच्दा कम पाइए उपचार गर्नुपर्छ, तर यसरी ट्याबलेट वा झोल दिएर होइन । एन्टीअक्सिडेन्ट भनिने भिटामिन ई, सी आदि दिनुको औचित्य छैन । यिनले पनि लाभ गर्छन् भन्ने तथ्य प्रमाणित छैन । बरु सेवन गरिरहे कालान्तरमा हानि हुन सक्छ भन्ने अध्ययनले देखाउँछ ।चिकित्सा शास्त्रमा पोषण सम्बन्धी छलफल गर्दा वा पढाउँदा बिरामीलाई न्युट्रिसेटिकल दिनुपर्छ भनेर पढाइँदैन । हुन त पोषण सम्बन्धी ज्ञान डाक्टर र नर्स पढ्नेहरूलाई धेरै कम दिइन्छ, तर जति दिइन्छ त्यसमा यसरी व्यापारिक तरिकाको भोजन दिनु भनेर कहिल्यै सिकाइँदैन ।सरकारी अस्पतालमा प्रायः यस्ता भोजन औषधिका रूपमा लेखिन्न । तर जब निजी संस्थाबाट यस्ता चीजको सिफारिस हुन्छ, अनि सर्वसाधारण भ्रममा पर्छन् । महँगो तर फाइदा नहुने औषधि लेखिँदा उपभोक्ताले स्वास्थ्य राम्रो पार्न त यस्ता औषधि र चक्की पो खानुपर्छ भन्ने गलत कुरा बुझ्छन् । यस्ता औषधि लेख्ने स्वास्थ्यकर्मीलाई पनि थाहा हुन्छ वास्तवमा यसले फाइदा गर्दैन भनेर । तर कसैको व्यापार बढाउन उनीहरू पनि बिरामीको ढाड सेक्ने औषधि सिफारिस गर्छन् । यस्ता औषधिहरू साँच्ची नै महत्त्वपूर्ण हुँदा हुन् त सायद विश्व स्वास्थ्य संगठनको औषधिसूचीमा समाहित हुने थिए । न त यिनको उल्लेख हाम्रो स्वास्थ्य मन्त्रालयले दिने औषधिसूचीमै छ । केही विदेशी निजी औषधि कम्पनीको व्यापार औषधिको नाम गरेर थरीथरीका खाना उत्पादन नगरे चल्दैन । अनि उनीहरूको व्यापारिक स्वार्थमा हामी स्वास्थ्यकर्मीहरू पनि फस्छौँ र एक बट्टाको दुईतीन हजार रुपैयाँ पर्ने औषधि लेखिदिन्छौँ । केही फाइदा नभए पनि बिरामीको अर्थ व्यवस्थामा घाटा हुन्छ, त्यो बनाउने कम्पनीचाहिँ नाफामा जान्छ । नेपाल चिकित्सक संघले यस्तो औषधिकै पक्षमा विज्ञप्ति निकाल्नु साह्रै दुःखको कुरा हो । नेपालमा धेरै बालबालिकाको ज्यान लिने गरेको मुटु र बाथरोगको उपचारमा अत्यावश्यक औषधि पेनिसिलिन सबै स्वास्थ्य चौकीमा सहजै उपलब्ध हुनुपर्छ वा नेपाली महिलालाई जटिल सुत्केरी अवस्थामा चाहिने औषधि र उपकरण सबै ठाउँमा पुग्नुपर्छ भनेर चाहिँ संघले कहिल्यै विज्ञप्ति निकाल्ने दुःख गरेको छैन । संघले नेपालमा विभिन्न विषयमा दक्षतापूर्वक काम गरिरहेका डाक्टरहरूको सल्लाह लिएर नचाहिने न्युट्रिसेटिकल को पक्षमा यो विज्ञप्ति निकालेको हो ? अवश्य होइन ।हाम्रा एक डाक्टर मित्र छन्, जो ३८ वर्षदेखि नेपालमा कार्यरत छन् । अहिलेसम्म लगभग १ लाख बिरामीलाई परीक्षण गरेर औषधि दिएका उनले न कहिल्यै न्युट्रिसेटिकल जस्ता महँगा औषधि सिफारिस गरेका छन् न त ट्याबलेट भिटामिन नै खान लगाएका छन् । भिटामिन बी १२ को कमी भएका शाकाहारी बिरामीहरूलाई उनले त्यसैको सुई लगाउने सल्लाह त दिन्छन्, तर यस्तो समस्या फेरि नहोओस् भनेर त्यही भिटामिन बढी पाइने खानेकुरा प्रशस्त खान सल्लाह दिन्छन् ।नेपाल चिकित्सक संघका हामी पनि सदस्य हौँ । २०४६ को आन्दोलनमा संघले लोकतन्त्र ल्याउन खेलेको भूमिकाको धेरै प्रशंसा भएको थियो । त्यस्तो इतिहास बोकेको संघले अहिले आएर व्यापारिक वस्तुहरू लेख्न पाउनुपर्ने अधिकार का लागि विज्ञप्ति निकाल्दा हामीले कसरी चित्त बुझाउनु ? कृषि मन्त्रालयले नेपालभरि पाइने कुनकुन खाद्य पदार्थमा कतिकति भिटामिन, सूक्ष्म पोषक तत्त्व, खनिज तत्त्व पाइन्छ भन्ने अध्ययन गरेर पुस्तिकाहरू निकालेको छ । पूर्व मेचीदेखि पश्चिम महाकालीसम्म पाइने दाल, अन्न, तरकारी, धेरै प्रयोग नहुने भ्याकुर, गिट्ठा आदिमा पाइने पौष्टिक तत्त्वबारे स्वास्थ्यकर्मीले ती पुस्तिकाबाट जानकारी लिने र त्यही बमोजिम खान परामर्श दिने हो भने बिरामीहरूलाई सूक्ष्म पोषक तत्त्व पर्याप्त पुग्छ । के बिर्सिनु हुन्न भने, भिटामिन डी चाहिने मानिसहरूलाई चक्की मात्र दिएर पुग्दैन, भिटामिन डी पाइने भोजन के हुन्, घाममा कति बेर कसरी बस्ने भनेर पनि सिकाउनुपर्छ । अनि हाम्रा भान्सामा उपलब्ध हुने कुनुकुन खाद्य पदार्थमा क्याल्सियम पाइन्छ भनेर सिकाउने काम पनि स्वास्थ्यकर्मीकै हो ।यस पालिको मदन पुरस्कार वितरण समारोहमा वरिष्ठ जनस्वास्थ्य विज्ञ डा रिता थापाले आफ्नो सम्बोधनका क्रममा भन्नुभएको थियो, स्वास्थ्य बिरामी नहुनु मात्र होइन, बरु शारीरिक, मानसिक तथा सामाजिक रूपमा तन्दुरुस्त हुनु पनि हो । सन् १९६८ ताका झाडापखाला लागेको एक बच्चालाई बचाउन पाँच गिलास पानीमा एक चिम्टी नुन र एक अञ्जुली चिनी हाली सर्बत बनाउन सिकाई खुवाउन लगाएको र बच्चाको ज्यान बचेको सुनाउँदै उहाँले भन्नुभएको थियो, राम्रो व्यवहार परिवर्तनलाई पनि अचूक औषधिउपचार मान्नुपर्छ । के संघले सिफरिस गरेका न्युट्रोसेटिकल ले हाम्रा बिरामीलाई तन्दुरुस्त राख्न सक्छन् ?"
मुलुक व्यवस्थापनको अवसर,"व्यवस्थापन भनेको सही ढंगले काम गर्नु हो भने नेतृत्व भन्नाले सही काम गर्नु हो, व्यवस्थापनका अध्येता पिटर ड्रुकरको भनाइ हो यो । उनले भनेका दुई भिन्न कुरालाई जोड्दा हाम्रोजस्तो मुलुकको व्यवस्थापन गर्न सजिलो हुन्छ । अर्थात्, मुलुकको नेतृत्व गर्नेले सही काम सही ढंगले गर्नुपर्छ । हाम्रो मुलुकमा नभएको यही हो । कहीं सही काम भएको छैन भने कतै सही नियत छैन । यसको अर्थ हो, यो मुलुकमा वर्षौंदेखि सही व्यवस्थापन हुनसकेको छैन । विभिन्न कालखण्डमा यसो गर्दा पो ठीक हुन्छ कि, उसो गर्दा पो प्रगति हुन्छ कि भनेर संघर्ष आन्दोलन र परिवर्तनहरू भए । तर मुलुक समृद्ध हुन सकेन । जनताको निराशा हट्न सकेन । २००७ देखिका आन्दोलन र परिवर्तनमा सर्वसाधारण त्यही निराशा हटाएर खुसी खोज्न सामेल भएका थिए । पछिल्लो पटक वर्तमान सरकारलाई दिएको बहुमत पनि त्यही खुसीको खोजी हो । तर सरकार बनेको २० महिनामा सर्वसाधारणमा निराशा चुलिएको छ । समृद्ध नेपाल सुखी नेपालीको नारा दिइए पनि यो खुसी छर्न सकिएको छैन । अहिलेसम्म मुलुक चलाउन पैसाको अभाव छैन, गणतान्त्रिक लोकतान्त्रिक व्यवस्था छ, सशस्त्र द्वन्द्व छैन, बन्द हडताल पनि कम भएको छ, सरकारलाई ढुक्कले अझै तीन वर्षभन्दा बढी शासन चलाउने म्यान्डेट छ । लक्ष्य पनि छ समृद्ध नेपाल सुखी नेपालीÙ तर किन हो किन, प्रधानमन्त्री केपी ओलीदेखि सर्वसाधारणसम्म सबै निराश छौं । लक्ष्य छ र त्यो लक्ष्य प्राप्त गर्न आवश्यक संसाधन भएर पनि प्रगति हासिल हुन सक्दैन भने त्यो व्यवस्थापकीय कमजोरी हो । प्रधानमन्त्री ओली पनि यसअघिका कार्यकारीजस्तै मुलुक व्यवस्थापनमा कमजोर नै देखिए ।सर्वसाधारणबाट आलोचित आफ्नो सचिवालयका सल्लाहकार लगायतलाई हटाएर प्रधानमन्त्री ओली नयाँ ढंगले मुलुक चलाउने योजनामा रहेको देखिन्छ । सायद उनले मन्त्रिमण्डल पनि परिवर्तन गर्लान्, तर मूलभूत व्यवस्थापकीय क्षमताको विकास नगरी पात्र फेरिँदैमा सही नतिजा आउन सक्दैन । जसरी उच्च व्यवस्थापकीय कौशल भएको प्रमुख कार्यकारी अधिकृत (सीईओ) ले कम्पनीको उन्नति गर्न सक्छ, त्यसरी नै मुलुकको सम्पत्ति बढाउन प्रधानमन्त्रीमा पनि त्यत्तिकै व्यवस्थापकीय कौशल चाहिन्छ । सीईओले आफ्ना सेयरधनीलाई उच्च प्रतिफल दिन मानव संसाधन, कच्चा पदार्थ, ऋणी, ग्राहक सबैको व्यवस्थापन गर्छ । सर्वसाधारण पनि मुलुकका सेयरधनी हुन्, जसले करमार्फत मुलुकको समृद्धिका लागि लगानी गरेका हुन्छन् । तिनले पाउने प्रतिफल भनेको राज्यले दिने आधारभूत सेवा र सुरक्षा हो । कार्यकारीले मानव संसाधन अर्थात् कर्मचारीको उचित व्यवस्थापन गर्न नसके सर्वसाधारणले सेवा र सुविधा पाउन सक्दैनन् । कच्चा पदार्थ अर्थात् प्राकृतिक र अन्य स्रोतको उपयोग र व्यवस्थापन गर्न नसकिए रोजगारीको अवसर सिर्जना गर्न सकिँदैन । ग्राहक अर्थात् अन्य मुलुकमा सेवा र वस्तु बेच्न नसकिए मुलुकको आय बढ्दैन । यो सबै पाउन कार्यकारी र उसको टिममा व्यवस्थापकीय कौशल हुनुपर्छ । कुनै पनि चीजको सही व्यवस्थापन गरी लक्ष्य प्राप्त गर्नु छ भने सबैभन्दा पहिलो सर्त व्यवस्थापकको नियत साफ हुनुपर्छ । उसका मातहतका व्यक्तिहरूको पनि नियत सफा हुनुपर्छ । लक्ष्य प्राप्त हुन्छ कि हुन्न, टिमको नियतमा भर पर्छ । अरूको नियत जाँच्न सजिलो हुन्न । प्रधानमन्त्रीका आफ्नै पार्टीका कार्यकर्ता सल्लाहकार र पार्टीकै सांसद मध्येबाट मन्त्री बन्ने हुँदा उनलाई केही हदसम्म व्यक्तिविशेषको नियत थाहा हुनसक्छ । नियत ठीक भएका र काम देखाएका मन्त्रीहरूलाई निरन्तरता दिनुपर्छ । नत्र थालिएका अत्यावश्यक काम बीचमै तुहिन सक्छन् । अर्को कुरा, आज ठीक लागेर छानिएका व्यक्तिको नियत ठाउँमा पुगेपछि बिग्रिन पनि सक्छ । त्यस्तालाई सजाय दिन वा सही बाटोमा हिँडाउन अदालत, अख्तियार दुरुपयोग अनुसन्धान आयोगजस्ता निकाय बनाइएका हुन् । यी निकायमा प्रधानमन्त्रीले आफू अनुकूल नेतृत्व ल्याएर आसेपासेलाई जथाभावी गर्न सजिलो बनाइदिएका छन् । त्यही भएर पहिलो कुरा यी निकायलाई स्वतन्त्र रूपमा काम गर्न पाउने ग्यारेन्टी प्रधानमन्त्रीले गरिदिनुपर्छ । दोस्रो, प्रधानमन्त्रीको सहयोगी समूह क्षमतावान् हुनुपर्छ । नियत ठीक भएको, विषयको ज्ञान भएको र क्षमता भएको व्यक्तिले सोही अनुकूल काम पाए सकारात्मक परिणाम निकाल्न सक्छ । सही व्यक्तिलाई सही काम लगाउन सक्ने क्षमताचाहिँ हुनुपर्छ, प्रधानमन्त्रीदेखि उनका मन्त्रीहरूसम्ममा । जस्तो अर्थशास्त्र नपढेको व्यक्ति पनि सफल अर्थमन्त्री हुनसक्छ, तर उसमा सक्षम टिम छान्ने र तिनलाई काम लगाउने अनि तिनले गरेको काम ठीक छ कि छैन भनी परख गर्ने क्षमता हुनुपर्छ । मन्त्री सांसदहरू मध्येबाटै हुने भए पनि उसका सहयोगी कर्मचारी र अन्य विज्ञ छनोट गर्दा पार्टी हेरिएन भने असल नियत भएका सक्षम व्यक्ति सबै क्षेत्रमा पाउन सकिन्छ । यसो गर्नसके सक्षम व्यक्तिले काम गर्न पार्टी सदस्यता लिएकै हुनेपर्ने बाध्यताको अन्त्य हुन्छ । त्यसपछि आफ्नो सुझबुझ, वर्षौंदेखिको अनुभव र टिमको अध्ययनअनुसन्धानबाट समस्याको जरो पत्ता लगाउनुपर्छ । हालसम्म हामीले कतै समस्या पत्ता लगाउनै सकेका छैनौं भने, कतै अवरोध थाहा भए पनि त्यसको जरो पहिल्याउन सकेका छैनौं । त्यसैले हालसम्म अपनाइएका समाधानका उपाय अधिकांश क्षेत्रमा विफल भएका छन् । अनि परिणाम सही दिन सकिएन र सर्वसाधारणमा निराशा कायमै रह्यो । जस्तो पुँजीगत खर्च हुन नसकेको सर्वविदितै छ । माओवादी सशस्त्र द्वन्द्व सुरु भएदेखि चर्केको यो समस्याको हल हालसम्म निकाल्न सकिएको छैन । समयमा बजेट नआएर हो कि भनेर संविधानमै आर्थिक वर्ष सुरु हुन डेढ महिनाअगावै बजेट ल्याउने व्यवस्था गरियो । साउन १ गते नै अर्थ मन्त्रालयले अख्तियारी दिन थाल्यो । तर समस्या ज्युँका त्युँ छ । चालु आर्थिक वर्षको ३ महिनामा ५ प्रतिशत हाराहारी विकासलक्षित पुँजीगत खर्च भएको छ । समस्याको जरो कहाँ छ भनी सूक्ष्म अध्ययन गर्नलाई नै योजना आयोग र नीति प्रतिष्ठान लगायत चाहिने हुन् । त्यहाँका पदाधिकारीले गर्न सक्दैनन् भने विज्ञलाई लिन सकिन्छ । त्यसबाट आएको समाधान कार्यान्वयन गर्न सक्ने आँट भने प्रधानमन्त्री र सरकारसँंग हुनुपर्छ । जस्तो पुँजीगत खर्च हुन नसक्नुको एउटा कारण ठेकेदारको बदमासी हो र तिनले सरकार एवं अन्य दललाई ठूलो आर्थिक सहयोग गरिरहेका हुन्छन् । न्यून लागतमा ठेक्का सकार्ने तर काम नगर्ने परिपाटीले जरो गाडिसकेको छ । यो समस्याको समाधान वर्तमान प्रधानमन्त्रीले गर्न सक्लान् त ?यस्तै समस्या कृषिमा छ । दीर्घकालीन कृषिनीति सबैभन्दा असफल नीति बन्यो, अहिलेको नीतिको पनि हाल त्यस्तै छ । मासिक करिब २ अर्बको चामल आयात भइरहेको छ । निर्यातजन्य कृषि उत्पादनमा पनि सुधार हुनसकेको छैन । शिक्षा र स्वास्थ्य क्षेत्रमा पनि यस्तै बेथिति छ । अल्झिएका समस्याको समाधान र नयाँ प्रगतिपथमा अगाडि बढ्नका लागि लाग्ने खर्चको जोहो गर्नु व्यवस्थापनको अर्को चरण हो । यो भनेको न्यून खर्चमा प्रभावकारी समाधान गर्नु हो । जथाभावी खर्च गर्ने परिपाटीलाई हटाउनैपर्छ, किनकि संघीयताले खर्च त्यसै पनि बढाइदिएको छ । अर्कातिर राजस्वको मुख्य स्रोत निजी क्षेत्रको उपक्रम घटिरहेको छ । कुशल व्यवस्थापनको अर्को र महत्त्वपूर्ण अंग अनुगमन र मूल्यांकन हो । लोकतन्त्रमा संसद र त्यसका समितिहरू, नागरिक समाज र मिडिया अनुगमन र मूल्यांकनका प्रभावकारी माध्यम हुन् । तिनलाई कार्यकारीले स्वतन्त्र रूपले काम गर्नसक्ने वातावरण बनाइदिनुपर्छ । मिडियामा अंकुश लगाउने र संसदलाई नियन्त्रणमा राख्ने परिपाटीले राम्रो नतिजा दिन सक्दैन । धेरै यस्ता कार्यक्रम छन्, जसमा राज्यको ठूलो लगानी त भएको छ, तर परिणाम त्यही अनुरूप आउन सकेको छैन र त्यसको मुख्य कारण हो अनुगमन र मूल्यांकनको अभाव । त्यसैले अनुगमन र मूल्यांकन निष्पक्ष र विश्वासिलो बन्न सक्ने वातावरण बन्नुपर्छ । प्रधानमन्त्री ओलीले साँच्चिकै समृद्ध नेपाल सुखी नेपाली को लक्ष्य हासिल गर्न खोजेका हुन् भने व्यवस्थापकीय कौशल बढाउनैपर्छ, प्रवृत्ति फेर्नैपर्छ । हैन भने जति पात्र फेरिए पनि अपेक्षित परिणाम आउनेछैन ।"
युवा पुस्ताको सकस,"नेपालको युवा पुस्ताको विदेश पलायन सुरु भएको पनि दुई दशक भैसकेको छ । यो संघार काटेर निस्कनेमा भारतको कुमाउमा अमानवीय जिन्दगी जिउन बाध्य दलितदेखि बोर्डिङ स्कुलको झोलाभन्दा गह्रौं शैक्षिक प्रमाणपत्रको भारी बोकेर वैभवमा रमाउन अमेरिका भासिएका पढेलेखेका वयस्कोत्तर युवासम्म छन् । केही बाआमा र आफन्तको जालझेलको बिँडो थाम्न रमाएका र थप केही करकापमा बाआमाको बुढेसकालको सहारा बन्न बाध्य भएका तन्नेरी बाहेक नेपाल बस्न चाहने कोही भेटिँदैन । घरै छोड्न नसक्ने अशक्त र मौका नपाउनेको कुरा बेग्लै भयो, नत्र कुनै युवाले नेपालमै बसेर केही गर्छु भनेको कमै सुन्न पाइन्छ । सँगै, धेरैजसो अभिभावक, नेता, अभियन्ता र सामाजिक विश्लेषकले समेत युवाहरूलाई नेपालमै बस, तिम्रो र यो समाजको भविष्य राम्रो हुन्छ भन्ने आँट गरेकोसम्म सुनिँदैन । अहिले पुगनपुग ३ करोड जनसंख्या भएको मुलुकको ८० लाख ऊर्जावान् दक्ष श्रमशक्ति मुलुकबाहिर रगतपसिना बगाउन बाध्य छ । यीमध्ये धेरै ग्रामीण युवा किसान नेपालको हराभरा खेतबारी छोडेर रोजगारीका लागि भारत र खाडी मुलुकमा छन् । केही घरानिया, पढेलेखेका, अब्बल र सचेत बाआमाका उत्कृष्ट भनिएका सन्तति भने अध्ययनका लागि भन्दै विकसित भनिने युरोप, अस्ट्रेलिया र अमेरिका पुगेका छन् । यीमध्ये अधिकांश अध्ययनपछि उतैको समृद्धिमा जुटेका छन् । अधिकांश बिभिन्न बाध्यताले मुग्लान पसेका हुन् । मूलतः बहुसंख्यक मानिस आफ्नै पेट पाल्न र घरपरिवारका लागि चुलो बाल्ने मेसो मिलाउन बाहिरिने गरेका छन् । गह भर्दै यसरी विदेशिनेमा लालाबालाका आमाबादेखि सामाजिक जीवनको पूर्वार्द्धमा पाइला टेक्दै गरेका र जुँगाको रेखीधरि बसिनसकेका कलिला युवासम्म छन् । मुग्लान पसेका युवा बाध्यतामा नपरी सितिमिती नेपाल फर्किनै चाहँदैनन् । आफ्नै देशमा रगतपसिना बगाउनुपर्ने यो पुस्ता नै पलायन हुने बाटो किन रोज्दै छ ? के कुराले तानेको छ या धकेल्दै छ उनीहरूलाई ? यिनले नेपालमा भविष्य किन देख्न सकेका छैनन् ?यी पेचिला प्रश्नको उत्तर भने सरल नै छ । अहिलेको युवा पुस्ता महरा, आलम, लोकमान, चूडामणिको जस्तो गतिछाडा व्यवहार र लुटतन्त्र सहन तयार छैनÙ आफ्नै बाआमा जो भए पनि यिनका मतियार बनेका भ्रष्ट शासकको मुखसम्म हेर्न चाहँदैन । उनीहरू त निर्मलाको न्यायको पक्षमा छन्Ù तेत्तीस किलो सुन र एनसेलको कर असुली भएको देख्न चाहन्छ । भ्रष्टाचारमा चुर्लुम्म डुबेका आफन्तलाई झ्यालखानामै गएर भेट्न चाहन्छ । हाम्रो समाजमा जसरी लुछाचुँडी, जालझेल, ठगी र अत्याचार चलिरहेको छ, यसलाई स्विकार्न युवा पुस्तालाई सकस परेको छ । यिनले गाउँघरदेखि सहरसम्मका ठूलाबडाको हैकम र मनोमानीको पीडा भोगेका छन्Ù आफू र आफूजस्तै साथीभाइलाई परेका अन्याय र अत्याचारका कथा पढेका छन्Ù आफ्नै बाआमा, काकाकाकी, दिदीभिनाजुले लुटेको अकुत सम्पत्तिको स्रोत सुनेका छन्Ù यसको वरिपरि हुने चलखेल, लेनदेन र नैतिक स्खलनका घटना थाहा पाएका छन् । उनीहरूले फेरिँदो समाज, वातावरण र मानवीय नैतिकता र मूल्यमान्यताको मर्म बुझ्न थालेका छन् । उनीहरू राम्रो आम्दानी र रोजगारी भएको सम्मान र स्वतन्त्रताको जिन्दगी जिउन चाहन्छन्Ù समतामूलक समाज निर्माण गर्न र त्यसैमा रमाउन चाहन्छन् ।युवा पुस्ताको सोच र व्यवहार जस्तो हुन्छ, हाम्रो समाजको भविष्यको नियति पनि त्यस्तै हुने हो । विडम्बना, हाम्रो युवा पुस्ता भने पलायनको बाध्यतासँगै असुरक्षित र निरीह देखिएको छ । त्यसमाथि नेपालको भविष्य सम्हाल्ने बागडोर वास्तविक युवा पुस्तामा आउने छाँट भने अझै सुदूर क्षितिजमा समेत देखिएको छैन । यो अहिले पनि आफूलाई युवाकै दर्जामा राख्ने तर जोसजाँगर, ऊर्जा र होससमेत गुमाएका वृद्ध युवाहरूको काँधमा सर्दै कालान्तरसम्म यो ऊर्जावान् युवा पुस्तामा सर्दै नसर्ने जोखिममै छ । बूढो गोरुले भकारो ओगटेजस्तै राजनीतिको बूढो पुस्ताले समाज अगुवाइको क्षेत्रमा युवाहरूको प्रवेश नै निषेधित गरेको छ । अरूको त के कुरा, युवा अधिकारका लागि बनेका संस्थामा समेत बूढो पुस्ताकै वर्चस्व छ । नेपालमा, खासगरी राजनीतिमा पुस्ता हस्तान्तरणको चर्चा बेलाबेला उठ्छ । तर यो युवा पुस्तामा राजनीतिको नेतृत्व सार्न गरिएको माग भने हैन, केवल ठूलो नेता हुने पालो नआउँदै आफ्नो राजनीतिक इहलीला समाप्त हुन्छ कि भनेर तर्सिएको जमातले व्यक्त गरेको कुण्ठा मात्र हो । किनकि यो पुस्ताले राजनीतिलाई भाडा असुल्ने र कुत खाने बिचौलिया पेसाका रूपमा लिई शीर्षनेताको दलालीमै जिन्दगी गुजारेको छ । यो सब देखेका आजका युवामा अहिलेको फोहोरी राजनीतिको विरासत बोक्ने चाहना र आँट दुवै देखिँदैन । उनीहरूलाई दिशानिर्देश गर्ने सामाजिक चेतना भएका अभियन्ता पनि थकित छन् । उनीहरू चार दशकको राजनीतिक स्वतन्त्रताको आन्दोलनका क्रममा देखेभोगेका मनोमानी र उत्पीडनबाट थकित छन् ।आम रूपमा नेपाली समाजमा युवाप्रति सकारात्मक दृष्टिकोण पाइँदैन । हाम्रो जस्तो सामन्ती समाजमा युवाहरू अपहेलित, तिरस्कृत, उपेक्षित र असुरक्षित भएको महसुस गर्छन् । युवतीको अवस्था झनै दयनीय छ । युवाहरू सामान्यतया ऊर्जावान्, लचिला र सजिलै घुलमिल हुन सक्ने हुन्छन् । तर कलिलै उमेरमा पलायन हुन बाध्य युवा जमात धेरै दृढ, आशावादी र सुरक्षित भने छैन । मुख्यतः उनीहरूको पारिवारिक र पारस्परिक सम्बन्धको जालो भत्किएकाले यस्तो भएको हो । उनीहरू आफ्नै परिस्थितिको दास भएका छन् । रूसोले भनेझैं मानिस स्वतन्त्र जन्मिन्छ र सामाजिक जञ्जालले बाधिँदै जान्छ । घरपरिवारमा बिताएको बाल्यकालबाट भरखर समाजमा प्रवेश गरेको युवा मन र मस्तिष्क अन्य उमेर समूहको भन्दा स्वतन्त्र हुन्छ । यसको सबैभन्दा बलियो पक्ष भनेको यो आफ्नै अनुभवको पर्खालको जडताले घेरिएको हुँदैन र सबै खाले सामाजिक जञ्जालले बाँधिइसकेको हुँदैन । तर आफ्नै जिन्दगीलाई फर्केर हेर्न बिर्सेको आडम्बरी बूढो पुस्ताको छत्रछायामा जिउन बाध्य युवा पुस्ता कहिल्यै सम्मानित भएर बाँच्न पाउँदैन । उसले उल्टै थेच्चिनु, होचिनु र हेपिनुपर्छ । मुलुक अकल्पनीय गतिहीनतामा छ । अर्थतन्त्र यिनै युवाको रगतपसिनाले धानेको छ । कुनै पनि कारणले अहिलेको युवा पुस्ताले उन्नति र प्रगतिको फड्को नमारी पाको उमेरमा पाइला राख्ने परिस्थिति बन्यो भने, नेपाली समाजको दुर्दिनको गन्ती त्यहींबाट सुरु हुन्छ । किनकि अहिलेको एक चौथाइ ऊर्जावान् युवा पुस्ताले त्यतिबेला आफ्नै ज्यान पाल्ने र स्याहार गर्ने जोहो गर्नसमेत श्रम गर्ने हैसियत गुमाइसकेको हुनेछ । यस्तो अवस्थामा हाम्रो समाजको भविष्य अझ कस्तो होला ?हामी अहिले मानव सभ्यताकै नयाँ घुम्तीमा उभिएका छौं । गतिका वरिपरि भएका आविष्कार, अन्तरजाल, ताररहित ध्वनि तरंग, कृत्रिम बुद्धिमत्ता र सूक्ष्म तथा जैविक प्रविधिको विकासले मानवीय समाज र प्रकृति बीचको अन्तरसम्बन्धलाई नयाँ ढंगले परिभाषित गर्न र सोही आधारमा यसको व्यवस्थापन गर्न नयाँ चेतनाको माग निरन्तर बढिरहेको छ । उदाहरणका लागि, केही वर्षसम्म पत्यार गर्न गाह्रो परेको अन्तरजालको अब चर्चासमेत हराउँदै छ । किनकि यो हाम्रो जीवनमा दालभातजस्तै भैसक्यो, हामीले यसलाई प्रविधिभन्दा पनि दैनिकी बनाइसक्यौं । यस अर्थमा, यो पुस्तासँग अब ग्रिक मिथकको फिनिक्स चराजस्तै खरानीबाट ब्युँझिनुको विकल्प छैन । सके उनीहरूलाई यसतर्फको यात्रामा साथ दिऔं, नसके पनि भविष्यतर्फको यात्रामा दृढ भई अघि बढ्न बाटो छोडिदिऔं । यसैमा हामी सबैको कल्याण छ ।"
इबोला प्रतिरोधी खोप प्रयोगमा,"गोमा अफ्रिकी मुलुक प्रजातान्त्रिक गणतन्त्र कंगोमा बिहीबार प्राणघातक इबोला संक्रमणविरुद्ध लड्न नयाँ खोप प्रयोगमा ल्याइएको छ ।विगत १५ महिनादेखि फैलिएको इबोलाका कारण मुलुकको पूर्वी क्षेत्रमा त्रासको वातावरण छ । परोपकारी संस्था सीमाविहीन चिकित्सक (डक्टर्स विदआउट बोर्डर्स) का अनुसार आगामी ४ महिनाभित्र करिब ५० हजार मानिसलाई यो खोप दिइनेछ । यो खोप विश्वप्रसिद्ध औषधि उत्पादक तथा अनुसन्धाता जोन्सन एन्ड जोन्सनको बेल्जियमस्थित एक सहायक कम्पनीले तयार पारेको हो ।गत वर्ष नै सुरु भएको खोप अभियानका क्रममा दुई लाख ५० हजारभन्दा बढीलाई खोप दिइएको छ । त्यसमा सबैजसो स्वास्थ्यकर्मीलाई समेटिएको छ । कंगोको उत्तरी किभु प्रान्तमा अगस्ट २०१८ मा इबोलाको संक्रमण पहिलोपटक देखिएको थियो । त्यसपछि यो रोग छिमेकी प्रान्त इटुरी र दक्षिण किभुमा फैलिएको थियो । राज्यको उपस्थिति नै कम रहेका यी क्षेत्रहरू उगान्डा, रुवान्डा र बुरुन्डीसँग सीमा जोडिएका छन् । पछिल्लो विवरणअनुसार यस रोगबाट हालसम्म कंगोमा मात्र २ हजार १ सय ९३ जनाको ज्यान गइसकेको छ । कंगोमा इबोला फैलिएको यो दसौं पटक हो । पश्चिम अफ्रिकामा सन् २०१४१६ को अवधिमा फैलिएको यो संक्रमणबाट कंगोमा त्यसबखत ११ हजार ३०० जनाको मृत्यु भएको थियो ।"
राफेल विमान खरिद मुद्दा सर्वोच्चद्वारा खारेज,"नयाँदिल्ली भारतीय सर्वोच्च अदालतले सन् २०१८ को डिसेम्बर १४ मा गरेको फैसलालाई बिहीबार सदर गरेको छ । यो आदेशसँगै भारतले फ्रान्सबाट खरिद गर्न लागेको विवादास्पद राफेल लडाकु विमान खरिद प्रकरण टुंगिएको छ ।मोदी सरकारले फ्रान्सबाट ३६ थान लडाकु राफेल विमान खरिद गर्न प्रक्रिया अगाडि बढाएपछि विमान खरिदमा भ्रष्टाचार भएको भन्दै यसविरुद्ध अदालतमा मुद्दा परेको थियो ।प्रधान न्यायाधीश रञ्जन गोगोई तथा न्यायाधीश सञ्जय किसान कौल र केएम जोसेफको संयुक्त इजलासले सन् २०१८ को डिसेम्बर १४ को सर्वोच्चको आदेशविरुद्ध परेको याचिका खारेज गरेको हो । अदालतको आदेशमा विमान खरिदसम्बन्धी तथ्य प्रमाणहरूका आधारमा निर्णयप्रक्रियामा कुनै त्रुटि नदेखिएको बताउँदै विमानको मूल्यका बारेमा अदालतले कुनै निर्णय गर्न नसक्ने र त्यसमा चासो नरहेको उल्लेख छ । सर्वोच्चको पूर्व निर्णयमाथि पुनर्विचार गरियोस् भन्दै पूर्व केन्द्रीय मन्त्री यशवन्त सिन्हा, अरुण शौरी, कानुन व्यवसायी प्रशान्त भूषण र अरुहरूले निवेदन दिएका थिए । उनीहरूले सर्वोच्चको पूर्व आदेशमा धेरै त्रुटि रहेको भन्दै निर्णय सच्याउन आग्रह गरेका थिए ।"
ट्रम्प महाअभियोगबारे सुनुवाइ,"ॅसार्वजनिक सुनुवाइ ठट्टाअमेरिकी राष्ट्रपति डोनाल्ड ट्रम्पले आफूविरुद्धको महाअभियोग प्रस्तावअन्तर्गत अघि बढाइएको पहिलो सार्वजनिक सुनुवाइ ठट्टा भएको बताएका छन् । सुनुवाइका क्रममा अमेरिकी कूटनीतिज्ञले ट्रम्पले आफ्ना प्रतिद्वन्द्वी जो बाइडनमाथि युक्रेनले गर्ने अनुसन्धानका लागि दबाब दिएको बताएका थिए । राष्ट्रपति ट्रम्पले सार्वजनिक सुनुवाइका क्रममा भनिएका कुरा बनावटी भएको दाबी गरे । उनले भने, मैले सुनुवाइलाई एक मिनेट पनि हेरेको छैन । किनकि म त्योभन्दा महत्त्वपूर्ण कामका लागि भेटघाटमा व्यस्त थिएँ । त्यहाँ भनिएका कुरा बनावटी हुन् । त्यसलाई अघि बढाउनु हुँदैनथ्यो । सुनुवाइपछि पत्रकारहरूसँग कुरा गर्दै ट्रम्पले आफूविरुद्ध लगाइएका आरोप पहिलो पटक सुनेको बताए । उनले भने, मलाई यसबारे केही थाहा छैन ।"
फेसबुकबाट ३ करोड पोस्ट हटाइयो,"क्यालिफोर्निया लोकप्रिय सामाजिक सञ्जाल फेसबुकले हालैका दिनमा ३ करोड ३ लाखभन्दा बढी हानिकारक पोस्ट हटाएको जनाएको छ । फेसबुकका अनुसार करिब एक तिहाइ सामग्री बालउत्पीडनसँग सम्बन्धित छन् । फेसबुकका अनुसार ती सामग्री सन् २०१९ को जुलाईदेखि सेप्टेम्बरसम्म हटाइएको हो । उक्त अवधिमा हटाइएका सामग्रीमध्ये १ करोड १६ लाख सामग्री बालबालिकाको नग्नता देखिने तथा बाल यौनहिंसा झल्कने प्रकारका छन् । फेसबुकले स्वामित्व लिएको अर्को लोकप्रिय सामाजिक सञ्जाल इन्स्टाग्रामको तथ्यांक पनि पहिलो पटक सार्वजनिक गरिएको छ । बेलायतकी १४ वर्षीया किशोरी मोली रसेलको आत्महत्यापछि दबाबका कारण फेसबुकले यसपटक हटाइएका आत्महत्यासम्बन्धी सामग्रीको पनि तथ्यांक सार्वजनिक गरेको छ । रसेलका बुबाले उनको आत्महत्यापछि उनको इन्स्टाग्राममा आत्महत्यासम्बन्धी थुप्रै पोस्ट भेटिएका बताएका थिए । रसेलले सन् २०१७ मा आत्महत्या गरेकी थिइन् । फेसबुकका प्रमुख कार्यकारी अधिकृत मार्क जुकबर्गले प्रयोगकर्ताको अधिकारीका लागि आफूहरू निकै सचेत भएको बताएका छन् । उनले भनेका छन्, फेसबुकले अब प्रयोगकर्ताको गोपनीयतामा विशेष ध्यान दिनेछ । फेसबुकमाथि पटकपटक व्यक्तिगत सूचना दुरुपयोग हुनबाट रोक्न आवश्कय कदम नचालेको आरोप लाग्दै आएको छ ।फेसबुकका अनुसार सन् २०१९ को जुलाईदेखि सेप्टेम्बरसम्म फेसबुकबाट हटाइएका १ करोड १६ लाख र इन्स्टाग्रामबाट हटाइएका ७ लाख ५४ हजार बाल नग्नता र बाल यौनहिंसासम्बन्धी सामग्रीमध्ये ९९ प्रतिशत आफैंले पत्ता लगाएको हो । अन्य एक प्रतिशत सामग्री भने अरूले दिएको जानकारीपछि हटाइएको हो । फेसबुकका अनुसार त्यसरी हटाइएका सामग्रीमा ३३ लाख ४५ हजार आत्महत्यासम्बन्धी छन् । त्यसैगरी, लागूऔषध बेचबिखनसम्बन्धी ५९ लाख सामग्री छन् । त्यसैगरी हतियार बेचबिखनबारेका सामग्री २३ लाख ५८ हजार र आतंकवादसम्बन्धी अल कायदा, आईएस र सहयोगी संस्थाका इन्स्टाग्रामबाट १ लाख ३३ हजार सामग्री हटाइएको दाबी गरेको छ । सन् २०१९ को जनवरीदेखि मार्चसम्मको तीन महिनामा फेसबुकले बाल यौनहिंसासम्बन्धी करिब ६० लाख सामग्री हटाएको जनाएको थियो ।"
इन्दुस ब्लुजसँगै फिल्म साउथ एसिया,"(ललितपुर)  पाकिस्तानी लोकसंगीत र लोकसर्जकका बारेमा तयार पारिएको डकुमेन्ट्री फिल्म इन्दुस ब्लुज को स्क्रिनिङसँगै बिहीबारदेखि पाटनस्थित यलमाया केन्द्रमा फिल्म साउथ एसिया सुरु भएको छ । गायक अमृत गुरुङले पौवा आर्टमा कोरिएको महोत्सवको पोस्टर सार्वजनिक गर्दै फेस्टिभलको औपचारिक उद्घाटन गरेका थिए । ह्वेर द माइन्ड इज फ्री स्लोगनसहित आइतबारसम्म चल्ने महोत्सवमा दक्षिण एसियाली ६३ फिल्म प्रदर्शन गरिनेछ । फिल्म साउथ एसियाका अध्यक्ष कनकमणि दीक्षितले स्वतन्त्रताका नाममा खुम्चिँदै गइरहेको दक्षिण एसिया र यस क्षेत्रका सर्जक सबैका लागि नेपाल र महोत्सव स्थल खुला थलो बन्न सक्ने अपेक्षा राखे । हामीकहाँ पनि थोरैथोरै हस्तक्षेप नदेखिएको त हैन, तर हामी अझै पनि स्वतन्त्र छौं र दक्षिण एसियाकै लागि हामी स्वतन्त्र थलो बन्न सक्नेछौं । यस महोत्सवमा निर्धक्क छलफल गर्नेछौं, भेटघाट गर्नेछौं, दीक्षितले पछिल्लो समय नेपालमा डकुमेन्ट्री बन्ने क्रम घटेकोमा चिन्ता व्यक्त गर्दै थपे, बरु द्वन्द्वको समयमा कलात्मक डकुमेन्ट्री थुप्रै बनेका थिए । तर अहिले बन्ने क्रम निकै घटेको छ । कारण के हो भन्ने मैले पनि थाहा पाउन सकेको छैन । सायद यो महोत्सव अवधीमा त्यो थाहा पाइनेछ । उद्घाटन सत्रमा इन्दुस ब्लुज का निर्देशक जावद सरिफ उपस्थित हुँदै फिल्म साउथ एसियाले आफूलाई कनेक्ट गरेको धारणा राखे । पाकिस्तानमा डकुमेन्ट्री बनाउने वातावरण छैन । बनाइहाले पनि सेन्सर गर्नुपर्ने अवस्था छ । मेरो यही फिल्मलाई पनि सेन्सर गर्न भनिएको छ, जुन मलाई स्वीकार्य छैन । हामीकहाँ वाक् स्वतन्त्रता छैन । तर आजै म यहाँ (काठमाडौं) आइपुगेको छु । डकुमेन्ट्री हेर्न पनि यति धेरै दर्शक देख्दा अचम्म लाग्यो, निर्देशक सरिफले भने ।उद्घाटन मन्तव्यका क्रममा गायक अमृत गुरुङले अबका केही दिन महोत्सवले दक्षिण एसियाको साझापनमा भुलाउने धारणा राख्दै भने, दक्षिण एसियाका रमाइला कथासँग रमाउने छौं । यहाँका दुःखसँग दुःखी हुनेछौं र एकअर्काका दुःखसँग आत्मसात् हुनेछौं । उनले कला, धर्म र कर्मका अनुयायीहरूलाई बन्देज लगाउने अभ्यासको प्रयास संसारमा हुँदै आइरहेको जिकिर गर्दै थपे, भूराजनीति र परिवेशले हामीबीच सीमा कोरे पनि, सांस्कृतिक हिसाबले हाम्रो भाइचारमा विविधता ल्याए पनि मजबुत छ, यसलाई अझै मजबुत बनाउँदै लानुछ । हाम्रा लोकगीत र कथाहरूमा पाकिस्तानको लाहोर अटाएको छ, बर्माको मुग्लान, इस्टइन्डिया कम्पनीको सम्झना भएर कम्पनी माला झल्केको छ, ल्हासाको सुन झल्केको छ ।धर्मको नाममा, कर्मको नाममा र कलाको नाममा धेरै ठाउँमा धेरै चिजलाई बाँधेर राख्ने इतिहास साक्षी छ, गुरुङले भने, चाहे त्यो कुनै वादबाट सृजित राजनैतिक सत्ता होस्, धार्मिक सत्ता होस्, चाहे विरासतबाट हस्तान्तरित सत्ता होस्, जब यी सत्तामा कला, जात, धर्म मर्मको सीमितता, बन्देजको गन्ध आउन थाल्छ, त्यो अधिनायकवादतर्फ दिशा उन्मुख हुन्छजस्तो मलाई लाग्छ । दुर्भाग्यवश आजको हाम्रो संसारमा त्यो दुर्गन्ध आइरहेको छ र विस्तारै फैलिरहेको छ । कला, संस्कृति र साहित्यमा कहिल्यै पनि यो गन्ध आउनु हुँदैन । यसमा हामी सजग रहनुपर्छ । महोत्सवमा पाकिस्तानी फिल्मकर्मीका पाँच फिल्म प्रतिस्पर्धामा रहेका छन् । नेपालबाट केसाङ छेतेनको द रियलिस्ट्स, गोपाल शिवाकोटी र गोविन्द शिवाकोटीको वी आर विथ डाक्टर केसी र जर्मनी र नेपालको संयुक्त निर्माण रहेको बेन्जामिन बेस्टको ट्र्याप्ड इन कतार का डकुमेन्ट्री फिल्म रहेका छन् । त्यसबाहेक भारतका ३८ फिल्म, अफगानिस्तानका २, बंगलादेशको २, भुटानको १ र म्यान्मारको १ फिल्म प्रतिस्पर्धामा रहेका छन् । महोत्सवमा उत्कृष्ट फिल्मलाई रामबहादुर ट्रफीसहित दुई हजार डलर, द्वितीय हुनेलाई एक हजार डलर पाउने छन् भने डेब्यु फिल्म अवार्ड जित्नेले पनि एक हजार डलर, बालबालिकाको विषयमा बनेको उत्कृष्ट फिल्मलाई एक हजार डलरकै युनिसेफ अवार्ड र उत्कृष्ट विद्यार्थी फिल्मले पाँच सय डलर जित्नेछ ।"
सनाखतमा मदनकृष्ण,"काठमाडौं (कास) साहित्यकार लक्ष्मण राजवंशीको कथामा आधारित फिल्म सनाखत बन्ने भएको छ । नेपाल र नेवार गरी दुई भाषामा बन्ने फिल्ममा अभिनेता मदनकृष्ण श्रेष्ठ मुख्य भूमिकामा हुने बताइएको छ । फिल्म भने सामाजिक विषयवस्तुमा आधारित वियोगान्त हुने निर्देशक आर्यम नकर्मीले बताए । फिल्मको पटकथा नकर्मी स्वयंले लेखेका छन् भने एएन इन्टरटेन्मेन्टको ब्यानरमा फिल्म बन्न लागेको हो । फिल्ममा नारायणदेवी प्रधान, राजाराम पौडेल, धीरेन शाक्य, रवीन्द्र खड्का, प्रकाश श्रेष्ठ, मनीष श्रेष्ठ, सुनीता श्रेष्ठ, अर्णेश्वरी शिल्पकार, रविना शाक्य, कञ्चन तुलाधर, प्रीति महर्जन, सुरेन्द्र तुलाधर, भोगेन्द्र मानन्धर, राजेन्द्रमान शाक्य, किरण केन रञ्जित, सविन शाक्यलगायतको पनि अभिनय रहने बताइएको छ ।दिपेन बस्न्यातले खिच्ने फिल्मको निर्मातामा निर्देशक नकर्मीसँगै सपना शर्मा र गोपालकाजी कायस्थ रहेका छन् ।"
बालकक्षा शिक्षकको तलब ॅदोब्बर,"(काठमाडौं)  सामुदायिक विद्यालयका प्रारम्भिक बालकक्षामा पढाउने शिक्षकको तलब दोब्बर हुने भएको छ । उनीहरूले मासिक ६ हजार रुपैयाँ मात्र पाउँदै आएकामा हालै सार्वजनिक राष्ट्रिय शिक्षा नीति, २०७६ मा प्रारम्भिक बालकक्षामा अध्यापन गर्ने शिक्षक र विद्यालय कर्मचारीलाई श्रम ऐनले तोकबमोजिम न्यूनतम पारिश्रमिक उपलब्ध गराउने उल्लेख छ । श्रम ऐनमा न्यूनतम पारिश्रमिक मासिक १३ हजार ४ सय ५० तोकिएको छ । शिक्षा नीतिले प्रारम्भिक बालकक्षा पढाउने शिक्षकको योग्यता एसईई पास तोकेको छ । प्रारम्भिक बालकक्षा तथा बाल विकास केन्द्रहरूमा अध्यापन गर्ने शिक्षक हुन माध्यमिक शिक्षा परीक्षा (कक्षा १०) वा सो सरहको योग्यता हुनुपर्ने, शिक्षा मन्त्रालयले सार्वजनिक गरेको नीतिमा भनिएको छ । नीतिमा हाल कार्यरतलाई योग्यता हासिल गर्न अवसर प्रदान गरिने पनि भनिएको छ । सरकारले बालविकासदेखि कक्षा १२ सम्म विद्यालय तह कायम गरिएपछि बाल विकास तहमा अध्यापन गर्ने शिक्षकको योग्यता तोकेको हो । ४ वर्ष उमेर पूरा नगरेका बालबालिकालाई विद्यालय पढाइ तथा सामाजिकीकरण अभ्यास गराउने अवधारणाअनुसार सरकारले बाल विकास केन्द्रको व्यवस्था गरेको हो । देशभरिमा ३० हजार ४ सय ४८ सामुदायिक बाल विकास केन्द्र छन् । संस्थागत (निजी) तर्फ ६ हजार १ सय २० पूर्वप्राथमिक शिक्षा (मन्टेसरी) छन् । सरकारको अनुदानमा सामुदायिक बाल विकास केन्द्र सञ्चालन गरिएका हुन् । शिक्षा विकास तथा मानव स्रोत केन्द्र (साबिक शिक्षा विभाग) को तथ्यांकअनुसार सामुदायिक र निजी बाल विकास केन्द्रमा ९ लाख ५८ हजार १ सय २७ बालबालिका पढ्छन् । आर्थिक वर्ष २०५६५७ मा सामुदायिक बाल विकास केन्द्रको औपचारिक सुरुवात भएको हो । पढाउन खटाइएका व्यक्तिलाई सहयोगी कार्यकर्ता भनिन्थ्यो । अहिले बाल विकास शिक्षक नामकरण गरिएको छ । प्रत्येक केन्द्रमा एक जना शिक्षक व्यवस्था गरिएको छ । उनीहरूले मासिक ६ हजार रुपैयाँ पारिश्रमिकसँगै थप एक महिनाको चाडपर्व खर्च पाउँदै आएका छन् । बाल विकास शिक्षकको पारिश्रमिकमा वार्षिक २ अर्ब ३७ करोड रुपैयाँभन्दा बढी खर्च हुँदै आएको छ । बालबालिका सिकाइ सामग्रीका निम्ति प्रतिविद्यार्थी पाँच सय रुपैयाँ खर्च हुने गरेको छ । त्यसमा बजेट ४७ करोड ९० लाख रुपैयाँभन्दा बढी हुने केन्द्रले जनाएको छ । विभागअन्तर्गत प्रारम्भिक बाल विकास शाखाका अधिकृत धनसूदन चौलागाईंले नीतिअनुसार ऐन बनेर आएपछि नयाँ व्यवस्था लागू हुन सक्ने बताए । अहिले नै लागू हुनेनहुनेबारे कुनै परिपत्र भएको छैन, उनले भने । चौलागाईंले चालु आर्थिक वर्षबाट बाल विकास केन्द्रमा पढाउने शिक्षकलाई पोसाक भत्तासमेत उपलब्ध गराइएको जानकारी दिए । विद्यालय सञ्चालन निर्देशिका, २०६१ अनुसार बाल विकास केन्द्रमा विद्यालय व्यवस्थापन समितिअन्तर्गतको उपसमितिले प्रतिस्पर्धाका आधारमा शिक्षक नियुक्त गर्छ ।"
मोदीसँग वार्ता गर्न पौडेलको सुझाव,"बिर्तामोड (कास) कांग्रेस वरिष्ठ नेता रामचन्द्र पौडेलले नेपाली भूमि अतिक्रमणका विषयमा भारतीय समकक्षी नरेन्द्र मोदीसँग वार्ता गर्न प्रधानमन्त्री केपी ओलीलाई सुझाव दिएका छन् । कालापानीको विवाद मन्त्रालयको सचिव वा मन्त्रीस्तरीय वार्ताले मात्र टुंगो लगाउन नसकिने उनको दाबी छ । झापाको बिर्तामोडमा बिहीबार प्रेस युनियनले आयोजना गरेको पत्रकार भेटघाट कार्यक्रममा पौडेलले सीमा विवादको दीर्घकालीन रूपमा समाधानका लागि प्रधानमन्त्री टु प्रधानमन्त्री वार्ता हुनुपर्ने बताएका हुन् । सीमा अतिक्रमण गम्भीर कुरा हो, उनले भने, यसमा प्रधानमन्त्री स्वयं अघि सरेर भारतीय प्रधानमन्त्री मोदीसँग वार्ता गर्नुपर्छ । सीमा विवादको दीर्घकालीन समाधान खोज्ने कुरामा सहयोग गर्न हामी तयार छौं ।"
खस्कँदै नेपालबंगलादेश व्यापार,"(काँकडभिट्टा)  सरकारले बंगलादेशसँग औपचारिक व्यापार आरम्भ गरेको गत भदौमा २२ वर्ष पुग्यो । २०५४ भदौ १४ मा काँकडभिट्टाफूलबारीबंगलाबन्ध व्यापारिक मार्गबाट २२ वर्षयता द्विदेशीय व्यापार जारी छ । व्यापार सन्तोषजनक भने छैन ।सरकारले दीर्घकालीन सोचका साथ यो रुटबाट व्यापार थालेको थियो, नेपाल पारवाहन गोदाम व्यवस्था कम्पनीका शाखा प्रमुख यादव शिवाकोटी भन्छन्, तर, २२ वर्ष बित्दा पनि बंगलादेशसँग सन्तोषजनक व्यापार सकेन ।२२ वर्षयता दुई देशबीचको व्यापारी तथ्यांक हेर्दा नेपालको बंगलादेशसँग व्यापार नाफामा छ । २२ वर्षमा कुल ५८ अर्ब १४ करोड ९१ लाख ८६ हजार मूल्य बराबरको व्यापार भएको छ । जसमा ३१ अर्ब ३० करोड ५५ लाख ६९ हजार रुपैयाँको निर्यात भएको छ । जबकि बंगलादेशबाट २६ अर्ब ८४ करोड ३६ लाख १६ हजारको वस्तु आयात भएको छ । तर, पछिल्लो पाँच वर्ष भने नेपालले बंगलादेशसँग व्यापार घाटा व्यहोर्नुपरिरहेको छ । नेपालले बंगलादेशसँगको निर्यात व्यापार ओरालोतर्फ छ । सुरुआती वर्षहरूमा बंगलादेशसँगको व्यापार सामान्य थियो । दोस्रो वर्ष त व्यापारै भएन । पूर्वाधारको चरम अभाव थियो । सडकहरू लथालिंग थिए । नेपाली ट्रकलाई बंगलादेशी गोदामसम्म पुग्न सक्ने इजाजत थिएन । भारतीय श्रमिकदेखि सुरक्षाकर्मीसम्मको हप्की सहनुपर्ने बाध्यता थियो । सास्ती र दुःखका बीच पनि बंगलादेशसँगको निर्यात व्यापार उत्साहजनक नै थियो । तर, अहिले यी तमाम समस्या हल भइसक्यो व्यापार भने सन्तोषजनक छैन । पहिला पूर्वाधार थिएनन् व्यापार थियो, शिवाकोटी भन्छन्, अहिले पूर्वाधारहरू पर्याप्त छन्, व्यापारचाहिँ छैन । आर्थिक वर्ष २०५६०५७ पछि क्रमिक सुधार थियो । आर्थिक वर्ष २०६४२०६५ र २०६५२०६६ मा नेपालतर्फको अत्यधिक निर्यात थियो । त्यो बेला मुसुरो, गहुँ, गहुँको चोकर, जडीबुटी, लिटोजन्य पदार्थको निर्यात अत्यधिक थियो । व्यापारले निकै आशा जगाएको थियो, नेपाल बंगलादेश चेम्बर्स अफ ट्रेडर्सका संस्थापक पन्नालाल जैन सम्झिन्छन्, त्यो स्थिति क्षणिक मात्रै भयो । आर्थिक वर्ष २०६३६४ देखि निरन्तर ८ वर्ष व्यापार नाफामा थियो । त्यसपछिका वर्षहरूमा निरन्तर व्यापार घाटा व्यहोर्नुपरिरहेको छ । जैनका अनुसार बंगलादेश निर्यात गर्ने वस्तु नै अभाव छ । त्यसमाथि नाकाको झन्झटले निर्यातलाई प्रत्यक्ष असर गरेको छ । बंगलादेशले बर्सेनि नयाँ वस्तु पठाइरहेको छ, नेपाली वस्तुको निर्यात चैं बढाउनै सकेका छैनौं, उनले भने । २०७१०७२ वर्षदेखि यता नेपालले बंगलादेशसँग व्यापार नाफा गर्न सकेको छैन । उक्त वर्ष नेपालबाट १ अर्ब १५ करोड १८ लाख २१ हजार रुपैयाँको निर्यात भएको थियो । बंगलादेशले २ अर्ब ५३ करोड १२ लाख रुपैयाँको वस्तु पठाएको थियो । आव २०७२०७३ मा यो आयात र व्यापार घाटाको दर झन्डै तेब्बर वृद्धि भएको थियो । १ अर्ब २६ करोड २७ लाख ४६ हजार रुपैयाँको निर्यात गर्दा बंगलादेशले ३ अर्ब ५० करोड ६३ लाख ७७ हजार रुपैयाँको वस्तु पठाएको थियो । चालु आवको भदौ १४ गतेसम्म नेपालले साढे २० करोडको वस्तु निर्यात गर्दा बंगलादेशबाट दोब्बरभन्दा बढी अर्थात् ४७ करोड ९१ लाख रुपैयाँको वस्तु आयात भइसकेको छ । नेपाल उद्योग वाणिज्य महासंघका पूर्व केन्द्रीय सदस्य केशवराज पाण्डेका अनुसार बंगलादेशले क्रमशः आफ्ना उत्पादनलाई बढाइरहेको छ । आलुदेखि जुससम्म पठाइरहेको छ । तर, अपेक्षाकृत नेपाली निर्यात लगभग तल्लो अवस्थामा पुगेको छ । सीमित मुसुरो दालको भरमा बंगलादेशसँगको व्यापार हुन सक्ने अवस्था देखिन्न, पाण्डे भन्छन्, मुसुरोले मात्रै कतिन्जेल धान्ने हो थाहा छैन । निर्यात बढाउन कृषिजन्य वस्तुको उत्पादनमा सरकारले विशेष पहल सुरु गर्नुपर्ने उनीहरूको सुझाव छ । दुई मुलुकको व्यापार प्रवर्द्धनका लागि छलफल र वार्ताहरू निरन्तर भइरहेकै छन् । सम्झौताहरू पनि बेलाबेला हुन्छन् । तर, सम्झौता कार्यान्वयनमा भने दुवै पक्ष चुकेको देखिन्छ । सन् २०१२ को बैठकमा बंगलादेशले एक अर्काका वस्तु तथा सामान एक अर्काका मुलुकमा शून्य भन्सार दरका लागि प्रस्ताव अघि सारेको थियो । तर, प्रस्ताव आएको ७ वर्ष बितिसक्दा पनि कार्यान्वयन हुन सकेको छैन । सन् २०१६ मे १० र ११ मा ढाकामा सम्पन्न नेपालबंगलादेश वाणिज्य सचिवस्तरीय बैकठले कृषिजन्य उत्पादनलगायतका १ सय ८ वस्तुमा ड्युटी फ्री सुविधा उपलब्ध गर्ने सहमति भएको थियो । त्यो पनि कार्यान्वयन हुन सकेन । त्यसलगत्तै भएको सहसचिवस्तरीय अर्को बैठकले पनि त्यही कुरा दोहोर्याएको थियो । केही समयपछि काठमाडौंमा पुनः सचिवस्तरीय बैठकको तयारी भइरहेको छ । अहिलेसम्म बैठकका लागि बैठक मात्रै भएको देखिन्छ, एक पूर्व वाणिज्य सचिव भन्छन्, तत्काल प्रभावकारी कार्यान्वयनको दिशातिर अघि लैजान आवश्यक देखिन्छ ।मुसुरोको दुरुपयोग स्रोतका अनुसार खासमा मुसुरो भारतबाट नेपाल आएर बंगलादेश निर्यात हुन्छ । नेपालमा पर्याप्त मात्रामा दाल फल्दैन, एक व्यापारीले भने, भारतले नाकामा कडाइ गर्यो, जसका कारण पर्याप्त दाल नेपाल भित्रिन पाएन र बंगलादेश निर्यातसमेत घट्यो । दाल निर्यातकर्ताहरू भने नेपालमा उत्पादन घटेकै कारण निर्यात घटेको बताउँछन् । विगतमा दालजस्तै गहुँ बंगलादेश निर्यात हुन्थ्यो । भारतबाट भित्रिएर नेपाल हुँदै बंगलादेश निर्यात हुन्थ्यो ।विराटनगरका मुसुरो व्यवसायी प्रदीप सारडाले सरकारी नीतिका कारण मुसुरोको निर्यात क्रमिक रूपमा घटिरहेको बताउँछन् । एकतिर निर्यात प्रोत्साहन भन्दै १ प्रतिशत सहुलियत दिने र अर्कातिर प्रतिकिलो १ रुपैयाँ कर असुल्ने प्रवृत्तिले मुसुरोको निर्यातमा गिरावट आएका हो, उनले भने, सरकारले दोहोरो चरित्र देखाउनु भएन ।बंगलादेशसँगको निर्यात व्यापार अहिले पनि मुसुरोले नै धानेको छ । मुसुरो पनि निर्यात हुँदैनथ्यो हो भने बंगलादेशसँग व्यापार बन्द हुने पक्का थियो, पारवाहनका प्रमुख शिवाकोटी भन्छन्, वस्तु निर्यातमा न सरकारी चासो छ, न त उत्पादन नै छ । नेपाल पारवहन गोदाम व्यवस्था कम्पनी लिमिटेड काँकडभिट्टा शाखाका अनुसार अघिल्लो वर्ष १ अर्ब २५ करोड ३४ लाख बढीको मुसुरो निर्यात भएको छ । ११ करोडको डाबर नेपालका उत्पादन र जडीबुटी निर्यात भएको छ । निर्यात व्यापार मुसुरोकै भरमा छ भन्दा फरक हुन्छ, शिवाकोटीले भने, मुसुरोबाहेक अन्य उत्पादन उल्लेख्य रूपमा पठाउन नसक्नु दुःखद हो ।पारवहनका अनुसार चालु आर्थिक वर्षको ३ महिनामा ३९ करोड १७ लाख ७९ हजारको वस्तु निर्यात भएको छ । जसमा ३८ करोडको त मुसुरो मात्रै निर्यात भएको छ । यो अवधिमा बंगलादेशले १ अर्ब ६१ करोड ८२ लाखको वस्तु पठाइसकेको छ । दालबाहेक अरु वस्तु पठाउन नसक्ने हो भने केही वर्षपछि बंगलादेशसँगको व्यापार पनि पूर्ण रूपमा आयातमुखी बन्ने सम्भावना छ, नेपालबंगलादेश चेम्बर अफ ट्रेडर्सका अध्यक्ष यादव पौडेलले भने, कृषिजन्य उत्पादनहरूको बंगलादेशमा माग उच्च छ तर पठाउन सकिएको छैन ।दालका अतिरिक्त डाबर नेपालका उत्पादन मह, हजमोला, च्ववनप्राश, कपालमा लगाउने तेल पनि निर्यात हुँदै आएको छ । त्यस्तै चिराइतो, मोजितो, रिठ्ठालगायतका जडीबुटीहरू पनि निर्यात सूचीमा छन् । बंगलादेशमा तरकारीजन्य वस्तु, फलफूल र कृषि उत्पादनहरूको माग उच्च देखिन्छ । तर, भारततर्फको क्वारेन्टाइनको झन्झटिलो प्रक्रिया र कृषिजन्य उत्पादन आयातमा बंगलादेश सरकारले लगाएको चर्को भन्सार महसुलबाट नेपाली उत्पादन प्रत्यक्ष मारमा परेको छ । त्यहाँको सरकारले तरकारी आयातमा ५५ प्रतिशतभन्दा बढी भन्सार शुल्क लगाएको छ । अदुवा, अलैंची, अम्लिसो तथा जडीबुटीहरूको निर्यात सम्भावना उच्च देखिन्छ । यद्यपि नेपाली व्यवसायीले निर्यात गर्न सकिरहेकै छैनन् । बंगलादेशमा नेपाली ढुंगाको माग उच्च रहेको छ । नेपालबंगलादेश व्यापारको प्रारम्भिक समयमा नेपालबाट अर्बौं रुपैयाँको गहुँ निकासी भएको थियो । गहुँ निकासी बन्द भएलगत्तै मुसुरोको माग बढेको थियो । मुसुरोको निकासी जारी छ । ढुंगाको माग उच्चगहुँ र मुसुरोपछि बंगलादेशमा नेपाली ढुंगाको माग उच्च रहेको ढाकास्थित नेपाली राजदूतावासले जनाएको छ । नेपाली ढुंगाको माग अत्यधिक छ, पूर्वराजदूत चोपलाल भुसालले गत वर्ष भनेका थिए, ढुंगा आयातका लागि पहल गरिदिनुपर्यो भन्दै सयौं व्यवसायी आइरहेका छन् । पूर्वराजदूत भुसालका अनुसार प्रकृतिलाई प्रतिकूल असर नपर्ने गरी सरकारले नीति बनाएर ढुंगा निकासी गर्न सकिन्छ । नीति बनाएरै व्यवस्थित ढंगबाट निकासी गर्दा मुलुकलाई घाटा हुँदैन, उनले भने । बंगलादेशले भारत र भुटानसँगै दक्षिण अफ्रिकाबाट समेत मगाएर माग पूरा गरिरहेको छ । फूलबारीबंगलाबन्ध नाकाबाट सन् २०११ देखि भारतले समेत बंगलादेशसँग व्यापार सुरु गरेको थियो । भारतले आरम्भदेखि नै ढुंगा निकासी गरिरहेको छ । भारतपछि भुटानले समेत यही रुटबाट ढुंगा निकासी गर्दै आएको छ । फूलबारी ल्यान्ड कस्टमका अनुसार दैनिक सयदेखि २ सय गाडी ढुंगा बंगलादेश निकासी भइरहेको छ । ढुंगाको मूल्य प्रतिमेट्रिक टन ५० देखि ६० हजार रुपैयाँसम्म पर्छ । आयातित ढुंगालाई बंगलादेशमा प्रशोधन गरी बहुतले घरलगायत पूर्वाधार निर्माणमा प्रयोग गरिन्छ ।"
ज्योतिलाई हिरासतमा राखिनु गलत,"काठमाडौं (कास) उद्योगपति रूप ज्योतिलाई हिरासतमा राखिनु गलत भएको भन्दै रिहाइका लागि विभिन्न संघसंस्थाले माग गरेका छन् । नेपाल उद्योग वाणिज्य संघ काठमाडौंले बिहीबार काठमाडौंमा विरोध कार्यक्रम आयोजना गरेको छ भने नेपाल घरेलु तथा साना उद्योग महासंघले विज्ञप्ति जारी गर्दै गम्भीर ध्यानाकर्षण भएको जनाएको छ ।मुलुकको आर्थिक विकासमा महत्त्वपूर्ण योगदान पुर्याइरहेका उद्योगपति ज्योतिलाई प्रहरीले विदेशबाट फर्कने क्रममा विमानस्थलमै बिनासूचना पक्राउ गरी हिरासतमा लिएको घटना गलत भएको महासंघको ठहर छ ।दुई पक्षबीचको व्यावहारिक कारोबारमा भएको असहमति र विवादलाई दुई पक्षबीच सरकारी वा अदालती रोहबरमा राखी समाधान खोज्न सक्ने अवस्था हुँदाहुँदै हिरासतमा राखिनु गलत हो, महासंघका अध्यक्ष श्यामप्रसाद गिरीले भने, उद्योग व्यवसायको विकासमा महत्त्वपूर्ण योगदान पुर्याई कयौंलाई रोजगारी दिँदै आएको उद्योग प्रतिष्ठानका प्रमुख व्यक्तिलाई अपराधीलाई जस्तो हतारहतारमा पक्राउ गर्नु र पुर्पक्षका लागि थुनामा राखी कारबाही अगाडि बढाउनु उचित होइन । यसबाट मुलुकको उद्यम व्यवसायको क्षेत्रमा पर्न सक्ने नकारात्मक असरलाई न्यून गर्न ज्योतिलाई सम्मानपूर्वक व्यवहार गरी रिहा गर्नुपर्ने माग महासंघको छ ।यसैबीच हार्वर्ड युनिभर्सिटीमा अध्ययन गरेका नेपाली विद्यार्थीको एक समूहले रूप ज्योतिलाई तुरुन्त रिहाइ गर्न माग गर्दै एक विज्ञप्ति जारी गरेको छ । वार्ताबाट समाधान गर्न सकिने व्यावसायिक विवादलाई अनावश्यक रूपमा अपराधिकरण गरिएको समूहले जनाएको छ । ज्योति पक्राउ प्रकरणले नेपालका अधिकारीले कसैलाई पनि कुनै पनि वहानामा पक्राउ गर्न सक्ने, व्यक्तिको प्रतिष्ठा, सम्पत्ति तथा सामाजिक योगदानलाई ध्वस्त पार्न सक्ने नकारात्मक सन्देश जाने भन्दै विज्ञप्तिमा सचेत गराइएको छ । यसबाट नेपालको संविधानले प्रदान गरेको अधिकार उपयोग गर्न निजी क्षेत्र र नागरिक समाजलाई हतोत्साहित गर्न सक्छ, विज्ञप्तिमा भनिएको छ । विज्ञप्तिमा निर्वाचन आयोगका पूर्वप्रमुख आयुक्त भोजराज पोखरेल, योजना आयोगका पूर्वउपाध्यक्ष स्वर्णिम वाग्लेसहित ३९ जनाले हस्ताक्षर गरेका छन् ।"
चीनबाट साढे ७ सय टन प्याज,"मूल्य बढ्दोप्याजको मूल्य एक महिनामा ५० प्रतिशतले बढेको छ । उत्पादनमा कमीसँगै प्याजको माग बढेपछि मूल्य बढेको कालीमाटी फलफूल तथा तरकारी बजार विकास समितिले जनाएको छ । समितिको तथ्यांकअनुसार असोज २८ गते प्रतिकिलो ९९ रुपैयाँ थोक मूल्य थियो । कात्तिक २८ गते बढेर १ सय ४८ रुपैयाँ पुगेको छ । भारतीय बन्देज जारी छ, स्वदेशमा तत्काल उत्पादन बढ्दैन, समितिका सूचना अधिकारी श्रेष्ठले भने, त्यसको प्रत्यक्ष असर बजारमा देखिएको छ । थोकमै मूल्य बढ्दा खुद्रा व्यापारीले पनि बढाएर बिक्री गरेका छन् ।"
अन्योलमा सहकारीको सन्दर्भ ब्याजदर,"थोरै साथीहरूले विरोध गरिरहनुभएको छ, बाँकी सहकारीमा सन्दर्भदर पूर्ण रूपमा लागू भइसकेको छ, उनले थपे, सात वटै प्रदेश प्रमुखले आफ्नो प्रदेशमा प्रभावकारी रूपमा सन्दर्भदर लागू भएको जानकारी दिएका छन् । बडालले यो बताइरहे पनि महासंघअन्तर्गतकै जिल्ला सहकारी संघ लि काठमाडौंका अध्यक्ष चौलागाईले संघर्ष समितिको नेतृत्व गरिरहेका छन् । महासंघअन्तर्गतको राष्ट्रिय सहकारी बैंकले पनि परिमार्जनका लागि औपचारिक रूपमा निर्णय नै गरिरहेको छ । महासंघ कार्यकारी समितिको निर्णयबारे बडालले भने, सदस्य साथीहरूको मागलाई विभाग र मन्त्रालयसमक्ष पठाएका मात्र हौं । परिमार्जन गर्ने नगर्नेबारे निर्णय भएको छैन । सन्दर्भदर प्रभावकारी रूपमा लागू भएको सहकारी विभागका रजिस्ट्रार टोकराज पाण्डेले दाबी गरे । काठमाडौं उपत्यकामा केही समस्या देखिए पनि बाहिर कुनै समस्या छैन, उनले भने, सन्दर्भदर कार्यान्वयनबारे विभागले नियमित रूपमा अनुगमन गरिहेको छ । कुनै समस्या देखिएको छैन । सन्दर्भदर लागू सम्बन्धमा बढ्दै गएको अन्योलबारे भूमि व्यवस्था, सहकारी तथा गरिबी मन्त्रालय पनि जानकार छ । कार्यान्वयन हुन नसक्नुका कारण र तीनको समाधानका उपायबारे सुझाव दिन सरोकारवालाहरूलाई आग्रह गरिएको विभागका एक अधिकारीले बताए । बजारका गतिविधिबारे मन्त्रालयले नजिकबाट हेरिरहेको छ, सहज कार्यान्वयनका लागि केही नीतिगत अप्ठ्याराबाट सरोकारवालासँग छलफल गरी निकाय निकाल्न मन्त्रालय सकारात्मक छ, ती अधिकारीले भने ।सहकारी नियमावलीको व्यवस्थाअनुसार विभागका रजिस्ट्रारको अध्यक्षतामा गठित समितिले सन्दर्भदर लागू गरेको थियो । समितिमा मातहतको मन्त्रालय, अर्थ मन्त्रालय, राष्ट्र बैंक, सहकारी बोर्ड, बचत तथा ऋण केन्द्रीय सहकारी संघ, बहुउद्देश्यीय केन्द्रीय संघ र राष्ट्रिय सहकारी बैंकको प्रतिनिधित्व थियो । सहकारी संस्थाको सहयोग नहुँदा यति शक्तिशाली समितिले निर्धारण गरेको सन्दर्भदर पनि बेकम्मा बनेको जानकारहरू बताउँछन् । आधार दरको तयारीसहकारी ऐनमा सन्दर्भदरकै व्यवस्था छ । सन्दर्भदरलाई अधिकतम सीमाका रूपमा विश्लेषण गरी कार्यान्वयनमा ल्याएको हो । अहिले आन्तरिक रूपमा सबै सरोकारवालाहरू सन्दर्भदरलाई आधारदर बनाउन खोजेका छन् । आधारदरको अर्थ ऋण प्रवाह गर्ने न्यूनमत दर हो । राष्ट्र बैंकले बैंक तथा वित्तीय संस्थामा आधारदरको व्यवस्था गरेको छ । सोहीअनुसार सन्दर्भदरलाई पनि आधारदर बनाउने तयारी सरोकारवालाहरूको छ । नयाँ दर आउँदो माघ १ देखि लागू गर्ने तयारी सरोकारवालाबीच भएको स्रोतले बताएको छ । हाल मुलुकभर ३४ हजार ८ सय ३७ सहकारी संस्था छन् । ती सहकारीमा ६५ लाख १२ हजार सदस्य छन् । जसमध्ये ३३ लाख २२ हजार महिला छन् । यो कुल सदस्य संख्याको ५१ प्रतिशत हो । बाँकी ३१ लाख ८९ हजार पुरुष सदस्य रहेको सहकारी विभागको तथ्यांक छ । यो कुल सदस्यको करिब ४९ प्रतिशत हो । ती सहकारीमार्फत ३ खर्ब रुपैयाँभन्दा बढी निक्षेप संकलन भएको छ भने करिब २ खर्ब रुपैयाँ कर्जा लगानी भएको छ । करिब साढे ३४ हजार सहकारी संस्थामध्ये सबैभन्दा बढी १३ हजार ९ सय १७ वटा बचत तथा ऋण सहकारी संस्था छन् । यो कुल सहकारी संस्थाको ४००६ प्रतिशत हो । तीमध्ये केहीले सहकारी सिद्धान्तअनुसार कारोबार गरे पनि अधिकांश संस्थाले सहकारीको मर्म विपरीत काम गर्दै आएका छन् । दर्जनौं बचत तथा ऋण सहकारी संस्था सदस्यको ठूलो रकम कुम्ल्याएर भागेका उदाहरण हामीसामु छन् । ती संस्थाबाट पीडित सदस्यहरूलाई न्याय दिलाउन न त सरकार तातेको छ न त सहकारी अभियन्ता । यही कारण सहकारी संस्थाप्रति सर्वसाधारणको विश्वास गुम्दै गएको जानकारहरू बताउँछन् ।"
अनुदानमा आलुको बीउ,"(पाल्पा)  आलु उत्पादनमा रामपुर नगरपालिकालाई आत्मनिर्भर बनाउन किसानलाई अनुदानमा बीउ वितरण गरिएको छ । रामपुर नगरपालिका६ का ६ कृषक समूह र ६८ जनालाई ५० प्रतिशत अनुदानमा बीउ वितरण गरिएको हो । यहाँ १५० रोपनीभन्दा बढी क्षेत्रफलमा आलु लगाइनेछ । किसानलाई अनुदानमा आलुको बीउ वितरण गरेर उत्पादन भित्र्याउँदा महोत्सव गर्ने वडाध्यक्ष हुमनाथ न्यौपानेले बताए । उनका अनुसार बीउ बितरणसँगै आलु उत्सव सुरु भएको छ । हाम्रो वडाले कृषि र पर्यटन विकासको नारा बोकेको छ, उनले भने, त्यसैले कृषिको क्षेत्रमा किसानलाई अनुदानदेखि लिएर उत्पादनलाई बजारीकरणमा जोड दिएका छौं । रामपुर नगरपालिकाको १० मध्ये ६ नम्बर वडाले कृषि र पर्यटनमा अगुवाइ गरेको छ ।विजयपुर कृषि सहकारी संस्थाको सहकार्यमा आलु महोत्सव मनाउने योजना बनेको वडाध्यक्ष न्यौपानेले जानकारी दिए । त्यसका लागि किसानलाई जनकदेव जातको आलुको मूल बीउ अनुदानमा दिइएको छ । वडालाई कृषि विशेष क्षेत्रका रूपमा अगाडि बढाउन गत वर्ष मल, बीउ, प्रविधि वितरण गरिएको थियो । यस वर्ष आलु पकेट क्षेत्रका रूपमा विकास गर्न बीउ वितरण गरिएको हो । उत्पादन हेरेपछि आगामी वर्ष आलु लगाउने क्षेत्रफल अझ बढाउँदै लैजाने योजना बनाएको वडाध्यक्ष न्यौपानेले बताए ।आलुको बीउ वितरणमा सहभागी रामपुर नगरपालिकाका प्रमुख रमणबहादुर थापाले रामपुर क्षेत्रलाई आलु हबका रूपमा चिनाउने योजना रहेको सुनाए । उनका अनुसार रामपुर नगरपालिकाको यस क्षेत्रलाई नगरकै आलु उत्पादन हुने पकेट क्षेत्रका रूपमा विकास गराउन बीउ वितरण, उत्पादन भएपछि महोत्सव गर्ने योजना छ । रामपुरमा बुटवल, भैरहवाबाट ठूलो परिमाणमा विषादीसहितको तरकारी भित्रिएको छ, उनले भने, त्यसैले अब स्थानीय उत्पादनलाई प्रोत्साहन गर्ने योजना छ । नगरप्रमुख थापाले पुस १ गतेदेखि बाहिरबाट आउने तरकारी निरुत्साहित गर्ने बताए । किसानले उत्पादन गरेका कृषि उपज बजारमा बिक्री नभए बजारको प्रबन्ध नगरपालिकाले गर्ने उनको दाबी छ । रामपुर नगरपालिकाले एक गाउँ एक उत्पादन लाई जोड दिएको छ । प्रमुख प्रशासकीय अधिकृत बाबुराम अर्यालले निर्वाहमुखी नभई व्यावसायिक खेती गर्ने किसान बनाउन लागिपर्ने बताए । थोरै थोरै विभिन्न जातका तरकारी लगाउने भन्दा व्यावसायिक किसान बन्ने सोंच सबैको पाल्नुपर्छ, उनले भने, त्यसका लागि उत्पादनको क्षेत्र पहिचान गर्दै छौं ।उत्सवको सुरुवातमा आलु खेती लगाउने प्रविधि, आलुको उत्पादन, मलजल, रोग किरा नियन्त्रण, बजारीकरणका सम्बन्धमा किसानलाई जानकारी गराइएको छ । कृषि शाखा प्रमुख रामहरि पाण्डेयले जनकदेव जातको एक किलो आलुको बीउबाट १५ किलोसम्म उत्पादन हुने बताए । आलुका लागि यो क्षेत्र उपयुक्त मानिन्छ, उनले भने, आलु लगाएर किसानले राम्रो आम्दानी लिन सक्छन् । वडा कार्यालयले किसानलाई सूचना आह्वान गरेर निवेदन संकलन गरेको थियो । सोहीअनुसार बीउ मगाएर उपलब्ध गराएको वडासचिव वासुदेव ढकालले जानकारी दिए । नदी किनारा आयआर्जन महिला कृषक समूह, कँडेलबारी कृषक समूह, तालपोखरा कृषक समूह, जनजागृति कृषक समूह, मिलिजुली कृषक समूह, राधाकृष्ण कृषक समूहअन्तर्गतका किसानले बीउ लगेका छन् । उनीहरूलाई ११ क्विन्टलका साथै ६८ किसानलाई प्रतिव्यक्ति ५० किलोका दरले आलुको बीउ उपलब्ध गराइएको छ ।"
३ वर्षमै सुपर न्यादी,"लमजुङ (कास) ४० दशमलव २७ मेगावाटको सुपर न्यादी जलविद्युत् आयोजनाको निर्माण हाई हिमालयधौलागिरि कन्स्ट्रक्सन जेभीले गर्ने भएको छ । कन्ट्रक्सनले ४२ महिनामा निर्माण सकेर आयोजना हस्तान्तरण गर्ने गरी प्रवर्द्धक कम्पनीसँग सम्झौता गरेको हो । मर्स्याङ्दी गाउँपालिकाको ङादी खोलामा आयोजनाको निर्माण हुनेछ । आयोजनाका प्रवर्द्धक सिउरी न्यादी पावर लिमिटेडका अध्यक्ष शैलेन्द्र गुरागार्इंका अनुसार आयोजनाको इन्जिनियरिङप्रोक्योरमेन्ट एन्ड कन्स्ट्रक्सन (ईपीसी) अर्थात् अध्ययन, खरिद र निर्माण मोडलमा निर्माण हुनेछ ।"
'पल्सर डेयर भेन्चर ४' शनिबार,काठमाडौं (कास) बजाज मोटरसाइकलको अधिकृत वितरक हंसराज हुलासचन्द एन्ड कम्पनीले पल्सर डेयर भेन्चर सिजन ४ को रिफ्रेस्ड बाई स्प्राइट शनिबार आयोजना गर्ने भएको छ । यो पल्सर डेयर भेन्चर एक बाइक रियालिटी सो भएको र डेयर भेन्चरले हालसम्म तीन वटा सिजन पूरा गरिसकेको कम्पनीले जनाएको छ ।
सांग्रिलासिद्धार्थ सम्झौता,काठमाडौं (कास) सांग्रिला डेभलपमेन्ट बैंक र सिद्घार्थ बिजनेस ग्रुप अफ हस्पिटालिटीकाबीच बैंकका कर्मचारी र ग्राहकलाई छुट दिनेसम्बन्धी सम्झौता भएको छ । बिहीबार भएको सम्झौताअनुसार बैंकको डेबिट कार्डवाहक तथा बैंकका ग्राहकले देशभर सञ्चालनमा रहेका सिद्धार्थका होटल तथा रेस्टुरेन्टबाट प्राप्त हुने सेवामा १० प्रतिशतसम्मको छुट प्राप्त गर्न सक्नेछन् । सम्झौतामा बैंकका नायब महाप्रबन्धक अपूर्वप्रसाद जोशी र सिद्धार्थ बिजनेस ग्रुपका प्रमुख कार्यकारी अधिकृत कृष्ण न्यौपानेले हस्ताक्षर गरेका थिए ।
बालकुमारीमा इन्भेस्टमेन्ट,"काठमाडौं (कास) नेपाल इन्भेस्टमेन्ट बैंकले ललितपुर बालकुमारीस्थित काठमाडौं स्कुल अफ म्यानेजमेन्ट (कुसोम) मा १६ औं शाखा विस्तार गरेको छ । बिहीबार सम्पन्न एक समारोहबीच बैंकका प्रमुख कार्यकारी अधिकृत ज्योतिप्रकाश पाण्डे, काठमाडौं युनिभर्सिटीका रजिस्ट्रार सुबोध शर्मा र कुसोमका डिन विजय केसीले संयुक्त रूपमा उद्घाटन गरेका थिए ।"
शिवम् सिमेन्टलाई अवार्ड,"काठमाडौं (कास) शिवम् सिमेन्ट उद्योगलाई नेपाल गुणस्तर तथा नापतौल विभागले एनएस क्वालिटी अवार्ड२०१९ बाट सम्मानित गरेको छ । यो अवार्ड नेपाल गुणस्तर चिह्न प्राप्त उद्योगहरूमध्ये खुला प्रतिस्पर्धा गरी निरन्तर सर्वोत्कृष्ट वस्तु उत्पादन गर्ने, सम्पूर्ण उत्पादन प्रक्रिया र उत्पादित वस्तुको स्वतन्त्र परीक्षणबाट उच्च गुणस्तरको वस्तु उत्पादन र बिक्री वितरण गर्ने उद्योगलाई सम्मानस्वरूप प्रदान गरिन्छ । सिमेन्ट जगतमा पहिलो पटक शिवम् सिमेन्टलाई अवार्ड प्रदान गरिएको विभागले जनाएको छ ।"
कैलालीको भजनीमा सनराइज,काठमाडौं (कास) सनराइज बैंकले कैलालीको भजनीमा आफ्नो शाखा सञ्चालनमा ल्याएको छ । आफ्ना ग्राहकलाई सेवा र सुविधा उपलब्ध गराउने उद्देश्यका साथ बैंकले शाखा सञ्चालनमा ल्याएको जनाएको छ । बिहीबार सम्पन्न एक समारोहबीच भजनी नगरपालिकाका नगरप्रमुख शेरबहादुर चौधरी र बैंकका नायब प्रमुख कार्यकारी अधिकृत आशा राणा अधिकारीले संयुक्त रूपमा शाखाको उद्घाटन गरेका थिए ।
दराजको सेलले तोड्यो रेकर्ड,काठमाडौं (कास) अनलाइन सपिङ साइट दराजले ११११ सेलको पुरानो वर्षको रेकर्ड ताडेको छ । यो वर्ष दराजले १ लाख ५० हजारभन्दा बढी समानहरूको व्यापार गरेको जनाएको छ । अलिबाबाद्वारा अधिग्रहण भएपछि दराजले २०७५ कात्तिक २५ गते नेपालमा पहिलो चोटि ११११ आयोजना गरेको थियो । अलिबाबाले यसपालिको ११११ मा ३८ अर्ब डलरभन्दा बढीको व्यापार गरेको जनाएको छ । दराजले देशका २४ भन्दा बढी सहरहरूबाट अर्डर पाएको छ । त्यसका साथ दराज एप र वेबसाइटमा ३ लाखभन्दा बढी प्रयोगकर्ताहरूको उपस्थिति थियो । जुन गत वर्षको भन्दा ७५ प्रतिशत बढिरहेको दराजले जनाएको छ । यसपालिको ११११ सेलमा ३ हजारभन्दा बढी बिक्रेता र ५० हजारभन्दा बढी उपभोक्ता थिए ।
पोखरामा ग्रिनका दुई शाखा,काठमाडौं (कास) ग्रिन डेभलपमेन्ट बैंकले बुधबार पोखरा महानगरपालिकाभित्र दुई शाखा सञ्चालनमा ल्याएको छ । बैंकले पोखराको शीतलादेवी र छोरेपाटनमा शाखा विस्तार गरेको हो । विभिन्न किसिमका आधुनिक बैंकिङ सुविधा प्रदान गर्नुका साथै स्थानीयस्तरमै सञ्चालित उद्यमशीलतासँग सम्बन्धित तथा अन्य उत्पादनशील क्षेत्रलाई प्राथमिकतामा राखी विभिन्न कर्जा उपलब्ध गराउने बैंकले जनाएको छ ।
सेल पेको स्टल एक्टिभेसन,"काठमाडौं (कास) भुक्तानी सेवा प्रदायक सेलकम प्रालिको सेलपे सेवाले बुधबारबाट दोस्रो चरणको स्टल एक्टिभेसन सुरु गरेको छ । एक्टिभेसनको उद्देश्य ग्राहकहरूसँग अन्तक्रिया बढाउनु र सेल पे एप्पको प्रयोग र फाइदाहरूको विस्तारमा जानकारी उपलब्ध गराउने रहेको छ । यो एक्टिभेसन कार्यक्रम नक्साल भाटभटेनीमा कात्तिक २९ र ३० गते, महाराजगन्ज भाटभटेनीमा मंसिर ६ र ७ गते र पाटन भाटभटेनीमा मंसिर १३ र १४ गतेसम्म हुनेछ ।"
बंगलादेशसँग अलैंचीको भन्सार शून्यका लागि प्रस्ताव,"(ताप्लेजुङ)  बंगलादेशका राष्ट्रपतिको नेपाल भ्रमणको मौका पारेर अलैंची व्यवसायीले निर्यातको वातावरण बनाइदिन प्रस्ताव गरेका छन् । त्यसको पहल गरिदिन उनीहरूले सरकारसँग अनुरोध गरे । बंगलादेशले लिँदै आएको भन्सार शुल्क हटाइदिए अलैंची निर्यातको बाटो खुल्छ, नेपाल अलैंची ब्यवसायी महासंघका केन्द्रीय अध्यक्ष राजु कार्कीले भने ।अहिले नेपालबाट बंगलादेश अलैंची पठाउन प्रतिकिलो ३५ रुपैयाँ भन्सार शुल्क बुझाउनुपर्छ । यो शुल्क बुझाएर निर्यात गरे अझै महँगो पर्ने भएकाले त्यो सम्भावना छैन । शुल्क हटाइदिए बंगलादेश भएर तेस्रो मुलुक पठाउन सकिने कार्कीले बताए । पहल गरिदिनका लागि व्यवसायीले सरकारलाई अनुरोध गरेको बताए । अहिले नेपालको ९५ प्रतिशत अलैंची भारत निर्यात हुन्छ । नेपाल, भारत र भुटानमा उत्पादन हुने अलैंची एकै किसिमको हो । पछिल्ला वर्ष भारतले उत्पादनमा नेपालसँग प्रतिस्पर्धा गरिरहेको छ । अलैंची व्यवसायी महासंघको तथ्यांकअनुसार नेपालले वार्षिक १ सय २० बोरासम्म उत्पादन गर्छ । एक बोरामा ५० किलो हुन्छ । भारतले पनि आफ्नो उत्पादन बढाएर ८० बोरासम्म पुर्याइसकेको छ । हामीले जुन देशमा अलैंची निर्यात गर्छौं त्यही देशसँग प्रतिस्पर्धा गर्नु परिरहेको छ, कार्कीले भने, त्यसैले निर्यातका लागि दोस्रो देशको खोजी गरेका हौं र यो जरुरी पनि छ । नेपाल, भारत, भुटानलगायतका देशको अलैंची साउदी अरब, कतारलगायत खाडी देशमा निर्यात हुन्छ । त्यहाँ मसला वनाउन यसको प्रयोग गरिन्छ । थोरै परिमाणमा जहाजबाट कतारमा अलैंची निर्यात गर्दै आएका नेपाली व्यवसायी चन्द्रप्रकाश भट्टराईका अनुसार कतारमा अलैंचीको मूल्य प्रतिमन (४० किलो) १ लाख २० हजार रुपैयाँ छ ।नेपालमा भने २६ हजार मन पर्छ । यो झापाको बिर्तामोडका व्यापारीले खरिद गर्ने मूल्य हो । किसानले आफ्नो जिल्लाको सदरमुकामसम्म पुर्याउँदा २४२५ हजार रुपैयाँसम्म मात्रै पाउने गरेका छन् । बंगलादेश निर्यात गर्न सके समुद्रीमार्ग बाट सिधै खाडी राष्ट्र निर्यात गर्ने सम्भावना भएकाले पनि पहल गर्नुपर्ने अवस्था रहेको व्यवसायीको दाबी छ । राष्ट्रपतिज्यूको भ्रमणकै बेला यसमा कुरा उठे सहज हुन्छ भनेर हामीले उहाँको भ्रमण निश्चित भएदेखि नै पहल गरेका हौं, कार्कीले थपे, सरकारले सबैभन्दा बढी जनसंख्या आश्रित भएकाले अलैंचीलाई प्राथमिकता दिनुपर्छ भन्ने हाम्रो मान्यता हो । नेपालले अदुवा, अम्रिसोका लागि पनि भन्सार मूल्य शून्य बनाउनुपर्ने आवाज उठिरहेको छ ।नेपालमै प्रतिमन १ लाख २० हजारसम्म पुगेको अलैंचीको विस्तार पश्चिम नेपालसम्म भएको छ । मूल्य उच्च भएका बेला किसानले धान, मकै, कोदो फल्ने खेतबारीसमेत मासेर अलैंची लगाएका छन् । ७७ मध्ये ४३ जिल्लामा अलैंची उत्पादन हुन्छ । कतिपय तराईका जिल्लामा समेत परीक्षणका रूपमा अलैंची लगाएर उत्पादन गरेको व्यवसायी निर्मल भट्टराईले बताए । सबैभन्दा बढी उत्पादन ताप्लेजुङमा हुन्छ । महासंघको तथ्यांकअनुसार यहाँ ६४ प्रतिशत उत्पादन भइरहेको छ । ६१ वडा रहेको जिल्लाको फक्ताङलुङ ७ ओलाङचुङगोलाबाहेकका सबै वडामा उत्पादन हुने गरेको छ । अलैंची खेतीको सुरुवात भने इलामबाट भएको व्यवसायी संघ ताप्लेजुङका अध्यक्ष बालमणि बरालले बताए । यहाँ भारतको सिक्किमबाट बिरुवा ल्याएर लगाउन थालिएको हो । झाङलाई नै छुट्याएर रोपे सर्ने भएकाले अलैंची फैलाउन सजिलो छ । पछिल्ला दिनमा दाना उमारेर रोप्ने चलन बढ्दो छ ।"
महासंघको विशेष साधारणसभा स्थगित,"(काठमाडौं)  नेपाल उद्योग वाणिज्य महासंघको विधान २०४९ संशोधनका लागि कात्तिक २९ गते बोलाइएको विशेष साधारणसभा रोक्का गर्ने स्थायी समिति बैठकको निर्णय अनुमोदन भएको छ । विधान संशोधन कार्यदलको बैठकले विशेष साधारणसभा स्थगित गर्ने र त्यसको प्रक्रिया अघि बढाउन स्थायी समितिसमक्ष निर्णय पेस गरेको थियो । स्थायी समितिले कार्यकारिणी समितिमा उक्त निर्णय पेस गरेको थियो । महासंघका अध्यक्ष भवानी राणाको सभापतित्वमा बिहीबार बसेको १४औं कार्यकारिणी समिति बैठक विशेष सधारणसभा रोक्का गर्ने निर्णयको अनुमोदन गरेको हो, महासंघले बिहीबार जारी गरेको विज्ञप्तिमा भनिएको छ । यो निर्णयसँगै आगामी कार्यकालका लागि महासंघको अध्यक्षमा शेखर गोल्छा निर्वाचित हुने निश्चित भएको छ ।महासंघको विधानअनुसार हाल वरिष्ठ उपाध्यक्ष स्वतः अध्यक्ष हुने व्यवस्था छ । योसहित विधानका विभिन्न विषयमा संशोधन गर्न कात्तिक २९ गते विशेष साधारणसभा बोलाइएको थियो । वरिष्ठ उपाध्यक्ष स्वतः अध्यक्ष हुने हालको व्यवस्था संशोधन गरी प्रत्यक्ष निर्वाचनबाट अध्यक्ष चुन्ने व्यवस्था ल्याउने तयारी थियो । विधान संशोधन कार्यदलले यो प्रक्रिया रोक्का भए पनि हालका वरिष्ठ उपाध्यक्ष गोल्छा महासंघको आगामी कार्यकालका लागि स्वतः अध्यक्ष बन्ने भएका हुन् ।योसहित ४ विभिन्न विषयमा महासंघले निर्णय गरेको विज्ञप्तिमार्फत जनाएको छ । सरकारले अगाडि बढाएको सामाजिक सुरक्षा योजना र सामाजिक सुरक्षा कोषका विषयमा महासंघका सदस्य संघसंस्थाहरू जिल्लानगर उवासंघहरू, वस्तुगत संघहरू, एसोसिएट उद्योग प्रतिष्ठाहरूसँग यथाशीघ्र छलफल गरी अघि बढ्ने, निर्णयमा भनिएको छ ।पछिल्लो समय उद्योगी व्यवसायीहरूमाथि राज्यका तर्फबाट भएका घटनाहरूमा ध्यानाकर्षण भएको जनाएको छ । उद्योगीव्यवसायीहरूमाथि विभिन्न समयमा राज्यका तर्फबाट हुँदै आएका व्यहाररबैयाले स्वदेशी एवं विदेशी लगानीको वातावरणमा समेत प्रतिकूल प्रभाव पर्न सक्ने सम्भावनातर्फ ध्यानाकर्षण गराउँदै, विज्ञप्तिमा भनिएको छ, मुलुकभित्रका उद्यमी व्यवसायीलाई राज्यका सबै सरोकारवाला निकायबाट कानुनी शासनको अवधारणाअनुरूप सम्मानजनक व्यवहार गर्न सरकारको ध्यानाकर्षण गराउने ।"
पहुँचबाहिरै उत्तरपश्चिमी नाका,"(दार्चुला)  देशको उत्तरपश्चिमी सीमा जोड्ने गरी दशकअघि निर्माण थालिएको दार्चुलातिंकर सडक अझै बनेको छैन । विगतदेखि नै राज्यको प्राथमिकतामा नपरेको यो सडक महाकाली करिडोरमा गाभिएपछि काम अझ सुस्त छ ।यातायातको सहज पहुँच नभएको यो भेगमा बस्ती निकै पातला छन् । त्रिदेशीय सीमामा अवस्थित व्यास क्षेत्र वर्षको ६ महिना मानवरहित हुन पुग्छ । स्थानीय बासिन्दा चिसो छल्न तल्लो भेग झर्छन् । यही अवस्थाको फाइदा उठाउँदै भारतीय पक्षले सीमा मिच्ने गरेको उनीहरू बताउँछन् । सदरमुकाम खलंगाबाट सुरु हुने यो सडक बल्ल राताकाठा भीरसम्म महाकाली किनार र त्यहाँबाट दुहु र व्यास गाउँपालिकाका बस्तीतिर पुग्दै छ । दुम्लिङबाट सडक पुनः महाकाली किनार हुँदै छांगरु गाउँनजिकबाट भारतीय सीमा छाडेर तिंकर भन्ज्याङ जोडिनेछ । सदरमुकामबाट भारतीय सीमाको सीतापुल १ सय ३ किलोमिटर दूरीमा छ । दस वर्षभित्र तिंकर छिचोल्ने योजनासाथ आर्थिक वर्ष २०६५६६ बाट निर्माण थालिएको सडकको अहिलेसम्म ३८ किलोमिटर मात्र ट्र्याक खोलिएको छ । २० किलोमिटरमा गाडी गुड्छन् । ३ वर्षअघि तराईहिमाल जोड्ने महाकाली करिडोरमा गाभिएको हो । ६८ किमिसम्मको आर्थिक वर्ष २०७१७२ मै ठेक्का लागे पनि प्रगति न्यून छ । पहिले ठेकेदारको लापरबाहीले अल्झिएको काम पछि विस्फोटक पदार्थको अभाव देखाएर रोकियो । व्यास गाउँपालिका२ का दरपान कार्कीका अनुसार गत वर्ष तोसरपानी क्षेत्रमा थोरै काम गरिएको भनिए पनि ट्र्याक्टरसमेत आउन सक्ने अवस्था छैन । अमर सूर्य जेभी कम्पनीले व्यासको मालदेखि घाटीबगड (२० किमि) सम्मका लागि २०७० असार २३ मा सम्झौता गरे पनि अहिलेसम्म २० प्रतिशत कामसमेत नभएको आयोजनाले जनाएको छ । आयोजना प्रमुख अच्युतविलास पन्तका अनुसार ठेकेदारले निर्माण सामग्री लैजान नसकिएको भन्दै ४ वर्ष कामै गरेन । गत वर्ष आएर २२ लाखजतिको काम गरेको छ । ठेक्काको म्याद दुईपटक थपिसकिएको छ ।विगतमा छुट्टै बजेट आउने गरे पनि तीन वर्षदेखि करिडोरअन्तर्गतकै बजेट खर्चनुपरेकाले तिंकर सडकमा अपेक्षित काम हुन नसकेको स्थानीय बताउँछन् । करिडोर निर्माण हुनु राम्रो हो । हाम्रो आपत्ति छैन, व्यास२ का वडाध्यक्ष धीरेन्द्रसिंह बुढाथोकीले भने, तर करिडोरमा गाभेपछि रणनीतिक महत्त्वको तिंकर सडक ओझेलमा परेको छ । सीमा क्षेत्रमा सुरक्षा उपस्थिति बढ्न नसक्नुमा यो सडकको ढिलाइ मुख्य कारण रहेको उनले बताए । सडक भइदिएको भए थोरै संख्यामा रहेका सुरक्षाकर्मीले पनि सीमा क्षेत्रमा नियमित गस्ती गर्न सक्थे, उनले भने, भारतीय पक्षले नेपाली भूमिमा गर्दै आएका गतिविधि प्रकाशमा आउँथे । छुट्टै आयोजना बनाउन माग अहिले सञ्चालनमा रहेको महाकाली लोकमार्ग र निर्माणाधीन महाकाली करिडोरको दूरी खासै फरक छैन । लोकमार्गको दूरी खलंगाबाट कैलालीको अत्तरियासम्म तीन सय ८ किलोमटिर छ । ४ सय २६ किमिको महाकाली करिडोरमध्ये दार्चुलातिंकर खण्डको दूरी १ सय ४० किमि छ । दुई सडकले सदरमुकाम जोडिए पनि व्याससम्म पुग्ने सडक नहुँदा तिनको उपादेयता न्यून रहेको स्थानीय बताउँछन् । तिंकर सडक समयमै बनाउन सके सुरक्षा निकायको आवतजावत बढेर राष्ट्रिय सुरक्षामा सघाउने दार्चुलाबाट प्रतिनिधिसभा सदस्य दिलेन्द्रप्रसाद बडूले बताए । सडक भइदिए अहिले देखिएको सीमा समस्या पनि हल गर्न सजिलो हुने जनाउँदै उनले यसलाई करिडोरअन्तर्गत नभई छुट्टै आयोजना बनाउन जोड दिए । करिडोरकै कारण यो सडक दुई वर्षदेखि अलपत्र छ, उनले भने, करिडोरमा आउने बजेट सबै तल्लो (बह्मदेवखलंगा) खण्डमा खर्च भइरहेको छ । तल्लो खण्डमा काम तीव्र पारिए पनि माथिल्लो खण्डमा पहिलेभन्दा पनि ढिलो भइरहेको छ । तिंकरसम्म सडक पुर्याएर नाका सञ्चालन गर्न सके जिल्लाकै समृद्धि हुने जिल्ला समन्वय समितिका प्रमुख करवीरबहादुर कार्कीले बताए ।ठेकेदारको ढिलासुस्तीले करिडोर निर्माणमा प्रगति नदेखिएको भन्दै आयोजनाले कडाइ गरिने जनाएको छ । गत भदौ २० गते ठेकेदारलाई एक वर्षभित्र बनाइसक्ने प्रतिबद्धता गर्न लगाएको आयोजना प्रमुख पन्तले बताए । तोकिएको समयमा काम नसके कानुनबमोजिम कारबाही अघि बढाइनेछ, उनले भने । २०७७ जेठसम्म काम सक्न सबै ठेकेदारलाई प्रशासनको रोहबरमा प्रतिबद्धता गराइएको आयोजनाले जनाएको छ । व्यास जान भारतकै बाटो नेपालतिर बाटो नभएका व्यास क्षेत्रका स्थानीय भारतको बाटो प्रयोग गर्छन् । सीतापुर र तिंकरमा बस्ने सुरक्षाकर्मी पनि त्यहीँबाट आउजाउ गर्छन् । तर भारतको बाटो हतियार लैजान नमिल्ने भएकाले गत वर्ष उनीहरूले हेलिकप्टरबाट ओसारे । ६ महिनालाई पुग्ने खाद्यान्न, लुगाफाटो भने उतैबाट उकाले । चिसो बढेको भन्दै तिंकर चौकीका प्रहरी कात्तिक ५ मै सीतापुल झरिसके । हिउँदमा बस्ने संरचना नहुँदा उनीहरू मंसिरको सुरुमै स्थानीयसँग दुम्लिङतिर झर्छन् । अब फेरि हतियार कसरी ल्याउने भन्ने चिन्ता थपिएको जिल्ला प्रहरी कार्यालयले जनाएको छ । बस्तुसहित बेंसीतिर झर्नुपर्दा भारतीय सुरक्षाकर्मीको दुर्व्यवहार खेप्नुपर्ने स्थानीय बताउँछन् ।घोडेटो बन्दपञ्चायतकालमा निर्माण भएको खलंगातिंकर जोड्ने घोडेटो बाटो बन्द हुन पुगेको छ । व्यासका बहादुरसिंह ऐतवाल सहायक वनमन्त्री हुँदा बनाइएको घोडेटो मर्मत अभावमा बन्द भएको स्थानीय नीरञ्जन बुढाथोकीले बताए । परम्परादेखि चल्दै आएको खलंगाव्यास बसाइँ सराइ सहज बनाउन बनाइएको घोडेटो नचल्दा भारतीय बाटोबाट कुन्चा ल्याउनुपरेको छ, उनले भने, आफ्नो थालथलो पुग्न भारतीय प्रशासनको अनुमति लिनुपर्ने बाध्यता भोग्दै आएका छौं ।"
हत्या आरोपमा पक्राउ,"रूपन्देही (कास) गुल्मीको चन्द्रकोट३ हर्राचौरको चौराली जंगलमा कात्तिक १६ गते हत्या गरेर फालेको अवस्थामा भेटिएका तीन जनाको सनाखत भएको छ । हत्यामा संलग्न रहेको आशंकामा गुल्मी प्रहरीले बुधबार राति दुई जनालाई पोखराबाट पक्राउ गरेको छ । पक्राउ पर्नेमा बागलुङ, गल्कोट नगरपालिका८ का पूर्णबहादुर सुनार र माधव सुनार रहेको प्रदेश प्रहरी प्रमुख डीआईजी सुरेन्द्रविक्रम शाहले जानकारी दिए । पूर्णबहादुर र माधव नाताले काकाभतिज हुन् । उनीहरूले प्रारम्भिक सोधपुछमा हत्या स्वीकार गरेको शाहले बताए । थप अनुसन्धान र सोधपुछ बाँकी नै छ, उनले भने, नियोजित किसिमले गरिएको यो हत्याको अनुसन्धान प्राविधिक पक्षबाट फेला परेको छ । पक्राउ परेका सुनारले पोखरा उपमहानगरपालिका२५ स्थित फेदीमा होटल सञ्चालन गर्दै आएका थिए । २५ वर्षीया सरिता लिम्बू त्यही होटलमा जुम्ल्याहा छोरीसहित काम गर्दै आएकी थिइन् । लिम्बूसँग होटल मालिक पूर्णबहादुरको शारीरिक सम्पर्क रहँदै आएको र यसैलाई लिएर लिम्बूले बिहे गर्न दबाब दिएपछि घर लैजाने बहाना बनाएर जंगलमा पुर्याई हत्या गरेको प्रारम्भिक अनुसन्धानमा खुलेको प्रहरी स्रोतले बतायो । महिलाका श्रीमान् बिहीबार नै प्रहरीको सम्पर्कमा आएको डीआईजी शाहले बताए । काठमाडौं मूलपानी बस्दै आएका उनलाई गुल्मी प्रहरीले झिकाएको छ । उनले आफू श्रीमतीसँग तीन वर्षदेखि नै सम्पर्कमा नरहेको जानकारी गराएको शाहले बताए ।"
ह्यान्डबल टोली वैदेशिक प्रशिक्षणमा,"काठमाडौं (कास) १३ औं दक्षिण एसियाली खेलकुद (साग) का लागि तीन महिनादेखि पोखरामा प्रशिक्षणमा रहेको राष्ट्रिय ह्यान्डबलको दुवै टोली (महिला र पुरुष) वैदेशिक प्रशिक्षणमा गएका छन् ।पुरुष टोलीले भारतको चण्डीगढस्थित पटियालामा प्रशिक्षण गर्नेछ भने महिला टोली थाइल्यान्डको बैंकक गएको छ । पोखरा रंगशालामा बिहीबार दुवै टोलीलाई राष्ट्रिय खेलकुद परिषदका सदस्य राजेश गुरुङले बिदाइ गरे । १३ औं सागमा पदक जित्ने खेलाडीलाई कम्तीमा एक तोला सुनको पदक दिई हौसला बढाउन आफ्नो तर्फबाट पहल रहने बताए ।नेपाल ह्यान्डबल संघका अध्यक्ष तथा एनओसीका उपाध्यक्ष तेज गुरुङले बैंककमा महिला टोलीले विश्वविद्यालय टिमसँग मैत्रीपूर्ण म्याच खेल्ने जानकारी गराए । दुवै टोली मंसिर १२ मा स्वदेश फर्कने कार्यक्रम छ । १३ औं सागमा ह्यान्डबल मंसिर १७ देखि पोखरा रंगशालास्थित कभर्डहलमा हुनेछ । त्यसमा ६ राष्ट्रकाको सहभागिता रहनेछ । पुरुष खेलाडीमा विशाल बस्नेत (कप्तान), दिनेश श्रेष्ठ, विशाल नेपाली, दिपकसिं बोहोरा, सन्दीप कार्की, रणसिं रावत, इन्द्रनारायण चौधरी, मदन चुनारा, श्रीबहादुर सिंजाली, यमबहादुर पुन, आशिष अधिकारी, केशव विष्ट, सरोज सिंह, सन्तोष श्रेष्ठ, हेमन्त थापा र शरण थापा छन् ।महिलामा रन्जना राई (कप्तान), बबिता श्रेष्ठ, अर्चना न्यौपाने, संगीता चौधरी, कविता राई, वन्दना राई, दुर्गा बोहरा, शान्तिकला राई, झिनमाया थापा, आइताल्हामु शेर्पा, रामकुमारी चौधरी, शारदा विक, कल्पना वली, उमा राई, निशा राई र देव कुमारी बाँस्कोटा छन् । दुवै टोलीका म्यानेजरमा जीवन बस्नेत र शान्ति थापा वैद्य, विदेशी प्रशिक्षक जोआ फ्लोरेन्सियो, वरिष्ठ प्रशिक्षक अरुणलाल कर्ण, कृष्ण शाक्य, टेकबहादुर परियार र विन्दा थापा छन् ।"
नेपाललाई ऐतिहासिक ट्रफी,"काठमाडौं (कास) नेपालले फाइनलमा माल्दिभ्सलाई निरीह तुल्याउँदै बिहीबार ढाकामा सम्पन्न एभीसी एसियन सेन्ट्रल जोन सिनियर महिला भलिबलको उपाधि जितेको छ । नेपाली महिला टिमले अन्तर्राष्ट्रिय प्रतियोगितामा जितेको यो पहिलो उपाधि हो ।पाँच देश सहभागी प्रतियोगिताको पहिलो संस्करणमा समूह चरणबाट नेपाली टिम शतप्रतिशत जितसहित फाइनल पुगेको थियो । नेपाललाई समूह चरणमा जित हात पार्न खासै गाह्रो परेको थिएन । फाइनलको अवस्था पनि उस्तै रह्यो ।नेपालमा मंसिर १५ देखि हुने १३ औं दक्षिण एसियाली खेलकुद (साग) को तयारीमा रहेको नेपाली टिम माल्दिभ्सविरुद्ध पहिलो सेट २५१३ ले कब्जा गर्दै उपाधितर्फ अग्रसर भएको थियो । सहिद सुरवार्दी इन्डोर रंगशालामा बेस्ट अफ फाइभ को फाइनलमा नेपालले दोस्रो सेटमा २५१२ को आफ्नो पक्षमा पार्यो । तेस्रो सेट २५८ ले कब्जा गर्दै नेपाली टिमले ऐतिहासिक ट्रफी चुमेको हो । नेपाली टोलीकी प्रतिभा माली उत्कृष्ट स्पाइकर भएकी छन् । न्यु डायमन्ड एकेडेमीमा हुर्किएकी प्रतिभा टिनएज मै नेपाली टिमकी मुख्य खेलाडीको रूपमा स्थापित भइसकेकी छन् । उनले फाइनलमा उत्कृष्ट प्रदर्शन गरेकी थिइन् । उनी पहिलो खेलमा अफगानिस्तानलाई पराजित गर्दा प्लयेर अफ द म्याच चुनिएकी थिइन् । अरुणा शाहीको कप्तानीमा रहेको युवा खेलाडीको बाहुल्यतामा नेपाली टिम बंगलादेश पुगेको थियो ।राउन्ड रोबिन लिगबाट शीर्ष दुई स्थानमा रहेका टिमले उपाधि होडमा प्रतिस्पर्धा गरेका हुन् । समूह चरणको अन्तिम खेलमा नेपालले माल्दिभ्स नै हराएको थियो । बिहीबार फाइनलअघि किर्गिस्तानले घरेलु टिम बंगलादेशमाथि २५१३, २५१४ र २५१२ को जित रच्दै तेस्रो स्थान हासिल गर्यो ।सन् १९९९ मा भएको आठौं दक्षिण एसियाली खेलकुदमा महिला भलिबलको पहिलो अन्तर्राष्ट्रिय सहभागिता थियो । जहाँ नेपाली महिला टोलीले कांस्य पदक जितेको जित्यो । त्यसयता महिला भलिबलले सन् २००६ मा श्रीलंका तथा २०१६ मा भारतमा भएको क्रमशः ११ र १२ औं सागमा पनि कांस्य जितेको थियो । दक्षिण एसियामा बलियो प्रतिद्वन्द्वीको रुपमा रहेको भारत र श्रीलंका भने यस प्रतियोगितामा सहभागी थिएन ।"
भारतको प्रभावशाली बलिङ,इन्दोर मोहम्मद सामीले प्रभावशाली बलिङ गरेपछि भारत र बंगलादेशबीचको पहिलो टेस्टको पहिलो दिन घरेलु टिमको नाममा रह्यो । उनले प्रभावशाली बलिङ गर्दै ३ विकेट लिएपछि बंगलादेश आफ्नो पहिलो इनिङ्समा १ सय ५० रनमै समेटियो । दिनको खेल टुंगिँदा भारतले एक विकेट लिएर ८६ रन बनाएको छ । भारतका एक्लो ब्याट्सम्यानमध्ये रोहित शर्मा ६ रन बनाएर आउट भए । उनी अबु जावेदको बलमा आउट भए । भारतका अर्का प्रारम्भिक ब्याट्सम्यान मायंक अग्रवाल ३७ रन बनाएर खेलिरहेका छन् । उनलाई साथ दिइरहेका चेतेश्वर पुजाराले ४३ रन बनाए । उनीहरूले दोस्रो विकेटमा ७२ रनको साझेदारी गर्दै खेललाई दोस्रो दिन पुर्याएका छन् । सामीलाई बलियो साथ दिँदै तीव्र गतिका बलर इशान्त शर्मा र उमेश यादवले २२ विकेट लिए । मुस्फिकर रहिमले मात्र बंगलादेशका लागि केही सुदृढ प्रदर्शन गर्ने प्रयास गरे । उनले ४३ रन बनाए । तर सामीले लगातार बलमा विकेट लिँदै बंगलादेशका पुछारका ब्याट्सम्यानलाई टिक्न दिएनन् । उनले मुस्फिकरलाई बोल्ड गरेयता मेहदी हसनलाई एलबीडब्लू आउट पारे । हसन आउट भएपछि अम्पायरले चाँडै चिया सेसनको निर्णय गरे । इशान्तले भने अर्को सेसनको पहिलो बलमै लिटन दासलाई २१ रनमा आउट पारे । तैजुल इस्लामले सामीको ह्याट्रिक गर्ने सपना तुहाउने काम गरेपछि उनी आफैं भने एक रन बनाएर रनआउट भए । उमेशले इबादत हुसेनलाई आउट पार्दै बंगलादेशको पहिलो इनिङ्सलाई ५८३ ओभरमै पूर्णविराम लगाए । तीनै बलरले बिहानी सेसनमा एक एक विकेट लिए । त्यसपछि बंगलादेशका लागि मुस्फिकर र कप्तान मोमिनुल हकले चौथो विकेटमा ६८ रनको साझेदारी गरे । यो साझेदारीलाई तोड्ने काम स्पिनर रविचन्द्रन अश्विनले गरे । उनले मोनिनुललई ३७ रनको व्यक्तिगत स्कोरमा आउट पारे । भारतीय भूमिमा रविचन्द्रनको यो २ सय ५० औं टेस्ट विकेट हो । उनले महमुदुल्लाहलाई पनि आउट पारे । सुरुआती तीन ओभरमा कुनै रन जोड्न असफल बंगलादेशले इमरुल केयसका रूपमा पहिलो विकेट गुमायो । बंगलादेशले यसअघि तीन खेलको ट्वान्टी२० सिरिज २१ ले गुमाएको थियो ।
नेपालको आशा समाप्त,"(काठमाडौं)  नेपाली खेलाडी दीपेश धामी र विष्णु कटुवालले योनेक्स सनराइज नेपाल अन्तर्राष्ट्रिय च्यालेन्ज ब्याडमिन्टनमा अघिल्लो दिनको लय कायम गर्न सकेनन् ।प्रतियोगिता सहभागी सबै खेलाडी दोस्रो दिनभन्दा अगाडि बढ्न सकेनन् । सबै पराजित भए । त्रिपुरेश्वरस्थित कभर्डहलमा बिहीबार दीपेश भियतनामका साव सुङ फामसँग २११३, १७२१, २१४ को सेटमा पराजित भए । फाम च्याम्पियनसिपका छैटौं वरीयताप्राप्त खेलाडी हुन् ।बिष्णु भने दक्षिण कोरियाका यु जिन सोनसँग २३२१, २११७ ले पराजित भए ।वाकओभर पाएर दोस्रो चरण पुगेका नवीन श्रेष्ठ भारतका सहर्ष मोहनलसँग २९२७, २११८, २११८ को संघर्षपूर्ण सेटमा पराजित भएका थिए । महिला एकलमा सीता राई थाइल्यान्डकी पर्नतिप बुरानाप्रसेर्तुकसँग २१३, २१४ ले पराजित भइन् । सीताले पहिलो खेलमा भुटानकी फुन्सो चोदेन थिङलाई २११८, २११७ ले हराएकी थिइन् । नीता लम्साल दोस्रो चरणमा भारतकी मुग्धा आग्रेसँग २१४, २१११ को सेटमा हारिन् ।मेन्स डबल्समा जीवन आचार्य र सुनील जोशीको जोडी जापानका सोतारो इनामित्सु र रिकी ताकेईको जोडीसँग २११०, २१११ ले, दीपेश धामी र रत्नजित तामाङको शीर्ष जोडी थाइल्यान्डका रत्तनपाक अपथङ र नान्थाकर्न योर्दफाईसोङसँंग २११२, २१११ ले, विजित थापामगर र बिष्णु कटुवालको जोडी कोरियाका ना सुङ सिउङ र वाङ छानको जोडीसँग २११२, २१११ ले तथा विकास श्रेष्ठ र नवीन श्रेष्ठको जोडी अस्ट्रेलियाका सिमोन विङ हाङ ल्युङ र मिचेल ह्विलरको जोडीसँग २११२, २११४ ले पराजित भए ।मिक्स डबल्समा रत्नजित र अनुमाया राईको जोडी कोरियाका वाङ छान र सिउङ मिन किमको जोडीसँग २११६, २१८ ले पराजित भयो । विकास र सीता राईको जोडीले भारतका बी सुमित रेड्डी र कुहु गर्गको जोडीलाई २११४, २११२ ले खेल सुम्पे । विजित र पूजा श्रेष्ठको जोडी अस्ट्रेलियाका सिमोन विङ र ग्रोन्या सोमरभिलसँग २११६, २१८ ले पराजित भएको थियो ।"
भारतसँग नेपालको हार,"काठमाडौं (कास) पवन सर्राफले अर्धशतक बनाए पनि नेपालले एसीसी इमर्जिङ टिम्स कपको पहिलो खेलमा भारतसँग ७ विकेटको हार बेहोरेको छ । बिहीबार बंगलादेशमा सुरु प्रतियोगिताको पहिलो दिन ओमानले श्रीलंकालाई ४ विकेटले स्तब्ध पार्यो भने पाकिस्तान र आयोजक पनि विजयी भएका छन् । ढाकास्थित बीकेएसपी ३ मैदानमा टस हारेर ब्याटिङ गरेको नेपाल ४४५ ओभरमा १ सय ९३ रनमा अलआउट भयो । भारतले सानवीर सिंहको ५६ र अर्मान जाफरको अविजित ५१ रन मदतबाट ४२ ओभरमै लक्ष्य पूरा गर्यो । यी दुईले तेस्रो विकटेमा ९७ रनको साझेदारी गरे । सिंहले ७३ बलमा ४ चौका र जाफरले ७७ बलमा १ चौका र १ छक्का प्रहार गरे । यसअघि रवि शरथ र आर्यन जुयलले पहिलो विकेटमा ७२ रन जोडेर भारतलाई राम्रो सुरुआत दिलाए । शरथले ४९ बलमा ८ चौका र १ छक्कासहित ४९ तथा जुयलले ४३ बलमा ४३ बलमा ३ चौका प्रहार गरी २९ रन बनाए ।सुशन भारीले शरथलाई एलबीडब्लू आउट गरी साझेदारी तोडेका थिए । जुयललाई ललितनारायण राजवंशीले बोल्ड गरे । सिंहको विकेट करण केसीको नाममा रह्यो । करणले ७ ओभरमा २५ रन खर्चे । सुसनले १० ओभरमा ४० र ललितले १० ओभरमा ४३ रन खर्चेका थिए । सोमपाल कामीले ४ ओभरमा २६, पवनले ५ ओभरमा ३८ र दीपेन्द्रसिंह ऐरीले ६ ओभरमा खर्चे पनि कुनै विकेट लिन सकेनन् ।यसअघि नेपालको सुरुआत निकै खराब रह्यो । पूर्ण कप्तानको रूपमा पहिलो प्रतियोगितात्मक खेल खेलिरहेका ज्ञानेन्द्र मल्ल दोस्रो बलमै खाता नखोली सौरभ दुबेको बलमा बोल्ड भए । राष्ट्रिय टोलीबाट डेब्यु गरिरहेका कुशल भूर्तेलले शरद भेषावकरसँग मिलेर दोस्रो विकेटमा ५४ रन जोडे । कुशलले ६० बलमा ४ चौकासहित २८ रन बनाए । आरिफ शेख धेरैबेर टिक्न सकेनन् । २ रनमै पेभेलियन फर्के । शरदले ४४ रन बनाए । उनले ७६ बल खेली १ चौका र १ छक्का प्रहार गरे । दीपेन्द्रले ३१ बलमा ३ चौका प्रहार गरी २४ रन बनाए । पवनको ५६ रनले नेपाललाई हेर्नलायक स्कोरमा उभ्यायो । ४९ बल सामना गरेका पवनले ७ चौका र २ छक्का प्रहार गरे । करण केसीले १६ बलमा १ चौका र १ छक्का प्रहार गरी २० रन बनाए । विनोद भण्डारी ५, सोमपाल २ र ललित शून्यमा आउट भए । सुसन २ रनमा अविजित रहे । दुबेले भारतबाट ४ विकेट लिए । उनले ७५ ओभरमा १ मेडन राख्दै २६ रन खर्चे । यश राठोडले ३ र पार्थ रेखादेले २ विकेट लिए । कक्स बजारमा पहिलो ब्याटिङ गरेको श्रीलंका पूरा ५० ओभर खेल्दै २ सय ६८ रनमा अलआउट भयो । ओपनर जतिन्दर सिंहले अविजित १ सय ३१ रन बनाएपछि ओमानले ७ बल अगाडि लक्ष्य पूरा गर्यो । पाकिस्तानले अफगानिस्तानलाई ८ विकेट र बंगलादेशले हङकङलाई ९ विकेटले पराजित गरेका थिए । नेपालले शनिबार हङकङसँग खेल्नेछ ।"
क्रिकेटको दुवै टोली घोषणा,"काठमाडौं (कास) नेपालले १३ औं दक्षिण एसियाली खेलकुद (साग) का लागि क्रिकेटको पुरुष र महिला टोली घोषणा गरेको छ । बंगलादेशको ११ औं सागमा पहिलोपल्ट क्रिकेट समावेश गरिएको थियो । त्यसयता क्रिकेट यसपालिको सागमा राखिएको हो ।ज्ञानेन्द्र मल्लको कप्तानीमा रहने नेपाली पुरुष टोलीमा दीपेन्द्रसिंह ऐरी (उपकप्तान), पारस खड्का, करण केसी, सोमपाल कामी, सन्दीप लामिछाने, विनोद भण्डारी, अविनाश बोहरा, सुसन भारी, कुशल भुर्तेल, सन्दीप जोरा, आरिफ शेख, पवन सर्राफ, ललितनारायण राजवंशी, रशिद खान छन् । मध्यम गतिका बलर रशिद पहिलोपल्ट राष्ट्रिय टोलीमा परेका हुन् । रोहितकुमार पौडेल, भीम सार्की र सागर ढकाललाई वैकल्पिकमा राखिएको छ । टोली प्रशिक्षकमा उमेश पटवाल छन् । त्यस्तै रुबिना क्षेत्रीको कप्तानीमा रहने नेपालको १५ सदस्यीय महिला टोलीमा सीता रानामगर (उपकप्तान), इन्दु वर्मा, काजोल श्रेष्ठ (विकेटकिपर), करुणा भण्डारी, अप्सरी बेगम, सोनु खड्का, सरस्वती चौधरी, ममता चौधरी, अन्जली चन्द, सरिता मगर, शान्ति खतिवडा, रोमा थापा, डली भट्ट, कविता कुँवर छन् । ज्योति पाण्डे, संगीता राई र अस्मिना कर्माचार्यलाई वैकल्पिकमा राखिएको छ । खेलाडीको प्रदर्शन, अनुशासन, विगतको अन्तर्राष्ट्रिय प्रदर्शन, फिटनेस र व्यक्तिगत आचरणको हिसाबमा टोली छनोट गरिएको मुख्य प्रशिक्षक जगत टमाटा र प्रशिक्षक श्यामसन जंग थापाद्वारा जारी विज्ञप्तिमा जनाइएको छ । बन्द प्रशिक्षणमा रहेको नेपाली टोलीको अन्तिम छनोटमा २० बाट ५ खेलाडी हटाइएको हो । पुरुष क्रिकेट त्रिवि क्रिकेट मैदान कीर्तिपुर र महिला क्रिकेट पोखरा क्रिकेट रंगशालामा हुने तालिका छ । विश्व क्रिकेटका शक्तिशाली भारत र पाकिस्तानले क्रिकेटमा सहभागिता जनाउने छैनन् । क्रिकेटमा नेपालसहित श्रीलंका, बंगलादेश, माल्दिभ्स र भुटानले मात्र खेल्नेछन् ।"
कृष्ण एसियन चेस च्याम्पियन,"काठमाडौं (कास) क्यान्डिडेट मास्टर (सीएम) कृष्ण थापाले बिहीबार मदन भण्डारी मेमोरियल एसियन एमेच्योर चेस च्याम्पियनसिप जितेका छन् । उनी फिडेको अफिसियल अन्तर्राष्ट्रिय प्रतियोगितामा उपाधि जित्ने पहिलो नेपाली बनेका छन् । ९ चरणको खेलमा ८ अंक जोड्ने क्रममा कृष्णले अन्तिम चरणमा रिजेन्द्र राजभण्डारीलाई हराएका थिए । रिजेन्द्र साढे ६ अंकसहित पाँचौं भए । प्रतियोगितामा नेपाली खेलाडीले शिर्ष पाचा स्थान पाए । प्रकाश नेपाल साढे ७५ अंकसहित दोस्रो भए । उनले अन्तिम चरणमा भारतका सुमित ग्रोभरलाई हराए । पुरुषोत्तम चौलागार्इं र सजिन महर्जन ७ अंकसहित तेस्रो र चौथो भए । पुरुषोत्तमले भारतका शुभम शुक्लालाई हराए भने सजिनले सुमित आर्नभ कुशहवाविरुद्ध जित पाए । भारतीय ग्रोभर छैटौं भए ।सुमित पन्त सातौं, आशिष फुयाँल आठौं, सूरवीर लामा नवौं र शुभम शुक्ला दसौं भए ।महिलातर्फ भारतका सन्ध्या जी विजेता भइन् । चीनका सुन फुरुङ दोस्रो, नेपालकी सुजना लोहनी तेस्रो, जापानकी कोजीमा नात्सुमी र नेपालकी सुशीला गुरुङ पाँचौं भए ।नेपाल बुद्धिचाल संघ र मदन भण्डारी स्पोर्ट्स एकेडेमीको संयुक्त आयोजनामा सम्पन्न प्रतियोगितामा १५ देशका ८४ खेलाडी प्रतिस्पर्धी थिए ।विजेताले १ हजार ५ सय, उपविजेताले १ हजार तथा तेस्रो हुने खेलाडीले ७ सय ५० अमेरिकी डलर पुरस्कार पाएका थिए । टपटेनले हुनेसम्मले पुरस्कार पाएका थिए । महिलातर्फ विजेताले ७ सय, उपविजेताले ५ सय, तेस्रोदेखि पाँचौं हुनेले समान ३ सय अमेरिकी डलर पुरस्कार पाए ।"
अकी यू१४ विजेता,"काठमाडौं (कास) डीएभीका अकी जुवेन राउत १२ औं अन्तरस्कुल जुनियर खुला टेनिसको यू१४ ब्वाइज सिंगल्समा विजेता भएका छन् । बिहीबार फाइनलमा अकीले प्रहरी स्कुलका चिराग तिम्सिनालाई ६७ (६८), ७६ (७६), ७५ (१२१०) ले हराए ।गर्ल्समा काष्ठमण्डपकी अजा रेग्मीले सेन्ट जेभियर्सकी ईशाश्री शाहलाई ३६, ७५, १२१० र एलएकी शुभाङगीलक्ष्मी शाहले इलिम एकेडेमीकी सिरिस्टा राईलाई ६४, ४६, १०५ को सेटमा हराएर फाइनल सुरक्षित गरे । यू१२ ब्वाइज सिंगल्समा काष्ठमण्डपका प्रणव मानन्धर, गण्डकी बोर्डिङका दर्शिल श्रेष्ठ, प्रहरीका शिलोक केशर खड्का र एलएका सक्षमविक्रम शाह सेमिफाइनलमा पुगे । यू१० गर्ल्स सिंगल्समा युनिभर्सलकी समृद्धि महर्जन, कान्जिरोबाकी लसा प्रजापति, नाला मास्के र ब्रिटिस स्कुलकी शैवी ढकाल सेमिफाइनलमा पुगे । यू१२ मा सेन्ट मेरिजकी इभा अधिकारी सेमिफाइनल पुगिन् ।"
संगम र फर्साटिकर भिड्ने,रूपन्देही (कास) देवीनगरको सुनौलो संगम युवा क्लब बिहीबार जित पाउँदै ज्ञानबहादुर गुरुङ स्मृति चौथो सयपत्री गोल्डकप नकआउट फुटबलको फाइनलमा पुगेको छ । संगमले भैरव देशभक्त बर्दघाटलाई १० गोलले हरायो । उपाधिका लागि शनिबार संगमले फर्साटिकर युवा क्लबसँग प्रतिस्पर्धा गर्नेछ । रामनगर खेलमैदानमा भएकको खेलमा संगमको जितमा मोहन थापाले गोल गरे । उनले ४० औं मिनेटमा गरेको गोल निर्णायक भयो । संगमका मोहन थापा म्यान अफ द म्याचबाट पुरस्कृत भए । कात्तिक ३० सम्म हुने प्रतियोगितामा १२ टिमले भाग लिएका छन् ।
नेपालको दोस्रो जित,"काठमाडौं (कास) नेपालले चीनको सांघाईमा भइरहेको बेल्ट एन्ड रोड कप यू१९ महिला क्रिकेटमा लगातार दोस्रो जित हात पारेको छ । पहिलो खेलमा थाइल्यान्ड यू१९ सँग २९ रनले पराजित नेपालले बिहीबार म्यानमार यू१९ लाई ३५ रनले हरायो ।पहिलो ब्याटिङ गरेको नेपालले ७ विकेट गुमाई १ सय ७ रन बनायो । जवाफमा आएको म्यानमारले ८ विकेट गुमाई ७२ रनमात्र बनाउन सक्यो । त्यसमा नेपालले अतिरिक्त ३१ रन दिएको थियो । त्यसमा २६ वाइड थियो । नेपालकी कृतिका मरासिनीले ४ ओभरमा ६ रनमात्र खर्चेर ३ विकेट लिइन् । ईश्वरी विष्टले ३ ओभरमा १५ रन खर्चेर २ तथा लक्ष्मी साउद र शिला रेग्मी क्षेत्रीले ११ विकेट लिए । यसअघि नेपालबाट उपकप्तान कविता कुँवरले सर्वाधिक २८ रन बनाइन् । शिलाले १५, राजमती ऐरीले १, यशोदा विष्टले १०, कप्तान डली भट्टले १५, लक्ष्मी साउदले ८, नगिमा तामाङले २ र ईश्वरीले ३ रन जोडे । नेपालले बुधबार आयोजक चीनलाई पराजित गरेको थियो ।"
ज्ञान कार्निभल सुरु,"काठमाडौं (कास) ज्ञानोदय बालबाटिकाको आयोजनामा २६ औं ज्ञान कार्निभल अन्तरस्कुल खेलकुद बिहीबार सुरु भएको छ । ब्वाइज बास्केटबलमा त्रिज्योतिले आयोजक ज्ञानोदयलाई ४५४१ स्कोरले पराजित गर्यो । त्रिज्योतिका निशान श्रेष्ठले २२ स्कोर गरे । गर्ल्स बास्केटबलमा रिलायन्सले लिटिल एन्जल्स (एलए) लाई २२८ ले हराउँदा निमा छोडेन शेर्पाले १२ स्कोर जोडिन् । ब्वाइज फुटबलमा एलएले इनोभेटिभलाई ७० गोलले पराजित गर्यो । सुशांक गुरुङ र मुनाल थापाले २२, आदर्श विष्ट, बसन्त दुरा र आयुश बलामीले ११ गोल गरे ।"
ज्ञान निकेतन विजयी,काठमाडौं (कास) ज्ञान निकेतनले दोस्रो हिमालय कप अन्तरस्कुल बास्केटबलको प्लस टु ब्वाइजमा बिहीबार साइपाल एकेडेमीलाई ३८३५ स्कोरले हराएको छ । ज्ञानका मनीष तामाङले १६ स्कोर जोडे । न्यु जेनिथले युनिक एकेडेमीलाई ३४११ र एसले कान्जिरोबालाई ४७३८ ले हराए । गर्ल्सतर्फ न्यु भिजनले एसलाई ४६१८ स्कोरले हरायो । जुनियरमा न्यु भिजनले केओपीईएसएसलाई १२२ र रातो बंगलाले गौरीशंकरलाई २८१० ले हराए । स्कुलतर्फ जेनियमले जनप्रेमीलाई २६१६ र जुनियरमा न्यु भिजनले केओपीईएसएसलाई २२६ ले पराजित गरे ।
साइपाललाई सफलता,"काठमाडौं (कास) साइपाल एकेडेमी सातौं जेभियर यू१९ बास्केटबल प्रतियोगिताको गर्ल्सतर्फ बिहीबार आयोजक जेभियर ए लाई ५२२० ले पराजित गरेको छ । गर्ल्समै समृद्धिले आयोजक ए लाई नै ४१२३ ले हराउँदै सेमिफाइनल पक्का गर्यो । ब्वाइजमा जेभियर ए ले ट्रिनिटीलाई ६२४०, कास्कीले चाणक्यलाई ५७२३ र लुम्बिनीले समृद्धिलाई ६१८ ले पाखा लगाउँदै क्वाटरफाइनल स्थान बनाए ।"
एलआरआई विजयी,"काठमाडौं (कास) एलआरआई स्कुल आठौं स्पोर्ट्स फेस्टअन्तर्गत बास्केटबलमा छात्रतर्फ टीआईएले गेटवे स्कुललाई ४९२५ स्कोरले पराजित गरेको छ । पुष्पसदनले ओएसिसलाई ३७२९ ले, रेडियन्टले नेपालयलाई ४३३७ ले र एलआरआईले एक्सेल्सियर ४३४१ स्कोरले हराएर सेमिफाइनल तय गरे । बुधबार सर्वाधिक स्कोर गर्नेमा रेडियन्टका सुभाष क्षेत्री रहे । उनले २० स्कोर गरेका थिए ।"
न्यु समिट सफल,काठमाडौं (कास) न्यु समिट र कन्स्टिलेसनले भ्याली कप अन्तरस्कुल बास्केटबलको ब्वाइजतर्फ बिहीबार विजय हात पारेका छन् । समिटले केभीकेएसएसलाई ४५३० र कन्स्टिलेसनले हिमालयन एकेडेमीलाई ३१२६ ले हराए । समिटका सशांक महर्जनले १४ र कन्स्टिलेसनका उदीप राईले २२ स्कोर जोडे । गर्ल्समा एचएचसीएले फ्लोरोसेन्टलाई ३३२३ र टीआईएले ओडिसीलाई ३०११ ले हराए ।
टेक्निकल कोर्स सुरु,काठमाडौं (कास) नेपाल एथलेटिक्स संघको आयोजनामा १३ औं सागलक्षित गरी एथलेटिक्स टेक्निकल अफिसियल कोर्स बुधबार सुरु भएको छ । साताव्यापी कोर्समा १ सय ३० जना सहभागी छन् । सहभागीलाई आईएएएफका प्रतिनिधि सिके भाल्सन र चिन्ना ताम्बाले प्रशिक्षण दिएका छन् ।
टिकटकको पालो !,टिकटकमाथि अमेरिकाको कमिटी अन फरेन इन्भेस्टमेन्ट इन दि युनाइटेड स्टेटले अनुसन्धान गरिरहेको छ । यो निकायसँग अमेरिकामा दर्ता भएको कम्पनी बिनास्वीकृति बिक्री भए र त्यसले राष्ट्रिय सुरक्षामा खतरा निम्त्याउने जोखिम भए उक्त बिक्री उल्ट्याउन सक्नेसम्मको अधिकार छ ।अब टिकटकले अमेरिकी निकायलाई आफू सुरक्षाका लागि खतरा नभएको प्रमाणित गर्न नसके उसले साढे दुई करोड अमेरिकी प्रयोगकर्ता गुमाउनुपर्ने हुन सक्छ । टिकटक अर्को कम्पनीलाई बिक्री गर्ने वा चीनबाट नभई अन्यत्रबाट सञ्चालित हुनुपर्ने नियम पनि लागू हुन सक्छ । यो अवस्थालाई किन पनि नकार्न सकिन्न भने अमेरिकी यही निकायले अर्को चिनियाँ कम्पनीलाई यस्तै बाध्यकारी निर्णय गराउन बाध्य पारिसकेको छ ।तेस्रोलिंगीमाझ लोकप्रिय डेटिङ एप ग्रिन्डरलाई केही अघि चिनियाँ कम्पनी कुलुनले किनेको थियो । तर ग्रिन्डरसँग धेरै अमेरिकी सैनिकहरूको तथ्यांक रहेको र चिनियाँ कम्पनीले किन्दा राष्ट्रिय सुरक्षामा खतरा हुने भन्दै अमेरिकी सरकारी निकायले प्रतिबन्ध लगाउने भएपछि कुलुन अन्य प्रविधि कम्पनीलाई ग्रिन्डर बिक्री गर्न राजी भएको छ । उसले सन् २०२० मा कम्पनी बिक्री गर्ने सहमति जनाएको छ । एजेन्सीको सहयोगमा
छालको रोमाञ्च,"नदीको चिसो अनि सिरिरि हावा र पानीको छालसँग रमाउँदै जेटबोटमा सयर गर्न पाउँदा जोसुकैको मन लोभ्याउँछ । जेटबोटको स्पिड र कोसीका कुइनेटाहरूमा घुम्दा यात्रुहरूको मुहार छिनछिनमै फेरिन्छ । एकनासले हुइँकिँदा भने सेल्फी खिच्ने र तस्बिर लिने धुनमा हुन्छन् । कतिपय भने चतराघाटसिम्ले खण्डको दृश्यावलोकनमै रमाउँछन् । पहाडदेखि तराई झर्न सप्तकोसीको तीरैतीर, अक्करको भीरैभीर २ देखि ४ घण्टा जोखिमपूर्ण पैदल हिँड्नुपर्ने बाटोलाई जेटबोटबाट १५ मिनेटमै पार गरिन्छ । जसले जोखिमपूर्ण यात्रा गर्न बाध्य भोजपुर, धनकुटा र उदयपुरवासीलाई सहज बनाएको छ भने आगन्तुकका लागि साहसिक पर्यटनको आकर्षण बनेको छ ।सप्तकोसीमा ५० वर्षअघि नै जेटबोट चलेको थियो । तेन्जिङ नोर्गे शेर्पासँगै पहिलोपल्ट सगरमाथा आरोहण गरेका न्युजिल्यान्डका एडमण्ड हिलारीले यहाँ जेटबोट चलाएका थिए । उनको टोलीले सन् १९६८ मा चतरादेखि दोलालघाटसम्म १७५ किमि जेटबोटमा यात्रा गरेका थिए । त्यसलाई आइडी भिन्तेजको भिडियो हेर्न पाइन्छ । यसबारे हिलारीले आफ्नो किताब फ्रम द ओसन टु द स्काई मा पनि लेखेका छन् । अहिले २१ किलोमिटर दूरीमा जेटबोट सञ्चालन हुन्छ ।सप्तकोसी टुरिजम एन्ड वाटर ट्रान्सपोर्टेसन, वरुण वाटरवेज, बराहक्षेत्र मरिन एन्ड रिसोर्ट र बराहक्षेत्र जल यातायात तथा पर्यटन सेवा गरी चार कम्पनीले सप्तकोसीमा ६ वटा जेटबोट चलाइरहेका छन् । १८ जनादेखि ६० जनासम्म अट्ने दुई किसिमका जेटबोट छन् । पार्किङ स्टेसन चतराघाट हो, जहाँ धरानबाट एक घण्टाको बस वा टेम्पो यात्राबाट पुग्न सकिन्छ । चतराघाटको नयाँ पुल अर्को मार्ग हो ।सप्तकोसी टुरिजम एन्ड वाटर ट्रान्सपोर्टेसनका सञ्चालक राजेन्द्र कार्की घुम्ने र नियमित यात्रु गरी दैनिक एक हजारले जेटबोट चढ्ने बताउँछन् । सार्वजनिक बिदामा धरान, इटहरी, विराटनगरलगायत पूर्वका सहरबाट आउनेहरूको भीड बढ्छ । यहाँ २०६५६६ बाट जेटबोट फेरि चल्न थालेको हो । व्यावसायिक रूपमा चलेको भने तीन वर्ष मात्रै भयो । सुरक्षाका कारण वर्षायाम (असार, साउन र भदौ) मा जेटबोट बन्द हुन्छ ।"
फेरि टर्मिनेटर,"हलिउडको एउटा अनुहार हो टर्मिनेटर । यसो किन भनिएको हो भने यसका सर्जक जेम्स क्यामरुन हलिउडी चरित्रका फिल्मका एक मास्टर माइन्ड हुन् । यो स्थान र समयभन्दा परको कुनै शक्तिले अहिलेको जीवनलाई ध्वस्त पार्नका लागि हत्यारा पठाउने यो कथाको जनक उनै हुन् । उनैले एक दिन सपनामा देखें रोबर्टजस्तो शक्तिले आफूलाई लखेटिरहेको । यही सपनाबाट जन्म भएको थियो टर्मिनेटर को । जसको छैटौं शृंखला हालै प्रदर्शनमा आएको छ टर्मिनेटर : दि डार्क फेट । टर्मिनेटर बाहेक टाइटानिक र अवतार जस्ता आइकनिक फिल्म पनि क्यामरुनकै दिमागका उपज हुन् । साइन्स फिक्सन हलिउडको एउटा मुख्य विधा हो । र, त्यसका महारथी हुन् क्यामरुन । जर्ज लुकास, स्टिवन स्पिलवर्ग, मार्टिन स्कोरसेजी, क्रिस्टोफर नोलानसँगै क्यामरुनजस्ता हस्तीहरू मिलेर हलिउडले एउटा आकार लिन्छ । जसरी थोपाथोपामा पग्लिएको धातु एक ठाउँमा जम्मा भएर मानव आकृतिका रूपमा उठ्दा टर्मिनेटर ले आकार लिन्छ । टर्मिनेटर शृंखलाको छैटौं फिल्म भए पनि तेस्रो, चौथो र पाँचौंसँग डार्क फेटको खासै सम्बन्ध छैन भन्दा हुन्छ । टर्मिनेटर२ जहाँ समाप्त हुन्छ, यसको कथा त्यहींबाट सुरु हुन्छ । यस्तो किन हुन्छ भने टर्मिनेटरको तेस्रो, चौथो र पाँचौं भाग पहिलेकै कथाका वैकल्पिक प्रस्तुतिहरू थिए । पहिलेकामा भन्दा कथा अर्कै बाटोमा हिँडे वा चरित्र अर्कै भइदिएको भए के हुन्थ्यो होला भन्ने कथनमा ती फिल्म बनेका थिए । योचाहिँ पक्का सिक्वेल हो । यसैले त यसमा सारा कार्नर (लिन्डा ह्यामिल्टन) को कथा छ । जसको छोरालाई मार्न र बचाउन खटिएका दुई सुपर शक्तिशाली व्यक्तिको भागदौडले टर्मिनेटर लाई रोचक बनाएको थियो । यसमा पनि सारा कार्नर चरित्र नै मुख्य भूमिकामा छन् । पृथ्वीभन्दा बाहिरका शक्तिले पठाएका सयौंमध्येको एक टर्मिनेटर (आर्नोल्ड स्वार्जनेगर) ले उनको छोराको हत्या गरिसकेको छ । यसपालि टर्मिनेटर मेक्सिको सिटीकी एक युवती ड्यानीको हत्या गर्न भविष्यबाट आएको छ । यसलाई रोक्नका लागि एक सुपर ह्युमन युवती खटिएकी छन् । तिनैलाई मद्दत गर्न आइपुग्छिन्, सारा कर्नर । मेक्सिकोसिटीबाट भाग्दै उनीहरू कसरी अमेरिका छिर्छन्, भाग्दाभाग्दै कसरी पुरानो टर्मिनेटर (आर्नोल्ड) सँग भेट हुन्छ र सबै मिलेर टर्मिनेटरको कसरी सामना गर्छन् भन्ने नै डार्क फेटको कथा हो । यो फिल्मले भविष्यमा हुन सक्ने एउटा गम्भीर समस्यालाई खडा गर्छ । विज्ञान र प्रविधिको विकाससँगै मानिसले आफ्ना चमत्कार देखाउन तथा श्रम घटाउनका लागि विभिन्न किसिमका रोर्बटहरूको विकास गरिरहेको छ । रोबर्टहरूलाई झन् झन् शक्तिशाली र बुद्धिमान बनाउन मानिस लागिरहेको छ । के कुनै दिन मानिसले बनाएका यिनै रोबर्टसँग मानिसको युद्ध होला ? के यिनले मानव जातिमाथि नै हमला गर्लान् ? यदि त्यस्तो भयो भने कस्तो अवस्था होला ? के मेसिनसँग लडेर मानिसले जित्ला ? टर्मिनेटर यसको पनि कथा हो । यो फिल्ममा मेसिनको मानवीयकरण पनि गरिएको छ । आर्नोल्डले अभिनय गरेको टर्मिनेटरको चरित्र सारा कार्नरको छोरा जोनको ग्वाटेमालामा हत्या गरेदेखि अमेरिकामा बसिरहेको छ । उसले एउटा परिवार बनाएको छ । मेसिनको शरीर भए पनि उसले आफूमा मानवीय गुणहरू भर्दै गएको छ । अन्ततः मेसिनसँग मानिसको युद्धमा उसले मानिसलाई साथ दिन्छ । मेसिनका रूपमा आफूले गरेका हत्याहरूप्रति उसले पश्चाताप पनि गर्छ । सन् १९९१ मा टर्मिनेटर २ हेरेका दर्शकका लागि २८ वर्षपछि यो बोनस पाएझैं लाग्छ । फिल्ममा पात्रहरूलाई स्थापित गर्नमा धेरै समय लिए पनि यो रोचक छ । यसअघि डेडपुल निर्देशन गरेका टिम मिलरले यसको निर्देशन गरेका हुन् । एजेन्सीहरूबाट"
फरासिली प्रिया,"कुनै बेला थियो घरमा पाहुना आएका बेला आमा चिया पकाउन लाग्नुभयो भने पनि किचेनबाट ननिस्किने । उनलाई खुबै लाज लाग्थ्यो । साइन्स पढ्न धरान पुगेकी यिनै प्रिया रानी लामा विजेताले स्कुटर पुरस्कार पाउने मोहमा ११ वर्षअघि मिस टिन धरानको तयारीमा लागेकी थिइन् । तर, मिस टिन स्थगित भयो ।प्रियाको पाइला क्याटवाकतिर मोडियो । तीजको फेसन शोमा माला लिम्बूसँगै र्याम्पमा उत्रिइन् । त्यो डेब्युपछि उनी धरान र पूर्वका सहरका मेलाउत्सवमा बढेको फेसन शोमा निकै व्यस्त भइन् । मिस पूर्वाञ्चल २०१० आयो । राम्रै तयारी गरिन् । फस्ट रनरअप भइन् । तैपनि उनले ग्ल्यामरको क्षेत्रमै करिअर बनाउने सोचिनन् ।स्कुटरका लागि मिस टिनमा सहभागी हुने योजनामा थिए तर इभेन्ट नै भएन, उनी सम्झिन्छिन्, डाक्टर वा वैज्ञानिक बन्ने संकल्प गरेकी थिएँ । तर त्यही नभएको मिस टिनले मेरो जीवनको टर्निङ प्वाइन्ट बनिदियो । र्याम्प मोडलिङ गर्दै गएँ । ब्युटी प्याजेन्टप्रति आकर्षित हुन थालें । मिस पूर्वाञ्चलमा फस्ट रनरअप भएपछि उनी मिस नेपाल २०१० मा सहभागी भइन् । जति बेला उनी १८ वर्षकी थिइन् । अलि परिपक्व भएर मिस नेपाल २०१५ मा पनि सहभागी हुन पुगेकी थिइन् ।गोलबजार, सिरहाकी प्रिया रानीले मिस पूर्वाञ्चल २०११ मा कोरियोग्राफी गर्ने अवसर पाइन् । त्यसले उनलाई एउटा मोडलभन्दा पनि मोडलहरूलाई बाटो देखाउने कोरियोग्राफरको सिर्जनशील कामतिर आकर्षित गर्यो । आउने पुसमा मिस पूर्वाञ्चलको अर्को संस्करण हुँदै छ र यसमा उनको कोरियोग्राफी लगातार नवौंपल्ट हुँदै छ । एक समय टेलिभिजन प्रस्तोता, म्युजिक भिडियोकी अभिनेत्रीसमेत रहेकी उनले मिस जापाननेपालमा पनि कोरियोग्राफी गरिसकेकी छन् । व्यस्त कार्यक्रम प्रस्तोता पनि हुन् । दुई साताअघि मलेसियामा भएको मिस कस्मोपोलिटन वर्ल्ड २०१९ मा मुख्य ताज पहिरिइन् । ३२ देशका युवतीहरूलाई उछिन्दै पाएको सफलतालाई उनी करिअरकै ठूलो मान्छिन् । मिस ट्यालेन्टमा दोस्रो भएकी उनले नेसनल कस्ट्युमको अवार्ड पनि जितिन् ।ग्ल्यामर क्षेत्रमा ११ वर्षको अनवरत यात्राबारे प्रिया रानी भन्छिन्, कहिल्यै यस क्षेत्रमा लाग्छु भन्ने थिएन । जब मोडलिङ गर्न थाले तब कोरियोग्राफीप्रति आकर्षित भए । मोडलिङमा मुख्य काम हो कोरियोग्राफी । यसमा कमाइ पनि राम्रो छ । मोडलिङमा अझै गाह्रो छ । राम्रो आम्दानीका लागि चर्चित मोडल नै हुनुपर्छ । उनी राजधानी र विशेषगरी मोफसलका सौन्दर्य प्रतियोगिता र फेसन शोको कोरियोग्राफीमा व्यस्त हुन्छिन् । टिन एजर्सलाई सिकाउन पाउँदा कामप्रति सन्तुष्ट हुन थाले । पैसा पनि आउन थाल्यो । अनि करिअर यसैमा बन्यो, २८ वर्षीया प्रिया रानीले भनिन् ।कमलकुमारी स्याङ्बो र बेचन लामाकी तीन छोरीमध्ये जेठी उनलाई देखाउने दाँतजस्तो लाग्छ मिडिया । धेरै कुरा सिकें । सिकिरहेकी छु । धेरै सिक्न बाँकी नै छ, ६ वर्षयता राजधानीमा संघर्ष गरिरहेकी उनी गफिइन्, हरेक दिन आँखा खोल्दा आफ्नो काम र जिम्मेवारी देख्छु । त्यसैमा सकारात्मक सोचसहित मिहिनेत गर्छु । पाँच फिट ७ इन्च अग्ली उनी जहिले पनि विकल्प सोच्ने गरेको बताउँछिन् । भन्छिन्, जिन्दगी भनेको हाँस्ने, दुःखी हुनेमात्र होइन, उतारचढाव पनि भइरहन्छ । त्यसमा आफूलाई खुसी राख्ने प्रयास गर्छु ।संघर्ष र चुनौतीलाई उनी यसरी प्रस्ट्याउँछिन्, यो मेरा लागि चुनौती छ भन्ने लाग्यो भने अवश्यै गाह्रो हुन्छ । यो मेरो दैनिकी हो भनेर सोचियो र अझ राम्रो गरौं भनेर लागियो भने काम सजिलो हुन्छ । त्यहाँ संघर्ष गर्नु पर्दैन र चुनौती महसुस पनि हुँदैन । ग्ल्यामरको दुनियाँबारे उनको बुझाइ छ, अनुहार र उचाइले मात्रै हुँदैन । परिस्थिति र समयअनुसार भूमिका निर्वाह गर्न सक्नुपर्छ, जसले सफल बनाउन सक्छ ।आफैं फेसनेबल भएकीले उनले नरेफाँट र थापागाउँमा क्लोथिङ स्टोर रानीज कलेक्सन सञ्चालन गरिरहेकी छन् । यसले उनलाई फेसनेबल हुन सजिलो बनाइदिएको छ । गत वर्ष दिल्लीमा भएको ब्युटी इन्टरनेसनल २०१८ को शीर्ष २० मा रहेकी उनी भन्छिन्, हरेकपल्ट विजेताभन्दा पनि केही सिक्न र अपडेट हुनका लागि सहभागी हुने गर्छु । निरन्तरको मिहिनेतले नै हुन सक्छ, कुनै बेला किचेनबाट निस्कन नचाहने प्रिया रानी निकै फरासिली भएकी छन् ।"
लाइक संख्या लुकाइँदै,"सामाजिक सञ्जालमा कसैले गरेको पोस्टमा आएको लाइक र कमेन्टले उक्त व्यक्ति कति लोकप्रिय हो भन्ने अनुमान लगाउन सकिन्छ । सेलेब्रिटीबीच सामाजिक सञ्जालमा बढी लाइक पाउन होड नै चल्छ । यसले प्रयोगकर्ताको मनोबल गिराउन सक्ने भन्दै इन्स्टाग्रामले निकट भविष्यमै लाइकको संख्या नदेखाउने भएको छ ।यो फिचरको अहिले जापान, ब्राजिल र क्यानडाका सीमित प्रयोगकर्ताबीच परीक्षण भइरहेको छ । इन्स्टाग्रामले यो परीक्षण अब अमेरिकामा सुरु गर्ने भनेको छ । अमेरिकी प्रयोगकर्ताबीच परीक्षण भएसँगै भविष्यमा विश्वभरका प्रयोगकर्तामा यो फिचर सुरु गर्ने कम्पनीको लक्ष्य छ । पछिल्लो समय बालबालिकासहित युवाहरूमा स्मार्टफोन र सामाजिक सञ्जालको लत लागेको भन्दै प्रविधि कम्पनीको चर्को आलोचना हुने गरेको छ । यसैको प्रभावस्वरूप कम्पनीहरूले प्रयोगकर्ताको मानसिक स्वास्थ्यको ख्याल गर्दै विभिन्न फिचर ल्याउन थालेका छन् ।"
फेरि सस्तो आइफोन १,सन् २०१६ मा एप्पलले आइफोन एसई नाम दिएर सस्तो आइफोन सार्वजनिक गरेको थियो । आइफोनको बिक्री घटेका बेलामा एप्पलले ल्याएको सस्तो आइफोनले धेरै प्रयोगकर्ताको ध्यान आकर्षित गर्यो । रुचाइयो पनि ।आगामी मार्चमा एप्पलले आइफोन एसई टु नाम दिएर सस्तो आइफोनको अर्को मोडल ल्याउने खबर आएको छ । करिब ४ सय अमेरिकी डलर मूल्य रहने अनुमान गरिएको आइफोनमा ४७ इन्चको स्क्रिन हुनेछ । यसमा एप्पलकै ए थर्टी प्रोसेसर प्रयोग गरिने समाचारहरूमा उल्लेख छ । यो आइफोन ६४ जीबी र १ सय २८ जीबी मोडलमा उपलब्ध हुनेछ भने ३ जीबीको र्याम रहनेछ । यसको डिजाइन र अन्य फिचर आइफोन एटको जस्तो हुने अनुमान छ ।
