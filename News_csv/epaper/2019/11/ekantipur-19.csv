शीर्षक,विवरण
हटाइने मन्त्रीहरूबारे लगभग टुंगो,"त्यसअघि अध्यक्षद्वयले आआफ्ना पक्षका सम्भावित मन्त्रीहरूसँग भेटेर उनीहरूको आशय बुझेका थिए । प्रधानमन्त्री एवं अध्यक्ष ओली सोमबार दिनभर आफ्ना पक्षका नेताहरूसँगको भेटघाटमा व्यस्त रहेका थिए । प्रधानमन्त्रीका प्रेस सल्लाहकार सूर्य थापाले छलफल र परामर्श भए तापनि निष्कर्ष भने आइनसकेको बताए । प्रधानमन्त्रीज्यू अहिले सरसल्लाहकै चरणमा हुनुहुन्छ, थापाले भने । अर्का अध्यक्ष पुष्पकमल दाहालले पनि सोमबार पार्टीका केही नेतासँग मन्त्रालय पुनर्गठनबारे छलफल गरेका छन् । ती छलफलमा उनले सोमबार साँझसम्ममा तत्कालै मन्त्रिपरिषद् गठन गर्ने या अलि पछि धकेल्ने भन्नेबारे टुंगोमा पुगिने बताएका थिए । उनले सम्भावित मन्त्रीहरूमध्ये कतिपयलाई भेटेर र कतिपयसँग फोनमा कुराकानी गरेका थिए । वरिष्ठ नेता माधवकुमार नेपालले आफ्नो पक्षबाट मन्त्रिपरिषद्मा समावेश गर्नुपर्ने नेताहरूको नाम यसअघि नै प्रधानमन्त्रीलाई बुझाइसकेका छन् । एक नेताका अनुसार ओली र दाहाल कुनकुन मन्त्री हटाउने भन्ने विषयमा लगभग टुंगोमा पुगे पनि कसकसलाई ल्याउने भन्नेबारे अन्तिम निष्कर्षमा पुगिसकेका छैनन् । पार्टीमा अवसर नपाएका योग्य नेताहरू धेरै हुनुहुन्छ, न्यायोचित ढंगले जिम्मेवारी दिनुपर्नेछ, त्यसैले अध्यक्षद्वय गहन छलफलमा हुनुहुन्छ, ती नेताले भने । प्रधानमन्त्री कार्यालयको कार्यसम्पादन मूल्यांकनका आधारमा रेड जोन मा रहेका मन्त्रीलाई अब हटाउनैपर्छ भन्नेमा दुवै अध्यक्ष सहमत छन् । प्रधानमन्त्री ओली उद्योग तथा वाणिज्यमन्त्री मात्रिका यादव, कृषिमन्त्री चक्रपाणि खनाल, भौतिक पूर्वाधारमन्त्री रघुवीर महासेठ, महिला, बालबालिका तथा ज्येष्ठ नागरिकमन्त्री थममाया थापा, संघीय मामिला तथा सामान्य प्रशासनमन्त्री लालबाबु पण्डित र युवा तथा खेलकुदमन्त्री जगत विश्वकर्माको कार्यशैलीबाट सन्तुष्ट नरहेको प्रधानमन्त्रीनिकट स्रोतले जनाएको छ । यी मन्त्रीहरूले प्रधानमन्त्रीज्यूको चाहनाअनुसार काम गर्न सकिरहेका छैनन्, सम्भवतः मन्त्रिमण्डलबाट बाहिरिने सूचीमा उनीहरू नै छन्, प्रधानमन्त्रीनिकट स्रोतले भन्यो । यी मन्त्रीहरूको विकल्पमा आउन सक्ने सम्भावित नेताहरू र उनीहरूको दक्षताका विषयमा पनि दुई अध्यक्षले छलफल गरिरहेका छन् । उहाँहरूले भरसक महिलाको ठाउँमा महिला, मधेसीको ठाउँमा मधेसी, जनजातिको ठाउँमा जनजातिलाई नै ल्याउने तयारी गरिरहनुभएको छ, स्रोतले भन्यो, त्यसमा गुटगत व्यवस्थापन पनि मिलाइनेछ ।दाहालनिकट स्रोतका अनुसार गृहमन्त्री रामबहादुर थापा, शिक्षामन्त्री गिरिराजमणि पोखरेल र ऊर्जामन्त्री वर्षमान पुनबाहेक अरू मन्त्रीहरूका बारेमा पुनर्विचार गर्न उनी तयार छन् । यी मन्त्रीलाई प्रधानमन्त्री स्वयंले पनि रुचाएका छन् । यस्तै उपप्रधान तथा रक्षामन्त्री ईश्वर पोखरेल, परराष्ट्रमन्त्री प्रदीप ज्ञवाली र सूचना तथा प्रविधिमन्त्री गोकुल बाँस्कोटा प्रधानमन्त्री ओलीले रुचाएका अन्य मन्त्री हुन् ।"
कारागारबाट समेत धम्की,"वो एसपी (भूपेन्द्र खत्री, रौतहट) ने मेरे साथ गलत किया, उसका भी बुरा होगा, आलमले लेखेका छन् । प्रहरीले आलमलाई भेट्न आउनेमाथि विशेष निगरानी राखेको छ । नख्खु कारागार आफ्ना लागि सहज नभएको उल्लेख गर्दै आलमले आफन्त र नातेदारबाहेक अरूलाई भेट्न नदिइएकोप्रति पनि असन्तुष्टि जनाएका छन् । मेरा सारा दोस्त मेरा रिस्तेदार है, उनले लेखेका छन्, यहाँ (रौतहट) सुरक्षा दिन सकिँदैन भनेर रातारात कारागार स्थानान्तरण (नख्खु) गरियो, सुरक्षा दिने काम प्रशासनको हो न कि स्थानान्तरण । असोज २६ मा पक्राउ गर्न गएका प्रहरीलाई समेत दुर्व्यवहार गरेका आलमले एसपी खत्री र डीएसपी नवीन कार्कीलाई हत्कडी लगाउने र जिल्ला अशान्त पार्ने धम्की दिएका थिए । त्यस क्रममा आलमले आफूलाई पक्राउ गरिएको प्रतिशोधमा जिल्ला अशान्त पार्ने र त्यसको जिम्मेवारी प्रहरीले नै लिनुपर्ने बताएका थिए । आफू रौतहट कारागारमा बस्न चाहे पनि सुरक्षाको कारण देखाउँदै नख्खु ल्याइएकोप्रति पनि उनको आक्रोश छ । उनले नेता गिरीलाई कारागार विभागका महानिर्देशकसँग कुरा गरेर रौतहट स्थानान्तरणको व्यवस्था मिलाउन आग्रह गरेका थिए । गिरीले यसबारे माथि कुरा गर्छु भन्ने आश्वासन दिएको स्रोतको भनाइ छ । शान्तिसुरक्षा र परिस्थितिको विश्लेषण गरेर नै उनलाई रौतहटबाट नख्खु ल्याइएको र तत्काल स्थानान्तरणको अवस्था नरहेको विभाग स्रोतले बताएको छ । पक्राउपछि ३ साता लामो अनुसन्धान गरेर प्रहरीले आलमलाई कर्तव्य ज्यान, ज्यान मार्ने उद्योग र विस्फोटक पदार्थ भण्डारण कसुरमा कैद सजाय हुने रायसहितको प्रतिवेदन जिल्ला सरकारी वकिलको कार्यालय रौतहटमा बुझाएको थियो । सोही प्रतिवेदनकै आधारमा जिल्ला न्यायाधिवक्ता खडिन्द्रराज कटवालले अदालतमा कात्तिक १८ मा मुद्दा चलाएका थिए । १० दिन लामो थुनछेक बहसपछि जिल्ला न्यायाधीश दीपक ढकालको इजलासले गत शुक्रबार आलमलाई पुर्पक्षका लागि कारागारमा राख्न र पीडित एवं साक्षीको संरक्षण गर्न आदेश दिएको थियो । आदेशलगत्तै शुक्रबार राति नै प्रहरीले उनलाई नख्खु कारागार ल्याएको थियो । ०६४ चैत २७ गते राजपुर बम विस्फोटका घाइतेलाई इँटाभट्टामा हालेर मारेको अभियोग आलममाथि छ । यसैबीच आलमलाई सोमबार उनका छोरा तथा आफन्तले नख्खु कारागारमा पुगेर भेटेका छन् । आलमका छोरा मोहम्मद फिरोज आलम प्रहरी अस्पताल महाराजगन्जमा प्राविधिक (चिकित्सक) निरीक्षक (इन्स्पेक्टर) का रूपमा कार्यरत छन् । उनी एमबीबीएस चिकित्सक हुन् ।"
केन्द्रसँग प्रदेश २ को अर्को विवाद,"नयाँ ऐनले डिभिजन वन प्रदेशमातहत र त्यसको प्रमुख केन्द्रमातहत रहने व्यवस्था गरेको छ । कानुनले अधिकारजति सबै प्रमुख (डीएफओ) लाई दिएपछि कार्यालय मात्रै आफूसँग राखेर प्रदेशले वनको व्यवस्थापन कसरी गर्न सक्छ ? मन्त्री रायले थपे, संघीय संसद्ले बनाएको कानुनले प्रदेश सरकारलाई संविधानले दिएको कार्यकारी अधिकार र प्रदेशसभाको विधायकी अधिकारसमेत मिचिएको छ । संविधानविपरीत हुने गरी स्वेच्छाचारी हिसाबले प्राकृतिक स्रोत र साधनसम्बन्धी कानुन बनाउन खोज्नु सामान्य विषय नभएको उनले उल्लेख गरे ।प्रदेशले रिटमा संघीय संसद्, नेपाल सरकार, वन मन्त्रालय र राष्ट्रपति कार्यालयलाई विपक्षी बनाएको छ । प्रदेशको एकल अधिकार सूचीमा रहेका विषयमा कानुन बनाउँदा पनि संघ सरकार वा संघीय संसद्ले समन्वय नगरेको प्रदेशको अर्को गुनासो छ ।संघीय संसद्ले प्रदेशको विधायकी अधिकारमा प्रत्यक्ष असर पुग्ने गरी बनाएको कानुन कार्यान्वयनमा आइसक्दासम्म प्रदेशको कुनै निकाय वा मन्त्रालयसँग सहकार्य नगरिएको रिट निवेदनमा उल्लेख छ । प्रदेश २ का मुख्य न्यायाधिवक्ता दीपेन्द्र झाले ऐनकानुन निर्माण संघ, प्रदेश र स्थानीय तहबीचको सम्बन्ध सहकारिता, सहअस्तित्व र समन्वयका सिद्धान्तमा आधारित हुने मान्यताविपरीत वन ऐन ल्याइएको बताए । रिटमा असंवैधानिक प्रक्रियाबाट दोषयुक्त विधायनका रूपमा अघि आएको ऐन प्रारम्भदेखि नै खारेज गर्न माग गरिएको छ । संविधानमा उल्लेख भएको सरकारको शक्ति बाँडफाँटसम्बन्धी प्रतिबन्धलाई उल्लंघन गरेर ऐन ल्याइएको र संघीय संसद्को एकलौटी रबैयाले प्रदेशको अस्तित्व गौण बनाएको निवेदनमा उल्लेख छ । वन ऐनको दफा २(ज), ७(१), ९(१), ११(३) १४(१), १८(२)(३)(६), १९(१), २३(२), २८(१), ३०(१), ६५(१), ६७(१) र ८०(१) ले प्रदेशको अधिकार क्षेत्र मिचिएको दाबी रिटमा गरिएको छ । ती दफाले वनसम्बन्धी कार्यकारिणी अधिकार केन्द्रबाट खटिएका डिभिजन वन अधिकृतलाई प्रदान गरेको छ । ती दफाले प्रदेश सरकारको अधिकारलाई संघीय सरकारले आफ्नै मातहत राख्न खोजेको प्रस्टिएको दाबी मन्त्री रायको छ । उक्त रिट निवेदनलाई मंसिर ६ गते संवैधानिक इजलासमा पेसी तोकिएको छ ।"
पूर्वराजा जब क्लब छिरे,"अभिनेत्री रिमाले शनिबारको माहोलमा आफूलाई पूर्वराजा चाखलाग्दो लागेको बताइन् । राजाबाट रंक हुँदासम्म पनि उहाँले आफूलाई कति मज्जाले सम्हाल्न सकेको ? उनले भनिन्, त्यो माहोल देख्दा मलाई आफूलाई सन्तुलनमा राख्न सक्यो भने खुसी त्यसै मिल्ने रहेछ भन्ने महसुस गरायो । ज्ञानेन्द्र क्लबमा पस्दा अरूले कुनै स्टार छिरेको जस्तो व्यवहार गरे पनि उनको व्यवहार सामान्य भएको पाएको बताइन् ।हामीलाई सुरुमा डर लागेको थियो । उहाँहरूलाई क्लबको लाउड म्युजिक र माहोल मन पर्दैन कि भनेर । त्यसैले आफैंले राष्ट्रभक्तिका गीत छानेर बजाइदिएका थियौं, क्लबका निर्देशक श्रेष्ठले भने, उहाँहरू भीआईपी कक्षबाट तल झरेर सबैसँग नाच्नुभयो । डेढ घण्टा जति रमाइलो गर्नुभयो । श्रेष्ठका अनुसार शाह परिवार आउने खबर पहिल्यै दिइएको थिएन । कतै डिनर गरेपछि यहाँ आउने योजना बनाउनुभएको रहेछ । आउन मिल्छ भनेर सोधेपछि हामीले मिल्छ भन्यौं । त्यसको १५ मिनेटभित्रै आइपुग्नुभयो ।पूर्वराजासहितको टोली क्लब छिरेपछि एलओडीले स्क्रिनमा राजा भनेर स्वागत गरेको फोटो सोमबार दिनभर सामाजिक सञ्जालमा चर्चामा रह्यो । यसमा गल्ती भएको स्वीकार गर्दै श्रेष्ठले भने, कसैले भनेपछि हाम्रै कर्मचारीले हालेका रहेछन् । मैले देख्नेबित्तिकै गल्ती भएको भन्दै हटाइहाल्न लगाएँ । सायद ३४ सेकेन्ड मात्रै डिस्प्ले भयो होला । उनका अनुसार, शाही परिवारले ड्रिंक्स र केही स्न्याक्स लिएर करिब दस हजार रुपैयाँको बिल तिरेका थिए । क्लबबाट जाँदाजाँदै ज्ञानेन्द्रले रविनलाई भने, राम्रो ठाउँ खोल्नुभएछ, मज्जा आयो ।"
राहदानी अभाव हुन सक्ने,"नेपालमै सुरक्षण मुद्रण उद्योग (सेक्युरिटी प्रिन्टिङ) खोलेर छपाइ गर्ने भन्दै सरकारले टेन्डर रद्द गरेपछि राहदानी अभाव हुने संकेत देखिएको छ । उद्योग सञ्चालनमा आउनै वर्षौं लाग्ने अवस्थामा अहिले मौज्दात राहदानीले दुई वर्ष पनि पुर्याउन मुस्किल छ । राहदानी विभागका अनुसार अब साढे ७ लाख राहदानी मात्रै बाँकी छन् । आर्थिक वर्ष २०७१७२ मा १३ लाख ३६ हजार राहदानी बाँडिएका थिए । त्यसयता यो दर वर्षैपिच्छे ५ देखि साढे ५ लाखसम्म छ । गत आर्थिक वर्षमा मात्र ५ लाख १५ हजार राहदानी बाँडिएको विभागका प्रवक्ता तीर्थराज अर्यालले बताए ।विभागले प्रस्ताव पेस गर्ने अन्तिम दिन कात्तिक २१ गते नेपाल सरकारको निर्णय भन्दै अन्तर्राष्ट्रिय बोलपत्र रद्द भएको सूचना जारी गरेको थियो । विभागले ५० लाख नयाँ ईपासपोर्ट (राहदानी) छाप्न भदौ १० गते अन्तर्राष्ट्रिय बोलपत्र आह्वान गरेको थियो । आफ्नै देशमा मुद्रण केन्द्र स्थापनाको तयारी भइरहँदा विदेशी कम्पनीलाई राहदानी छपाइको जिम्मा दिन लागिएको भन्दै सञ्चार तथा सूचना प्रविधि मन्त्रालयले प्रधानमन्त्री कार्यालयप्रति असन्तुष्टि व्यक्त गरेको स्रोतले जनाएको छ । त्यसपछि कात्तिक २० गते बसेको मन्त्रिपरिषद् बैठकले सञ्चार मन्त्रालयलाई फ्रान्सेली कम्पनी इन ग्रुपसँग वार्ता गरी मुद्रण स्थापनाको सम्झौता गर्ने स्वीकृति दिएको हो । मन्त्रालयले अहिल्यै सम्झौता गरी काम थाल्दा पनि मौज्दात राहदानी सकिनुअघि छाप्न नभ्याइने जानकारहरू बताउँछन् । जति छिटो गरे पनि उद्योग स्थापना गर्न वर्षौं लाग्ने उनीहरूको भनाइ छ । कागज उद्योग वा कुनै रेल परियोजना सम्पन्न गरेभन्दा जटिल काम हो यो, लगानी बोर्डका पूर्वप्रमुख कार्यकारी अधिकृत राधेश पन्त भन्छन्, नेपालले अहिलेसम्म नगरेको काम, त्यसमा पनि अन्तर्राष्ट्रिय मापदण्डहरू पूरा गर्नुपर्ने हुन्छ । त्यसकारण मुद्रण उद्योग स्थापनामा महिनौं हैन, वर्षौं लाग्न सक्छ । ०६८ सालमा स्थापित बोर्डले पनि यसबारे अध्ययन गरेको थियो । पन्तका अनुसार निजी क्षेत्रले समेत चासो देखाएको थियो । सुरक्षाका दृष्टिकोणले अलिकति पनि सम्झौता नगरी यो उद्योग स्थापना गर्नुपर्ने हुन्छ, उनले भने, निजी क्षेत्रभन्दा सरकारले नै लगानी, सञ्चालन र सुरक्षाको जिम्मेवारी लिनुपर्ने निष्कर्षमा पुगेका थियौं । सरकारले नै उद्योग स्थापनाको अग्रसरता लिनु सकारात्मक भएको पन्तको टिप्पणी छ । मुद्रण उद्योगको भवन बुलेट प्रुफ हुनुपर्छ । फ्रान्सेली कम्पनीले नै यो भौतिक संरचना पनि निर्माण गर्ने समझदारीमा उल्लेख छ, सञ्चार मन्त्रालयका एक अधिकारीले भने, यो संरचना बनाउनै केही वर्ष लाग्छ । संरचना पूरा भएपछि बल्ल तीन वर्षमा मुद्रण उद्योग स्थापनाको काम सकिन्छ ।मुद्रण केन्द्रका प्रमुख कार्यकारी विकल पौडेल आफूहरूले दबाब दिएको नभई मन्त्रिपरिषद्को निर्णयका आधारमा बोलपत्र रद्द गरिएको दाबी गर्छन् । हाते राहदानीलाई एमआरपीले विस्थापित गर्ने बेलामा म पनि प्राविधिक समितिमा थिएँ, उनले भने, त्यो बेला हामीले ९० दिनमा राहदानी छापेर ल्याएका थियौं ।अभाव हुने अवस्था आए जुन कम्पनीलाई मुद्रण उद्योग स्थापनाको जिम्मा दिने हो, उसैबाट थोरै समयका लागि राहदानी छाप्न सकिने उनको दाबी छ । राहदानी अभाव हुने अवस्था आए सरकारले तत्काल निर्णय गरेर कुनै कम्पनीलाई जिम्मा दिन सक्छ, पौडेलले भने । मन्त्रालयले हालसम्म फ्रान्सेली कम्पनीसँग वार्ता गर्न समिति गठन गरेको छैन । फ्रान्सेली कम्पनीले २७ अर्बमा नोट छाप्ने प्रणाली र भौतिक संरचना निर्माणको कामसहित मुद्रण उद्योग स्थापना गर्ने प्रस्ताव मन्त्रालयमा पेस गरेको छ । फ्रान्सेली कम्पनीसँग वार्ता गरी लागत घटाउने र फ्रान्सले केन्द्र स्थापनाका लागि दिने भनेको सहुलियतपूर्ण ऋणको ब्याजदर टुंग्याउने मन्त्रालयको तयारी छ ।केन्द्र स्थापनाका लागि फ्रान्सले सहुलियतपूर्ण ऋण दिने समझदारी भए पनि कति रकम र व्याजदर कति हुने भन्ने निर्णय नभएको केन्द्रका कार्यकारी प्रमुख पौडेल बताउँछन् । उनका अनुसार आगामी तीन महिनाभित्र यी सबै विषय टुंग्याएर केन्द्र स्थापनाका लागि सम्झौता गर्ने तयारी छ । अन्तर्राष्ट्रिय नागरिक उड्डयन निकाय (आईकाओ) ले सन् २०२५ भित्र ईपासपोर्ट प्रयोगमा ल्याउन निर्देशन जारी गरिसकेको छ । विभागले सोही म्यादभित्र अन्तर्राष्ट्रिय बोलपत्रमार्फत कम्पनी छनोटको प्रक्रिया अघि बढाएको थियो ।"
"हतारमा विधेयक, संसद्मा पुनर्लेखन","सरकारले पेस गरेको संघ, प्रदेश र स्थानीय तहबीचको अन्तरसम्बन्धसम्बन्धी विधेयकलाई राष्ट्रिय सभाको विधायन समितिले पुनर्लेखन सरह फेरबदल गरेको छ । संशोधनको सूची लामो भएपछि समितिको प्रतिवेदन पनि विधेयक जत्रै बनेको छ । संसद्को आगामी अधिवेशनमा उक्त विधेयक पेस गरिनेछ । राज्य व्यवस्था तथा सुशासन समितिमा छलफलका क्रममा रहेको संघीय निजामती सेवा विधेयकमा समेत समितिले प्रशस्तै थपघट गर्यो । एक वर्षभन्दा बढी समयदेखि समितिमा रहेको नागरिकता विधेयकमा पनि सरकारले ल्याएको भन्दा धेरै फेरबदल गरेर प्रतिवेदनको मस्यौदा तयार गरिएको छ । समितिमा विचाराधीन अन्तरसम्बन्ध, संघीय निजामती वा नागरिकता विधेयकमा आमूल परिवर्तन गरिँदै छ । संसद्ले पारित गरेको नेपाल प्रहरी र प्रदेश प्रहरी (कार्यसञ्चालन, सुपरिवेक्षण र समन्वय), प्रहरी समायोजन, भूउपयोग, विज्ञापन नियमन, प्रशासकीय अदालत, वन, राहदानी, भूमिसम्बन्धी (आठौं संशोधन) र प्रदेश लोकसेवा आयोगको आधार र मापदण्डसम्बन्धी विधेयकमा पनि संसद्ले प्रशस्त संशोधन गरेको छ । त्यसमध्ये प्रहरीसम्बन्धी दुइटै विधेयक लगभग सबै परिवर्तित छन् । २२ दफाको प्रहरीको कार्यसञ्चालनसम्बन्धी विधेयकमा राज्य व्यवस्था तथा सुशासन समितिले तयार पारेको संशोधनको प्रतिवेदन २८ दफाका थिए । समितिको प्रतिवेदनअनुसार विधेयक पारित भइसकेको छ । समितिहरूले कतिपय विधेयकलाई पुनर्लेखन नै गर्ने गरेका छन् । औपचारिक रूपमा पुनर्लेखन नभने पनि विधेयकमा गरिने पटकपटकको संशोधनले विधेयकमा उलटफेर हुने गरेको छ । प्रधानमन्त्री तथा मन्त्रिपरिषद् कार्यालयले गत वैशाख ४ गते दर्ता गराएको तीन तहबीचको अन्तरसम्बन्ध विधेयकलाई लिएर प्रदेश र स्थानीय सरकारले आफ्नो अधिकार मिचिएको र संघ (केन्द्र) बढी हाबी हुन खोजेको गुनासो गर्दै आएका छन् । केन्द्रले प्रदेशलाई आफूमातहतको निकाय जस्तो व्यवहार गर्ने खालका प्रावधान विधेयकमा रहेको भन्दै त्यसलाई सच्याउनुपर्ने प्रदेश र स्थानीय सरकारको माग छ । समितिले सातवटै प्रदेशमा पुगेर विधेयकमाथि छलफल गरी लिखित सुझावसमेत मागेको थियो । सरोकारवालाको सुझाव र संविधानका प्रावधान विचार गरेर विधेयकमा फेरबदल गरिएको विधायन समितिका सभापति परशुराम मेघी गुरुङ बताउँछन् । समितिले तयार पारेको प्रतिवेदन अध्ययन गर्दा मूल विधेयकका सबैजसो दफा चलाइएको देखिन्छ । समितिले विधेयकलाई अन्तिम रूप दिइसकेको छ । समिति त्यसमा प्रधानमन्त्री तथा मन्त्रिपरिषद् कार्यालयको सहमति पर्खी बसेको छ । बहुचर्चित नागरिकता विधेयकमा एक सयभन्दा बढी संशोधन परेपछि समितिले विधेयकका सबै दफामा छलफल चलाएको छ । केही विषयमा अझै विवाद रहेपछि समितिले त्यसलाई टुंग्याउन सकेको छैन । समितिमा महिला सांसद हाबी भएपछि विधेयकका प्रशस्तै दफा उनीहरूको मागअनुसार सच्याइएका छन् । बाबुको पहिचान हुन नसकेको हकमा त्यसको पुस्ट्याइँ गर्नुपर्ने विधेयकको प्रावधान सच्याइएको छ । त्यसबाहेक पनि दर्जनौं संशोधन गरिएका छन् । नागरिकता कसुरको दण्ड सजायलाई सरकारले प्रस्तावित गरेको भन्दा कठोर बनाइएको छ । नेपाली नागरिकसँग विवाह गरेकी विदेशी महिलाले तत्कालै प्राप्त गर्ने अंगीकृत नागरिकताको प्रावधानलाई परिवर्तन गरी ७ वर्षपछि मात्रै दिइनुपर्ने प्रस्तावमाथि समिति सहमतिमा पुग्न नसकेपछि विधेयक अड्किएको छ ।संघीय निजामती सेवाको गठन र सञ्चालनसम्बन्धी विधेयकमा पनि समितिले व्यापक परिवर्तन गर्दै छ । सेवा अवधि ५८ वर्ष पुगेपछि अवकाश पाउने अभ्यास र सरकारको प्रस्तावलाई समितिले परिवर्तन गरी ६० वर्षमा सहमति जुटाएको छ । सरुवा, बढुवाका मापदण्ड पनि परिवर्तन गरिएका छन् । समितिले विधेयकका धेरैजसो दफामा संशोधन गरेर प्रतिवेदनलाई अन्तिम रूप दिँदै छ । सेवानिवृत्त कर्मचारीलाई राज्यविरुद्ध द्वेष वा हिंसा बढाउने अभिव्यक्ति दिए पेन्सन नै रोक लगाउने प्रस्ताव समितिले थपेपछि उक्त विधेयक विवादमा तानिएको छ । संसद्बाट पारित भइसकेको प्रहरीको कार्य सञ्चालन र समायोजनसम्बन्धी विधेयकप्रति प्रदेश सरकारहरूको तीव्र असन्तुष्टि थियो । प्रदेशको आन्तरिक मामिला तथा कानुनमन्त्रीभन्दा प्रमुख जिल्ला अधिकारीलाई शक्तिशाली बनाइएको, प्रदेश प्रहरीलाई केन्द्र सरकारप्रति नै जिम्मेवार बनाउन खोजिएको तथा प्रदेशमा तल्लो दर्जाका प्रहरी मात्रै पठाउन खोजेर प्रदेश प्रहरीलाई पंगु बनाउन खोजिएको प्रदेशका गुनासा थिए । सरकारले ल्याएको विधेयकमा प्रहरी निरीक्षक (इन्स्पेक्टर) र त्यसमुनिका प्रहरी कर्मचारी मात्रै प्रदेश प्रहरीको दरबन्दीमा रहने प्रस्ताव थियो । संसद्ले प्रहरी नायब उपरीक्षक (डीएसपी) र त्यसभन्दा मुनिका पद, दर्जालाई प्रदेश प्रहरीमा समायोजन गर्ने संशोधनसहित विधेयक पारित गरिसकेको छ । संसद्ले प्रदेश प्रहरीको सम्पूर्ण संगठनलाई प्रदेश सरकारप्रति जिम्मेवार बनाउने, प्रदेशभित्रको सरकारवादी हुने कसुर तथा अन्य मुद्दामामिलाको अनुसन्धानको अधिकारसहित प्रदेश प्रहरी संगठनलाई सरकारले गरेको प्रस्तावभन्दा बलियो बनाएर विधेयकमा संशोधन गरेको हो । विधेयकका दफाभन्दा राज्य व्यवस्था समितिले तयार पारेको प्रतिवेदनका दफा धेरै छन् । राहदानी विधेयकमा पनि धेरै फेरबदल गरिएको छ । सांसदले आफ्नो स्वार्थअनुकूलका विषय त्यहाँ प्रवेश गराएका छन् । सरकारी बाहेकका काममा विदेश भ्रमणमा जाँदा पनि कूटनीतिक राहदानी पाउन सक्ने र त्यसको प्रयोग गर्न सक्ने विषय थपिएका छन् । सरकारले ल्याएको विधेयकमा सरकारी कामको सिलसिलामा विदेश जाँदा मात्र कूटनीतिक राहदानी प्रयोगको व्यवस्था राखिएको थियो । संसदले पारित गरेको प्रदेश लोकसेवा आयोग (आधार र मापदण्ड निर्धारण), भूउपयोग, भूमिसम्बन्धी, वन, राष्ट्रिय परिचयपत्र, विज्ञापन (नियमन गर्ने), प्रशासकीय अदालतलगायत विधेयक प्रशस्त संशोधन भएका सूचीमा पर्छन् । समितिसमक्ष आएका सबैजसो विधेयकमा समितिले व्यापक छलफल र आवश्यकताअनुसार परिमार्जन गरेको राज्य व्यवस्था तथा सुशासन समितिकी सभापति शशि श्रेष्ठ बताउँछिन् । नयाँ विधेयकका सबै दफामै छलफल गर्छौं, देशलाई कस्तो कानुन चाहिएको हो, त्यसमा स्पष्टता खोज्छौं, उनले भनिन्, माननीयहरूबाट परेका संशोधन, उहाँहरूका राय र विज्ञ एवं सरोकारवालासँगको छलफलबाट विधेयकलाई समृद्ध बनाउँछौं । कानुन हतारमा बनाएर फुर्सदमा पछुताउने किसिमको नहोस् भनेर त्यसलाई परिस्कृत बनाउन प्रशस्त समय दिएर छलफल गर्ने गरिएको उनले बताइन् । संघीय संसद् गठन भएपछि प्रतिनिधिसभामा उत्पत्ति भएका ४४ र राष्ट्रिय सभामा उत्पत्ति भएका १६ विधेयक दुवै सभाबाट पारित भएका छन् । त्यसमध्ये गत वर्ष मौलिक हकका १५ विधेयक हतारमा पारित गरिएका थिए । नियम निलम्बन गरेर पारित भएका ती विधेयकमा समितिले संशोधन गर्न पाएका थिएनन् । तर त्यसमै व्यैक्तिक गोपनीयताको सम्बन्धमा व्यवस्था गर्न बनेको विधेयक विवादित बनेपछि त्यसलाई संशोधन गरेर संसद्ले पारित गरेको थियो । मौलिक हकबाहेकका धेरैजसो विधेयकमा संसद्बाट केही संशोधन भएको छ ।समितिमा आएका सबै विधेयकमा उत्तिकै मिहिनेत गरिएको छ । कुनमा परिमार्जन गरिएको छैन भनेर खोज्नुपर्छ, श्रेष्ठले भनिन्, मूल विधेयकभन्दा समितिले तयार पारेको प्रतिवेदन आनका तान फरक परेका छन् । एउटा सभाले पारित गरेर पठाएको विधेयकमा अर्को सभाले थप संशोधन पनि गरेको छ । प्रतिनिधिसभाले पारित गरेर पठाएका विधेयकमध्ये १५ वटामा राष्ट्रिय सभाले संशोधन गरेको देखिन्छ । त्यस्तै राष्ट्रिय सभाले पारित गरेर प्रतिनिधसिभामा पठाएका १६ मध्ये १० विधेयकमा प्रतिनिधिसभाले संशोधन गरेको छ । विधेयक संशोधन गर्दा सबभन्दा पहिले सरकारका मन्त्री, सचिव र अन्य अधिकारीलाई सहमतिमा ल्याउनु चुनौतीपूर्ण हुन्छ । मन्त्री र सचिव आफ्ना अडानबाट पछि नहट्दा कतिपय अवस्थामा छलफल लम्बिएका हुन्छन् । विधेयकलाई परिमार्जन गर्ने बेला प्रशस्त छलफल हुने गरेको विधायन समितिका सभापति गुरुङ बताउँछन् । विधेयक भनेकै सरकारको हो, मन्त्रालयको प्रस्तावलाई पूरै इन्कार गरेर जान पनि कठिन हुन्छ, धेरै पटकको छलफल र तर्कहरूपछि असहमति सहमतिमा बदलिएका उदाहरण छन्, उनले भने, छलफलका क्रममा सत्ता, प्रतिपक्ष वा सरकारका प्रतिनिधि जसको पनि तर्कको शक्तिलाई स्वीकार गरेर बढ्छौं । कानुन निर्माणमा को कुन पक्ष, कुन दल नहेरीकन कसको तर्क कति बलियो छ, त्यो आधारमा सहमतिमा पुग्ने गरिएको उनले उल्लेख गरे । सरकारले ल्याएका विधेयक दर्ता हुनासाथ विवादित पनि बनेका छन् । सरोकारवालाहरू विधेयकविरुद्ध उत्रिएका उदाहरण पनि छन् । गुठी र मिडिया विधेयक त्यसका उदाहरण हुन् । सरोकारवालाको विरोधपछि सरकार गुठी विधेयक फिर्ता लिन बाध्य भयो । सञ्चारक्षेत्रको सरोकारलाई संशोधनमार्फत समेट्ने प्रतिबद्धता जनाएपछि मिडिया विधेयक संसद्को प्रक्रियामा गएको छ । मानव अधिकार, लोकसेवा आयोगसम्बन्धी विधेयक वा संघीयता कार्यान्वयनसम्बन्धी विधेयकमा सरोकारवालाले असन्तुष्टि जनाएका छन् । विधेयक निर्माणका क्रममा सम्बन्धित मन्त्रालयले सरोकारवाला र विज्ञसँग छलफल नगर्दा र उनीहरूलाई विश्वासमा नलिँदा विधेयक विवादित बन्ने गरेको संसद्का पूर्वसचिव मुकुन्द शर्मा बताउँछन् । सरकारले मौलिक हक कुण्ठित हुने गरी वा जनतालाई अनावश्यक दुःख दिने गरी पनि विधेयक ल्याउने सम्भावना रहन्छ । संविधान र अन्य ऐन कानुन हेरेर जनतालाई कसरी सुखसुविधा पुग्न सक्छ, त्यसअनुसार विधेयकलाई परिमार्जन गर्ने जिम्मेवारी संसद्कै हो, उनले भने, सरकारले जे ल्यायो, त्यसैलाई पारित गर्दै जाने हो भने संसद्को के काम ? कानुन निर्माणको मुख्य जिम्मेवारी संसद्को हो । जनताको आवाज मुखरित गर्ने ठाउँ यही हो । पहिलो प्राथमिकता नै कानुन निर्माण भएको संसद्ले त्यसलाई जति पनि परिस्कृत गर्न पाउने उनको भनाइ छ । सरकारले प्रशस्त गृहकार्य र छलफल नगरी वा हतारमा ल्याएका विधेयकले संसदीय समितिको कार्यबोझ बढाउने गरेको शर्माको भनाइ छ । विधेयकको सैद्धान्तिक र समितिमा गरिने छलफलमा सांसदहरूबाट त्यस्तो गुनासा सुनिने गरेका छन् । समिति सभापति गुरुङको अनुभव पनि त्यस्तै छ । सरकारबाट जति परिपक्वतासाथ विधेयक ल्याइनुपर्ने हो, त्यसअनुसार भएको पाइँदैन । त्यसले गर्दा पनि समितिमा विधेयकमाथिको छलफलमा बढी समय लाग्ने गरेको छ, उनले भने ।"
नेपालसँगको सम्बन्धमा कसैलाई जवाफ दिनु पर्दैन,"भारतीय विदेशमन्त्री एस जयशंकरले नेपालसँगको सम्बन्धमा भारतले कसैलाई जवाफ दिनु नपर्ने बताएका छन् । साथै नेपालमा उत्तरी छिमेकी चीनले विकास गर्ने पूर्वाधार योजनाहरूप्रति भारतको कुनै चिन्ता एवं चासो नभएको उनको टिप्पणी छ । जर्मनीबाट प्रकाशन हुने साप्ताहिक पत्रिका डेर स्पिगललाई दिएको अन्तर्वार्तामा जयशंकरले विगतमा दक्षिण एसियामा क्षेत्रीय भावना कम हुनुमा भारतको कमजोरी रहेको समेत उल्लेख गरेका छन् । पछिल्ला पाँच वर्षमा ती कमजोरी सुधार्न सक्दो प्रयास गरिरहेको उनले दाबी गरे । डेर स्पिगलका भारतस्थित संवाददाता लाउरा होफ्लिन्गरसितको अन्तर्वार्तामा उनले भारतले विगतदेखि नै नेपाल, बंगलादेशलगायत दक्षिण एसियाली मुलुकमा लगानी गर्दै आएको र त्यो कुनै अन्य मुलुक (चीन) लाई जवाफ दिन नभएको प्रस्ट्याएका छन् । हामीले चीनको प्रभावलाई जवाफ दिनु छैन । एकछिनका लागि चीनलाई बिर्सिदिने हो पनि हामी अहिलेको जस्तै नेपाल, बंगलादेश वा श्रीलंकामा लगानी गरिरहने नै छौं, उनले भने । चीनले भारतको सीमासम्म पुग्ने नयाँ हिमालय सीमापार रेलमार्गलगायत पूर्वाधार नेपालमा निर्माण गर्ने योजना अघि बढाए पनि त्यसमा भारतको कुनै सरोकार नरहेको उनले बताए । जयशंकरले त्यस्तो भने पनि प्रस्तावित केरुङकाठमाडौं रेलमार्गलाई लिएर दिल्लीमा बढी नै चासो लिइएको पाइन्छ । चिनियाँ राष्ट्रपति सी चिनफिङले हालै गरेको नेपाल भ्रमणका क्रममा रेलमार्गको विस्तृत परियोजना प्रतिवेदन (डीपीआर) का लागि सम्झौता गरिएको थियो ।भारतले पनि त्यसको जवाफमा रक्सौलकाठमाडौं जोड्ने रेलमार्ग निर्माण गर्न अध्ययन अघि बढाएको छ । उक्त रेलमार्गमा भारतले सम्भाव्यता अध्ययन सकेर विस्तृत परियोजना प्रतिवेदनका लागि सम्झौता गर्न गृहकार्य जारी रहेको स्रोतको भनाइ छ ।जयंशकरले अन्तर्वार्तामा नेपालभारतको जस्तो सम्बन्ध अन्य मुलुक (चीन) सँग हुन नसक्ने संकेत गरेका छन् । अहिले नेपाल र भारतबीच दुई ठाउँमा रेलसम्पर्क छ, केही वर्षभित्रै त्यो संख्या पाँच पुग्दै छ, उनले भनेका छन्, भारतर्फ नेपालको सीमा खुला छ, चीनतर्फ त्यस्तो छैन । थुप्रै नेपाली भारतमा कामका लागि आउँछन् । यस्ता कुराको कसरी तुलना हुन्छ ?"
सेनाकै मेडिकल कलेजमा धम्क्याएर असुली,"नेपाली सेनाद्वारा सञ्चालित स्वास्थ्य विज्ञान संस्थान (मेडिकल कलेज) ले धम्क्याएर अतिरिक्त शुल्क लिने गरेको गुनासो विद्यार्थीले गरेका छन् । एमबीबीएस अध्ययनरत विद्यार्थीसँग कलेजले मनोमानी शुल्क लिएको हो । काठमाडौंको सानोभर्याङस्थित कलेजले विद्यार्थीपिच्छे फरकफरक फी स्ट्रक्चर वितरण गरेर बढी शुल्क लिँदै आएको छ । सन् २०१७ ब्याचका विद्यार्थीबाट तोकिएको शुल्कभन्दा ४ लाख ३२ हजार रुपैयाँसम्म बढी रकम असुलेको पाइएको छ । सरकार र चिकित्सा शिक्षा अध्ययन संस्थान (आईओएम) ले तोकेको शुल्क र किस्ता प्रणालीसमेत उल्लंघन गर्दै कलेजले रकम असुल्ने गरेको एक विद्यार्थीले बताए । बढी शुल्क लिएको विषयमा बोले करिअर (भविष्य) धरापमा पारिदिन्छौं, फेल गरिदिन्छौं भनेर धम्की दिन्छन्, ती छात्रले कान्तिपुरसँग भने, जाँचमा फेल गर्ने डरले बोल्न सकेका छैनौं । अतिरिक्त शुल्कका विषयमा निजी मेडिकल कलेजहरूमा आन्दोलन चर्के पनि सेनाको मेडिकल कलेजमा त्रासका कारण विद्यार्थी बोल्न नसकेको उनले जनाए ।कान्तिपुरलाई प्राप्त उक्त मेडिकल कलेजको छुट्टाछुट्टै फी स्ट्रक्चर अनुसार नौ शीर्षकमा अतिरिक्त शुल्क लिने गरिएको छ । ल्याब फीवापत ५ वर्षमा २५ हजार, आवतजावत शुल्क ५० हजार, लाइब्रेरीआईटी शुल्क ७५ हजार, बाह्य पाठ्यक्रम फी भनेर ४० हजार, मेडिकल कभरेज शीर्षकमा २५ हजार, प्रक्रियागत शुल्क भनेर ५० हजार, मर्मतसम्भार शुल्कबापत ५० हजार र सुरक्षा शुल्क भनेर ३० हजार रुपैयाँ उठाउने गरिएको छ । कलेजले एकमुष्ट शिक्षण शुल्कबाहेक अन्य कुनै पनि शीर्षकमा शुल्क लिन नपाइने मन्त्रिपरिषद्को निर्णय छ ।कलेजले सन् २०१६ का विद्यार्थीसँग ८ लाख रुपैयाँसम्म अतिरिक्त शुल्क लिएको अर्का एक छात्राले गुनासो गरिन् । सन् २०१७ का विद्यार्थीसँग पहिलो वर्ष नै ४ लाख ३२ हजारको दरले अतिरिक्त शुल्क लिएको सेनाको कलेजले सन् २०१८ का विद्यार्थीसँग भने एक लाखमात्रै बढी शुल्क लिएको छ । सरकारले काठमाडौं उपत्यकाभित्र एमबीबीएस पढ्न २०१७ र २०१८ का लागि ३८ लाख ५० हजार शुल्क तोकेको थियो । कलेजले २०१७ ब्याचका विद्यार्थीसँग ४२ लाख ८२ हजार १ सय रुपैयाँ उठाएको थियो । २०१८ ब्याचका विद्यार्थीबाट ३९ लाख ५१ हजार रुपैयाँ लिइएको छ । कलेजले शिक्षा मन्त्रालयको निःशुल्क छात्रवृत्ति कोटामा अध्ययनरत विद्यार्थीसँग समेत आन्तरिक परीक्षा, आवतजावत, मेडिकल कभरेज, सम्बन्धन शुल्क लिइरहेको छ । सम्बन्धन शुल्क ३३ हजार ३ सय ९० रुपैयाँ, त्रिभुवन विश्वविद्यालय परीक्षा फी ७ हजार ५ सय, मेडिकल कभरेजका लागि २५ हजार, आन्तरिक र आवतजावत शुल्कबापत ५०५० हजार शुल्क तोकिएको फी स्ट्रक्चर मा उल्लेख छ । छात्रवृत्तिमा पढ्ने विद्यार्थीबाट पनि एकमुष्ट २ लाख २ हजार एक सय ९० रुपैयाँ शुल्क लिइएको एक छात्राले बताइन् । बढी पैसा लिएको विषयमा क्याम्पस प्रमुखलाई लिखित जानकारी गराएका छौं, उनले भनिन्, अहिलेसम्म कुनै चासो दिइएको छैन । यस्तै भइरहे सरकारको आग्रहअनुसार जिल्ला प्रशासन कार्यालयमा उजुरी दिने आन्तरिक तयारी गरिएको विद्यार्थीहरूले जनाए ।कलेजमा शतप्रतिशत शुल्कमा सर्वसाधारण, सेनाका परिवार र विदेशी विद्यार्थी अध्ययनरत छन् । शतप्रतिशतका साथै ८०, ६५ र ५० प्रतिशत छुटमा सेनाका परिवारका विद्यार्थी तथा शिक्षा मन्त्रालयको शतप्रतिशत छात्रवृत्तिमा गरी सात प्रकारका विद्यार्थी पढ्छन् । उनीहरूसँग सातै प्रकारको फी स्ट्रक्चर बनाएर घटीबढी अतिरिक्त शुल्क उठाउने गरिएको विद्यार्थीको गुनासो छ । एउटै शीर्षकमा पनि विद्यार्थीको प्रकारअनुसार कम बढी शुल्क लिने गरिएको छ । उक्त कलेजमा एक सय सिटमा विद्यार्थी एमबीबीएस अध्ययनरत छन् ।उक्त तहका विद्यार्थीले सरकारले तोकेको शुल्क किस्ता प्रणालीमा बुझाउने व्यवस्था छ । कलेजले उक्त किस्ता प्रणालीसमेत उल्लंघन गरेर पहिल्यै रकम लिने गरेको पाइएको छ । पहिलो किस्ता (भर्ना हुने बेला) मा ५० र त्यसपछि दोस्रो र तेस्रो वर्षको अन्त्यमा २५२५ प्रतिशत शिक्षण शुल्क बुझाउन भनिएको छ । ३८ लाख ५० हजारको ५० प्रतिशत पहिलो किस्ता १९ लाख २५ हजार तिरेर भर्ना भयौं, ती छात्रले भने, भर्ना भएको एक साता पूरा नहुँदै ४२ लाख ८२ हजारको फी स्ट्रक्चर देखाएर थप रकम मागियो ।"
सम्पत्ति शुद्धीकरण टोली नोबेलमा,"विराटनगर (कास) सम्पत्ति शुद्धीकरण अनुसन्धान विभागले नोबेल मेडिकल कलेजका पदाधिकारीको तीनपुस्ते विवरण लिएको छ । एमबीबीएस र बीडीएसलगायतका विद्यार्थीबाट सरकारले तोकेभन्दा धेरै अतिरिक्त शुल्क लिएको आरोप लागेकै बेला विभागका तीन सदस्यले आइतबार र सोमबार कलेजका सञ्चालक, उच्च तहका कर्मचारीको विवरण र परिवारको नामावलीसहित हालसम्म भर्ना भएका सबै कार्यक्रमका विद्यार्थी संख्या, शुल्कसम्बन्धी विद्यार्थी र अभिभावक तथा अन्यसँग भएका सम्झौताको प्रतिलिपि लिएका छन् ।कलेजको लेखापरीक्षण प्रतिवेदन, कलेजको आर्थिक प्रशासन सञ्चालनसम्बन्धी कानुनको प्रमाणित प्रतिलिपि पनि टोलीले लगेको सञ्चालक सुनिल शर्माले बताए । त्यसैगरी चिकित्साशास्त्र विभिन्न विधामा भर्ना भएका विद्यार्थी र परीक्षाको पाँच वर्षको विवरण, कलेजका निर्णयहरू, सम्पत्ति विवरण र अध्ययनरत तथा गएका विद्यार्थीका नामावली र शुल्कको विवरण पनि विभागको टोलीलाई उपलब्ध गराइएको शर्माले बताए । कलेज सञ्चालक शर्मा, पत्नी इन्दिरा बराल शर्मा, बाबु लोकनाथ न्यौपाने, आमा हुमादेवी, छोरा इशान, छोरी स्वयन, लेखा प्रमुख अमिर न्यौपाने, प्रशासन प्रमुख दीपेश राई, प्रबन्धक नारायण दाहाल र प्राध्यापक डिल्लीराम निरौलाको तीनपुस्ते विवरण टोलीले लगेको छ । नोबेल मेडिकल कलेजले तीन वर्षमा ३५ करोड ४७ लाख ४४ हजार १ सय १८ रुपैयाँ विद्यार्थीबाट अतिरिक्त लिएको केन्द्रको ठहर छ । त्यसैगरी सन् २०१८ मा मात्र यो कलेजले प्रतिविद्यार्थी भर्नामा ७ लाख ४५ हजार रुपैयाँ अतिरिक्त उठाएको र अन्य शीर्षकमा पनि प्रतिविद्यार्थी १७ लाख ९५ हजार ७ सय ३२ रुपैयाँ असुली गरेको र सन् २०१८ मा मात्र कलेजले ५० पेइङ विद्यार्थीबाट १२ करोड ७० लाख २६ हजार रुपैयाँ बढी उठाएको केन्द्रको प्रतिवेदन छ ।"
त्रिविबाटै नक्कली प्रमाणपत्र १,"काठमाडौं (कास) त्रिभुवन विश्वविद्यालय मातहतको परीक्षा नियन्त्रण कार्यालयबाटै मानविकी संकायअन्तर्गत स्नातक तहको नक्कली लब्धांकपत्र र चारित्रिक प्रमाणपत्र जारी भएको पाइएको छ ।अख्तियार दुरुपयोग अनुसन्धान आयोगको छानबिनका क्रममा तत्कालीन परीक्षा प्रशासन महाशाखा प्रमुख वैकुण्ठप्रसाद थपलियाले नक्कली प्रमाणपत्र जारी गरेको खुलेको हो ।आयोगका अनुसार थपलियाले गोरखापत्र संस्थानका तत्कालीन उपसम्पादक वासुदेव पोखरेललाई नक्कली प्रमाणपत्र बनाइदिएका हुन् । पोखरेल सोही प्रमाणपत्रका आधारमा संस्थानमा सेवा प्रवेश गर्नुका साथै बढुवासमेत भएका थिए । थपलियाले नक्कली शैक्षिक प्रमाणपत्र जारी गरेको र संस्थानका तत्कालीन उपसम्पादक पोखरेलले त्यसैका आधारमा सेवा प्रवेश गरी बढुवा भएको पुष्टि भएकाले दुवै जनाविरुद्ध सोमबार विशेष अदालतमा भ्रष्टाचार मुद्दा दायर गरिएको आयोगले जनाएको छ । यसैगरी अख्तियारले मालपोत कार्यालय, पर्साका तत्कालीन फाँटवाला मदनप्रसाद गुप्ताले ७७ लाख ८६ हजार ८ सय १६ रुपैयाँ भ्रष्टाचार गरेको अभियोगमा सोमबार विशेष अदालतमा मुद्दा दायर गरेको छ । छानबिनबाट गुप्ताले जग्गाको लिखित पास गर्दा लाभकर नलिएको, एउटै नम्बर राखी विभिन्न रजिस्ट्रेसन पास गरेको, लिखित रजिस्ट्रेसनमा थैली रकम घटाई करिब ७८ लाख राजस्व हिनामिना गरेको पुष्टि भएकाले उनीविरुद्ध मुद्दा दायर गरिएको अख्तियारले जनाएको छ । त्यसैगरी अख्तियारले अस्थायी प्रहरी पोस्ट, कठुधार महोत्तरीका प्रहरी सहायक निरीक्षक वृजेशप्रसाद चौधरीविरुद्ध समेत सोमबार नै भ्रष्टाचार मुद्दा दायर गरेको छ । चौधरीले भारतीय सीमा बजारबाट सामान ल्याउन सहज गरिदिने नाममा सेवाग्राहीसित घूस लिएको पुष्टि भएकाले मुद्दा दायर गरिएको अख्तियारले उल्लेख गरेको छ ।"
बलात्कारीलाई साढे ११ वर्ष कैद,"काठमाडौं (कास) बैतडीकी एक किशोरीलाई बलात्कार गर्ने दुई युवकलाई सर्वोच्च अदालतले साढे ११ वर्षका दरले कैद सजाय तोकेको छ । पक्राउ परेका सागर भट्ट र अमर अवस्थीलाई कैद सजायसँगै पीडितलाई साढे १० लाख रुपैयाँ भराउन सर्वोच्चले आदेश दिएको हो । न्यायाधीशद्वय सपना प्रधान मल्ल र हरि फुयालको इजलासले गत पुस ७ मा तत्कालीन पुनरावेदन अदालत महेन्द्रनगरको फैसला उल्टाउँदै आरोपितहरूलाई दोषी ठहर गरेको थियो । सोमबार उनीहरूमाथि सजाय निर्धारण भएको हो । घटनामा जिल्ला अदालत बैतडीले १३ वर्ष सजाय र ५० हजार क्षतिपूर्तिको फैसला गरेको थियो, जसमा बलात्कारको आरोपमा ८ वर्ष र सामूहिक बलात्कारको आरोपमा थप ५ वर्ष सजाय सुनाइएको थियो । पछि तत्कालीन पुनरावेदन अदालत महेन्द्रनगरले जिल्लाको फैसला उल्टाई आरोपितहरूलाई निर्दोष भनी फैसला गरेको थियो । एसएलसी दिन सदरमुकाम आएकी किशोरी २०६८ चैत ९ मा परीक्षाकै बेला बलात्कृत भएकी थिइन् । बलात्कारपछि नालीमा फालिएकी उनको प्रहरीले जाहेरी लिन मानेन । विद्यालयका प्राध्यापक र व्यवस्थापन समितिका अध्यक्षले जाहेरी दिए, तर प्रहरीले लिन मानेन । पछि विद्यार्थीहरूले जुलुसै निकाले र बजारै बन्द गरे । अनि मात्रै आरोपितलाई प्रहरीले पक्राउ गर्यो र मुद्दा चलायो । सागर भनिने युवक जगन्नाथ पुस्तक पसल र अमर चाँदनी फोटो स्टुडियोका सञ्चालक हुन् । जिल्लाको फैसला पुनरावेदन अदालतबाट उल्टिएपछि पीडितले कान्तिपुरमार्फत न्यायपरिषद्का अध्यक्ष तथा सदस्यहरूलाई खुलापत्र लेख्दै न्यायाधीशहरूमाथि छानबिन र सजायको माग गरेकी थिइन् । त्यतिबेला पुनरावेदन अदालत महेन्द्रनगरका न्यायाधीशहरू नरबहादुर शाही र रमेशप्रसाद राजभण्डारीले विवादास्पद फैसला गरेका थिए । शाही खराब आचरण को फरक आरोपमा केही दिनअघि मात्रै बर्खास्तको सिफारिसमा परेका थिए । राजभण्डारी भने हाल पनि उच्च अदालतमै न्यायाधीश छन् । त्यतिबेला शाही र राजभण्डारीको इजलासले पीडित किशोरीले आफूमाथि भएको घटनाको सिलसिलेवार रूपमा बयान दिन नसकेको र घटनाको अनुसन्धान नै फितलो भएको आधार देखाउँदै जिल्ला अदालतको फैसला उल्ट्याएको थियो । जब पीडित बालिकाको शरीरमा शुक्रकीट र रौंहरू फेला परेको भन्ने उल्लेख गरिएको छ । त्यसको डीएनए किन परीक्षण गरिएन, सबैभन्दा ठूलो कमजोरी यही हो, विवादमा परेका न्यायाधीश शाहीले त्यतिबेला (०७१ पुस २ गते) कान्तिपुरसँगको प्रतिक्रियामा भनेका थिए, हामी कति बयानका पछि लाग्ने ? प्रतिवादीले प्रहरीदेखि अदालतसम्म कतै कसुर स्विकारेको छैन । पुनरावेदन अदालतले फैसलामा पीडित बालिकाको भित्री वस्त्रमा वीर्य र रौंहरू भेटिए पनि त्यो प्रतिवादीको भनेर यकिन हुन नसकेको ठहर गरेको थियो । जबकि बलात्कारको घटनामा पीडितको बयान र किटानी महत्त्वपूर्ण प्रमाण मानिन्छ । पीडितको शरीर जाँचका क्रममा गुप्तांगमा चोट पुगेको अनि आँखाको तलतिर चोट लागेको प्रतिवेदन थियो ।"
दुर्घटनामा दुईको मृत्यु,रामेछाप (कास) रामेछापको दोरम्बा गाउँपालिका१ डडुवाको धारानजिकै सोमबार यात्रुबाहक जिप दुर्घटना हुँदा २ जनाको ज्यान गएको छ । मृत्यु हुनेमा दोलखाको शैलुङ गाउँपालिका८ का १० वर्षीया सुबमी श्रेष्ठ र १२ वर्षीया दिलकुमारी श्रेष्ठ छन् । दुर्घटनामा १० जनाभन्दा बढी घाइते भएका छन् । घाइतेमध्ये गम्भीर अवस्थामा रहेका ३ जनालाई उपचारका लागि काठमाडौं पठाइएको उद्धारमा संलग्न गोकर्ण श्रेष्ठले बताए । अन्य घाइतेलाई दोरम्बा स्वास्थ्य चौकीमा उपचारका लागि पठाइएको स्थानीय कुमार शेर्पाले वताए । दोलखाको झोरबाट रामेछापको दोरम्बामा पर्ने दहपातालका लागि रिजर्भमा गएको बोलेरो जिप सडकबाट करिब २ सय मिटर तल खसेको श्रेष्ठले वताए । जिल्ला प्रहरी कार्यालय रामेछापका प्रहरी नायव उपरीक्षक सन्तोषकुमार भट्टराईले दुर्घटनाको जानकारी पाउनासाथ दोरम्बा चौकीबाट प्रहरी त्यसतर्फ पठाइएको जनाए । झोरबाट छेवरका लागि ४ वटा गाडि रिजर्भ गरी आउँदै गर्दा सबैभन्दा अगाडिको गाडी खसेको थियो ।
चिकित्सक नहुँदा समस्या,(रामेछाप) : रामेछापको लिखु तामाकोसी गाउँपालिकाको खिम्ती प्राथमिक स्वास्थ्य केन्द तीन महिनादेखि चिकित्सकविहीन छ । चिकित्सक कहिले आउने हो अझै कुनै टुंगो छैन । केन्द्रमा आउने बिरामीले चिकित्सकको सेवा पाउन सकेका छैनन् । केन्द्रमा कार्यरत स्टाफ नर्स विनीता तामाङका अनुसार दरबन्दीमा रहेकी चिकित्सक गुटी झा समायोजनमा परेपछि केन्द्र चिकित्सकविहीन भएको हो । त्यसअघि करारमा रहेका अर्का चिकित्सक जीवन न्यौपानेले छोडेका थिए । चिकित्सक नहुँदा केन्द्रको सेवा प्रभावकारी हुन नसक्ने भन्दै चिकित्सकको व्यवस्थाका लागि व्यवस्थापन समितिले गत असार ३१ गते गाउँपालिकालाई चिकित्सकको व्यवस्था गर्न माग गरेको थियो । तर अहिलेसम्म गाउँपाकिलाले चिकित्सकको व्यवस्था गरेको छैन । स्वास्थ्य मन्त्रालयबाट समायोजन भएर आउने चिकित्सकको अहिलेसम्म नामावलीसमेत आएको छैन । स्वास्थ्य कार्यालय रामेछापकी प्रमुख विद्या खनालले समायोजन भएर आउने चिकित्सक नआईसकेकाले समस्या भएको बताइन् । स्थायी चिकित्सक आउन ढिलाइ भए पनि अस्थायी रूपमा प्रदेश र गाउँपालिकाले करारमा लिएर चिकित्सकको व्यवस्था गर्न सक्ने खनालको भनाइ छ । खिम्तीमा केन्द्रमा अहेव र अनमी २२ जना तथा स्टाफ नर्स र ल्याब असिस्टेन्ट ११ जनाले काम गर्दै आएका छन् । अन्य स्थानीय सरकारले आवश्यक चिकित्सक करारमा राख्दै आएका भए पनि लिखु कुनै वास्ता गरेको छैन । गाउँपालिकाका अध्यक्ष र उपाध्यक्ष फौजदारी मुद्दाको किचलोमा लागेकोले स्वास्थ्य मात्र नभै सबै काममा प्रभाव परेको स्थानीय दुर्गाबहादुर श्रेष्ठले बताए । गाउँपालिकाले चालू आर्थिक वर्षका लागि बजेट पारित गराएको छैन भने सबै योजनाका काम ठप्प छन् । गाउँपालिकामा जनप्रतिनिधिका बीच भएको द्वन्द्वले बैठकसमेत बस्न नसक्ने अवस्था छ ।
लगत राख्न सुरु,"(काठमाडौं) : चार वर्षअघिको भूकम्पपछि लथालिंग अवस्थामा रहेका सिंहदरबारका बहुमूल्य सामग्रीको लागत राख्न थालिएको छ । राष्ट्रिय पुनर्निर्माण प्राधिकरणअन्तर्गत गठित एक कार्य टोलीले जनावरहरूको टाउकोसहितका छाला, पुरानो पोसाक, खाट, क्रिस्टल र चाँदीको मोलम्बा लगाएका बुट्टेदार भाँडाकुँडालगायतका बहुमूल्य सामानको सरसफाइ गरी फोटोसहित लगत राख्न सुरु गरेको हो । तीमध्ये कपितय सामग्री राणा प्रधानमन्त्री चन्द्रशमशेरले सिकार गरेका जनावरका अंग छन् । भूकम्प गएको लामो समयसम्म पनि बेवास्था गरिएका कारण केही ऐतिहासिक तथा पुरातात्त्विक महत्त्वका सामान फुटेका छन् । मुख्य भवनको दोस्रो तलाको एक कोठामा बाघ, गोही, न्याउरी मुसा, चितुवालगायत ८ वटा जीवजन्तुका टाउ र छालासहितको आकृति छन् । त्यसैगरी, सिंहदरबारको पहिलो तलामा रहेको स्टेट हलमा युरोपबाट झिकाइका सामान छन् । उक्त हल बेलायतको बकिङ्घम राजदरबारको एक कक्षसँग मिल्दोजुल्दो गरी बनाइएको थियो । लगत राख्ने क्रममा कोठाका झुमर, बत्ती, सुनको मोलम्बा लगाइएका बुट्टेदार युरोपियन शैलीका भित्ता सफा गरिएका छन् ।धुलोले छपम्क छोपेका शाहवंशीय राजा तथा राणाकालीन प्रधानमन्त्रीका लाइफ साइज पेट्रेट तथा युरोपेली शैलीका चित्रकला, बहुमूल्य पत्थर, टेबुल कुर्सी, टीभी, टेलिफोन, घडी, फ्यान र हिटर चिटिक्क बनाइएका छन् । राष्ट्रिय पुनर्निर्माण प्राधिकरण केन्द्रीय आयोजना कार्यान्वय इकाई (भवन) का पुरातत्त्व अधिकृत काजीमान प्याकुरेलले सरसफाइ गरी विवरण तयार गर्ने काम भइरहेको बताए । दुर्लभ ऐतिहासिक सामानको महत्त्वलाई ध्यानमा राखेर उच्च प्राथमिकताका साथ कोडिङ गरी प्याकेजिङ गरिरहेका छौं, उनले भने, समयमा चासो दिन नसक्दा कतिपय किचेनका सामान फुटेका छन् ।प्याकुरेलका अनुसार स्टेट हलको जादूगर ऐना, घडी, गैंडाको खुट्टालगायत केही महत्त्वपूर्ण सामान छाउनी संग्रहालयमा प्रदर्शनमा राखिएको छ । युरोपबाट मगाइएको त्यस्तो आकृतिको घडी विश्वमै दुइटा मात्र भएको विश्वास गरिन्छ, उनले भने । युरोपेली शैलीमा बनेको दरबारको भुइँ, पहिलो र दोस्रो तलामा गरेर २४ वटा कोठा छन् । कोठाका सामानहरू अभिलेखकीरण गर्नुअघि प्रत्येक कोठाको नम्बरिङ गरेर तत्कालीन अवस्थाको फोटोग्राफी रेकर्ड पनि राखिएको छ । टोलीले हालसम्म ३ सयवटा सामानको सूची तयार पारिसकेको छ । जसमा पुराना शैलीका ताला, टाइपराइटर, फिल्टर प्लान्ट, कप, विभिन्न देवीदेवताका मूर्ति, बल्ब, हीरामोती, पन्ना, रत्न आकारका दुर्लभ सिसाका सामान, छाता, सजावटका सामानलगायत छन् । कोठा नम्बर १३ देखि १७, १९ र २० मा भएका फर्निचरका सामान, बेलायतबाट झिकाइएका झारभुमर, बत्ती, होल्डर, घडी सरसफाइ गरेर प्याकेजिङ गर्ने काम भइरहेको छ । बाँकी कोठामा गलैँचा, राणा प्रधानमन्त्रीका सिरक डस्ना, जीवजन्तुका छालालगायत सामान छन् । शाहकालीन राजा महेन्द्र, वीरेन्द्र, रानी ऐश्वर्य, चन्द्रशम्शेरलगायतका तस्बिर क्रमशः सरसफाइ गरेर सुरक्षित राखिने पुरातत्त्व अधिकृत प्याकुरेलले बताए ।लगत राख्न गठित ८ सदस्यीय कार्य टोलीमा केन्द्रीय आयोजना कार्यान्वय इकाई (भवन), पुरातत्त्व विभाग, गृह मन्त्रालय, चण्डोदल गण सिंहदरबार, संघीय सचिवालय निर्माण तथा व्यवस्थापन कार्यालय, राष्ट्रिय पुनर्निर्माण प्राधिकरण र परामर्शदाताका प्रतिनिधि छन् ।"
नयाँ भवनले विद्यार्थी दंग,"मकवानपुरको राक्सिराङ गाउँपालिका७ दामराङस्थित दामराङ आधारभूत विद्यालयको भवनको पुनर्निर्माण सकिएपछि विद्यार्थीलाई अध्ययनमा सहज भएको छ । विसं २०७२ को भूकम्पले विद्यालय भवन भत्केपछि नजिकैको विष्णुहरि चेपाङको पुरानो घर भाडामा लिएर पठनपाठनलाई निरन्तरता दिँदै आइएको थियो । राक्सिराङ गाउँपालिका, शिक्षा विकास तथा समन्वय इकाई मकवानपुरसहितको समन्वयमा जर्मनस्थित लिसा हिमालय र दिगो विकासका लागि एकता नेपाल नामक गैरसरकारी संस्थाले विद्यालय भवन पुनर्निर्माण गरेरका हुन् । २ करोड ५८ लाखको लागतमा निर्माण गरिएको नवनिर्मित भवन जर्मनीकी डानिला झारिङ, नेपाल प्रतिनिधि स्टेफन र दिगो विकासका लागि एकता नेपालका तर्फबाट अध्यक्ष अच्युतप्रसाद पौडेलले विद्यालय व्यवस्थापन समितिका अध्यक्ष तथा वडाध्यक्ष कुलबहादुर चेपाङलाई हस्तान्तरण गरेका थिए । नवनिर्मित भवनमा ८ वटा कक्षाकोठा छन् भने २ वटा व्यवस्थित शौचालय निर्माण गरिएको छ । त्यसैगरी शिशु स्याहार कक्षा पनि स्थापना गरी व्यवस्थित गएिको छ भने हरेक कक्षाकोठामा फर्निचर, ह्वाइटबोर्ड लगायतका सुविधा छन् । २ सय ६१ विद्यार्थी अध्ययनरत गर्ने विद्यालयमा ५ जना शिक्षक कार्यरत छन । तीनवटा दरबन्दीमध्ये २ जना मात्र शिक्षक कार्यरत छन । दिगो विकासका लागि एकता नेपाल नामक गैरसरकारी संस्थाले विद्यालयका लागि तीनटा शिक्षक राखिदिएको छ । संस्थाले शिक्षकको व्यवस्था नगरिदिएको भए पढाउन कठिनाइ हुन्थ्यो, प्रअ ठाकुरले भने । शिशु कक्षादेखि ७ कक्षासम्म पढाइ हुने उक्त विद्यालयमा ५ जनाबाहेक शतप्रतिशत चेपाङ समुदायका बालबालिका अध्ययन गर्छन् । उक्त गैरसरकारी संस्थाले राक्सिराङ गाउँपालिकाका ६,७ र ८ नम्वर वडामा चारवटा विद्यालय भवन निर्माण गरेर हस्तान्तरण गरिसकेको छ । एउटा निर्माणाधीन अवस्थामा छ । राक्सिराङ गाउँपालिकाको ७ नम्बर वडाको टिकेढुंगा प्राथमिक विद्यालयको भवन निर्माणाधीन अवस्था छ, कार्यक्रम संयोजक अञ्जनप्रसाद पौडेलले भने । निर्माण गरिएका विद्यालयका भवनहरू भूकम्परहित व्यवस्थित छन । चेपाङ बस्तीमा निर्माण गरिएका पाँचवटै भवनको लागत ६ करोड ७१ लाख रुपैयाँ रहेको छ । निर्माण सम्पन्न भइसकेका भवनहरू सम्बन्धित विद्यालय व्यवस्थापन समितिलाई हस्तान्तरण गरिसकेको छ । संस्थाले राक्सिराङ गाउँपालिका६ को प्रजा कल्याण प्राथमिक विद्यालय, वडा नम्बर ८ को जनज्योति आधारभूत विद्यालय, वडा नम्बर ६ को जनसेवा प्राथमिक विद्यालयको भूकम्परहित पक्की भवन निर्माण गरेर यसअघि नै हस्तान्तरण गरिसकेको गापा अध्यक्ष राजकुमार मल्लले बताए ।"
प्रदेश लोकसेवा गठन,"प्रदेश ३ मा लोकसेवा आयोग गठन भएको छ । आयोगको गठनसँगै कर्मचारी भर्ना गर्ने बाटो खुला भए पनि आयोगले यस वर्ष कर्मचारी भर्नाको निम्ति विज्ञापन गर्न पाउने अवस्था छैन । आयोगको गठन भएसँगै प्रदेशलाई आवश्यक कर्मचारी भर्ना गर्ने बाटो खुल्ने र कर्मचारीको चरम अभाव खेपिरहेको प्रदेश सरकार चुस्तदुरुस्त रूपमा सञ्चालन गर्न सहयोग पुग्ने विश्वास लिएको भए पनि तत्काल त्यो सम्भव नहुने भएको हो । लोक सेवाले एक पदका लागि वर्षमा एकपटक मात्र विज्ञापन गर्न पाउने प्रावधानअनुसार चालू आर्थिक वर्षमा संघीय सरकारले प्रदेश र स्थानीय तहका लागि आवश्यक कर्मचारीको भर्ना प्रक्रिया अन्तिम चरणमा पुर्याइएसकेको छ । संघीय सरकारले यस वर्ष प्रदेश र स्थानीय तहका लागि कर्मचारी विज्ञापन गरेर लिखित परीक्षापश्चात् अन्तरवार्ताको चरणमा पुगिसकेको छ । त्यसकारण यस वर्ष प्रदेशले कर्मचारी भर्ना प्रक्रिया अगाडि बढाउन सक्दैन, प्रदेश ३ का आन्तरिक मामिला तथा कानुन मन्त्रालयका कानुन उपसचिव बालकृष्ण निरौलाले भने । आयोग गठन भए पनि कर्मचारी भर्नाका लागि आवश्यक माग हालसम्म संकलन नभएको र प्रदेश निजामती सेवा ऐनसमेत नबनेका कारण कर्मचारीको विज्ञापन प्रक्रिया नै अगाडि बढाउन सक्ने अवस्था छैन । संघीय सरकारबाटै निजामति कर्मचारी ऐन पास भएको छैन । समितिमै छलफलको क्रममा रहेको र सभामुख नभएका कारण अझै केही समय लाग्ने देखिन्छ । संघले ऐन नबनाएसम्म प्रदेशले निजामति ऐन बनाउन सक्दैन । कर्मचारी भर्नाका लागि निजामती सेवा ऐन अनिवार्य आवश्यकता हो । उपसचिव निरौलाले कर्मचारीको तह अनुसारको सेवा सुविधा तय नहुँदासम्म कर्मचारी भर्ना गर्न नसकिने बताए । उनका अनुसार संघको प्रारम्भिक मस्यौदाका आधारमा प्रदेशले पनि निजामती ऐनको मस्यौदा तयार गरिरहेको बताए । संघबाट निजामती सेवा ऐन पास हुनासाथ हाम्रो पनि तयार हुन्छ, उनले थपे ।आयोगको सम्पर्क मन्त्रालय मुख्यमन्त्रीको कार्यालय हुने प्रदेश लोक सेवा ऐनमा व्यवस्था रहेको । आयोगले मुख्यमन्त्री कार्यालयसँगको समन्वयमा प्रदेशअन्तर्गतका कार्यालयहरूमार्फत् कर्मचारीको माग संकलन गर्ने र सोहीअनुसार उपलब्ध स्रोत र साधानका आधारमा कर्मचारी भर्ना प्रक्रिया गर्नुपर्ने ऐनमा उल्लेख गरिएको छ ।आयोगले पूर्णता पाएसँगै आवश्यक नियमावलीको मस्यौदा तयार गर्ने र पास गर्दै कार्यतालिका बनाएर अगाडि बढ्ने प्रदेशका प्रमुख सचिव तोयम रायले बताए । उनका अनुसार हाल प्रदेशअन्तर्गत करिब दुई हजार चार सय कर्मचारी रहेको र अझै करिब एक हजार ६ सय आवश्यकता रहेको र त्यो कर्मचारी आयोगमार्फत् पूर्ति हुने दाबी गरे । प्रदेशमा संघीय सरकारले तीन हजार तीन सय ४१ जना कर्मचारीको दरबन्दी तय गरे पनि प्रदेशका संरचनाहरू बढ्दै जाँदा कर्मचारीको आवश्यकता पनि थपिँदै गएको प्रमुख सचिव रायले बताए । आयोग नहुँदा प्रदेशका विभिन्न मन्त्रालयहरूले स्वयंसेवी वा करारमार्फत् आवश्यक कर्मचारीहरू विभिन्न जिल्लामा खटाइरहेका थिए । आयोग गठन भएसँगै कर्मचारी भर्नाका लागि आवश्यक बाटो खुल्यो । केही समय लागे पनि आवश्यक कर्मचारी क्रमशः पूर्ति हुँदै जानेछ । जसले गर्दा प्रदेश सरकार पनि बलियो हुन्छ, प्रमुख सचिव रायले भने । अहिले कर्मचारीको अभावमा काम गर्न गाह्रो भइरहेको उनले बताए ।अध्यक्षद्वारा पदभार ग्रहणप्रदेश ३ लोकसेवा आयोगका अध्यक्ष सुरेशमान श्रेष्ठले सोमबार पदभार सम्हालेका छन् । आयोगका अध्यक्ष श्रेष्ठलाई प्रदेश प्रमुख विष्णु प्रसाईंले पद तथा गोपनीयताको शपथ गराएका थिए । नेपाल सरकारका पूर्वसचिव सुरेशमान श्रेष्ठले पदभार सम्हालेसँगै प्रदेश लोकसेवा आयोग गठन भएको छ । प्रदेशसभाबाट गतभदौ १४ गते लोकसेवा आयोग गठनसम्बन्धी विधेयक पारित भएको थियो । प्रदेश ३ का मुख्यमन्त्री डोरमणि पौडेल संयोजकत्व रहेको सिफारिस समितिले श्रेष्ठलाई अध्यक्ष पदमा नियुक्त गर्नका लागि कात्तिक २९ गते सिफारिस गरेको थियो । आयोगका अध्यक्ष तथा सदस्यहरूका नियुक्तिका लागि सिफारिस गर्न मुख्यमन्त्री पौडेलको संयोजकत्वमा सभामुख सानुकुमार श्रेष्ठ र प्रमुख विपक्षी दलका नेता इन्द्रबहादुर बानियाँ सदस्य रहेको समितिले सिफारिस गर्ने व्यवस्थाअनुसार अध्यक्षमा श्रेष्ठलाई सिफारिस गरिएको थियो ।प्रदेश लोकसेवा आयोगका पदाधिकारीको सेवा अवधि ६ वर्ष तोकिएको छ । आयोगमा रहने अन्य दुई सदस्य भने नियुक्त गरिएको छैन । श्रेष्ठले शपथ ग्रहणसँगै आयोगको गरिमालाई कायम राखेर काम गर्ने प्रतिबद्धता जनाए । श्रेष्ठ २०४१ सालमा नेपाल सरकारको शाखा अधिकृतबाट निजामती सेवामा प्रवेश गरेका थिए । श्रेष्ठले ३२ वर्षसम्म निजामती सेवामा बिताएका छन् ।"
अब रहेन त्यस्तो घर,"इँटामाटोले जोडेर बनाइएका घर । झिँगटीको छानो । कलात्मक झ्यालढोका । भूकम्प अघिसम्म साँखुको मौलिकता यस्तै घरमा बाँचेको थियो । ०७२ सालको भूकम्पपछि साँखु पुनर्निर्माणको अन्तिम चरणमा छ तर अहिले यो ऐतिहासिक नगरीले मौलिकता गुमाइरहेको छ । रोडा, सिमेन्ट र छड प्रयोग गरेर घर निर्माण हुन थालेपछि ऐतिहासिक, सांस्कृतिक र कलात्मक महत्त्वका बस्तीले पहिचान गुमाउँदै छन् । भूकम्पबाट ढलेका भक्तपुरका अधिकांश पुराना घर आधुनिक शैलीमा ठडिएका छन् । यसका लागि पुनर्निर्माणसम्बन्धी मोडेल पनि जिम्मेवार छ । राष्ट्रिय पुनर्निर्माण प्राधिकरणले बनाएका नमुनाका आधारमा घर बनाउनुपर्ने भएपछि साँखुले स्वरूप बदलेको हो । भूकम्पबाट शंखरापुर नगरपालिकास्थित साँखुमा ८ सय ५० घर क्षतिग्रस्त भएका थिए । एक हजार घरमध्ये डेढ सय घरमा सामान्य क्षति पुग्यो । यहाँ ८३ ज्यानले ज्यान गुमाए ।नगर क्षेत्रका अधिकांश घरमा छिँडी, मटान, चोटा, बुइँगल गरी चार तलाको परम्परागत शैली प्रयोग गरिएको थियो । कलात्मक झ्याल, फराकिला बार्दली थिए । पहिले झिँगटीले छाएका घरमा जस्तापाता हालिएको छ । कलात्मक एवं सांस्कृतिक महत्त्वका झ्यालढोका लोप हुने अवस्थामा पुगेका छन् । झिँगटीका छाना छाउने झन्झटले सजिलोका लागि मानिसले जस्ता प्रयोग गर्न थालेको वर्षौंदेखि सांस्कृतिक प्रवर्द्धनमा लागेका स्थानीय संस्कृतिकर्मी प्रकाशमान श्रेष्ठले बताए । २५ वर्षअघि पिल्लर भन्ने के हो ? थाहा थिएन, अधिकांश घर झिंगटीले छाएका थिए, शंखरापुरको विगतको स्वरूप सम्झँदै उनले भने, एक झ्यालेदेखि एघार झ्याले दरबार र घर थिए, हेर्दैमा आकर्षक । काठका झ्याल बनाउन महँगो पर्ने भएकाले पनि कम लागतमा फलाम, आल्मुनियम र यूपीभीसीका झ्याल राखेर घर बनाउनुपरेको स्थानीय बताउँछन् ।प्राचीन नेपालमण्डलको एक राजनीतिक केन्द्र तथा तत्कालीन व्यापार मार्गका पमा चिनिन्थ्यो साँखु । शंखको आकारमा निर्माण गरिएको साँखुलाई पहिले शंखरापुरका नामले चिनिन्थ्यो । संस्कृतिकर्मी श्रेष्ठ साँखु आजभन्दा ३ हजार ३ सय १६ वर्षअघि विकास भएको बताउँछन् । विभिन्न विदेशी इतिहासकारले साँखुलाई ट्रेड वे टु तिब्बत तथा गेट वे टु तिब्बत भनी उल्लेख गरेका छन् । फ्रान्सेलीहरूका आँखामा साँखु रोम सहरजस्तो देखिन्छ । प्रकाशमान श्रेष्ठ सक्व ले पनि साँखु नगर कलासंस्कृतिका हिसाबले धनी भएको उल्लेख गरेका छन् । संयुक्त राष्ट्र शैक्षिक, वैज्ञानिक र सांस्कृतिक संगठन (युनेस्को) को विश्वसम्पदा सूचीको टेन्टेटिभ लिस्टमा साँखु सन् २००८ मा समावेश भएको थियो ।अब त्यस्तो घर बन्दैन१९९० सालको भूकम्पले नभत्केको घर ०७२ वैशाखमा भत्कियो, भक्तपुर नगरपालिका७ गोल्मढीका कृष्णगोपाल मचामसीले भने, करिब ६ सय वर्ष पुरानो घर क्षतिग्रस्त भयो । अब त्यस्तो घर बन्दैन । हामीले पुरानो घर बिर्सियौं । माटो, इँटा जोडाइको घर बस्नलाई सहज थियो तर इन्जिनियरले पुरानो घरलाई मान्यता नदिएकाले फलामे डन्डी र सिमेन्टकै घर बनाउन बाध्य भएको उनी बताउँछन् । राष्ट्रिय पुनर्निर्माण प्राधिकरण जिल्ला आयोजना कार्यान्वयन इकाइ अनुदान व्यवस्थापन तथा स्थानीय पूर्वाधार भक्तपुर (जीएमएएलआई) का अनुसार भक्तपुर नगरमा भूकम्पका कारण ७ हजार ६ सय ५७ घर क्षतिग्रस्त भएका थिए । एक हजार ५ सय ५२ घरको पुनर्निर्माण गरिएको छ । भूकम्पको धक्काले ढलेका अधिकांश पुराना घर आधुनिक शैलीमा बनेका छन् । हामीले मौलिकता गुमायौं, गोल्मढीकै रामहरि कक्षपतिले भने, पुनर्निर्माणमा स्थानीय ढुंगामाटोको सट्टा इँटा, सिमेन्ट र डन्डीकै प्रयोग गरेर आरसीसी घर बनेका छन् । मध्यपुर थिमिको अवस्था पनि उस्तै छ । मध्यपुर थिमि नगरमा २ हजार ३ सय ३३ घर क्षतिग्रस्त भयो, जसमध्ये ६ सय ७८ घर ठडिएका छन् । जिल्लाको चार स्थानीय तहमध्ये कम क्षति बेहोरेको मध्यपुर थिमिको बोडे, नगदेश, चपाचोलगायत क्षेत्रमा झिंगटीले छाएका पुराना घर अझै देख्न सकिन्छ तर पुनर्निर्माण गर्ने क्रममा ठडिएका घरले भने मौलिकता जोगाउन सकेनन् ।छलफल नै नगरी डिजाइनराष्ट्रिय पुनर्निर्माण प्राधिकरणका अनुसार ८ लाख २६ हजार ९ सय ३३ निजी आवास क्षतिग्रस्त भएको थियो जसमध्ये करिब ५५ प्रतिशत लाभग्राही (भूकम्पपीडित) ले अनुदान रकमबाट क्षतिग्रस्त संरचना उभ्याइसकेका छन् । यी घर सरकारले सार्वजनिक गरेको नक्सा तथा डिजाइनअनुसार बनेका छन् । सरकारबाट प्राप्त हुने अनुदान गुम्ने डरले भूकम्पपीडितले मापदण्डबमोजिम सिमेन्ट, डन्डीलगायत प्रयोग गरेर घर बनाएका छन् । अधिकांश नयाँ छत राखिएको छ । साँखु, भक्तपुर र मध्यपुर थिमि मात्र नभई भूकम्प प्रभावित अधिकांश जिल्लामा आरसीसी प्रविधिबाट घर बनाइएका छन् । प्राधिकरणले सार्वजनिक गरेको १७ प्रकारका भूकम्प प्रतिरोधी घरको नक्साअनुसार घर बनाउने लाभग्राहीमध्ये दुई र चारकोठे घर बनाउनेको संख्या बढी छ । ढुंगा र माटोका सबै घर लडे । इँटा, सिमेन्ट तथा डन्डीको प्रयोग गरी बनाइएको घर बलियो होला भन्ने सोचले सबैले आधुनिक घर बनाए, सूर्यविनायक८ नैचालका पूर्णबहादुर तामाङले भने ।सरकारले भूगर्भविद्को सल्लाहबिना ठाउँ विशेषलाई ध्यान नै नदिई भूकम्प प्रतिरोधी संरचनाका नाममा कंक्रिटलाई प्राथमिकता दिएको सरोकारवाला बताउँछन् । पूर्वशिक्षामन्त्री एवं विपत् विज्ञ गंगालाल तुलाधर भन्छन्, हिमाल, पहाड र तराई क्षेत्रमा बन्ने संरचना परिवेश विशेष हुनुपर्थ्यो, हुनुपर्छ । हाम्रा पुर्खाले भूगोल सुहाउँदो संरचना निर्माण गरेका थिए । भूकम्पपछि सरकारले पर्याप्त अध्ययन नै नगरी विज्ञ तथा सरोकारवालासँग छलफल नगरी संरचना डिजाइन लाद्ने काम गरेको उनको आरोप छ । भूकम्पअघि बनाइएका घर सुन्दर, वातावरणमैत्री र स्वस्थकर भएको तर बलियोका नाममा सरकारी तवरबाट मौलिकता हत्याउने कार्य भएको सम्पदा संरक्षणकर्मी रवीन्द्र पुरीको भनाइ छ । नेपाली वास्तुकला सबै जातजाति, ठाउँ, परिवेश, संस्कार, संस्कृति सुहाउँदो थियो, उनले भने, स्थानीय तहले चाहेको भए मौलिकता जोगाउन सकिन्थ्यो । कंक्रिटको सहर पो बनाए । स्थानीय स्रोतसाधनकै प्रयोग गरी लोड बेरिङ, वाल बेरिङ प्रविधिबाट संरचना निर्माण गर्न सकिनेमा स्थानीय तहले पहल नै नगरेको उनको भनाइ छ ।भक्तपुर नगर उपप्रमुख एवं आर्किटेक इन्जिनियर रजनी जोशी पनि भूकम्पपछिको पुनर्निर्माणप्रति सन्तुष्ट छैनन् । नगरपालिकाहरूले भूउपयोग नीतिअनुरूप नक्सा बनाएर योजनाबद्ध किसिमले बस्ती निर्माण गर्नुपर्थ्यो, उनले भनिन्, धार्मिक, सांस्कृतिक, सामाजिक, आर्थिक पक्ष, संस्कारसँग जोडिएको घर निर्माण गर्नुपर्छ तर त्यस्तो भएको छैन । मध्यपुर थिमि नगरपालिकाका प्रमुख मदनसुन्दर श्रेष्ठ पनि स्थानीय स्रोतसाधन प्रयोग गरी मौलिक घर निर्माण गर्नेतर्फ सरकारले कुनै प्रयास नै नगरेको बताउँछन् । सरकारले सुरक्षालाई मात्र ध्यान दियो । हिमाल, पहाड, तराईमा एकैखालको संरचना लाद्ने कार्य भएको छ, जुन गलत छ, उनले भने ।"
सूक्ष्म जीव संकलन केन्द्र खुल्दै,"सूक्ष्म जीवहरूको संकलन, संरक्षण, उत्पादन र पहिचान गर्ने उद्देश्यसहित नेपालमा पनि माइक्रोबियल कल्चर कलेक्सन सेन्टर (एमसीसीएस) स्थापना हुने भएको छ । नेपाल विज्ञान तथा प्रविधि प्राज्ञ प्रतिष्ठान (नास्ट) ले सेन्टर स्थापनाको तयारी थालिसकेको छ । सेन्टरमा राखिने जीवाणुको स्ट्रेन संकलन थालिएको नास्टकी विज्ञान संकाय प्रमुख जयश्री सिजापतीले बताइन् । स्ट्रेन सूक्ष्म जीवको नमुना हो । सेन्टर सञ्चालन हुँदा नेपालमा जीवाणुहरूको पनि डाटाबेस बन्ने नास्टले जनाएको छ । यिनै डाटाको आधारमा विद्यार्थी तथा अनुसन्धातालाई जानकारी दिने र लिने काम हुन्छ । मुलुकका विभिन्न संस्थाबाट स्ट्रेन संकलन गरेर डाटा तयार गर्ने नास्टको तयारी छ । यस्ता जीवाणु इन्जाइम, इन्सुलिन, प्रोटिन, जैविक मल उत्पादन, उद्योग र औषधि निर्माणमा एजेन्ट का रूपमा प्रयोग हुन्छन् । औद्योगिक, औषधि, कृषि, खाद्यलगायत अध्ययनअनुसन्धानमा पनि प्रयोग हुन्छन् । आँखाले देख्न नसकिने सूक्ष्म जीवाणुलाई जैविक विविधताका रूपमा पनि लिइन्छ । यस्ता जीवाणुबारे नेपालमा अनुसन्धान कम भएको छ । नेपालमा जीवाणुसम्बन्धी गरिने अनुसन्धानमा सेन्टर बुहुउपयोगी हुने नास्टकी मोलेक्युलर बायोटेक्नोलोजी शाखाकी प्रमुख ज्योति महर्जनले बताइन् । नेपालमा औषधि, औद्योगिक, कृषि, खाद्यलगायत क्षेत्रमा पनि यस्ता जीवाणु प्रयोग हुने गरेको उनको भनाइ छ । नास्ट परिसरमा भौतिक संरचना बनाउने वा रिसर्च ल्याबको कुनै एक कोठामा सेन्टर सञ्चालन गर्ने भन्ने विषयमा छलफल भइरहेको सिजापतीले बताइन् । सेन्टरका लागि इन्क्युबेटर र फ्रिज आवश्यक हुन्छ, उनले भनिन्, चालू आर्थिक वर्षमा सेन्टरका लागि १५ लाख बजेट विनियोजन भएको छ । यो रकमबाट लिक्विड नाइट्रोजन फ्रिजर किन्छौं ।अहिले विद्यार्थीले सूक्ष्म जीवसम्बन्धी अनुसन्धान गर्दा उसले बनाएको स्ट्रेन सम्बन्धित संस्थालाई बुझाउनुपर्छ । स्ट्रेनमा जीवका जेनेटिक भेरियन्ट वा उपप्रकार हुन्छन् । यसलाई नमुनाका रूपमा लिइन्छ । यसबाट उक्त जीवको वंशाणु संरक्षणका साथै यसबाट सोही प्रकारको जीव उत्पादन गर्न सकिन्छ । यसलाई एउटा निश्चित तापक्रम भएको फ्रिजमा सुरक्षित गरी राखिन्छ । यी सूक्ष्म जीवलाई ग्लिसिरोल लगायत अन्य रासायनिक घोलमा मिसाएर पेट्री डिस्क मा राखिन्छ । प्रयोगशाला सानो भएर यसलाई बढाउने तयारी भइरहेको नास्टले जनाएको छ । अहिलेसम्म २ सय वटा स्ट्रेन संरक्षण गरिएको महर्जनले जानकारी दिइन् । तीमध्ये २५ प्रतिशतको पहिचान भइसकेको छ । अधिकांश ब्याक्टेरिया रहेको उनले सुनाइन् । पहिचान भएकालाई कोडिङ गर्ने काम भइरहेको उनको भनाइ छ । नेपालमा सूक्ष्म जीवको राम्रोसँग अभिलेखीकरण गरिएको छैन । स्ट्रेनलाई जीव चिन्ने सूचकका रूपमा सुरक्षित गरेर राखिएको हुन्छ । थेसिस गर्ने विद्यार्थीले तिनै संरक्षित स्ट्रेन प्रयोग गर्छन् । रिफरेन्सका रूपमा प्रयोग हुने स्ट्रेन नेपालमै उपलब्ध भए अनुसन्धानात्मक कार्यमा टेवा पुग्ने माइक्रोबायोलोजिस्ट एवं उपप्राध्यापक मिलन उप्रेतीले बताए ।"
असमावेशी दलहरू,"लामो राजनीतिक जागरण र आन्दोलनको प्रतिफलस्वरूप मुलुकको मुहार समावेशी बन्दै जाँदा पनि यसकै लागि लडेका राजनीतिक दलहरू भने अझै असमावेशी नै छन् । खासगरी राज्यका निकायहरूमा महिलाको समानुपातिक समावेशी प्रतिनिधित्व जुन रूपमा उत्साहजनक छ, त्यही झल्को दलहरूमा भने पाइँदैन, उनीहरूको उपल्ला पदमा त महिला छँदै छैनन् भने पनि हुन्छ । महिला नेतृत्वको प्रणालीबद्ध र दिगो विकासका लागि राजनीतिक दलहरू आफैं पनि समावेशी बन्नुपर्ने हुन्छ । दलका विभिन्न तहमा समावेशी प्रतिनिधित्व सुनिश्चित हुँदा मात्रै महिलामा प्रतिस्पर्धी क्षमताको उचित विकास हुन सक्छ । अनि मात्रै उनीहरू दलको नेतृत्वमा स्वाभाविक रूपमा स्थापित हुन सक्छन् र राज्यका निकायहरूमा गराइएको महिला प्रतिनिधित्व पनि सार्थक बन्न पुग्छ । राजनीतिक जागरणमा महिलाको भूमिका र उपस्थितिका हिसाबले नेपालको इतिहास विश्वमै गौरवमय छ । छ दशकअघि नै द्वारिकादेवी ठकुरानी सांसद निर्वाचित भएर मुलुककै पहिलो मन्त्री (सहायक) बनेका बेला विश्वका कति मुलुक महिला मताधिकारकै लागि संघर्षरत थिए । स्विट्जरल्यान्डमै पनि अर्को दशक मात्रै संघीय निर्वाचनमा महिलाले मताधिकार पाएका थिए । यहाँ भने समयसमयका राजनीतिक उपलब्धिहरूले नेपाली महिलालाई फैलने अवसर दिइरहे, राज्यमा उनीहरूको प्रतिनिधित्व बढ्दै गयो, जसले २०६२६३ को जनआन्दोलनपश्चात् एउटा उचाइ छोयो । समावेशी मुलुकको परिकल्पनाअनुरूप नयाँ संविधानले संसद्मा ३३ प्रतिशत महिला प्रतिनिधित्वको सुनिश्चित गर्यो । फलस्वरूप, संघीय संसद् र प्रदेशसभामा समेत एकतिहाइ महिला सांसद छन्, जुन दक्षिण एसियाली देशहरूसँग लगभग अतुलनीय र विश्वमै उल्लेखनीय हो । स्थानीय तहमा पनि ४१ प्रतिशत स्थानीय जनप्रतिनिधि महिला छन् । पालिका प्रमुख र उपप्रमुखमध्ये पनि एक महिला नै छन् । यति ठूलो उपलब्धिका बाबजुद पनि दलहरूको सोच अझै पूर्ण रूपमा महिलामैत्री बनिसकेको छैन, त्यसको प्रभाव उनीहरूको आन्तरिक संरचनाहरूमा देखिन्छ । प्रमुख दलहरू नेकपा, नेपाली कांग्रेस, समाजवादी पार्टी र राष्ट्रिय जनता पार्टीको आन्तरिक संरचनामा महिला सहभागिता न्यून छ । नेकपामा नौ सदस्यीय केन्द्रीय सचिवालयमा पनि पुरुष मात्रै छन् । ४५ सदस्यीय स्थायी कमिटीमा २ जना मात्रै महिला छन् । ४ सय ४५ सदस्यीय केन्द्रीय कमिटीमा १७ प्रतिशत मात्रै महिला प्रतिनिधित्व छ । कांग्रेस पदाधिकारीमा कोषाध्यक्षबाहेक सबै पुरुष छन् । ८४ सदस्यीय केन्द्रीय समितिमा २० प्रतिशत मात्रै महिला छन् । नेकपा र कांग्रेस मात्र होइन, समावेशी राज्यको माग गर्दै स्थापित भएका नयाँ दलहरू पनि उत्तिकै असमावेशी छन् । समाजवादी पार्टीको ४ सय ३२ सदस्यीय केन्द्रीय समितिमा १२ प्रतिशत मात्र महिला छन् । राजपामा यो संख्या ७ सय ६५ सदस्यीय केन्द्रीय समितिमा १६३ प्रतिशत र १ सय २९ सदस्यीय पदाधिकारीमा १२ प्रतिशत मात्रै छ । दलहरूमा विद्यमान समावेशीपनको अभावकै नतिजा हो मन्त्रिपरिषद्देखि राज्यका कतिपय संयन्त्रमा महिलाको संख्या अझै कम छ । संविधानले नै बाध्यकारी नबनाएका ठाउँहरूमा महिलालाई विरलै र सांकेतिक रूपमा मात्रै स्थान दिइन्छ । संविधानले बाध्य तुल्याएकाले समानुपातिकमार्फत क्षतिपूर्ति गरेर संसद्मा महिला प्रतिनिधित्व ३३ प्रतिशत त पुर्याइन्छ तर प्रत्यक्ष निर्वाचनमा सकेसम्म उनीहरूलाई उम्मेदवार नै बनाइँदैन । ०७४ मा प्रतिनिधिसभाका लागि प्रत्यक्षतर्फको निर्वाचनमा देशभर झन्डै २ हजार जना चुनाव उठ्दा महिला उम्मेदवार ७४ प्रतिशत मात्रै थिए । प्रमुख दलबाट कमै मात्र महिलाले चुनावमा टिकट पाएपछि जित्नेहरू पनि थोरै हुनु स्वाभाविक थियो, १ सय ६५ क्षेत्रमध्ये ६ स्थानबाट मात्रै महिला विजयी भए ।संविधान र कानुनले दलहरू पनि राज्यका निकायजस्तै समावेशी हुनुपर्ने व्यवस्था गरेका छन् । संविधानको धारा २६९ अनुसार दलको विभिन्न तहका कार्यकारिणी समितिमा नेपालको विविधतालाई प्रतिविम्बित गर्ने गरी समावेशी प्रतिनिधित्वको व्यवस्था गरिएको हुनुपर्छ । राजनीतिक दलसम्बन्धी ऐन ०७३ को दफा १५ (४) ले दलका सबै तहको समितिमा कम्तीमा एक तिहाइ महिला सदस्य हुनुपर्ने व्यवस्था गरेको छ । तैपनि दलहरूले आफैंले बनाएको संविधानको मर्मको पालना गरेका छैनन्, कानुनको सरासर उल्लंघन गरेका छन् । अब पनि दलहरू केन्द्रदेखि गाउँ तहसम्मका आफ्ना संरचनामा महिलाको उचित प्रतिनिधित्व गराउन चुके भने उनीहरूमा सामाजिक संरचनाबमोजिम पुरुषवादी चिन्तनको धङधङी नसकिएको प्रमाणित हुनेछ । आफ्नै संरचनामा आमूल सुधार नगरेसम्म उनीहरू वास्तविक रूपमा मुलुकको परिवर्तनको वाहक बन्न सक्ने छैनन् । संविधानले परिकल्पना गरेको समावेशी राज्यलाई मूर्त रूप दिनका लागि प्रारम्भिक सर्त नै दलहरू आफैं समावेशी हुनु हो । तसर्थ दलहरूले विभिन्न तहका आफ्ना संरचनामा महिला र अन्य समुदायहरूलाई समावेशी ढंगले समेटेर नेतृत्वमा अघि बढाउनैपर्छ ।"
प्रतिक्रियावादी राष्ट्रवादको झुकाव,"वि षयको सुरुआत एउटा आधारभूत प्रस्थापनाबाटै गरौं । मान्छेले मान्छेकै अरू समूहबाट सुरक्षित रहेर आजीविका सजिलो बनाउने विधि खोज्ने क्रममा राज्य र राष्ट्रहरू बनाएका हुन् । मान्छेको आफ्नै चरित्र, नैतिकता र असलखराब भनिएका विषय त समय अनुसार सधैं फेरिइरहेकै छन् भने, राष्ट्रको चरित्र त्यसै पनि फेरिने नै भयो । राष्ट्रको चरित्र फेरिंँदा अन्तर्राष्ट्रिय राजनीतिको चरित्र फेरिनु पनि स्वाभाविकै भइहाल्यो । विश्वराजनीतिमा राज्यको चरित्र प्रगतिशील हुनुपर्छ भन्ने सिद्धान्त हावी भएको एउटा चरण थियो । तर मानवका यी राष्ट्र भनिने इकाइहरू फेरि अहिले आफ्नो चरित्रलाई साँघुरो र असमावेशी बनाउने दिशामा अघि बढिरहेका छन्, जुन विश्वव्यापी विशेषता बन्दै छ । विश्वव्यापी लहरको सोझो प्रभावले त होइन, तर नेपालको राष्ट्रवादको समकालीन रुझान वा झुकाव प्रगतिशील नभएर बढ्दो रूपमा प्रतिक्रियावादी हुँदै गइरहेको झन् सघन रूपमा प्रतीत भइरहेको छ, केही महिनायता ।प्रगतिशील र प्रतिक्रियावादी जस्ता दुइटा शब्दावली नेपालमा राजनीतिक नाराका रूपमा यति धेरै प्रयोग भएका छन्, यिनको प्रयोगको सन्दर्भ अलिकति प्रस्ट पारेर मात्र नेपाली राष्ट्रवादको चरित्रमा प्रवेश गर्न सजिलो हुनेछ । दुईतिहाइ जनमत प्रगतिशील भएको मुलुकमा राष्ट्रवादको विकास कसरी अप्रगतिशील हुँदै छ भन्ने प्रश्नको जवाफ भने सरल छ । यस लेखमा प्रयुक्त प्रगतिशील शब्द वामपन्थी प्रगतिशीलतासँग मात्र सन्दर्भित छैन । नेपालसहित संसारमै वामपन्थी त खालखालकै छन् । खाँटी प्रगतिशीलदेखि उग्र कट्टरपन्थीसम्म । तसर्थ प्रगतिशीलको अर्थ मूल्यमान्यतामा प्रगतिउन्मुखका रूपमा बुझ्नुपर्छ, वामपन्थी सीमाको प्रगतिशीलताबाट निस्केर । र, प्रतिक्रियावादी भन्नाले कुनै राजनीतिक समूहले आफ्नो स्वार्थ अनुसार बेलाबेला फलाक्ने अर्थमा होइन, एउटा सामाजिक प्रगति हासिल गरेको अवस्थाप्रति असन्तुष्ट भएर त्यसमा प्रतिक्रिया जनाउँदै पुरानै अवस्थामा फर्कन चाहने समूह वा प्रवृत्तिलाई बुझ्नुपर्ने हुन्छ ।यस हिसाबमा, नेपालको राजनीति अहिले दोस्रो जनआन्दोलन, मधेस आन्दोलन, जनजाति आन्दोलन आदि हुँदै शान्ति प्रक्रिया र संविधानसभाका बहसद्वारा संस्थागत गर्न खोजिएको प्रगतिशीलताप्रति प्रतिक्रिया जनाउने प्रतिक्रियावादी चरणमा छ । र, त्यो प्रतिक्रियावादको पहिलो प्राथमिकता नेपालको राष्ट्रियताको चरित्र कसरी परिभाषित गर्ने भन्नेतर्फ उन्मुख छ । यो विषय प्राज्ञिक अध्ययनका लागि जति महत्त्वपूर्ण र रोचक छ, यस्तो वर्चस्वशाली हुँदै गरेको भाष्यले देशको भविष्यको दशा र दिशा कस्तो तय गर्ला भन्ने कुरा फेरि त्यति नै विडम्बनापूर्ण छ । र अर्को रोचक पक्ष के छ भने, स्वभावैले दक्षिणपन्थी हुने यो प्रतिक्रियावादी राष्ट्रवादका प्रबर्द्धकले सोच्ने गर्छन् ब्रह्माण्डमा पहिले राष्ट्र जन्मेका हुन् र त्यसपछि मात्रै मान्छे । सत्य भन्दा अगाडि राष्ट्र आउँछ (नेसन प्रिसिड्स एसेन्स) भनेजस्तो । अर्थात्, मान्छेको जन्मको सार्थकता नै राष्ट्रको अवधारणामा अडिएको छ । नश्लीयता सुरु हुने पनि यस्तै चिन्तनस्रोतबाट हो ।अलिकति प्रवचनजस्तो सुनिए पनि, नेपालको अहिलेको राष्ट्रवादी अभिमुखीकरणको धार हेर्दा माथिको पृष्ठभूमि उजागर गर्न जरुरी नै देखिएको हो । यो पृष्ठभूमिका आधारमा अब केही ठोस उदाहरणमार्फत नेपालको राष्ट्रवादले कसरी प्रतिक्रियावादी वा प्रतिगामी रुझान लिँंदै छ भन्ने हेरौं । पहिलो, अहिलेको सशक्त राष्ट्रवादी धारले नेपालको २०४६ सालअघिको दुईतीन सय वर्षको इतिहास कुनै भगवान्ले लेखिदिएको स्क्रिप्ट अनुसार चलेको थियो भन्नेजस्तो आग्रह राख्छ । उसले इतिहासको कुनै पनि घटना र पात्रको भूमिकाबारे आलोचनात्मक टिप्पणी सुन्न चाहँदैन । त्यसो गर्दा राष्ट्रियता कमजोर हुन्छ भन्ने उसलाई लाग्छ । दोस्रो, महिलाका अधिकारसहित अन्य सीमान्तीकृत समुदायलाई अझै अधिकार पुगेको छैन भन्ने कुरा राष्ट्रियता बलियो बनाउने आधार हो भन्ने उसले स्विकार्दैन । समावेशी लोकतन्त्रमा नेपालभन्दा धेरै प्रगति गरेका थुप्रै मुलुकले खुल्लमखुल्ला भन्छन् अझै धेरै काम गर्न बाँकी छ । तर नेपालको प्रतिक्रियावादी राष्ट्रवादी धारले भन्छ यी सबैलाई यति धेरै अधिकार दिएपछि देश कमजोर हुँदैन त ? देशभित्रै, ऊ अझै पनि दिने वाला हो, अरू माग्ने वाला । जति सामाजिक खुलापन र समावेशिता बढ्यो, त्यति लोकतन्त्र र राष्ट्रियता मजबुत हुन्छ भन्ने उसलाई लाग्दैलाग्दैन ।संघीयता भनेको विदेशी षड्यन्त्र हो र यसले राष्ट्रियता कमजोर बनाउँछ भन्ने हाँगो यस धारको मुख्य अभिव्यक्ति हुनेवाला थियो, अहिलेसम्म । तर अहिलेको संघीयता केवल कागजी हो भन्नेमा अब सबै पक्ष ढुक्क भइसकेकाले त्यतातर्फको चिन्ता यतिखेर कम देखिन्छ । विगत दुई वर्षको शासकीय भाव बुझ्दा, संघीयता अहिले बढीमा एउटा थप प्रशासनिक लेअर बाहेक केही बन्न सक्ने नै देखिँदैन । त्यसैले बाँकी रहेको ऊर्जा शान्ति प्रक्रिया सुरु भएदेखि खस्किन थालेको नेपालको गरिमा र कमजोर भएको राष्ट्रियता मजबुत गर्न इतिहासतर्फ फर्कने अभीष्ट अहिलेका लागि प्रमुख भएको छ । त्यसका लागि सके त राजतन्त्र नै फर्काउन पाए हुन्थ्यो भन्ने एक थरी छन् । राजतन्त्र भन्नेबित्तिकै भगवान्का अवतार लाई सिंहासनमा विराजमान गराउन हिन्दु राज्य पनि चाहिने भइहाल्यो । त्यहाँभित्रका प्रगतिशील हरू हिन्दु राज्य ल्याएर पनि राजतन्त्र फर्काउनुपर्छ भन्ने छैन सम्म भन्छन् । राजावादी पार्टीको त के कुरा गर्नु ! नेपालको लोकतान्त्रिक प्रतिपक्षको आगामी महाधिवेशन यसैको सेरोफेरोमा सम्पन्न हुनेमा धेरै शंका छैन । पहिले राजतन्त्र आफ्नो सुरक्षाका लागि आफ्नो अस्तित्व नै राष्ट्रवादसँग जोड््थ्यो । राजतन्त्रले राष्ट्रियता बलियो बनाउँछ भन्ने महेन्द्रीय संकथनको प्रभाव अहिलेका वामपन्थी प्रगतिशीलमध्ये धेरैको अवचेतनमा अझै गाढा छ । जब त्यस्तो अवचेतनले आफ्नो विवेकको निर्माण गर्छ, तब नेपालको लोकतन्त्रको सबैभन्दा ठूलो दुस्मन राजा पनि राष्ट्रवादी देखिएर कतिपयका लागि बीपी कोइरालासँगै तुलनायोग्य पात्र पनि भइहाल्ने भए ।राष्ट्रवादको चरित्रमाथि चर्चा गर्नु तर त्यसका लागि विदेशी शब्द प्रयोग गर्नु त सोझै आलोचना निम्त्याउनु हो । तथापि नेपालले अहिले रुझान राखेको राष्ट्रवादलाई व्याख्या गर्ने सटिक अंग्रेजी शब्द इन्सुलर नै हो । यस्तो चरित्रले हरेक गौरवको स्रोत आफूभित्र मात्र पाउँछ । आफूलाई अरूसँग तुलना गर्नै चाहँदैन । उदाहरणका लागि, नेपाल अहिले गरिब होला त के भो ? इतिहासमा यो कम्ता वैभवशाली थियो भनेर गर्व गर्छ । ज्ञान निर्माणमा अहिले अति निम्छरो भएर के भो ? अहिले ज्ञानविज्ञानमा अगाडि भएका देश अस्तित्वमा नहुँदै हाम्रोमा केके भइसकेको थियो भनेर आफूभित्रै मक्ख पर्छ । अरूले आफ्नाबारे के सोच्छन् भन्ने कुरालाई ऊ बेवास्ता गर्न चाहन्छÙ आफूलाई मन नपरेका सिद्धान्तजति सबैलाई विदेशी करार गरिदिन्छ । बुझ्न सजिलोका लागि, प्रकृति ले मानिसलाई समलिंगीका रूपमा पनि जन्म दिन्छ भन्ने कुरा उसलाई अप्राकृतिक लाग्छ । तसर्थ समावेशिताका नाममा जे पायो, त्यही विदेशी अजेन्डा बोकेको उसलाई मन पर्दैन । प्रतिक्रियावादी राष्ट्रवादले पुरुषसत्ताको चेतना जागरुक महिला स्वयंमार्फत नै यसरी बोकाउन सक्छ, हामी आइमाई लाई महिला भनाउने विदेशी षड्यन्त्र नेपाली राष्ट्रियता कमजोर पार्ने कुरा हो भन्नेजस्तो आवाज खुलेआम गुन्जिन सक्छ । शब्दको अर्थले वैधता पाउने सामाजिक प्रयोगको स्वीकार्यताबाट हो भन्ने अति साधारण भाषाशास्त्रीय सिद्धान्तसम्म उसलाई थाहा नहुन सक्छ । यदि यस्ता सिद्धान्त कतै पश्चिमा विद्वान्का अवधारणाबाट आएका रहेछन् भने त्यसलाई दुत्कार्न झनै सजिलो हुन्छ । यो इन्सुलारिटी यति रोचक हुँदो रहेछ, बनारस हिन्दु विश्वविद्यालयमा पढ्नु हार्वर्ड विश्वविद्यालयमा पढ्नुभन्दा गर्विलो विषय हो भन्ने ठानिन सक्छ । यी दुई विश्वविद्यालयको उदाहरण एउटा विम्बका रूपमा लिइएको हो, कुनैलाई होच्याउन वा चढाउन होइन । आफैभित्र मात्र वा आफ्नो सामीप्य, सभ्यता र संस्कारगत गौरवलाई मात्र हेर्ने चिन्तन कतिसम्म एन्टीइन्टेलेक्चुयालिजम तर्फ जान सक्छ भन्ने कुराको उदाहरण मात्र हो यो ।माथिको सैद्धान्तिक फ्रेम बाट हेर्दा अब सजिलै देख्न सकिन्छ, नेपालको प्रतिक्रियावादी राष्ट्रवाद कुनकुन विषयमा कसरी मुखरित हुन खोज्दै छ । राष्ट्रको चरित्र समावेशी हुनुपर्छ भन्ने मान्यता कतिलाई मन परेको रहेनछ, अब प्रस्ट हुँदै छ । आदिकवि भानुभक्तको काव्यचेतमा महिलालाई हेर्ने दृष्टिकोण त पुरातनपन्थी छ भनेर कुनै विद्यार्थीले शोधपत्र किन लेखेको भन्ने खालका प्रश्न उठ्न थालिसकेका छन् । त्यो बेलाको कुन देशको कविले प्रगतिशील चेत राखेको थियो र हाम्रा भानुभक्तबारे यस्तो प्रश्न गर्ने भन्ने धारणा त्यहाँ आइहाल्छ । किनकि भानुभक्तबारे साहित्यिक वा सैद्धान्तिक आलोचना गर्नु भनेको नेपाली भाषालाई कमजोर पार्ने विदेशी षड्यन्त्र हो । र, त्यस्तो गर्नु भनेको नेपाली राष्ट्रियता कमजोर पार्नु हो । यस्तो अन्तर्मुखी आग्रह राख्नेहरू यति कट्टरपन्थी भइसकेका हुन सक्छन्, उनीहरूलाई त्यस्तो आग्रहमाथि प्रश्न उठाउनु नै अराष्ट्रवादी लाग्न सक्छ । यस लेखले प्रतिक्रियावादी राष्ट्रवाद भनेको ठीक यही प्रवृत्तिलाई हो । दोस्रो जनआन्दोलनले दिएको जनादेशको प्रतिक्रियामा आएको प्रतिक्रियावाद यही नै हो । र, यो प्रतिक्रियावादले यतिसम्म दुस्साहस गर्छ र भन्छ कि, आन्दोलनको जनादेश नै त्यो थिएन । त्यो अर्थात् उसलाई मन नपरेको अजेन्डा । मानौं उक्त आन्दोलनको सञ्चालक नै ऊ आफू वा आफू मात्र थियो ।प्रत्येक देशको पुनर्जागरणको आफ्नै समय हुन सक्छ । नेपालले पनि आफ्नो इतिहासका गौरवशाली संस्कृति, दर्शन आदिबारे नयाँ ढंगबाट खोजविमर्श गर्नु सबै नेपालीलाई स्वतः मन पर्ने कुरा भइहाल्यो र यसले निरन्तरता पाउनुपर्छ । तर जब इतिहासको खोज वर्तमानको कुनै उपलब्धिलाई निषेध गर्ने उद्देश्यबाट परिचालित हुन्छ, त्यसलाई प्रतिक्रियावादी नै मान्नुपर्ने हुन्छ । त्यसै पनि अहिले आएर संसारभर राष्ट्रवाद नै आइसोलेसनिजम (एकाकीपन) को पर्याय बन्दै गइरहेको छ । यस्तो विश्वपरिदृश्यमा अहिलेको नेपालमा बिगबिगी भइरहेको प्रतिक्रियावादी राष्ट्रवादको नेतृत्व त्यही समूहले गरिरहेको छ, जसको इतिहासको क्रान्तिकारिता प्रतिक्रियावादी मुर्दावाद भन्ने नाराले सिञ्चित गरेको थियो ।"
सडक दुर्घटनाका तथ्यांक नै गडबड,"आइतबार प्रकाशित सडक दुर्घटना सम्बन्धी समाचार गम्भीर छ । उपलव्ध तथ्यांकका आधारमा गरिएको संख्यात्मक विश्लेषण र इन्फोग्राफिकको अध्ययत गर्दा दुर्घटनाको भयवह अवस्था बुझ्न सकिन्छ । यातायात साधनको प्रकारका आधारमा सामान्य वर्गीकरण गरेर मात्र समाधानको बाटो देखिंँदैन । त्यसलाई अझै वर्गीकृत गर्दै कुन खालका साधन बढी दुर्घटनाग्रस्त हुने गर्छन् र किन भन्ने प्रश्नको उत्तर खोज्न मद्दत पुर्याउँछ । दुर्घटनाका प्रमुख कारणको रूपमा क्षमताभन्दा बढी यात्रु राख्ने भनेर बसहरूलाई इंगित गरिए पनि सबैभन्दा ठूलो समस्या मोटरसाइकलले गरेको छ ।विज्ञको भनाइमा मर्मतसम्भार नगरेका सवारी साधन र क्षमताभन्दा बढी यात्रु बोकेकाले दुर्घटना भएको उल्लेख छ । तथ्यांकमा भने २०६ यान्त्रिक गडबडीका कारण दुर्घटना भएको र २७ क्षमताभन्दा बढी यात्रु बोकेका कारण भएको देखाइएको छ । यो समस्या हाम्रो बुझाइमा वा भोगाइमा हो कि हामीलाई उपलव्ध तथ्यांकमा हो भन्ने अर्को प्रश्न आउँछ । सडक सुरक्षा सम्बन्धी संयुक्त राष्ट्रसंघीय प्रतिवेदनहरूले नेपालमा सडक दुर्घटनाबाट ज्यान गुमाउनेको संख्या ४,६२२ (वा कमसेकम ३९२८५३१७ सम्म) हुन्छ भन्ने अनुमान गरेको छ । यी तथ्यांक तथ्यांकशास्त्रीय सूत्रको प्रयोगबाट उपलव्ध तथ्यांकमा आधारित भएर निकालिएको गणितीय हिसाब हो । यस्ता अनुमानित अंकहरू ९५ प्रतिशत सत्य हुन्छन् । नेपाल प्रहरीको तथ्यांक संकलन क्षमताको सीमितताबारे धेरै भनिरहनु पर्दैन । ट्राफिक प्रहरीको संख्यामा कमसेकम ३ गुणा वृद्धि नगरेसम्म हामीले सडकमा हुने सबै दुर्घटनाको तथ्यांक पाउन सकिन्छ भन्ने कल्पना पनि गर्न सकिन्न । यी कुरालाई उप्काएर उहाँहरूको कामको अवमूल्यन गरेको होइन कि अपूरो तथ्यांकको भरमा गरिएका जस्तोसुकै योजनाले परिणाम दिन सक्दैनन् । हामीले करिब ५ हजारको ज्यान लिने समस्यालाई २,५०० को हाराहारीमा सीमित गरेर जतिसुकै कडा लेख, तर्क वा योजना बनाए पनि समस्याको समाधान कसरी होला ? यसका लागि कि त अन्तर्राष्ट्रिय तथ्यांकलाई मान्नुपर्यो, होइन भने आफ्ना तथ्यांकलाई दह्रो बनाउनुपर्यो ।दुर्घटनाको तथ्यांक तयार पार्दा चारपांग्रे र मोटरसाइकलको मिसमास गरिएको छ । आम बुझाइमा चालक भन्नाले चारपांग्रेका चालक नै भन्ने बुझिन्छ । मोटरसाइकल चलाउने चालक हो भन्ने नै नबुझेका कारण चालक भन्नासाथ बस वा ट्रक चालक बुझ्ने र सडक दुर्घटना उनीहरूकै लापरबाहीले भएको भन्ने खालको सन्देश जान्छ । यसको समाधान मोटरसाइकल चालक भन्ने छुट्टै समूह सिर्जना गरेर चारपांग्रेका चालक बाहेक चालकको लापरबाहीको यथार्थ संख्या थाहा हुन्छ । चारपांग्रेका चालक सबै चोखा छन् र सबै मोटरसाइकल चालक लापरबाह छन् भन्ने पनि होइन । अहिले भइरहेको बहस वा छलफल विगतदेखि हुँदै अएका दुर्घटना कसरी नियन्त्रण गर्ने भन्नेमा सीमित छ । अबको पाँच वर्षमा दोब्बर हुने यातायातका साधनको संख्या, सडकको लम्बाइ, त्यसको अनुपातमा थपिँंदै जाने मृत्युको संख्याबारे कसैले सोचेकै छैन । त्यसका लागि राज्यले तयार पार्नुपर्ने संरचना र जनशक्तिबारे कहिले सोच्ने होला ? डा पुष्पराज पन्त, युनिभर्सिटी अफ द वेस्ट अफ इङल्यान्ड, ब्रिस्टल, युके"
वायुसेवा निगम कसरी सुधार्ने ?,"गत शुक्रबार प्रकाशित चार दशक पुरानो जहाज उडाएर निगम अघि बढ्दैन समाचारमा प्रतिनिधिसभाका सांसदहरूले अनियमितता नरोक्ने र चार दशक पुरानो जहाज उडाएरै बस्ने हो भने नेपाल वायुसेवा निगम कहिल्यै अगाडि नबढ्ने ठहर गरेका छन् । विभिन्न बहानामा अनियमितता नरोकिएको आरोप लगाउँदै निगमका कर्मचारीमाथि आक्रोश पोखेका छन् । उपभोक्ता हित संरक्षण समितिको छलफलमा राजनीतिक नेतृत्वलाई गुमराहमा पारेर बदनाम गराउने र निगमको सुधारभन्दा आफ्नो हितमा लाग्ने प्रवृत्तिलाई रोक्नुपर्ने बताएका छन् । समितिका सभापतिले आगामी पर्यटन वर्षको तयारी र वायुसेवा निगमले दिने सेवामा सार्वजनिक भएका गुनासाका विषयमा छलफल गरेको जानकारी गराउँदै निगमको कार्यशैली चित्तबुझ्दो नरहेको उल्लेख गरेका छन् । जहाजका सिटसमेत थोत्रा भएकोमा सांसदले बढी आक्रोश पोखेका छन् । निगमलाई भ्रष्टाचार गर्ने अखडा बनाउने हो भने कर्मचारीलाई सेतो हात्तीझैं नपाल्न पर्यटनमन्त्रीलाई आग्रह गर्दै निगम लिलाम बढाबढ गर्ने अवस्थामा पुग्नुमा त्यहाँ कार्यरत कर्मचारी दोषी भएको आरोपसमेत लगाए ।आवश्यकता नै नपरी कमिसनको मोटो रकम कुम्ल्याउन ऋण काढेरै पनि दुइटा वाइडबडी विमान खरिद गरेकाले निगम चुर्लुम्मै डुबेको हो । जसको छानबिन गर्न सार्वजनिक उपसमिति र अख्तियार दुरुपयोग अनुसन्धान आयोगको अनुसन्धान आजसम्म कता गयो कुन्नि ? त्यसकारण संसदीय उपसमितिको प्रतिवेदन बमोजिम यथाशीघ्र अनुसन्धान वाइडबडी काण्ड टुंगो लगाई दोषीको खल्तीबाट ऋण र घाटा रकम असुल गरी ऋण तिर्ने तथा प्रतिस्पर्धाबाट प्रबन्धक नियुक्ति गरेर निगरानी गरी आगाडि बढेमा मात्र वायुसेवा निगममा सुधार हुनसक्छ । गंगाराज अर्याल, पाणिनि८, अर्घाखाँची"
लोकतन्त्रका बादशाह,"सोमबार प्रकाशित आलमको धम्की समाचारले राजनीतिमा अपराधीकरण निकै बढेको छर्लंग भएको छ । निर्वाचनताका मतदातालाई आफ्नो पक्षमा मतदान गराउन अनेक प्रलोभन देखाइन्छ । प्रलोभनबाट प्रभावित नभए धम्की दिने गरिन्छ र अन्त्यमा हत्यासमेत गरिने गरिएको आशंकालाई आलम प्रकरणले पुष्टि गरेको छ । रौतहट जिल्लामा हरेक निर्वाचनताका गोली, बारुद पड्किने, बुथ कब्जा गर्ने, मतदातालाई आतंकित गर्दै मतदान स्थलसम्म पुग्न रोक्ने र सबैको मत एकलौटी हाल्ने जस्ता गलत कार्य हुँदै आएको छ । अन्यत्र शान्तिपूर्ण निर्वाचन भए पनि रौतहटमा सधैं अशान्ति हुन्थ्यो । यो मुद्दा १२ वर्षअघि संविधानसभा१ निर्वाचनताका आलमकै प्रत्यक्ष संलग्नतामा १२ जना निर्दोष नागरिकलाई जिउँदै इँटाभट्टामा लगेर जलाइएको आततायी घटना हो । जो निकै दुःखद र निन्दनीय छ ।ढिलै भए पनि पीडितले न्याय पाएका छन् । यस बीचमा छोरा खोज्ने आमाबाबुहरू मारिएका छन् । आलमले आफू निर्दोष सावित हुन मरेका मान्छेका स्वास्नी, छोराछोरीलाई धम्की दिएर निवेदन फेर्न वा बयान फेर्नसमेत कसरत गरे, तर त्यो षडयन्त्र छिनभर पनि टिक्न सकेन । सर्वोच्च अदालतको आदेश अनुसार अनुसन्धानका निम्ति पक्राउ गर्ने प्रहरी प्रमुखसम्मलाई जागिर खाइदिन्छु, रौतहटमा आगो बाल्छु भन्दै धम्की दिनुले पनि आलम कति अपराधी हुन् भन्ने प्रमाण जुटेको छ । यज्ञराज न्यौपाने, पेप्सिकोला, काठमाडौंबम विस्फोटका घाइतेलाई जिउँदै इँटाभट्टामा हालेर मारेको आरोपमा पुर्पक्षका लागि जेल चलान भएका पूर्वमन्त्री एवं कांग्रेस सांसद मोहम्मद आफताव आलमले सुरक्षा प्रशासनमाथि नै आँच आउनेगरी रौतहट जिल्लामा आगो लागाउने र मानिस मार्ने धम्की दिएको अडियोभिडियो भएको समाचार सार्वजनिक भएको छ । यसको कारण फितलो कानुन नै हो । जिउँदै मानिसलाई आगोमा हालेर जलाउनेलाई यो धर्तीमा स्वास फेरेर हिँडिरहने छुट थिएन । राजनीतिक दलकै संरक्षणको आडमा १२ वर्षसम्म उनले स्वस्फुर्त रूपमा राजनीतिमा भाग लिइरहे । उक्त आपराधिक घटनापछि पनि उनी पटकपटक सांसद बन्न सफल भए । हएउटा प्रकरणमा कारागार चलान भएका उनलाई गालीगलौजको अर्को मुद्दा पनि लाग्नुपर्ने हो । आलमलाई कारागार चलानसँगै वकिल र न्यायाधीशहरूले जिल्लै छाडेर राजधानी आउनुपर्ने कारण किन ? मान्छे मार्नेलाई जेल पठाउने फैसला सुनाउने न्यायाधीशले अपराध गरेका हुन् र ? किन यस्तो भइरहेछ ? किनिक, यी आफूलाई लोकतन्त्रका बादशाह नै ठान्छन् । सुजन देवकोटा, पालुङटार४, गोरखा"
मेरो देशको स्वास्थ्य,"तपाईं र मेरो देशको स्वास्थ्य उस्तै छ, प्रधानमन्त्रीज्यू ! तपाईं बाह्र वर्षअघि मृगौला प्रत्यारोपण गरेर जीवनयात्रामा हिँडिरहनुभएको छ ! मेरो देश पनि अरूकै अनुदान, सहयोग र रुचि अनुसार चलिरहेको छ । आम नेपाली राजनीतिक, आर्थिक, सामाजिक आदि शिराधमनीमा प्रवाहित अनेक विकृतिविसङ्गति, भ्रष्टाचारदुराचार, कमिसनतन्त्र जस्ता विषाक्तताका कारण कष्टमा छौं र यसको शुद्धीकरणका लागि डायलसिस खोजिरहेका छौं । बिरामीको कहिले हत्केला सुन्निन्छ, कहिले छाती दुख्छ त कहिले मुटु चस्कन्छ । इतिहासमा नालापानी र सतलजमा दुखेको मेरो देश अझै मेचीमहाकालीमा दुख्छ ! कहिले कालापानीमा दुख्छ भने कहिले सुस्ता अनि लिपुलेकमा चस्किरहन्छ । नदी, बाँध अनि सिमानाका अनेक घाउ बल्झिएर उकुच नै बन्न लागेको मेरो देशको उपचार गर्ने दक्ष चिकित्सक खोइ ? मेरो देशको मस्तिष्करूपी विश्वविद्यालयलाई दलीय भागबन्डा र डन प्रवृत्तिका भाइरसले जीर्ण बनाइरहेछन् । विश्वविद्यालयहरू प्राज्ञिक थलोभन्दा राजनीतिक दल तथा तिनका भ्रातृ सङ्गठनका बाहुबलीहरूको क्रीडास्थल बनिरहेका छन् । यस्तो दीर्घ रोगको निदान खोज्ने कसले ? प्रधानमन्त्रीज्यू, तपाईंको गृहनगरमा बन्न लागेको भ्युटावरजस्तै उच्च छन् तपाईंले देखेका समृद्धिका सपनाहरू ! तर आम नेपालीले सहज रूपमा सिटामोल पाउने वातावरण बन्नुपर्ने माग राख्दै पटकपटक अनशन बसिरहने डा गोविन्द केसीको यथार्थसामु ती सपना फिका लाग्दै छन् । उच्च ओहदामा पुग्नेहरू तथा सम्पन्न वर्गका लागि त संसारका एकसेएक अस्पताल छन्, तर विकट भौगोलिकता र विपन्न आर्थिक अवस्थामा च्यापिएका असंख्य नेपाली सामान्य स्वास्थ्य सुविधाबाट पनि वञ्चित छन् । वर्षेनि असंख्य डाक्टर भए पनि ती सबै कमाउमुखी छन् । सामान्य मातृशिशु स्वास्थ्य सेवा नपाएर कैयौं आमा तथा नवजात शिशुले ज्यान गुमाइरहनुपर्ने, कुपोषण तथा शीतलहरका कारण बालावृद्धाहरू मरिरहने, छाउपडीजस्तो अन्धविश्वास र कुप्रथाबाट कैयौं महिला तथा किशोरीले पीडा भोगिरहनुपर्ने, दण्डहीनताको संस्कृतिका कारण निर्मला जस्ता बालिका, किशोरी अनि महिला यौनहिंसाको सिकार भैरहनुपर्ने, अनियन्त्रित महँगीका कारण सर्वसाधारणको खल्तीमा सधैं प्वाल परिरहने जस्ता अनेक रोगका कारण मेरो देश थला परिरहेको छ । देशको समस्याको पनि उपचार खोज्ने कि ?प्रधानमन्त्रीज्यू, तपाईं निकै आशावादी हुनुहुन्छ । यस्तै जीवनदृष्टिका कारण तपाईंले आम नेपालीका आँखामा पनि रेल र पानीजहाजका सपना सजाइदिनुभएको छ । धारामा पानी नआएर हैरान परेका नगरबासीका घरघरमा ग्यास पाइप बिछ्याइदिने आश्वासनसमेत बाँड्नुभयो । यो सुनेर हामी पनि कम आशावादी भयौं र ? पानीजहाज कार्यालय को साइनबोर्ड मात्रै देख्दा पनि गद्गद् भयौं भने, भविष्यमा नेपाली ध्वजावाहक पानीजहाज हिन्द महासागर र प्रशान्त महासागरमा तैरिरहेको देख्दा झन् कस्तो होला ! विडम्बना, हामी नेपालीले देखेको यो सपना पनि कुनै बिरामीको स्वास्थ्यजस्तै जर्जर भैसकेको छ । मेरो देशमा प्रकृतिको अपार सम्पदा छ । विकासका असंख्य सम्भावना गर्भमा हुर्काएर त्यसलाई जन्माउने उपयुक्त अवसरको खोजीमा रहेकी नेपाल आमालाई योग्य चिकित्सकको आवश्यकता छ । मेरो देशको माटोले पौरखी हातहरू पाए सुन फलाउन सक्छ, तर हामी भने आलुप्याजसम्म चर्को मूल्यमा आयात गर्छौं । उचित प्रविधि र इच्छाशक्ति पाए मेरो देशका खोलानालाले देशकै भविष्य झलमल बनाउने सामर्थ्य राख्छन् । तर दुर्भाग्य, मेरो देश वर्षौंदेखि राजनीतिक जोडघटाउमै अल्झिरहेको छ । दण्डहीनताले सिर्जिएका अनेक घाउमा दुखिरहेको छ । सशस्त्र द्वन्द्वका घाउहरू सुक्न पाएका छैनन् । महाभूकम्पका घाउ पनि पुरिन सकेका छैनन् । बरु यिनैका नाममा कैयौंका ढुकुटी भरिए होलान् ! कस्तो अनौठो रोग लागेको छ, मेरो देशलाई ! सर्वहाराहरू भव्य महलमा विराजमान भएर भुजा ज्युनार गरिरहेका छन्, आमजन भने झुप्राको झुप्रामै छन् । अझ उनीहरूलाई त दुई छाक भात खान सम्म धौधौ परेकै छ ! एउटै मेलम्चीले झन्डै पच्चीस वर्ष खाने कस्तो रोगी भएछ, मेरो देशको विकास !"
माकः फुइँ रणनीतिको सीमा,"राष्ट्रिय मुद्दालाई बिर्साउने कार्डआफ्नो सत्ताशक्तिको स्वार्थसँग देशको सिमाना साट्न सक्ने राजा वा प्रधानमन्त्री वा मन्त्रीहरूको मनमस्तिष्कमा राष्ट्र भनेको कुर्सी हो, कुर्सीको सेरोफेरोमा रहेको हित र स्वार्थ नै त्यसको सिमाना हो । उनीहरूका लागि देश, देशको सिमाना, सिमानाभित्रका जनता चाहिएको शासन र शोषण गर्नका लागि मात्रै हो, तिनको अस्तित्वप्रति मायाप्रेम सब देखावटी हो । शासन र शोषण गर्नका निम्ति कुनै भूभाग त चाहियो नै, भूभागमा बस्ने जनता पनि आवश्यक भयो नै, त्यस अर्थमा उनीहरूका लागि देश चाहिएको हो । उनीहरूले देखाउने देशप्रेम शासनका लागि आवश्यक भूभागप्रतिको मायाबाहेक अरू होइन । आफ्नो शासनको निश्चितता, निश्चिन्तता र निरन्तरताका लागि विदेशी सेनाको तैनाथीलाई बेवास्ता गरिन्छ, स्वदेशी भूभागको अतिक्रमणलाई नदेखेझैं गरिन्छ । र स्वदेशभित्र मैले, केवल मैले मात्रै देशको रक्षा गरेको डिङ हाँकिन्छ । यस अर्थमा भीमसेन थापादेखि राजा महेन्द्र र प्रधानमन्त्री ओलीसम्मका भाषा र भावमा एकरूपता देखिनु कुनै अनौठो हैन । कालापानी वा सीमा विवाद, विदेशी सैन्य तैनाथी पनि हाम्रा नयाँपुराना शासकहरूका लागि सत्तास्वार्थको हतियार मात्रै हो । सडकमा हुँदा सत्ताको भर्याङ चढ्नका लागि आन्दोलन गर्ने मुद्दा हो भने, सत्ताशक्तिको कुर्सीमा बसेपछि मुखमा लाइने हिन्दुस्तानी ताल्चा हो । कालापानीदेखि महाकालीसम्मको मुद्दामा सडक तताउने, सम्झौता गर्ने र मार्चपास गर्नेहरू पनि प्रधानमन्त्रीदेखि मन्त्रीसम्म छन्, जो कूटनीतिक संवादको सट्टा विद्यार्थी नेताको शैलीमा उत्तेजक भाषण गर्न रुचाउँछन् । त्यस्तै वर्षौ वर्षसम्म सत्तामा हुँदा चुँ नबोल्ने विपक्षी दल, त्यसका भ्रातृ संगठनसमेत सत्तापक्षसँग प्रतिस्पर्धा गर्दै छन्, जुलुस र नाराबाजी गर्नमा । कूटनीतिक संवादका लागि सरकारलाई दबाब दिनुको सट्टा भाषणबाजी र नाराबाजीमा रुचिले अतिक्रमणको समाधानभन्दा राष्ट्रवादी नेपाली मानसमाथि विजय हासिल गर्ने लक्ष्य राखेको आभास हुन्छ ।कालापानीबारे दुई दशकभन्दा अघिदेखि कलम चलाएका सुधीर शर्माको टिप्पणी घतलाग्दो छ राष्ट्रियताको मुद्दा उठ्नासाथ नेपाली जनमत जति चाँडो आवेशमा आउँछ, त्यति नै छिटो राष्ट्रिय मुद्दालाई समेत बिर्सिदिन्छ । आजभन्दा दुई सय वर्षदेखिको इतिहास हेर्दा पनि देखिन्छ, अधिकांश किसान पृष्ठभूमिबाट आएकाले हुनाले नेपाली जनतामा भूमिसँग जोडिएको राष्ट्रवाद बलियो छ । यही राष्ट्रवाद नेपाली शासकहरूका लागि आमजनता हाँक्ने र शासन गर्ने अस्त्र भएको छ । उनीहरूलाई थाहा छ सन्देह र प्रश्न नगर्ने राष्ट्रवादी जनमानसलाई भेडाबाख्रालाई जस्तै एकोहोर्याउन र डोर्याउन सकिन्छ । जल्दाबल्दा समस्याबाट जनताको ध्यान हटाउन राष्ट्रवादको कार्ड सबैभन्दा बेसी प्रभावशाली छ । हिन्दु पहाडी उच्च वर्गका पुरुषको प्रभुत्व कायम गर्ने गरी खेलिएको राष्ट्रवादी कार्डकै कारण सत्तासीन हुन सफल दुईतिहाइ सरकारका लागि आफ्ना असफलता, अकर्मण्यता र अपराध लुकाउने सुन्दर कार्पेट हुँदै छ कालापानीमा खेलिएको राष्ट्रवादी कार्ड पनि । सबैजसो मानिस कालापानीको मुद्दामा ओइरिएर लागेका कारण जल्दाबल्दा मुद्दा ओझेलमा परेका बेला ओली सरकारले भारतसँग कूटनीतिक संवाद मात्रै थाले पनि धन्यधन्य भन्नुफर्ने हालत छ हाम्रो !ट्वीटर :"
टुँडिखेलको गौरवगान,"इपोलिट्टो डेसिडेरी ती पश्चिमी दूत हुन्, जो चर्चको प्रतिनिधिका रूपमा इतिहासमा पहिलो पटक तिब्बत पुगेका थिए । सन् १७१२ मा पोर्चुगलको लिसबनबाट सुरु भएको उनको यात्रा १७२७ मा टुंगिएको थियो । उनी कश्मीर र लद्दाख भएर ल्हासा पुगे, फर्कंदा काठमाडौं भएर हिन्दुस्तानतिर लागे । त्यतिखेर उनले काठमाडौं सहरको पूर्वी किनारमा अत्यन्त ठूलो हरियो चउर देखेको फिलिप्पो द फिलिपीले सम्पादन गरेको उक्त यात्रा वर्णनको पुस्तकमा उल्लेख छ । त्यो चउर उत्तरदेखि दक्षिणसम्म करिब तीन माइल लामो र तीन सय गजभन्दा चौडा भएको उल्लेख छ । पुस्तकमा वर्णन गरिएको त्यो खुला चउर टुंँडिखेल थियो । बेलायत सरकारको आवासीय प्रतिनिधि भएर सन् १८५० तिर काठमाडौं बसेका हेनरी एम्ब्रोस वल्डफिल्डले आफ्नो पुस्तक स्केचेज फ्रम निपाल मा पनि टुँडिखेलका सम्बन्धमा समान खाले विवरण दिएका छन् । हाम्रै मुलुकभित्रका वृत्तान्त, लिखत र आख्यानहरूमा टुँडिखेलको इतिहास कान्तिपुर नगरको सभ्यताजत्तिकै प्राचीन र विशिष्ट रहेको पाउँछौं । यद्यपि यसको प्राचीनताका सन्दर्भमा कति पुराना दस्तावेज र प्रमाण छन्, अझै शोधखोजको विषय छ, तथापि लोकजीवनमा प्रचलित आख्यान अनि वंशावलीहरूका विवरण अनुसार लिच्छविकालमै टुंँडिखेल अस्तित्वमा आइसकेको थियो । अद्यापि प्रचलनमा रहेको सांस्कृतिक पर्व घोडेजात्रा लिच्छविहरूकै समयबाट टुँडिखेलमा आयोजना गरिने गरिन्थ्यो भन्ने कथन छ । अचेल नेपाली सेनाले त्यही पर्वलाई परिवर्तित रूपमा निरन्तरता दिंँदै आएको मात्र हो । वंशावली अनुसार, राजा गुणकामदेवले खड्गाकारमा दक्षिण वाग्मती किनारदेखि उत्तर ठमेलसम्म तेर्सो गरी कान्तिपुर नगर विस्तार गरेका हुन् । पूर्वमा टुकुचा र पश्चिममा विष्णुमती सीमान्त क्षेत्र थिए । प्रवेशद्वारमा क्षेत्रपालका रूपमा दक्षिणमा पचलीभैरव अनि नगरका आठ कुनामा रक्षकका रूपमा आठ शक्तिपीठ स्थापना गरिए । तीमध्ये पासिक्व अजिमा (हाल नेपाल प्रज्ञा प्रतिष्ठानबाहिर उत्तरतिर सडकको किनारस्थित) शक्तिपीठ, लुँमरी अजिमा (भद्रकाली) र सैनिक हेडक्वाटरको परिसरभित्रको फिब्व अजिमासमेत गरी तीन महत्त्वपूर्ण पीठमाझ टुँडिखेल अवस्थित छ । टुकुचाको किनारमा रहेका ती पीठ कुनै समय रैथानेहरूका दाहसंस्कार गरिने केन्द्र मात्र थिएनन्, शाक्त तथा बज्रयानीहरूले तन्त्र साधना गर्ने आराध्यस्थल पनि हुन् । यसले टुँडिखेलको इतिहास कति परसम्म रहेछ भन्ने झल्को दिन्छ । टुँडिखेलको किनारमा अवस्थित एउटा प्रमुख शक्तिपीठ हो लुँमरी (भद्रकाली), जसलाई लज्जापीठका रूपमा पनि मानिन्छ । आजपर्यन्त भद्रकाली पीठसँग सम्बन्धित पूजा र जात्रा प्रत्यक्षतः टुँडिखेलसँग गाँसिएका छन् । विशेषतः पाँहाचह्रे (घोडेजात्रा) का अवसरमा काठमाडौंमा मनाइने सांस्कृतिक पर्वको क्रममा चैते औंसीको मध्यरात टेवहाल तथा वटु टोलका दुई भद्रकालीका खट र कंकेश्वरीको अर्को खटको मिलन र चिराग साटासाट गर्ने रहस्यमय जात्रा यसै टुँडिखेलको मध्यभागमा सम्पन्न गरिन्छ । वंशावली अनुसार, लुँमरीको स्थापना कलिगत संवत् ३८२५ तिर भएको हो । काठमाडौंको सवलवहालका तान्त्रिक शाश्वतबज्रले आफ्नो ऋद्धिसिद्धिको बलबाट यो पीठ स्थापना गरेको विश्वास गरिन्छ । यी वृत्तान्तसँग टुँडिखेलको सम्बन्धलाई गाँसेर हेर्दा यसको इतिहास अझ शताब्दियौं परसम्म पुग्छ । ऐतिहासिक सामग्रीहरूमा उल्लेख गरिए अनुसार पनि राजा रत्नमल्लले स्वस्तिशान्तिको कामना गर्दै राँगोको शिर आहुति गरेर टुँडिखेलको भद्रकालीमा लक्षहोम गरेका थिए । त्यो नेसं ५९४ को घटना थियो । नेसं ६०५ देखि त भद्रकालीको बाह्रवर्षे नाच सुरु भइसकेको पाइन्छ । टुँडिखेलकै परिसरमा रहेको अर्को सांस्कृतिक धरोहर हो बज्रवीरमहाङ्कालको मन्दिर । सुन्दरानन्द बाँडाले आफ्नो पुस्तक त्रिरत्नसौन्दर्यगाथा मा यसलाई तुण्डिभैरव महाङ्काल भनी उल्लेख गरेका छन् । यसै तुण्डिभैरवको नाउँबाट टुँडिखेल नामकरण भएको हो भन्नेहरू पनि छन् । सांस्कृतिक र धार्मिक आस्थाका कुरा एकातिर छन्, अर्कातिर मूर्तिकलाका दृष्टिले टुँडिखेलको महाङ्कालको मूर्तिबारे बेग्लै कथन पनि छ । महाङ्कालको मूर्ति चम्किलो र कालो ढुङ्गाबाट बनाइएको छ, जुन स्थानीय खानीहरूमा भेटिन्न । भनिन्छ, कुनै समय टुँडिखेलको एक छेउमा आकाशबाट कुनै उल्कापात भएको थियो । त्यसै उल्कापातमा कुँदेर मूर्ति बनाइयो र हाल मन्दिर भए ठाउँ महाङ्कालका रूपमा प्रतिष्ठापित गरियो । मूर्ति बनाइसक्दा पनि उल्कापातको केही अंश बाँकी रह्यो, जुन ठूलो कालो ढुङ्गाका रूपमा अहिले पनि पुरानो बसपार्कबाट शंकरदेव क्याम्पस निस्कने बाटो महेन्द्र पुलिस क्लबको पर्खालमुनि छ, जसलाई स्थानीय बासिन्दाले भैरवका रूपमा पूजा गर्ने गर्छन् । सम्भवतः टुँडिखेलको प्रारम्भिक सीमा त्यहींसम्मै फैलिएको थियो । पछि इतिहासको मध्यकालमा स्थानीय बासिन्दाले टुँडिखेलको रेखदेखको जिम्मा गुरुमापा नामको नरभक्षकलाई दिए भन्ने किंवदन्ती पनि छ । काठमाडौंको इतुंवहालका व्यापारी केशचन्द्रले ल्हासातिरको व्यापारबाट फर्कंदै गर्दा बलवान् तथा भयंकर शारीरिक बनोटको गुरुमापालाई आफ्ना सामान बोकाउन मामाभान्जाको साइनो लाएर काठमाडौं ल्याएका थिए । तर त्यही गुरुमापा हिंस्रक बनेपछि सहरबाहिर टुँडिखेलको रखवालाका रूपमा टुँडिखेलस्थित खरीको बोटमा बस्ने बन्दोबस्त गरियो भन्ने लोकआख्यान छ । त्यसै अनुसार आजपर्यन्त इतुंवहाल र किलागलका बासिन्दाले वर्षेनि होली पूर्णिमाको दिन सिंगो राँगाको मासु र एक मुरी चामल पकाएर गुरुमापाको सम्मानमा टुँडिखेलमा चढाउने प्रचलन छ । केशचन्द्रकै जीवनको कालगणना गर्दा पनि त्यो झन्डै तीन शताब्दीभन्दा पुरानो हुन्छ । नेपाल संवत्को पाँचौं शताब्दीतिर तिरहुतका डोय शासकहरूले उपत्यकामा पटकपटक आक्रमण गरे । सामान्यतया उनीहरू लुटपाट गरेर फर्कन्थे । गोपाल राजवंशावलीमा यसबारे थुप्रै वर्णन पाइन्छ । भनिन्छ, तिनै डोयहरूले केही समय उपत्यकामा शासन पनि चलाएका थिए । तिनैले इष्टदेवी डोय माजुलाई टुँडिखेलको पश्चिमतिर (हाल वीर अस्पतालअगाडि) प्रतिष्ठापन गरे । टुँडिखेल परिसरको त्यो प्राचीन सम्पदा अहिले पनि विद्यमान छ । यस अतिरिक्त टुँडिखेलको चउरमा यत्रतत्र काठमाडौंका रैथानेहरूका देवाली पूजा गरिने देगुद्यः (कुलदेवता) का प्रस्तरमूर्तिहरू थिए । वैशाखजेठभरि विभिन्न तिथिमा टुँडिखेलमा भेला भई कुलपूजा गरेर त्यहीँ सहभोज गर्ने प्रचलन आजसम्म छ । यद्यपि टुँडिखेल अतिक्रमणले गर्दा त्यस्ता कुलदेवताका मूर्तिहरू भने अहिले लोप भइसकेका छन् । अंशु वर्माका भान्जा विभु वर्माले टुँडिखेलको पश्चिम, भोटाहिटी पस्ने छेउमा आफ्ना बाबुको सम्झनामा कलात्मक ढुङ्गेधारा निर्माण गराएका थिए । पुरिएको त्यो धारा पछि त्यहाँ भूमिगत बाटो बनाउन खन्दा भेटियो । त्यसमा संवत् ४५ मात्र उल्लेख छ । सम्भवतः टुँडिखेलवरपर भेटिएका ऐतिहासिक सामग्रीमध्ये त्यो नै सबैभन्दा प्राचीन हो । तर बजार क्षेत्रभित्र हाल भोटाहिटी टोलमा साझा बजारको भवन रहेको स्थानमा वन्ताहिती (पछि भोटाहिटी भनियो) थियो । राष्ट्रिय नाचघरनिर कुनामा प्रताप मल्लका महाअमात्य झंगलनरसिं थाकुलले पनि आकर्षक झंगल थकुहिती निर्माण गरेका थिए । पञ्चायतकालमा पुरेर त्यसमाथि आरसीटी क्लब भवन ठडाइयो । संस्कृत पाठशालाको उत्तरतिर नरदेवीका लक्ष्मीनारायण भारोले बनाएको तीनधारा अद्यापि भेटिन्छ । धरहरा निर्माणकै क्रममा त्यसको फेदमा बनाइएको सुनधारा टुँडिखेलवरपर भेटिने ढुङ्गेधाराहरूमध्ये सबभन्दा पछिल्लो निर्माण हो । विभिन्न अभिलेख अनुसार, हाल विद्युत् प्राधिकरणको भवन रहेको स्थानमा एउटा धोबीधारा थियो । हाल भृकुटीमण्डप छिर्ने पश्चिमी ढोकामुनि पनि एउटा ढुङ्गेधारा रहेको मानिसहरू सम्झन्छन् । भद्रकाली र महाङ्काल मन्दिरको पूजा प्रयोजनका लागि पनि ती मन्दिर परिसरमा एकएक ढुङ्गेधारा रहेको मानिन्छ । यसरी टुँडिखेलवरपर थुप्रै ढुङ्गेधारामा पानी झर्थे । टुँडिखेलको खुला चउर अर्को अर्थमा ती ढुङ्गेधाराहरूका लागि प्राकृतिक रूपमा पानी संकलन हुने जलाधार क्षेत्र थियो । प्रताप मल्लले रानीपोखरी बनाउँदा पनि टुँडिखेलको भौगोलिक सामीप्य र त्यो विशाल भूभाग पोखरीका लागि वर्षातको पानी संकलनको राम्रो जलाधार हुन सक्ने प्राविधिक पक्षलाई मनग्गे ध्यान पुर्याएको अनुमान गर्न सकिन्छ । उत्तरमा मानवनिर्मित रानीपोखरी अनि दक्षिणतिर प्राकृतिक रूपमा बनेको सिमसार (दशरथ रंगशाला बने ठाउँमा २०१३ सालसम्म पोखरी थियो) ओसिलो पानीमाझ विशाल टुँडिखेल उपत्यकाको एउटा आकर्षक र रमणीय भूभाग थियो । तसर्थ टुँडिखेलको महत्त्व खुला चउर अनि वातावरणीय र सौन्दर्यको कोणबाट मात्र रहेको होइन । यो वास्तवमा संस्कृति, परम्परा, रीति तथा आस्थासँग प्रत्यक्ष सम्बन्ध रहेको महत्त्वपूर्ण सम्पदा हो । टुँडिखेल हाम्रो इतिहासको एउटा जीवित साक्षी हो ।जङ्गबहादुर राणाले विश्वयुद्धका लागि गोरखाली सेनालाई कवाज खेलाएदेखि चन्द्रशमशेरले गरेको सतीप्रथा अन्त्य तथा दासप्रथा उन्मूलनको घोषणा, जुद्धशमशेरले नब्बे सालको भूकम्पका पीडितलाई राहत उपलब्ध गराउन गरेको घोषणा, राजा त्रिभुवनबाट सात सालमा गरेको प्रजातन्त्रको शाही घोषणा, चतुर्थ विश्व बौद्ध सम्मेलन, नेहरू तथा चाउ एनलाई जस्ता विदेशी राजनेतालाई गरिएको नागरिक अभिनन्दन आदि महत्त्वपूर्ण ऐतिहासिक घटनाको प्रत्यक्षदर्शी टुँडिखेलस्थित खरीको बोट थियो । तर शासकहरूको मूर्खताका कारण ती महत्त्वपूर्ण संस्कृति, सम्पदा र इतिहासका अंशहरू विलुप्त भए ।सन् १८८५ सम्म आइपुग्दा वीरशमशेरले सेनालाई टुँडिखेलछेउ बसाएर सुरु गरेको अतिक्रमण महेन्द्रको निरंकुश शासनकालमा तीव्र भयो । टुँडिखेल अतिक्रमणमा सेनाको भूमिका सबभन्दा आलोच्य छ । यसमा स्थानीय सरकार फड्के किनाराको साक्षीका रूपमा उपस्थित छ । अकुपाई टुँडिखेल का अभियन्ताहरू अहिले यसलाई पुनर्जीवन दिन लागिपरेका छन् । तर यस अभियानलाई वातावरणीय संरक्षणको सरोकार, भूबनोटको सौन्दर्यको रक्षाको कोणबाट मात्र नभई सम्पदा, संस्कृति र इतिहास संरक्षणको गम्भीर सवालका रूपमा प्रस्तुत गरिनु आवश्यक छ ।"
दिल खोलेर हाँस्छन् थारू महिला,"वनभोज खाएपछि तन्नेरीहरू डेग बजाउँदै नाच्न थाले । थारू समूहकी मुखिया (बड्गर) कमला थारूले भने एकाएक मादल छोपिन् र अलि पर गएर बजाउन थालिन् । उनले बजाउँदै गर्दा अरू पनि वरिपरि झुम्मिए । उनकै तालमा ताल मिलाउँदै नाच्न थाले । नाचसँगै उनीहरूको मुहारमा हाँसो झल्किन थाल्यो । दिल खोलेर हाँस्छे थरुनी, मज्जाले नाच्छे थरुनी, थारू लबजमा कमलाले ठट्टा गर्दै भनिन्, थारू समुदायमा महिलाको जीवनशैली बेग्लै छ । नाच्न, गाउन, हाँस्न, रमाउनसँगै काम गर्न कुनै सामाजिक छेकबार छैन ।शनिबार राप्तीसोनारी गाउँपालिकास्थित ढकेरीमा वनभोज खान आएका थारू समुदायका महिलाले आफ्नो जीवनशैली रोचक तरिकाले पस्किए । वनभोज स्थलमा अरू थुप्रै सुमदायका थिए तर परम्परागत पहिरनमा सजिएका थारूको वनभोज खाने दृश्यले सबैको मन लोभिएको थियो । बासगढी नगरपालिका५ हाउपुरका उनीहरू बर्दियाबाट वनभोज खान राप्तीसोनारी आएका थिए । तिहारमा देउसीभैलो खेलेर जम्मा भएको रकमले वनभोज खान आएको कमलाले बताइन् । उनका अनुसार वनभोज खानुले सामाजिक सद्भावना र एकअर्काबीच सामीप्यता जगाउँछ । गाउँकी मुखिया भएको नाताले उनले सबैको मनसाय बुझेर वनभोज गर्नु आवश्यक ठानेको सुनाइन् ।महिला बडगर थारू समुदायमा कमै भेटिन्छन् । उनले यो अवसर श्रीमान् बितेपछि पाएकी हुन् । दुर्घटनामा परेर कमलाका श्रीमान् पाँच वर्षअघि बिते । त्यसपछि पारिवारिक जिम्मेवारीसँगै गाउँको मुखियाको पदसमेत उनले सम्हाल्नुपर्यो । पहिलो वर्ष नेतृत्व कसरी गर्ने विषयमा सिक्न उनलाई गाह्रो भयो । त्यतिबेला गाउँका सबै आफन्तले साथ दिए । प्रत्येक वर्ष गाउँले मलाई नै मुखिया चुन्दै आएका छन्, उनी भन्छिन्, म उनीहरूको मनसायअनुसार व्यवहार गर्छु । त्यसैले मन पराउँछन् । ४५ वर्षीया उनले गाउँको भौतिक विकाससँगै सांस्कृतिक संरक्षणलाई मुख्य मुद्दामा पार्दै आएकी छन् । यसको प्रभाव वनभोजमा समेत देखिन्थ्यो । मादल बजाउन सिपालु उनी सखीहरूलाई आफ्नो संस्कृति र परम्परा कहिल्यै भुल्नु हुँदैन भन्दै सल्लाह दिन्थिन् । उनले भने जस्तै वनभोजमा सबै थारू महिला परम्परागत पोसाकमै आएका थिए ।चोलिया र लेहंगा थारू महिलाको पुर्ख्यौली पहिरन हो । पछिल्लो समय लेहंगा शब्दले भारतीय पहिरनको पहिचान दिने हुँदा उनीहरू थारू लेहंगा भन्न रुचाउँछन् । यसको विशेषता र डिजाइनसमेत पहिल्याएका छन् । वनभोजमा आएकी विपती थारूले थारू लेहंगाको डिजाइन बिलकुल फरक हुने बताइन् । एउटै फरियामा बीचका पट्टी, तल र माथि दुई रङ मिसिएको एक प्रकारको जामालाई थारू लेहंगा भनिने उनले सुनाइन् । थारू लेहंगामा दुई थरी लुगा जोड्ने पट्टी हुनैपर्छ, उनले भनिन्, अनि चोलीमा झुम्का चाहिन्छ । कहिलेकहीं यी सबै विधि पुर्याइएको लेहंगा चोलिया लगाउन गाह्रो पर्छ । त्यस्तो बेला थारू समुदायका महिलाले लेहंगा, ब्लाउज र शरीरमा लामो रुमाल बाँधेर हिंड्ने चलन छ । ५५ वर्षीया निर्मला थारूले समाज रूपान्तरणमा थारू महिला आधुनिक रहेको बताउँछिन् । महिनावारी हुँदा होस् या घरमा ससुरा र जेठाजुका अगाडि घुम्टो ओड्नेजस्ता परम्परा हटिसकेको उनले सुनाइन् ।विगतमा जेठाजुको छेउ पनि पर्न नहुने संस्कृति अहिले थारू समुदायमा निर्मूल भएको छ । महिनावारी हुँदा सफा भएर भान्सामा पकाउन जान्छु, उनी भन्छिन्, हामी कुरीति मान्दैनौं । दिनभरि मजदुरी गरेर बेलुका परिवारसँगै मीठोमसिनो खाँदै नाचगान गर्न उनलाई निकै मन पर्छ । १ सय २१ घरधुरी रहेको हाउपुर थारू गाउँमा महिलाले खेतीपाती गरेर घर धानेका छन् । यति मात्रै होइन, यहाँको सांस्कृतिक गतिविधिमा उनीहरू सधैं अब्बल छन् । उनीहरू जहाँ जान्छन्, संस्कृति र शैली सँगै हुन्छ । वनभोजमा ठूलो कसौंडीमा पकाएका परिकार मीठो गरी खान उनीहरूले रुखका पात टिपे । थालमा खानेले थालमा खाए । अलि बूढापाकाले पातमै खाए । ५७ वर्षे रामबहादुर थारूलाई भोजभतेरका बेला पातमै खान मन पर्छ । बाजेको पालादेखि पातमै खाँदै आएको छु, उनले भने, स्वाद तिख्खर लाग्छ ।"
चरिकोटमा थाङ्का र पौभा,"कुनै समय थाङ्का चित्र गुम्बाका भित्तामा सजिन्थे । बुद्ध मात्रै हैन, भृकुटीदेखि पद्मसम्भवसम्मका चित्र सजाएर नियमित पाठपूजा गरिन्थ्यो । अचेल थाङ्का चित्रको आयाम गुम्बाबाहिर पनि फराकिलो बनेको छ । अब यो घर सजाउने कला पारखीको रोजाइमा मात्रै परेको छैन, धार्मिक पर्यटन प्रवर्द्धन गर्ने गजबको माध्यम पनि बनेको छ । भारत, भुटान, चीनदेखि जापानसम्म यसको बजार फैलिएको छ भने मुलुकभित्र थुप्रै थाङ्का चित्रकलाका प्रतिभा जन्मिरहेका छन् । यस्तै प्रतिभाको खोजी गर्दै यतिबेला दोलखामा थाङ्कापौभा चित्र कार्यशाला चलिरहेको छ ।नेपाल ललितकला प्रज्ञा प्रतिष्ठानको परम्परागत शिल्पकला विभागले कार्यशालाको मेसो मिलाएको हो । प्रतिनिधिसभाका सांसद पार्वत गुरुङ र प्रदेश सांसद हिमाली गोलेले कार्याशाला उद्घाटन गरे । दुई दर्जन चित्रकार सहभागी कार्यशालामा थाङ्कासँगै पौभा शैलीका चित्रलाई पनि प्राथमिकता दिइएको छ । पौभा पनि थाङ्का जत्तिकै धार्मिक र व्यावसायिक महत्त्व बोकेको नेपाली परम्परागत कला हो । शिल्पकला विभागका प्रमुख एवं प्राज्ञ बुद्धि गुरुङका अनुसार पछिल्लो समय थाङ्का र पौभा दुवै चित्रकलाले अन्तर्राष्ट्रियस्तरमा नेपाललाई चिनाउँदै आइरहेको छ । स्थानीय प्रतिभाको खोजी र प्रोत्साहनको ध्येयले कार्यशाला गरिएको उनले बताए ।प्रतिष्ठानकै पूर्व प्राज्ञ निमा ग्याम्जो वल लामाले परम्परागत कलाका क्षेत्रमा पूर्वी एसियाका देश एकदमै अग्रपंक्तिमा रहेको र त्यसमा नेपालको इतिहासदेखि नै महत्त्वपूर्ण भूमिका रहँदै आएको बताए । यो चित्रकला नेपाल, चीन, भारत र भुटानमा मात्र बन्छ, उनले भने, तर यसको व्यापार भने अरू देशमा पनि हुन्छ । ६ दिने कार्यशाला अवधिभर प्रत्येक दिन बेलुकी सहभागी कलाकारको अनुभव र अनुभूति नामक गोष्ठी पनि भइरहेको छ । कार्यशालामा लोक चित्रकार उदयचरण श्रेष्ठ, पूर्णप्रसाद ह्योजु, मुक्तिसिंह थापा, शंकरकुमार जोशी, सुन्दर सिंख्वाल, मुक्तिसिंह थापा, न्हुच्छेकाजी बज्राचार्य, रत्नगोपाल सिंख्वाल, देवेन्द्र सिंख्वाल, रामप्रकाश श्रेष्ठ, भूमिराज चौलागाईं, पाल्साङमो लामालगायत कलाकारको सहभागिता रहेको छ ।"
हाटबजारमा देउडा,"भोक लाग्या गुण खानु चना खानु, ममफली नखानु बरु पैसा थोरै ल्याउनु रात बोजा नजानु ओछ्याउने फुलेली थरो, ओढ्ने बरकिए दुःख नमाने, शौक नलिए मेरा घरकिया । बाँकेको बैजनाथ गाउँपालिका४, बानियाँभारको पशु कृषि हाटबजार यसरी नै महिनाका दुई शनिबार देउडामय हुने गर्छ । मानिस लस्करै लाइन लाग्छन् । गोलो घेरामा मूलीले भट्याउँछन् । महिला र पुरुषले साथ दिएपछि सुरु हुन्छ देउडा नाच । यसपटक उनीहरूले देउडामार्फत् कालापानी, लिपुलेक र लिम्पियाधुरालगायत नेपाली भूभाग अतिक्रमणविरुद्ध देउडा गीतमार्फत् नै खबरदारी पनि गरे । देउडा मन पराउनेका लागि बानियाँभारमा शनिबार विशेष हुने गरेको छ । रारा, मुगु, जुम्ला, कालीकोट, जाजरकोट, दैलेख, सुर्खेतबाट तराई झरेकाहरू हरेक १५१५ दिनमा शनिबार यसरी नै भेला हुन्छन् । कहिले मायाप्रेमका त कहिले राजनीति र संस्कृतिमाथि उनीहरू गीतमार्फत् वादविवाद गर्छन् । एक लाइनमा महिलाको समूह र अर्को समूहमा पुरुषको लाइन । स्थानीय देउडा कलाकारले त्यसको अगुवाइ गर्छन् । अनि, बानियाँभार गुन्जयमान हुन्छ । जुम्लाका विष्णुकान्त आचार्य देउडाका स्थानीय कलाकार हुन् । उनी गाउँछन् र ताल परे नाच्छन् पनि । उनी आफूलाई देउडा कलाकारभन्दा देउडाको पारखी भन्न रुचाउँछन् । बाँकेमा हामीले नै देउडा सुरु गरेका हौं, उनले भने, पहाही भेगको संस्कृति जोगाउन यसो गरेका हौं । उनीहरूलाई यो हाटमेला देउडा सुन्ने सुनाउने थलो मात्रै होइन, आफन्त अनि इष्टमित्रसँग भेट गर्ने थलो पनि बनेको छ । सबै आफ्नै काम र व्यवसायमा व्यस्त छन्, जुम्ला घर भई कोहलपुरमा बस्दै गरेका लंगेश सार्कीले भने, शनिबार बिदाको दिन भएकाले सबैलाई अनुकूल हुने गरी जुराएका हौं । देउडा हाम्रो संस्कृति, हाम्रो गौरव हो, देउडा हेर्न आइपुगेका जुम्लाका लक्ष्मीकान्त आचार्यले भने, साथीभाइ भेटघाट गर्ने थलो भएको छ । देउडा कलाकारलाई मात्र होइन, देउडा मन पराउनेको पनि आकर्षण हुने गरेको छ । देउडा भनेपछि हुरुक्कै हुने रभेना३ की नन्दकली मल्ल हरेक शनिबार देउडा हेर्न छुटाउँदिनन् । मुगुमा एक गैरसरकारी संस्थामा कार्यरत उनी नेपालगन्ज आएको बेला देउडा स्थलमा पुग्छिन् । देउडा सुन्दै सुनाउँदै हुर्क्यौं, उनले भनिन्, अहिले देउडा संस्कृतिको प्रवर्द्धन गर्ने उद्देश्यले खेल्छौं । आफ्नो भेगको संस्कार बचाइराख्न पेसाकर्मी व्यवसायीले पनि साथ दिएका छन् । मेलामा व्यापारिक प्रयोजनले आउनेभन्दा पनि देउडा हेर्न आउने दर्शकको भीड लाग्ने गर्छ । जिल्लाका विभिन्न स्थानबाट सयौं मानिस देउडा हेर्न झुम्मिन्छन् । चप्परगौडी१२ का प्रकाश शाहीले युवा पुस्तामा देउडाप्रतिको आकर्षण बढाउन तथा देउडा संस्कृतिलाई सुदूरपश्चिमको पहिचानका रूपमा स्थापित गर्न देउडाको आयोजना गरिएको बताए ।उनको अनुभवमा देउडाले सुदूरपश्चिममा प्रचलित आफ्नो परम्परा, भेषभूषा र भाषा संस्कृतिको महत्त्व पनि बुझाएको छ । शनिबार पसल बन्द हुने भएकाले बैजनाथ१ का गणेश विश्वकर्मा सुदूरपश्चिम संस्कृति सुन्न र हेर्न नियमित पुग्छन् । उनले बाँकेमा पहिलोपटक देउडा सुने । कोहलपुरनेपालगन्ज जाँदा बाटोमा नै बानियाँभार पर्छ, उनले भने, यता देउडा भाका सुनेपछि नौलो लागेर हेर्न आएँ । साविकको मध्य तथा सुदूरपश्चिममा मात्र देउडा नाचिन्छ । देउडा नाचलाई मनोरञ्जनका लागि भन्दा पनि शुभसाइतका रूपमा लिइने साहित्यकार तथा प्राज्ञ सभा सदस्य हरिप्रसाद तिमिल्सिना बताए । यो सुदूरको पहिचानसँग मात्र जोडिएको छैन, उनले भने, देशको राष्ट्रिय सम्पदा पनि हो ।"
स्वप्न सुमनको म तिम्रो,"काठमाडौं (कास) यो गीत मजस्तै परीहरूको कथामा विश्वास राख्ने सबैका लागि हो, आफ्नो गीत टुबोर्ग ओपन सेसन्स् २ मा सार्वजनिक गर्दै स्वप्न सुमनले भने । उनले गीतका शब्दहरूले प्रेम भाव समेटेको बताए । टुबोर्ग ओपन सेसन्स् २ को प्रस्तुतिमा स्वप्नको सुमधुर स्वरलाई रोहित शाक्यको एरेन्जमेन्टले पनि थप निखार ल्याएको छ । गायन, गीत लेखन र वाद्यवादनमा एकसाथ चिनिएका सुमनका कभर भिडियोहरू युट्युबमा चल्न थालेपछि लोकप्रियता बढ्दै गएको हो । उनको युट्युबमा १२० हजारभन्दा बढी सब्स्क्राइबर छन् भने, इन्स्टाग्राममा १३६ हजारभन्दा बढी फलोअर्स छन् । सानैदेखि संगीतमा रुचि राख्ने काठमाडौंका सुमनले सांगीतिक यात्रा व्यावसायिक रूपमा कर्मा रेकर्डस्सँग सुरु गरेका थिए । पछि आरबिट्ररी रेकर्डिङस्सँग आबद्ध भए । आरबिट्ररी रेकर्डिङस्सँग उनले कसरी भनूँ, दी कफी सङ, म तिम्रो जस्ता हिट गीत रिलिज गरेका छन् ।२०१८ मा युट्युबमा च्यानल आरबिट्ररीमार्फत सञ्चालन भएको टुबोर्ग ओपन सेसन्स्ले अपलोड गरिएको ५१ वटा गीतहरूबाट सफलतापूर्वक १ करोडभन्दा बढी भ्युज संकलन गरेको छ र यसपटक टुबोर्ग ओपन सेसन्स्को सिजन २ सुरु भएको छ ।"
विपिनको नयाँ लुक्स,"(काठमाडौं) : ६ वर्षअघि छड्के मा सामान्य भूमिकाबाट फिल्मी यात्रा सुरु गरेका विपिन कार्की अहिलेका कुशल अभिनेतामा गनिन्छन् । रंगकर्मीदेखिको उनको अभिनय यात्रा यतिबेला सेल्फी किङ सम्म आइपुगेको छ । फिल्ममा उनी हास्य कलाकार सेल्फी किङको भूमिकामा देखिँदै छन् । सोमबार सार्वजनिक गरिएको फिल्मको फस्टलुकमा विपिन अभिनीत गोपाल दाहालको चरित्र अटाएको छ ।विशाल सापकोटाको पहिलो निर्देशन रहेको उक्त फिल्ममा विपिन जोकर गेटअपमा देखिएका छन् भने अनुहारको भावमा पीडा झल्कन्छ । हास्य कलाकारले आफ्नो पीडा लुकाएर पनि दर्शकलाई हँसाउनुपर्ने बाध्यता पर्छ । गोपालले पनि आफू रोएरै भए पनि अरूलाई हँसाउनुपर्ने हुन्छ । पोस्टरमा यही थिमलाई देखाउन खोजिएको हो, फिल्मका लेखकसमेत रहेका सापकोटाले फिल्म डार्क ड्रामामा आधारित भएको बताए ।पोस्टरसँगै फिल्मको रिलिज मिति माघ २४ निश्चित गरिएको छ । दिनेश राउत र सुभास थापाको संयुक्त निर्माण रहेको फिल्म चरित्र प्रधान रहेको बताउँदै निर्देशक सापकोटाले चरित्रलाई विपिनले पूर्णतः न्याय गरेको जिकिर गरे । भने, मैले त सेल्फी किङको चरित्रलाई सृजना गरेको थिएँ । विपिनले चरित्रको गहिराइमा पुगेर अभिनय गरेका छन् । काम गर्दै जाँदा यस्तो लाग्यो, त्यो चरित्रलाई मैले भन्दा बढी विपिनले बुझेका रहेछन् । फिल्ममा विपिनसहित लक्ष्मी बर्देवा, भुवन चन्द, अभय बराल, लोकमणि सापकोटा, सविन बाँस्तोला, कमल देवकोटा, राजेश बिसुराललगायत कलाकारको अभिनय रहेको छ भने अभिनेत्री केकी अधिकारीले विशेष भूमिकामा अभिनय गरेकी छन् । सुसन प्रजापतीको छायांकन, जीवन थापाको सम्पादन, सुवास भुसालको संगीत रहेको छ ।"
चार स्रष्टालाई म्युजिक नेपाल सम्मान,"काठमाडौं (कास) म्युजिक नेपालले नेपाली आधुनिक गीतसंगीतका क्षेत्रमा योगदान दिएका अग्रज चार व्यक्तित्वलाई म्युजिक नेपालसम्मान २०७६ प्रदान गरेको छ । छ दशकदेखि निरन्तर कालजयी गीत रचना गरेबापत गीतकारद्वय किरण खरेल र रत्नशमशेर थापा तथा साढे चार दशकदेखि नेपाली आधुनिक सङ्गीतमा साधनारत संगीतकारद्वय दीपक जंगम र शम्भुजित बाँस्कोटालाई सम्मानित गरिएको हो । वाङ्मय शताब्दी पुरुष सत्यमोहन जोशी, गीतकार एवं नारायणगोपाल संगीत कोषकी अध्यक्ष उषा शेरचन तथा म्युजिक नेपालका संस्थापक अध्यक्ष सन्तोष शर्माले सम्मानित सबैलाई जनही ५० हजार रुपैयाँ, सम्मानपत्र र ट्रफी हस्तान्तरण गरे ।"
जगमानलाई सूर्यमणि स्मृति,"पोखरा (कास) प्रज्ञा प्रतिष्ठानका उपकुलपति प्राडाजगमान गुरुङ सूर्यमणि अधिकारी स्मृति पुरस्कारबाट पुरस्कृत हुने भएका छन् । प्रतिष्ठानले पहिलो पुरस्कार यस वर्ष संस्कृति तथा इतिहासविद् गुरुङलाई प्रदान गर्ने भएको हो । पोखरामा आइतबार पत्रकार सम्मेलन गरी पुरस्कृत प्रतिभाको घोषणा गरेको हो । ५१ हजार रुपैयाँको पुरस्कार प्राडा सूर्यमणि अधिकारीको ७१ औं जन्मजयन्तीको अवसरमा मंसिर ६ गते पोखरामा प्रदान गर्ने जनाएको छ । सूर्यमणि अधिकारी स्मृति प्रतिष्ठान सदस्य प्राडा दिलबहादुर क्षत्रीको संयोजकत्वमा गठित समितिले ४ दशकदेखि अनवरत रूपमा नेपाली संस्कार र संस्कृतिको उन्नयनमा साधनारत रहेको भन्दै गुरुङलाई छनोट गरेको हो । चितवन जिल्लामै पहिलोपल्ट विद्यावारिधि हासिल गरेका प्राडा अधिकारीको निधन २०६३ मा भएको थियो । उनका इतिहास, संस्कृति, भाषा साहित्यलगायत क्षेत्रमा २ दर्जन बढी पुस्तक प्रकाशित रहेको प्रतिष्ठान संरक्षक कपिलनाथ कोइरालाले जानकारी दिए ।"
वनरक्षकतस्कर गोली हानाहान,"पर्सा (कास) जिल्लाको कोइलाभारस्थित वन क्षेत्रमा आइतबार राति काठ तस्कर र सशस्त्र वनरक्षकको गस्ती टोलीबीच गोली हानाहान भएको छ । सबडिभिजन वन कार्यालय बडनिहारबाट खटिएको टोली र तस्करको समूहबीच कोइलाभार मन्दिरको उत्तरपूर्वी क्षेत्रमा भिडन्त भएको हो । तस्कर समूहलाई घेराबन्दी गर्न खोज्दा उनीहरूले पहिले फायर गरेको सुवेदार प्रदीपप्रसाद तिमल्सेनाले जानकारी दिए । घेराबन्दीमा परेपछि उनीहरूले हामीलाई तर्साउन फायर खोले, उनले भने, त्यसपछि हामीले ३ राउन्ड फायर गर्यौं । भिरालो जमिन भएकाले उनीहरूलाई पक्रन अप्ठ्यारो भयो । उनका अनुसार तस्करको समूहमा १५१६ जना थिए । उनीहरू साइकलमा काठका गोलिया बोकेर लैजाने प्रयासमा थिए । टोलीले उनीहरूबाट ४ वटा साइकल, २ थान आरा र ४ थान गोला बरामद गरेको छ । दुवैतर्फ कोही हताहत भएका छैनन् । कोइलाभार अत्यधिक काठ तस्करी हुने वन क्षेत्रका रूपमा चर्चित छ ।"
तरुण दल नेतृत्वविहीन,"काठमाडौं (कास) कांग्रेसको भ्रातृ संस्था तरुण दल नेतृत्वविहीन बनेको छ । ०७३ मंसिर २ मा भागबन्डाका आधारमा घोषणा गरिएको कार्यसमिति विस्तार नै नभई कार्यकाल सकिएको छ । महाधिवेशनमार्फत नयाँ कार्यसमितिसमेत चयन भएको छैन ।तीन वर्षअघि पोखरामा आयोजित महाधिवेशनमा निर्वाचन रोक्न लगाएर पार्टी नेतृत्वले भागबन्डाका आधारमा चार सदस्यीय कार्यसमिति घोषणा गरेको थियो । जितजंग बस्नेतको नेतृत्वमा बनाइएको समितिमा उपाध्यक्ष उत्तम चापागाईं, महासचिव भूपेन्द्रजंग शाही र कोषाध्यक्ष विद्वान गुरुङ थिए । बस्नेत र गुरुङ पार्टी सभापति शेरबहादुर देउवानिकट, शाही वरिष्ठ नेता रामचन्द्र पौडेलनिकट र चापागार्इं पूर्वमहामन्त्री कृष्णप्रसाद सिटौलानिकट हुन् । पार्टी नेताहरूबीचको झगडाका कारण कार्यसमिति विस्तार हुन सकेको थिएन । विधानअनुसार दलको कार्यसमिति ९९ सदस्यीय बन्नुपर्थ्यो । हामीले तरुण दल विस्तार गरिदिनका लागि धेरैपटक नेताहरूलाई गुहार्यौं तर कहिल्यै सहमति जुटेन, न त हामीलाई गठन गर्न अधिकार दिइयो, दलका एक पदाधिकारीले भने, कार्यसमिति विस्तार नहुँदा महाधिवेशनसमेत गर्न सकिएन । पछिल्लोपटक अध्यक्ष बस्नेत र महासचिव शाहीबीच द्वन्द्वसमेत चर्किएको थियो । पार्टी हितविपरीत काम गरेको भन्दै बस्नेतले शाहीलाई र शाहीले बस्नेतलाई निष्कासन गरेको घोषणा गरेका थिए । अध्यक्ष बस्नेतले ६ महिनाको म्याद बढाउन सकिने भन्दै ५ महिनाभित्र दलको महाधिवेशन गर्ने बताए ।"
मुख्यमन्त्री राउत अमेरिकामा,"अमेरिका उड्नु तीन दिनअघि लिटरेचर फेस्टिभलको एउटा सेसनमा प्रदेश २ का मुख्यमन्त्री लालबाबु राउतले कूटनीतिक राहदानी बनाउँदा परराष्ट्र मन्त्रालयले झमेला दिएको बताए । राहदानीमा ढिलाइ गरेर सरकारले फेरि अमेरिका जानबाट रोक्न खोजेको उनको बुझाइ थियो । अहिले पनि खोज्यो भने २३ जना मुख्यमन्त्री विदेशमै होलान् । म जाँदा आकाश खसेजस्तो किन गर्छन् ? उनले भने । गत वर्ष मंसिरमै मधेसी एसोसिएसन अफ अमेरिकाले मुख्यमन्त्री राउतलाई अमेरिकामा निमन्त्रणा गरेको थियो । तर संघीय सरकारले भ्रमण रद्द गरिदिएपछि राउतले भिडियो कन्फरेन्समार्फत एसोसिएसनको भेलालाई सम्बोधन गरेका थिए । उक्त संस्था त्यति बेला छुट्टै मधेसको मुद्दा बोकेका सीके राउतसँग जोडिएको शंका गर्दै संघीय सरकारले रोकेको थियो । सीके अहिले पुराना मुद्दा छोडेर मूलधारको राजनीतिमा आइसकेका छन् । गत सोमबार राति सरकारी निवास मधेस भवनमा नेपालका लागि अमेरिकी राजदूत र्यान्डी बेरीलाई डिनर दिएका मुख्यमन्त्री राउतले अमेरिका उड्न मंगलबार नै जनकपुर छोडे । उनीसँगै प्रदेश सरकारका मुख्य न्यायाधिवक्ता दीपेन्द्र झा पनि अमेरिका पुगेका छन् । राउत अमेरिकन मोक तराई एसोसिएसन (आनटा) को निमन्त्रणामा सातदिने अमेरिका भ्रमणमा छन् । एउटै संस्थाले मुख्यमन्त्री राउत र मुख्य न्यायाधिवक्तालाई निमन्त्रणा गरेकाले दुवै जना अमेरिका पुग्नुभएको छ, मुख्यमन्त्री राउतको प्रेस हेर्ने आतिस मिश्रले कान्तिपुरसँग भने, दुवै जना मंसिर ४ गते नेपाल फर्किनुहुन्छ । मुख्यमन्त्री बनेपछि राउतको यो पहिलो विदेश भ्रमण हो । उनले गत शनिबार सिकागोमा प्रमुख अतिथिको हैसियतमा आनटाको पाँचौं साधारणसभालाई सम्बोधन गरे । मुख्य न्यायाधिवक्ता झाले मुख्यमन्त्री राउतलाई प्रमुख अतिथि बनाएकोमा आयोजकलाई धन्यवाद दिँदै ट्वीटरमा कार्यक्रमका केही तस्बिर पोस्ट गरेका छन् । साधारणसभामा मुस्लिम आयोगका अध्यक्ष सलिम अन्सारी पनि सहभागी थिए । यस्तै, मुख्यमन्त्री राउतले सिकागोकै लेविस विश्वविद्यालयमा नेपालका सीमावर्ती मधेसी, आदिवासीजनजाति, लिंग, जाति र संघीयता का विषयमा कार्यपत्र प्रस्तुत गरेका छन् । के हो आनटा ?यो अमेरिकामा बस्ने नेपालका मधेसीतराईवासीको संस्था हो । टेक्सासमा सन् २००५ मार्च ३१ मा गैरराजनीति र गैरनाफामूलक रूपमा दर्ता गरिएको यो संस्थाले अमेरिकामा खासगरी नेपालको तराई क्षेत्रको परिचय दिने, लोकसंस्कृति, सभ्यता चिनाउने उद्देश्य राखेको छ ।"
लक्ष्यभन्दा २२ प्रतिशत कम राजस्व,"सरकारले निर्धारण गरेको लक्ष्यको तुलनामा राजस्व संकलन निरन्तर कम भएको छ ।अर्थ मन्त्रालयका अनुसार कात्तिक मसान्तसम्म लक्ष्यको तुलनामा २२२२ प्रतिशतले कम राजस्व संकलन भएको हो । राजस्व संकलनमा निरन्तर गिरावट आएपछि मन्त्रालयले लक्ष्यको अंक भने सार्वजनिक गरिरहेको छैन । मन्त्रालय स्रोतका अनुसार कात्तिक मसान्तसम्ममा ३ खर्ब ३० अर्ब रुपैयाँ राजस्व संकलनको लक्ष्य थियो । २ खर्ब ५७ अर्ब रुपैयाँ मात्रै संकलन भएको छ, अर्थका एक अधिकारीले भने, संकलित राजस्व लक्ष्यको तुलनामा ७७८८ प्रतिशत मात्रै हो ।उक्त तथ्यांकअनुसार ७३ अर्ब रुपैयाँ (२२२२ प्रतिशत) कम राजस्व संकलन भएको हो । मुख्यगरी भन्सारतर्फको राजस्व लक्ष्यको तुलनामा निकै कम छ र गत वर्षको तुलनामा घटेको छ, अर्थका ती अधिकारीले भने । गत वर्षको असोजसम्ममा ४२ अर्ब ४९ करोड रुपैयाँ भन्सार महसुल संकलन भएकोमा यस वर्ष ३९ अर्ब ९ करोड रुपैयाँ मात्रै असुली भएको छ । मुख्यगरी सरकारलाई भन्सार राजस्व संकलनमा धक्का लागेको हो । बजेटको ६ महिने मध्यावधि समीक्षापछि राजस्व संकलनको लक्ष्य घटाउनुपर्छजस्तो छ । गत वर्ष पनि सरकारले वार्षिक लक्ष्यलाई मध्यावधि समीक्षामार्फत राजस्व संकलन लक्ष्य संशोधन गरेको थियो ।गत वर्षको तुलनामा यसपटक वृद्धिदर पनि कम छ, अर्थका ती अधिकारीले भने, गत महिनासम्म २६ प्रतिशत राजस्व वृद्धिदर रहेको थियो । कात्तिकसम्ममा ४ प्रतिशतले वृद्धि भएको छ । आयातमा भइरहेको गिरावट, करसम्बन्धी कडा नीतिगत व्यवस्था तर कार्यान्वयनमा कमजोरी र सरकारी निकायहरूबीचको समन्वय अभावलगायत कारणले राजस्व संकलनमा निरन्तर गिरावट आइरहेको पूर्वअर्थ सचिव शान्तराज सुवेदीले बताए । गत वर्षको तुलनामा ३० प्रतिशत बढी राजस्व संकलन हुने लक्ष्य निर्धारण गरियो, जुन महत्त्वाकांक्षी छ, सुवेदीले भने, राजस्व संकलनमा स्थायी लेखा नम्बर (प्यान) जस्तो सानो विषयलाई जोड दिइयो । ठूला नीतिगत परिवर्तन र कार्यान्वयनको पाटो हेरिएको छैन ।चुहावट नियन्त्रणमा कडाइको नीति तर कार्यान्वयनमा कमजोरी भइरहेका कारणले पनि सरकारलाई राजस्व संकलनमा धक्का लागेको उनको अनुमान छ । जस्तै भन्सारमा सन्दर्भ मूल्यलाई कडाइ गरिएको छ । यसलाई समस्या आउँदा न्यूनतम मूल्य हो भनेर हेरिनुपर्नेमा, हुबहु कार्यान्वयन गर्न सरकारले जोड दिएको छ, उनले भने, खासमा सन्दर्भ मूल्यभन्दा पनि कारोबार मूल्यअनुसार भन्सार लिनुपर्ने हो । यसले आयात घटिरहेको बेला भन्सार राजस्व संकलन थप कम भएको उनले बताए । भन्सार विभागको तथ्यांकअनुसार गत असोजसम्ममा आयात १०३४ प्रतिशतले घटेको छ । मुख्यगरी आयात कम हुँदा असोजसम्ममा पनि लक्ष्यको तुलनामा करिब २२ प्रतिशत कमले राजस्व संकलन भएको छ ।राजस्व संकलन कम हुनुको प्रमुख कारण आयात कम भए पनि अन्य कारणले पनि असर गरिरहेको सुवेदीको तर्क छ । यो सरकारले करको विषयमा नीतिगत कडाइ गरेको छ, कार्यान्वयनमा समस्या छ, उनले भने, जति कडा गर्यो उति अनौपचारिक अर्थतन्त्र मौलाउँदै जानेछ । अनौपचारिक अर्थतन्त्र मौलाउँदा राजस्व संकलन कम हुन्छ । त्यसकारण कार्यान्वयन योग्य नीतिगत व्यवस्था गर्नुपर्ने सुदेवीको सरकारलाई सुझाव छ । यस्तो बेला अर्थ मन्त्रालय, राजस्व अनुसन्धान विभाग, भन्सार विभाग, आन्तरिक राजस्व विभागबीच प्रभावकारी समन्वय हुनुपर्ने हो, त्यो पनि भएको छैन, उनले भने, यस्तै हुने हो भने सरकार सञ्चालनमा स्रोतको अभावको समस्या पर्नेछ । अर्थ मन्त्रालयले भने आयातमा कमी भएकै कारण भन्सार राजस्व संकलनको वृद्धि कम भएर समग्रमा गिरावट आइरहेको जनाएको छ । विशेषगरी डिजेल, पेट्रोल, एलपी ग्यास, सवारी साधन, सिमेन्ट, क्लिंकर, सुन, पत्थर, कोइलालगायत वस्तुको आयात कटेकाले त्यसको प्रभाव राजस्व परिचालनमा परिरहेको छ, अर्थले तीनमहिने तथ्यांक सार्वजनिक गर्दै एक रिपोर्टमा भनेको छ ।यद्यपि आन्तरिक राजस्वतर्फको आयकरमा भने वृद्धि भइरहेको जनाएको छ । प्यान नम्बर लिनेहरूको संख्या वृद्धि भइरहेकाले यसको प्रभाव आगामी दिनमा पर्ने आशा अर्थ मन्त्रालयले गरेको छ । निजी क्षेत्रले भने कडा नियमन, झन्झटिलो प्रक्रिया, आर्थिक गतिविधिमा सुस्ततालगायत कारणले राजस्व संकलनमा कमी भइरहेको जनाउँदै आएको छ । मुख्य कारण आयात घटेर नै राजस्व संकलन कम भएको हो, नेपाल उद्योग वाणिज्य महासंघका पूर्वअध्यक्ष पशुपति मुरारकाले भने, राजस्मा मुख्य योगदान गर्ने सिमेन्ट, स्टिल उत्पादनहरूको कारोबार घटेको छ ।"
त्रिशूली थ्री एको व्यावसायिक उत्पादन,"प्रधानमन्त्री केपी शर्मा ओलीले सिंहदरबारबाट स्विच थिचेर उद्घाटन गरेलगत्तै नुवाकोटमा निर्मित ६० मेगावाट क्षमताको माथिल्लो त्रिशूली थी एले व्यावसायिक उत्पादन थालेको छ । नेपाल विद्युत् प्राधिकरणका अनुसार आयोजनाको पहिलो युनिटबाट जेठ ३ र दोस्रो युनिटबाट साउन १७ गते परीक्षण उत्पादन सुरु भएको थियो । सिंहदरबास्थित प्रधानमन्त्री कार्यालयमा रहेको एक्सन रुमबाट आयोजनाको उद्घाटन गर्दै प्रधानमन्त्री ओलीले स्थानीयले आयोजनासँग आवश्यकभन्दा बढी मुआब्जा मागेर आयोजना प्रभावित हुने गरेको टिप्पणी गरे । उनले सरकारलाई जग्गाको कर तिर्दा कम तिर्ने र मुआब्जा लिदा भने बढी दाबी गर्ने प्रवृत्ति बढेको बताए । उनले आयोजनाबाट अनुचित लाभ लिने प्रवृत्ति त्याग्न आग्रह गरे ।आयोजनाबाट वार्षिक रूपमा करिब ४९ करोड युनिट ऊर्जा उत्पादन हुने प्राधिकरणले जनाएको छ । आयोजना वर्षको साढे आठ महिना पूर्ण क्षमतामा चल्नेछ । त्यस्तै, हिउँदमा समेत करिब ४५ मेगावाट विद्युत् उत्पादन हुने प्राधिकरणले जनाएको छ । आयोजनाले मुलुकभित्र खपत हुने ऊर्जामा करिब ७ प्रतिशतको योगदान दिने छ । काठमाडौंको लोड सेन्टरबाट नजिक र हिउँदमा समेत ४५ मेगावाट विद्युत् उत्पादन गर्न सक्ने भएकाले आयोजनाले विद्युत् माग व्यवस्थापनमा सघाउ पुर्याउने प्राधिकरणका कार्यकारी निर्देशक कुलमान घिसिङले बताए । आयोजनाको उद्घाटनका लागि अर्थमन्त्री युवराज खतिवडा, ऊर्जामन्त्री वर्षमान पुनसहितका पदाधिकारीहरू नुवकोट पुगेका थिए । प्रधानमन्त्री ओली आयोजनास्थलमै पुगेर उद्घाटन गर्ने योजना भए पनि स्वास्थ्य स्थितिका कारण स्विच थिचेर उद्घाटन गरिएको हो ।२०७१ जेठमा सक्ने भनी ठेक्का २०६७ मा सम्झौता गरिएको आयोजना विभिन्न विवादका कारण तोकिएभन्दा ५ वर्ष ढिला गरी सकिएको हो । आयोजनाको कुल लागत निर्माण अवधिको ब्याजसहित १७ अर्ब ३२ करोड रुपैयाँ लागत भएको प्राधिकरणले जनाएको छ । चीनको सहुलियतपूर्ण ऋणमा आयोजनाको निर्माण गरिएको हो । आयोजनाको लागि चिनियाँ एक्जिम बैंकले १२ करोड ५८ लाख अमेरिकी डलर सहुलियतपूर्ण ऋण दिएको थियो । आयोजनाबाट उत्पादित विद्युत् ४८ किलोमिटर प्रसारण लाइनमार्फत काठमाडौंको मातातीर्थमा ल्याई राष्ट्रिय प्रसारण प्रणालीमा जोडिएको छ । आयोजनाले स्विच यार्डबाट निर्माणाधीन त्रिशूली थ्री बी हब सबस्टेसनसम्म १३ किलोमिटर १३२ केभी डबल सर्किट, सबस्टेसनबाट काठमाडौंको बाडभञ्ज्याङसम्म ३८६ किलोमिटर २२० केभी डबल सर्किट, बाडभञ्ज्याङबाट मातातीर्थसम्म ४८ किलोमिटर फोर सर्किट प्रसारण लाइन निर्माण गरिएको छ । मातातीर्थमा १४५ किलोमिटर २२० केभी फोर सर्किट प्रसारण लाइनलाई भूमिगत गरिएको प्राधिकरणले जनाएको छ ।यही प्रसारण लाइनबाट त्रिशूली र मर्स्याङ्दी नदी बेसिनमा निर्माण भइरहेका अन्य जलविद्युत् आयोजनाको विद्युत् काठमाडौं उपत्यकामा ल्याई राष्ट्रिय प्रणालीमा प्रवाह गर्न सकिने प्राधिकरणले जनाएको छ । प्रसारण लाइन निर्माणका लागि चाइना इन्टरनेसनल वाटर एन्ड इलेक्ट्रिक कर्पोरेसन (सीडब्लूई) सँग २ करोड २६ लाख अमेरिकी डलरमा ठेक्का सम्झौता भएको थियो । विद्युत्गृह, बाँध, सुरुङलगायतका संरचना र इलेक्ट्रो मेकानिकल तथा हाइड्रो मेकानिकलको काम गर्न चाइना गेजुवा ग्रुप अफ कम्पनिज (सीजीजीसी) सँग १४ जेठ २०६७ मा इन्जिनियरिङ, खरिद र निर्माण (ईपीसी) मोडलमा ठेक्का सम्झौता भएको थियो । सम्झौताअनुसार २०७१ जेठमै आयोजना सम्पन्न गर्नुपर्ने भए पनि विद्युत्गृह भूमिगत बनाउने कि सतहमा बनाउने भन्ने विवाद, आयोजनाको क्षमता बढाएर ९० मेगावाट बनाउने निर्णयलगायतका कारणले निर्माण प्रभावित भएको थियो । आयोजना तोकिएको समयमा नसकिएपछि २६ महिना म्याद थपिएको थियो । २०७२ भूकम्प र त्यसपछि आएको पहिरोले आयोजनामा क्षति पुर्याएपछि फेरि ३४ महिनाका लागि म्याद थप गरिएको हो ।विद्युत्गृह भूमिगत बनाउने कि सतहमा बनाउने भन्ने विवाद, आयोजनाको क्षमता बढाएर ९० मेगावाट बनाउने निर्णयलगायतका कारणले निर्माण प्रभावित भएको थियो । आयोजना वर्षको साढे आठ महिना पूर्ण क्षमता (६० मेगावाट) मा चल्नेछ ।"
दुई मन्त्रीले गरे अनावरण,"प्रधानमन्त्री केपी शर्मा ओलीले सिंहदरबारको एक्सन रुमबाट स्वीच दबाएर ६० मेगावाटको माथिल्लो त्रिशूली थ्री ए जलविद्युत्को उद्घाटन गरेकै दिन आयोजनाको विद्युतगृहमा ऊर्जा, जलस्रोत तथा सिँचाइमन्त्री वर्षामान पुन र अर्थमन्त्री युवराज खतिवडाले संयुक्त रूपमा शिलापत्र अनावरण गरेका छन् । अनावरणका क्रममा सबै भार विद्युत् आयोजनालाई बोकाएर बिजुली महँगो बनाउन नहुने अर्थमन्त्री खतिवडाले बताए । ऊर्जामन्त्री पुनले सबैको सहयोगमा आयोजना सम्पन्न भएको बताउँदै प्रभावित क्षेत्रका स्थानीयलाई समुचित सम्बोधन गरिने बताए । विद्युत् प्राधिकरणका कार्यकारी निर्देशक कुलमान घिसिङले थ्री ए विद्युत् उत्पादनको एउटा खुट्किलो बताए । नेपाल सरकार तथा नेपाल विद्युत् प्राधिकरणको लगानी र चिनियाँ सरकारको सहुलियतपूर्ण ऋणसहित १७ अर्ब ३२ करोड रुपैयाँमा आयोजना निर्माण सम्पन्न भएको छ । चिनियाँ एक्जिम बैंकको १२ करोड ५८ लाख अमेरिकी डलर सहुलितपूर्ण ऋण लगानी भएको यो आयोजना इन्जिनियरिङ, खरिद र निर्माण (ईपीसी) मोडलमा निर्माण भएको हो । विभिन्न समस्या झेल्दै रुग्ण बनेको आयोजनालाई २०७२ वैशाखको विनाशकारी भूकम्प र त्यसपछि आएको बाढीपहिरोले झनै प्रभावित पारेको थियो । भूकम्प र पहिरोले आयोजनाको बाँधको दायाँबायाँ र प्रवेशमार्गको विभिन्न स्थानमा क्षति पुर्याएको थियो । आयोजनाबाट उत्पादित विद्युत् किस्पाङ ५ सिम्लेस्थित स्विचयार्डबाट ४८ किलोमिटर प्रसारण लाइनमार्फत काठमाडौंको मातातीर्थमा ल्याएर राष्ट्रिय प्रसारण प्रणालीमा प्रवाह गरिएको छ । आयोजनाले स्विचयार्डबाट निर्माणाधीन त्रिशूली थ्री बी हब सबस्टेसनसम्म १३ किलोमिटर १३२ केभी डबल सर्किट, सबस्टेसनबाट काठमाडौंको बाँडभञ्ज्याङसम्म ३८६ किलोमिटर २२० केभी डबल सर्किट, बाडभञ्ज्याङबाट मातातीर्थसम्म ४८ किलोमिटर फोर सर्किट प्रसारण लाइन निर्माण गरेको छ । मातातीर्थमा १४५ किलोमिटर २२० केभी फोर सर्किट प्रसारण लाइनलाई भूमिगत गरिएको छ । प्रसारण लाइन निर्माणका लागि चाइना इन्टरनेसनल वाटर एन्ड इलेक्ट्रिक कर्पोरेसन (सीडब्लूई) सँग २ करोड २६ लाख अमेरिकी डलरमा ठेक्का सम्झौता भएको थियो ।"
किवी खेती विस्तार,"जिल्लाका किसानले किवी खेती विस्तार गर्न थालेका छन् । केपिलासगढी, दिक्तेल रूपाकोट मझुवागढी र साकेला गाउँपालिकाका किसानले बहुगुणी र महँगो किवी फलको खेती विस्तार गरेका हुन् ।रोपेको करिब तीनदेखि ५०६० वर्षसम्मै किबीबाट आम्दानी लिन सकिने भएकाले खेती विस्तारमा लागेको दिक्तेल रूपाकोट मझुवागढी नगरपालिकाका किसान शुभचन्द्र राईले बताए । यति लामो अवधिसम्म आम्दानी दिने भएपछि किवी खेतीमा लागियो, उनले भने । राईले मूलडाँडामा करिब ३८ रोपनी जग्गामा किवी लगाएका छन् । यो वर्ष करिब चार हजार केजी उत्पादन गरे । प्रतिकेजी दुई सय ५० रुपैयाँका दरले बिक्री गर्दा दस लाख रुपैयाँ आम्दानी गरेको उनले सुनाए ।गत वर्ष पनि राईले १७ सय केजी किवी बिक्री गरेका थिए । त्यो बेला चार लाख २५ हजार रुपैयाँ आम्दानी गरेका राईले किवी काठमाडौं, धरान, विराटनगर, इटहरी, दिक्तेललगायतका बजारमा बिक्री हुने गरेको जनाए । यसबाहेक कोसेलीको रूपमा पठाउने चलनसमेत बढेको छ । राईले बिरुवासमेत उत्पादन गर्छन् । किवीको बिरुवाबाट मात्र वार्षिक तीन लाख ५० हजार रुपैयाँ आम्दानी गरेको उनले बताए । राईको किवी फर्ममा कृषि विषयमा अध्ययनरत विद्यार्थीले ओजेटी कोर्ससमेत गर्छन् । उनले दुई जनालाई स्थायी रूपमा रोजगारी दिएका छन् । यसबाहेक सरस्वती माविका चार जना ओजेटीका विद्यार्थीसमेत फर्ममा कार्यरत छन् । यस्तै केपिलासगढी गाउँपालिका१ फेदीका किसान धनकुमार राईले पनि किवी खेतीबाट मनग्य आम्दानी गरिरहेका छन् । उनले यो वर्ष मात्र किवीबाट साढे चार लाख आम्दानी गरे । उनका अनुसार १५ सय केजीको प्रतिकेजी तीन सयका दरले साढे चार लाख आम्दानी गरेका हुन् । उत्पादित किवी केपिलासगढी गाउँपालिकाको केन्द्र बाक्सिलाबजार, दिक्तेल, धरान, विराटनगर, काठमाडौं लगायतका सहरमा बिक्री गर्छन् ।राईले २०६८ सालदेखि किवी खेती सुरु गरेका हुन् । दोलखाको चरिकोटबाट एक सय बोट बिरुवा ल्याएर खेती सुरु गरेका थिए । फाप्लु र कीर्तिपुरको बागवानी केन्द्रमा तालिम लिएर किवी खेती सुरु गरेका थिए । अहिले २० रोपनी जग्गामा किवी गरिरहेका छन् । उनले पनि किवीका बिरुवा उत्पादनबाट राम्रो आम्दानी गरिरहेका छन् । हेवार्ड र रेड किवीको बिरुवाबाट प्रतिवर्ष २६ लाख रुपैयाँ आम्दानी गरेको राईले बताए । गत वर्ष २६ लाख आम्दानी भयो, उनले भने, अब यो वर्षको पुस, माघसम्म २६ लाख रुपैयाँ आम्दानी गर्ने लक्ष्य लिएको छु ।दिक्तेल रूपाकोट मझुवागढी नगरपालिका१२ जालपाका किसानले पनि किवी खेती सुरु गरेका छन् । जालपाभीरकुनाका भीमबहादुर राई, रामबहादुर राई, लमर्खुका पवन गुरुङलगायतले किवी खेती सुरु गरेका हुन् । यस्तै नेर्पा, दोर्पा, खार्मी, पाथेकालगायत गाउँका किसानले पनि किवी खेती सुरु गरेको जानकारी दिए ।साकेला गाउँपालिकाले किवी खेती गर्ने किसानलाई प्रोत्साहन गर्न थालेको छ । व्यावसायिक किवी खेतीका लागि कृषि समूह बनाएको गाउँपालिका अध्यक्ष अर्जुनकुमार खड्काले बताए । उक्त पालिकाको वडा १ च्यानडाँडा, २ रतन्छा, ३ खिदीमा व्यावसायिक किवी खेती सुरु गरिएको हो । यसका लागि गाउँपालिकाले थाक्रा व्यवस्थापनका लागि चार लाख रुपैयाँ बजेट विनियोजन गरेको छ । दिप्रुङ चुइचुम्मा गाउँपालिकाको डाँडागाउँ बोफुल, छितापोखरी, सप्तेश्वरछितापोखरी, टेम्मालगायत गाउँका किसानले पनि किवी खेती सुरु गरेका छन् । कृषि ज्ञानकेन्द्र खोटाङका प्रमुख दिनेशप्रसाद यादवले किवी खेती गर्ने किसान धेरै भए पनि विवरण भने बल्ल लिन सुरु गरिएको बताए ।"
हुम्लामा सुन्तला,"हिमाली जिल्ला हुम्लामा सुन्तलाको उत्पादन सुरु भएको छ । सर्केगाड गाउँपालिकाको गोठी गाउँमा गरिएको परीक्षण सफल भएपछि सुन्तलाको उत्पादन थालिएको हो । परीक्षणका लागि लगाइएका सुन्तला लटरम्म छन् । गोठीमा १० बोट सुन्तलाको सफल परीक्षण गरिएपछि किसान व्यावसायिक खेतीका लागि योजना बनाइरहेको स्थानीय सीता शाहीले बताइन् । उनका अनुसार विभिन्न जातका १० बोट सुन्तला लगाइएकामा चार बोटमा फल्न सुरु भएको हो । सुन्तला पाक्न थालेको छ । अन्य बोटमा पनि अर्को वर्षभित्र फल लाग्ने अपेक्षा छ, उनले भनिन्, हिमाली जिल्लामा पहिलोपल्ट सुन्तला उत्पादन हुँदा सबै दंग छौं । गाउँमा व्यावसायिक सुन्तला खेतीको योजना अगाडि सारिएको छ । कृषि प्राविधिक रुद्रबहादुर शाहीका अनुसार समुद्र सतहदेखि १ हजार २ सय मिटरदेखि १ हजार ४ सय मिटरसम्ममा मात्र यसअघि सुन्तला फल्दै आएको थियो । उनले २ हजार मिटर उचाइमा सुन्तलाको सफल परीक्षण भएको जनाए । जलवायु परिवर्तनको प्रभावका कारण हिमाली जिल्लामा सुन्तला फल्न लागेको उनको अनुमान छ । उनले गाउँमा सुन्तलाका बोट वितरण गर्न गाउँपालिकाले योजना बनाएको जानकारी दिए । मौसममा आएको फेरबदलले सुन्तला बढी उचाइमा पनि सरेको अनुमान छ, उनले भने, फल्न सुरु भएको छ, थप अनुसन्धान पनि गरिरहेका छौं । उनले विज्ञहरूसँग आवश्यक छलफलपछि किसानलाई सुन्तलाको बेर्ना किसानलाई वितरण गरिने जानकारी दिए ।"
इन्टेक्स मोबाइल पुनः नेपाली बजारमा,काठमाडौं (कास) इन्टेक्स मोबाइल्स इन्डिया पुनः नेपाली बजारमा आउने भएको छ । विभिन्न ११ वटा मोडलका फिचर फोनहरू बजारमा परिचित गराउने लक्ष्य इन्टेक्स मोबाइलले लिएको छ । सन् २०१६ र ०१७ मा नेपाली बजारमा आफ्नो उपस्थिति जनाइसकेको इन्टेक्स मोबाइल्स छोटो अन्तरालपछि नयाँ योजनाहरूका साथ बजारमा आउन लागेको हो । काठमाडौंस्थित प्राइड इम्पोर्ट एक्स्पोर्ट ट्रेड प्रालिलाई इन्टेक्सले आफ्नो आधिकारिक वितरकको रूपमा अनुबन्धित गरेको जनाएको छ । सम्झौतामा शंकर ग्रुपको पनि सहकार्य छ ।
सामसङको ग्यालेक्सी ए ७० एस बजारमा,"काठमाडौं (कास) सामसङले ग्यालेक्सी ए शृंखलामा सबैभन्दा नयाँ स्मार्टफोन ग्यालेक्सी ए ७० एस बजारमा ल्याएको छ । यसमा ग्यालेक्सीको अत्याधुनिक इनोभेसन समाविष्ट छ । नयाँ ग्यालेक्सी ए ७० एसमा ६४ मेगा पिक्सलको प्राइमरी सुटरका साथ ट्रिपल क्यामरा सेटअप, आकर्षक नयाँ डिजाइन, सम्पूर्ण भिज्युअल अनुभव, शक्तिशाली ब्याट्री एवं सहजै कनेक्ट गर्न सकिने सुविधा विद्यमान रहेको सामसङले जनाएको छ ।"
डिलरलाई शिवमको सम्मान,"काठमाडौं (कास) शिवम सिमेन्टले आफ्ना सर्वोत्कृष्ट डिलरहरूलाई सम्मान गरेको छ । दुईदिने शिवम कृति समारोह २०७६ मार्फत सर्वोत्कृष्ट ३७ डिलरलाई विभिन्न विधामा अवार्ड वितरण गरिएको सिमेन्टले जनाएको छ । कोर इस्ट जोनका डिलरहरूलाई त्रिनेत्र, प्रगति, परमविर, सदावहार अवार्ड दिइयो । सर्वोत्कृष्ट तीन जना विजेतालाई शिवम रिजनल डाइमन्ड, गोल्ड र सिल्भर अवार्ड प्रदान गरियो । सेन्ट्रल वेस्ट जोनका डिलरहरूलाई रिजनल अवार्डका साथै नेसनल प्रगति, परमविर, सदावहार र सर्वोत्कृष्ट तीन जना विजेतालाई शिवम नेसनल डाइमड, गोल्ड तथा सिल्भर अवार्डबाट सम्मानित गरिएको थियो ।"
सुजुकीको एसप्रेसो अब नेपालमा,"काठमाडौं (कास) नेपालका लागि सुजुकी फोरह्विलर तथा सीजी होल्डिङ्सको अटोमोटिभ डिभिजन सीजी मोटोकर्पले नेपाली बजारमा बहुप्रतीक्षित मिनी एसयूभी एसप्रेसो, माई फर्स्ट एसयूभी सार्वजनिक गरेको छ । हार्टटेक्ट प्लेटफर्म को पाँचौं पुस्तामा निर्माण भएको एसप्रेसो मा ४० प्रतिशत लचिलो स्टिल प्रयोग गरिएको छ, जसले यसको बनोटलाई अझ बलियो, सुरक्षित र कठोर बनाइदिएको छ । यसमा राखिएका १० वटाभन्दा बढी सेफ्टी फिचरले यसलाई सेग्मेन्टकै सबैभन्दा सुरक्षित कार बनाएको छ । दमदार एक्सटेरियर, युनिक र युथफुल इन्टेरियर, रोमाञ्चक यात्राका लागि नयाँ टेक्नोलोजी बेजोड सेफ्टी फिचर जस्ता यसका विशेषता हुन् ।"
यतीले प्लास्टिक कप हटायो,काठमाडौं (कास) यती एअरलाइन्सले आफ्ना सबै विमानमा प्लास्टिकको कप विस्थापित गरेको छ । यात्रुलाई पानी तथा पेयपदार्थ दिन प्रयोग भइरहेको प्लास्टिक कपको सट्टा पेपर (कागज) कप प्रयोगमा ल्याएको प्रवक्ता भीमराज राईले जानकारी दिए । यती एअरलाइन्सले नेपालमा कार्बन न्युट्रल अभियान सुरुआत गर्ने पहिलो र एक मात्र हवाई कम्पनी भएको दाबी गरेको छ ।
लक्ष्मी बैंकको शाखा,"काठमाडौं (कास) लक्ष्मी बैंकले आफ्नो शाखा सञ्जाल विस्तार गरेको छ । सुर्खेतको छिन्चुमा ११७ औं शाखा सञ्चालनमा ल्याएको हो । यो शाखामार्फत बैंकले ग्राहकहरूको वित्तीय आवश्यकता पूरा गर्न आवश्यक सम्पूर्ण रिटेल बैंकिङ सेवाका साथै साना तथा लघु व्यवसायीहरूमाझ वित्तीय पहुँच पुर्याउने लक्ष्य राखेको छ । यो नयाँ शाखाका साथ लक्ष्मी बैंकको सञ्जाल ४८ जिल्लामा ११७ शाखा, २ एक्स्टेन्सन काउन्टर, ४ हस्पिटल सेवा काउन्टर, १४२ एटीएम, २५ सयभन्दा बढी रेमिटेन्स एजेन्ट तथा ६४ शाखारहित बैंकिङ एजेन्ट पुगेका छन् ।"
एकै थलोमा इन्टेरियर डिजाइनर,काठमाडौं (कास) इन्टेरियर डिजाइनर एसोसिएसन अफ नेपाल (आइडिया) ले आफ्नो १६ औं वार्षिकोत्सव मनाएको छ । आइतबार काठमाडौंस्थित कालोपुलमा आयोजित कार्यक्रममा नेपाल चेम्बर अफ कमर्शका अध्यक्ष राजेशकाजी श्रेष्ठले नेपालमा इन्टेरियरको ठूलो जमात देख्दा निकै खुसी लागेको बताए । विगतमा आफूले घर निर्माणमा इन्टेरियर डिजाइनरको प्रयोग नगर्दा २ पटकसम्म भत्काउँदै बनाउँदै गर्नुपरेको अनुभव सुनाए । आइडिया नेपालकी अध्यक्ष बिन्द्रा कक्षपति प्रधानले नेपालमा इन्टेरियर डिजाइनरहरूको समुचित विकास र प्रवर्द्धनका लागि पहल गरेको बताइन् । आइडियाकी संस्थापक अध्यक्ष प्राडा मथुरा कार्कीले १६ वर्षअघिको अवस्था र अहिलेको अवस्थामा आएको परिवर्तन स्मरण गरिन् । उनले अहिले थुप्रै अवसर भएकाले इन्टेरियर डिजाइनको विषय छनोट गरी राम्रोसँग अध्ययन गर्न नयाँ पुस्तालाई आग्रह गरेकी थिइन् ।
मोरङमा सिद्धार्थ,"काठमाडौं (कास) सिद्घार्थ बैंकले सोमबार मोरङको ट्राफिक चोकमा नयाँ शाखा सञ्चालनमा ल्याएको छ । बैंकले सर्वसाधारण तथा उद्यमीेमाझ सबै प्रकारका निक्षेप तथा कर्जा कारोबार सुविधा, रकम भुक्तानीलगायत सम्पूर्ण बैंकिङ सेवा पुर्याउने उद्देश्यले उक्त शाखा सञ्चालनमा ल्याएको हो । शाखा विस्तारपश्चात् सिद्घार्थ बैंकको कुल शाखा सञ्जाल संख्या १७२ (४ एक्स्टेन्सन काउन्टरसहित) पुगेको छ । बैंकले निक्षेप तथा कर्जा सुविधा, घरमै बसेर बैंक खाता खोल्न सकिने अनलाइन सुविधा, रेमिटेन्स सेवा, भिजा एटीएम कार्ड सेवामार्फत उच्चस्तरीय बैंकिङ सेवा प्रदान गर्दै आएको जनाएको छ ।"
रेस्टुराँको सेवा अब एपबाटै,"काठमाडौं (कास) खानाका पारखीहरूले अब घर तथा कार्यालयबाटै रेस्टुराँले प्रदान गर्ने सेवा लिन पाउने भएका छन् । नेपालमै पहिलोपटक निर्माण गरिएको रेस्ट्रो मेनु एप प्रयोगकर्ताले आफूलाई पायक पर्ने रेस्टुराँ खोज्न, मूल्यसूची हेर्न, खाना अर्डर गर्न तथा टेबल बुक गर्न सक्नेछन् । त्यसका साथै ग्राहकले एपमार्फत आफ्नो खानाको बिलसमेत तिर्न सक्नेछन् । राजधानीमा सोमबार आयोजित एक कार्यक्रममा व्यवसायी तथा सामाजिक अभियन्ता कर्ण शाक्यले एप सार्वजनिक गरे । उनले स्मार्ट अनलाइन सोलुसन प्रालिमा आबद्ध युवाहरूको देशमै केही गर्ने सोच र दृढताले आफू निकै प्रभावित भएको जनाए । स्मार्ट अनलाइन सोलुसन प्रालिले एप निर्माण गरेको एप गुगुल प्लेस्टोरबाट निःशुल्क डाउनलोड गर्न सकिन्छ । कम्पनीका अध्यक्ष ध्रुव शर्माले हाल काठमाडौं उपत्यकासहित देशका प्रमुख स्थानका २ हजारभन्दा बढी लोकप्रिय रेस्टुराँलाई एपमा समावेश गरिएको जनाए ।"
इनरुवामा सनराइज,काठमाडौं (कास) सनराइज बैंकले इनरुवामा १२४ औं शाखा सञ्चालनमा ल्याएको छ । आइतबार इनरुवा नगरपालिकाका नगर प्रमुख राजन मेहता र सनराइज बैंकका प्रमुख कार्यकारी अधिकृत जनक शर्मा पौड्यालले शाखा कार्यालयको संयुक्त रूपमा उद्घाटन गरे । प्रमुख कार्यकारी अधिकृत पौड्यालले कृषि क्षेत्रलाई बैंकले सधैं प्राथमिकतामा राख्दै आएको र आगामी दिनमा पनि प्राथमिकताका साथ अघि बढाउने जानकारी दिए ।
लुम्बिनी विश्वकै धार्मिक र आध्यात्मिक गन्तव्य,"लुम्बिनी क्षेत्रलाई विश्वकै धार्मिक र आध्यात्मिक पर्यटकको गन्तव्य बनाउने गरी विकास गर्न सरोकारवालाले सुझाव दिएका छन् । लुम्बिनीमा जारी न्युज फेस्टिभलमा सोमबार लुम्बिनी, सम्पदा, समृद्धि र समाज विषयमा बहस गरेका पत्रकार, राजनीतिज्ञ, विश्लेषक र सामाजिक अभियन्ताले लुम्बिनी बहुआयामिक क्षेत्र र अन्तर्राष्ट्रिय पहिचान भएको बताएका हुन् । लुम्बिनी क्षेत्रका संघीय सांसद घनश्याम भुसालले लुम्बिनी राज्यकै तर्फबाट अमूर्त बन्दै गएको बताए । विश्वका धार्मिक, सामाजिक, बुद्धिज्म, दार्शनिक, समाज लुम्बिनीसँग जोडिने भन्दै उनले लुम्बिनीलाई त्यहीअनुसार विकास गर्न नसकिएको स्वीकार गरे । म आफैं बुद्धिज्मको विद्यार्थी भएर अध्ययन गर्दा बुद्धिज्म मार्क्ससिज्मभन्दा बृहत् लाग्यो, उनले भने, तर विकास जुन गतिले हुनुपर्ने हो, त्यो नभएकामा म आफू र राज्य दोषी महसुस गरेको छु । सन् १९७८ बाट सुरु भएर १९९८ मा सकिनुपर्ने लुम्बिनी विकासको गुरुयोजना अझै सकिएको छैन । अहिलेसम्म ८० प्रतिशत काम भएको लुम्बिनी विकास कोषको दाबी छ ।रूपन्देहीका प्रदेशसभा सदस्य एवं स्थानीय फकरुद्दिन खानले अहिले पनि पशुपतिमा मुस्लिम जान नसक्ने र मक्कामदिनामा हिन्दुले प्रवेश नपाउने उल्लेख गर्दै लुम्बिनीमा अहिलेसम्म धार्मिक विभेद नरहेको बताए । यो सबैको आध्यात्मिक स्थान हो, उनले भने, यहाँका सबै व्यवस्थापन र संरचना बुद्धको सन्देशअनुसारकै हुनुपर्छ । पत्रकार शुभशंकर कँडेलले लुम्बिनीको पहिचानका लागि अब बुद्ध नेपालमा जन्मिएका हुन् भन्ने पर्चा टाँग्दै हिँड्नु जरुरी नरहेको बताए । १०१२ वर्षको अवधिमा लुम्बिनीमा देखिएको विकास र आस्थाले धेरै आशा जगाएको उनको विश्लेषण थियो । कान्तिपुर दैनिकका प्रधान सम्पादक सुधीर शर्माले विश्वव्यापी महत्त्व र धार्मिक पर्यटकको आस्थाअनुसार लुम्बिनीले विकासको गति नलिएकामा चिन्ता व्यक्त गरे । लुम्बिनी अन्तर्राष्ट्रिय जगत्को आकर्षण र धेरै पर्यटकको गन्तव्य हो, उनले भने, तर, यहाँको संरचना लुम्बिनीको महत्त्वअनुसारको छैन । लुम्बिनीको विकासमा कुशल व्यवस्थापकीय नेतृत्वको खाँचो देखिएको उनले बताए । लुम्बिनीको विकास र बृहत् लुम्बिनी गुरुयोजना पूर्ण कार्यान्वयन गर्न नसक्नु नै मुख्य कमजोरी रहेको लुम्बिनी विकास कोषका उपाध्यक्ष अवधेशकुमार त्रिपाठीले बताए । कार्यक्रमको सहजीकरण पत्रकार चन्द्रकिशोरले गरेका थिए । यसअघि भएको संघीयतामा न्यु मिडिया विषयक समूहगत छलफलमा सहभागीले पत्रकारिताको सिद्धान्त न्यु मिडियामा पनि लागू हुने बताएका थिए । न्यु मिडियाले पनि सबुत र प्रमाणका आधारमा पत्रकारिता गर्नु जरुरी भएको अनलाइन खबरका सम्पादक अरुण बरालले बताए । नेपाल लाइभका सम्पादक नारायण अमृतले न्यु मिडिया गलत तरिकाले प्रयोग गर्न नहुने बताए । पत्रकार विजय पौडेलले समाचार कसका लागि र किन दिने भन्ने पहिचान गर्नुपर्नेमा जोड दिए । अर्का पत्रकार जेवी पुन मगरले पछिल्लो पुस्ताले मल्टी मिडियामा आकर्षण बढाएको बताए । पत्रकार भगवती पाण्डेयले लामा समाचार लेख्नलाई नयाँ मिडियाले सहयोग गरेको बताइन् । यस छलफलको सहजकर्ता टेकनारायण भट्टराई थिए ।यसैगरी, स्टोरी टेलिङ समूहगत छलफलमा लेखक एवं पत्रकार नारायण वाग्लेले अझै पनि नेपाली पत्रकारिता क्षेत्रमा प्रत्येक समाचारमा ६ कको प्रयोग नै नहुने हो कि भन्ने चिन्ता लाग्ने गरेको बताए । समाचारमा पाठकलाई जिज्ञासु बनाउन सक्नुपर्ने उल्लेख गर्दै उनले पत्याउने समाचार लेख्नुपर्छ भन्ने कुरालाई अहिलेको पुस्ताले बुझ्नु जरुरी भइसकेको बताए । राष्ट्रिय समाचार समितिका अध्यक्ष श्यामलले व्यक्तिगत र पार्टीगत समाचारको बाढीलाई रोक्नुपर्ने बेला आएको बताए । स्वतन्त्र पत्रकार दीपक अधिकारीले पत्रकारितालाई रुचिकर बनाउने उपाय खोज्नुपर्ने बेला आएको दाबी गरे । यसमा पत्रकार अमृता अनमोलले सहजकर्ताको भूमिका निर्वाह गरेकी थिइन् । त्यस्तै, के लेख्ने र कसरी लेख्ने भन्ने समूहगत छलफलमा अन्नपूर्ण पोस्टका प्रधान सम्पादक हरिबहादुर थापाले लेखन शैलीलाई सुधार गर्नुपर्नेमा जोड दिए । गोरखापत्र दैनिकका सल्लाहकार सम्पादक गोपाल खनालले समाचारमा नयाँपन दिन सकिएन भने अबको पत्रकारितालाई न्यु मिडियाले उछिन्ने बताए । राष्ट्रिय समाचार समितिका सम्पादक श्याम रिमालले पछिल्लो समयमा पत्रकारिता फरक ढंगले अघि बढेको बताए । नयाँपत्रिकाका सम्पादक उमेश चौहानले फरक शैली र ढंगले समाचारलाई प्रस्तुति गर्न सक्नुपर्नेमा जोड दिए । नेपालसमय अनलाइनका सम्पादक सञ्जीव शर्माले पत्रकारिताको लेखन शैली सुधार गर्नुपर्नेमा जोड दिए । सहजकर्ताका रूपमा दीपक ज्ञवाली थिए । संघीयतामा पत्रकारको भूमिका र भोलिको चुनौतीका विषयमा गहन छलफल गर्न लुम्बिनी प्रेस क्लबले लुम्बिनीमा आयोजना गरेको तीनदिने न्युज फेस्टिभलको आइतबार प्रदेश ५ का मुख्यमन्त्री शंकर पोखरेलले उद्घाटन गरेका थिए ।"
वडाध्यक्ष छाडेर शिक्षक,"सिद्धकुमाख गाउँपालिका४ का वडाध्यक्ष दिनेशकुमार बीएम आइतबारदेखि पोखराको हेम्जामा छन् । वडा, गाउँपालिकाको काम वा घुम्ने रहरले उनी घर छाडेर त्यहाँ पुगेका होइनन् । बर्सेनि कात्तिक १५ पछि जाडो छल्न मुस्ताङवासी जिल्ला बाहिर निस्कन्छन् । यही लर्कोमा उक्त जिल्लाका १८ वटा विद्यालयका शिक्षक पनि विद्यार्थी लिएर झर्छन् । यसरी झरेका विद्यालयहरूले पोखराका विभिन्न स्थानमा हिउँदभरि कक्षा चलाउँछन् । यिनै घुम्ती विद्यालयमध्ये लोमन्थाङ३ को दिव्य ज्ञान आधारभूत विद्यालयका शिक्षक बनेर आइपुगेका हुन् दिनेश । शिक्षक सेवा आयोगअन्तर्गत प्राथमिक तहको स्थायी शिक्षकको विज्ञापन खुल्दा उनले पोहोर असारमा मुस्ताङबाट खुला कोटातर्फ फारम भरेका थिए । सोही वर्ष असोज दोस्रो साता लिखित परीक्षा भयो । पर्वतको कुश्मा केन्द्रबाट परीक्षामा सहभागी उनले आफू उत्तीर्ण भएको खबर अलि ढिला पाए । जब खबर पाए, लगत्तै साउन ३ मा बागलुङमा मौखिक परीक्षा थियो । परीक्षा दिएर गएपछि उनले गत महिना आफ्नो नियुक्ति भएको विद्यालयका बारेमा फोनबाटै बुझे । उनले पढाउनुपर्ने विद्यालयको टोली घुम्ती कक्षाका लागि पोखरा झरिसकेको थियो । गाउँमा आफ्नो भलो चाहनेको रायसल्लाह लिए । अधिकांशले स्थायी सरकारी जागिर भएकाले राजनीति छाडेर जान सल्लाह दिए । गाउँपालिका पुगेर वडाध्यक्षको पदबाट राजीनामा बुझाएपछि बसमा पोखरा हान्निए । म २८ वर्ष पुगें, राजनीति त पछि पनि गर्न सकिन्छ भन्ने ठानेर वडाध्यक्ष पद छाडेर शिक्षण पेसा रोजें, सोमबार साँझ उनले पोखराबाट फोनमा भने, उमेरमा सबैभन्दा ठूलो कुरा कसरी सही पेसा रोज्ने, कसरी सजिलोसँग परिवार पाल्ने भन्ने हुँदो रहेछ । वृद्धा आमा, श्रीमती, ८ र २ वर्षका छोराप्रति आफ्नो जिम्मेवारी सम्झँदा करिअरको बाटो फेर्न गरेको निर्णयमा कुनै पछुतो नभएको उनले बताए । मैले अंग्रेजी विषय लिएर ब्याचलर सकेको हुँ, उनले भने, राजनीतिमा लाग्नुअघि पनि रहर शिक्षण पेसा गर्ने नै थियो । बरु अलि विकट ठाउँमा गएर पढाउने रहर हो । हेम्जामा कक्षा राखेका उनले पढाउने घुम्ती विद्यालयमा २६ विद्यार्थी छन् । बीएम स्थानीय तहको निर्वाचनमा कांग्रेसबाट वडाध्यक्ष निर्वाचित हुने सिद्धकुमाखमा एक्ला जनप्रतिनिधि थिए । विजेता बन्न भने भाग्यले साथ दिएको थियो । उनको र साबिक एमालेका उम्मेदवार देवेन्द्र रोकाले समान ३ सय २१ मत आएको थियो । मत बराबरी भएपछि गरिएको गोलाप्रथाबाट बीएम छानिएका थिए । वडाध्यक्ष भएर काम थाले पनि उनी राजनीतिमा रमाएका थिएनन् । वडाध्यक्षमा विजयी भए पनि अधिकार र सुविधा नपाएको छटपटी हुन्थ्यो, उनी भन्छन्, जीविकोपार्जनको आधार दरिलो नदेखेपछि मैले फरक बाटो रोज्छु भन्ने सोचेको थिएँ । वडाध्यक्ष हुनुअघि पनि उनी शिक्षण पेसामा आबद्ध थिए । यो पेसामा भएपछि कम्तीमा आफ्नो ज्ञान पछिल्लो पुस्तालाई बाँड्न सक्नुका साथै हातमुख जोर्न सजिलो हुने उनी ठान्छन् । आफ्नो वडाको विकासमा केही गर्छु भन्ने नभएको होइन तर यो व्यवस्थाको जग नै नबसिसकेकाले राजनीतिमा हात हाल्नै हतार गरिएछ जस्तो लाग्दै आएको थियो, उनले भने, वडा छाड्दा पनि मैले केही मतदातासँग सल्लाह गरेरै छाडेको हुँ । शिक्षक भएर पनि समाजका लागि काम गर्न सकिने उनको विश्वास छ । उनले वडाध्यक्ष पदबाट राजीनामा दिएपछि गाउँ कार्यपालिकाको निर्णयअनुसार ज्येष्ठ वडासदस्य वीरबहादुर खड्कालाई कार्यवाहकको जिम्मेवारी दिइएको गाउँपालिका अध्यक्ष चित्रबहादुर चलाउनेले बताए ।"
प्रदर्शनले हङकङ अस्तव्यस्त,"हङकङ (एजेन्सी) लोकतन्त्र पक्षधरले गर्दै आएको महिनौं लामो प्रदर्शनका कारण हङकङ अस्तव्यस्त बनेको छ । प्रदर्शनका कारण दैनिक जीवन निकै प्रभावित भएको छ भने उद्योगधन्दा, व्यवसाय तथा शैक्षिक संस्था ठप्प प्रायः छन् । पर्यटकको आगमन घट्दै गएको छ भने उपभोग्य वस्तु उत्पादन तथा लगानीका क्षेत्र घाटामा गएका छन् । लोकतन्त्रको माग गर्दै हङकङमा गत जुनदेखि हरेक सप्ताहन्तमा विरोध प्रदर्शन गरिँदै आएको छ । प्रदर्शन चर्कंदै गएपछि सरकारले गतसाता देशमा आर्थिक मन्दी छाएको जनाएको थियो । सरकारका अनुसार देशको अर्थतन्त्र ३२ प्रतिशतले ओरालो लागेको छ । गत जुनमा विवादास्पद सुपुदर्गी विधेयक पारित गराउने सरकारी योजनाको विरोधमा प्रदर्शन सुरु प्रदर्शन पछिल्ला दिनमा विधेयकको खारेजी, कार्यकारी प्रमुख क्यारी लामको राजीनामा तथा प्रदर्शनका क्रममा भएको प्रहरी दमनको छानबिनमा केन्द्रित छ । विधेयकमा हङकङमा अपराध तथा बलात्कार आरोप लागेकालाई मुख्य भूमि चीनमा सुपुर्दगी गर्ने प्रावधान राखिएको थियो । त्यसको विरोधमा उत्रेका प्रदर्शनकारीले स्वतन्त्रताविरोधी चिनियाँ न्याय प्रणालीले हङकङका जनता पीडित हुने दाबी गर्दै आएका छन् । सरकारले विधेयक स्थगित गरे पनि प्रदर्शनकारीले विधयेक खारेज हुनुपर्ने माग छाडेका छैनन् । विधेयकको विरोधमा व्यापारी, कानुन व्यवसायी, विद्यार्थी, धार्मिक समूह तथा प्रजातन्त्र पक्षधर सडकमा उत्रेका छन् । हङकङका एक १९ वर्षीय युवाले ताइवानमा गर्भवती प्रेमिकाको हत्या गरी आफ्नो देश फर्केपछि सुपुर्दगी कानुनबारे चर्चा सुरु भएको हो ।झडप जारीविरोधका क्रममा आइतबार रातभरिजसो प्रदर्शनकारी र प्रहरीबीच एक विश्वविद्यालय परिसरमा झडप भएको थियो । दुवै पक्षबीच सोमबार बिहान फेरि झडप भएपछि तनाव झन् चर्केको छ । प्रदर्शनकारीले पेट्रोल बम, ढुंगा र अन्य घातक हतियार प्रहार गरेपछि प्रहरीले अश्रुग्यास र पानीको फोहोरा हानेको थियो । पोलिटेक्निक युनिभर्सिटीभित्र प्रहरी प्रवेश गर्न खोजेपछि सयौं प्रदर्शनकारीले प्रतिरोध गरेका थिए । उनीहरूले प्रहरीलाई लक्षित गरी पेट्रोल बम तथा वाण हानेपछि विश्वविद्यालयका प्रवेशद्वारमा आगो सल्केको बीबीसीले उल्लेख गरेको छ । केही दिनदेखि प्रदर्शनकारीहरू उक्त युनिभर्सिटी कब्जा जमाएर बस्दै आएका छन् । सोमबार भएको झडपमा एक प्रहरी अधिकारी घाइते भएका जनाइएको छ । प्रहरीले उक्त स्थानबाट तत्काल हट्न प्रहरीले आइतबार राति चेतावनी दिएको थियो । विश्वविद्यालय प्रशासनले पनि प्रदर्शनकारीलाई आग्रह गरे पनि बाहिर ननिस्केपछि रातभरजसो प्रहरी र प्रदर्शनकारीबीच झडप जारी रह्यो । युनिभर्सिटीलाई नियन्त्रणमा लिने प्रयास गरेपछि प्रदर्शनकारीले प्रहरीमाथि पेट्रोल बम हानेका थिए । त्यसलगत्तै आगलागी फैलिएपछि केही प्रदर्शनकारी बाहिर भाग्न खोजे पनि प्रहरीले अश्रुग्यास प्रहार गरेपछि उनीहरू भित्रै फर्केका थिए । हङकङ प्रहरी प्रवक्ताले आन्दोलनकारीलाई सुरक्षाकर्मीमाथि पेट्रोल बम, वाण वा अन्य घातक हतियार प्रयोग नगर्न आग्रह गरेका छन् । प्रहरीसँग अन्तिम अवस्थामा गोली हान्नुको विकल्प नरहने उनको चेतावनी छ । चीनले हङकङ मामिला आफ्नो आन्तरिक भएको बताउँदै आएको छ । सन् १९९७ मा स्वतन्त्र हुनुअघि बेलायतको उपनिवेश हङकङलाई चीनले आफ्नो विशेष प्रशासकीय क्षेत्र बताउने गर्छ । यसअन्तर्गत मुख्य भूमि चीनको तुलनामा हङकङका जनताले उच्च स्वतन्त्रताको अभ्यास गर्दै आएका छन् ।"
राजापाक्षले लिए राष्ट्रपतिको शपथ,"कोलम्बो (एजेन्सी) श्रीलंकाका नवनिर्वाचित राष्ट्रपतिमा गोटाभया राजापाक्षले सोमबार पद तथा गोपनीयताको शपथ लिए । उनी श्रीलंकाका आठौं राष्ट्रपति हुन् । राजापाक्षले श्रीलंकाको अनुराधापुरास्थित बौद्ध मन्दिरमा शपथ लिएका हुन् । उनलाई श्रीलंकाको प्रधानन्यायाधीश जयन्था जयसूर्याले शपथ गराए । शनिबार भएको चुनावमा उनले ३५ प्रत्याशीलाई पराजित राष्ट्रपतिमा निर्वाचित भएका हुन् । शपथ ग्रहणपछि राष्ट्रका नाममा सम्बोधन गर्दै राजापाक्षले राष्ट्रिय सुरक्षालाई प्रमुख प्राथमिकता दिने बताएका छन् । उनले आफू सिंहला समुदायको मतका कारण राष्ट्रपतिमा चुनिएको बताए । उनले भने, म सिंहला समुदायको मतले मात्रै पनि राष्ट्रपतिमा निर्वाचित हुन सक्थें । तर मैले तमिल र मुस्लिम समुदायलाई पनि सहयोगका लागि आग्रह गरें । राजापाक्ष यसअघि सन् २००५ देखि २०१५ सम्म श्रीलंकाको रक्षामन्त्री बनेका थिए ।"
गोलीकाण्डमा ४ को मृत्यु,लस एन्जलस (एजेन्सी) अमेरिकाको क्यालिफोर्नियामा भएको गोलीकाण्डमा कम्तीमा ४ जनाको मृत्यु भएको छ । लस एन्जलसदेखि ३ सय ५० किलोमिटर टाढा पर्ने फ्रेन्सोमा भएको गोलीकाण्डमा ६ जना घाइते भएका प्रहरीले जनाएको छ । पारिवारिक सदस्यहरू जम्मा भएको स्थानमा एक व्यक्तिले आइतबार गोली प्रहार गरेका प्रहरीको भनाइ छ । गोली प्रहार गरिएका बेला घटनास्थलमा ३५ जना उपस्थित थिए । अधिकारीअनुसार पीडितहरू फुटबल खेल हेर्नका लागि उक्त स्थानमा भेला भएका थिए । प्रारम्भिक विवरणअनुसार अपरिचित व्यक्तिले अन्धाधुन्ध गोली प्रहार गरेका देखिएको फ्रेन्सो प्रहरी विभागका उपप्रमुख मिचेल रिडले बताए । गोली प्रहार गर्नेको हालसम्म पहिचान नभइसकेको उनले जनाए ।
एक्सपोजरबिना शतप्रतिशत दिन्छौं,"१३ औं दक्षिण एसियाली खेलकुद (साग) नजिकिँदै गर्दा कुस्ती खेलाडी र प्रशिक्षक अन्तिम तयारीमा जुटेका छन् । साउन १० देखि हेटौंडामा बन्द प्रशिक्षण सुरु गरेको कुस्तीका खेलाडी तथा प्रशिक्षकहरू प्रतियोगिता नजिकिँदै गर्दा पनि म्याच एक्सपोजर र वैदेशिक प्रशिक्षण नपाउँदा निराश भएका छन् । सागमा समावेश विभिन्न खेलका खेलाडीहरू बन्द प्रशिक्षणका लागि विभिन्न देश गए पनि कुस्तीका खेलाडीले त्यो मौका पाएनन् ।प्रशिक्षणका लागि इरान वा भारत लैजाने भनिएको थियो । तर हाम्रो संघको आन्तरिक विवाद र राष्ट्रिय खेलकुद परिषद्बाट बजेट उपलब्ध नहुँदा त्यो सम्भव भएन । हामीलाई वैदेशिक प्रशिक्षणका लागि बिदाइ गरिए पनि उड्न भने पाएनौं, कुस्तीका मुख्य प्रशिक्षक ब्रम्हदेव यादवले इरानमा प्रशिक्षणका लागि सबै कागजपत्र तयार पारिएको र बिदाइसमेत भएको अवस्थामा उड्न नपाउँदा खेलाडीहरू निराश भएको सुनाए ।प्रशिक्षक यादवले वैदेशिक प्रशिक्षण र मैत्रीपूर्ण खेलमा खेलाडी सहभागी हुन नपाए पनि आफ्ना खेलाडीले सागमा शतप्रतिशत मिहिनेत गर्ने दाबी गरे । विदेशी खेलाडीसँग प्रतियोगताअगाडि प्रतिस्पर्धा गर्ने मौका प्राप्त भएको भए मनोवैज्ञानिक रूपमा हाम्रा खेलाडीहरू बलिया हुने थिएँ । तर राखेपका कारण सम्भव भएन । हामीलाई आवश्यक बजेट उपलब्ध नगराउँदा समस्या भयो । उनले यस्तो अवस्थामा पनि आफूहरू राष्ट्रका लागि खेल्न तयार रहेको र पदक जितेरै छाड्ने दाबी गरे ।मंसिर १५ देखि २४ सम्म काठमाडौं, पोखरा र जनकपुर साग हुँदै छ । कुस्तीको खेल जनकपुरमा हुनेछ । सागका लागि बन्द प्रशिक्षणमा सहभागी ४२ खेलाडीबाट तीन चरणको छनोटपछि ७७ महिलापुरुष खेलाडी अन्तिम छनोट भएका छन् । छनोट खेलाडीहरू अहिले विशेष निगरानीमा प्रशिक्षण गरिरहेका छन् ।कुस्ती खेलाडीहरू अहिले दैनिक दुई चरणमा प्रशिक्षण गर्छन् । उनीहरूले बिहान शारीरिक र दिउँसो प्राविधिक विषयमा प्रशिक्षण लिइरहेका छन् । शारीरिक, मानसिक र प्राविधिक रूपमा बलियो बनाउने गरी खेलाडीलाई प्रशिक्षण दिइरहेका छौं, प्रशिक्षक यादवले भने । सागको पुरुषतर्फ ५७ केजीमा नरेश यादव, ६५ केजीमा सरोज यादव, ७० केजीमा सुरेश चुनारा, ७९ केजीमा बुनीलाल राउत ऐर, ८६ केजीमा सागरकुमार यादव, ९२ केजीमा सुमिरकुमार शाह तथा १२५ केजीमा राम यादवले प्रतिस्पर्धा गर्नेछन् । महिलातर्फ ५० केजीमा मनीषा सिंह, ५३ केजीमा शिवाङ्गी दुबे, ५५ केजीमा संगीता धामी, ५७ केजीमा अम्बिका भण्डारी, ५९ केजीमा कोमल खत्री, ६२ केजीमा सुशीला चन्द र ६८ केजीमा निर्मला जांगरी छन् ।भारतमा सम्पन्न १२ औं सागमा ६५ केजीतर्फ पुरुषमा सरोज यादव र ६१ केजीतर्फ रामबाबु यादवले कांस्य पदक जितेका थिए । यसपल्ट हामीले स्वर्ण पदक नै जित्ने गरी तयारी गरेका छौं । प्रशिक्षणको समयमा खेलाडीलाई डेंगु भएका कारण केही समस्या भएको थियो । तर हामी महिला र पुरुष गरी कम्तीमा पाँच स्वर्णको आस गरेका छौं । हामीलाई विशेष गरी घरेलु दर्शकको फाइदा उठाउने छौं, मुख्य प्रशिक्षक यादवले कुस्ती खेल जनकपुरमा लोकप्रिय रहेको र घरेलु दर्शकको समर्थन बढी हुने विश्वास व्यक्त गरे ।सागका लागि कुस्तीतर्फ यादवसहित धर्मराज यादव, ममताज अली इद्रिसी, शिरोधारी यादव र राजेन्द्र चन्दले खेलाडीलाई प्रशिक्षण गराइरहेका छन् ।"
नेपाल इमर्जिङबाट बाहिरियो,"काठमाडौं (कास) बंगलादेशसँग ८ विकेटको पराजयपछि नेपाल एसीसी इमर्जिङ टिम्स कप क्रिकेटको समूह चरणबाटै बाहिरिएको छ । बंगलादेशमा भइरहेको प्रतियोगिताको पहिलो खेलमा भारतसँग ७ विकेटले पराजित नेपालले शनिबार हङकङमाथि ४० रनको जित पाएको थियो । तीन खेलमा दोस्रो हार बेहोर्दै नेपाल प्रतियोगिताबाट बाहिरिएको हो । यस प्रतियोगितामा नेपाल अहिलेसम्म सेमिफाइनल पुग्न सकेको छैन । बंगलादेश तीनै खेल जित्दै समूह बी को विजेता बन्यो । भारत १ हार र २ जित नतिजासहित सेमिफाइनल पुगेको छ । भारतले सोमबार अन्तिम लिग खेलमा हङकङलाई १ सय २० रनले पराजित गर्यो । हङकङ सबै ३ खेलमा पराजित भयो ।ढाकास्थित बीकेएसपी३ मैदानमा बंगलादेशले टस जितेपछि ब्याटिङमा निम्त्याइएको नेपाल ४४३ ओभरमा १ सय ३८ रनमा अलआउट भयो । नाजमुल सान्तोले ५६ बलमा अविजित ५९ रन बनाएपछि बंगलादेशले २४ ओभरमै लक्ष्य पूरा गर्यो । शान्तोले ६ चौका र २ छक्का प्रहार गरे । अर्का अविजित ब्याट्सम्यान यासिर अली चौधरीले १५ बलमा १ चौका र २ छक्कासहित १८ रन बनाए । बंगलादेशका टेस्ट खेलाडी सौम्य सरकार ११ रनमात्र जोड्दै आउट भए । एक छक्का प्रहार गरेका उनलाई करण केसीले आउट गरे । अर्का ओपनर मोहम्मद नइम शेखले ५६ बलमा ५ चौकासहित ४५ रन बनाए । उनलाई सुसन भारीले आउट गरे । सुसनले ३ ओभरमा २४ रन खर्चिए । करणले ६ ओभरमा २ मेडन राख्दै ११ रनमात्र खर्चे । सोमपाल कामीले ३ ओभरमा २४, पवन सर्राफले ६ ओभरमा ३६ र शरद भेषावकरले ५ ओभरमा ३२ रन खर्चिएका थिए । यसअघि कप्तान ज्ञानेन्द्र मल्ल र कुशल भुर्तेलले सातौं ओभरमा ३३ रन जोड्दै नेपाललाई राम्रो सुरुआत दिलाए । तर ३ रनको अन्तरमा ३ विकेट गुमाएपछि नेपाल १० औं ओभरमा ३५३ को स्थितिमा पुग्यो । कुशल २२ बलमा १० रन जोडी आउट भए । प्रतियोगिताको पहिलो दुई खेलमा खाता नखोली आउट भएका ज्ञानेन्द्रले २७ बलमा २२ रन बनाउँदा ४ चौका प्रहार गरे । दुबैलाई सुमोन खानले आउट गरे । शरद १ रनमात्र बनाई तनविर इस्लामको बलमा आउट भए । दीपेन्द्रसिंह ऐरी ६, आरिफ शेख ११, पवन ९, सन्दीप जोरा शून्य र विनोद भण्डारी ८ रनमा आउट भएपछि नेपाल २८ ओभरमा ८५८ को स्थितिमा पुगेको थियो । सोमपाल र करणले नवौं विकेटमा ५० रनको साझेदारी गरे । नवौं खेलाडीका रूपमा आउट भएका करणले ४७ बलमा १ चौका र १ छक्कासहित १८ रन बनाए । सोमुनको तेस्रो सिकार सोमपाल भए । उनले ६३ बलमा ४ चौकासहित ३८ रन बनाए । सुसन १ रनमा अविजित रहे । सुमोनले ८३ ओभरमा २९ रन खर्चेर नेपालको महत्त्वपूर्ण ३ विकेट लिए । मिनहाजुल अबेदिन अफ्रिदीले पनि ३ विकेट लिनेक्रममा १० ओभरमा २९ रन नै खर्चे । इस्लाम र मेहदी हसनले २२ विकेट लिए ।"
त्रियोगलाई दुई स्वर्ण,"काठमाडौं (कास) त्रियोगका दिप्सन बस्नेतले एमआईएस कप२०१९ अन्तर्गत टेबलटेनिस १२ कक्षामुनि छात्रतर्फको उपाधि जितेका छन् । फाइनलमा उनले सैनिक स्कुलका योगेन्द्रबहादुर पाललाई ३१ को सेटमा हराए । छात्रातर्फ स्वर्णिमकी आभा पन्तले आफ्नै स्कुलकी स्मृति पन्तलाई ३१ को सेटमा हराएर स्वर्ण जितिन् । टेबलटेनिसकै ८ कक्षामुनिको छात्रातर्फ त्रियोगकी प्रत्याशा थापाले स्वर्णिमकी कृपा महर्जनलाई हराएर स्वर्ण जितिन् । छात्रतर्फ आयोजक मोर्डन इन्डियनका हर्षित केसीले प्रसन्न दाहाललाई ३२ को सेटमा पराजित गरी स्वर्ण जिते । फुटबलतर्फ सोमबार जेम्सले त्रियोगलाई ७० ले पराजित गर्दा जेम्सका राज अग्रहरीले ह्याट्रिक गरे । बूढानीलकण्ठविरुद्ध पेनाल्टी शुटआउटमा लिटिल एन्जल्स ३१ ले विजयी भयो । विजेता दुवै टोली सेमिफाइनल पुगे । बास्केटबलतर्फ चाँदबागले लिटिल एन्जल्सलाई २७२४ र केएमसीले बूढानीलकण्ठलाई २२१५ ले हराए । एमआईएस कपमा टेबलटेनिस, फुटबल र बास्केटबलमा १२ स्कुलका ३ सय ५० भन्दा बढी खेलाडीले भाग लिएका छन् ।"
पुलिस क्वाटरफाइनलमा,काठमाडौं (कास) नेपाल पुलिस क्लब राजधानीमा जारी तेस्रो चन्द्रागिरि मेयर कप फुटबलको क्वाटरफाइनलमा पुगेको छ । नैकाप फुटबल मैदानमा सोमबार पुलिसले जावलाखेलमाथि २१ को जित पायो । पुलिसका भोला सिलवाल र प्रवेश दनुवारले गोल गरेका थिए । जावलाखेलबाट विदेशी खेलाडी एडमा डम्बियाले एक गोल फर्काए । चौथो मिनेटमा डम्बियाको गोलबाट जावलाखेलले अग्रता लियो । दोस्रो हाफमा पुलिसले दुई गोल गर्दै खेल जित्यो । पुलिसका नीरकुमार राई म्यान अफ द म्याच घोषित भए । मंगलबार संकटा र नेपाल एपीएफ क्लबबीच प्रतिस्पर्धा हुनेछ ।
प्रायोजकबाट सम्मान,काठमाडौं (कास) एभिसी सेन्ट्रल जोन महिला भलिबल च्याम्पियनसिपको विजेता महिला भलिबल टिमलाई राष्ट्रिय वाणिज्य बैंकले सोमबार सम्मान गरेको छ ।बैंकका कार्यकारी अधिकृत किरणकुमार श्रेष्ठले खेलाडीलाई मायाको चिनोसहित सम्मानित गरे । भलिबलको पहिलो ठूलो प्रायोजकको रूपमा रहेको वाणिज्य बैंकले नेपाल भलिबल संघलाई दुई वर्षका लागि २२ लाख रुपैयाँको सम्झौता गरिसकेको छ ।
साग स्वयंसेवकलाई प्रशिक्षण,काठमाडौं (कास) आसन्न १३ औं सागका लागि गठित स्वयंसेवक परिचालन समितिले स्वयंसेवकलाई प्रशिक्षण दिन सुरु गरेको छ । सागमा खटिने स्वयंसेवकको जिम्मेवारीबारे जानकारी गराउन प्रशिक्षण दिएको समितिका सचिव प्रेम मल्लले जनाएका छन् । काठमाडौं र ललितपुरमा हुने विभिन्न खेलका लागि ५ सय स्वयंसेवक परिचालन हुँदै छन् । पोखरामा मंसिर ५ र ६ तथा जनकपुरमा मंसिर ७ मा प्रशिक्षण कार्यक्रम हुनेछ ।
मल्पी र एलए भिड्ने,काठमाडौं (कास) मल्पी र लिटिल एन्जल्स (एलए) २६ औं ज्ञान कार्निभल अन्तरस्कुल खेलकुदअन्तर्गत ब्वाइज फुटबलमा सोमबार फाइनल पुगेका छन् । मल्पीले बूढानीलकण्ठलाई २० गोलले पराजित गर्यो । मल्पीका शाश्वत र रिसेकले ११ गोल गरे । एलएले लोयल्टीलाई ५० गोलले हरायो । नेटबलमा रिलायन्स पब्लिकले भानुभक्तलाई ३१३० र हिमालयले त्रिज्योतिलाई ३०१० स्कोरले हराए । बास्केटबल गर्ल्समा रिलायन्सले आयोजक ज्ञानोदयलाई ३६१५ ले पन्छायो ।
गोल्डेनपिक विजयी,काठमाडौं (कास) गोल्डेनपिक र डाफोडिल जित पाउँदै सोमबार भ्याली अन्तरस्कुल बास्केटबलको ब्वाइजतर्फ क्वाटरफाइनलमा पुगेका छन् । गोल्डेनपिकले त्रिज्योतिलाई ५७४४ र डाफोडिलले एन्जल्स हर्टलाई ३५२५ ले हराए । गोल्डेनका गोपाल भण्डारीले १८ स्कोर जोडे । आयोजक भ्याली पब्लिक ए ले टीआईएलाई ३९२४ ले हराउँदा राहुल बिकले २२ स्कोर गरे । गर्ल्समा ग्रिनल्यान्डले भद्रकालीलाई २२१२ र त्रिज्योतिले फ्लोरोसेन्टलाई २९२० ले हराए ।
जेभियर र गोल्डेनगेट भिड्ने,काठमाडौं (कास) आयोजक जेभियर ए र गोल्डेनगेट कलेज यू१९ राष्ट्रिय बास्केटबलको ब्वाइजतर्फ फाइनल पुगेका छन् । जेभियरले लुम्बिनीलाई ५५४९ स्कोरले पराजित गर्यो । विजेताका अमित कोइरालाले १६ स्कोर जोडे । गोल्डेनगेटले टाइम्सलाई ५६५० ले हराउँदा अभिषेकले १८ स्कोर गरे । फाइनल मंगलबार हुनेछ ।
आइस हक्कीमा कार्यसमिति,"काठमाडौं (कास) नेपाल आइस हक्की संघको सोमबार दोस्रो साधारणसभाले भुवन पाठकको अध्यक्षतामा नयाँ कार्यसमिति चयन भएको छ । १७ सदस्यीय कार्यसमिति उपाध्यक्षत्रयमा श्रीविक्रम भण्डारी, विजय खड्का र मदन केसी, महासचिवमा गणेश रिमाल, सचिवमा मनोज ढुंगेल र कोषाध्यक्षमा हरि मानन्धर छन् ।"
रिभेरा विजयी,"काठमाडौं (कास) रिभेराले चौथो पिस प्वाइन्ट कप अन्तरस्कुल फुटबलको ब्वाइजतर्फ सोमबार काठमाडौं जेभियरलाई ४० गोलले पराजित गरेको छ । तेन्जिङ शेर्पाले २, सुमन राई र ब्रिटेन तामाङले ११ गोल गरे । अंकुरले विज किड्सलाई ४३, आकाश गंगाले एडभान्सलाई ३० र सप्तगण्डकीले एआईएलाई २० गोलले हराए ।"
थिम्पुमा अंकको आस,"राष्ट्रिय खेलकुद परिषद्ले २०७२ को महाभूकम्पले जीर्ण बनाएको दशरथ रंगशालाको सबलीकरणको कामलाई १३ औं दक्षिण एसियाली खेलकुद (साग) का लागि रातारात तीब्र पारेको थियो । तर, विश्वकप २०२२ छनोटमा कुवेतविरुद्धको खेल आयोजनालाई सम्भव भएन । त्यसैले नेपाली राष्ट्रिय फुटबल टिम विश्वकप छनोटको पहिलो घरेलु खेल (होम म्याच) तटस्थ भूमिमा खेल्न बाध्य भयो । घरेलु मैदानमा खाडी मुलुकविरुद्ध प्रतिस्पर्धा गर्ने अवसरबाट वञ्चित भए पनि नेपाली टिमले भुटानको राजधानी थिम्पुस्थित चाङलिमिथाङ रंगशालामा मंगलबार खेल्दा अंक जोड्ने आशा गरेको छ ।यो (कुवेतविरुद्ध) खेल हाम्रा लागि महत्वपूर्ण छ, नेपाली टिमका मुख्य प्रशिक्षक योहान कालिनले भने, हामी वास्तवमै खेलमा फर्कन चाहन्छौं । हामी कडा मिहिनेत गर्दै चुनौती दिन चाहन्छौं । अरु खेलमा जस्तै यसमा पनि राम्रो प्रदर्शन गर्ने लक्ष्य बनाएका छौं । छनोटको पहिलो खेल (५ सेप्टेम्बर) मा कुवेत सिटीमा नेपालले अनपेक्षित रूपमा ७० को हार बेहोरेको थियो । त्यो खेलमा नेपाली टिम मैदानको सबै क्षेत्रमा निरीह बनेको थियो । त्यो प्रदर्शन र नतिजाबाट उक्सिन चाहेको छ कालिनको टिम ।फिफा वरीयतामा ११ स्थानमाथिको प्रतिद्वन्द्वीबारे कालिनले भने, यो छनोटमा कुवेतले धेरै राम्रो गरिरहेको छ तर हामी आत्मविश्वासी छौं । मान्डलयमा नोभेम्बर ७ मा भएको मैत्रीपूर्ण खेलमा नेपाली टिम ३० ले म्यानमारविरुद्ध हारेको थियो । उक्त खेलमा पहिलो रोजाइका अन्जन विष्ट, विमल घर्तीमगर, दिनेश राजवंशी र सन्तोष तामाङ शुक्रबार राति ठमेलका विभिन्न नाइटक्लबमा मोजमस्तीमा रहेको पाइएपछि चारै खेलाडीलाई टिमबाट बर्खास्त गर्दै कालिन २० खेलाडी लिएर शनिबार थिम्पु पुगेका थिए । उक्त नाइट क्लब काण्डबारे उनी बोल्न चाहेनन् । भने, हामीसँग यहाँ थिम्पु) मा रहेका खेलाडीप्रति केन्द्रित हुनु आवश्यक छ । मेरा खेलाडीहरू विमानस्थलबाटै सबै किसिमले राम्रो मनस्थितिमा छन् र कडा संघर्ष गर्न तयार छन् । चार खेलाडीलाई टिमबाट हटाएको केही घण्टामै मिडफिल्डर सुवास गुरुङलाई लिएर कालिनको टिम भुटानतर्फ उडेको थियो ।कुवेतमा ७० ले हारेको पाँचौं दिनमै ताइवानमा चाइनिज ताइपेईविरुद्ध २० को जित रचेको खेलमा अन्जन विष्टले दुवै गोल गरे । त्यसैले उनीसहित चार खेलाडीको अभाव नेपाललाई भुटानी रंगशालामा हुनसक्छ । तर, स्विडिस प्रशिक्षक कालिन अनुशासनलाई प्राथमकिता दिन चाहन्छन् । त्यसपछि आफ्नो रणनीति खेलाडीमार्फत् मैदानमा उतार्न चाहन्छन् । खाडी मुलुकको टिमविरुद्ध थिम्पुको काठमाडौंसँग मिल्दोजुल्दो मौसम पनि नेपाली खेलाडीनिम्ति अनुकूल बन्नसक्छ ।कुवेतले आफ्नो घरेलु मैदानमा नेपालविरुद्ध ७० को जित निकालेको पाँचौं दिनमै पाहुना टिम अस्ट्रेलियाले कुवेत सिटीमै ३० को सफलता रचेको थियो । त्यो हारसँगै कुवेत फुटबल संघले क्रोएसियाली प्रशिक्षक रोमियो जोज्याकलाई बर्खास्त गर्दै थामेर एनादलाई टिम हेर्ने जिम्मेवारी दियो । एनादको टिमले अम्मानमा जोर्डनविरुद्ध गोलरहित खेल्यो भने पाँच दिनअघिमात्रै कुवेत सिटीमा ताइपेईलाई ९० ले हरायो । ताइपेईविरुद्ध सात खेलाडीले गोल गरे । त्यसैले थिम्पुमा अंक जोड्न नेपाललाई त्यति सजिलो भने छैन ।हामीले राम्रो खेल खेल्ने र ३ अंक जोड्ने आस गरेका छौं, कुवेतका प्रशिक्षक थामेर एनादले प्रिम्याच कन्फ्रेन्समा भनेका छन्, नेपाललाई सजिलो प्रतिद्वन्द्वीका रूपमा लिएका छैनौं । नेपाल कमजोर टिम होइन । उस्तै किसिमको मौसम काठमाडौंको भएकोले यहाँ (थिम्पु) को माहोलले नेपाललाई साथ दिने निश्चित छ ।"
मैदानबाहिरको खेल,"एसियन कप २०२३ छनोटको रूपमा पनि रहेको यस विश्वकप छनोटको खेलमा नेपाल र कुवेती टिम मैदानमा ओर्लनुअघि नै दुई देशको फुटबल संघबीच मैदानबाहिर ठूलै प्रतिस्पर्धा चलेको थियो । त्यो आयोजनास्थल (रंगशाला) लाई लिएर भएको खेल थियो । कुवेतले दशरथ रंगशाला तयार नभएको भन्दै यहाँ खेल्न अस्वीकार गरेपछि एसियाली फुटबल महासंघ (एएफसी) ले प्रतिस्पर्धा समितिका पदाधिकारीलाई रंगशाला निरीक्षण गर्न काठमाडौं पठायो । ती प्रतिनिकिकै प्रतिवेदनअनुसार दशरथ रंगशाला अन्तर्राष्ट्रिय मापदण्डको नभएको भन्दै एएफसीले नेपालको होम म्याच तटस्थ भूमिमा सञ्चालन गर्न एन्फालाई निर्देशन दियो ।वास्तवमा कुवेती टिम विश्वकप छनोटको तेस्रो चरणमा पुग्ने आशामा रणनीतिक रूपमा यो चिसो मौसममा काठमाडौंमा खेल्न चाहँदैनथ्यो । तर, एन्फाले उस्तै चाल चाल्यो काठमाडौंभन्दा जाडो हुने थिम्पुमा खेलाउने प्रस्ताव गर्दै । त्यसविरुद्ध कुवेती फुटबल संघले एएफसीमा लबिइङ गर्यो । अन्त्यमा आएर नेपालको पहिलो घरेलु खेल थिम्पुको रंगशालामा गर्न एएफसीले स्वीकिृति दियो । १० हजार दर्शक क्षमताको यो रंगशालामा विंगर सुजल श्रेष्ठलगायत केही नेपाली खेलाडीले क्लब फुटबलमा प्रतिस्पर्धा गरिसकेका छन् । स्वदेशमा आर्टिफिसियल टर्फमा गरिएको अभ्यास र थिम्पुको उस्तै टर्फमा हुने खेल र त्यो मैदानमा अनुभवी खेलाडीको संलग्नताले कुवेतविरुद्ध नेपाली टिमलाई फाइदा गर्नसक्छ ।"
