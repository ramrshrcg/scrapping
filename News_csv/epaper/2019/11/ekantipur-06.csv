शीर्षक,विवरण
चाहिएका बेला मात्रै डायलसिस,"(काठमाडौं)  प्रधानमन्त्री केपी शर्मा ओलीको स्वास्थ्य अवस्था स्थिर देखिएको छ । अघिल्लो साता मिर्गौलाले काम गर्न छाडेपछि दुईपटक डायलसिस गराएका ओलीले गत शनिबार या आइतबारमध्ये एक दिन फेरि डायलसिस गर्नुपर्ने बताएका थिए । दुईपटकको डायलसिसपछि नै स्वास्थ्यमा सुधार भएपछि तेस्रोपटक गर्नुपरेको छैन । उपचारमा संलग्न चिकित्सकहरूले अहिले उनको स्वास्थ्य अवस्था ठीकठाक रहेको बताएका छन् । प्रधानमन्त्रीज्यूको स्वास्थ्य अवस्था स्थिर रहेकाले थप डायलसिस गरिएको छैन, प्रधानमन्त्रीका निजी चिकित्सक डा दिलीप शर्माले भने । डा शर्माका अनुसार प्रधानमन्त्रीको थप उपचार पद्धति कस्तो हुने भन्ने पनि टुंगो लागिसकेको छैन । थप उपचारका विषयमा हामीबीच विस्तृतमा छलफल भइरहेको छ, उनले भने । प्रधानमन्त्री ओलीनिकट स्रोतले पनि तत्कालका लागि डायलसिस गर्दै अघि बढ्ने कुरा भएको जनाएको छ । प्रधानमन्त्री ओलीलाई मैले मंगलबार साँझ भेटें । अहिले नियमितभन्दा पनि आवश्यक परेका बेला मात्रै डायलसिस गर्नुपर्ने सुझाव डाक्टरहरूले दिएका रहेछन्, नेकपाका एक स्थायी समिति सदस्यले भने । प्रधानमन्त्री ओलीको स्वास्थ्यको नियमित फलोअप गर्न डाक्टरहरूको निगरानी बढाइएको छ । एक जना डाक्टर स्ट्यान्डबाई हुनुहुन्छ, प्रधानमन्त्रीको निजी सचिवालयका एक सदस्यले भने । उनका अनुसार प्रधानमन्त्रीको स्वास्थ्य स्थिर रहेकाले बालुवाटरमै डायलसिस मेसिन पनि तत्काल जडान गरिने छैन । नियमित डायलसिस गर्नुपर्ने भए बालुवाटरमै मेसिन राख्ने कुरा भएको थियो । तर आवश्यक परेका बेला अस्पतालमै जाने कुरा भएको छ, उनले भने । १२ वर्षअघि प्रत्यारोपण गरिएको मिर्गौलामा समस्या देखिएपछि प्रधानमन्त्री ओली गत साता उपचारका लागि धापासीस्थित ग्रान्डी अस्पताल गएका थिए । गत बुधबार र बिहीबार दुईपटक डायलसिस गरेर उनी निवास फर्किएका थिए । शुक्रबार दिनभर आराम गरेका ओली शनिबारदेखि सक्रिय भए । उनले शनिबार बिहान नेकपा सचिवालय बैठक बोलाएर आफ्नो स्वास्थ्य अवस्थाबारे जानकारी गराएका थिए । आइतबार मन्त्रिपरिषद् बैठकबीचबाटै अस्पताल पुगेर फोक्सोको एक्सरे गराएका थिए । एक्सरे गर्दा फोक्सोको पानी सुकेको रिपोर्ट आएपछि आफ्नो स्वास्थ्यलाई लिएर उहाँ केही उत्साहित हुनुभएको छ, बालुवाटार स्रोतले भन्यो । त्यही रिपोर्ट र प्रधानमन्त्रीको स्वास्थ्य उपचारका अन्य रिपोर्ट पनि हेरेपछि डाक्टरले तत्कालका लागि आवश्यक परेका बेला मात्रै डायलसिस गरे पुग्ने निष्कर्ष निकालेका हुन् । प्रधानमन्त्री ओलीले यसअघि साउन र भदौमा गरी दुईपटक सिंगापुरको नेसनल युनिभर्सिटी अस्पतालमा उपचार गराएका थिए । अहिले प्रधानमन्त्रीको उपचारमा संलग्न डाक्टरहरूले सिंगापुरमा उपचार गरेका डाक्टरहरूसँग पनि समन्वय गरिरहेका छन् ।"
यसो भन्छन् साक्षी,"घाइतेमेरा कान, घााटी र छातीमा छर्रा लागेको थियो । अरु घाइतेलाई मार्न थालेपछि ज्यान जोगाउन म सकिनसकी भाग्दाभाग्दै बेहोस भएछु । होस आउादा भारत सीतामढी सदर अस्पतालमा थिएा । त्यतिबेला मेरो पिसाब नली, नाक, मलद्वारमा पाइप लगाइएको थियो । अनुहार, घााटी, छातीमा पट्टी बााधिएको थियो ।"
चितुवाबाट जोगिन पूजा,"भीमसेन थुम्की सामुदायिक वन समूहमा आबद्ध १० वटा टोल सुधार समितिले प्रतिटोल एकएकवटा बोका बलि दिएर भँयेरको पूजा गरेको उनले बताए । देवीदेवतालाई खुसी बनाउन पूजाआजा गरियो, बोकाको बलि दिइयो, भन्सारका ठाकुर अधिकारीले भने, पूजा गर्दैमा रोकिन्छ नै भन्ने होइन । धर्मप्रति एउटा विश्वास हो, आस्था हो । पूजा त गरियो, तर ढुक्क भएर बस्ने स्थिति भने छैन । चितुवा नियन्त्रणको भरपर्दो प्रयास हुन जरुरी रहेको उनले बताए । बाक्लो वन क्षेत्र र पातलो बस्ती भएकाले चितुवा दिउँसै पनि निस्कन्छ । आक्रमणका घटना बढेपछि नियन्त्रणका लागि विभिन्न प्रयास जारी छ । सामुदायिक वन क्षेत्रमा काठका नौवटा परम्परागत खोर बनाई तिनमा बाख्रासहितको पासो थापिएको छ । यसरी थापिएको पासोमा दुइटा भाले चितुवा परिसकेका छन् । तैपनि चितुवाको त्रास घटेको छैन । वनमा चितुवा कति संख्यामा छन् भन्ने वनकर्मीलाई पनि यकिन छैन । प्रायः साँझको समयमा चितुवाले आक्रमण गर्ने भएकाले अहिले यी गाउँ साँझ ५ बज्दा नबज्दै सुनसान हुने गरेको भानु२ की माया मानन्धर बताउँछिन् । घाम अस्ताउनेबित्तिकै घरको मूलढोका र झ्याल बन्द गरेर बस्छौं, उनले भनिन्, घर वरपर चितुवा नआओस् भनेर रातभरि बत्ती बालेर राख्ने गरेका छौं ।लामो समयदेखि नरभक्षी चितुवाको खोजी भइरहे पनि मान्छेमाथि आक्रमणका घटना नियन्त्रणमा आउन सकेको छैन । जंगलमा फुट ट्र्याप, क्यामेरा ट्र्यापिङ, विशेष सुरक्षा दस्ता परिचालन र बाख्रासहितको परम्परागत काठको खोरमा पासो थाप्ने काम भइरहेको डिभिजन वन कार्यालयका प्रमुख केदार बरालले बताए । उनले भने, चितुवा नियन्त्रणको प्रयास जारी छ तर यहाँ कति संख्यामा छन् भन्ने कसैले टुंगो गर्न सकेको छैन । पासोमा परेका दुई भाले चितुवालाई जीवितै जिल्ला बाहिर पठाइएको उनले बताए । यस क्षेत्रमा चितुवा आतंक बढ्दै गएपछि नियन्त्रणको कामका लागि गण्डकी प्रदेश सरकारले ३० लाख रुपैयाँ विनियोजन गरेको छ । चितुवा चलाख वन्यजन्तु हो, सजिलै समात्न सकिँदैन, गण्डकी प्रदेशका कार्यवाहक मुख्यमन्त्री किरण गुरुङले भने, त्यसको आनीबानी बुझेर नियन्त्रणमा लिनका लागि वन्यजन्तु विज्ञको टोली पनि परिचालन गर्ने तयारीमा छौं ।"
ढिलोचाँडो म प्रधानमन्त्री,"नेपालगन्ज (कास) नेकपा अध्यक्ष पुष्पकमल दाहालले ढिलोचाँडो आफू प्रधानमन्त्री बन्ने संकेत गरेका छन् । प्रधानमन्त्री केपी शर्मा ओलीसँग आलोपालो सरकारको नेतृत्व गर्ने लिखित सहमति भएको चर्चा भइरहेका बेला उनको यो अभिव्यक्ति आएको हो ।नेकपा बाँकेले आयोजना गरेको चियापानमा सहभागी हुन आएका अध्यक्ष दाहालले मंगलबार नेपालगन्ज उद्योग वाणिज्य संघले पेस गरेको ७ बुँदे मागपत्र बुझ्दै भने, यो मागपत्र म एक्लै पढ्दिनँ । प्रधानमन्त्री र सम्बन्धित मन्त्रीसँग छलफल गर्छु । ढिलोचाँडो म प्रधानमन्त्री भएलगत्तै यी सबै माग पूरा गर्छु । उनले आफू सरकारको नेतृत्वमा आएपछि सबैलाई पायक पर्ने स्थानमा प्रदेश ५ को राजधानी तोक्न पहल गर्ने पनि बताए । अध्यक्ष दाहाल उद्योग वाणिज्य संघको कार्यक्रमलगत्तै चियापानमा सहभागी भएका थिए । त्यहाँ नेता तथा कार्यकर्तालाई सम्बोधन गर्दै उनले अहिले आफू प्रधानमन्त्री नभएकामा आफूलाई फाइदा पुगेको बताए । प्रधानमन्त्री नभएका कारण मलाई पार्टीको काम गर्ने अवसर मिलेको छ । देश र जनताको पीरमर्का बुझ्न पाएको छु, उनले भने, जिल्लाजिल्ला पुगेर कार्यकर्तासँग भेट्न पाएको छु ।त्यसअघि नेपालगन्ज विमानस्थलमा पत्रकारसँग उनले प्रदेश प्रमुख नियुक्तिका सम्बन्धमा वरिष्ठ नेता माधव नेपालले आपत्ति जनाउँदै नोट अफ डिसेन्ट लेख्नुलाई सामान्य भनी प्रतिक्रिया दिएका थिए । माधवजीले एकदुई जनाको नाम पारौं भनेर जोड दिनुभएकै हो । बैठकले उहाँले भनेजस्तो निर्णय गरेन । चित्त नबुझेपछि नोट अफ डिसेन्ट लेख्नु स्वाभाविक प्रक्रिया हो, उनले भने । प्रदेश प्रमुखको नियुक्ति कानुनसम्मत नै भएको उनले दाबी गरे । नेता नेपालले प्रदेश प्रमुखको नियुक्तिमा एकलौटी निर्णय भएको भन्दै असन्तुष्टि व्यक्त गरेका थिए ।"
'बालअधिकारमा नेपाल प्रतिबद्ध छ',"विश्वका बालबालिकाका लागि खुलापत्र लेख्ने क्रममा ॅतपाईंहरू आजसम्मकै कम विश्वास गर्ने पुस्ता बन्न सक्नुहुन्छ भनेर तपाईंले चेतवानीयुक्त सन्देश पनि दिनुभएको रहेछ, यसलाई कुन अर्थमा भन्न खोज्नुभएको हो ? समाजसँग अन्तर्क्रिया गर्नु हरेक बालबालिकाको अधिकार हो । अहिले तपाईंहरूको यस्तो अन्तर्क्रिया इन्टरनेटमा हुन सक्ने सम्भावना प्रबल छ । अहिले धेरै बालबालिका सूचना प्रविधिको युगमा गलत सूचना र छद्म समाचार व्याप्त वातावरणमा हुर्कंदै छन् । जसका कारण सूचनाको स्रोतमा अविश्वसनीयता उत्पन्न भइरहेको छ । फलस्वरूप बालबालिकालाई इन्टरनेटमा सत्य र असत्यबीचको फरक छुट्याउन कठिन परिरहेको छ । ककसमाथि विश्वास गर्ने भनेर दुविधा बढिरहेको छ । मैले खुलापत्रमा भनिसकेकी छु गलत सूचनाको निकै नकारात्मक प्रभाव हुने र वास्तविक जीवनमा समेत असर पुर्याउने तथ्य हामीलाई थाहा छ । उदाहरणका लागि, सामाजिक सञ्जाल तथा सन्देश पठाउने एपमार्फत खोपबारे गलत सूचना सम्प्रेषण गरिँदा भारत, फ्रान्स, फिलिपिन्ससहित उच्च र न्यून आय भएका मुलुकमा खोप लगाउन हिचकिचाहट बढेको र दादुरा समस्या फेरि बल्झिएको थियो । गलत सूचनाकै कारण बालबालिकाबाट नगद र पैसा लुट्ने, व्यक्तिगत सूचना लिने र यौन दुर्व्यवहारको सिकार हुनेसम्मका घटना देखिएका छन् । यसकारण यो सूचना प्रविधिको जगत्मा के र कसलाई विश्वास गर्न सकिन्छ भनेर पहिचान गर्न सक्ने क्षमताको वृद्धि गर्नु जरुरी छ । यसो नभएमा आजसम्मकै कम विश्वास गर्ने पुस्ताको उदय हुन सक्छ भन्ने सन्दर्भ आएको हो ।"
प्रदेश प्रमुख नियुक्तिप्रति सत्तारूढ नै रुष्ट,"सहमतीय राजनीति बिथोल्न खोजियो : कांग्रेसप्रमुख प्रतिपक्ष कांग्रेसले सहमतिको राजनीति बिथोल्ने गरी सरकारले प्रदेश प्रमुख बदलेको आरोप लगाएको छ । आफ्नो नेतृत्व रहेको तत्कालीन सरकारले नियुक्त गरेका प्रदेश प्रमुखलाई हटाइएको तीन दिनपछि पार्टीले औपचारिक धारणा सार्वजनिक गरेको हो । उसले सरकारको निर्णय पूर्वाग्रही र निर्वाचन आचारसंहिताविपरीत रहेको जनाएको छ । उपनिर्वाचनका लागि उम्मेदवार चयन गर्न मंगलबार बसेको पदाधिकारी बैठकले प्रदेश प्रमुख बर्खास्त गर्ने निर्णयलाई अतार्किक एवं कम्युनिस्ट सत्ता असफल दिशामा जान खोजेको संकेतका रूपमा उल्लेख गरेको छ । संघीयता कार्यान्वयनका क्रममा संस्थापक प्रदेश प्रमुखहरूलाई आफ्नो समयावधिसम्म कार्य गर्न नदिएर अशोभनीय तबरले सरकारले गरेको बर्खास्तीले सहमतिको राजनीतिलाई थप बिथोल्ने प्रयत्न गरेको छ, बैठकको निर्णय छ । संघीयता कार्यान्वयनसम्बन्धी अनेक कार्यभार बाँकी छँदै सरकार यस्ता विषयमा प्रवेश गर्नु गलत भएको कांग्रेसले उल्लेख गरेको छ ।"
लिए शपथ,"काठमाडौं (कास) सातै प्रदेशका नवनियुक्त प्रदेश प्रमुखले पद तथा गोपनीयताको शपथ लिएका छन् । राष्ट्रपति विद्यादेवी भण्डारीले उनीहरूलाई मंगलबार बिहान शपथग्रहण गराएकी हुन् । प्रदेश प्रमुखहरूको शपथग्रहण कार्यक्रममा उपराष्ट्रपति नन्दबहादुर पुन, प्रधानमन्त्री केपी शर्मा ओली र राष्ट्रिय सभाका अध्यक्ष गणेश तिमिल्सिना लगायतको उपस्थिति थियो ।मन्त्रिपरिषद्को सिफारिसमा सोमबार साँझ भण्डारीले कास्कीका सोमनाथ अधिकारीलाई प्रदेश १, बाँकेका तिलक परियारलाई प्रदेश २, झापाका विष्णु प्रसाईंलाई प्रदेश ३, चितवनका अमिक शेरचनलाई गण्डकी, सिरहाका धर्मनाथ यादवलाई प्रदेश ५, बैतडीका गोविन्द कलौनीलाई कर्णाली प्रदेश र काठमाडौंकी शर्मिलाकुमारी पन्तलाई सुदूरपश्चिम प्रदेश प्रमुख नियुक्त गरेकी हुन् ।"
समिति बैठकमा पुगेन कोरम,"आज महान्यायाधिवक्तासँग छलफल राज्यव्यवस्था तथा सुशासन समितिले मुलुकभरका कारागारको विषयमा महान्यायाधिवक्ता अग्नि खरेलसँग बुधबार छलफल गर्दै छ । कारागारको अवस्था नाजुक रहेको सूचनाका आधारमा समितिले खरेलसँग जानकारी लिन लागेको हो । खरेलसँग जानकारी लिएपछि समितिले कारागार सुधारका लागि थप छलफल गर्ने समितिकी सचिव बबिता मिश्रले बताइन् । त्यसका लागि समितिको बैठक बोलाइएको हो । छलफलमा गृह, अर्थ र भौतिक पूर्वाधार तथा यातायात मन्त्रालय सहभागी हुनेछन् ।"
भोकमरी अन्त्य गर्ने प्रतिबद्धता,"काठमाडौं (कास) परराष्ट्रमन्त्री प्रदीपकुमार ज्ञवालीले कुपोषण र भोकमरी अन्त्य गर्न सरकारले लगानी बढाउने प्रतिबद्धता व्यक्त गरेका छन् । पोषणसेवा विस्तार अभियानको पाँचौं विश्व सम्मेलनको दोस्रो दिन मंगलबार आयोजित एक सत्रमा उनले यस्तो बताएका हुन् । सम्मेलनको नारा पृथ्वी र मानवजाति दुवैलाई पोषित गर्ने रहेको छ । ज्ञवालीले काठमाडौंदेखि टोकियोसम्म र त्यसपछि पनि स्वस्थ र स्तरीय पोषित भविष्य विषयमा बोल्दै सबै प्रकारका कुपोषणविरुद्ध लड्न जनचेनता फैलाउने बताए । सन् २०२० मा जापानको राजधानी टोकियोमा विश्वस्तरीय पोषणसम्बन्धी कार्यक्रम हुँदै छ । मंगलबारको छलफल सत्रमा आइभरी कोस्टका उपराष्ट्रपति डानिएल काब्लान डुन्कनले नेपालले पोषण क्षेत्रमा उत्कृष्ट काम गरिरहेको जनाउँदै आफ्नो मुलुकले पनि त्यसलाई पछ्याउने बताए । भोको मान्छे कहिल्यै पनि स्वतन्त्र नहुने उनको भनाइ थियो । राष्ट्रिय योजना आयोगका उपाध्यक्ष पुष्पराज कँडेलले नेपालको सरकारी क्षेत्र सानो र निजी क्षेत्र ठूलो भएको उल्लेख गर्दै निजी क्षेत्रको सहयोग पोषण क्षेत्रमा महत्त्वपूर्ण हुने बताए । पोषणका लागि बहुपक्षीय क्षेत्रबीच समन्वय गरेर अघि बढ्नुपर्छ, उनले भने । पोषण र खाद्य सुरक्षाका लागि राजनीतिक तहमा भएको प्रतिबद्धता र उपलब्धि संस्थागत गरिएको सन्दर्भमा नेपालले विश्व सम्मेलन आयोजना गर्ने अवसर पाएको हो । सम्मेलनमा विभिन्न ८० मुलुकका उच्चपदस्थ प्रतिनिधिसहित करिब १२ सय जनाको सहभागिता रहेको योजना आयोगले जनाएको छ ।"
एमयूमा आवेदक त्रिविका,"सुर्खेत (कास) मध्यपश्चिमाञ्चल विश्वविद्यालय (एमयू) को उपकुलपतिका लागि उक्त विश्वविद्यालयका चार जनाले मात्र आवेदन दिएका छन् । शिक्षा मन्त्रालयले कात्तिक ९ मा आवेदन आह्वान गरेकोमा २७ जनाले आफ्नो विवरण पेस गरेका छन् । तीमध्ये अधिकांश त्रिभुवन विश्वविद्यालयका रहेको मन्त्रालयले जनाएको छ ।एमयूका प्राध्यापकहरू केशरसिंह राना, दीपबहादुर रावल, खोपीराम लम्साल र अनन्तप्रसाद घिमिरेले आवेदन दिएका छन् । यीमध्ये विश्वविद्यालय सेवा आयोगका सदस्य राना र अनुसन्धान केन्द्रका निर्देशक रावलले विद्यावारिधि गरेका छन् । दुवै जना विश्वविद्यालयका पूर्वडिन हुन् । प्राध्यापक लम्साल मानविकी तथा सामाजिकशास्त्र र सहप्राध्यापक घिमिरे इन्जिनियरिङ संकायका डिन छन् । हालका निमित्त उपकुलपति तथा व्यवस्थापन संकायका डिन रहेका त्रिविका सहप्राध्यापक मस्तबहादुर गरंजा र विज्ञान संकायका डिन देवबहादुर खड्काले पनि आवेदन दिएका छन् । मन्त्रालयका शाखा अधिकृत विश्वास रोकामगरका अनुसार त्रिविका नन्दबहादुर सिंह, विजय सिलवाल, बालमुकुन्द भण्डारी, प्रल्हाद कार्की, पर्शुराम मिश्र, यादव लामिछाने, विष्णुराज तिवारी, केशवराज पाण्डे, गोविन्द सुवेदी, विनयकुमार मिश्र, मोदराज बगालेलगायतले आवेदन बुझाएका छन् । आवेदनसाथ थुप्रै डकुमेन्टसमेत आएकाले विवरण तयार गर्न केही दिन लाग्ने उनले बताए ।८ वर्षअघि स्थापना भएको मध्यपश्चिमाञ्चल विश्वविद्यालयका महत्त्वपूर्ण पदाधिकारीमा एमयूबाहिरका जनशक्तिको बाहुल्यता रहँदै आएको छ । उनीहरू काजमा आउने गर्छन् । निमित्तसमेत गर्दा हालसम्म चारजना उपकुलपति, तीनजना रजिस्ट्रार र १५ जना डीन गरी २२ जना व्यक्ति पदाधिकारी नियुक्त भएकामा एमयूका ६ जना मात्रै परेका छन् । अहिले पनि निमित्त उपकुलपतिमा त्रिविका गरंजा र निमित्त रजिस्ट्रारमा त्रिविकै यामबहादुर कार्की छन् ।"
साइप्रसबाट डेढ वर्षपछि अवशेष,"काठमाडौं (कास) साइप्रसमा सेनाका क्याप्टेनद्वारा मारिएकी काठमाडौंकी ३० वर्षीया अस्मिता खड्का विष्टको अवशेष डेढ वर्षपछि शनिबार नेपाल ल्याइएको छ । उनको शवको अवशेष गत अप्रिल २८ मा ओरान्दा भन्ने स्थानमा भेटिएको साइप्रसस्थित नेपाली अवैतनिक दूतको कार्यालयले जनाएको छ । उनी ९ जुलाई २०१८ बाट हराएकी थिइन् । अवशेषलाई हिन्दु धर्मअनुसार अन्तिम संस्कार गरिएको परिवारले जनाएको छ । अस्मिताको कोठामा भएका सरसामानसँग डीएनए परीक्षण गर्दा मिलेपछि अवशेष पहिचान भएको हो, साइप्रसस्थित नेपाली अवैतनिक दूतको कार्यालयमा कार्यरत सुमन मल्लले भने, उहाँको शवको केही भाग मात्रै बाँकी थियो । प्रहरीले अनुसन्धान सकेपछि अन्तिम संस्कारका लागि पठाइएको हो । विष्टको हत्या गर्ने सेनाका क्याप्टेन निकोस मेटाक्सासलाई आजीवन कारावासको सजाय भएको छ । निकोसले अस्मितासहित पाँच महिला र दुई बालिकाको शृंखलाबद्ध रूपमा हत्या गरेको स्वीकार गरेका थिए । अदालतले सात जनाको हत्यामा निकोसलाई कुल १ सय ५० वर्षको जेल सजाय हुने फैसला गरेको छ । निकोसले १ नेपाली, १ रोमानिया र ३ फिलिपिनो गरी ५ विदेशी महिला र २ बालिकाको हत्या गरेका थिए । प्रहरीले ६८ दिन लामो अनुसन्धानपछि उनलाई अदालतमा पेस गरेको थियो ।"
'बुद्ध नेपालमा पो जन्मेका रहेछन्',"(काठमाडौं)  नेपाल आउनुअघि बुद्ध भारतमा जन्मेको भन्ने बुझेको थिएँ । यहाँ आएपछि हिजो (सोमबार) पो थाहा भयो, त्यो तथ्य गलत पो रहेछ । बुद्ध नेपालको लुम्बिनीमा जन्मेका रहेछन्, नेपालको तीनदिने भ्रमण पूरा गरी मंगलबार स्वेदश फर्केका अफ्रिकी मुलुक आइभरिकोस्टका उपराष्ट्रपति डानिएल काब्लान डुन्कनले भने ।उपराष्ट्रपति डुन्कन प्लेन चार्टर गरी आइतबार काठमाडौं उत्रिएका थिए । पहिलोपटक सगरमाथाको देशमा आउँदा उनी रोमाञ्चित भए । आइभरिकोस्टबाट करिब साढे ९ हजार किलोमिटर हवाई यात्रा गर्दै आएका उनले त्यहाँका करिब एक हजार मिटर अग्ला हिमाल र संसारकै सर्वोच्च ८ हजार ८ सय ४८ मिटर अग्लो सगरमाथाको तुलना पनि गरे । सन् २०१७ जनवरीमा पद सम्हालेका ७६ वर्षीय डुन्कन पोषणसम्बन्धी सेवाहरूको विस्तारका लागि आयोजित विश्व सम्मेलनमा सहभागी हुन काठमाडौं आएका थिए । मंगलबार कान्तिपुरसँगको कुराकानीका क्रममा उनले आफ्नो मुलुकका चर्चित फुटबलर डिडियर ड्रोग्बा र याया टुरेको चर्चा मात्र गरेनन्, हालै ८ हजार मिटरभन्दा माथिका १४ वटा हिमाल एक नेपालीले ६ महिनामा चढेको भन्दै प्रशंसासमेत गरे । दुई मुलुकबीच सम्बन्ध विस्तार गर्न अन्य विभिन्न क्षेत्र छन् । आइभरिकोस्टले नेपाललाई फुटबलमा अघि बढ्न सघाउँछ । नेपालले हामीलाई शिखर चढ्न सिकाउनुपर्छ, उनले भने । नेपालीहरूले फुटबलमार्फत आइभरिकोस्टमाथि गरेको मायाप्रति उनी खुसी भए । नेपाल र आइभरिकोस्टबीच सुमधुर सम्बन्ध हुनुपर्छ । नेपालकी राष्ट्रपति विद्यादेवी भण्डारीले हाम्रा राष्ट्रपतिलाई अर्को वर्ष भ्रमणको निम्तो दिनुभएको छ, उनले भने, कसरी दुई मुलुकबीच सम्बन्ध अघि बढाउन सकिन्छ भनेर संयुक्त राष्ट्रसंघमा रहेका दुई मुलुकका प्रतिनिधिबीच कुरा गर्न सकिन्छ । दुईपटक प्रधानमन्त्रीसमेत बनिसकेका डुन्कनले नेपाल आउन पाउँदा गज्जब लागेको बताए । नेपाल संस्कृतिको धनी मुलुक रहेको र यहाँका उच्च हिमाल विकासमा सघाउने उनको भनाइ छ । अफ्रिकी महादेश पछाडि मात्र परिरहेको छ कि त्यहाँ विकासका परिवर्तन पनि देखिएका छन् भन्ने प्रश्नमा डुन्कनले भने, तथ्यांक हेर्ने हो भने एसियापछि सबैभन्दा बढी आर्थिक वृद्धिदर गर्ने महादेश अफ्रिका हो । त्यहाँको प्रतिव्यक्ति आय (जीडीपी) मा ५ प्रतिशत वृद्धि भएको छ । आइभरिकोस्टमा सन् २०१२ देखि २०१८ सम्म लगातार ८ प्रतिशतको आर्थिक वृद्धि भइरहेको छ । चिनियाँ लगानीले अफ्रिकी मुलुकहरूमा खेलिरहेको भूमिकाबारे पनि उनले प्रस्ट्याए ।"
चिसो कोठामा डा केसीको अनशन,"(डडेलधुरा)  स्वास्थ्य र चिकित्सा शिक्षा क्षेत्र सुधारका लागि डा गोविन्द केसी अनशन बसेको ठाउँमा दिउँसो १२ बजे पनि ११ डिग्री सेल्सियसभन्दा बढी तापक्रम हुँदैन । अनशनस्थल नजिकैको गल्लीमा दिनभर घामै लाग्दैन । डडेलधुरा अस्पतालका चिकित्सकहरूले चिसोकै कारण डा केसीको स्वास्थ्य चाँडै बिग्रन सक्ने बताएका छन् । डा केसीले निर्मल मेडिकल हलको माथिल्लो तलामा सोमबारबाट आमरण अनशन बसेका छन् । उनको यो १७ औं अनशन हो । सरकारले पटकपटक गरेका सहमति कार्यान्वयन नगरेको भन्दै उनी अनशन बसेका हुन् । प्रधानमन्त्री स्वयं माफियाको चंगुलमा फसिसकेका कारण जनस्वास्थ्य र चिकित्सा शिक्षा क्षेत्रमा माफिया राज सुरु भएको छ, डा केसीले मंगलबार बिहान सञ्चारकर्मीसँग भने, सरकारले आफैं गरेका सम्झौता बेवास्ता गर्दै जनताको स्वास्थ्यसँग खेलवाड गर्न थालेपछि म १७ औं पटक अनशन बस्न बाध्य भएको हुँ । सरकारले चिकित्सा शिक्षा ऐनमा माफियामुखी प्रावधान राखेर अपराध गरेको टिप्पणी डा केसीले गरे । विश्वविद्यालय तथा प्रतिष्ठानमा मापदण्डका आधारमा नभई दलीय र नेतागत भागबन्डाका आधारमा नियुक्ति सुरु गरिएको छ, उनले भने । दलीय भागबन्डाका आधारमा हुने नियुक्तिका कारण प्रमुख शैक्षिक प्रतिष्ठान ध्वस्त हुन थालेको उनले बताए । उनले हरेक सरकारले शिक्षा र स्वास्थ्यको अधिकारसँग खेलबाड गर्दै आएको आरोप लगाए । डा केसीले भने, प्रधानमन्त्री र मन्त्रीहरूको अवैध लेनदेनका कारण खुलेआम अर्बौं ठगी गर्नेहरू कानुनभन्दा माथि भएका छन् । सरकारका क्रियाकलापले विधिको शासनको खिल्ली उडाएको उनको भनाइ थियो । चिकित्सा शिक्षा र स्वास्थ्य क्षेत्र कालोबजारी तथा अपराध हुने क्षेत्रका रूपमा विकसित हुन थालेका छन्, उनले भने, राज्य माफिया र अपराधीको पालकमा परिणत भएपछि मैले निर्णायक अनशन सुरु गर्नुपरेको हो । उनले अहिले ७ वटा प्रमुख माग राखेर अनशन सुरु गरेको र सरकारको दृष्टिकोण केही दिन हेरेर माग थपघट गर्ने बताए । यसअघि जुम्लामा अनशन बस्दा राज्यले दमन गरेको उल्लेख गर्दै उनले डडेलधुरामा त्यो स्थिति आउन नदिनका लागि सहयोग गर्न जिल्लावासीलाई आग्रह गरे । साम्यवादी भनिने दलहरूको सरकारले एकपछि अर्को जनविरोधी गतिविधि गर्दै माफियातन्त्र सुरु गरेपछिको यो ठूलो सत्याग्रह सुरु गरिएको हो, उनले भने । डा केसीले प्रधानमन्त्री केपी शर्मा ओलीप्रति चर्को आक्रोश पोखे । चिकित्सा शिक्षा ऐन प्रधानमन्त्री ओलीको निर्देशनमा माफियालाई फाइदा पुग्ने गरी ल्याइयो, उनले भने, प्रधानमन्त्री स्वस्थ रहून् तर उनीजस्तै सहज तरिकाले स्वास्थ्य सेवा पाउने अधिकार जनतालाई पनि संविधानले दिएको नबिर्सून् । राज्य वा कसै माफियाको खर्चमा विदेशमा गएर उपचार गराउन सक्नेले मात्र स्वास्थ्य सेवा पाउने तर विपन्नले सिटामोलसमेत नपाउने स्थिति आफूलाई स्वीकार्य नभएको डा केसीले बताए । देशको प्रधानमन्त्री नै जनताको स्वास्थ्य र शिक्षाका सवालमा गैरजिम्मेवार भएपछि राज्य संयन्त्रले कसरी काम गर्छन् ? डा केसीले भने, राजनीतिक दलका हरेक शीर्ष नेताको अवैध लगानी र कमाउने भाँडोका रूपमा यस क्षेत्रलाई प्रयोग गरिन थालिएको छ ।"
शुल्क फिर्ता गर्न प्रदर्शन,"युनिभर्सलमा धर्ना जारीरूपन्देही भैरहवास्थित युनिभर्सल कलेज अफ मेडिकल साइन्सेजका एमबीबीएस विद्यार्थीले मंगलबार पनि धर्ना जारी राखे । सरकारले कलेजलाई शुल्क फिर्ता गर्न निर्देशन दिए पनि विद्यार्थीले पाएका छैनन् । अतिरिक्त शुल्क फिर्ता, परीक्षा शुल्क त्रिभुवन विश्वविद्यालयले तोकेअनुरूप हुनुपर्ने, प्रशिक्षार्थीको पारिश्रमिक वृद्धिका साथै बीडीएस अध्ययनरतको प्रयोगात्मक परीक्षाका लागि कलेजले बिरामी दिनुपर्ने विद्यार्थीको माग छ । कलेजले बुधबार निर्णय गर्ने आश्वासन दिएको विद्यार्थीले बताए । कलेजका जनसम्पर्क अधिकृत सुशील गुरुङले विद्यार्थीको ठोस मागपत्र नआएकाले औपचारिक छलफल गर्न नसकिएको बताए । अनौपचारिक छलफल भइरहेको छ, उनले भने, तर सरकारको निर्देशनअनुरूप गर्नुपर्ने काममा कलेजले छुट्टै निर्णय गर्न सक्दैन ।"
कालापानी 'नयाँ विवाद होइन',"नयाँ नक्सा सम्बन्धमा मंगलबार साँझसम्म नेपालले भारतसमक्ष औपचारिक रूपमा चासो व्यक्त गरेको छैन । राजदूत आचार्यले भने भारतीय पक्षसँग औपचारिक रूपमा नक्सा मागिएको बताए । अहिले आएको नक्सा जम्मुकश्मीरको सन्दर्भमा आएको र कालापानीको सन्दर्भमा पुरानै स्थिति दोहोर्याइएको उनले बताए । भारतले जारी गरेको नयाँ नक्साबारे पाकिस्तानले विरोध गरेको छ । पाकिस्तानले नयाँ नक्सामा आजाद कश्मीरभित्र रहेका मुजफ्फरावादी, मीरपुर र पुँछ जिल्लाका साथै गिलगिटबालिचिस्तानलाई आफ्नो भूगोलमा पारेको भन्दै कडा आपत्ति जनाएको छ । पाकिस्तानको विदेश मन्त्रालयले आइतबार विज्ञप्ति जारी गरी भारतले सार्वजनिक गरेको जम्मुकश्मीरसहितको नयाँ नक्सा कानुनी रूपमा अमान्य भएको उल्लेख गरेको छ । साथै त्यसले संयुक्त राष्ट्रसंघको सम्बन्धित प्रस्तावको समेत ठाडो उल्लंघन गरेको उसको दाबी छ । संयुक्त राष्ट्रसंघले मान्यता दिएको नक्साविपरीत हुने गरी जारी गरिएका यी नक्साहरूलाई पाकिस्तान ठाडै खारेज गर्छ, पाकिस्तानी विदेश मन्त्रालयले भनेको छ ।"
उपनिर्वाचनको उम्मेदवारी दर्ता भोलि,विवेकशील र साझाका उम्मेदवार तयविवेकशील नेपाली दल र साझा पार्टीले उम्मेदवार तय गरेका छन् । विवेकशीलले कास्की२ मा मंगलबार जमुना शर्मालाई उम्मेदवार बनाएको छ । दलका अध्यक्ष मिलन पाण्डेले मंगलबार कास्कीबाट शर्मालाई उम्मेदवार बनाएको घोषणा गरेका हुन् । विवेकशीलले बाग्लुङ २ को प्रदेशसभामा सन्तोष भण्डारीलाई उम्मेदवार बनाएको छ । यही क्षेत्रका लागि अर्को दल साझा पार्टीले यसअघि नै रजनी केसीलाई उम्मेदवारका रूपमा अघि सारिसकेको छ ।
जोखिममा राजमार्ग,"(धादिङ)  मुग्लिन बजार काटेलगत्तै त्रिशूली किनारका हरियाली फाँट, बाह्रै महिना बेमौसमी तरकारी र अन्नबालीले झुलेका लोभलाग्दा खेत । पृथ्वी राजमार्गको यो सौन्दर्य बिस्तारै हराउँदै छ । चितवन सिमाना मौवा खोला पार गरेलगत्तै त्रिशूली किनारमा रहेका गोरखा घ्याल्चोक र बेनीघाट चरौंदीको रमाइलो डाँडामा भएका अवैध बालुवाखानीले हरियाली उजाड बनाएको छ । फाँटका माथिल्ला भागमा डोजरले खनेका ग्रामीण सडक र अन्नबाली लाग्ने खेतमा बालुवा माफियाहरूले सञ्चालन गरेका खानीले राजमार्गसमेत जोखिममा परेको छ ।राजमार्गसँगै जोडिएर सञ्चालनमा रहेका अवैध क्रसर र बालुवाखानीले राजमार्गको सौन्दर्यमात्रै बिगारेका छैनन्, राजमार्गमा बाह्रै महिना गिट्टीबालुवा पोखेर प्रदूषण बढाएका छन्, सडक डिभिजन कार्यालयको गजुरीस्थित इकाइ प्रमुख हरि ठकुरीले भने, चिसो बालुवा बोक्ने टिपरले पानी पोखेर सडकसमेत भत्काएका छन् । पिच उप्काएका छन् । स्वीकृति बेगर खानीमा लैजान निर्माण गरिएका शाखा सडक बन्द गर्न गराउन सरोकारवाला स्थानीय तह, जिल्ला प्रशासन र प्रहरीलाई पत्राचार गरे पनि सुनुवाइ नभएको ठकुरीले बताए । राजमार्ग वरपर चरौंदी, विशालटार, बाँदरे, मलेखु, गलौदी, घाटबेँसी, मासटार, बेल्खु, गल्छी, सिद्धलेक, गजुरी, चालिसे, बिहानीपम्प लगायतका दर्जनौं स्थानमा अवैध बालुवाखानी छन् । वातावरण संरक्षणका जिल्लास्थित अभियन्ताहरूको लिखित उजुरीपछि अवैध रूपमा सञ्चालित क्रसर र बालुवा धुने वास उद्योगप्रति अख्तियार दुरुपयोग अनुसन्धान आयोगले चासो देखाएको छ । आयोगले राजधानी काठमाडौं उपत्यकासहित छिमेकी जिल्लाहरू धादिङ, नुवाकोट, ललितपुर, काभ्रे, मकवानपुर, सिन्धुपाल्चोकलगायत आठ जिल्लाको क्रसर र बालुवा धुने वास उद्योगप्रति विशेष चासो लिँदै तत्काल अनुगमन गरी त्यसको रिपोर्ट दिन संघीय मामिला तथा सामान्य प्रशासन मन्त्रालयलाई निर्देशन दिएको थियो । ती उद्योगीहरूले कानुनविपरीत काम गरेर करसमेत छली गरेको बारम्बार उजुरी परेपछि अख्तियारले मन्त्रालयलाई नै आफ्नो जनशक्ति खटाएर अनुसन्धान गरेर प्रतिवेदन दिन भनेको हो । जिल्लामा धेरै बालुवा तथा ढुंगाखानी अवैध रूपमा सञ्चालन हुँदा पनि सरोकारवाला निकाय मौन छन् । दैनिक लाखौं रुपैयाँको कारोबार गर्ने र प्राकृतिक सम्पदाको दोहन गर्ने खानीको अनुगमन र नियन्त्रणमा सरकारी निकायले चासो दिएका छैनन् । धादिङको त्रिभुवन राजपथ र पृथ्वी राजमार्ग आसपास क्षेत्रमा सञ्चालित ३४ वटा क्रसर, बालुवा धुने फिरफिरे र त्रिशूली किनारमा पर्ने गोरखा गण्डकी गाउँपालिका, धादिङका बेनीघाट, गजुरी, गल्छी, थाक्रे, धुनीबेँसी नगरपालिका, नीलकण्ठ नगरपालिका, सिद्धलेकका बालुवाखानी गैरकानुनी हुन् । क्रसर उद्योग र फिरफिरेहरूले त्रिशूली, मलेखु, गलौंदी, बेल्खु, महेशखोला, कोल्फु आग्रालगायतका खोलाबाट अवैध रूपमा ढुंगा र बालुवा उत्खनन गर्दै आएका छन् । पृथ्वी राजमार्गसँगै धादिङमा ३४ भन्दा बढी क्रसर उद्योग सञ्चालनमा छन् । अवैध यस्ता उद्योगका कारण त्रिशूली नदीको संरचना बिग्रेको र वातावरणीय विनाशसमेत बढ्दै गएको वातावरण संरक्षणकर्मीहरूले चिन्ता व्यक्त गरेका छन् । राजमार्ग क्षेत्र, मलेखु, बेनीघाट, गजुरी, कुम्पुर, पीडा, बैरेनी, भुमेस्थान, नौबिसे, जीवनपुर, थाक्रे, तसर्पु, गोगनपानी, ज्यामरुङ, चैनपुर, सल्यानटार, खरी, मैदीलगायत साबिकका गाविसहरूको विभिन्न स्थानमा सञ्चालित खानीबाट दैनिक चार सयभन्दा बढी टिपरले ढुंगा, गिट्टी, बालुवा निकासी गर्दै आइरहेका छन् । धादिङमा ०४२ सालदेखि ढुंगा, गिट्टी, बालुवाको उत्खनन सुरु भएको मानिन्छ । केन्द्र सम्मका सरोकारवाला सरकारी निकायसँगको लेनदेन र राजनीतिक दलको संरक्षणमा ०६२६३ पछि झनै त्यस्ता उद्योग विस्तार भए । जिल्लामा दर्ता भएका खानीले पनि सर्वोच्च अदालतको आदेशविपरीत अवैध रूपमा उत्खनन गरेर बिक्री गरिरहेका छन् । सर्वोच्च अदालतले ०६७ साउन २१ मा वातावरण नै प्रदूषित गरेर वा प्राकृतिक स्रोत निकाल्दा बस्ती, सडक, पानीको मुहानलाई असर पार्ने गरी चलाएका उद्योग तत्काल रोक्न आदेश दिएको थियो । स्थानीय प्रशासनले तत्कालका लागि केही पहल गरेजस्तो देखाए पनि पछि बेवास्ता गरिदिएका कारण अवैध कार्यले प्रश्रय पाएको हो । सर्वोच्चले कुनै पनि उद्योग राजमार्ग वा विद्युत लाइनबाट ५ सय मिटर टाढामात्रै चलाउन आदेश दिए पनि अहिले अधिकांश उद्योग राजमार्गछेउमै सञ्चालित छन् । व्यावसायिक फर्म दर्ता गरेर कानुनी मान्यता पाएको दाबी गरिरहेका अधिकांश उद्योग पनि वातावरण संरक्षण ऐन, २०५३ विपरीत छन् । ऐनले प्राकृतिक स्रोतलाई असर पुर्याउने काममा रोक लगाए पनि प्रदूषण नियन्त्रणमा भने ध्यान नदिएको कारण अवैध रुपमा खानी सञ्चालन हुने गरेको त्रिशूली बचाउ अभियानका अभियन्ता श्रवण त्रिपाठीले बताए ।सरकारको खुकुलो नीतिकेन्द्रीय सरकारको नीतिसँग बाझिने गरी प्रदेश ३ सरकारले नदीजन्य पदार्थ उत्खनन तथा बेचबिखन गर्न नयाँ नीति ल्याउने तयारी गरेको छ । क्रसर, ढुंगा, बालुवा र खानी सञ्चालनका लागि पहिले भएको व्यवस्थालाई प्रदेश ३ को मन्त्रिपरिषद्मा निर्णयका लागि पेस गरिएको छ । प्रस्तावित नयाँ नीति लागू भए नदी दोहनलाई बढवामात्रै दिइनेछैन केन्द्रीय सरकारको नीतिलाई समेत ठाडो चुनौती हुनेछ ।केही समयअघि जिल्ला समन्वय समिति एवं स्थानीय तहका प्रमुखहरूको सहभागितामा ढुंगा गिट्टी बालुवासम्बन्धी जिल्ला अनुगमन तथा समन्वय समितिले पहिलेको मापदण्डमा आधारित रहेर धादिङमा सञ्चालित ढुंगा र बालुवाखानीको अनुगमन गरेर मापदण्डकै आधारमा सञ्चालन गर्न निर्देशन दिएको थियो । तर, यस्तो अनुगमन र निर्देशनको बेवास्ता गर्दै प्रदेश सरकारले खुकुलो व्यवस्थाको प्रस्ताव संसद्मा दर्ता गराएको हो । उद्योग पर्यटन वन तथा वातावरण मन्त्रालयले नदीजन्य पदार्थ (संकलन र उपयोग) कार्यविधि २०७५ मस्यौदामा पहिलेको मापदण्डको बेवास्ता गर्दै नयाँ खुकुलो मापदण्ड ल्याउने तयारी गरेको हो ।नेपाल सरकारको ०७२ माघ २० गतेको निर्णय समेतको आधारमा नेपाल सरकार, प्रदेश सरकार, स्थानीय तह र विकास साझेदारबाट सञ्चालित विकास आयोजनालाई आवश्यक पर्ने ढुंगा गिट्टी, बालुवा कुनै स्थान विशेषको प्रयोग गर्नुपर्ने भनी आयोजनामार्फत माग भई आएमा वातावरणीय अध्ययनको आधारमा प्रदेश सरकारले तोकिए बमोजिमको राजस्व तोकिएको स्थानबाट सोझै उठाउने निर्णय गर्न सक्नेछ भन्ने मस्यौदामा उल्लेख गरेको छ ।यसरी फरक मापदण्डयसअघिको व्यवस्थामा यस्ता खानी, उद्योगहरू सञ्चालन गर्न खोला किनार तथा राजमार्गबाट पाँच सय मिटर टाढा हुनुपर्ने मापदण्ड थियो । तर, प्रदेशले व्यवसायीहरूको हित हुने गरी ल्याउन खोजेको मापदण्डमा पहाडमा दुई सय मिटर र भित्री मधेसमा तीन सय मिटरको नयाँ मापदण्ड राखेको छ । पहिले सडकबाट देखिने ठाउँमा यस्ता उद्योग र खानीहरू सञ्चालन गर्न नपाइने भन्ने उल्लेख भएकोमा प्रदेशले यसबारे केही नबोलेर लचिलो बनेको देखिन्छ ।सहायक मार्गको राइट अफ वेबाट पहाडमा एक सय ५० र भित्री मधेसमा दुई सय मिटरको दुरी हुनुपर्ने नयाँ प्रस्ताव छ । पहिलेको व्यवस्थामा आईईई प्रतिवेदनमा उल्लिखित सम्पूर्ण बुँदाहरू अनिवार्य रूपले पालना गर्नुपर्ने, क्रसर मेसिनको लागि सेड अनिवार्य राख्नुपर्ने, बफर जोनमा अनिवार्य वृक्षारोपण गर्नुपर्ने उल्खेख छ । तर, प्रदेशले पहिलेका प्रावधानलाई उल्लेख गरेको छैन । पहाडी र भित्री मधेसमा सञ्चालित यस्ता उद्योगहरूको दुरी कुनै राजमार्ग वा बस्तीबाट कति टाढा हुने भन्नेमात्र उल्लेख गरेको छ ।नगरपालिका क्षेत्रमा उद्योग स्थपना गर्न नपाइने पहिलेको व्यवस्था भए पनि अहिले नयाँ तह बनेपछि कसरी जाने भन्ने पनि उल्लेख छैन । पहिले गाविसमा घना बस्ती भएका एक हजारभन्दा बढी जनसंख्या वा दुई सयभन्दा बढी घरधुरी बसोबास गर्ने ठाउँबाट कम्तीमा दुई किलोमिटर पर यस्ता उद्योग स्थापना गर्नुपर्ने प्रावधान थियो ।तर, अहिले घनाबस्तीबाट एक किलोमिरटको दुरीमा यस्ता उद्योग सञ्चालन गर्न पाइने व्यवस्था गरिँदै छ । पहिले खोला किनाराबाट पाँच सय मिटर टाढा यस्ता उद्योग सञ्चालन हुनुपर्ने व्यवस्था थियो । अहिले पहाडमा मुख्य नदीको १५० मिटर, सहायक नदीको सय मिटर र भित्री मधेसमा यसलाई दुई सय मिटर कायम गरिएको छ ।"
क्रसर र उद्योगलाई पुनः म्याद थप,"पाँच वर्षदेखि नवीकरण नभई सञ्चालनमा आएका गिट्टी कुट्ने क्रसर र बालुवा धुने उद्योगहरूको म्याद पुनः पुस मसान्तसम्म थपिएको छ । वर्षाभरि नदीहरूबाट लुकीछिपी नदीजन्य पदार्थ संकलन गर्न दिने, संकलनमा रोक लगाउने र केही महिना सञ्चालन गर्न दिन म्याद थप्ने प्रवृत्ति चार वर्षयता देखिन्छ । जिल्ला समन्वय समितिलाई संघीय मामिला तथा सामान्य प्रशासन वातावरण तथा विपद् व्यवस्थापन विभागले पत्राचार गर्दै गत साउन १९ गतेको मन्त्रीस्तरीय निर्णयअनुसार पुस मसान्तसम्म म्याद थप्ने निर्णय गरेको हो ।"
पतिलाई नौ महिना कैद,चौथो फैसलागत वर्षको भदौदेखि दर्ता हुन थालेको आत्महत्या गर्न बाध्य पार्ने अर्थात् दुरुत्साहन मुद्दामा चितवन अदालतले गरेको यो चौथो फैसला हो । नयाँ मुलुकी संहिता जारी भएपछि जिल्ला अदालतमा आत्महत्या दुरुत्साहनमा अहिलेसम्म सातवटा मुद्दा दायर भएको सरकारी वकिलको कार्यालयका सूचना अधिकारी प्रकाश थापाले बताए । चितवन अदालतमा माधव न्यौपानेविरुद्ध आत्महत्या दुरुत्साहनको पहिलो मुद्दा दायर भएको थियो । पहिलो फैसला पनि सोही मुद्दामा भएको थियो । अदालतमा अब आत्महत्या दुरुत्साहनका तीनवटा मुद्दा विचाराधीन छन् ।
दम्पतीको हत्या,"काभ्रे (कास) काभ्रेको नमोबुद्ध नगरपालिका८, तल्लो हटियामा एक दम्पतीको हत्या भएको छ । चियापसल सञ्चालन गर्दै आएका ५५ वर्षीय श्यामकृष्ण श्रेष्ठ र अन्दाजी ५० वर्षीया रुकुमाया श्रेष्ठको धारिलो हतियार प्रयोग गरी हत्या भएको हो । श्रीमान्को घाँटी रेटिएको र श्रीमतीको गर्दनमा चोट लागेको अवस्थामा घरको तल्लो तलामा शव भेटिएको जिल्ला प्रहरी प्रमुख एसपी जयराज सापकोटाले जानकारी दिए । प्रहरी चौकी श्यामपाटीका इन्चार्ज प्रहरी सहायक निरीक्षक केशव दर्जी नेतृत्वको टोलीले सिरकले छोपिएको अवस्थामा उनीहरूको शव फेला पारेको हो । लुटपाटको नियतले हत्या गरेको प्रारम्भिक अनुसन्धानले देखाएको छ, एसपी सापकोटाले भने, मदिरा सेवन गर्ने बहानामा लुटपाट गर्न आएकाले घटना घटाएको हुन सक्छ । छिमेकीका अनुसार रुकुमायाले अघिल्लो दिन स्थानीय एक सहकारीबाट आठ हजार पाँच ऋण निकालेर अर्को सहकारीमा तिरेकी थिइन् । सोही सुइँको पाएकाले लुट्ने नियतले घटना गराएको हुन सक्ने प्रहरीको अनुमान छ । भूकम्पपीडित अनुदानबापत्को अन्तिम किस्ता एक लाख पनि हालसालै निकालेको भन्ने सूचना छ, त्यही पैसा भएको आशंकामा अभियुक्त लुटपाटका लागि आएर हत्या गरेको हुन सक्छ, एसपी सापकोटाले भने ।"
कोतरिँदै स्वयम्भू,"पुजारीलाई घरमहाविहारले नै यहाँका पुजारीका घर पनि बनाइदिएको छ । स्वयम्भू क्षेत्रमा बुद्धाचार्यको मात्र बसोबास छ । यहाँका पुजारी बुद्धाचार्य नै हुन्छन् । घर आफ्नो भए पनि यसको स्वामित्व आफ्नो हुँदैन । बस्न पाउँछन्, बेच्न पाउँदैनन् । महाविहारले नै पुजारीका १८ वटा घर बनाइदिएको छ । महाविहार र पुजारीका घरसमेत गरेर १३ करोड रुपैयाँ खर्च भएको छ । पुजारीलाई हात लिन घर बनाइदिएको आरोपमा पुजारी ईश्वरमान बुद्धाचार्यले भने, महाविहारले पुजारीको घर बनाइदियो त अरूलाई किन टाउको दुख्नु ?भूकम्पले पुजारीको अधिकांश घर भत्किएका थिए । चार घरमात्र बस्न हुने अवस्थामा छन् । अहिले घर र महाविहार निर्माण अन्तिम चरणमा पुगेका छन् ।"
घरमै वृद्धवृद्धाको स्वास्थ्य परीक्षण,"(ललितपुर)  वृद्धावस्थाका कारण पुल्चोककी राममाया महर्जन भर्याङबाट तलमाथि गर्न सक्दिनन् । लौरोको सहारामा मुस्किलले एउटा कोठाबाट अर्कोमा पुग्छिन् । २०७२ को भूकम्पको त्रासले उनको मुटुमा समेत असर पुगेको थियो । त्यसयता उनी दैनिक औषधि सेवन गर्छिन् । प्रत्येक साता अक्सिजन, गुल्कोजको मात्रा र प्रेसर जँचाउनुपर्छ । ललितपुर महानगरपालिकाको ३ नम्बर वडाले घरदैलोमा पुगेर निःशुल्क प्राथमिक स्वास्थ्य उपचार सेवा थालेपछि भने उनको पीडा कम भएको छ । सोमबार स्वास्थ्य टोलीले उनी रहेको पाँचौं तलामा पुगेर जाँच गर्यो । सुगर, प्रेसर सबै ठीक भएको जानकारी गराउँदा उनको खुसीको सीमा रहेन । हामीजस्ता वृद्धाका लागि यस्तो कार्यक्रम ल्याएर अत्यन्त राम्रो गर्यो, ९२ वर्षीया महर्जनले हाँस्दै भनिन्, सबैलाई धन्यवाद छ । टोलीले उनको तौल, ज्वरो, अक्सिजन र शरीरमा गुल्कोजको मात्रालगायत परीक्षण गरेको थियो । महर्जनको स्वास्थ्य परीक्षणलगत्तै टोली पुल्चोक छेँ क्व टोलमा पुग्यो । ज्येष्ठ नागरिकको निःशुल्क स्वास्थ्य परीक्षणमा थिए, वडा कार्यालयबाट खटिएका गंगा महर्जन, रञ्जु तोलांगी र रुपेश थापा । पसलमा बसिरहेकी ८६ वर्षीया नानीबेटी महर्जनलाई उनीहरूले एकै स्वरमा भने, तपाईंको स्वास्थ्य अवस्था जाँच गर्न आएका छौं ।नर्ससहितको टोली घरमै आएपछि उनी पनि दंग परिन् । प्रेसरको बिरामी उनले १५ वर्षदेखि निरन्तर औषधि सेवन गर्दै आइरहेकी छन् । प्रत्येक साता प्रेसर जँचाउनुपर्नेमा यसपटक उनले भ्याइनन् । नर्सले प्रेसर जाँचेर ठिक भएको जानकारी गराएपछि मात्रै उनले ढुक्कको सास फेरिन् । सुगर देखापरेको छ, तर औषधि नै खानुपर्ने अवस्थामा होइन, नर्स गंगा महर्जनले सुझाइन्, गुलियो खानेकुरा र आलु नखानुस्, दिनको एक छाक रोटी खानुस् । ठीक हुन्छ । पुल्चोक तःननी टोलका ८४ वर्षीय धवचा महर्जन मुटुका बिरामी हुन् । उनले हिँडडुल गर्न नसकेको चार वर्ष बित्यो । गत वर्ष अल्सर भएपछि उनी थला परे । घरमा बस्दाबस्दै न्यास्रो मानेका उनलाई बुहारीले स्वास्थ्य टोली आएको जानकारी गराएपछि खुसी देखिए । स्थानीय तहमा जनप्रतिनिधि आएको बल्ल महसुस भएको छ, बुहारी मायाले भनिन्, घरमै स्वास्थ्यकर्मी आएपछि बालबालिकाको पनि स्वास्थ्य जाँच गराउन पायौं । जाँच गर्ने क्रममा महर्जनको प्रेसर निकै बढेको पाइयो । प्रेसर कम गर्न मुख बाँधेर हुँदैन । औषधि नै खुवाउनुपर्छ, नर्सले भनिन्, नत्र हातखुट्टा नचल्ने रोग लाग्न सक्छ । उनले बिरामीमा दम देखापरेकाले धूमपान नगराउन पनि सल्लाह दिइन् । ललितपुर महानगरपालिका ३ नम्बरमा ३ सय ५० जना वृद्धवृद्धा छन् । अधिकांश रोगबाट ग्रसित छन् । उनीहरूमध्ये कोही कष्टकर यात्रा गरेर मेडिकल त कोही अस्पताल पुगिरहेका छन् । नसक्नेहरू घरमै कुँजिन बाध्य छन् । ललितपुर महानगरले घरदैलो निःशुल्क स्वास्थ्य उपचार अभियान सुरु गरेपछि भने उनीहरूलाई प्रत्यक्ष लाभ पुगेको छ ।वडा नम्बर ३ का अध्यक्ष श्रीगोपाल महर्जन बेलैमा उपचार गराउनुपर्छ भनेर सचेतना जगाउने यस्तो कार्यक्रम सञ्चालन गरिएको बताउँछन् । अर्को सातादेखि ईसीजी र युरिन टेस्टको सुविधा पनि थप्छौं, उनले भने, रोग देखापर्ने ३० देखि ६० वर्ष उमेर समूहमा हो । युवावस्थामा जोस जाँगर हुने भएकाले उपचार गराउनेतिर ध्यान हुँदैन ।अभियानले वडाका बासिन्दामा देखिएको रोगसम्बन्धी तथ्यांक संकलनमा पनि सघाउ पुर्याउने उनले बताए । वडा कार्यालयमा स्वास्थ्य केन्द्र पनि सञ्चालनमा गरिसकेका छौं, उनले भने, बिरामीलाई सरकारले दिँदै आएको औषधि र निःशुल्क स्वास्थ्य परामर्श दिने व्यवस्था गरेका छौं । उनले केन्द्रमा साताको एक दिन डाक्टर पनि राख्ने तयारीमा रहेको बताए । वडाले इन्फ्लुएन्जा भ्याक्सिन दिने योजना पनि बनाएको छ । यसका लागि ३ लाख रुपैयाँ बजेट पनि विनियोजन गरिसकेको वडाध्यक्ष महर्जनले बताए । नर्स महर्जनका अनुसार अभियानले सर्वसाधारणमा स्वास्थ्यसम्बन्धी चेतना जगाएको छ । सानो परामर्शले ठूलो रोग लाग्नबाट बचाउन मद्दत गर्छ, उनले भनिन्, परिवारको समय र खर्च पनि बचाउँछ । अभियानमा संलग्न नर्स सुमेरु सिटी अस्पतालबाट निःशुल्क खटिएका हुन् ।"
विवाद कम गर्न बजेट विनियोजनमा मापदण्ड,"(काठमाडौं)  कार्यपालिका प्रमुख र वडाध्यक्ष फरक दलको हुने स्थानीय तहमा बजेट विनियोजनमा विभेद गरेको भन्दै विवादसमेत हुने गरेका छन् । जसका कारण विकास निर्माणमा गतिरोध उत्पन्न भएका उदाहरण पनि छन् । तर, कागेश्वरी मनोहरा नगरपालिकाले बजेट विनियोजनमा भिन्न शैली अपनाएको छ । जनसंख्या, भूगोल र राजस्वको आधारमा वडालाई समानुपातिक बजेट विनियोजन गर्दा जनप्रतिनिधिहरू खुसी छन् ।न्यूनतमभन्दा बढी बजेट दिलाउन नगरपालिकाले यस्तो मापदण्ड अपनाएको हो । नगरपालिकाले वडालाई न्यूनतम एक करोड बजेट दिएपछि थप अनुदान जनसंख्याको आधारमा ४० प्रतिशत, भूगोलका आधारमा ३० प्रतिशत र वडाले उठाएको राजस्वको आधारमा ३० प्रतिशत थप्ने व्यवस्था मिलाएको छ । सबैलाई समान बजेट दिने हो भने जनसंख्या धेरै हुने र भूगोल ठूलो भएको वडालाई बजेट अपुग हुन सक्छ, नगर प्रमुख कृष्णहरि थापाले भने, हामीले जुन विधि अपनाएका छौं, यसले कसैलाई विभेद पनि हुँदैन । ९ वटा वडामध्ये ३ वटामा कांग्रेसले जितेको छ । कागेश्वर मनोहराको वडा नम्बर १ गागलफेदी क्षेत्रफलको आधारमा ठूलो छ । जनसंख्या पनि अरू वडाको तुलनामा कम छ । ग्रामीण भेग भएकाले मेरो वडामा राजस्व पनि कम हुने भयो, वडा नम्बर १ का अध्यक्ष मुकुन्दप्रसाद गजुरेलले भने, तर, भूगोलकै कारण वडाको विकास गर्न थप ६१ लाख अनुदान पाएँ । कांग्रेसबाट निर्वाचित २ नम्बर वडाका अध्यक्ष सुदर्शन धिमाल पनि बजेट विनियोजनको यसखाले मापदण्डले कसैले विभेद महसुस गर्नु नपरेको बताउँछन् । कार्यपालिकामा नेकपाको बहुमत भए पनि कांग्रेसले जितेको वडामा बजेटमा अहिलेसम्म कुनै पनि विभेद छैन, उनले भने । कांग्रेसबाटै निर्वाचित वडा नम्बर ७ का अध्यक्ष जीवन थापाले पनि स्थानीय तहलाई बलियो बनाउने अभियानमा यो प्रक्रिया समावेशी रहेको बताए । बजेटमा विभेदको अनुभूति भने गर्नुपरेको छैन, उनले भने । नगरपालिकाले अवलम्बन गरेको यो विधिका आधारमा न्यूनतम एक करोडबाहेक भूगोलको आधारमा सबैभन्दा बढी वडा नम्बर १ ले ६१ लाख ८० हजार, बढी जनसंख्याको आधारमा वडा नम्बर ९ ले ६६ लाख ९५ हजार, आर्थिक वर्ष ०७४७५ मा वडाले उठाएको राजस्वको आधारमा ९ नम्बरले ६० लाख १९ हजार रुपैयाँ थप अनुदान पाएका छन् । जहाँ धेरै जनसंख्या र भूगोल हुन्छ, त्यहाँ बढी विकास निर्माण गर्न बजेट आवश्यक हुन्छ । त्यसैले यो विधि हाम्रो लागि उपयुक्त भयो, नगर प्रमुख थापाले भने । नगरपालिकाले वडालाई प्रदान गरेको अनुदानबाट पूर्वाधार विकासलाई प्राथमिकता दिइएको छ । जसअन्तर्गत अनुदानको पूर्वाधार विकासमा ८० प्रतिशत, सामाजिक विकास तथा क्षमता अभिवृद्विमा ५ प्रतिशत, वातावरण तथा विपद् व्यवस्थापनमा ५ प्रतिशत, उज्यालो नगर अभियानअन्तर्गत ५ र कार्यालय सञ्चालन तथा सार्वजनिक सेवा व्यवस्थापनमा ५ प्रतिशत बजेट ९ वटै वडामा विनियोजन गरेको नगर प्रमुख थापाले बताए ।"
सेनाको इतिहास स्मरण गराउने,काठमाडौं (कास) नेपाली सेनाले अब नेपाल एकीकरणदेखिको इतिहासलाई स्मरण गराउने भएको छ । सेनाले जंगी अड्डास्थित प्रधानसेनापति पूर्णचन्द्र थापाको कार्यकक्षमा मंगलबार नेपाल एकीकरण मार्ग कार्यक्रम सम्बन्धी प्रस्तुतीकरण तथा छलफल कार्यक्रममा यसबारे जानकारी गराएको हो । सैनिक जनसम्पर्क निर्देशनालयका अनुसार उक्त कार्यक्रममा एकीकरण मार्ग कार्यक्रमसम्बन्धी हालसम्म भएका कार्यहरूको प्रगति र भावी योजनाको विषयमा प्रस्तुति गरिएको थियो । सेनाका प्रवक्ता विज्ञानदेव पाण्डेका अनुसार नेपालको इतिहासलाई स्मरण गराउनका लागि सेनाले अध्ययन गरी बाहिर ल्याउन लागिएको हो । एकीकरण मार्ग कार्यक्रमलाई व्यवस्थित ढंगले कार्यसम्पादन गर्ने उद्देश्यले तयार पारिएको इतिहास संरक्षण एवं सम्वर्द्धन कार्यमा सेनाको सहभागितासम्बन्धी निर्देशिका२०७६ को समेत प्रस्तुति गरिएको सेनाले जनाएको छ ।
खोला किनारमा हाडखोर जलाउनेपक्राउ,"(काठमाडौं)  खोला किनारमा हड्डी जलाएर वातावरण प्रदूषण गरेको आरोपमा तीन जना पक्राउ परेका छन् । सोमबार राति ललितपुरको नखिपोटनजिकै नख्खु खोला किनारमा राँगाभैंसीको हाडखोर जलाइरहेको अवस्थामा महानगरीय प्रहरी वृत्त सातदोबाटोको टोलीले भारतको दिल्लीस्थित बसीगलका साजिल मुस्लिम र फेसल मुस्लिम र झापा घर भई सुनाकोठी बस्दै आएका राजेश शेर्पालाई पक्राउ गरेको हो । थप अनुसन्धानका लागि प्रहरीले उनीहरूलाई ललितपुर महानगरको जिम्मा लगाएको छ । वातावरण प्रदूषण गर्नेमाथि स्थानीय तहले कारबाही गर्ने कानुनी प्रावधानका कारण आरोपितलाई ललितपुर महानगरको जिम्मा लगाइएको सातदोबाटो प्रहरीका डीएसपी गौतम मिश्रले बताए । नखिपोट तथा आसपासका स्थानीयले केही दिनअघि नै राति मासुको गन्ध आउने गरेको र त्यसबाट नकारात्मक असर परेको भन्दै प्रहरीलाई खबर गरेका थिए । प्रहरीका अनुसार नखिपोटस्थित बुद्धटोल युवा क्लबले यसबारे लिखित उजुरी नै दिएको थियो । राति मासुको गन्ध फैलिएर बस्नै नसक्ने अवस्था आएको व्यहोरासहित स्थानीय क्लब र नागरिक समाजका प्रतिनिधिले लिखित र मौखिक उजुरी दिनुभएको थियो, डीएसपी मिश्रले भने, सोमबार राति ११ बजे प्रहरीलाई पुनः मौखिक उजुरी आएपछि नख्खु खोला किनारमा आगो बलिरहेको पाइयो, नजिकै जाँदा राँगाभैंसीको हाडखोर जलाइरहेको अवस्थामा तीनजना पक्राउ परे । प्रहरीले प्रारम्भिक सोधपुछ गर्दा उनीहरूले मासु पसलेले पैसा दिएर हाडखोर जलाउन लगाएको बताएका छन् । हाडखोर जलाउन लगाउने व्यापारीको पहिचान गर्ने काम भइरहेको प्रहरीको भनाइ छ । नख्खु खोला किनार पुग्दा करिब दुई ट्र्याक्टर हाडखोर भेटिएको प्रहरीले जनाएको छ । हाडखोरबाट वातावरण प्रदूषण हुन नदिन खाल्डो खनेर पुर्नुपर्ने व्यवस्था भए पनि व्यापारीले पैसा दिएर जलाउन लगाएका हुन् । डीएसपी मिश्रले नदीकिनारमा हड्डी पोलेको घटना आफूले पहिलोपटक भेटेको बताए । सार्वजनिक स्थलमा फोहोर फाल्नेमाथि कारबाही हुने गरे पनि यस्तो किसिमको कसुरमा मानिस पक्राउ परेको आफूलाई यसअघि जानकारी नभएको उनको भनाइ छ ।"
विस्तार नगरी कालोपत्र,"ललितपुर (कास) पटकपटक अवरोध हुँदै आएको ढोलाहिटीचापागाउँ सडकमा हालकै अवस्थामा कालोपत्र गरिने भएको छ । सडक विस्तार नगरीकन जस्ताको तस्तै कालोपत्रे गर्ने सहमति भएको सांसद राजकाजी महर्जनले जानकारी दिए । मंगलबार मन्त्रीस्तरीय बैठकमा ढोलाहिटीलेले खण्डभित्र पर्ने सडकमा कालोपत्रे गर्ने निर्णय भएको उनले बताए ।२०६९ सालमा तत्कालीन प्रमुख जिल्ला अधिकारीको नेतृत्वमा बसेको बैठकले सातदोबाटोढोलाहिटी १७२ मिटर कायम गर्ने निर्णय गरेको थियो । पछि अख्तियार दुरुपयोग अनुसन्धान आयोगले २२ मिटर नै कायम गर्न निर्देशन दियो । त्यसयताको विस्तारमा समस्या आउँदा अहिले सडकमा ठुल्ठूला खाल्डाखुल्डी बनेका छन् भने धुलोका कारण स्थानीय मारमा छन् ।सरकारले कालोपत्रे गर्दागर्दै बीचमा घर तथा जग्गाको क्षतिपूर्ति दिएमा विस्तारित सडकमा अहिलेकै ठेकेदारले कालोपत्रे गर्ने पनि निर्णय भएको सांसद महर्जनले बताए । अहिले कालोपत्रे गर्नका लागि ग्राभेल बिछ्याउने काम भइरहेको छ, उनले भने, चाँडोभन्दा चाडो काम सक्ने गरी सहमति भएको छ । सातदोबाटोलेले सडकको मापदण्ड २२ मिटर छ । ढोलाहिटीठेचो ३२ किमि सडक दिवा र शैलुङ कन्स्ट्रक्सन जेभीले २३ करोड ३१ लाख ४६ हजार रुपैयाँमा र ठेचोचापागाउँ ४ किमि सडक कन्टेक कम्पनीले २६ करोड ७१ लाख ९३ हजारमा निर्माण गर्ने ठेक्का पाएका थिए ।गत शुक्रबारमात्रै चापागाउँ, ठेचो र सुनाकोठी सडकखण्डको दुरवस्थाबारे स्थानीयले जनप्रतिनिधि र ठेकेदारप्रति आक्रोश पोखेका थिए । गएको जेठमा ठेचो, चापागाउँ र सुनाकोठीका बासिन्दा मिलेर पाँच दिन सडक ठप्प पारेका थिए । त्योभन्दा अघि खुमलटारवासीले डिभिजन सडक कार्यालय ललितपुरमा तालाबन्दी नै गरे । सडक ठप्प पारेपछि ती क्षेत्रका सांसद र मेयरले दसैंभित्र कालोपत्रे गरिसक्ने लिखित प्रतिबद्धता जनाए पनि माग पूरा नहुँदा स्थानीय सडकको धुलोका कारण मारमा छन् ।"
नसुल्झिएको कालापानी मुद्दा,"नेपाली भूभाग कालापानीलाई भारतले आफ्नो सिमानाभित्रै पारेर नयाँ राजनीतिक नक्सा जारी गरेसँगै दुई देशबीच नसुल्झिएको एउटा विवाद पुनः सतहमा आएको छ । भारतले जम्मुकश्मीर राज्यलाई औपचारिक रूपमा दुई संघीय भूखण्डमा विभक्त गरेपछि त्यहाँको गृह मन्त्रालयले आइतबार यस्तो नक्सा जारी गरेको हो । सन्धि, तथ्य र प्रमाणहरूले नेपाली भूभाग भनेर पुष्टि गर्दागर्दै पनि उक्त क्षेत्र भारतीय अर्धसैन्य बलको नियन्त्रणमा रहँदै आएको छ । उक्त विवादास्पद क्षेत्रलाई भारतले राजनीतिक नक्सामा यथावत् समेटिरहनुले यो विषयलाई थप जटिल बनाएको छ । कालापानी भारतीय नक्साभित्र परेको यो पहिलो पटक नभए पनि यसप्रति अब नेपाली पक्ष थप चनाखो बन्न आवश्यक छ । र, यसलाई द्विदेशीय संवादको प्राथमिकतामा राख्न अग्रसर हुनुपर्छ । पछिल्लो भारतीय नक्सालाई नापी विभागका प्राविधिक र अधिकारीहरूले अध्ययन गरिसके पनि नेपालले औपचारिक प्रतिक्रिया जनाइसकेको छैन । भारतले कालापानी क्षेत्र नियन्त्रणमा लिएको झन्डै छ दशक भइसक्यो । सन् १९६२ को भारतचीन युद्धपश्चात् भारतीय सुरक्षाकर्मीहरू उक्त क्षेत्रमा स्थायी रूपले नै शिविर खडा गरेर बस्दै आएका छन् । कति कारणले हो, यसबारे नेपालको तत्कालीन पञ्चायती शासकहरूले उस्तो चासो देखाएनन् । प्रजातन्त्र पुनःस्थापनापछि मात्रै यो सार्वजनिक जानकारी र आम चासोको विषय बन्यो । नापी विभागले कालापानीलाई समेटेरै नेपालको नक्सा जारी गर्ने गरेको भए तापनि त्यहाँ नेपालको उपस्थिति कायम हुन सकेको छैन । उचित कूटनीतिक पहल हुन नसक्दा कालापानीलगायतका समस्या सल्टिन नसकेको मात्रै होइन, उल्टो जटिलता थपिएको छ । सन् २०१५ मा भारत र चीनले नेपाली भूमि कालापानी, लिपुलेक हुँदै द्विपक्षीय व्यापारिक करिडोर बनाउने सम्झौता गर्नु यसैको दृष्टान्त हो । नेपालको कूटनीतिक कौशलको कमजोरीका कारण हुनुपर्छ, काठमाडौंले आपत्ति जनाए पनि नयाँदिल्ली र बेइजिङ दुवैले यसलाई सच्याउने तत्परता अझै देखाएका छैनन्, न त चित्तबुझ्दो जवाफ नै दिएका छन् । भारत र चीनले नेपालको अनुपस्थितिमा वा पूर्वसहमति नलिई नेपाली भूमि भएर द्विपक्षीय व्यापार गर्ने सहमति गर्नु कुनै हिसाबले मिल्दैन । उनीहरूलाई त्यस्तो हैसियत वा अधिकार नदिन नेपाल सदैव सचेत रहनुपर्छ । नेपालले त्यही बेला दुवै मुलुकसित गहिरो संवाद गर्न सकेको भए सायद उक्त क्षेत्रको समस्या समाधान गर्न सक्ने त्यो एउटा अवसर हुन सक्थ्यो । त्यो नहुँदा कालापानीको मुद्दा जीवित रहँदै आएको हो । नेपाल र भारतका अधिकारीहरूबीच सीमा विवाद सुल्झाउने सहमति भए पनि पछिल्लो समय काठमाडौं र नयाँदिल्लीले यसबारे कुनै संवाद गरेका छैनन् । सन् २०१४ काठमाडौंमा सम्पन्न नेपालभारत संयुक्त आयोगको बैठकले दुवै देशका परराष्ट्र सचिवहरूलाई कालापानी र सुस्ता सीमा विवाद सुल्झाउन जिम्मा दिने सहमति गरे पनि अहिलेसम्म कुनै प्रगति भएको छैन । वास्तवमा यस्ता सवालमा मारमा परेको राष्ट्र नेपालले नै राजनीतिक तहमै विशेष पहल गरेर भारतलाई मनाउन सक्नुपर्छ, हाम्रो कूटनीति चुकेकै यहीँ छ । अढाई महिनाअघि काठमाडौंमा भएको दुई देशबीचको संयुक्त आयोगले यस कामलाई प्राथमिकता दिन सचिवस्तरीय संयन्त्रलाई निर्देशन पनि दिएको थियो । हाम्रो विचारमा यसलाई प्राविधिक वा प्रशासनिक तहबाट सुल्झाउन सहज छैन, दशकौं पुरानो यो विवाद सुल्झाउन दुवै देशको राजनीतिक नेतृत्व नै अग्रसर हुनुपर्छ ।कालापानीबाहेक पनि भारतसित नेपालको केही क्षेत्रमा सीमा विवाद छ । कतिपय सीमा स्तम्भहरू दुरुस्त हालतमा छैनन् । त्यसलाई यथास्थितिमा राख्न पनि नेपालले पहल गर्नुपर्छ । मुख्य कुरा कालापानीलाई जोडेर भारत र चीनले सन् २०१५ मा गरेको विवादास्पद सहमति सच्याउन लगाउनुपर्छ । नेपालले कूटनीतिक माध्यमबाट सम्बन्धित मुलुकहरूलाई सन्देश दिन सक्नुपर्छ ः नेपालको अनुपस्थितिमा कुनै पनि मुलुकले नेपाली भूभाग प्रयोगबारे छलफल गर्न किमार्थ मिल्दैन । देशहरू आकारले सानोठूलो हुन सक्छन्, सम्पत्ति र संसाधनले धनीगरिब हुन सक्छन्, सामरिक र आर्थिक शक्तिले तलमाथि हुन सक्छन् तर सम्प्रभुताका दृष्टिकोणले सबै बराबर हुन् । दुई देशबीचको कूटनीतिक हैसियत बराबरीमा आधारित हुन्छ । त्यसैले भारत वा चीन कुनै पनि मुलुकले नेपालको सार्वभौमिकतालाई नजरअन्दाज गर्न मिल्दैन । नेपालले पनि यसप्रति हीनताबोध गर्न आवश्यक छैन, आफ्नो भूभाग सुरक्षित र संरक्षित गर्ने कूटनीतिक कौशल देखाउन सक्षम बने पुग्छ ।"
देशै हँसाउनेलाई कसले हँसाउने ?,"मंगलबार प्रकाशित कला र शैलीमा झन् हँसिला मदनकृष्ण पढ्दा हामी बाँचेको जीवन त अति स्वस्थ र आनन्दित रहेछ भन्ने लाग्यो । बाल्यकालदेखि नै मदनकृष्णको नाटक, सिनेमा हेर्दै अनि गीतहरू सुन्दै जीवनमा धेरै नयाँ आशाहरू बटुल्दै आएको मेरो मानसपटलमा प्रसिद्ध हास्यकलाकार मदनकृष्ण श्रेष्ठको मेसिनरूपी जीवनगाथाका बारेमा फरक सोच र चिन्तन पैदा गरायो । हामी प्रायः आफ्नै भलो चिताउने र सकेमा आफन्तको भलो चिताउने गर्छौं, जीवन र जगतका ठूलठूला कुरा अनुभव गर्छौं र हासिल पनि गर्छौं । अनि समयसीमा पार गरेपश्चात बिलाउँछौं । सबै कुरा अरुलाई हस्तान्तरण गरेर फर्कन्छौं । मानिसले गर्ने यति नै हो । तर कति थोरै मानिसलाई भने अरुको जीवनमा फरक पार्ने खालको वरदान ईश्वरले नै दिएका हुन्छन् । यस्तै वरदान मदनकृष्णले पनि पाउनुभएको छ । मस्तिष्क र मुटुमा मेसिन लगाएर हामीलाई हँसाउने अनि ऊर्जा दिने मदन दाइलाई हामीले कसरी हँसाउने होला भन्ने चिन्ता लागेको छ । सायद उहाँको सीप र कलाको माध्यमबाट धेरै नेपालीले प्रेरणा र उत्साह नै पाएको हुनुपर्छ । समग्र देशको नै कलाकार र देशको गहनाको रूपमा स्थापित मदन दाइको कला र खुबीको म खुलेर प्रशंसा गर्छु र सरकार अनि आम नागरिकको संयुक्त प्रयासमा उहाँको राष्ट्रिय सम्मान कार्यक्रम बृहत रूपमा सञ्चालन गर्न पाए आम नेपालीको तर्फबाट उहाँलाई सच्चा सम्मान हुन्थ्यो कि ? केपी अधिकारी, भैँसेपाटी, ललितपुर"
बढ्दो सवारी दुर्घटना,"सवारी दुर्घटना किन बढिरहेको छ ? दुर्घटनाका कारण वर्षेनि धेरै मृत्युको मुखमा पुग्दासमेत सरकार मौन छ । उसले आफ्नो मातहतका निकायलाई राम्रोसँग सञ्चालन गर्न सकिरहेको छैन । पछिल्लो समय चालकको लापरबाही र यात्रीको हतारोका कारण पनि सवारी दुर्घटना बढिरहेको छ । अरनिको राजमार्ग अन्तर्गत सुकुटेमा भएको दुर्घटनालाई नियाल्ने हो भने सवारी दुर्घटनाका अनगिन्ती कारण प्रस्टसँग भेटिन्छन् । खाँडीचौरमा पट्टा भाँचिएको गाडी कसरी त्यहाँको ट्राफिक पोस्ट प्रहरी चौकीको अगाडिबाट ७५ जना यात्रीसहित अगाडि बढ्न सफल भयो ? यसमा चालक, यात्री, प्रहरी, ट्राफिक प्रहरी सबैले बसको क्षमतामा ध्यान नदिएको प्रस्ट छ । जसका कारण तीन महिनाको बालकदेखि वृद्धसमेतले ज्यान गुमाउनुपर्यो । अतः आफ्ना मातहतका निकायलाई निर्देशन दिँदै परिणाममुखी कार्यान्वयन गराऊ । सडक दुर्घटनाबाट यात्रुलाई बचाऊ । रामकृष्ण बराल, जोरपाटी२, काठमाडौं"
सकारात्मकताको खोजी,"बिहान चियाको सुर्कोसँगै कान्तिपुर हेर्दा मन विह्वल भयो । कारणहरू धेरै छन् । सुरुमै डायलाइसिस कि प्रत्यारोपण ? मा आँखा पर्यो । यो शीर्षक मलाई नकारात्मक लाग्यो । यस्ता बिरामी देशभरि कति छन् कति ? किन पनि नकारात्मक लाग्यो भने देशको कार्यकारी सम्हालेको व्यक्तिको स्वास्थ्य बारेको सो खबर देश कति अशक्त ढंगले सञ्चालित छ भन्ने उदाहरण हो । अशक्त प्रधानमन्त्रीले कसरी देशलाई हाँक्न सक्छ र ? सातै प्रदेश पमुख पदमुक्त यो अर्को अचम्मको खबर देखियो । कारण गत शनिबारसम्म सबै प्रदेश प्रमुखहरू लायक थिए, आइतबार एकाएक नालायक भए, खबरले सोही कुरा भनिरहेको थियो । हो, सरकारले राम्रो काम गर्ने अथवा नेतृत्व बहन गर्न नसक्ने बेठिक काम गर्ने जोकोहीलाई पुरस्कार, दण्ड, सजाय, बढुवा, खोसुवाजस्ता कारबाही गर्न सक्छ । तथापि सामाजिक सञ्जालको अध्ययनमा सो सूचनालाई आममानिसले नकारात्मक रूपमै लिएको पाइयो । यात्रुको भारले बस सुनकोसीमा तेस्रो समाचार । यो टिपोट लेखुन्जेल सो दुर्घटनामा १७ को मृत्यु र ५२ घाइते भन्ने आयो । अघिल्लो अंक कति बढ्ने र दोस्रो कति घट्ने हो, थाहा छैन । ७० यात्रु बोकेको अनुमान गरिएको छ । पत्रिकाले थप बोल्यो दसैंदेखि तिहारसम्म १ महिनामा सवारी दुर्घटनाबाट मात्र १ सय ३९ को मृत्यु भएको छ । तथ्यांक सत्य हो भने सरकार के गरिरहेको छ भन्ने प्रश्न उठिहाल्छ । तीन आयोगले प्रतिवेदन बुझाउन पाएनन् । किनभने आयोगमा पदाधिकारी नियुक्त भएनन् । ती नियुक्ति माथि चन्द्रलोकबाट हुनुपर्ने कि कताबाट हो ? ठूलो विडम्बना । राजनीतिक आडमा ३६ गुन्डा नाइके अर्को समाचार । विभिन्न राजनीतिक दलसँग सम्बन्धित गुन्डा नाइकेका नामहरू र संख्या उल्लेख भएको पाइयो । देश कति नकारात्मक दिशातिर उन्मुख छ, यस फेहरिस्तले प्रस्ट हुन्छ । यी सारा नकारात्मक समाचारको सट्टा सकारात्मक समाचार आइरहे हुने थियो । त्यसैले सरकार मलाई समाचार पढ्न मनलाग्ने बनाइदेऊ । मुरारिविनोद पोखरेल, इमाडोल, ललितपुर"
पार्टीका प्रदेश प्रमुखहरू,"कांग्रेसले मनलागी गरिसकेपछि अहिले आएर बिना कुनै कारण प्रदेश प्रमुखहरूलाई ओली सरकारले नहटाएको भए झनै राम्रो हुने थियो । स्वतन्त्र बुद्धिजीवीहरूलाई प्रदेश प्रमुखको रूपमा नियुक्त गर्नुको साटो आफ्नै पार्टीका सक्रिय नेताकार्यकर्तालाई प्रदेश प्रमुखको जिम्मेवारी दिएर सरकारले नाङ्गो नाचको तमासा देखाएको छ । सरकार परिवर्तनसँगै अघिल्लो सरकारका नियुक्तिहरू खारेज गर्ने परिपाटीलाई कुनै पनि हालतमा उपयुक्त भन्न सकिँंदैन । एसपी बडु, कृष्णपुर६, कञ्चनपुर"
संस्थाहरूको खस्किँदो साख,"भ्रान्त सम्भ्रान्तव्यक्तिको स्वायत्त अस्तित्व अड्किएका त्रिखुट्टीमध्ये राज्य व्यवस्था एवं बजारको अग्रसरताजत्तिकै महत्त्वपूर्ण सामाजिक ऐक्यबद्धताको तेस्रो खुट्टा पनि हो । नागरिक एवं राज्य तथा उपभोक्ता एवं बजार बीचका सम्बन्धहरूका तुलनामा समाज एवं व्यक्ति बीचको अन्तरसम्बन्ध भने अनुबन्धभन्दा पनि स्वेच्छा र अपेक्षामा आधारित हुन्छ । उच्चताले दायित्व सिर्जना गर्छ (नोभलेस ओबलिज) भन्ने मान्यतामा सामन्ती अर्थराजनीति चल्ने गर्थ्यो । परोपकारबेगर पुँजीवादको औचित्य कायम रहँदैन । उदार अर्थराजनीतिको अभ्यासले कम्तीमा तीन प्रकारका गैरसरकारी, बजारमुक्त एवं असैनिक प्रकृतिका नागरिक अग्रसरताको अपेक्षा राख्छ । उच्च शिक्षा एवं व्यापक सम्पर्क सञ्जाल भएका नागरिक अभियन्ताले चेतना वृद्धि तथा उत्प्रेरकको काम गर्ने गर्छन् । अपेक्षाकृत सम्पन्न नागरिकहरू समाज सुधारका कार्यमा समय एवं आयाधिक्य लगानी गरेर सम्मान तथा पुण्य कमाउँछन् । सबभन्दा जटिल काम सामाजिक उद्यमीको हो, जो सामान्यजनको हित हुने संस्था निर्माणमा जीवन बिताउँछन् । तिनले खासै वाहवाही पाउन सक्दैनन्, किनभने तिनको सक्रियताले तात्कालिक परिवर्तन ल्याउँदैन । दानको साटो शुल्कबाट चल्ने सामाजिक उद्यमीका संस्थाहरू सम्मान पाउने वा पुण्य कमाउने माध्यम पनि होइनन् । त्यसैले सत्कर्म आफैमा सुख हो भन्ने भावना नभएको व्यक्ति सामाजिक उद्यमी बन्न सक्दैन ।इन्जिनियरिङ, चिकित्सा एवं व्यवस्थापन शिक्षालाई कर्मक्षेत्र रोजेका नेपालका सीमित सामाजिक उद्यमीहरूमध्ये दीपक भट्टराई (सन् १९५१२०१९) निःसन्देह अग्रणी थिए । दुर्भाग्य, उनका सामाजिक उद्यमहरू सुस्तरी नाफा क्षेत्रको ग्रास बन्न लागेका छन् । तिहारका बीच निभेका दीपक भट्टराईको अनुपस्थिति पंक्तिकारजस्ता उनका मित्रलाई मात्र नभएर सेवामूलक शिक्षा उद्यमका सम्भाव्य लाभग्राहीलाई पनि महसुस हुनेछ । छठको महापर्व सकिनासाथ बिदा भएका शिक्षाविद् एवं समाजसेवी गणेशराज सिंह नब्बे सालको भूकम्पको प्रसंग झिकेर परोपकार तथा ऐक्यबद्धतालाई संस्थागत गर्नुपर्ने आवश्यकता औंल्याउने गर्थे । राज्य र बजारका संस्थाहरू बृहत् आन्दोलनबेगर ठाउँमा आउने सम्भावना छैन । सामान्यजनको सबै ऊर्जा निर्वाह सुनिश्चित गर्नमै सकिन्छ । सामाजिक अग्रसरताका लागि भने जोखिम उठाउन सक्ने सचेत सम्भ्रान्तका लागि अझै अवसर छ । वैज्ञानिक राजनीतिको गति कायम रहने हो भने, भोलि त्यस्तो ठाउँ पनि बाँकी नरहन सक्छ ।"
स्रष्टा अर्थात् सारंगी !,"ज मिनदारहरूले सोझा साझा अनपढ रैतीहरूलाई पुस्तौंपुस्ता शोषण गरेको इतिहाससँग हामी सबै परिचित छौं । त्यो शोषणको सम्बन्ध मूलतः जमिनसँग थियो । जमिनदारी प्रथा उन्मूलन भएको धेरै दशक भैसके पनि त्यो अस्तित्वमा छ । फरक स्वरूप र क्षेत्रमा । नेपाली गीतसंगीतका क्षेत्रमा । हाम्रो संविधानले गीतसंगीतलाई बौद्धिक सम्पत्तिका रूपमा परिभाषित गरेको छ, प्रतिलिपि अधिकार ऐन र नियमावलीले स्रष्टा र प्रस्तोताको हकअधिकारको पनि व्याख्या गरेको छ । तर पनि धेरै सन्दर्भ र व्यवहारमा त्यो लागू हुन सकेको छैन । निजी त निजी भइहाले, सरकारी सञ्चार माध्यमहरूले पनि स्रष्टाको बौद्धिक र आर्थिक अधिकारको उल्लंघन गरिरहेका छन् । कथा यसरी सुरु हुन्छ । स्रष्टाले सम्पूर्ण लगानी गरेर गीतहरूको रेकर्डिङ गराउँछ । अनि ऊ क्यासेट वा सीडी बनाउनका लागि म्युजिक कम्पनीकहाँ धाउँछ । म्युजिक कम्पनीले सम्झौतापत्रमा हस्ताक्षर गराउँदै भिडियो, क्यासेट वा सीडी बनाएर बिक्री गर्छ । म्युजिक कम्पनीसँग क्यासेट, भिडियो र सीडी मात्र बनाएर बिक्रीवितरणका लागि सम्झौता गरिएको हो भन्ने स्रष्टाको बुझाइ हुन्छ । म्युजिक कम्पनीले भने सम्बन्धित सिर्जनाको सम्पूर्ण अधिकार र स्वामित्व आफ्नो हुने गरी काइते भाषामा स्रष्टाको सम्पत्ति जमिनदारले जमिन हडपेजस्तै हडपिसकेको हुन्छ । यस्ता धेरै उदाहरण र प्रमाण छन् । नेपाली संगीतको बजारमा आयामिक परिवर्तन आइसकेको छ । यसबाट हुने आम्दानी करोडमा नभएर अर्बमा हिसाब गर्नुपर्ने भएको छ । ८० देशमा नेपालीहरूको बसोबास छ । ४० लाखभन्दा बढी नेपाली विभिन्न मुलुकको श्रम बजारमा छरिएका छन् । विशेष गरी खाडी मुलुकहरूमा । प्राविधिक विकासका कारण संगीतको बेचबिखन हुन सक्ने डिजिटल माध्यमहरू धेरै छन् । हामी स्रष्टाहरू युट्युबलाई मात्र माध्यमका रूपमा हेर्छौं, तर युट्युबभन्दा धेरै आर्थिक लाभ दिने न्यापस्टर, टिडल, एप्पल म्युजिक, गुगल प्ले, स्पोटिफाई, अमेजन म्युजिक, पान्डोरा, नाइन ट्युन्सजस्ता स्ट्रिमिङ एपहरूमा नेपाली संगीतको व्यापार भैरहेको छ । धेरै स्रष्टालाई यसको जानकारी छैन । त्यस्तै, संगीत डाउनलोड गर्ने एपहरूमा पनि विश्वभरि नेपाली संगीतको व्यापार भैरहेको छ । यसबाट पनि स्रष्टाहरूले न्यायोचित लाभ प्राप्त गर्न सकेका छैनन् । खाडीका २८ भन्दा बढी मुलुकमा मोबाइल रिङब्याक टोन बेच्न राखिएको छ र व्यापार भैरहेको छ । एक पटक डाउनलोड गर्दा उपभोक्ताहरूले नेरु १२५ सम्म तिरिरहेका छन् । धेरैजसो स्रष्टाले यो पैसा पाएका छैनन् । नेपालका केही म्युजिक कम्पनीले आफ्नै एप सञ्चालनमा ल्याएका छन्, तर यसबाट हुने व्यापार पारदर्शी छैन । स्रष्टा हकदारहरू यसमा पनि ठगिएका छन् भनी शंका गर्नुपर्ने अवस्था छ । एनटीसी र एनसेलले सीआरबीटी र पीआरबीटीको आम्दानी स्रष्टाहरूलाई दिनुको सट्टा एग्रिगेटरहरूलाई बुझाउने गरेकाले पनि स्रष्टाहरू शोषणमा परेका छन् । एनटीसी र एनसेलका सीआरबीटी र पीआरबीटी मात्र नभएर एप्पल म्युजिक, अमेजन म्युजिक, युट्युब म्युजिक, साउन्ड क्लाउड, इम्युजिक, चाइना युनिकन, वानसिक्सथ्री म्युजिक, डिस्कजाम, सेभेन डिजिटल, म्युजिकल्ली, विन्क, इलेक्ट्रिक जुकबक्स, स्पेन्सेट लगायतका पोर्टलहरूबाट नेपाली गीतसंगीतको बिक्रीवितरण भैरहेको छ । तर यसबारे पनि धेरैजसो स्रष्टा अनभिज्ञ छन् । यस्ता माध्यमबाट प्राप्त आम्दानी संगीत संसारका जमिनदारहरूले अर्थात् म्युजिक कम्पनी र एग्रिगेटरहरू तथा संगीत प्रयोग गर्ने मूल प्लेटफर्महरूले खाइरहेका छन् र यसका हकदार स्रष्टाहरूको व्यापक शोषण भैरहेको छ । संगीतबाट भएको आम्दानी लगानीकर्ता, स्रष्टा र एग्रिगेटरका बीचमा बाँडफाँड भएका केसहरूमा पनि एग्रिगेटरहरूले अनुचित प्रतिशत लाभ लिइरहेका थुप्रै उदाहरण छन् । शोषित स्रष्टा र संस्थाहरूमध्ये सबैभन्दा बढी शोषण रेडियो नेपालको भएको छ । तर रेडियो नेपालले यस विषयमा संवेदनशील भई चासो राखेको देखिएको छैन । सूचना तथा सञ्चार मन्त्रालयलाई त झन् मतलब हुने कुरै भएन !हरेक कुराको सीमा हुन्छ । शोषणले त्यो हद नाघिसकेको हुनाले स्रष्टाहरू एकबद्ध भएर आवाज उठाउनुपर्छ । अन्यथा, स्रष्टाहरूले गाइरहनु पर्नेछस्रष्टाको सिर्जनामा जमिनदारको दाइँसंगीतमै जीवन बिताएँ, खै मैले के पाएँ ?"
नवउदारवादी समाजवादको भूलभुलैया,"सरकारी खुलासासंरचनागत समस्या हटाउन कम्युनिस्ट सरकार के गर्दै छ ? यो प्रश्न पुरानो हो । १९ महिनापछि सरकारका अर्थमन्त्रीले केही खुलासा गरेका छन्, जुन विश्व बैंकको डुइङ बिजिनेस रिपोर्टमा पनि आयो । उनले भने, कडा मेहनत गरेर परीक्षा दिएका थियौँ, सफलता मिल्यो । यो अवधिमा १६ स्थान माथि उक्लिएछ नेपाल । डुइङ बिजिनेस आफैमा बिजिनेस होइन, माहोल तयार छ भन्ने सूचक हो । खास गरी आन्तरिक र बाह्य लगानी भित्र्याउन मद्दत पुग्ने आश हो । नवउदारवादी बजार अर्थतन्त्रमा माहोल राम्रो बन्दै छ वा बनेको छ भन्नुको अर्थ हो बाह्य लगानीकर्ताका लागि देश कानुनी र राजनीतिक हिसाबले बन्देजमुक्त छ, बजार खुला प्रतिस्पर्धात्मक छ, करमुक्त नाफा आर्जन गर्न सकिन्छ, आर्जित नाफा सकुशल बहिर्गमन गर्न कुनै असहजता छैन भनी विश्वास दिलाउनु । अर्थमन्त्री खुसी देखिन्थे । राज्य कमजोर र निष्क्रिय हुँदा हुने एकलौटी लगानी र बाहिरिने प्रतिफलले कुनै पनि मुलुक रोजगारीमूलक औद्योगीकरणमा सफल भएको एउटै उदाहरण छैन ।अक्टोबर २९ देखि नोभेम्बर १ सम्म (१२१५ असोज) विश्व बैंकका २५ मध्ये ९ जना एक्जुकेटिभ तथा २ अल्टरनेटिभ डाइरेक्टरहरूको टोलीले नेपाल भ्रमण गर्यो । त्यस बेला अर्थमन्त्रीले विश्व बैंकसँग ऋण तथा ग्रान्ट सहयोगको अपेक्षा राख्दै आफ्नातर्फबाट गरिएको सुधारको फेहरिस्त पेस गरेका थिए, जसको पहिलो सूचीमा कानुन निर्माण नै थियो । ट्रान्सनेसनल कर्पोरेसनहरू, अन्तर्राष्ट्रिय वित्तीय संस्थाहरू तथा तिनका नेपाली एजेन्टहरूलाई उनले नेपालमा लगानी गर्न सहज हुने गरी लगानी सम्बन्धी ऐन, कर, भन्सार, बिक्रीकर सम्बन्धी कानुन, प्याटेन्ट तथा इन्टेलेक्चुअल प्रपर्टीराइट सम्बन्धी कानुन, भूमि सम्बन्धी कानुन बनिसकेको बताए (नागरिक दैनिक, १ नोभेम्बर २०१९) । वासिङ्टन कन्सेन्ससपछि नवउदारवादी बजार अर्थतन्त्रका लागि राखिएका सर्त बमोजिम कानुन पारित भएका छन् । नवउदारवादको पहिलो वाहक बनेको कांग्रेसले समेत आपत्ति जनाएका केही रणनीतिक महत्त्वका (स्टाटेजिक) विधेयक कानुन बने । उद्योग र पूर्वाधारमा मात्र होइन, खुद्रा व्यापारमा समेत वैदेशिक लगानीको प्रतिबद्धता आयो । सरकारको कडा मेहनत आठ महिनाअघिको अन्तर्राष्ट्रिय लगानी सम्मेलन (चैत १५१६, २०७५) मै देखिएको थियो । कृषि, उद्योग र पूर्वाधारमा मात्र होइन, सरकारले खुद्रा व्यापार लगायत सबै सेक्टरमा लगानी खुला गर्ने वाचा गरेको सो सम्मेलनमा अर्थतन्त्रका सबै सेक्टरमा १० हजार डलरदेखि ३ अर्ब डलरसम्मको वैदेशिक लगानी भित्र्याउने योजनाहरूको फेहरिस्त लिलाममा थियो । कांग्रेस सरकारले बेच्न बाँकी राखेको नेपाल वायुसेवा निगम, बन्दै गरेका लुम्बिनी एयरपोर्ट र पोखरा एयरपोर्ट आदिको टेन्डर आह्वान गरिसकिएका सूचना खुला भइसकेकै विषय हुन् । यी सुधारले मुद्राकोष र विश्व बैंक पक्कै खुसी भएका छन् । अगस्तो पिनोचेको चिलीमा पहिलो पटक उनीहरूले नवउदारवादी अभ्यास गरेका थिए, जो यस पटक विस्फोट भएको छ । सम्भवतः नेपालमा यो उनीहरूको अन्तिम एक्सपेरिमेन्ट हुनेछ । वर्तमान संविधानमा समाजवादउन्मुख अर्थराजनीति विस्तारको ग्यारेन्टी गरिएको थियो, प्रधानमन्त्री ओलीको कम्युनिस्ट सरकारले नवउदारवादी ढाँचा र सर्तहरू भित्रैबाट समाजवाद पस्कँदै छ । समाजवाद शब्दको यसभन्दा बढी भ्रष्टीकरण कसले गर्ने हिम्मत राख्ला ?"
लद्दाखले सिकाएको पाठ,सुजाता तामाङ
साझा हितलाई प्राथमिकता दिऔं,"(बेइजिङ)  चिनियाँ राष्ट्रपति सी चिनफिङले विश्व समुदायले मानवीयताको साझा हितलाई प्राथमिकता दिनुपर्ने बताएका छन् । चीनको व्यापारिक सहर सांघाईमा सुरु एक्स्पोको उद्घाटन गर्दै उनले भने, हामीले आफ्नो स्वार्थभन्दा पनि पहिले सबैको साझा हितका विषयलाई प्राथमिकता दिनुपर्छ । उद्घाटनका अवसरमा बोल्दै सीले अन्तर्राष्ट्रिय स्तरमा सौहार्दता र सहकार्यको खाँचो भएको औंल्याए । उनले भने, यसका लागि हामीहरूले एकअर्कालाई बेवास्था गर्नुभन्दा पनि हातेमालो गर्नैपर्छ । विश्वका उत्पादनहरू भित्र्याउने लक्ष्यसहित चीनले गतवर्षदेखि प्रारम्भ गरेको चीन अन्तर्राष्ट्रिय आयात एक्स्पोको दोस्रो संस्करण मंगलबार सुरु भएको हो । एक्स्पोमा सहभागी हुन विश्वका लब्धप्रतिष्ठित राजनीतिक प्रतिनिधि तथा व्यापार संगठनका प्रतिनिधिहरू सांघाईमा भेला भएका छन् । प्रदर्शनीमा जम्मा ६४ वटा मुख्य अतिथि मुलुकमध्ये एक तिहाइले पहिलो पटक भाग लिँदै छन् भने कर्पोरेट र क्षेत्रगत गरी कूल १५० वटा मुलुक सहभागी भएका छन् । चिनियाँ सञ्चारमाध्यमका अनसार ३ दर्जनभन्दा बढी विकसित देशले भाग लिएका छन् । अमेरिकाले आफ्ना उच्चस्तरीय प्रतिनिधि पठाउन इन्कार गरे पनि सबैभन्दा ठूलो व्यवसायीको संख्या भने अमेरिकाबाटै आएको छ । त्यस्तै जर्मनी, दक्षिण कोरिया, इटाली, फ्रान्स, अस्ट्रेलिया, स्विट्जरल्यान्ड, बेलायतलगायतका मुलुकबाट ठूलो मात्रामा सहभागिता छ ।संयुक्त परामर्श, संयुक्त निर्माण र संयुक्त बाँडफाँड, विश्व शासन विचारधारालाई आत्मसात गर्दै मुलुकहरूबीच सहयोग तथा आदानप्रदानलाई सबल पार्ने र अन्तर्राष्ट्रिय व्यापारको खुला चौतारोको रूपमा स्थापना गर्ने हेतुले चीनले एक्स्पोलाई लिएको छ ।पहिलो आयात एक्स्पोको तुलनामा परिमाण, गुणस्तर र सिर्जनात्मकताका हिसाबले दोस्रो अझै भव्य हुने भएकाले विश्वको ध्यानाकर्षण भएको छ । उद्घाटन सत्रलाई चिनियाँ सञ्चारमाध्यमहरूले प्राथमिकताका साथ प्रत्यक्ष प्रसारण गरेका थिए । चिनियाँ राष्ट्रपतिले सोमबार नै आयोजना स्थलको तयारीबारे स्थलगत भ्रमण गरी जानकारी लिएका थिए ।विश्वका धेरै नामी व्यवसायका जिम्मेवार व्यक्तिहरूले चिनियाँ बजारमाथि भरोसा राख्दै यहाँ आफ्नो उत्पादन विस्तार गर्ने राम्रो अवसर भएको भन्दै दोस्रो एक्स्पोलाई सदुपयोग गर्ने रणनीति बनाएका छन् । चीनले खुला अर्थतन्त्रको वकालत गर्दै मुलुकहरूबीचको आदानप्रदानलाई अघि बढाउने सोच नै चीनको खुलापनको प्रतीक रहेको उनीहरू बताउँछन् । विशाल उपभोक्ता भएको मुलुक चीनमा विभिन्न देशहरूले आफ्ना उत्पादन सांघाईमा पुर्याएका बेला नेपालजस्ता साना मुलुकहरू भने उपस्थितिमै सीमित भएको देखिन्छ । गतवर्षजस्तै यसपालि पनि नेपालले कुनै विशेष उत्पादन देखाउन सकेको छैन ।"
जलवायु सम्झौता त्याग्न अमेरिकाद्वारा पत्राचार,"वासिङ्टन अमेरिकाले जलवायु परिवर्तनसम्बन्धी महत्त्वपूर्ण सम्झौताबाट अलग हुने प्रक्रिया सुरु गरेको छ । पेरिस सम्झौताका कारण आफ्नो देशलाई अनुचित आर्थिक भार परेको भन्दै अमेरिका सम्झौताबाट अलग हुन विषयमा संयुक्त राष्ट्रसंघलाई आधिकारिक रूपमा पत्राचार गरेको हो । अमेरिकालाई सम्झौताबाट पूर्ण रूपमा अलग हुन एक वर्ष लाग्ने बताइएको छ । बीबीसीका अनुसार अमेरिका सम्झौताबाट आगामी वर्ष हुने राष्ट्रपतीय चुनावको भोलिपल्ट बाहिरिनेछ ।अमेरिकी विदेशमन्त्री माइक पोम्पियोले संयुक्त राष्ट्रसंघका महासचिव एन्टोनियो गुटेरेसलाई सम्झौताबाट बहिर्गमनका लागि औपचारिक पत्र लेखेका हुन् । राष्ट्रसंघीय महासचिव गुटेरेसका प्रवक्ताले अमेरिकी पत्र प्राप्त भएको पुष्टि गरे । उनले भनेका छन्, संयुक्त राज्य अमेरिकाले सन् २०१५ डिसेम्बरमा गरेको पेरिस सम्झौताबाट हट्न अमेरिकाले पठाएको पत्र महासचिव गुटेरेसले प्राप्त गर्नुभएको छ ।ट्रम्पको नेतृत्वको सरकारले सम्झौताबाट बाहिरिने निर्णय गरेपनि सन् २०२० को राष्ट्रपतीय निर्वाचनले यसलाई प्रभाव पार्न सक्ने अनुमान गरिएको छ । दोस्रो कार्यकालमा ट्रम्पले चुनाव हारेको खण्डमा नयाँ राष्ट्रपतिले यसबारे फरक नीति अपनाउन सक्ने कपितयको आंकलन छ । पेरिस सम्झौताले जलवायु परिवर्तनका असरप्रति लड्न १८८ राष्ट्रहरूलाई एकीकृत गरेको छ । सन् २०१५ मा फ्रान्सको राजधानी पेरिसमा भएको सम्झौतामा अमेरिका र अन्य १८७ राष्ट्र विश्वव्यापी तापमान वृद्धि २ डिग्रीभन्दा कममा सीमित राख्ने सहमति जनाएका थिए । सन् २०१७ मा अमेरिकाको राष्ट्रपतिमा निर्वाचित भएलगत्तै डोनाल्ड ट्रम्पले पेरिस सम्झौताबाट अलग हुने निर्णय गरेका थिए । त्यसयता युरोपेली संघलगायतले सम्झौताका पक्षधरले ट्रम्पलाई निर्णय परिवर्तन गराउन लागिपरेका थिए । ट्रम्पले आफ्नो चुनावी अभियानमा पेरिस सझ्ौताबाट अलग हुने विषय पटकपटक उठाएका थिए । तर राष्ट्रसंघीय नियमअनुसार अमेरिकाले सन् २०१९ को नोभेम्बर ४ भन्दा अगाडि पेरिस सम्झौताबाट अलग हुने प्रक्रिया सुरु गर्न नसक्ने भएकाले ट्रम्प प्रशासनले औपचारिक जानकारी गराएको थिएन । सन् २०१८ मा इन्स्टिच्युट अफ इन्टरनेसनल एन्ड युरोपियन अफेयर्सले सार्वजनिक गरेको प्रतिवेदनमा अमेरिकी राष्ट्रपतिको निर्णयले पेरिस सम्झौतामा ठूलो क्षति पुर्याउने तथा अन्य राष्ट्रलाई पनि त्यस्तो निर्णय लिन नैतिक र राजनीतिक आड पुग्ने उल्लेख छ । पेरिस सम्झौतामा हस्ताक्षर गरे पनि त्यसलाई अनुमोदन दुवै नगरेका रूस र टर्कीलाई त्यसको उदाहरणका रूपमा प्रतिवेदनमा उल्लेख गरिएको छ । सम्झौताबाट बाहिरिने योजनाबारे प्रतिक्रिया जनाउँदै गतवर्ष राष्ट्रपति ट्रम्पले आफू अमेरिकाको प्रतिनिधित्व गर्न निर्वाचित भएको र अमेरिकाको हितमा नरहेका सबै सम्झौता अमेरिका अलग हुने बताएका थिए । प्रतिवेदनमा राष्ट्रपति ट्रम्प पेरिस सम्झौताबारे कुनै छलफल गर्न नचाहेका र बाहिरिने दिनको पर्खाइमा रहेको समेत उल्लेख छ । म पेरिसको होइन, पिट्सवर्गका नागरिकको प्रतिनिधित्व गर्न निर्वाचित भएको हुँ, सन् २०१७ मा पेरिस सम्झौताबाट अलग हुने निर्णयपछि ट्रम्पले भनेका थिए, म अमेरिकी स्वार्थ प्रतिकूल रहेका सम्झौताबाट अलग हुने वा पुनः वार्ता गर्ने विश्वास दिलाउँछु । सम्झौताका कारण अमेरिकी अर्थतन्त्रमा ३० खर्ब डलरको नोक्सानी भएको तथा ६५ लाखले रोजगारी गुमाएका ट्रम्पको दाबी छ । अमेरिकी विदेशमन्त्री माइक पोम्पियोले सोमबार आफ्नो देशका लागि आर्थिक बोझ थोपरेकाले सम्झौताको औचित्य सकिएको बताएका थिए । उनले जलवायु परिवर्तनका असरविरुद्ध लड्न अमेरिकाले वास्तविक र प्रयोगात्मक अवधारणा ल्याउने बताएका थिए । पेरिस सम्झौताबाट अलग हुन अमेरिका प्रक्रिया सुरु गरेलगत्तै अन्तर्राष्ट्रिय समुदायले चासो व्यक्त गरेका छन् । चीन भ्रमणमा रहेका फ्रान्सका राष्ट्रपति एम्यानुएल म्याक्रोंले अमेरिकी निर्णयले आफू निकै दुःखी भएको प्रतिक्रिया दिएका छन् । अमेरिकको निर्णयपछि जलवायु परिवर्तनसँग जुध्न अब चीन र फ्रान्सले विशेष साझेदारी गर्नुपर्ने बताए । म्याक्रोंले भने, अमेरिकाको निर्णयले हामीलाई निकै दुःख लागेको छ र मलाई लाग्छ अब विश्वमा जलवायु परिवर्तन तथा जैविक विविधताको क्षेत्रमा फ्रान्स र चीनको छुट्टै साझेदारी आवश्यक छ । अन्तर्राष्ट्रिय सञ्चारमाध्यमका अनुसार म्याक्रों र चिनियाँ राष्ट्रपति सी चिनफिङबीच जलवायु परिवर्तनबारे सम्झौता हुने छ । दुई नेताबीच बुधबार हुने द्विपक्षीय वार्ताका क्रममा सम्झौता हुने जनाइएको छ । त्यसैगरी, जापानले अमेरिकी निर्णयले आफू निराश भएको जनाएको छ । जापानी वातावरणमन्त्री सिन्जिरो कोइजुमीले भनेका छन्, कार्बनमुक्त समाजको बनाउनु निकै दबाबपूर्ण छ र अमेरिकी निर्णय निकै निराशाजनक छ । उनले अमेरिकी राष्ट्रपति ट्रम्पलाई आफ्नो निर्णयबाट पछि हटाउन असम्भवप्रायः रहेको बताए । अमेरिकी तल्लो सदन हाउस अफ रेप्रिजेन्टेटिभ्सकी सभामुख नान्सी पेलोसीले ट्रम्पको कदमप्रति आपत्ति जनाउँदै यसले आगामी पुस्ताको भविष्यलाई जोखिममा पार्ने बताएकी छन् । अमेरिकाका सयौं स्थानीय सरकार, व्यवसायी तथा संघसंस्थाहरू हरित गृह ग्यास उत्सर्जन रोक्न तथा नवीकरणीय ऊर्जाको क्षेत्रमा क्रियाशील रहने पक्षमा रहको जनाएका बीबीसीले उल्लेख गरेको छ । राष्ट्रसंघीय जलवायु दूत तथा अमेरिकी व्यवसायी माइकल ब्लुमवर्गले एक विज्ञप्ति जारी गर्दै अमरिका सम्झौताबाट अलग भएपछि हुने खर्च अभाव जुटाउने विषयमा पहल सुरु गरेको जनाएका छन् ।"
हामी पग्लिरहेका छौं,"(काठामाडौं)  सुरुमा उनले सेतो प्लास्टिकको झोलाबाट भुइँमा नुन खन्याइन् । त्यसपछि दुई हातमा आइसका डल्ला लिई वरिपरि घुम्न थालिन् । उनी घरी नुनलाई खुट्टाले यताउति छरिहेकी थिइन् घरी हातमा रहेको आइसका डल्लासँगै खेलिरहेकी थिइन् । खेल्दाखेल्दै कलाकार सौरगंगा दर्शनधारीका हातबाट ती सबै पग्लेर विलिन भए । छताछुल्ल नुन पनि पग्लिँदै गयो । प्लास्टिक भने यथावत् नै रह्यो । कृत्रिम वस्तुहरूको अत्यधिक प्रयोगका कारण मान्छे र प्रकृतिमा परेको असरमाथि कलाकार दर्शनधारी पर्फमेन्स आर्ट पस्किँदै थिइन् । शीर्षक थियो, हामी पग्लिरहेका छौं । सोमबार बौद्धस्थित तारागाउँ म्युजियममा दर्शनधारीले प्रकृतिका महत्त्वपूर्ण विशेषताहरू लोप हुँदै गएको प्रति यसरी चिन्ता जनाइन् । हिँउ पग्लेझैं हामी पनि पग्लिँदै गएका छौं भन्ने भावलाई चुपचाप उनले शरीरको हाउभाउमार्फत् देखाइन् । नुन हाम्रा लागि महत्त्वपूर्ण भए पनि यसको महत्त्वलाई मानिसले बुझिरहेका छैन, उनले भनिन्, कृत्रिम रूपमा बनेका प्लास्टिक मान्छे र प्रकृतिका लागि हानिकारक भएर पनि यसबाट भने टाढा रहन सकेका छैनौं ।बिन्दु स्पेस फर आर्टिसले गरेको काठमाडौं इन्टरनेसनल पर्फमेन्स आर्ट फेस्टिभल को दोस्रो दिन दर्शनधारीलगायत चिनियाँ कलाकार बिङयाङ यिन, भारतीय कलाकार सतादरु सोभान बान्दुरी, नेपाली कलाकार प्रमिला लामा, पृथ्वी श्रेष्ठ, कुन्तीश्री थापालगायतका ८ जना कलाकारले मानव, प्रकृति, जीव र सांस्कृतिक पक्षलाई मुख्य विषयवस्तु बनाउँदै कला प्रदर्शन गरे ।प्रमिलाले जरा शीर्षकमा आफ्नै परिवार र आफूले भोगेको भोगाइलाई कलामा देखाइन् । उनको कलामा सुकेको रुख, रंगीन भुइँ र त्यसको वरिपरि कुखुराको फुल प्रयोग गरिएको थियो । रुखलाई प्रतीकात्मक रूपमा आफ्नो बाबु र फूलहरूलाई आफूजस्तै परिवारका सदस्यका रुपमा उनले कलामा प्रस्तुत गरेकी थिइन् । सुरुमा ठाडो भई उभिएको रुख कमजोर बन्दै ढलेपछि रंग र फूलहरू छताछुल्ल हुन्छन् । हालै बाबुलाई गुमाएकी उनले परिवारमा मूल जराजस्तै भएर बसेको मान्छे नै नभएपछि अन्य सदस्यहरू कलामा देखाइएका फूलजस्तै लथालिंग हुने अनुभव सुनाइन् । त्यस्तै, चिनियाँ कलाकार बिङयाङले सेतो र कालो रंगमा रहेको गोलो कपडाको टुक्रालाई पाँच भागमा काटी त्यसलाई आफ्नै शरीरमा बेरेर कला प्रदर्शन गरे । नो द ब्लाक गार्ड ह्वाइट शीर्षकमा प्रदर्शन गरिएको कलाले मानिसको जीवनमा हुने सकारात्मक र नकारात्मक पक्षलाई सेतो र कालो रंगमार्फत् जनाइएको उनले बताए । प्रदर्शनीमा नै कलाकार पृथ्वीले पत्रिकालाई प्रयोग गर्दै मान्छेको मनोवैज्ञानिक प्रवृत्तिलाई उतारे । समयअनुसार वरिपरिका घटना र कथालाई बिर्संदै जाने र परिवर्तनशील समयसँगै नयाँ परिस्थिति अंगाल्ने मान्छेको मानवीय स्वभावमा उनका पर्फमेन्स आर्ट आधारित थियो । त्यस्तै, कलाकार कुन्तीश्रीले प्रकृतिमा रहेका वस्तुप्रति मानिसले गर्ने व्यवहारलाई प्रस्तुत गरिन् । मिटिङ द पोइन्ट शीर्षकमा उनले प्रकृतिमाथि भइरहेको मानिसको अमानवीय हस्तक्षेप देखाइन् । मन परेको गमलालाई काखमा खेलाईखेलाई अन्त्यमा त्यसको पातलाई समेत खाएर त्यसलाई फुटाई नष्ट गरेको दृश्य निकै रोचक थियो । मानिसले आफ्नो स्वार्थपूर्तिका लागि अरूको अस्तित्व कसरी समाप्त गर्छन् भन्ने भाव निकै शक्तिशाली थियो उनको प्रस्तुतिमा । ध्रुवराज शर्माले भने बधशाला शीर्षकमा बेसार, मासु र रातो रंगलाई प्रयोग गर्दै पर्फमेन्स आर्ट देखाए । टाउकोमा जनावरको सिङ, शरीरभरि बेसार थियो भने उनको हातमा मासु र रातो रंग लतपतिएको थियो । पशुलाई मारेर खाने मानिसलाई एकपटक पशुकै रूपमा प्रस्तुत गर्दा कस्तो भाव पैदा हुन्छ भन्ने पक्षलाई कलामा देखाएको हुँ, उनले भने । भारतीय कलाकार सतादरुले भने नेपालको सांस्कृतिक महत्त्व र प्रविधिको विकासलाई लिएर कला प्रदर्शन गरे । उनले चम्किलो काँचको बल, प्रकाश, ससाना कपहरूसँगै कपडालाई कलामा समावेश गरेका थिए । मीठो नेपाली चियालाई कपसँग र यहाँका कला, विभिन्न प्रविधिलाई प्रकाशसँग तुलना गरेर उनले कलामा देखाएका थिए । नेपालका प्राचीन कलाकृतिहरूले मलाई निकै प्रभाव पारेको छ, उनले भने । तारागाउँ आर्ट म्युजियममा नै मंगलबार पनि जापान, नेपाल, बंगलादेशलगायत देशका कलाकारहरूको प्रदर्शनी गरे । नेपालबाट प्रदर्शनीमा मनीषलाल श्रेष्ठ, सरिता डंगोललगायतका ६ जनाले प्रस्तुति दिएका थिए ।"
संवादले हैरान,"पतिपत्नीको सम्बन्धमा अर्को पात्र बीचमा घुसेर त्रिकोणात्मक प्रेमकथामा अनगिन्ती फिल्म बने, बनिरहेकै छन् । यस्तै विषयमा सन् १९७८ मा बनेको बलिउड फिल्म पतिपत्नी और वो को रिमेक बनाइएको छ । सोमबार फिल्मको ट्रेलर रिलिज भएपछि यसमा प्रयोग गरिएको संवादका कारण चर्चामा छ । फिल्ममा मुख्य चरित्र चिन्टु त्यागी (कार्तिक आर्यान) ले आफ्ना साथीलाई हामी भिखारी, इन्कार गरौं त अत्याचारी । अनि कुनै तरिकाले जोगाड गरेर यौन गरौं त हामी नै बलात्कारी भनेका छन् । संवादले वैवाहिक बलात्कारको उपहास गरेको भन्दै विरोध गरिएको छ । हरनित सिंहले ट्वीटरमा लेखेका छन्, वैवाहिक बलात्कारलाई सामान्यीकरण गर्ने प्रयास नहोस् । वैवाहिक बलात्कार हँसाउने विषय हैन । यो एकदम लज्जाजनक छ । सौम्या नामक हृयान्डलबाट अर्की लेख्छिन्, वैवाहिक बलात्कारलाई चुट्किला बनाउने क्रम सामान्य बन्दै गइरहेको छ । मान्छेलाई अब यस्तै हेरेर मज्जा लिनु सामान्य हुन थाल्यो ।त्यसो त कतिपयले फिल्मको ट्रेलरलाई रुचाएका पनि छन् । अर्का एक ट्वीटेचाहिं अहिले संवादलाई लिएर विरोध गर्ने महिलाहरू नै पछि हतारिएर फिल्म हेर्ने र फिल्म मन परेको बताउने लेख्छन् । फिल्ममा कार्तिककी पत्नीको भूमिकामा भूमि पेडनेकरले अभिनय गरेकी छन् भने अनन्या पाण्डेले तेस्रो महिलाको भूमिका निर्वाह गरेकी छन्, जोसँग कार्तिक आकर्षित भएको ट्रेलरमा समेत देख्न सकिन्छ । ठीक एक महिनापछि रिलिज हुन लागेको पतिपत्नी और वो बारेमा बोल्दै भूमिले भने फिल्म सेक्सिस्ट नभएको जिकिर गरेकी छन् । भनेकी छन्, बरु फिल्ममार्फत् यसले लैंगिक समानताको वकालत गर्छ ।"
छेन्दुमा नेपाल चिनारी,"काठमाडौं (कास) फोटोग्राफर तथा वृत्तचित्र निर्देशक देवेन्द्रबहादुर शाहीले यसै साता चीनको ऐतिहासिक सहर छेन्दुमा नेपाल चिनाउने तस्बिर प्रदर्शनी गरेका छन् । शाहीले १० वर्ष नेपालका विभिन्न स्थान घुमेर खिचेका ५० भन्दा बढी तस्बिरहरू प्रदर्शनीमा राखेका थिए । नेपालको संस्कृति, भेषभूषा, जनजीवन र मनोरम दृश्यले चिनियाँहरूलाई लोभ्याएको शाहीले बताए । नेपालका फरक तस्बिर देखेर उनीहरूले धेरै प्रश्न पनि गरे, उनले भने, साह्रै चाखपूर्ण ढंगले प्रदर्शनी अवलोकन गरे । शाहीसहित भारत, पाकिस्तान, बंगलादेश, भुटान र चिनियाँ फोटोग्राफरकासमेत तस्बिर प्रदर्शनीमा थिए । चीन सरकार, सिचुवान इन्टरनेसनल कल्चरल एक्स्चेज सेन्टर तथा यन्वा जिन्साको आयोजानामा फोटो प्रदर्शनी भएको हो । लाखौं चिनियाँले विभिन्न देशका तस्बिर समेटिएको प्रदर्शनी अवलोकन गरेका थिए । सिचुवान प्रान्तका मन्त्री, मेयर, व्यापारी, प्रतिष्ठित व्यक्तिहरूले समेत तस्बिर चासोपूर्वक हेरेका थिए ।"
तीन फिल्म उत्कृष्ट,"(काठमाडौं)  तीन नेपाली लघु फिल्मलाई पुरस्कृत गर्दै नेपाल अफ्रिका चलचित्र महोत्सव को आठौं संस्करण सकिएको छ । राजधानीको जमलस्थित नाचघरमा सोमबार सम्पन्न समापन समारोहमा लघु फिल्म विधाबाट सुनील पाण्डेको अनन्त यात्रा, आशिष भण्डारीको पेन्सिल र भीमलाल श्रेष्ठको डकुमेन्ट्री मकै विवाह लाई उत्कृष्ट घोषणा गरिएको हो । पुरस्कृत फिल्मलाई जनही पाँच हजार रुपैयाँसहितको आदिप प्रतिभा चलचित्र पुरस्कार२०१९ दिइयो । लघु फिल्म पेन्सिल मा बालबालिकालाई जति धेरै दुःख दियो उनीहरू त्यत्तिकै झगडालु र हिंस्रक हुँदै जान्छन् भन्ने विषय समेटिएको थियो । त्यस्तै अनन्त यात्रा मा नेपाली हिन्दु समाजमा प्रचलित गौदान संस्कृतिलाई समेटिएको थियो । डकुमेन्ट्री मकै विवाह मा भने गोरखाको धर्चे गाउँपालिकाको लाप्राकमा बाली लघाउनुअघि पूजाआजासहित मकैको विवाह गर्ने प्रचलन समेटिएको थियो । महोत्सवमा अफ्रिकाको नाइजेरिया, केन्या, घाना, साउथ अफ्रिका, जिम्बाबे, सेनेगल, मालवी, इजिप्टीनर्वेजर्मनी, बेलायत र नेपालसहित १२ देशका २५ ओटा फिल्म थिए । महोत्सवमा बोल्दै फ्रान्सका फिल्म निर्देशक फरिद असदले महोत्सव निकै अर्थपूर्ण भएको बताए । रुवान्डाका फिल्म फेस्टिभल निर्देशक तथा फिल्मकर्मी हाकिजमाना पाइर्रीले पहिलोपटक नेपाल आएर फिल्म महोत्सवमा सहभागी हुन पाउँदा खुसी लागेको बताए । यस्तै चिनियाँ चलचित्र निर्देशक तथा अफ्रिका विज्ञ डा योङले फिल्महरूमार्फत् समाजको गहिरो अध्ययन गर्न सकिने दाबी गरे । कलेज अफ जर्नालिज्म एन्ड मास कम्युनिकेसन (सीजेएमसी) ले गर्दै आएको महोत्सवको यो आठौं संस्करण हो । नेपालीलाई अफ्रिकासँग र अफ्रिकालाई नेपालसँग फिल्मका माध्यमबाट जोड्न महोत्सवलाई निरन्तरता दिइएको महोत्सव अध्यक्ष डा मञ्जु मिश्रले बताइन् ।"
'पक्रने आधार छँदै गोली हान्नु गल्ती',"(काठमाडौं)  राष्ट्रिय मानवअधिकार आयोगले गुन्डा नाइके कुमार घैंटे (कुमार श्रेष्ठ) माथिको प्रहरी इन्काउन्टरबारे प्रश्न उठाएको छ । घटनाको चार वर्षपछि आयोगले अनुसन्धान प्रतिवेदन सार्वजनिक गर्न लागेको हो । आयोग उच्चस्रोतका अनुसार घैंटेलाई पक्रेर अनुसन्धान गर्न सकिने आधार हुँदाहुँदै गोली प्रहार गरिनु गल्ती भएको प्रतिवेदनमा उल्लेख छ । घटनाको केही दिनअघि मात्रै घैंटेले आफूलाई प्रहरीले पिछा गरेको भन्दै ज्यानको सुरक्षा मागी आयोगमा निवेदन दिएका थिए । २०७२ भदौ ३ गते कपुरधारामा महानगरीय प्रहरी अपराध महाशाखाको टोलीले प्रहार गरेको गोलीले उनको मृत्यु भएको थियो । प्रहरीले घैंटे इन्काउन्टरमा मारिएको दाबी गर्दै आएको छ । त्यति बेला महाशाखा प्रमुख सर्वेन्द्र खनाल (हाल महानिरीक्षक) र महानिरीक्षक उपेन्द्रकान्त अर्याल थिए ।प्रहरीको गोलीबाट कुमार श्रेष्ठको मृत्यु भएको सम्बन्धमा छिट्टै अनुसन्धान प्रतिवेदन सार्वजनिक गर्ने तयारी छ, उच्च स्रोतले कान्तिपुरसँग भन्यो, केही प्राविधिक समस्याले प्रतिवेदन तयार पार्न ढिलाइ भएको हो । अब बस्ने आयोगको पूर्ण बैठकबाट सत्यतथ्य बाहिर ल्याउने तयारीमा छौं । प्रहरी प्रधान कार्यालयसँग समेत जवाफ मागेको आयोगले अनुसन्धान क्रममा मृतकका परिवार, प्रत्यक्षदर्शीसँग भेट्नुका साथै पोस्टमार्टम र अन्य फरेन्सिक जाँच प्रतिवेदन झिकाएको थियो ।सम्बन्धित निकायले आवश्यक सहयोग नगर्दा प्रतिवेदन ल्याउन ढिलाइ भएको स्रोतले जनाएको छ । आयोगका सदस्य प्रकाश वस्तीले घैंटेको मृत्युसम्बन्धी विषय छिट्टै निष्कर्षमा पुग्ने जानकारी दिए । अनुसन्धानकै क्रममा रहेकाले यसबारे आफूले थप बोल्न नमिल्ने उनले बताए ।२०५५ सालबाटै विभिन्न अपराधमा पक्राउ पर्दै छुट्दै आएका घैंटे इन्काउन्टरअघि पनि प्रहरीको निगरानीमा थिए । उनी २०५५ कात्तिक ५ गते प्रेम गुरुङमाथि खुकुरी प्रहार, २०६० साउन १४ गते बस व्यवसायी संघको कार्यालय तोडफोड, २०६२ असार १८ गते सामाखुसीको भन्ज्याङ दोहोरी साँझमा म्याग्दीका कुमार पौडेललाई कुटपिट तथा २०६३ भदौ १६ गते गोंगबुमा विष्णु लामालाई गोली प्रहार गरेको अभियोगमा पक्राउ परेका थिए । त्यस्तै २०६३ असार १८, फागुन २६, २०६५ कात्तिक २४ मा पनि ज्यान मार्ने उद्योगमा पक्राउ परेका थिए । धम्क्याएर र हतियार देखाएर जबर्जस्ती चन्दा असुली, घरजग्गा कारोबार र ठेक्कापट्टामा उनको संलग्नता रहेको प्रहरीको दाबी छ । २०७१ साउन २१ गते पेप्सीकोलाका ११ वर्षीय निसान खड्का अपहरण र हत्यामा संलग्न अजय तामाङ र गोपाल तामाङमाथि भएको भनिएको इन्काउन्टर पनि विवादित नै छ । यो विषयमा पनि आयोगले अनुसन्धान अघि बढाएकोमा प्रतिवेदन सार्वजनिक गरेको छैन । लागूऔषध दुर्व्यसनमा संलग्न प्रवीण खत्री र गुन्डा नाइके चरी भनिने दिनेश अधिकारी पनि इन्काउन्टरमै मारिएको प्रहरीको दाबी छ ।गत कात्तिक ४ गते आयोगले प्रतिबन्धित चन्द समूहका नेता कुमार पौडेललाई गोली हानी हत्या गरिएको भन्दै प्रहरी निरीक्षक कृष्णदेव (केडी) प्रसाद साहसहित ३ प्रहरीलाई तत्काल निलम्बन गरेर फौजदारी अपराधमा कारबाही गर्न सिफारिस गरेको थियो । असार ५ गते प्रहरी प्रधान कार्यालय विशेष ब्युरोबाट खटिएको सादा पोसाकको टोलीले पौडेललाई ९ वटा गोली प्रहार गरेको आयोगको प्रतिवेदनमा उल्लेख छ ।"
परिवार नियोजनलाई ५० लाख डलर वृद्धि,"काठमाडौं (कास) अमेरिकी सरकारले नेपालको परिवार नियोजनसम्बन्धी कार्यक्रममा पछिल्ला तीन वर्षमा करिब ५० लाख डलर वृद्धि गरेको छ । नेपालस्थित अमेरिकी दूतावासले जारी गरेको विज्ञप्तिअनुसार अमेरिकी अन्तर्राष्ट्रिय विकास नियोग (यूएसएआईडी) को आर्थिक सहयोग तीन वर्षमा एक करोड २० लाख डलरबाट वृद्धि भई लगभग एक करोड ७० लाख डलर पुर्याइएको छ । यूएसएआईडीको सहायतामार्फत प्रजनन स्वास्थ्य सेवालाई मुलुकभर संस्थागत गर्न र स्थानीय स्वास्थ्यकर्मीलाई तालिम प्रदान गर्न नेपाल सरकारलाई सहयोग पुगेको छ, विज्ञप्तिमा भनिएको छ । सरकारद्वारा प्रदान गरिएको निःशुल्क जनसेवालाई नेपाली निजी क्षेत्रद्वारा प्रदान गरिने सेवाले थप सहयोग पुर्याएको दूतावासले जनाएको छ । महिलाको स्वास्थ्यमा सुधार ल्याउन नेपालसँग साझेदारी गर्ने हाम्रो प्रतिबद्धतामा परिवर्तन भएको छैन । आउँदो पुस्ताका नेपाली अझै स्वस्थ रहुन् भन्ने सुनिश्चित गर्न स्वास्थ्य क्षेत्रमा हामी आफ्नो लक्षित लगानीलाई निरन्तरता दिइरहनेछौं, विज्ञप्तिमा उल्लेख छ । नेपालस्थित अमेरिकी मिसनले सन् १९५० को दशकदेखि यहाँको स्वास्थ्य क्षेत्रमा साझेदारी र कार्यक्रम सञ्चालन गर्दै आएको छ । अमेरिका नेपाली महिला र बालबालिकाको स्वास्थ्य विकासमा सहयोग गर्न प्रतिबद्ध रहेको दूतावासले जनाएको छ ।"
३५ वर्षपछि पुर्जा पाउँदै कैलालीका किसान,"(काठमाडौं)  कैलालीका ४० किसानले साढे तीन दशकपछि आज (बुधबार) आफ्नै जग्गाको लालपुर्जा फिर्ता पाउँदै छन् । सुदूरपश्चिम प्रदेशका निवर्तमान प्रदेश प्रमुख मोहनराज मल्ल परिवारले धितो राखेर लिएको ऋण नतिरेपछि किसानका जग्गाको लालपुर्जा नेपाल बैंकमा बन्धकी थिए । किसानले आफै धितोको दोब्बर मूल्य तिरेर ३५ वर्षपछि आफ्नै जग्गाको लालपुर्जा प्राप्त गर्न लागेका हुन् ।नेपाल बैंकले बुधबार किसानको लालपुर्जा फिर्ता गर्न केन्द्रीय कार्यालयबाट समेत केही कर्मचारी कैलाली पठाउन लागेको छ । किसानले दृष्टिबन्धकको दोब्बर रकम तिरेपछि उनीहरूको जग्गा फुकुवा गर्न लागिएको हो, नेपाल बैंकका प्रमुख कार्यकारी अधिकृत कृष्णबहादुर अधिकारीले भने, सबै प्रक्रिया पूरा भएको छ, ऋण असुली न्यायाधिकरणबाट पनि लगतकट्टी गरेको पत्र प्राप्त भएको छ । यो ऋणमा बाँकी रकम असुलीका प्रयास भइरहेको उनले बताए ।मल्ल परिवारले ऋण नतिरेपछि किसानको पुर्ख्यौली जग्गा फुकुवा गरेका हुन् । यसका लागि किसानले ६० प्रतिशत ब्याजदरमा (मासिक पाँच प्रतिशतका दरले) ऋण लिन बाध्य भएका छन् । जग्गा फिर्ता गर्नेमा अधिकांश नाती पुस्ता किसान छन् । मल्ल परिवारको ललाइफकाई, दबाब र धम्कीमा परेर बाजे पुस्ताले बैंकमा धितो राख्न दिएको लालपुर्जा अहिले नातिपुस्ताले लिलामी हुनबाट जोगाउँदै फिर्ता गरेका हुन् । आर्थिक वर्ष ०४१४२ मा प्रदेश प्रमुखमा मल्ल परिवारले ५२ जना किसानको लालपुर्जा धितो राखेर नेपाल बैंकबाट ऋण लिएका थिए । त्यतिबेला अरूको जग्गा धितो राखेर ऋण लिन पाइन्थ्यो । यसलाई तेस्रो पक्ष धितो भनिन्छ । अहिले त्यो व्यवस्था राष्ट्र बैंकले खारेज गरिसकेको छ । मल्लले त्यो ऋण नतिरेपछि २०४७ देखि बैंकले निवर्तमान प्रदेश प्रमुख मल्ल र उनका भाइ मदनबहादुर मल्ललाई कालोसूचीमा राखेको छ । किसानको जग्गा बैंकमा रोक्का थियो । किसानले जग्गा भोगचलन गर्न पाए पनि किनबेच, अंशबन्डा र बैंकिङ कारोबार गर्न पाएका थिएनन् । पटकपटक आग्रह गर्दा पनि मल्लले ऋण नतिरेपछि किसानले आफैं रकम तिरेर जग्गा फुकुवा गरेका हुन् । मल्ल परिवारले ५२ जना किसानको साढे १ बिघादेखि २२ बिघासम्म जग्गा बैंकमा धितो राखेर ऋण लिएको थियो ।भजनी राइस मिलअन्तर्गत जग्गा फिर्ता गर्ने ती किसानको जग्गा बैंकमा ६४ लाख १३ हजार ९ सय १५ रुपैयाँमा दृष्टि बन्धक राखिएको थियो । सोबापत ती किसानले १ करोड २८ लाख २७ हजार ८ सय ३० रुपैयाँ भुक्तानी गरेका छन् ।मनुवा राइस मिलअन्तर्गत धितो रहेको जग्गा फुकुवा गर्ने किसानको जग्गा २ लाख ६० हजार रुपैयाँमा दृष्टि बन्धक राखिएको बैंकले जनाएको छ । जग्गा फिर्ताका लागि ती किसानले ५ लाख २० हजार रुपैयाँ भुक्तानी गरिसकेका छन् । दुष्यन्त राइस मिलअन्तर्गतका किसानको जग्गा १४ लाख ७२ हजार ८ सय ८७ रुपैयाँमा दृष्टि बन्धक राखिएको थियो । अहिले किसानले २९ लाख ४५ हजार ७ सय ७४ रुपैयाँ तिरेर फुकुवा गर्न लागेका हुन् । मल्ल परिवारले भजनी राइस मिल, मनुवा राइस मिल, दुष्यन्त राइस मिल र मालिका ट्रेड सेन्टरको नाममा नेपाल बैंकबाट ९८ लाख ५३ हजार रुपैयाँ ऋण लिएको थियो । त्यतिबेला बैंकले करिब १७ प्रतिशत ब्याजदरमा ऋण प्रवाह गरेको थियो । करिब तीन दशकदेखि ऋणको साँवाब्याज तिरिएको छैन । नियमअनुसार ब्याज पनि साँवामा पुँजीकरण गर्दा यो समूहले तिर्नुपर्ने रकम करिब ४० करोड रुपैयाँ पुग्ने बैंक स्रोतले बताएको छ । तर, बैंक जसरी भए पनि ऋण असुलीको पक्षमा रहेकाले ५७ करोड रुपैयाँ भुक्तानी गरे बाँकी रकम छुट दिने पक्षमा छ । यो प्रस्तावमा मल्ल समूह र बैंकबीच पटकपटक छलफल भए पनि टुंगो लागेको छैन । विभिन्न कारणले लामो समय ऋण तिर्न नसकिए पनि अब ढिलाइ गर्ने पक्षमा नरहेको मदनबहादुर मल्लले बताए । आफूहरूले साँवाको दोब्बर तिरेर ऋण तिर्न चाहे पनि त्यसमा बैंक सहमत नभएकाले समस्या भएको उनले बताए । मल्ल समूहले माओवादी द्वन्द्वका कारण ऋण तिर्न नसकेको बताए पनि त्यो कुरा तथ्यसँग मेल खाँदैन । मुलुकमा २०५२ देखि मात्र माओवादी द्वन्द्व सुरु भएको हो । जबकि मल्ल समूह द्वन्द्व सुरु हुनुभन्दा पाँच वर्षअघि (२०४७ साल) देखि नै कालोसूचीमा परेको थियो ।तेस्रो पक्ष धितोमा दृष्टिबन्धकको दोब्बर भुक्तानी गरेपछि पीडितको जग्गा फुकुवा गर्न पाइने कानुनी व्यवस्था छ ।"
किसानभन्दा बिचौलियालाई फाइदा,"आचार्यका अनुसार भारत सरकारले धानको दुई प्रकार मूल्य निर्धारण गर्छ । न्यूनतम समर्थन र खरिद मूल्य । व्यापारीले न्यूनतम समर्थन मूल्यमा खरिद नगरे फुड कर्पोरेसन्स अफ इन्डियाले आफैं खरिद गर्छ । नेपालमा यसरी खरिद गर्न सरकारले पर्याप्त बजेट विनियोजन गर्दैन । धान खरिद गरेर भण्डारण गर्ने गोदामको पनि अभाव छ । जसले गर्दा धान खरिद गरेर ठूला व्यापारीले भण्डारण गर्छन् । कर्जा चुक्ता गर्न किसानले होल्ड गर्न सक्दैनन् । त्यही मौकामा व्यापारीले खरिद गर्छन्, आचार्यले भने, त्यसपश्चात् सरकारलाई बिक्री गर्छन् । संस्थान भनेको सरकारको हो । तर, किसानको हितमा काम गर्नै सकेन । खाद्य व्यवस्था तथा व्यापार कम्पनी स्रोतका अनुसार सरकारले तोकेको समर्थन मूल्यभन्दा बजारभाउ सस्तो छ । समर्थन मूल्यमै खरिद गर्दा ढुवानी, कुटानी गरेर दुर्गममा पठाउदा केही महँगो पर्छ । जसले गर्दा पनि केही ढिलाइ हुँदै आएको ती अधिकारीले बताए । सरकारले प्रतिक्विन्टल २५ सय ३२ रुपैयाँ तोकेको छ । बजारमा २१२२ सय रुपैयाँ चलेको छ, ती अधिकारीले भने, धान खरिदमा सरकारले बजेट दिँदैन । कम्पनी आफ्नै बजेटबाट किन्न पर्दा मूल्यकै कारण केही ढिलाइ भएको छ ।बजार मूल्यभन्दा बढी निर्धारण गरेपछि कम्पनीले गत वर्ष पनि अर्थसँग ५ करोड बजेट मागेको थियो । खरिद गरिएको धान कुटान गरेर दुर्गममा महगो पर्ने जनाउँदै बीचको लागत मूल्य सरकारले बेहोर्नुपर्ने उसको अडान थियो । जसले गर्दा गत वर्षको कात्तिकमा खरिद हुन सकेन । धान मंसिरबाट खरिद हुँदा लक्ष्यअनुसार खरिद भएन । अहिले पुनः सोही समस्या दोहोरिएको छ । गत वर्ष ३५ हजार टन खरिद गर्न ९१ करोड ८६ लाख रुपैयाँ बजेट विनियोजन गरे पनि २२ हजार ५ सय ९२ टन मात्रै खरिद भएको थियो । चालु आर्थिक वर्षका लागि ३० हजार टन खरिद गर्ने लक्ष्य रहेको कम्पनी प्रवक्ता शर्मिला न्यौपानेले बताइन् ।"
'समान काममा असमान ज्याला',"(काठमाडौं)  समान काम गर्ने महिला र पुरुषको पारिश्रमिकमा विभेद रहेको राष्ट्र संघीय निकाय यूएन ओमन नेपालले जनाएको छ । उसले चार जिल्लामा रोजगारीका पाँच क्षेत्रमा गरेको अनुसन्धानमा पाँचै क्षेत्रमा पुरुषको भन्दा महिलाको पारिश्रमिक कम पाएको छ । यूएन ओमनले सेवा, उत्पादनमूलक, व्यापार, निर्माण र यातायात क्षेत्रमा कार्यरत मजदुरको पारिश्रमिकबारे १ हजार १८ श्रमिकमाथि अध्ययन गरेको थियो । यसमा सरकारी निकाय, कृषि, वन तथा मत्स्यपालन क्षेत्र समेटिएको छैन । यूएन ओमनले सोमबार सार्वजनिक गरेको प्रतिवेदनमा महिलाको पारिश्रमिक औसत ३ हजारदेखि १५ हजार ९ सय रुपैयाँसम्मले कमी छ । सबैभन्दा कम उत्पादनमूलक क्षेत्रमा ३ हजार र सबैभन्दा बढी व्यापार क्षेत्रमा १५ हजार ९ सय भएको प्रतिवेदनले औंल्याएको छ । सेवा क्षेत्रमा कार्यरत महिलाको मासिक पारिश्रमिक १४ हजार ३ सय र पुरुषको २३ हजार ४ सय रुपैयाँ छ । उत्पादनमूलक क्षेत्रमा महिलाको ९ हजार ८ सय र पुरुषको १२ हजार ८ सय तथा व्यापार क्षेत्रमा कार्यरत महिलाको १४ हजार १ सय र पुरुषको ३० हजार रुपैयाँ पाइएको छ ।निर्माण क्षेत्रमा कार्यरत महिलाको मासिक पारिश्रमिक १० हजार ९ सय र पुरुषको १८ हजार ३ सय तथा यातायात क्षेत्रमा महिला चालकको १७ हजार ५ सय र पुरुषको २५ हजार रुपैयाँ पाइएको छ । मन्टेश्वरी स्कुलमा महिला र पुरुष शिक्षकको करारपत्रमै तलब फरक पाइएको छ, अनुसन्धानमा संलग्न यूएन ओमनकी कार्यक्रम अधिकृत प्रीति श्रेष्ठले भनिन्, ५० प्रतिशत महिलाको कमाइ समकक्षी पुरुषको भन्दा घटी छ ।प्रतिवेदनले महिला र पुरुषको पारिश्रमिकमा विभेद हटाउन र महिलामैत्री कार्यस्थल बनाउन सरकार, संसद्, नीजी क्षेत्र, दातृ निकाय, ट्रेड युनियन, नागरिक समाजलाई आग्रह गरेको छ । प्रतिवेदनले तीनै तहका सरकारलाई विद्यमान ऐन, कानुन र श्रमिक लक्षित कार्यक्रमबारे जानकारी गराउन र कार्यक्षेत्रमा अनुगमन गर्न सुझाएको छ । ४० प्रतिशत महिला कामदारले आफूलाई सहयोग पुर्याउने सरकारी नीति तथा सुविधाबारे थाहै पाएका छैनन्, प्रतिवदेनमा छ । अनुसन्धानले मोरङ, पर्सा, र कास्कीका सहरी तथा ग्रामीण र भक्तपुरको सहरी क्षेत्रमा कार्यरत महिला र पुरुषको पारिश्रमिक तुलना गर्दा यो विभेद देखिएको हो । यूनएन ओमनले डिसेम्बरमा चार जिल्लाका ८ सय ८२ महिला र १ सय ३६ पुरुषमाथि अध्ययन गरिएको जनाएको छ । २०७६ वैशाख १३ गते सार्वजनिक नेपाल श्रम शक्ति तेस्रो सर्वेक्षणको नतिजाले पुरुषको तुलनामा महिलाको पारिश्रमिक ५ हजार ८ सय ३४ रुपैयाँ अर्थात् ३० प्रतिशतले घटी भएको देखाएको छ । श्रम शक्ति सर्वेक्षणमा पुरुषको औसत मासिक पारिश्रमिक १७ हजार ८ सय ९ रुपैयाँ र महिलाको १३ हजार ६ सय ३० रुपैयाँ भएको उल्लेख छ । नेपालका लागि यूएन ओमन नेपालकी प्रतिनिधि बेनी कुसुमा, फिनल्यान्ड राजदूत पेर्टी एन्टिनेट, महिला, बालबालिका तथा ज्येष्ठ नागरिक मन्त्रालयका उपसचिव शंकर नेपाल, श्रम, रोजगार तथा सामाजिक सुरक्षा मन्त्रालयका उपसचिव सुजन जोजिजु र गण्डकी प्रदेश सांसद तथा जिफन्ट महिला समिति अध्यक्ष मीना गुरुङले प्रतिवेदन सार्वजनिक गरे । श्रम मन्त्रालयका उपसचिव जोजिजुले समान कामका लागि समान ज्याला नपाएको भए पनि अहिलेसम्म मुद्दा नपरेको बताए । श्रम तथा व्यवसायजन्य सुरक्षा विभागले अन्य प्रकारका मुद्दा परे पनि पारिश्रमिक असमान भयो भनेर विभाग र माताहतका ११ वटा श्रम कार्यालयमा परेको जानकारी नभएको जनाएको छ ।"
स्याउ थन्क्याएर बेसी,"(दार्चुला)  जाडो बढ्न थालेपछि दार्चुलाको पश्चिमोत्तर छाङरुका बासिन्दालाई स्याउ थन्क्याउने चटारो छ । बारीका स्याउ बिक्री भइनसकेकाले उनीहरू बोरामा थन्क्याउन थालेका छन् । स्थानीयलाई जाडो छल्न बेंसी झर्नुअघि बगानका स्याउ टिपिसक्नुपर्ने हतारो छ । व्यास गाउँपालिका१ छाङरु जिल्लाकै सबैभन्दा बढी स्याउ उत्पादन हुने गाउँ हो । एउटै किसानले ५६ रोपनी जग्गामा स्याउ खेती गरे पनि बजारको अभाव छ । दुईतीन वर्षयता स्याउ उत्पादनमा वृद्धि भए पनि बिक्रीका लागि नयाँ विकल्प भने नभएको स्थानीय सुधा बोहोराले बताइन् । चिसो बढेकाले बेंसी झर्ने बेला भइसक्यो, उनले भनिन्, यो वर्ष ११ क्विन्टलजति स्याउ फलेको छ । बिक्री गर्ने ठाउँ नभएकाले बोरामा राखेर सँगै लैजान्छु ।यहाँका किसानहरूका लागि आफ्नै देशमा बजार छैन । भारतीय बजारमा भर पर्नुपर्ने बाध्यता छ । तर, पछिल्लो समय भारतीय क्षेत्रमा सडक मार्गको पहुँच बढ्दै गएपछि स्थानीय उत्पादनको बजार पनि घटेको छ, सुधाले भनिन् । आफ्नै जिल्लाको सदरमुकाम खलंगासम्म स्याउ ढुवानी गर्न सडक छैन । भारतीय बजारमा लैजान पनि सहज नभएको स्थानीयले बताए । गत बर्ष साढे तीन क्विन्टल स्याउ कुहियो । यो वर्ष त झन् धेरै फलेको छ । बजारसम्म पुर्याउने सम्भावना न्यून भएकाले कुहिने हो कि भन्ने डर लागिराछ, उनले भनिन् ।गत वर्ष भारतीय सुरक्षाकर्मी र स्थानीयले प्रतिकिलो ७०८० रुपैयाँमा किनिदिएका थिए, स्थानीय जितबहादुरले बोहोराले भने, विगत एक दशकदेखि व्यावसायिक रूपमा स्याउ उत्पादन बढाउँदै गए पनि संकलन र भण्डारणको समस्या खेप्दै आएको छु । यो वर्षको उत्पादन बोरामा प्याक गरेर लैजान्छौं । छाङरुका किसानहरू पछिल्लो समय व्यावसायिक स्याउ उत्पादनमा लागे पनि बजार अभाव भने टरेको छैन । स्थानीय सन्तोष ऐतवालले बजारको सम्भाव्यता नहेरी सबै किसान स्याउ खेतीमै लागेकाले समस्या भएको बताए । मिहिनेत गरेर फलाएको स्याउ बजारसम्म पुर्याउन नसकेर हरेक वर्ष कुहिएर खेर जाने अवस्था आएपछि किसानहरू शीतभण्डारको माग गरिरहेको उनको भनाइ छ ।जिल्लामा स्याउ जोन कार्यक्रम लागू भएको छ । कार्यक्रम लागू भएपछि गत वर्षदेखि थप ६ रोपनी जग्गामा स्याउ खेती गरिरहेको छाङरुकै जितबहादुर बोहोराले बताए । गत वर्षभन्दा यो वर्ष तीन गुणा बढी स्याउ उत्पादन भएको छ, उनले भने, गत वर्ष भारतीय बजार र स्थानीयले किनेकाले केही कमाइ भएको थियो । यो वर्ष पटक्कै छैन । हालसम्म १० प्रतिशत पनि बिक्री हुन नसकेको स्थानीयले बताए ।एकदुई जनाबाहेक अधिकांशको बारीमा स्याउ उत्पादन भए पनि बजार र सडकको पहुँच नभएकाले किसानहरूले फाइदा लिन नसकेको गुनासो गरे । जिल्लाका व्यास, अपी हिमाल, नौगाड, दुहु र मार्मा गाउँपालिकामा स्याउको खेती गरिन्छ । खासगरी व्यास र अपी हिमालका उच्च बस्तीहरूमा बढी मात्रामा स्याउको खेती हुन्छ । स्याउ जोन कार्यक्रमले उत्पादनमा जोड दिँदै आएको भए पनि बजारीकरणको विकल्पबारे भने ध्यान नदिएको स्थानीयको गुनासो छ । गत वर्षदेखि स्याउ जोन इकाई कार्यालय जिल्लामै स्थापना गरिएको थियो । ५ सय हेक्टरमा स्याउ खेती हुने गरेपनि उत्पादनले भने बजार नपाएको कार्यक्रम इकाईका निमित्त प्रमुख विष्णुप्रसाद ओझाले बताए । स्याउ जोन कार्यक्रम सुरु भएपछि किसानहरूले अनुदानको आशले स्याउ खेती बढाएका हुन्, ओझाले भने ।"
एनआइबीएलयुनियन पे सम्झौता,काठमाडौं (कास) एनआइबीएल र युनियन पेबीच युनियन पे कार्ड तथा प्रोडक्टहरू बजारमा ल्याउने सम्झौता भएको छ । बैंकका प्रमुख कार्यकारी अधिकृत ज्योतिप्रकाश पाण्डे र युनियन पेका अध्यक्ष चाय जियाङबोले सम्झौता पत्रमा हस्ताक्षर गरे ।
सामसुङको 'पावर अफ टेन' अफर,"काठमाडौं (कास) सामसुङले पावर अफ टेन नामक नयाँ योजना बजारमा ल्याएको छ । आफ्ना स्मार्टफोनहरू पहिलो पटक बजारमा ल्याएको १० वर्ष पूरा भएको अवसरमा कम्पनीले यस्तो योजना ल्याएको हो । यस योजनाअन्तर्गत ग्यालेक्सी नोट १०, नोट प्लस, एस १० र एस १० प्लसको खरिद गर्ने ग्राहकहरूले ग्यालेक्सी बड्स ५१ प्रतिशत छुटमा खरिद गर्न सक्ने कम्पनीले जनाएको छ ।"
सानिमाको दीर्घायु बचत खाता,काठमाडौं (कास) सानिमा बैंकले बचतकर्ताहरूका लागि स्वास्थ्य परीक्षण तथा बिमा सुरक्षण सुविधासहितको सानिमा दीर्घायु बचत खाता तथा दीर्घायु तलब खाता ल्याएको छ । यो योजनाअन्तर्गत बैंकले तोकेका अस्पतालहरूबाट ग्राहकले ५ हजारको वार्षिक स्वास्थ्य परीक्षण सुविधा लिन सक्ने बैंकले जनाएको छ । नेपाल र भारतमा हुने उपचारमा १ लाखसम्मको औषधि उपचार बिमा सुविधा लिन सकिनेछ । यस्तै ग्राहकको दुर्घटना भई मृत्यु वा कुनै अंग स्थायी रूपमा अक्षम भएमा एकमुष्ट २० लाख बिमा रकम दाबी गर्न सकिने जनाइएको छ ।
एनएमबीको समृद्ध गण्डकी बचत,काठमाडौं (कास) एनएमबी बैंकले ओम डेभलपमेन्ट बैंकसँग भएको मर्जरका अवसरमा गण्डकी प्रदेशका ग्राहकहरूलाई लक्षित गरी नयाँ बचत खाता एनएमबी समृद्ध गण्डकी बचत को घोषणा गरेको छ । एनएमबी र ओम बैंकका बीच ११ असोजबाट संयुक्त कारोबार सञ्चालन भएको थियो । यो बचत खाताले खातावालाका श्रीमान्श्रीमती र निजको दुई जनासम्म बालबालिकाका लागि १ लाख रुपैयाँसम्मको औषधि उपचार बिमा र थप १० लाख रुपैयाँसम्मको दुर्घटना मृत्यु बिमासहितका विशेषताहरूको प्याकेज उपलब्ध गराउने जनाइएको छ ।
एनआईसी एसिया र युनियन पे सहकार्य,काठमाडौं (कास) एनआईसी एसिया बैंकले युनियन पे इन्टरनेसनलको सहकार्यमा भर्चुअल कार्डको प्रयोगबाट भुक्तानी हुने गरी नयाँ प्रणालीको सुरुवात गरेको छ । एनआईसी एसियाका प्रमुख कार्यकारी अधिकृत रोशनकुमार न्यौपाने र युनियन पे इन्टरनेसनलका अध्यक्ष चाई जियानबोको प्रमुख आतिथ्यमा नेपालमा आधिकारिक रूपमा युनियन पे भर्चुअल कार्ड सुरु गरिएको हो । उक्त सेवालाई बैंकले आफ्नो मोबाइल बैंकिङ सेवासँग एकीकृत गरी छिट्टै ग्राहकमाझ लैजाने योजना बनाएको छ ।
कल्प चक्की पिठोमा छुट,काठमाडौं (कास) गोल्छा समूहको उत्पादन कल्प ब्रान्डको गहुँको पिठोको ५ केजी प्याकेट खरिदमा ५ रुपैयाँदेखि ५० रुपैयाँसम्म छुट उपहार कुपन राखिएको छ । उक्त छुट नजिकको बिक्रेताबाट पिठो खरिद गर्दा ग्राहकले प्राप्त गर्न सक्ने जनाइएको छ । उक्त नगद कुपनका साथै बम्पर उपहार योजनाअन्तर्गत साइकलका कुपन पनि राखिएका छन् । यो उपहार योजना कात्तिक १ गतेदेखि असोज १५ गतेसम्म लाग् ूहुने कम्पनीले जनाएको छ ।
तमोरको टुंगोले स्थानीय उत्साहित,"(तेह्रथुम)  राष्ट्रिय गौरवको तमोर जलाशययुक्त बहुउद्देश्यीय आयोजनाको निर्माण हुने भएपछि स्थानीय उत्साहित छन् । ७६२ मेगावाट क्षमताको आयोजना निर्माणका लागि लगानी बोर्डले चाइना पावर कम्पनीलाई जिम्मा दिएपछि तेह्रथुम, पाँचथर, ताप्लेजुङ र धनकुटावासीमा खुसी छाएको छ । लगानीको टुंगो लागेपछि आयोजना बन्ने निश्चित भएको र यसले पहाडका चार वटै जिल्लामा विकासको ढोका खुलेको पाँचथरबाट प्रतिनिधित्व गर्ने संघीय सांसद वसन्तकुमार नेम्बाङले बताए । चिनियाँ राष्ट्रपति सी चिनफिङ नेपाल भ्रमणमा आउनुभन्दा केही दिनअघि आयोजना बनाउन सम्झौता भएको थियो ।आयोजना निर्माणका लागि सांसद नेम्बाङको संयोजकत्वमा ०७२ सालमा तमोर जलाशययुक्त आयोजना सरोकार तथा सहयोग समिति समेत गठन भएको थियो । आयोजना निर्माणका लागि नेपाल विद्युत् प्राधिकरणले स्थलगत रूपमा प्रारम्भिक सम्भाव्यता अध्ययन पूरा गरिसकेको छ ।आयोजना निर्माणपछि चार वटै जिल्लाको कृषि, पर्यटन, जलविद्युत् र पर्यावरण संरक्षणमा सहयोग पुग्ने तेह्रथुमबाट प्रतिनिधित्व गर्ने प्रदेश सांसद लक्ष्मण तिवारीले बताए । आयोजना निर्माणपछि चार जिल्लाको मात्र नभई प्रदेश १ कै विकास र समृद्धिमा सहयोग पुग्छ, उनले भने । आयोजना सुरु भएपछि स्थानीयस्तरमै रोजगारी र विकासका अवसर सिर्जना हुने भएकाले रोजगारीका लागि विदेसिनु नपर्ने आयोजना प्रभावित छथर गाउँपालिकाका अध्यक्ष सन्तवीर लिम्बुको भनाइ छ । प्राधिकरणले गरेको पछिल्लो अध्ययनले पाँचथरको कुम्मायक गाउँपालिका५ स्यावरुम्बा, भाङटार, जोरामौरे र तेह्रथुमको छथर गाउँपालिका ३ र ४ नम्बर वडाको ओख्रे नौढुंगेबीचमा बाँध बाँधेर आयोजना निर्माण गर्न सकिने देखाएको छ ।बाँध बनाइने क्षेत्र तेह्रथुम र पाँचथर तर्ने तमोर नदीको लुम्बुघाटमा निर्मित झोलुंगे पुल छेउ पर्छ । आयोजना स्थलमा २ सय मिटर उचाइको बाँध बनाएर ७६२ मेगावाट क्षमताको विद्युत् उत्पादन गर्न सकिने अध्ययनले देखाएको छ । आयोजना निर्माण गर्न १ खर्ब ५० अर्ब रुपैयाँ बजेट लाग्ने सरकारको अनुमान छ ।मोरङ, सुनसरी, औद्योगिक क्षेत्र र प्रस्तावित दमक औद्योगिक कोरिडोरको नजिकमा पर्ने भएकाले आयोजना चाँडो निर्माण भए यहाँका उद्योग तथा कलकारखानाले समेत लाभ लिन सक्ने प्रदेश १ का आर्थिक मामिला तथा योजनामन्त्री इन्द्र आङबोले बताए । परियोजनाबाट उत्पादन भएको विद्युत् बिक्री गरेर राज्यले अर्बौं रुपैयाँ आम्दानी गर्न सक्ने मन्त्री आङबोको भनाइ छ ।आयोजनाको सन् १९८५ मार्च महिनामै एक जापानी कम्पनीले पहिलो पटक सम्भाव्यता अध्ययन गरेको थियो । त्यो बेला कम्पनीले लुम्बुघाट छेउमा १५३ मिटर उचाइको बाँध बाँधेर ६ सय ९६ मेगावाट क्षमताको आयोजना बनाउन सकिने सुझाव दिएको थियो । तमोर नदीमै निर्माणाधीन ३७ दशमलव ६ मेगावाट क्षमताको काबेली ए र यसअघि नै निर्माण भइसकेको २२ दशमलव ३४ मेगावाट क्षमताको तल्लो हेवा खोला जलविद्युत् आयोजना प्रभावित हुने गरी तमोर जलाशययुक्त आयोजना निर्माण गर्न नहुने आवाजसमेत उठेका थिए ।सरकारले दुवै आयोजनालाई उचित क्षतिपूर्ति दिएर तमोर जलविद्युत् आयोजना निर्माण गर्ने जनाएपछि आयोजनाको काम अघि बढेको थियो । आयोजनास्थलमा खेतीयोग्य जमिनको क्षेत्रफल थोरै रहेको र बस्ती पातलो भएकाले क्षति कम हुने स्थानीयको भनाइ छ । १२६ घर परिवार मात्र स्थानान्तरण गर्नुपर्नेछ ।"
स्मार्टले बक्यौता तिर्न माग्यो थप तीन महिना,"(काठमाडौं)  नेपाल दूरसञ्चार प्राधिकरणले तोकेको म्यादमा सवा २ अर्ब रुपैयाँ बक्यौता तिर्न नसकेको स्मार्ट टेलिकमले सञ्चार तथा सूचना प्रविधि मन्त्रालयमा पत्र लेखी थप तीन महिना समय माग गरेको छ । मन्त्रालयमा पत्र लेख्दै स्मार्टले थप तीन महिना माग गरेको मन्त्रालयकी सहसचिव राधिका अर्यालले जानकारी दिइन् । अर्यालका अनुसार स्मार्टले तिहारअघि नै मन्त्रालयलाई पत्र लेखेको हो । स्मार्टले दूरसञ्चार प्राधिकरणलाई २ अर्ब ५९ करोड रुपैयाँ तिर्न बाँकी थियो । प्राधिकरणको सञ्चालक समितिको साउन १३ गतेको बैठकले स्मार्टलाई ३० करोड रुपैयाँ बुझाउन १५ दिन र बाँकी रकम बुझाउन ३ महिने म्याद दिएको थियो ।स्मार्टले १५ दिनमा ३० करोड रुपैयाँ बुझाए पनि २ अर्ब २९ करोड रुपैयाँ समयमा बुझाउन नसकेको हो । प्राधिकरणको सञ्चालक समितिले १५ दिनमा ३० करोड र ३ महिनामा सबै रकम नबुझाए स्वतः लाइसेन्स खारेज हुने निर्णय गरेको थियो । स्मार्टले प्राधिकरणलाई फ्रिक्वेन्सी दस्तुर, रोयल्टी, ग्रामीण दूरसञ्चार कोषमा जम्मा गर्नुपर्ने रकम नतिरेको हो ।प्राधिकरणको निर्णयअनुसार स्मार्टले रकम बुझाउन नसकेपछि स्मार्टको लाइसेन्स खारेजी प्रक्रियामा गएको छ । स्मार्टले रकम बुझाउने म्याद कात्तिक १३ गते सकिएको हो । स्मार्टले आफ्नो म्याद सकिनु अगावै मन्त्रालयमा थप तीन महिना म्याद माग्दै निवेदन दिएको थियो ।प्राधिकरणका अध्यक्ष पुरुषोत्तम खनालले भने स्मार्टले मन्त्रालयमा बुझाएको पत्रबारे प्राधिकरणलाई जानकारी नभएको बताए । हामीलाई औपचारिक रूपमा मन्त्रालयबाट कुनै जानकारी आएको छैन, उनले भने ।स्मार्टले प्राधिकरणमा बुझाएको विवरणअनुसार उसका २० लाख ६८ हजार ग्राहक छन् । साउन १ गते प्राधिकरणले स्मार्ट टेलिकमलाई १० दिने स्पष्टीकरण सोध्दै बक्यौता नतिर्नुको कारण सोधेको थियो । प्राधिकरणलाई जवाफ लेख्दै स्मार्ट आफैंले १५ दिनमा ३० करोड र ३ महिनामा बाँकी रकम बुझाउने प्रतिबद्धता जनाएको हो ।स्मार्टसहित अन्य दूरसञ्चार सेवा प्रदायकबाट प्राधिकरणले साढे ४ अर्ब रकम उठाउन बाँकी छ । बक्यौता नतिरेको र स्पष्टीकरण पनि नतिरेको भन्दै प्राधिकरणले अर्को दूरसञ्चार सेवा प्रदायक नेपाल स्याटेलाइटको लाइसेन्स खारेज गर्ने निर्णय गरिसकेको छ ।प्राधिकरणले साउन १६ गते नेपाल स्याटेलाइटलाई पनि १५ दिनमा ७ करोड र बाँकी रकम ३ महिनाभित्र बुझाउन म्याद दिएको थियो । नेपाल स्याटेलाइटले प्राधिकरणलाई ८० करोड रुपैयाँ बुझाउन बाँकी छ । प्राधिकरणले भनेको मितिमा ७ करोड नबुझाएपछि स्याटेलाइटको अनुमति पत्र खारेज गर्ने निर्णय भएको हो ।प्राधिकरणले भदौमा लाइसेन्स खारेज गर्ने निर्णयपछि नेपाल स्याटेलाइटले सञ्चार तथा सूचना प्रविधि मन्त्रालयमार्फत सरकारलाई पुनरावलोकनका लागि निवेदन दिएको छ । दूरसञ्चार ऐनअनुसार प्राधिकरणले लाइसेन्स खारेजीको निर्णय गरे ३५ दिनभित्र सम्बन्धित कम्पनीले सरकारसमक्ष पुनरावलोकनका लागि निवेदन दिन सक्ने व्यवस्था छ । दूरसञ्चार सेवा प्रदायकको लाइसेन्सका लागि मन्त्रिपरिषद्को निर्णय नै अन्तिम हुने ऐनमा उल्लेख गरिएको छ ।प्राधिकरणले बक्यौता तिर्न बाँकी भएको अर्को कम्पनी युनाइटेड टेलिकम लिमिटेड (यूटीएल) लाई पनि स्पष्टीकरण सोध्ने तयारी गरेको भए पनि अदालतले अन्तरिम आदेश दिएका कारण कम्पनीबारे कुनै निर्णय भएको छैन । यूटीएलले प्राधिकरणलाई ८७ करोड रुपैयाँ बुझाउन बाँकी छ ।प्राधिकरणले असार २२ गते सेवा प्रदायकहरूलाई असार मसान्तभित्र बक्यौता नतिरे खारेजी प्रक्रियामा जाने भन्दै स्मरण गराएको पत्रलाई लिएर यूटीएलले अदालतमा मुद्दा दायर गरेको थियो ।"
अधिग्रहणका लागि जग्गा मूल्यांकन,"पर्सा (कास) वीरगन्जस्थित सिर्सिया सुक्खा बन्दरगाह र एकीकृत सुरक्षा जाँच चौकीबीचको ६२ बिघा जग्गा अधिग्रहणका लागि मूल्यांकन सुरु गरिएको छ । दुई वर्षयता यो जग्गा अधिग्रहणको प्रक्रिया थालिएको थियो । मुआब्जा निर्धारण समितिका सदस्य तथा सिर्सिया सुक्खा बन्दरगाह भन्सार कार्यालय प्रमुख उमेश श्रेष्ठले जग्गाधनीहरूले चलनचल्तीको मूल्यभन्दा धेरै माग गरेकाले यस सम्बन्धमा जनप्रतिनिधिहरूसँग पनि छलफल भइरहेको बताए । जग्गाधनीको माग र जनप्रतिनिधिहरूसँगको पटकपटकको छलफलपछि मात्रै समितिले जग्गाको मूल्य निर्धारण गरी मुआब्जा वितरण प्रक्रिया सुरु गर्नेछ, उनले भने, भविष्यमा पुनः विवाद नहुने गरी समितिले काम गर्न चाहेको हो ।अधिग्रहण प्रक्रियाका लागि जग्गा प्राप्ति ऐन २०३४ अनुसार जग्गा, त्यसमा रहेका घर, रुख आदि सम्पूर्ण चलअचल सम्पत्तिको मूल्यांकनको काम गरिँदँ छ । प्रमुख जिल्ला अधिकारी अध्यक्ष रहेको समितिमा नापी शाखा, जिल्ला मालपोत कार्यालय तथा वीरगन्ज महानगरपालिकाका प्रतिनिधिसमेत सदस्य छन् । करिब डेढ दशकदेखि सञ्चालनमा आएको सिर्सिया सुक्खा बन्दरगाह र करिब डेढ वर्षदेखि सञ्चालित एकीकृत सुरक्षा जाँच चौकीको बीचमा खल्वाटोला गाउँ र स्थानीयको खेत पर्छ । यी दुई ठूला संरचनाबीच रहेको यो टोललाई अधिग्रहण गरेमा दुवै संरचना एक अर्कासँग जोडिनेछन् । बन्दरगाह र चौकीबीचमा २९७ जग्गाधनीको करिब १ हजार ४ सय कित्ता जग्गा छ । खल्वाटोला गाउँ र स्थानीयको खेतसमेत सरकारले अधिग्रहण गर्न लागेको हो । सरकारको २०७३ पुस १७ को निर्णयले यो अधिग्रहण प्रक्रिया अघि बढेको हो । हाल सञ्चालनमा रहेको सिर्सिया सुक्खा बन्दरगाह नै साँघुरो छ । आईसीपी सञ्चालनमा आएपछि दुवै भन्सारबाट गरी हाल दैनिक करिब १ हजार मालबाहक सवारी आवागमन भइरहेको छ । दुवै संरचना साँघुरो भएर पूर्ण उपयोगमा ल्याउन समस्या हुने भएकाले सरकारले खाली जग्गालाई अधिग्रहण गर्ने योजना बनाएको हो ।"
पशुपतिफोक्सुन्डो बुलेटयात्रा,"डोल्पा (कास) नेपाल भ्रमण वर्ष २०२० को प्रवर्द्धनका लागि पशुपतिफोक्सुन्डो मोटरसाइकल यात्राको टोली डोल्पा सदरमुकाम दुनै पुगेको छ । रामान्स रानाको नेतृत्वमा गत शुक्रबार काठमाडौंबाट टोली हिँडेको थियो । टोलीमा १४ जना सहभागी छन् । मुलुककै गहिरो फोक्सुन्डो तालको प्रवर्द्धनका लागि बुलेटयात्रा थालिएको टोलीले जनाएको छ । डोल्पा उद्योग वाणिज्य संघका अध्यक्ष लालिमान बुढाका अनुसार टोलीले विभिन्न स्थानमा पर्यटन विकासका लागि अन्तर्क्रियासमेत गरेको छ । पशुपतिनाथदेखि फोक्सुन्डोसम्मका विभिन्न ठाउँमा पर्ने पर्यटकीयस्थलको अवलोकन गर्दै टोली दुनै पुगेको छ, उनले भने, भ्रमण वर्षको पूर्वसन्ध्यामा गरिएको मोटरसाइकल यात्राले डोल्पाका विभिन्न पर्यटकीयस्थलको प्रवर्द्धन हुने अपेक्षा छ । काठमाडौंबाट यात्रा थालेको टोली दाङ, जाजरकोट खलंगा हुँदै रुकुमका केही स्थान पुगेर डोल्पा भित्रिएको हो । त्रिपुराकोट बगरमा पुगेको टोलीलाई त्रिपुरासुन्दरी नगरपालिका प्रमुख ओमबहादुर बुढालगायतको टोलीले स्वागत गरेका थिए । पहिलोपल्ट मोटरसाइकल यात्रामा आएको टोलीमार्फत जिल्लाका पर्यटकीयस्थलमा चहलपहल बढ्ने अपेक्षा छ, उनले भने ।"
"जग्गा कहिले वारि, कहिले पारि","(दाङ)  गढवा गाउँपालिका६ महदेवाका ७० वर्षीय मोतीलाल चौधरीले जग्गा खोजीमै जीवन बिताए । जग्गा ठेगान हुँदैन । कहिले कता पुग्छ, कहिले कता । राप्ती किनारमा पर्ने उनको जग्गा कहिले नदीपारि पुग्छ, कहिले वारि पर्छ । कहिलेकाहीँ बीचमा हुन्छ । राप्तीले बाटो फेर्दा कहिलेकाहीँ जग्गाको निसाना नै मेटिन्छ । केही वर्षयता नदीपारि राप्ती गाउँपालिका७ छोड्की सिसहनियातिर उनको जग्गा पुगेको छ । त्यहाँ रहेको ५ कट्ठा खेतमा उनी खेती गरिरहेका छन् । त्यहाँ पुग्न राप्ती नदी पार गर्नुपर्छ । डुंगा चढेर खेती गर्न जाने र बर्खामा भेल आयो भने त्यतै बस्नुपर्ने बाध्यता छ, उनले भने, खेती भित्र्याउँदा त्यस्तै समस्या हुन्छ । नदीकै वरिपरि घुम्दै समय बित्छ । जग्गा भेटिएन भने मानाचामल जुटाउनै गाह्रो हुन्छ ।अहिले महदेवा र सिसहिनया जोड्ने ८ सय ६० मिटर लामो पुल निर्माणको अन्तिम चरणमा पुगेकाले आवतजावतमा सहज हुने आशा पलाएको छ । तैपनि कहिल्यै जग्गाको टुंगो लाग्दैन । जीवनभर नदीले दुःख दियो । आफ्नो जग्गा पनि उपभोग गर्न पाइँदैन, उनले भने, नदीले जग्गाको रूपरेखा बिगारिदिन्छ । कहिले बालुवा मात्रै हुन्छ, कहिले पानी बगिरहेको हुन्छ । कहिले कता पर्यो, थाहै हुँदैन । तटबन्ध लगाएर नदीलाई एउटै बाटो हिँडाउन सके जग्गा सुरक्षित हुने उनको आशा छ । महदेवाकै ४९ वर्षीय बहिदार चौधरीको खेत पहिले नदीवारि थियो । बिस्तारै नदी आफ्नो गाउँतिर सर्दै आयो, खेती पारितिर रह्यो । उनको खेत पनि राप्ती गाउँपालिकामा परेको छ । उनी पनि नदी पार गरेर खेती गर्न जान्छन् । आफ्नो घरतिर भएको खेत अहिले नदीको अर्कोतिर परेको छ । खेतीपाती गर्न नदीपारि पुग्नुपर्छ, उनले भने, कहिले खेतै भेटिन्न । नदी कताकता पुग्छ, थाहै हुन्न । दुनियाँलाई अरू चिन्ता होला, हामीलाई नदी कता जान्छ भन्ने पिरलो हुन्छ । महदेवा गाउँका मात्र १५ घरपरिवारको खेत नदीपारि परेको छ ।कतिको जमिनमा लामो समयसम्म पनि नदी बगिरहन्छ । गढवा ३ रतनपुरका ४७ वर्षीय रामदिन चौधरीको खेत अहिले नदीमा पर्छ । रतनपुरको एक सय बिघाभन्दा बढी जमिनमा नदी बगिरहेको उनले बताए । पहिले खेती गरिरहेको जमिन अहिले छैन । त्यहाँ नदी हिँडिरहेको छ । हरेक वर्ष जग्गा खोज्न ठिक्क हुन्छ, उनले भने, अहिले त नदी अर्कोतिर जान्छ कि भन्यो, फेरि यतै आउँछ । नदी आएपछि हेर्दाहेर्दै जग्गा बगर बनिदिन्छ । जग्गाको राजस्व तिरेका छौं । तर जोत्न पाएका छैनौं । नदीले बगर बनाएको जमिनमा कतै बालुवा मात्रै छ त कतै घाँस उम्रिएको छ । यसले खेतीपातीमा निर्भर राप्ती आसपासका किसानलाई कठिन बनाएको छ । कतिपयले बगरमै खेती गरिरहेका छन् । कहिलेकाहीँ बाढी आएर लगाएको बाली सबै बगाइदिन्छ । केही वर्षअघि नदी किनारको घुस्रा गाउँमा नदी पसेपछि गाउँ नै विस्थापित थियो । अहिले उक्त गाउँ गढवामा पुगेर घुस्रा गाउँकै रूपमा परिचित छ । उनीहरूको पहिलेको गाउँ बगर बनेको छ । जनताको तटबन्ध कार्यालय लमहीले राप्तीमा तटबन्ध लगाउने र खेतीयोग्य जमिन उकास्ने काम गरिरहेको प्रमुख रवीन्द्रबहादुर थापाले जानकारी दिए । नदीमा हरेक २५ वर्षमा ठूलो बाढी आउने र यसले ८ हजार ४२ हेक्टर जमिनमा क्षति पुर्याउने आकलन रहेको उनको भनाइ छ । बर्सेनि माटो र रूख बगाएर थुपार्दा पनि नदीले धार परिवर्तन गरिरहेको हुन्छ, उनले भने, यसले किसानको जग्गामा क्षति पुर्याइरहेको हुन्छ ।राप्ती नदीको फैलावट पहाडतिर तीन सय मिटरदेखि तराईमा १ हजार ७ सय मिटरसम्म रहेको उनले बताए । तराईमा बढी फैलावट भएका कारण मानिसहरूको खेतमा पनि नदी बग्ने गरेको थापाले बताए । अहिले तटबन्ध गरेर दाङमा ७२ र बाँकेमा ८० गरी १ सय ५२ हेक्टर खेतीयोग्य जमिन निकालेको उनले जानकारी दिए । उकास भएको जग्गामा अहिले राम्रो खेतीपाती भइरहेको छ । बाँकी जमिन पनि निकाल्ने काम भइरहेको छ, उनले भने, जग्गा उकास्नुका साथै बाढी, डुबानबाट बचाउने काम पनि गर्नुपर्छ । ठूलो क्षेत्रफल भएकाले सबैतिर एकसाथ जमिन बचाउन कठिन हुन्छ । अहिले राप्ती नदीको कटानबाट ११ हजार ३ सय ८० घरपरिवारका ७७ हजार ४ सय २७ जनसंख्या प्रभावित भएको थापाले बताए ।"
पुलिसको जितमा रोशन नायक,"(बिर्तामोड)  गोलकिपर रोशन खड्काले पेनाल्टी सुटआउटमा तीन खेलाडीको प्रहार रोकेपछि नेपाल पुलिस क्लब झापाको बिर्तामोडमा जारी अन्नपूर्ण हाम्रो पूर्वाञ्चल गोल्डकप फुटबलको सेमिफाइनलमा पुगेको छ ।डोमालाल राजवंशी रंगशालामा मंगलबार पुलिसले अर्को विभागीय प्रतिद्वन्द्वी एपीएफ क्लबलाई सडनडेथका आधारमा हराएको हो । निर्धारित समय र टाइब्रेकरमा पनि बराबर भएपछि खेल सडनडेथमा धकेलिएको थियो । वैकल्पिक खेलाडीको रूपमा मैदान छिरेका पुलिसका गोलकिपर रोशन खड्काले पेनाल्टी सुटआउटमा एपीएफका हरि कार्की, बुद्धिमान राई र गोलकिपर राजु नगरकोटीको प्रहार रोकेका थिए । पुलिसका सुमन लामाको प्रहार पोस्ट माथिबाट बाहिरियो । हरि कठायतको प्रहार गोल बारमा लागेर फर्किएको थियो । पुलिसबाट दुई गोलको एड्भान्टेज पाए पनि एपीएफले नतिजा आफ्नो पक्षमा पार्न सकेन । टाइब्रेकरमा पुलिसका भरत शाह, अन्जन राई र भोला सिलवालले गोल गरे । एपीएफका सुदीप सिख्राकार, नवीन लामा र आशिष लामाको पेनाल्टीमात्र गोल भयो । सडनडेथमा पुलिसका हेम तामाङ र मानबहादुर परियारले गोल गरे भने एपीएफका रवि थिङको प्रहार मात्र गोल भयो । निर्धारित समयको खेल ११ को बराबरीमा सकिएको थियो । खेलमा अग्रता भने एपीएफले लिएको थियो । टोलीका हरि कार्कीले गोल गरेका हुन् । ३० औं मिनेटमा फ्रिकिक बललाई रमेश दंगालको हेड पासमा हरिले हेडबाटै गोल गरेका थिए । पुलिसले ६२ औं मिनेटमा खेल बराबरीमा ल्याएको हो । वैकल्पिक खेलाडी भोला सिलवालले गोल गरे । बक्स एरिया नजिक पाएको बललाई कडा प्रहारमा भोलाले गोल गर्दै खेल बराबरी गरे । खेल प्रतिस्पर्धात्मक थियो । आठौं मिनेटमा पुलिसका सौजन याख्खाको प्रहार पोस्टमाथिबाट बाहिरियो । १८ औं मिनेटमा एपीएफका नवीन लामाको पासलाई आशिष लामाले पोस्टको दिशा दिन सकेनन् । २१ औं मिनेटमा पुलिसका सुमन र २७ औं मिनेटमा कप्तान भरतको प्रहार बतासिएको थियो । ४७ औं मिनेटमा पुलिसका भरतको प्रहार एपीएफका गोलकिपर राजुले नियन्त्रणमा लिन नसकेको बल डिफेन्डरले क्लियर गर्दै गोल हुनबाट जोगाए । एपीएफका हरि कार्कीले ५० औं मिनेटमा गरेको प्रहार फितलो भयो । ६७ औं मिनेटमा एपीएफका नवीनको फ्रिकिक बल पोस्ट नजिकैबाट बाहिरियो । ७६ औं मिनेटमा पुलिसका सुमनको क्रस प्रहार एपीएफका गोलकिपर राजुले पञ्च गरेर फर्काएको थियो । खेलमा पुलिसका भोला सिलवाल म्यान अफ द म्याच घोषित भए । उनले १० हजार रुपैयाँ प्राप्त गरे । बुधबार त्रिभुवन आर्मी क्लब र मोलवे फुटबल क्लब आसामबीच प्रतिस्पर्धा हुनेछ ।"
इनर्वासिरालाई उपाधि,(सिमरा)  बाराको उत्तरझिटकैयास्थित रंगशालामा भएको सहिद स्मृति ट्वान्टी२० लिग क्रिकेटको उपाधि इनर्वासिरा क्रिकेट क्लबले जितेको छ । उत्तरझिटकैया क्रिकेट क्लबद्वारा भएको प्रतियोगिताको मंगलबार फाइनलमा इनर्वाले बकुलहर क्रिकेट क्लबलाई ३९ रनले पराजित गरेको थियो । निर्धारित २० ओभरमा टस जितेर ब्याटिङ गर्दै इनर्वासिरा १८१ ओभरमा ८४ रन बनाउँदै अलआउट भएको थियो । म्यान अफ द म्याच आवुदिन अन्सारीले २२ बलमा ४० रन र नसिम अख्तरले १४ बलमा ११ रन बनाए । बकुलहरका लौकेश यादवले ११ रन खर्चंदै ३ विकेट र अमजद अन्सारीले १२ रन खर्चेर १ विकेट लिएका थिए । ८५ रनको लक्ष्य पाएको बकुलहर १३ ओभरमा ४५ रनमै समेटिएको थियो । बकुलहरका लौकेश यादवले १३ बलमा १७ रन बनाए । इनर्वाका राकेश यादवले १६ रन खर्चेर ३ र हसमोदिन अन्सारीले १५ रन खर्चेर २ विकेट लिए । उत्कृष्ट प्रदर्शन गरेका बकुलहरका अमजद अन्सारी म्यान अफ द सिरिज घोषित भए । उनले १५ सय रुपैयाँसहित ट्रफी जिते । विजेताले ८ हजार र उपविजेताले ३ हजार रुपैयाँ पुरस्कार पाए । आयोजक क्लबका अध्यक्ष लोकेन्द्र यादवको अध्यक्षतामा भएको समापनमा प्रदेशसभा सदस्य पारस साहलगायतले पुरस्कृत गरे । साहले खेलकुद प्रतियोगिता गर्न आफूले सक्दो सहयोग गर्ने आश्वासन दिए । क्रिकेटमा बाराले राष्ट्रिय टिमको नेतृत्व गर्नसक्ने खेलाडी उत्पादन गरेर देश विदेशमा नाम कमाएको जिकिर गरे ।
लिटिल बुद्ध क्वाटरफाइनलमा,"(धनगढी)  धनगढीमा जारी लिटिल फ्लावर प्रिमियर लिग क्रिकेटको चौथो सस्कंरणमा मंगलबार लिटिल बुद्ध एकेडेमी कञ्चनपुर, शारदा विद्या निकेतन धनगढी र भक्तपुर निस्ट स्कुल क्वाटरफाइनल पुगेका छन् ।समूह ए को विजेता बन्दै लिटिल फ्लावर क्वाटरफाइनलमा पुगेको अवस्थामा उपविजेता बन्दै लिटिल बुद्ध एकेडेमी पनि अगाडि बढ्यो । लिटिल बुद्धले मंगलबार दोस्रो खेलमा त्रिनगर माविलाई ९६ रनले हराएको थियो । हारका बावजुद शारदा विद्या निकेतन क्वाटरफाइनल पुगेको छ । सरस्वती नमुना माविसँग १५ रनले हारे पनि रनरेटको आधारमा शारदा विद्या क्वाटरफाइनलमा पुगेको हो । टस जितेर शारदाले फिल्डिङ रोजेको थियो । सरस्वती नमुनाले २० ओभरमा अलआउट हुँदै १ सय ६५ रन बनायो । जवाफमा शारदाले २० ओभर पूरा खेल्दै १ सय ५० रन बनाएको थियो । जबकि शारदालाई अगाडि बढ्न १ सय १५ को लक्ष्य दिइएको थियो । सरस्वतीका सन्तोष चन्दले ५१ रन बनाए । हृदय बिँडारीले ४८ र विनोद खत्रीले २४ रन बनाए । शारदाका नरेन साउदले ३ र सुरेन्द्र पन्तले २ विकेट लिए । जवाफमा शारदाबाट अर्जुन साउदले ५२ रन जोडे । वीरन्द्र नाथले ४१ र सुरेन्द्र पन्तले २५ रनमा बनाए । सरस्वतीका हृदय बिँडारीले २ विकेट लिए । म्यान अफ द म्याच हृदय घोषित भए । उनले अलराउन्ड प्रदर्शन गर्नेक्रममा २ विकेट र ४८ रन लिए ।दोस्रो खेलमा टस हारेको लिटिल बुद्धले २० ओभरमा ९ विकेट गुमाई १ सय ६६ रन बनायो । कप्तान रमेश भट्टले सर्वाधिक ९४ रन बनाए । विशाल ऐरले अविजित २९ रनको योगदान गरे । त्रिनगरका अमित परियारले २ विकेट लिए । त्रिनगर टोली १७४ ओभरमै ६९ रन बनाउँदा अलआउट भयो । हेमन्त सेठीले १२ र सिर्जनले १२ रन बनाए । अन्य ब्याट्सम्यानले दोहोरो अंकमा रन बनाउन सकेनन् । लिटिल बुद्धका निराजन गौतमले ३४ ओभरमा १४ रन दिएर ५ विकेट लिए । म्यान अफ द म्याच रमेश भट्ट भए । शतक नजिक पुगेका उनले ३ विकेट लिए । बुधबार नोबेल एकेडेमी र सत्यवादी मावि तथा हिमालय ह्वाइट वर्ल्ड स्कुल र सैनिक आवासीय महाविद्यालयबीच प्रतिस्पर्धा हुनेछ ।"
लक्ष्मी बैंक गल्फ शनिबार,"काठमाडौं (कास) लक्ष्मी बैंक ओपन गल्फको छैटौं संस्करण गोकर्ण गल्फ क्लबमा शनिबार हुने भएको छ । एमेच्योर गल्फमा सन् २०१४ यता नियमित भइरहेको यस प्रतियोगिता स्टेबलफोर्ड ३४ ह्यान्डीक्यापका आधारमा खेलाइने छ । खुला, महिला, सिनियर (६० वर्षभन्दा माथि) र जुनियर (१७ वर्षसम्म) का स्पर्धा समावेश गरिएको १८ होलको प्रतियोगितामा १ सय बढी सोसल गल्फर सहभागी हुने अपेक्षा गरिएको जनाइएको छ ।लक्ष्मी बैंकका प्रमुख कार्यकारी अधिकृत अजयविक्रम शाहले भने, हामीले गल्फमा प्रायोजन गर्दा व्यापारिक संस्थाको आकर्षण कमै थियो । नेपालको गल्फ विकासमा हामी निरन्तर साथ दिन चाहन्छौं । बुढासुब्बा गोल्डकप फुटबलमा लामो समयदेखि सहयोग गरिरहेको पनि उनले बताए ।विजेता, उपविजेतासँगै बेस्ट ग्रस, लङगेस्ट ड्राइभ, क्लोजेट टु द पिन, मोस्ट बर्डीको पुरस्कार पनि दिइनेछ । दसौं होललाई होल इन वान को लागि तोकिएको छ, जहाँ होल इन वान गर्नेलाई हुन्डाई कोना कार दिइने गोकर्ण गल्फ क्लबका वरिष्ठ निर्देशक दीपक आचार्य बताए ।"
फ्रेन्ड्समा ब्राजिली खेलाडी,"काठमाडौं (कास) फ्रेन्ड्स क्लबले नयाँ सिजनको लागि तीन ब्राजिली खेलाडी भित्र्याएको छ । ब्राजिलबाट वाग्नर डी कर्मा, फिलिप डी सुजा र पाउलो डी अक्युनो मंगलबार राजधानी आइपुगेको क्लबका प्रवक्ता राजाराम तण्डुकारले बताए । उनका अनुसार ब्राजिली प्रशिक्षक मार्कस फिलिपले टिम सम्हाल्ने छन् । उनी एक सातापछि आउने बताइएको छ । सहिद स्मारक ए डिभिजन लिग २८ मंसिरमा सुरु हुने एन्फाले जनाएको छ ।"
वडा ६ को जित,"काठमाडौं (कास) नागार्जुन नगरपालिका वडा ६ को बी टिमले मंगलबार प्रथम मेयर कप फुटबलमा वडा ७ को सानो स्वर्गलाई १० ले पराजित गरेको छ । सुविन्द्र कार्कीले निर्णायक गोल गरे । हसन्टार फुटबल मैदानमा भइरहेको प्रतियोगिताको अर्को खेलमा वडा ५ ए ले वडा ८ लाई ४२ ले हरायो । विजेताका राहुल खड्काले २, विप्लव थापा र रन्जित गुरुङले ११ गोल गरे ।"
शारीरिक सुगठन यूएई जाने,"काठमाडौं (कास) ७३ औं विश्व शारीरिक सुगठन च्याम्पियनसिपमा भाग लिन ४ पुरुष खेलाडीसहित ८ सदस्यीय नेपाली टोली बुधबार यूएईको फजारिया जाने भएको छ । नोभेम्बर ५ देखि १० सम्म हुने प्रतियोगिताको पुरुष ६० केजीमा रामबहादुर दाहाल, ७० केजीमा मरिचमान श्रेष्ठ, १७० सेन्टीमिटर फिजिकमा देवराज पराजुली र १७१ सेन्टीमिटर फिजिकमा अवतार श्रेष्ठले प्रतिस्पर्धा गर्नेछन् । अफिसियलमा नेप्लिज फेडरेसन अफ बडीबिल्डङका संस्थापक अध्यक्ष शिवलाल श्रेष्ठ, महासचिव अजय वज्राचार्य तथा सदस्यद्वय रेणु श्रेष्ठ र केशव नागा छन् ।"
रातो बल र सेतो ड्रेसको आयाम,सर्वाधिक रनखेलाडी म्याच इनिङ्स रन उत्कृष्ट औसतशक्ति गौचन ४ ६ १७१ ६९८ ३४२०शरद भेषावकर ४ ६ १७० ८९ ३४० सर्वाधिक विकेटखेलाडी म्याच बल रन विकेट उत्कृष्ट औसतविनोद दास ३ ५६६ २१७ १९ २९६ ११४२महबुब आलम ४ ४१४ १७८ १२ २५३ १४८३
प्याराग्लाइडिङ नहुने निश्चित,"(पोखरा)  आसन्न १३ औं दक्षिण एसियाली खेलकुद (साग) मा पहिलोपल्ट प्रवेश पाएको साहसिक खेल प्याराग्लाइडिङ नहुने निश्चित भएको छ । सहभागी राष्ट्रको संख्या अपुग भएपछि एसियाली खेलकुदमा पदक जितेको खेल सागमा वञ्चित हुनुपरेको छ ।अन्तर्राष्ट्रिय ओलम्पिक कमिटीको नियमानुसार प्रतियोगिता गर्न कम्तीमा ४ राष्ट्रले भाग लिनैपर्छ । नेपाल, भारत र पाकिस्तानबाहेक प्याराग्लाइडिङमा अन्य मुलुकका खेलाडी सहभागी नहुने भएका हुन् । पोखरामा हुने भनिएको प्याराग्लाइडिङ लगभग नहुने निश्चित भएको राष्ट्रिय प्रशिक्षक योगेश भट्टराईले बताए । अहिलेसम्म ८० प्रतिशत नहुने सम्भावना छ, प्याराग्लाइडिङको नियमक निकाय नेपाल हवाई खेलकुद संस्था (ना) का अध्यक्षसमेत रहेका उनले भने, सहभागी हुने राष्ट्रले अहिलेसम्म टिम दर्ता गरेका छैनन् । ओलम्पिक कमिटी र सम्बन्धित देशका प्याराग्लाइडिङ कमिटीबीच समन्वय नहुँदा ती देशका खेलाडी सहभागी नभएको हुनसक्ने आँकलन उनले गरे । समयमै समन्वय नहुँदा अन्य देशले प्लानिङ गर्न सकेनन्, उनले भने । इन्डोनेसियामा गत वर्ष सम्पन्न १८ औं एसियाली खेलकुद (एसियाड) मा प्याराग्लाइडिङले क्रसकन्ट्रीमा ऐतिहासिक रजत पदक जितेको थियो । एसियाडमा पहिलोपल्ट भएको प्रतियोगितामा पदक ल्याउने एकमात्र खेल प्याग्लाइडिङ थियो । नेपालमै हुने सागमा पहिलोपल्ट प्याराग्लाइडिङ समावेश हुने भएपछि प्रशिक्षक र खेलाडीको उत्साह बढेको थियो ।वैशाखबाट २७ खेलाडीले पोखरामा सागलक्षित प्याराग्लाइडिङ प्रशिक्षण थिए । बन्द सिविरमा रहेका खेलाडीमध्ये ५ पुरुष र ३ महिला राष्ट्रिय टिममा छनोट गरिने थियो । सागमा एक्युरेसी र क्रसकन्ट्रीतर्फ महिला तथा पुरुष एकल र टिम इभेन्टमा गरी ८ स्वर्णका लागि प्रतिस्पर्धा हुने भनिएको थियो । राष्ट्रिय प्रशिक्षक भट्टराई प्याराग्लाइडिङमा दक्षिण एसियाली मुलुकमध्ये नेपाल अग्रस्थानमा रहेको बताउँछन् । देशलाई अत्यधिक पदक दिलाउने खेल प्याराग्लाइडिङ हुने थियो, उनले भने, यसले राज्यलाई घाटा पुग्ने भयो । पहिलो गाँसमै ढुंगा पर्यो । सागमा प्याग्लाइडिङ नहुने निश्तिप्राय हुँदा खेलाडीमा केही हदसम्म निराशा छाएको उनले बताए । खेलाडीले पाउनुपर्ने सुविधा नपाउँदा नपाउँदै पनि आफ्नै खर्चले प्रशिक्षण लिइरहेका छन्, उनले भने, अब झन् प्रतियोगितामा समावेश नहुने भन्दा खेलाडी अन्योलमा छन् । प्याराग्लाइडिङ खेलाडी युकेश गुरुङले खेल हुनेनहुने निश्चित नभए पनि तयारी जारी राखेको बताए । खेलाडीले आवश्यक सामग्री समयमा नपाएको उनको गुनासो छ । एक्युरेसीका लागि चाहिने डिभाइस, खेलाडीको तौलअनुसारको ग्लाइडर, हार्नेसलगायत सामग्री मागेर काम चलाउनुपरेको उनको गुनासो थियो । प्याराग्लाइडिङलाई आवश्यक बजेट नआइपुग्दा पूर्वाधार निर्माणको काम हुन सकेको थिएन । हाल भइरहेकै अवस्थामै सागमा प्रतिस्पर्धा गर्ने तयारी थियो । प्याराग्लाइडिङमा अन्तर्राष्ट्रिय मापदण्डको टेकअफका लागि ८० मिटर लम्बाइ र ८० मिटर नै चौडाइ भएको जमिन चाहिन्छ । जमिनको भिरालोपन न्युनतम ४० डिग्री हुनुपर्छ । सागमा सराङकोटबाट उडान भरेर खपौंदी र तोरीपानीबाट उडान भरेर चंखपुर अवतरण गर्ने योजना बनाइएको थियो । टेकअफ र ल्यान्डिङमा आवश्यक पूर्वाधार हालसम्म तयार हुन सकेका छैनन् । पोखरामा रहेका प्याराग्लाइडिङ कम्पनीले हाल निजी जग्गा भाडामा लिएर व्यावसायिक उडान भर्छन् । पोखरा महानगरपालिकाले प्याराग्लाइडिङका लागि स्थायी टेकअफ र ल्यान्डिङको व्यवस्था गर्न सकेको छैन ।"
आयोजक सयपत्री विजयी,"रूपन्देही (कास) ज्ञानबहादुर गुरुङको स्मृतिमा भएको चौथो सयपत्री गोल्डकप नकआउट फुटबलको मंगलबार उद्घाटन खेलमा आयोजक सयपत्री युवा क्लब विजयी भएको छ । सयपत्रीले नवलपरासी११ लाई टाइब्रेकरमा ४२ ले पराजित गरेको छ । रामनगर खेलमैदानमा १५ औ मिनेटमा नवलपरासीका रोहित थारुले गोल गर्दै टिमलाई अग्रता दिलाए । तर सयपत्रीका योङ दोर्जेले २१ औ मिनेटमा बराबरी गोल गरे । निर्धारित समयमा थप गोल हुन सकेन र खेल टाइब्रेकरमा धकेलिएको थियो । त्यसमा सयपत्रीका गोलकिपर रेम्बो चौधरीले नवलपरासीका आशिष मगर र नीराजन क्षेत्रीको प्रहार विफल बनाए । सयपत्रीका विश्वास मगर, सरोज योञ्जन, सुरज घतान र टंकु लामाको प्रहार गोलमा परिणत भयो । विश्व अधिकारीको प्रहारलाई नवलपरासीका गोलकिपर अजितकुमार चौधरीले रोकिदिए । नवलपरासीका सवि गुरुङ र सुरज आलेले गोल गरे । आयोजक सयपत्रीका योङ दोर्जे म्यान अफ द म्याच भए । विजेताले २ लाख २ हजार २ सय २२ रुपैयाँ र उपविजेताले १ लाख १ हजार १ सय ११ रुपैयाँ नगद पुरस्कार पाउने छन् । क्लबका अध्यक्ष कमल रानाले सर्वोत्कृष्ट खेलाडीलाई १० हजार तथा विधागत उत्कृष्ट हुने गोलरक्षक, डिफेन्स, मिडफिल्डर, स्ट्राइकरलाई जनही ५ हजार प्रदान गरिने बताए । म्यान अफ द म्याचलाई २ हजार पाउने छन् ।२०७१ मा तेस्रो संस्करणको उपाधि खनाल ब्रदर्श फर्साटिकरले जितेको थियो । कात्तिक ३० सम्म चल्ने प्रतियोगितामा नवलपरासी११, आयोजक सयपत्री, पाल्पा११, फर्साटिकर युवा, पाँच नम्बर प्रदेश प्रहरी तालिम केन्द्र, अभिषेक चर्च ब्वाइज रहजर, सुनौलो संगम युवा क्लब देवीनगर, लिस्नु युवा क्लब कोटिहवा, चितवन११, सिम्रिक युवा क्लब कालिकानगर, सिद्धार्थ युवा क्लब बाँसगढी, भैरव देशभक्त युवा क्लब नवलपरासीसहित १२ टिमले भाग लिएका छन् । बुधबार सुनौलो संगम र ५ नम्बर प्रदेश प्रहरी तालिम केन्द्रबीच खेल हुने क्लबका सचिव सन्तोष गुरुङले बताए ।"
पाटनमा दोस्रो मेयर कप टेटे,"(ललितपुर)  ललितपुर महानगरपालिका१६, जिल्ला टेबलटेनिस संघ र ईतिल्हन युथ क्लब पाटनको संयुक्त आयोजनामा ललितपुरमा दोस्रो मेयर कप टेबलटेनिस प्रतियोगिता हुने भएको छ । ललितपुर महानगरमा मंगलबार आयोजित पत्रकार सम्मलेनमा प्रतियोगिता कात्तिक २३ देखि ३० सम्म नागबहाल टोलमा हुने जनाएको छ । राष्ट्रिय टेटे प्रशिक्षक राजेन्द्र कपालीले विभिन्न १२ इभेन्टमा प्रतिस्पर्धा हुने बताए । उनले २९ वडाबाट करिब ४ सयभन्दा बढी महिला तथा पुरुष खेलाडी सहभागी हुने विश्वास व्यक्त गरे । ललितपुर महानगरपालिका१६ का वडाध्यक्ष निर्मलरत्न शाक्यले प्रतियोगिताका लागि आवश्यक पूर्वाधार तयार भइसकेको बताए । खेल सञ्चालन गर्न ८ लाख ५० हजार रुपैयाँ लाग्ने अनुमान छ, उनले भने, वडा कार्यालयबाट २ लाख रुपैयाँ बजेट छुट्याएका छौं । उनले अपुग रकम उपमहानगरपालिकाबाट पाउने आश्वासन पाएको बताए । महानगरले प्रत्येक वर्ष प्रतियोगिता गर्दै आइरहेको छ । गत वर्ष ललितपुर महानगर११ वडा कार्यालयले आयोजना गरेको थियो । खेल बेलुका ५ देखि ९ बजेसम्म हुनेछ । प्रतियोगिताको एकल इभेन्टमा प्रथम, द्वितीय र तृतीय हुनेले क्रमशः १० हजार, ५ हजार र ३ हजार रुपैयाँ पाउने छन् ।"
