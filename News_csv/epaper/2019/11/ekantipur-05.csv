शीर्षक,विवरण
"नेपालको फरक मत, फेरि","काठमाडौं  नेकपाका वरिष्ठ नेता माधवकुमार नेपालले आफूले प्रस्ताव गरेका व्यक्ति प्रदेश प्रमुखमा नपरेपछि पार्टीमा फरक मत दर्ता गराएका छन् । नेकपा सचिवालयको सोमबारको बैठकमा पार्टी अध्यक्ष केपी शर्मा ओलीले पूर्वएमाले र अर्का अध्यक्ष पुष्पकमल दाहालले पूर्वमाओवादी पक्षबाट मिलाएर नाम प्रस्ताव गरेका थिए । तिनमा एकजना पनि आफ्नो पक्षका नपरेपछि नेपालले फरक मत राखेका हुन् । हिजो हामी नेताहरूले आआफ्नातर्फबाट नाम प्रस्ताव गरेका थियौं, उहाँले प्रस्ताव गर्नुभएका चारपाँचवटा नाममध्ये एउटा पनि परेन, एक सचिवालय सदस्यले कान्तिपुरसँग भने, शनिबारको बैठकमा कसैलाई मर्का नपर्ने गरी नाम सिफारिस गर्ने सहमतिमा छुट्टिएका थियौं । नेता नेपालले सोमबारको बैठकमा आफ्नो प्रस्ताव बारम्बार दोहोर्याएका थिए । तर प्रधानमन्त्री ओलीले पूर्वएमालेको भागमा परेका चारवटा प्रदेशमा आफूनिकट नेतालाई मात्र लैजाने निर्णय गरेपछि नेपाल झोक्किए । स्रोतका अनुसार माइन्युटमा उनको फरक मत छ । सबै निर्णय ओलीजीले भनेर मात्रै हुने भो, पार्टी एकलौटी भयो भने कसरी हुन्छ ? क्षमतावान् कमरेडहरू जिम्मेवारीविहीन हुने, पटकपटक चुनाव हारेका प्रदेश प्रमुख हुने, यस्तो निर्णय मलाई मान्य छैन, नेपाललाई उद्धृत गर्दै सचिवालयका एक नेताले भने । नेपालले विश्वकान्त मैनाली, रघुजी पन्त, वेदुराम भुसाल, श्रीमाया थकालीको नाम अघि सारेका थिए । पूर्वमाओवादीबाट आएका नाममध्ये तिलक परियार रामबहादुर थापा, अमिक शेरचन नारायणकाजी श्रेष्ठ र शर्मिलाकुमारी पन्त अध्यक्ष पुष्पकमल दाहालको इच्छामा सिफारिस भएका हुन् । तर पूर्वएमालेको भागका चारै जना ओली पक्षधर हुन् । सचिवालयमा रहेका पूर्वएमालेतर्फका नेताहरू झलनाथ खनाल र वामदेव गौतम पनि अध्यक्ष ओलीको निर्णयमा असहमति राख्ने पक्षमा नदेखिएपछि नेपाल एक्लिए । पार्टीमा आफ्नो प्रस्तावलाई बेवास्ता गरिएपछि नेपालले फरक मत राखेको यो पहिलोपटक होइन । गत भदौ ३ गते नेकपा सचिवालय बैठकमा पनि उनले लिखित रूपमै फरक मत राखेका थिए । भदौ १ को बैठकले पार्टीका विभिन्न विभाग तथा जनवर्गीय संगठनको नेतृत्व टुंगो लगाउँदा आफूले सिफारिस गरेका नेतालाई बेवास्ता गरिएको नेपालको गुनासो थियो । मैले युवा, विद्यार्थी, महिला, मजदुरजस्ता संगठनहरूमा सिनियर नेतालाई इन्चार्ज र जुनियरलाई सहइन्चार्ज एवं पदाधिकारी बनाउन जोड गरेको थिएँ । तर कतिपय संगठनमा पूर्वाग्रही भएर वरीयतामा अगाडि रहेका नेतालाई पन्छाएर कनिष्ठ व्यक्तिलाई जिम्मेवारी दिइएकोमा मेरो गम्भीर असहमति छ, उनले भदौ ३ मा दर्ता गराएको छबुँदे फरक मतमा उल्लेख छ । नेपालले त्यति बेला पूर्वएमालेका उपाध्यक्षहरू अष्टलक्ष्मी शाक्य, भीम रावल र युवराज ज्ञवालीलाई पनि नेकपाको सचिवालयमा समावेश गर्नुपर्ने माग गरेका थिए । वरिष्ठताको कुरा आफ्नो हकमा मात्रै नभई सबैको हकमा लागू हुनुपर्ने उनको माग थियो । त्यसअघि साउन ३१ को सचिवालय बैठकले पार्टीको वरीयतामा तेस्रो स्थानमा रहेका नेपाललाई चौथो स्थानमा झार्ने निर्णय गरेको थियो । तर त्यतिखेर नेपालको फरक मतबारे पार्टीमा छलफल नै भएन । प्रवक्ता नारायणकाजी श्रेष्ठले उनको फरक मतलाई पार्टीको सम्पत्तिका रूपमा ग्रहण गरिएको प्रतिक्रिया दिएका थिए । भदौ ५ गतेको सचिवालय बैठकमा प्रधानमन्त्री एवं नेकपा अध्यक्ष केपी शर्मा ओली र नेता नेपालबीच व्यक्तिगत तहमै उत्रिएर आरोपप्रत्यारोप भएको थियो । त्यसपछि उहाँहरूबीच सार्वजनिक ठाउँमा भेट हँॅुदाको सामान्य शिष्टाचारबाहेक व्यक्तिगत तहमा संवाद भएको छैन, नेपालनिकट एक नेताले कान्तिपुरसँग भने । नेपालले २०७५ असोज ५ गते पनि फरक मत दर्ता गरेका थिए । त्यति बेला नेकपाले प्रदेश अध्यक्ष, सचिव, इन्चार्ज र सहइन्चार्जहरूको जिम्मेवारी टुंगो लगाएको थियो । उनले आफू विदेशमा भएका बेला पार्टीको महत्त्वपूर्ण निर्णय गरिएको भन्दै फर्किएलगत्तैको बैठकमा फरक मत राखेका हुन् । गण्डकी प्रदेशका मुख्यमन्त्री पृथ्वीसुब्बा गुरुङ र प्रदेश ५ का मुख्यमन्त्री शंकर पोखरेललाई पार्टीको पनि जिम्मेवारी दिइएकोमा नेपाल असहमत थिए । एउटै व्यक्तिले प्रदेश सरकार र पार्टीको पनि प्रदेश कमिटी इन्चार्जको भूमिका सँगसँगै कसरी निर्वाह गर्न सक्छ ? उनको प्रश्न थियो, कसैलाई दोहोरोतेहरो जिम्मेवारी दिने, कसैलाई कामविहीन बनाउने भन्ने हुन्छ ? तर ओली पक्षका नेताहरूले नेपालले १५ वर्षसम्म पार्टी सञ्चालन गर्दा सबै जिम्मेवारी आफैंले ओगटेकाले अहिले त्यस्तो कुरा गर्न नमिल्ने तर्क राखेका थिए । विभिन्न राजनीतिक नियुक्तिमा पनि आफू निकटका नेताहरूलाई नजरअन्दाज गरिएको भन्दै नेपालले असन्तुष्टि जनाउँदै आएका छन् । उनले प्रदेश २ मा समेत आफू पक्षधर नेताहरूलाई ओलीले पेलेको निष्कर्ष निकालेको उनीनिकट नेताको भनाइ छ । ओलीजीले उहाँलाई पेलेरै जाने नीति लिएको देखिन्छ, यसरी त पार्टी चल्नै सक्दैन, ती नेताले भने ।"
महरा पूर्वआईजीपी ठकुरीसँगै सदरखोरमा,"काठमाडौं  जिल्ला अदालत काठमाडौंले बलात्कार प्रयासको कसुरमा पूर्व सभामुख कृष्णबहादुर महरालाई सोमबार पुर्पक्षका लागि थुनामा पठाएको छ । जिल्ला न्यायाधीश सुदर्शनराज पाण्डेको इजलासले आइतबारदेखि सुरु थुनछेक बहस सोमबार सकिएपछि महरालाई थुनामै राखेर मुद्दा अघि बढाउने आदेश दिएको हो ।संसद् सचिवालयकी कर्मचारीलाई बलात्कार प्रयास गरेको र प्रतिकार गर्दा हातपात गरेको अभियोग लागेका महरालाई आदेशलगत्तै सदरखोर डिल्लीबजार (कारागार) लगिएको छ । पाण्डेको इजलासले घटना विवरण, कागजात, जाहेरी दरखास्त, मौकामा कागज गर्नेहरूको बयान र तत्काल प्राप्त प्रमाणका आधारमा महरा कसुरदार होइनन् भन्न नसकिने भएकाले उनलाई पुर्पक्षका लागि थुनामा पठाउने आदेश गरेको हो ।स्रोतका अनुसार तत्काल प्राप्त प्रमाण हेर्दा उनलाई थुनामै राखेर मुद्दाको पुर्पक्ष गर्नुपर्ने देखिएको समेत आदेशमा उल्लेख छ । प्रहरी हिरासतका क्रममा उनी पूरै अवधि थापाथलीस्थित नर्भिक अस्पतालको बेडमा बसेका थिए । उनलाई अस्पतालमा बस्न दिने या थुनामै राख्ने भन्ने निर्णय अब डिल्लीबजार कारागार प्रशासनले गर्नेछ । कारागार प्रशासनले उनलाई उपचार आवश्यक हो भन्ने यथोचित आधार देखिएमा मात्र अस्पताल बस्न अनुमति दिनेछ, नदेखिएमा कारागारमै बस्नुपर्नेछ । अदालतले पुर्पक्षका लागि थुनामा पठाए पनि महराको सांसद पद भने यथावत् रहनेछ । उनले सांसद पदबाट राजीनामा दिएका छैनन् ।प्रतिनिधिसभा नियमावलीअनुसार उनले सांसद पदको पारिश्रमिक र अन्य सेवा सुविधा भने पाउने छैनन् । थुना अवधिभर उनले सांसदको हैसियतमा कुनै कार्य गर्न वा कुनै अधिकार वा उन्मुक्ति नपाउने नियमावलीमा उल्लेख छ । नियमावलीमा नैतिक पतन देखिने फौजदारी अभियोगमा अदालतको फैसलाबमोजिम कैद सजाय भुक्तान गरिरहेको सांसदको मात्र पद निलम्बन हुने व्यवस्था छ । यही व्यवस्थाका कारण महराको सांसद पद निलम्बन नहुने जानकारी संसद् सचिवालय स्रोतले दिएको छ । कुनै सदस्यलाई फौजदारी मुद्दामा अदालतको अन्तिम फैसलाले कैदको सजाय हुने ठहर भएकामा त्यस्तो कैदमा बस्नुपर्ने अवधिभर वा कुनै सदस्यले फौजदारी मुद्दामा अदालतको फैसलाबमोजिम कैदको सजाय भुक्तान गरिरहेकामा सो अवधिभर त्यस्तो सदस्य स्वतः निलम्बन भएको मानिने नियमावलीमा उल्लेख छ ।प्रहरीले बुझाएको अनुसन्धान प्रतिवेदनको अध्ययन गरी सरकारी वकिल कार्यालयले महराविरुद्ध बलात्कार प्रयासको कसुर गरेको अभियोगमा बिहीबार अदालतमा मुद्दा दायर गरेको थियो । महरालाई थुनामा पठाएर या थुनामुक्त गरेर मुद्दा अघि बढाउने विषयमा दुई दिनसम्म थुनछेक बहस भएको थियो । पीडित महिलाले असोज १२ गते राति महराले आफ्नो निवासमा आएर बलात्कार प्रयास गरेको र प्रतिकार गर्दा हातपात गरेको उल्लेख गर्दै कानुनबमोजिम कारबाही गर्न किटानी जाहेरी प्रहरीसमक्ष दिएकी थिइन् । घटना सार्वजनिक भएपछि महराले सभामुखबाट राजीनामा दिएका थिए । पीडितको उजुरीका आधारमा प्रहरीले महरालाई पक्राउ गरी बलात्कार प्रयासको अभियोगमा अनुसन्धान अघि बढाएको थियो । मुलुकी अपराध संहिता २०७४ अनुसार बलात्कार प्रयासको कसुरमा साढे ३ वर्षदेखि ५ वर्षसम्म कैद सजाय हुने व्यवस्था छ । सभामुखजस्तो मर्यादित सार्वजनिक ओहदाको दुरुपयोग गरी अपराध गरेको भन्दै सरकारी वकिल कार्यालय, काठमाडौंले महरालाई हुने सजायमा डेढ गुणा थप गर्नसमेत अभियोगपत्रमा मागदाबी गरेको छ ।कारागारमा पूर्वआईजीपी ठकुरीसँगै महरालाई सदरखोर डिल्लीबजारको क ब्लकमा पूर्वआईजीपी रमेशचन्द ठकुरीसँगै राखिएको छ । ठकुरी सुडान घोटालामा प्रकरणमा सर्वोच्च अदालतबाट दोषी ठहर भई जेल परेका हुन् । महरालाई सामान्य कैदी बस्ने कोठामा राखिएको हो । यसअघि उक्त कोठामा सुडान घोटाला प्रकरणमा सर्वोच्चबाट दोषी ठहर भएका पूर्वआईजीपी ओमविक्रम राणालाई समेत राखिएको थियो । राणा जेल सजाय भुक्तान गरी रिहा भइसकेका छन् ।स्रोतका अनुसार महरालाई जिल्ला अदालतबाट साँझ साढे ५ बजे सदरखोर डिल्लीबजारमा ल्याइएको थियो । तत्काल जेलभित्रै उनको स्वास्थ्य परीक्षण गरिएको र अवस्था सामान्य भएको पाइएको छ । जेलभित्रैका स्वास्थ्यकर्मीको टोलीले महराको स्वास्थ्य परीक्षण गरेको हो । महरा स्वयंले समेत जेल प्रशासकहरूसित आफ्नो स्वास्थ्य अवस्था ठीकै रहेको बताएका थिए । प्रहरी हिरासतमा रहँदा महरालाई उनकै आग्रहमा नर्भिक अस्पतालको बेडमा राखिएको थियो । कारागारमा भने उनले आफूलाई अस्पताल लैजान जिकिर नगरेको स्रोतले उल्लेख गरेको छ । अब जेल प्रशासनले उनको स्वास्थ्य परीक्षण गराउन सरकारी अस्पतालमा लानेछ, त्यसको खर्च सरकारले बेहोर्नेछ । निजी अस्पतालमा लग्नुपरेमा भने त्यो खर्च महराले बेहोर्नुपर्ने जानकारीसमेत स्रोतले दिएको छ ।"
आलमसहित ११ लाई जन्मकैद माग,"रौतहट  बम विस्फोटका घाइतेलाई इँटाभट्टामा हालेर जलाएको आरोपमा पक्राउ परेका कांग्रेस सांसद एवं पूर्वमन्त्री मोहम्मद आफताब आलमसहित ११ जनालाई जिल्ला सरकारी वकिलको कार्यालयले सोमबार जन्मकैदसहितको सजाय माग्दै जिल्ला अदालत रौतहटमा अभियोगपत्र दर्ता गरेको छ । कर्तव्य ज्यान, ज्यान मार्ने उद्योग र विस्फोटक पदार्थ भण्डारणको अभियोगमा उनीमाथि छुट्टाछुट्टै ऐनअनुसार सजाय मागिएको छ ।मोबिन आलम, शेख भदई, शेख सेराज, शेख फजलेहक, सगिर आलम, शेख मलकार, गौरीशंकर साह, बद्री सहनी, मुक्ति साहलगायतलाई प्रतिवादी बनाइएको हो । आलमबाहेक सबै फरार छन् । उनीहरूमाथि पहिलो संविधानसभा निर्वाचनको अघिल्लो दिन ०६४ चैत २७ गते राजपुर फरदहवास्थित पूर्वमन्त्री शेख इद्रिसको गोठमा बम बनाउने क्रममा विस्फोट हुँदा घाइते भएका सरुअठाका त्रिलोकप्रताप सिंह र ओसी अख्तरलाई इँटाभट्टामा हालेर हत्या गरेको अभियोग छ । एक जनालाई भने मतियारका रूपमा मुद्दा चलाइएको जिल्ला सरकारी वकिल खडिन्द्रराज कटवालले जानकारी दिए ।घटनामा एक दर्जन मानिसको हत्या भएको आफूहरूको निष्कर्ष रहेको उनले बताए । प्रत्यक्षदर्शीलगायत विभिन्न व्यक्तिको बयानबाट एक दर्जन मानिसको हत्या भएको पुष्टि हुन्छ, उनले भने, घाइतेलगायतको बयानबाट पनि धेरैको हत्या भएको भन्न सकिने आधार छन् । आलमलाई सोमबार दिउँसो अबेर गरी अदालतमा पेस गरिएको थियो । त्यस क्रममा अदालत वरपरको सुरक्षा व्यवस्था कडा पारिएको थियो । बाहिर उनका समर्थकले केहीबेर नाराबाजी गरेका थिए । अदालतले आलमसित मंगलबार बयान लिनेछ । त्यसै दिन समय भए दुवै पक्षका वकिलले बहस गर्नेछन् । जिल्ला सरकारी वकिलको कार्यालयले अदालतमा दर्ता गरेको ३९ पृष्ठ लामो अभियोगपत्रमा पीडित परिवारलाई उचित क्षतिपूर्तिको समेत माग गरिएको छ । प्रहरीले अनुसन्धानका क्रममा तयार पारेको ८ सय पृष्ठको मिसिल गत शुक्रबार सरकारी वकिलको कार्यालयमा बुझाएको थियो । आलमलाई पक्रेर अनुसन्धान अघि बढाएपछि प्रहरीले घटनामा थप ६ जनाको संलग्नता भेटेको हो । आलमको निर्देशनमा भएको बम विस्फोटको घटनामा एक भारतीयसहित ३ जनाको ज्यान गएको प्रहरीको अनुसन्धानमा उल्लेख छ । विस्फोटमा परी ज्यान गुमाएकाका परिवारले आलमलाई तत्कालीन मुलुकी ऐनअनुसार सर्वस्वसहित जन्मकैदको माग गरे पनि नयाँ मुलुकी अपराध संहितामा सर्वस्वसहितको व्यवस्था नभएकाले प्रहरीले आजीवन कारावासको सजाय माग दाबीसहित राय पेस गरेको थियो ।"
यस्ता छन् नयाँ प्रदेश प्रमुखहरू,अमिक शेरचनगण्डकी प्रदेश प्रमुख नियुक्त भएका शेरचन २००६ सालमा म्याग्दीको ओखरबोटमा जन्मिएका हुन् । २०१७ सालदेखि नै उनी राजनीतिमा सक्रिय थिए । १६ वर्ष भूमिगत र ३ वर्ष जेल जीवन बिताएका उनले राजनीतिशास्त्रमा प्रवीणता प्रमाणपत्र तह उत्तीर्ण गरेका छन् । २०६३ सालमा तत्कालीन नेकपा माओवादीसँग पार्टी एकता हुनुअघि उनी तत्कालीन नेकपा एकता केन्द्रको चुनावी मोर्चा जनमोर्चा नेपालका अध्यक्ष थिए । २०६३ को राजनीतिक परिवर्तनपछि बनेको गिरिजाप्रसाद कोइराला नेतृत्वको सरकारमा शेरचन उपप्रधानमन्त्री बनेका थिए । २०६४ को संविधानसभा चुनावमा चितवन क्षेत्र ५ बाट विजयी भएका थिए । उनले तत्कालीन संविधानसभाको राष्ट्रिय हित संरक्षण समिति सभापतिको भूमिकामा काम गरेका थिए । त्यसबेला उनले प्रत्येक नागरिकलाई सैन्य तालिम दिनुपर्ने भनी गरेको प्रस्ताव विवादमा परेको थियो । सरकारले प्रदेश प्रमुखमा सिफारिस गर्नुअघिसम्म उनी पार्टीमा भूमिकाविहीन जस्तै थिए । तत्कालीन एमाले र माओवादी केन्द्र एकीकरण भएपछि शेरचनलाई आमन्त्रित स्थायी समिति सदस्य बनाइएको थियो । त्यसप्रति उनले असन्तुष्टि जनाउँदै आएका थिए । तिलक परियार प्रदेश २ का प्रमुख परियार नेकपाका केन्द्रीय सदस्य हुन् । २०२८ सालदेखि राजनीति सुरु गरेका उनले लामो समय भूमिगत राजनीति गरेका थिए । २०६४ सालको संविधानसभा चुनावमा तत्कालीन एकीकृत नेकपा माओवादीबाट बाँके क्षेत्र नम्बर १ मा निर्वाचित भएका थिए । दोस्रो संविधानसभा चुनावमा मोहन वैद्य नेतृत्वको माओवादीमा लागेर उनले संविधानसभा चुनाव बहिष्कार गरे । पछि रामबहादुर थापाहरूसँगै पुनः पुष्पकमल दाहाल नेतृत्वको माओवादीमा फर्किए । स्नातकसम्म अध्ययन गरेका परियार रोल्पामा जन्मिएका हुन् । लामो समय भारत बसेको उनको परिवार पछि बाँकेमा बसाइँ सरेको थियो । उनी तत्कालीन माओवादीनिकट दलित मुक्ति मोर्चाका अध्यक्ष पनि बनेका थिए ।गोविन्द कलौनी कर्णाली प्रदेश प्रमुख कलौनी पूर्वएमालेमा रहेर सक्रिय राजनीति गरेका नेता हुन् । दोगडाकेदार गाउँपालिका बैतडीमा जन्मिएका उनी २०५१ को मध्यावधि चुनावमा डडेलधुरामा नेपाली कांग्रेसका शेरबहादुर देउवासँग प्रतिस्पर्धा गरेका थिए । २०५६ मा तत्कालीन नेकपा मालेबाट बैतडीमा र २०६४ मा एमालेका तर्फबाट कञ्चनपुरमा उम्मेदवार बने तर कुनै पनि चुनावमा विजयी हुन सकेनन् । विज्ञान विषयका शिक्षक कलौनी शिक्षण पेसा छाडेर राजनीतिमा लागेका हुन् ।सोमनाथ अधिकारीकास्कीका अधिकारी प्रदेश १ प्रमुखमा नियुक्त भएका छन् । २००७ सालमा जन्मिएका अधिकारी २०१८ देखि कम्युनिस्ट राजनीतिमा लागेका हुन् । नेकपाको आमन्त्रित स्थायी समिति सदस्य उनले बारम्बार जेलजीवन बिताएका छन् । बीएडसम्म अध्ययन गरेका अधिकारी राजनीतिसँगै साहित्यमा पनि रुचि राख्छन् । २०४३ मा तत्कालीन मालेको तर्फबाट राष्ट्रिय पञ्चायत सदस्य जितेका उनले २०४८ सालको चुनावमा कास्की ३ बाट चुनाव जितेका थिए । यस पटक मंसिर १४ गते कास्की २ मा हुन लागेको उपचुनावमा गण्डकी प्रदेश कमिटीले उनको नाम पनि सिफारिस गरेको थियो । तर पार्टीले विद्या भट्टराईलाई टिकट दिएर उनलाई प्रदेश प्रमुख बनाउने निर्णय गरेको हो ।धर्मनाथ यादवप्रदेश ५ को प्रमुखमा नियुक्त भएका यादव सिरहाका नेता हुन् । एमाले पृष्ठभूमिका ७६ वर्षीय यादव लामो समयसम्म शिक्षण पेसामा आबद्ध थिए । २०२७ देखि २०४८ सम्म स्थानीय विद्यालयमा पढाएका उनी २०४८ को संसदीय निर्वाचनमा सिरहा १ मा उम्मेदवार थिए तर चुनाव हारे । तत्कालीन एमालेको अनुशासन आयोगको सदस्य रहेका उनी प्रदेश प्रमुखहरूमध्ये सबैभन्दा ज्येष्ठ हुन् ।विष्णु प्रसाईं प्रदेश ३ को प्रमुख प्रसाईं पञ्चायतकालमा कम्युनिस्टहरूले सञ्चालन गरेको झापा आन्दोलनमा सक्रिय थिए । २०१० साउन २१ गते जन्मिएका उनले एसएलसी उत्तीर्ण गरेका छन् । उनी अहिले नेकपा प्रदेश १ कमिटीका सदस्य थिए । २०५६ सालको संसदीय चुनावमा उम्मेदवार रहे पनि उनी पराजित भएका थिए । तत्कालीन एमालेले उनलाई झापाको मेचीनगर नगरपालिकाबाट चुनावमा उठाएको थियो । उक्त चुनाव पनि उनले जित्न भने सकेनन् । शर्मिलाकुमारी पन्त५१ वर्षीया पन्त सुदूरपश्चिम प्रदेशको प्रमुख नियुक्त भएकी छन् । उनी बेपत्ता पारिएका परिवारकी सदस्य हुन् । उनका श्रीमान् ज्ञानेन्द्र त्रिपाठीलाई २०६० असोज ९ गते तत्कालीन सेनाले काठमाडौंको शान्तिनगरबाट बेपत्ता पारेको थियो । २०२५ साल पुसमा जन्मिएकी उनले स्नातकसम्मको अध्ययन गरेकी छन् । उनले २०५७ बाट तत्कालीन माओवादीको सदस्यता लिएर राजनीति सुरु गरेकी हुन् । उनी तत्कालीन एमाओवादीनिकट राज्यले बेपत्ता पारेका व्यक्तिको परिवार समाजको अध्यक्ष पनि थिइन् ।
इन्डोप्यासिफिकबारे अमेरिकाको नयाँ प्रतिवेदन,"काठमाडौं  अमेरिका सरकारले इन्डोप्यासिफिक रणनीतिअन्तर्गत नेपालसहित पाँच देश जोडेर अन्तरदेशीय ऊर्जा व्यापारमा सहयोग पुर्याउन ५५ अर्ब रुपैयाँ उपलब्ध गराउने निर्णयलाई पुनः उच्च प्राथमिकतामा राख्दै परिमार्जित प्रतिवेदन सार्वजनिक गरेको छ । बंगलादेश, भुटान, भारत, नेपाल र श्रीलंकालाई ऊर्जा व्यापारमा सघाउने भन्दै अमेरिकी विदेश मन्त्रालयले जारी गरेको प्रतिवेदनमा मिलेनियम च्यालेन्ज कर्पोरेसन (एमसीसी) अन्तर्गत अनुदान सहयोग परिचालन हुने जनाइएको छ । संसद्मा विचाराधीन एमसीसी सम्झौता संसद्को आगामी अधिवेशनको सुरुमै पारित गर्ने प्रतिबद्धता सोमबार मात्रै परराष्ट्रमन्त्री प्रदीप ज्ञवालीले जनाएका छन् । चार महिनाअघि अमेरिकी रक्षा मन्त्रालयले निकालेको इन्डोप्यासिफिक स्ट्राटेजी प्रतिवेदनमा यहाँको सुरक्षा क्षेत्रमा बढी चासो दिइएको भन्दै आलोचना भएपछि पछिल्लो प्रतिवेदनमा यस क्षेत्रका मुलुकसँगको द्विपक्षीय र बहुपक्षीय सम्बन्ध, सहयोग र व्यापारको विषयलाई जोड दिइएको छ । पछिल्लो प्रतिवेदनको नाम स्वतन्त्र र खुला इन्डोप्यासिफिक ः अघि बढ्नका लागि साझा सोच राखिएको छ । रक्षाको प्रतिवेदनमा रणनीतिलाई मुख्य एजेन्डा बनाइएकामा विदेश मन्त्रालयको प्रतिवेदनमा रणनीति शब्द हटाइएको छ । तर प्रतिवेदन सार्वजनिक गर्ने क्रममा विदेशमन्त्री माइक पम्पेओले आफ्नो सन्देशमा इन्डोप्यासिफिक स्ट्राटेजी शब्द नै प्रयोग गरेका छन् । गत असार १६ मा आएको पहिलो प्रतिवेदन आलोचित भएपछि नेपालका लागि अमेरिकी राजदूत र्यान्डी बेरीले स्ट्राटेजी शब्दलाई रणनीतिका रूपमा नबुझ्न आग्रह गर्दै त्यसलाई नीतिका रूपमा व्याख्या गरेका थिए । त्यसमा अमेरिकाले नेपालसहित दक्षिण एसियाका अन्य मुलुकसँग पनि सुरक्षा क्षेत्रमा सहकार्य गर्न चाहेको उल्लेख थियो । प्रतिवेदनमा शान्ति स्थापनार्थ संयुक्त राष्ट्रसंघलाई सैनिक पठाएर सघाएको नेपाललाई थप प्रभावकारी बनाउन आवश्यक सामग्री दिएर अमेरिकाले सहयोग गरेको जनाइएको छ । पुरानो प्रतिवेदनमा चीनलाई संशोधनवादी शक्तिका रूपमा व्याख्या गरिएकामा नयाँमा पनि असहमति राख्नेमाथि खनिने, सञ्चार माध्यम र नागरिक समाजलाई कडा रूपमा नियन्त्रण गर्ने, जाति र धार्मिक अल्पसंख्यकलाई आक्रामक रूपमा दबाउने मुलुक भनी चित्रित गरिएको छ । बेइजिङले अन्य मुलुकमा उसको राजनीतिक र आर्थिक प्रभावका कारण इन्डोप्यासिफिकमा दशकौंदेखि हुँदै आएको स्थायित्व र समृद्धिलाई कमजोर पार्न खोजेको प्रतिवेदनमा उल्लेख छ । चीनको सिन्जान प्रदेशमा मुस्लिमसहित अन्य अल्फसंख्यक जातिहरूलाई त्रूर रूपमा दबाइएको जनाउँदै प्रतिवेदनमा तिब्बती समुदायलाई चिनियाँ कम्युनिस्ट पार्टीको प्रभावबाट मुक्त गर्नुपर्ने र हङकङलाई स्वायत्त छाड्नुपर्ने जनाइएको छ । प्रतिवेदनमा भारतप्रति उत्तिकै मित्रता रहेको उल्लेख छ । इन्डोप्यासिफिक भिजनमा अमेरिका र भारतको महत्त्वपूर्ण सहकार्य हुन्छ । दुवै पक्षले रक्षा र आर्थिक सहकार्यमा जोड दिनुपर्छ, प्रतिवेदनमा भनिएको छ । इन्डोप्यासिफिकअन्तर्गत ३५ भन्दा बढी मुलुक छन् । अमेरिकाले इन्डोप्यासिफिक भिजनअन्तर्गत मुख्य गरी सार्वभौमिकता र स्वतन्त्र मुलुकको विषयमा जोड दिएको छ । चीनलाई संकेत गर्दै प्रतिवेदनमा अहिले इन्डोप्यासिफिक क्षेत्रका मुलुकले सार्वभौमिकता, समृद्धि र शान्तिका लागि कडा चुनौती सामना गरिरहेको उल्लेख गरिएको छ ।"
मेडिकल कलेजलाई कारबाही गर्न गृहलाई पत्राचार,"काठमाडौं  शिक्षा विज्ञान तथा प्रविधि मन्त्रालयले बढी शुल्क लिने मेडिकल कलेजलाई कारबाही गर्न गृह मन्त्रालयलाई पत्राचार गरेको छ । निजी कलेजले निर्देशनअनुसार शुल्क फिर्ता नगरेपछि कारबाहीका लागि पत्राचार गरिएको शिक्षामन्त्री गिरिराजमणि पोखरेलको सचिवालयले जनाएको छ । मेडिकल शिक्षा अध्ययन गरिरहेका विद्यार्थीबाट सरकारले तोकेभन्दा बढी शुल्क लिएका कलेजलाई कानुनबमोजिम आवश्यक कारबाही गर्न अनुरोध छ, पत्रमा भनिएको छ । मन्त्रिपरिषद्ले ०७५ असोजमा शुल्क बढी लिए विद्यार्थी अभिभावकले सम्बन्धित जिल्ला प्रशासन कार्यालयमा उजुरी दिन सक्ने निर्णय गरेको थियो । उजुरी अध्ययन गरेर प्रशासनलाई कलेजविरुद्ध ठगी मुद्दा चलाउन निर्देशन दिइएको थियो । एक महिनाअघि गृहमन्त्री रामबहादुर थापा र शिक्षामन्त्री पोखरेलको उपस्थितिमा दुई मन्त्रालयका पदाधिकारी बैठकले निजी मेडिकल कलेजलाई एक महिनाभित्र शुल्क फिर्ता वा समायोजन गर्न निर्देशन दिएको थियो । कलेजहरूले निर्देशन अवज्ञा गर्दै उल्टै आगामी शैक्षिक सत्रमा विद्यार्थी भर्ना रोक्ने चेतावनी दिँदै आएका छन् । पोखराको गण्डकी मेडिकल कलेजका १० जना सञ्चालकविरुद्ध मात्र ठगी आरोपमा मुद्दा चलिरहेको छ । विद्यार्थी आन्दोलित बनेका चितवन, भैरहवाको युनिभर्सल र वीरगन्जको नेसनल मेडिकल कलेजविरुद्ध विद्यार्थीले उजुरी दिँदासमेत कारबाही प्रक्रिया अघि बढ्न सकेको छैन । अन्य मेडिकल कलेजका विद्यार्थी अभिभावकले पनि पटकपटक अतिरिक्त शुल्कबारे प्रशासनमा उजुरी गरेका छन् । ती जिल्लाका प्रमुख जिल्ला अधिकारी र प्रहरी प्रमुखले कलेज सञ्चालकहरूसँग छलफल र सहमति गराउँदै आएका छन् । शिक्षा मन्त्रालय र चिकित्सा शिक्षा आयोगले आइतबार संयुक्त विज्ञप्ति प्रकाशित गर्दै विद्यार्थीलाई उजुरी दिन र प्रशासन कार्यालयलाई कारबाही अघि बढाउन आग्रह गरेका थिए । चिकित्सा शिक्षा आयोगमा पूर्णतायसैबीच चिकित्सा शिक्षा आयोगले पूर्णता पाएको छ । राष्ट्रिय चिकित्सा शिक्षा ऐनको प्रावधानअनुसार २९ सदस्य नियुक्त गरिएको सदस्यसचिव हरिप्रसाद लम्सालले जानकारी दिए । ऐनको व्यवस्थाअनुसार सोमबार संस्था र व्यक्तिलाई मनोनीत गरिएको हो । चिकित्सा शिक्षा कार्यक्रम सञ्चालन भएका विश्वविद्यालय र प्रतिष्ठानका उपकुलपतिमध्येबाट ३ जनालाई नियुक्ति दिइएको छ । त्यसमा त्रिभुवन विश्वविद्यालयका उपकुलपति धर्मकान्त बाँस्कोटा, बीपी कोइराला स्वास्थ्य विज्ञान प्रतिष्ठानका उपकुलपति र पाटन स्वास्थ्य विज्ञान प्रतिष्ठानका उपकुलपति भरत यादव रहेका छन् । त्यस्तै स्वास्थ्यसम्बन्धी राष्ट्रिय तहका मेडिकल तथा नर्सिङलगायतका आधिकारिक पेसागत संगठनबाट एक महिलासहित २ जनाले नियुक्ति पाएका छन् । त्यसमा नेपाल नर्सिङ संघका अध्यक्ष तारा पोखरेल र एसोसिएनसन अफ हेल्थ प्रोफेसन्स एजुकेसनिस्ट अफ नेपालका अध्यक्ष शेखरबाबु रिजाल रहेका छन् ।नागरिक समाजका लब्ध प्रतिष्ठित व्यक्तिबाट डा रमेशकान्त अधिकारी र डा गीता गुरुङ रहेको आयोगले जनाएको छ । चिकित्सा शिक्षासम्बन्धी विज्ञबाट डा दिव्यासिंह शाह, डा शैली प्रधान र डा जगदीशप्रसाद अग्रवाललाई मनोनित गरिएको छ । ऐनमा प्रधानमन्त्री आयोगको अध्यक्ष, शिक्षा मन्त्री र स्वास्थ्य मन्त्री सहअध्यक्ष हुने व्यवस्था छ । त्यस्तै उपाध्यक्षमा श्रीकृष्ण गिरी नियुक्त भइसकेका छन् । राष्ट्रिय योजना आयोगको शिक्षा हेर्ने सदस्य, शिक्षा र स्वास्थ्य सचिव, विश्वविद्यालय अनुदान आयोगका अध्यक्ष, सीटीईभीटीका उपाध्यक्ष, आयुर्वेद चिकित्सा परिषद्का अध्यक्ष, नेपाल स्वास्थ्य अनुसन्धान परिषद्का अध्यक्ष, नेपाल मेडिकल काउन्सिलका अध्यक्षलगायत सदस्य रहने प्रावधान छ ।आईओएमको परीक्षा स्थगितमेडिकल शिक्षा अध्ययनरत विद्यार्थीको आग्रहमा त्रिवि चिकित्साशास्त्र अध्ययन संस्थान (आईओएम) ले कात्तिक २० देखि सुरु हुने भनिएको परीक्षाका कार्यक्रम स्थगित गरेको छ । मेडिकल कलेजमा भइरहेको आन्दोलनका कारण पठनपाठनमा बाधा पुगेको भन्दै विद्यार्थीले चिकित्सा शिक्षाका पहिलो र दोस्रो वर्षका सबै विषयका परीक्षा नसारे बहिष्कार गर्ने चेतावनी दिएका थिए । आईओएमले सोमबार सूचना जारी गरी २० गतेबाट हुने सम्पूर्ण शैक्षिक कार्यक्रम र वर्षका नियमित तथा पुनः परीक्षा विशेष कारणले अर्को सूचना प्रकाशित नभएसम्मका लागि स्थगित गरिएको जनाएको छ । विद्यार्थीले पहिलो वर्षको परीक्षा एक महिना र दोस्रो वर्षको एक साता पर सार्न आग्रह गरेका थिए । विद्यार्थीको मागअनुसारै परीक्षा स्थगित गरिएको डिन जगदीशप्रसाद अग्रवालले जनाए । दोस्रो वर्षको परीक्षा मंसिर पहिलो सातादेखि हुने तालिका प्रकाशित भएको थियो । डिन कार्यालयले नयाँ परीक्षा तालिका यथाशीघ्र सार्वजनिक गर्ने जनाएको छ । एमबीबीएस, बीडीएस, नर्सिङलगायत पहिलो र दोस्रो वर्षका सबै विषयको परीक्षा स्थगित गरिएको हो ।सीएमसीको सहमति अलपत्रचिकित्सा शिक्षा पढ्दै गरेका विद्यार्थीसँग सरकारले तोकेको भन्दा बढी लिएको शुल्क फिर्ता वा समायोजना गर्ने विषयमा चितवन मेडिकल कलेज (सीएमसी) सँग भएको सहमति अलपत्र परेको छ ।अतिरिक्त शुल्क लिएको भए कात्तिक १८ भित्र फिर्ता गर्ने भनेर सीएमसीले असोज ४ मा चितवन जिल्ला प्रशासन कार्यालयमा कलेजका आन्दोलनरत विद्यार्थी र अभिभावकहरूसँग सहमति गरेको थियो । तर सीएमसी प्रशासनले कुनै पनि शुल्क फिर्ता नगर्ने बताइसकेको छ । एमबीबीएस र बीडीएसको पहिलो वर्षका विद्यार्थीबाट बढी लिएको भनिएकोमध्ये केही रकम मात्र समायोजन गर्न सीएमसी सहमत भए पनि विद्यार्थीले यसलाई अस्वीकार गरेका छन् । रकम फिर्ता वा समायोजन गर्ने भनेको अन्तिम दिन सोमबार विद्यार्थीले पत्रकार सम्मेलन राखेर शैक्षिक सत्र ०७२७३ देखिकै रकम फिर्ता वा समायोजन हुनुपर्ने अडान दोहोर्याए ।"
डडेल्धुरामा डा केसीको अनशन सुरु,"डडेल्धुरा डा गोविन्द केसीले सरकारले सम्झौता उल्लंघन गरेको भन्दै सोमबारदेखि डडेल्धुरामा अनशन सुरु गरेका छन् । यो उनको १७ औं अनशन हो । ७ बुँदे मागसहित अनशन सुरु गरेका उनले त्यसअघि डडेल्धुरा अस्पतालमा आफ्नो स्वास्थ्य परीक्षण गराएका थिए । सोमबार बेलुकासम्मको अल्टिमेटम दिएका उनले सम्झौता कार्यान्वयन नभएकाले पुनः अनशन बस्नुपरेको बताएका छन् । डडेल्धुरा अस्पतालनजिकै रहेको निर्मल क्लिनिक फार्मेसी रहेको घरमा उनी अनशन बसेका हुन् । अनशन सुरु गर्नुअघि उनले एक हाफ चाउमिन र ५० ग्राम मिठाई खाजा खाएका थिए । ०७५ साउनमा भएको सम्झौताअनुसार चिकित्सा शिक्षा ऐनमा संशोधन, विश्वविद्यालयमा पदाधिकारी नियुक्ति रोकेर पराशर कोइराला नेतृत्वको समितिको सुझावअनुरूप गर्नुपर्ने, आन्दोलनरत मेडिकल विद्यार्थीका माग पूरा हुनुपर्नेलगायत माग उनले राखेका छन् ।"
परराष्ट्र मन्त्री रुस जाँदै,काठमाडौं परराष्ट्रमन्त्री प्रदीप ज्ञवाली रुस र सर्बियाको एक साता लामो भ्रमणमा जाने भएका छन् । रुसी विदेशमन्त्री सर्जेई लाभ्रोभको निमन्त्रणामा मंसिर दोस्रो साता मस्को पुग्ने मन्त्री ज्ञवालीले नेपाल र रुसबीच व्यापार तथा सहयोगका भिन्न समझदारीपत्रमा हस्ताक्षर गर्ने भएका छन् । रुसपछि दक्षिणपूर्वी युरोपेली मुलुक सर्बियाको भ्रमणमा जाने कार्यक्रम तय भएको छ ।
ट्रेड युनियनबारे कांग्रेसको विरोध,"काठमाडौं सरकारले प्रस्तावित संघीय निजामती सेवाको गठन, सञ्चालन र सेवाको सर्त सम्बन्धमा व्यवस्था गर्न बनेको विधेयक बाट आधिकारिक ट्रेड युनियन खारेज गर्न लागेको भन्दै कांग्रेसले विरोध जनाएको छ । राज्य व्यवस्था समितिको मंगलबार बस्ने बैठकमा पार्टीबाट प्रतिनिधित्व गर्ने आफ्ना सांसदहरूलाई कांग्रेसले ट्रेड युनियनको पक्षमा वकालत गर्न निर्देशन दिएको छ ।"
नर्वेसँगको परामर्श संयन्त्र,काठमाडौं नेपाल र नर्वेबीच परराष्ट्र मन्त्रालयस्तरीय द्विपक्षीय परामर्श संयन्त्रको स्थापना भएको छ । परराष्ट्र मन्त्रालय र नर्वेको अन्तर्राष्ट्रिय विकास मन्त्रालयबीचमा संयन्त्र स्थापनाका लागि सम्झौता भएको थियो । परराष्ट्र मन्त्रालयद्वारा जारी विज्ञप्तिअनुसार नर्वेका मन्त्री डागइन्जे उल्स्टेइनले तीनदिने नेपाल भ्रमणका क्रममा आइतबार परराष्ट्रमन्त्री प्रदीप ज्ञवालीसँग भेटवार्ता गरेका थिए । भेटमा संयन्त्र बनाई मन्त्रालयहरूबीचमा सम्पूर्ण द्विपक्षीय सम्बन्धलाई नियमित रूपमा सहकार्य गर्ने सहमति भएको हो ।
त्रिवि उपकुलपतिको पदबहाली,"काठमाडौं  त्रिभुवन विश्वविद्यालयका नवनियुक्त उपकुलपति डा धर्मकान्त बाँस्कोटाले सोमबार पदबहाली गरेका छन् । आगामी पुसमा हुने दीक्षान्त समारोहका लागि तयारी समिति गठन गर्ने निर्णयमा हस्ताक्षर गरेर उनले कीर्तिपुरस्थित उपकुलपति कार्यालयमा पदभार ग्रहण गरेको त्रिविले जनाएको छ । पदबहालीपछि उनले निष्पक्ष र पारदर्शी ढंगले काम गर्ने प्रतिबद्धता व्यक्त गरे । विश्वविद्यालयको क्यालेन्डर, भौतिक पूर्वाधार सुधार र पाठ्यक्रममा परिवर्तन गर्ने उनले बताए ।"
शोकमा डुब्यो शैलुङ,"दोलखा  बस तीव्र गतिमा थियो । लाउडस्पिकरको ठूलो आवाजले बसभित्र आपसी कुरा गरेको सुनिदैनथ्यो । एक्कासी लाउडस्पिकर रोकियो । बसभित्र कोलाहाल मच्चियो ऐया, आथ्या, बचाऊ बचाऊ । बस सुनकोसी खोलामा आधा भाग डुब्दा मैले आफूलाई पानीमा डुबुल्की मादै गरेको पाएँ, धुलिखेल अस्पतालमा उपचार गराई रहेका घाइते आठ बर्षिय प्रवीण आले मगरले भने, आधा शरीर खोलामा डुबेको आमाको हात समातेर तानेँ । आमा झन डुब्दै गएपछि हात छाडेँ । आमाको काखमा बसेर कोचाकोच बसमा यात्रा गरिरहेको प्रवीणले दुर्घटनामा आमा सानु राउतलाई भने गुमाएँ । सानैदेखि कराते खेल्न र पौडी जान्नका कारणले प्रवीण मृत्युको मुखबाट फुत्किएको उनका ठूलीआमा कल्याणी खड्काले भनिन्, स्पिडले चलाएको र बढी मान्छे कोचेकाले गाडी खोलामा खस्यो । आइतबार सिन्धुपाल्चोकको सुकुटेमा खोलामा खसेको बा२ख ७२४५ बस सुरुदेखि नै अनियन्त्रित भएको घाइते यात्रुहरू बताउँछन् । गाडी चल्न थालेदेखि नै कान फुट्लाजस्तो लाउडिस्पकर बजाइएको घाइते जीवन खड्काले बताए । कोचाकोच यात्रुका बसको कारण पाता भाँचिएपछि बाटामा मर्मत गरिएको थियो । मन नै झस्किने गरी कुदाइएको उक्त गाडी सुकुटेमा दुर्घटना हुँदा दोलखाको शैलुङ्गेश्वरको कम्तीमा १६ जनाको मृत्यु भएको छ । सिन्धुपाल्चोकको बाह्रबिसे स्वास्थ्यचौकीमा शवहरू खात लगाएर राखिएका छन् । सानो कोठामा कोचेर राखिएको शवमध्ये दुईजना नाबालक छन् । शैलुङ्गेश्वर ४ स्थित मानेडाँडामा उक्त नावालकहरूका हजुरआमा राम्री तामाङ भावविह्ल भेटिइन् । फेसबुकमा केहीअघि पोस्ट गरिएको साढे दुई वर्षीया नातिनी र १२ वर्षका नातिको तस्बिर हेरेर उनी भक्कानिन् । उनले भनिन, काठमाडौं बस्ने नातिनातिनी दसैंतिहार मानेर फर्कंदा त्यस्तो अवस्था भयो । उनीका अनुसार अझै एउटी छोरी बेपत्ता छिन । छोरा बुहारी भने सकुशल छन् । शैलुङ गाउँ शोकमा छ, सोमबार उक्त पालिका अध्यक्ष भरत दुलालले भने । दुर्घटनामा अधिकांश मृतक र घाइते शैलुङ गाउँपालिको परेपछि मृतक र घाइतेका घरमा रुवाबासी छ । उक्त गाउँका अगुवाहरू र सांसदहरू सिन्धुपाल्चोकको बाह्रबिसेमा मृतकको परिवारलाई क्षतिपूर्ति र घाइतेको उपचारका लागि वार्तामा पीडित पक्षका तर्फबाट बसेका थिए । पीडितहरूले केहीबेर दुर्घटनास्थल सुकुटेमा सडक अवरुद्ध पारेका थिए । बसमा करिब ७० जना यात्रु भएको अनुमान छ । बाटोमा रोक्दै यात्रु हाल्दै अघि बढेको बस सिधा र खुला सडकबाट खसेको देखिन्छ । सिट क्षमताभन्दा बढी यात्रु कोच्ने समस्या अरनिको राजमार्ग र लामोसाँघु जिरी सडकमा चल्ने प्रत्येक यात्रुबाहक बसमा देखिन्छ । त्यसैको परिणाम यस्तो दुःखद् घटना भएको शैलुङ गाउँपालिका अध्यक्ष दुलालले भने । पालिकाभित्र ठूलो दुःख आइपरेको जनाउँदै सोमबार स्थानीय कार्यालय, विद्यालयहरू बन्द गरिए । दुर्घटनामा उक्त पालिकाको वडा नं ३, ४ र ५ का व्यक्ति परेका छन् ।"
फोहोरमैला व्यवस्थापनमा विवाद,"काभ्रे  बनेपा नगरको बजार क्षेत्रको फोहोर व्यवस्थापनमा विवाद चुलिएको छ । फोहोर जलाउने इन्सिमिनेटर मेसिन राख्ने क्रममा स्थानीयले अवरोध गरेपछि विवाद देखिएको हो । प्रहरी परिचालन गरेर नगरपालिकाले मेसिन राख्न ९ नं वडामा रहेको आफ्नो जग्गामा डोजर लगाउन लागेपछि स्थानीयसँग झडप भएको छ । प्रहरीले अश्रुग्यास नै चलाउनुपरेको छ । प्रहरी र स्थानीय दुवैतर्फ घाइते भएका छन् । फोहोरमैलाको समस्या भोगिरहेको नगरपालिकाले व्यवस्थापनका लागि सबै प्रकारका फोहोरलाई एकैपटक जलाउन मिल्ने इन्डस्ट्रियल वेस्ट इन्सिनेटर जडान गरेर व्यवस्थापन गर्न तयारी गरेको थियो । बस्तीको बीचमा र कृषिको लागि छुट्याएको जग्गामा फोहोर जलाउने मेसिन राख्न लागेको भन्दै बनेपा९ का स्थानीयले विरोध जनाउँदै आएका छन् । त्यहाँ हामी फोहोर ल्याउन नै दिँदैनौं, वडा नं ९, ठकुरीगाउँका स्थानीय कृष्णकुमार श्रेष्ठले भने, पूरै बस्तीलाई नै असर पर्ने भएकाले त्यसको विरोध गरेका हौं । बस्तीको बीचमा र पानीको मुहानसमेत भएको भन्दै स्थानीयले दीर्घकालीन सोच राखेर व्यवस्थापन गर्न अनुरोध गर्दै आएका छन् । मेसिन जडान हुने भनिएको सो वडामा नगरपालिकाले तत्कालीन फ्रेन्च परियोजनामार्फत् कृषिका लागि आवश्यक बिरुवा उत्पादन र प्रविधि विस्तारका लागि किनिएको हो । स्थानीयले कृषि फर्म चलाउन लिजमा दिन अनुरोध गर्दा कृषिको कामका लागि छुट्याएको भनिएकोमा अहिले फोहोर व्यवस्थापनका लागि दिएकोमा स्थानीयले असन्तुष्टि जनाएका छन् । नगरपालिकाले पनि उक्त मेसिनबाट कुनै पनि प्रकारका फोहोर जलाउँदा धुवाँ, धुलो र ध्वनि प्रदूषण नहुने र हालसम्म २९ देशमा सफल परीक्षण भएको जनाएको छ । फोहोरमैला व्यवस्थापन समिति संयोजक रहेका उपप्रमुख रेखा सापकोटा दाहालले जारी गरेको विज्ञप्तिमा संयुक्त राष्ट्रसंघीय औद्योगिक विकास संगठनले वातारणमैत्री र धुवाँरहित भनी प्रमाणित गरेको मेसिन प्रयोग गर्न लागेको जनाइएको छ । नगरप्रमुख लक्ष्मीनरसिं बादेले पटकपटकको परीक्षणपछि उपयुक्त लागेकाले जडान गर्न लागिएको बताउँदै आएका छन् । चुवा स्टार नामक जापानी कम्पनीबाट उत्पादन भएको भएको सीएक्स ५ मेसिनले एक दिनमा ८ घन्टाको दरले दैनिक ५ टन फोहोर जलाउन सक्छ । २ करोड ५० लाख मूल्य पर्ने उक्त मेसिनले फलाम र सिसाबाहेकका फोहोर जलाउन सक्छ । जलाउँदा निस्कने धुवाँलाई पानीको बाफले नियन्त्रण गर्ने भएकाले धुवाँ र गन्धसमेत नआउने दाबी कम्पनीको छ । पानी, डिजेल र बत्तीबाट चल्ने मेसिनबाट निस्कने तातो पानी नुहाउन, लुगा धुन प्रयोग गर्न सकिने र फोहोर जलाएर निस्कने खरानीबाट ब्लक निर्माण गर्न सकिने कम्पनीले जनाएको छ । ५५ हजार जनसंख्या भएको बनेपामा दैनिक १० टन फोहोर जम्मा हुने गरेको छ । श्रीखण्डपुरस्थित आफ्नो जग्गामा फोहोर थुपार्न नगरपालिकालाई स्थानीयले अवरोध गरेपछि काठमाडौं नगरपालिकाको सहकार्यमा ठेकेदारमार्फत् सिसडोलमा व्यवस्थापन गर्दै आए पनि पछिल्लो समय फोहोर नउठाइदा बजार क्षेत्र दुर्गन्धित बनेको छ । फोहोरको दीर्घकालीन व्यवस्थापनको लागि भन्दै नगरपालिकाले १४ नं वडाको चतुरेमा जग्गा किनेपनि पूर्वाधार विकासको लागि समय लाग्ने भन्दै तत्कालको व्यवस्थापनका लागि नयाँ प्रविधि भित्र्याउन लागिएको हो ।"
आम्दानीको स्रोत बन्दै च्याउ,"सिन्धुलीमाढी सिन्धुलीको कमलामाई नगरपालिका ९ कोरुङ्गखोलाकी सीतादेवी न्यौपानेको दैनिकी च्याउको रेखदेखबाट सुरु हुन्छ । पहिले घरधन्दा र खेतीपातीमा मात्र समय बिताउने उनलाई अहिले भने च्याउमा पानी हाल्ने र रेखदेख गर्नेतर्फ मात्रै ध्यान जान्छ । बाहिर कत्तै गए पनि काममा भन्दा च्याउमा ध्यान हुन्छ, सीतादेवी भन्छिन्, च्याउको धेरै नै हेरविचार गर्नुपर्छ । बीउले ढुसी फालेको छ कि छैन हेरिरहनुपर्छ । न रोग लागेर बिग्रिने पो हो कि भन्ने चिन्ता लाग्छ । विगत ६ वर्षदखि व्यावसायिक रूपमा च्याउ खेती गर्दै आएकी उनी व्यवसायबाट सन्तुष्ट रहेकी छन् । उमेरले ५० कटेकी सीतादेवीले च्याउबाटै वार्षिक रूपमा १ लाख ५० हजारभन्दा बढी आम्दानी गर्दै आएको बताउँछिन् । सीतादेवीसँगै सोही ठाउँकी गीता बरालले पनि व्यावसायिक च्याउ खेती सुरु गरेको ६ वर्ष भयो । कहिले पनि बिक्री नहुने हो कि भन्ने चिन्ता लागेन । च्याउ बिक्री हुने बेला भएपछि हारालुछ हुन्छ, उनले भनिन्, हाम्रो गाउँको मात्र नभई पल्लो गाउँदेखि च्याउ किन्न घरमै आइपुग्छन् । सबैलाई चिज भएको छ । फलाउनचाहिँ सक्नुपर्छ, घरबाटै चलेको दाममा बिक्री हुन्छ ।समय र तापक्रम मिल्यो भने एउटा पोकाबाट एक पटकमा ३ किलोसम्म च्याउ उत्पादन हुने उनी बताउँछिन् ।"
धानमा लागेन बाला,"नुवाकोट धेरै फल्ने उन्नत जातको धानको बीउ लगाएका तारकेश्वर गाउँपालिका ४ बुधसिङ चारघरेका किसानहरू धान काट्ने बेलासम्म बाला नलागेपछि चिन्तित बनेका छन् ।धानको बोटमा बाला लागेन, स्थानीय किसान रमेशपुकार वस्तीले भने,चामल किनेर खानुपर्ने भो । उनले आफ्नो साढे ३ रोपनी खेतमा गरिमा हाइब्रिड जातको धानको बीउ लगाएको बताए । उनी मात्र नभई छिमेक विष्णुबहादुर पुडासैनीले पनि त्यही जातको धानको बीउ लगाएका छन् । धान पाक्ला भनेको त बाला नै झुलेन, उनले भने, कस्तो खालको बीउ परेछ । चिन्ता लाग्यो । उनले ३ रोपनी खेतमा उक्त धान लगाएका छन् । उनीहरूले गाउँको एग्रिगेट पसलबाट धानको बीउ ल्याएर लगाएको बताए । अरू जात लगाउनेले धान भित्र्याइसके, वस्तीले भने, हाम्रो त धानको कोही निस्कँदै छ । निस्केको बालामा धान पोटाएन । चितवनमा धानको बाला नलागेको खबर सुनेपछि धानको बीउको पाकेट किनेको खोल हेरेपछि थाहा पाएको उनीहरूले बताए । किनेर ल्याएको पाकेट हेरेर पो थाहा पायौँ, वस्तीले भने, अब हामीलाई कसले दिने क्षतिपूर्ति ? त्यसैगरी लिखु गाउँपालिका ५ थानसिङका स्थानीय किसान रामकृष्ण श्रेष्ठले पनि धानको बाला नपसाएको बताए । अहिलेसम्म धान पसाएको छैन, उनले भने, यो पालि धान खेर गयो, चामल किनेर भात खानुपर्ने भयो । यहाँ पनि सयौ रोपनीमा लगाइएको धानको बाला निस्केको छैन । जिल्लाको लिखु गाउँपालिका ५ थानसिङ, पञ्चकन्या गाउँपालिका २ मिश्रफाँट, वडा ५ भद्रुटार, शिवपुरी गाउँपालिका ५, ६, ८ वडाका सुनखानी, गुरुङगाउ, थानापति, बेलकोटगढीनगरपालिका ७ र ८ को रातोमाटे, जिलिङ, तारकेश्वर गाउँपालिका १ दाङसिङ, ४ को बुधसिङचारघरे, ढकालथोक, विदुर नगरपालिका ३ लगायतका स्थानमा उक्त धानखेती लगाइएको छ । कृषि ज्ञान केन्द्रमा अहिले उक्त धान लगाइएको क्षेत्रमा लगाइएका धान खेतीको लगत लिने कार्य भइरहेको जनाएको छ । अहिले पालिकाहरूबाट त्यस्ता खाले धानको लगत लिइरहेका छौं, ज्ञान केन्द्रकी बाली संरक्षण अधिकृत रुकमणि अधिकारीले भनिन्, ती बीउ थान एग्रोभेटमार्फत् चितवनबाट ल्याएकी भन्ने आंशका छ । जिल्लामा १४ हजार ५ सय हेक्टर क्षेत्रफलमा बर्खे धान लगाइने गरिएको छ ।"
संग्रहालयलाई व्यापारिक थलो नबनाऊ,"काठमाडौं  नारायणहिटी दरबार संग्रहालयभित्र डिनर र टुर सेवा सञ्चालन गर्ने सरकारी योजनाप्रति सम्पदा संरक्षणविद्हरूले तीव्र आपत्ति जनाएका छन् । संग्रहालय बनाइएको दरबारको भित्री संरचना छुन नहुने उनीहरूको भनाइ छ । संरक्षणविद् तेजरत्न ताम्राकारले संग्रहालय बनाइसकेपछि त्यहाँ जबरजस्ती नगरी संरक्षणकै सिद्धान्तअनुसार काम गर्नुपर्ने बताए । यो जबरजस्ती गर्ने ठाउँ नै होइन, ताम्राकारले भने, संरक्षण गर्ने भन्दै संग्रहालय बनाउने अनि काममा चाहिं संरक्षणको सामान्य सिद्धान्त पनि याद नगर्ने ? यो कस्तो योजना हो सरकारको ?सरकारले भिजिट नेपाल २०२० को अवसर पारेर नारायणहिटी दरबार भित्रको लमजुङ कक्षमा साझ ६ देखि ९ बजेसम्म डिनर सेवा सञ्चालन गर्न लागेको हो । संस्कृति पर्यटन तथा नागरिक उड्ययन मन्त्रालयका अनुसार यो कक्ष निजी क्षेत्रलाई सञ्चालन गर्न दिने र एक जनाको ११ हजार रुपैयाँसम्मको विशिष्ट डिनर प्याकेज उपलब्ध गराउने गरी योजना बनाइएको छ । होटल चलाउने कुनै निर्णय भएको छैन, संस्कृति पर्यटन तथा नागरिक उड्ययन सचिव केदारबहादुर अधिकारीले भने, दरबार परिसरको गणतन्त्र स्मारकदेखि संग्रहालयसम्म साँझमा एक सय जनाले अवलोकन गर्ने र खाना खाने प्याकेज राख्न सकिन्छ कि भनेर छलफल भएको हो । चर्चाचाहिँ खाना खाने ठाउँको मात्रै भयो । दरबारका उच्च पाहुना आउँदा प्रयोग हुने हलमा जोसुकैलाई डिनर सेवा दिन थालेपछि यसको पहिचान मेटिने भन्दै ताम्राकारले विरोध जनाए । यसैबीच, संस्कृति पर्यटन तथा नागरिक उड्ययन मन्त्री योगेश भट्टराईले ट्वीट गर्दै मन्त्रालयले गर्न लागेको कामको बचाउ गरेका छन् । नारायणहिटी दरबारको ऐतिहासिकता तथा पुरातात्त्विक महत्त्वलाई असर गर्ने काम सरकारबाट हुने छैन, भट्टराईले ट्वीटरमा लेखेका छन्, अपुष्ट तथा अपूर्ण समाचारको भ्रममा नपरौं । संरक्षणविद् ताम्राकार भने लमजुङ हलमा डिनर सेवा चलाउँछु भन्नु नै नारायणहिटीको ऐतिहासिकता र पुरातात्त्विक महत्त्वलाई असर गर्नु भएको बताउँछन् । ऐतिहासिकता जोगाउँछु भनेको के हो ? उनको प्रश्न छ, राजपरिवारले आफ्ना पाहुनालाई खाना खुवाउने स्थानमा आममान्छेलाई खाना खुवाउँछु भन्न थालेपछि यसको ऐतिहासिकता कहाँ रह्यो ? यसको प्राचीनता कहाँ रह्यो ? पुरातत्त्व विभागका कामु महानिर्देशक दामोदर गौतमले नारायणहिटीलाई आम्दानीको स्रोतका रूपमा उपयोगमा ल्याउन लागिएको बताए । नारायणहिटी दरबार संग्रहालयमा सरकारले रात्रिकालीन प्याकेज बनाउन लागेको उनले बताए । यसअन्तर्गत सांस्कृतिक प्रदर्शन, खाना, राजतन्त्रको इतिहास वर्णनजस्ता कुरा समावेश गर्ने योजना छ, उनले भने, दिउँसो घुम्ने ठाउँ अन्त पनि छन्, तर रातको समयमा घुम्ने ठाउँ छैनन् । राति घुम्न पर्यटकलाई राम्रो प्याकेज हुन सक्छ यहाँ । पर्यटन मन्त्री भट्टराई, सचिव अधिकारीसहितको टोलीले संग्रहालयको अध्ययनमा क्रममा नारायणहिटी क्षेत्रलाई कसरी आम्दानीको स्रोत बनाउने भनेर छलफल भएको उनले बताए । दरबारको लमजुङ कक्षलाई मात्र नभई अरू ठाउँ पनि कसरी व्यवस्थापन गर्ने भनेर कार्ययोजना बनाउनुपर्ने उनको तर्क छ । आम्दानीका अन्य स्रोत भएका भए यसलाई जस्ताको तस्तै छोडे हुन्थ्यो । तर हामीसँग संग्रहालय दिगो बनाउने स्रोत छैन, गौतमले भने ।नारायणहिटीमा आममान्छेको चासो भएकाले यसलाई सजिलै आम्दानीको स्रोत बनाउन सकिने उनको धारणा छ । त्यहाँ ग्राहक तीनवटा उद्देश्यले जाने गरेको पाइयो, गौतमले भने, पहिलो दरबार हेर्न, दोस्रो राजाको जीवनशैली हेर्न र तेस्रो दरबार हत्याकाण्ड भएको ठाउँ हेर्न । सर्वसाधारणको यो चाहनालाई सम्बोधन गर्दै प्रयोग गर्न दिने वातावरण बनाउनुपर्छ ।गुरुयोजना बनाएर दरबारको बाहिरी भागलाई आम्दानीको स्रोत बनाइए पनि भित्र छुनै नहुने बताउँछन् ताम्राकार । टिकटको व्यवस्था गरेर दरबार परिसरमा छिर्न पठाउनु नै आम्दानीको स्रोत हो, उनी भन्छन्, तिनीहरूका लागि सानो कफी सप बनाउन सकिन्छ । क्यान्टिन चलाउन सकिन्छ । सोभिनियर सप राख्न सकिन्छ । घुम्न आउनेले खाना खान्छन् । सामान किन्छन् । त्यही आम्दानीको स्रोत भइगयो नि । दरबारभित्रै डिनर रेस्टुराँ सञ्चालन गर्ने योजना भने सम्पदा, संस्कृतिप्रति सरकार संवेदनशील छैन भन्ने अर्को एउटा उदाहरण भएको ताम्राकार बताउँछन् । सरकारले संरक्षण गर्न विदेशबाट किन नसिकेको होला ? ताम्राकारले बेलायतको विन्डसर केसल संग्रहालयको उदाहरण दिँदै भने, म त्यहाँ गएको छु । कति व्यवस्थित छ । प्राचीनता नबिगारी संग्रहालय चलाइएको छ । विन्डसर क्यासल बेलायतको पुरानो राजदरबार हो । त्यो अहिले संग्रहालयका रूपमा छ । दरबारमा रात्रिभोज हुने कक्ष पनि छ । त्यो कक्षमा अहिले पनि राजपरिवारले विशिष्ट पाहुनाको सम्मानमा रात्रिभोज गर्छ । विशिष्ट पाहुनालाई रात्रिभोज दिने दिन संग्रहालय, पार्क बन्द गरिन्छ, उनी भन्छन्, त्यसैगरी लमजुङ कक्षलाई विशिष्ट पाहुनाका लागि रात्रिभोज दिन प्रयोग गर्न सकिन्छ । सधैंभरि होइन ।७ सय ५५ रोपनी क्षेत्रफलमा फैलिएको परिसरमा नारायणहिटी दरबारले मात्र ३ सय १८ रोपनी क्षेत्रफल ओगटेको छ । दरबारमा साना ठूला गरेर ७४ कोठा छन् । तीमध्ये २६ वटा संग्रहालयका रूपमा खुला गरिएका छन् । ३२ कोठा खोल्न बाँकी छ । शाह वंशका अन्तिम राजा ज्ञानेन्द्रले २०६५ सालमा गणतन्त्र घोषणापश्चात् छाडे यो दरबार । त्यसपछि यसलाई संग्रहालय बनाइएको हो । दरबारमा रहेको श्रीपेच, राजदण्डलगायत केही सामग्री १० वर्षसम्म सर्वसाधारणका लागि खुला गरिएको थिएन । २०७५ असोजपछि ती सामग्री पनि सर्वसाधारणले हेर्न पाइने गरी राखिएका छन् । हाल नारायणहिटी दरबार परिसरभित्र परराष्ट्र मन्त्रालयको राहदानी शाखा, नेपाली सेनाको भीभीआईपी सुरक्षा निर्देशनालय, उपत्यका पृतना, घोडा तबला, गणतन्त्र पार्क र पूर्वमुमाबडामहारानी रत्नको बासस्थानसमेत छ ।"
कुन कक्षमा के छ ?,"विभिन्न ४५ जिल्लाका नामबाट कोठाको नामकरण गरिएको छ । दरबारको मुख्य मोडामा रहेको कक्ष गौरीशंकर हो । यसको मोहडा (प्रवेशद्वार) निकै अग्लो छ । मोहडाबाट छिरेपछि कास्की कक्षमा पुगिन्छ । कास्की कक्षमा राजकीय भ्रमणमा आएका विदेशी राष्ट्राध्यक्षको स्वागत, प्रधानमन्त्री, संवैधानिक अंगका प्रमुखको शपथ ग्रहण समारोह, राजदूतका ओहोदाको प्रमाणपत्र चढाउनेजस्ता कार्यक्रम हुन्थे ।कास्की बैठक सामुन्नेको भर्याङ उक्लिएपछि तनहुँ बैठक पुगिन्छ । यस कक्षको सम्बन्ध गोरखा कक्षसँग जोडिएको छ । गोरखा कक्षमा युवराजको उमेर पुगेको घोषणालगायत सुशोभन समारोह गरिन्थ्यो । त्यही कक्षमा विशेष समारोह हुँदा मन्त्री, राजदरबारका उच्च पदाधिकारी तनहुँ कक्षमा बसेर अवलोकन गर्थे ।गोरखा कक्षमा विशेष कार्यक्रम हुँदा अनुमति नपाएका राजपरिवारका अन्य सदस्यले अवलोकन गर्ने प्रयोजन थियो डोल्पा कक्षको । गोरखा कक्ष अवलोकन गर्न मिल्ने गोप्य कक्षका रूपमा विकास गरिएको हो यसलाई । सबै कक्षको बेग्लाबेग्लै प्रयोजन थियो । म्याग्दी कक्षमा संवैधानिक अंगका प्रमुख र राजदूतलाई जलपान गराइन्थ्यो । पर्वत कक्षमा हस्ताक्षर समारोह, रूकुम कक्ष राष्ट्र प्रमुखलाई भेट गर्न आउने विशिष्ट व्यक्तिका लागि प्रतीक्षालय थियो । दैलेख कक्षमा विदेशी राष्ट्राध्यक्ष सुत्थे । त्यहाँ भव्य पलङ राखिएका थिए । बैतडी कक्षमा तिनका पत्नी र अछाम कक्षमा तिनका नातेदार सुत्थे ।विदेशी पाहुना भोजन गर्न बाजुरा कक्ष बनाइएको थियो । खाना खाएपछि आराम गर्न जुम्ला कक्ष लगिन्थ्यो । करिडोरका नाम पनि जिल्लाकै नामबाट राखिएका छन् । रोल्पा कक्षदेखि बैतडी कक्षसम्मको करिडोरमा राजारानीका तस्बिर झुन्याइएका छन् ।मुगु कक्षमा त्रिभुवनले प्रयोग गरेका सामग्री संकलन गरिएका छन् । लमजुङ कक्षमा रात्रिभोज आयोजना गरिन्थ्यो । गुल्मी कक्ष राजाको निजी कार्यालय थियो । धादिङ कक्षमा आराम गर्ने राजा धनकुटा कक्षमा शयन गर्थे । धनुषामा दसैंको टीका लगाइन्थ्यो । इतिहासकार पुरुषोत्तमशमशेर राणाका अनुसार काजी घोकलसिंह बस्न्यातको थियो पहिले नारायणहिटी । बस्न्यातको भवन रणोद्वीपसिंह बहादुर राणाले हात पारे । कोतपर्व हुनुअघिसम्म नारायणहिटी प्रधानमन्त्री निवास थियो । चौतरिया फत्तेजङ शाह यही दरबारमा बस्थे । हनुमानढोका दरबारमा सुरक्षा नभएको भन्दै नारायहिटी सारिएका पृथ्वीविक्रम शाहलाई रणोद्वीपले आफ्नै दरबारको उत्तरी मोहडामा राखेका थिए । राजा बस्न थालेपछि नारायणहिटी राजदरबारमा परिणत भयो । समय समयमा जीर्णोद्धार गरिएको राजदरबारको २०२६ सालमा पुनर्निर्माण गरिएको हो ।"
अवैध खानी तथा क्रसर बन्द गराइने,"ललितपुर  खानी अनुगमन तथा समन्वय समिति ललितपुरले लेले, नल्लु र देवीचौर क्षेत्रमा अवैध रुपमा सञ्चालित क्रसर उद्योग बन्द गराउने भएको छ । समितिको निर्णयअुनसार अवैध खानी तथा क्रसर बन्द गराउन गोदावरी नगरपालिकालाई मंगलबार निर्देशन दिने जिल्ला समन्वय अधिकारी दुर्गादेवी देवकोटाले बताइन् । समितिको आइतबारको बैठकले स्थानीय तहमा सञ्चालित खानी तथा क्रसर उद्योगको वातावरणीय प्रभाव मूल्यांकन (ईआईए), प्रारम्भिक वातावरणीय परीक्षण (ईआईए) र नवीकरण भएनभएको यथार्थ विवरण उपलब्ध गराउन पनि निर्देशन दिने निर्णय गरेको छ । मापदण्ड र नियमविपरीत खानी तथा क्रसर सञ्चालनमा रहेका भए त्यसको जिम्मेवारी स्थानीय तहले लिनुपर्नेसमेत समितिले जानकारी गराउने देवकोटाको भनाइ छ । उनका अनुसार जिल्लामा सञ्चालनमा रहेका खानी अनुगमनका क्रममा गोदावरी नगरपालिका प्रमुखले ४ खानी नवीकरण भइसकेको मौखिक जानकारी दिएका थिए । तर, कागजात देखाउन नसकेकाले थप विवरण माग गरिएको हो, उनले भनिन्, सोमबार समीक्षा भएकाले पत्राचार गर्न भ्याइएन । मंगलबार गरिनेछ । नगरपालिकाले ४ वटा खानी नवीकरण गर्न विभागमा पत्राचार गरेकाले पनि विवरण माग गरिएको देवकोटाले बताइन् । विभागमा पठाएको पत्रमा समितिलाई बोधार्थर् दिइएको छ, उनले भनिन् । समितिले ललितपुर जिल्ला वन कार्यालयलाई पनि वन क्षेत्र यकिन गरी अनुगमन समितिलाई जानकारी गराउन पत्राचार गर्ने निर्णय गरेको छ । २०७५ असोजमा बसेको मन्त्रिपरिषद् बैठकको निर्णयअनुसार स्थानीय तहद्वारा गठित समितिको अनुगमन प्रतिवेदन जिल्ला अनुगमन तथा समन्वय समितिमा पेस गर्नुपर्ने व्यवस्था छ । तर, गोदावरी नगरपालिकाले समितिमा अनुगमन प्रतिवेदन बुझाएको छैन । गोदावरी नगरपालिकाका मेयर गजेन्द्र महर्जनले जिल्ला समन्वय समितिको बैठकमा आफूलाई नबोलाइएकाले पछिल्लो निर्णयबारे जानकारी नभएको बताए । यस विषयमा कानुनी सल्लाहकारसँग छलफल गरी निर्णय गरिनेछ, उनले भने, समितिको निर्देशन पालना गर्ने वा नगर्ने भन्ने विषय बोर्ड बैठकबाट निर्णय गर्नुपर्छ । नगरपालिकालाई मापदण्डविपरीत खानी बन्द गर्न पटकपटक निर्देशन दिँदै आएको छ । समितिले गतवर्ष पनि नगरपालिका क्षेत्रमा सञ्चालित खानीको विवरण माग गर्नुका साथै मापदण्डविपरीत खानी बन्द गर्न निर्देशन दिएको थियो । तर नगरपालिकाले खानी दर्ता प्रक्रियामा रहेका भन्दै पन्छिएको थियो । दुई साताअघि प्रदेश ३ अन्तर्गतको नदी तथा खनिजजन्य पदार्थको अवस्था र राजस्वसम्बन्धी अनुगमन उपसमितिले विभिन्न जिल्लामा सञ्चालित खानी तथा क्रसर उद्योगले मापदण्ड पालना गर्नुपर्ने भन्दै ध्यानाकर्षण गराएको थियो । त्यसैगरी, गत साउनमा राष्ट्रिय सतर्कता केन्द्रले ढुंगाखानीका नाममा सामुदायिक तथा राष्ट्रिय वन र सार्वजनिक जग्गाको चरम दोहन भइरहेको भन्दै छानबिन गरी दोषीमाथि कारबाही गर्न अख्तियार दुरुपयोग अनुसन्धान आयोगलाई सिफारिस गरेको थियो । केन्द्रले जनप्रतिनिधि र कर्मचारी मिलेर जथाभावी एक्जाभेटर र ब्रेकर प्रयोग गरी ढुंगा उत्खनन् गरिएको निष्कर्ष निकालेको थियो । वन क्षेत्रमा संरक्षण गर्नुपर्ने निकाय नै एक्जाभेटर र ब्रेकर प्रयोग गरी ढुंगा उत्खनन् गर्न तीव्र रूपमा लागि परेको भन्दै उजुरी परेपछि केन्द्रले वैशाख ११ मा छानबिन समिति गरेको थियो । समितिले डिभिजन वन कार्यालय ललितपुरका सहायक वन अधिकृत लक्ष्मीराज जोशी, सशस्त्र वन रक्षकहरू र सब डिभिजन कार्यालय चापागाउँका सहायक वन अधिकृत प्रेमा थापासमेत लगेर लेले, टीकाभैरव र देवीचौरमा स्थलगत अनुगमन र निरीक्षण गरेर प्रतिवेदन तयार गरेको हो । जिल्ला वन कार्यालय ललितपुर प्रमुख नवीन गिरीले गोदावरी नगरपालिकालाई स्वीकृतिबिना वन क्षेत्रसँग जोडिएका खानी नवीकरण नगर्न पत्राचार गरिसकेको बताए । खानी सञ्चालकले जबसम्म चार किल्ला तोकेर पिल्लर गाडिँदैन, उनले भने, तबसम्म सञ्चालन गर्न अनुमति दिँदैनौं । संसद्को प्राकृतिक स्रोत र साधन समितिले ८ वर्षअघि गैरकानुनी रूपमा सञ्चालित ढुंगाखानी बन्द गर्न दिएको निर्देशन दिएको थियो । त्यतिबेला समितिले स्थलगत अध्ययन गरी खानी बन्द गर्न र नख्खु खोला बहाव क्षेत्र अतिक्रमण रोक्न निर्देशन दिएको थियो । समितिले २०६८ मा ढुंगा खानी सञ्चालकहरूले खानी सञ्चालन सर्तहरू पूरा नगरेको, खानी निरीक्षण गर्नुपर्ने निकायले नगरेको, अनियमित खानीहरू सञ्चालनमा रहँदा गैरकानुनी कार्यहरू विगतका वर्षहरूदेखि हुँदै आइरहेको निर्ष्कष निकालेर अनुसन्धान गरी दोषीउपर कारबाही गर्न निर्देशन दिएको थियो । त्यतिबेला समितिले प्रधानमन्त्री कार्यालयलगायत राष्ट्रिय योजना आयोग, स्थानीय विकास मन्त्रालय, वन तथा भूसंरक्षण, उद्योग र वातावरण मन्त्रालयलाई यस्तो सुझाव निर्देशन दिएको थियो ।"
बेमौसमको विवादास्पद कदम,"सरकारले अप्रत्याशित र हठात ढंगबाट आइतबार सातै प्रदेशका प्रमुखहरूलाई एकैपटक पदमुक्त गरेपछि त्यसबारे विभिन्न कोणबाट टीकाटिप्पणी भइरहेका छन् । सत्तारूढ दल नेकपाका खास नेताकार्यकर्ता पंक्ति यस निर्णयको पक्षमा उभिए पनि कांग्रेसलगायत प्रतिपक्षी दल र अन्य सार्वजनिक वृत्तबाट भने यसको विरोध भइरहेको छ । राष्ट्रपति विद्यादेवी भण्डारीले मन्त्रिपरिषद्को सिफारिसमा संविधानको धारा १६५ बमोजिम उनीहरूलाई पदमुक्त गरेकी हुन् । संविधानले नै राष्ट्रपतिलाई यस्तो अधिकार दिएकाले सरकारको यो कदम संवैधानिक र कानुनी हिसाबले वैध भए पनि नैतिक रूपमा भने धेरै कोणबाट प्रश्न उठेका छन् ।आफूले चाहेअनुरूप काम गर्न अघिल्ला सरकारबाट नियुक्त राजनीतिक पदहरूमा अनुकूलको व्यक्ति ल्याउनुसम्मलाई लोकतन्त्रमा सामान्य प्रक्रिया नै मानिन्छ । तर, संविधानअनुसार प्रदेश प्रमुख पूर्णतः आलंकारिक पद हो । किटानीसाथ व्यवस्था भएको कार्यबाहेक प्रदेश प्रमुखबाट सम्पादन गरिने अन्य जुनसुकै कार्य प्रदेश मन्त्रिपरिषद्को सिफारिस र सम्मतिबाट हुने संवैधानिक व्यवस्था छ । कुनै कार्यकारी अधिकार नभएको यो पदमा आसीन व्यक्तिबाट अहिलेसम्म न कुनै प्रदेश सरकारको कामकारबाही प्रभावित भएको थियो, न कहीँ टकरावको स्थिति नै आएको थियो । सरकारको कार्यसम्पादनमा प्रदेश प्रमुख तगारो बन्न सक्ने स्थिति कतै पनि थिएन । तसर्थ, सरकार गठनको पौने दुई वर्षपछि एकाएक सबै प्रदेश प्रमुखलाई पदबाट हटाउनुको कुनै औचित्य देखिँदैन । यी प्रदेश प्रमुखहरूमाथि न कुनै गम्भीर फौजदारी अभियोग लागेको थियो, न उनीहरूबाट नैतिक पतन देखिने कुनै काम नै भएका थिए । यसबीचमा उनीहरूले गरेका कुनै कामकारबाहीबारे प्रश्न उठेको अवस्था पनि थिएन । यीमध्ये सुदूरपश्चिम प्रदेशका प्रमुख मोहनराज मल्लमात्रै पछिल्लो समय विवादमा तानिएका थिए । उनको परिवारले ३६ वर्षअघि गाउँलेको लालपुर्जा भेला पारेर लिएको ऋण नतिर्दा ४० किसान बिचल्लीमा परेको समाचार सार्वजनिक भएको थियो । उनीबाहेक अन्य प्रदेश प्रमुख विवादमा पनि आएका थिएनन् । यत्तिकैमा सबै प्रदेश प्रमुखलाई हटाइनु कुनै हिसाबले तर्कसंगत छैन । फेरि हाम्रो संविधानले राष्ट्रपतिलाई प्रदेश प्रमुखलाई पदमुक्त गर्न सक्ने अधिकार दिए पनि एकैचोटि सातै प्रदेश प्रमुख हटाइन सक्ने सम्भावनाको भने कल्पना गरेको छैन । संविधानको धारा १६५ (२) मा रहेको यो प्रावधानले पनि त्यसलाई प्रस्ट्याउँछ, कुनै प्रदेशको प्रदेश प्रमुखको पद रिक्त भएको अवस्थामा प्रदेश प्रमुखको नियुक्ति नभएसम्मका लागि राष्ट्रपतिले अर्को कुनै प्रदेशको प्रदेश प्रमुखलाई त्यस्तो प्रदेशको समेत कामकाज गर्ने गरी तोक्न सक्नेछ ।सत्तारूढ दलभित्र सार्वजनिक लाभका पदाकांक्षीहरूलाई भाग पुर्याउन यो कदम चालिएको हुनसक्छ । पूर्ववर्ती सरकारले गरेका राजनीतिक नियुक्ति उल्टाएर दलनिकटका व्यक्ति लैजान नेकपाभित्रै दबाब थियो । प्रदेश प्रमुखमा आफ्नै पार्टीनिकटलाई नियुक्त गर्न नेकपाको सरकार भएका छवटै प्रदेशका मुख्यमन्त्रीहरूले प्रधानमन्त्रीलाई सुझाएका पनि थिए । हटाइएका प्रदेश प्रमुखहरूलाई शेरबहादुर देउवा नेतृत्व सरकारले २०७४ माघ ३ मा नियुक्त गरेको थियो । कांग्रेस र मधेसी दलनिकट व्यक्तिलाई मात्रै नियुक्त गरिएपछि तत्कालीन एमाले र माओवादीले त्यतिबेलै विरोध गरेका थिए । चुनावी आचारसंहिता लागू भइसकेको अवस्थामा देउवा सरकारले उनीहरूलाई नियुक्त गर्नु कति उचित थियो भन्ने प्रश्नलाई जायज मान्न सकिन्छ । तर, त्यो कदम गलत नै थियो भने पनि त्यसको उपचार फेरि अर्को गलत कदम होइन । एउटा त्रुटिलाई अर्को त्रुटिले सच्याउन सकिँदैन । विज्ञानभन्दा बढी कला हो राजनीति, यसको उच्चतम रूप सरकार सञ्चालनको कौशलमा देखिनुपर्छ । मुलुक संघीयतामा गएपछि पहिलो पटक नियुक्त भएका प्रदेश प्रमुखहरू कसैले पनि कार्यकाल पूरा नगर्दै हट्नुपर्ने अवस्था आउनु नराम्रो दृष्टान्त हो । मुलुकको वर्तमान नेतृत्वसामु कम्तीमा प्रदेश प्रमुख पदचाहिँ सरकारपिच्छे फेरबदल नहुने सन्देश दिएर एउटा थिति बसाल्ने अवसर थियो, यसमा ऊ चुकेको छ ।प्रदेश प्रमुख कुनै दलविशेषको भन्दा पनि समग्र राष्ट्रकै पद हो । यो कुनै राजनीतिक नियुक्ति हुने संस्थानको कार्यकारी प्रमुखजस्तो दर्जामात्रै होइन । राष्ट्रिय रूपमा सम्मानित यस ओहोदालाई दलीय स्वार्थभन्दा माथि राख्नु सरकारको ठूलो दायित्व थियोछ । तसर्थ, राजनीतिक आस्थाकै कारण अघिल्लो सरकारले नियुक्त गरेकाहरूलाई हटाउनु सर्वथा अनुचित छ । कुनै पनि कोणबाट तर्कसंगत नदेखिएको यो प्रकरणमा बदलाको भावनामात्रै निहित देखिन्छ । राजनीतिक प्रतिशोध साधेर चालिएको यस कार्यले सरकार थप असहिष्णु हुँदै गएको सन्देश त दिएको छ नै, प्रमुख प्रतिपक्षी कांग्रेससँग उसको सम्बन्ध पनि अझ चिस्याएको छ । राजनीतिक भागबन्डाले आजित मुलुकमा यस्ताखाले चरम दलीयकरणले न राष्ट्रलाई लाभ हुन्छ, न सत्तारूढ दललाई नै । यस्तो गलत नजिरले मुलुकको राजनीतिक संस्कारमा दूरगामी असर मात्रै पार्नेछ ।"
समृद्धि र जातीय पहिचान,"एकलजातीय रणनीतिनेपालमा वर्चस्वशाली जातिले आफ्नो पहिचानका आधारमा राज्य र राष्ट्रको पहिचान ढालेको छ तथा राज्यको नीति र दैनिक अभ्यासमार्फत त्यसलाई निरन्तर पक्षपोषण र बढावा गरिरहेको छ । उसले सीमान्तकृत जातिहरूलाई अलमल्याउन, संगठित हुन नदिन र आफ्नो जातिको वर्चस्वमा भाँजो नहालून् भनेर मात्र जातीय पहिचान हराएर जान्छ भन्ने गरेको छ ।जातीय पहिचान परिवर्तन नै नहुने होइनन्, लामो समयपछि परिवर्तन भएका पनि छन् । यसमा राज्यको नीतिले पनि असर गर्छ । तर राज्यले चाहे अनुसार प्रायः हुँदैन । राज्यलाई नियन्त्रण गर्ने जातिविरुद्ध सशक्त बन्न जातजातिहरू एकत्रित पनि भएका छन् । नेपालमै मधेसी पहिचान निर्माण त्यसको एउटा गतिलो उदाहरण हो । उत्तर भारतमा नेपालको तराईमा पाइने विभिन्न जातजाति, भाषिक र धार्मिक समुदायहरू छन्, तर उनीहरू आफूलाई मधेसी भन्दैनन् ।विविधतापूर्ण देशहरूमा भएका हिंसात्मक जातीय द्वन्द्वका घटनाबाट नेपालीहरू तर्सिनु स्वाभाविक नै हो, किनभने जातीय हिंसा भोग्न कोही चाहँदैन । समस्या के हो भने, नेपाली राज्य र समाजका प्रभावशालीहरू जातीय हिंसाको त्रास त देखाउँछन्, तर नजानिँदो पाराले जातीय द्वन्द्व बढाउने गतिविधिमा संलग्न छन् । जातीय विविधतालाई पहिचान गरी तिनको व्यवस्थापन गर्नुको सट्टा उनीहरू व्यवस्थापनविरुद्ध लागेका छन् । संसारमा जातीयताको व्यवस्थापन गरेपछि मात्र लोकतान्त्रिक विविधतापूर्ण देशहरू शान्त र एकत्रित रहेर समृद्धिको पथमा लम्केका थिए । उचित रूपमा जातीयता सम्बोधन नगरिएका देशहरूमा ठूला हिंसात्मक द्वन्द्वहरू घटे (एकात्मक सुडान, रुवान्डा र श्रीलंका तथा गैरलोकतान्त्रिक नक्कली संघीय युगोस्लाभिया, पाकिस्तान आदि) । विभिन्न सीमान्तकृत जातिको स्वायत्तता र अन्य संरचना र नीतिहरूमार्फत समायोजन नगर्ने हो भने, नेपाल पनि हिंसात्मक द्वन्द्वबाट अछुतो रहला भन्न सकिंँदैन । समृद्ध नेपालका लागि जातीय व्यवस्थापन एउटा प्रमुख र आवश्यक सर्त हो ।"
सम्भावनायुक्त हिमशृङ्खलाहरू,"उत्तमबाबु श्रेष्ठको हिमालको रणनीतिक लाभ हिमालहरूवाट लिन सकिने बहुपक्षीय उपलब्धिमाथि केन्द्रित छ । हुन पनि विश्वका १० हिमाच्छादित शिखरमध्ये ८ वटा नेपालमा रहेको सन्दर्भवाट खुसी नहुने नेपाली को होला र ? मुलुकको पूर्वदेखि पश्चिमसम्म फैलिएका यी हिमशृङ्खलाबाट हामीले खासै फाइदाचाहिंँ लिनसकेका छैनौं । खासगरी उत्तरी भेगमा बसोबास गर्दै आएका शेर्पा जातिले आफ्नो पर्वतारोहणको कौशलताका कारण विश्वमा पहिचान बढाएका हुन् । पछिल्लो समय निर्मल पुर्जाले ६ महिनामै विश्वका १४ उच्च शिखरको आरोहण गरेर नयाँ इतिहास रचेपछि विश्वभर हिमालको प्रसिद्धि अरु फैलिएको छ । लेखकले जारेड डाइमन्डको पुस्तकमा उल्लेख भएको विषय भूगोलको लक र लाभ अर्थात् भूबनोटका कारण पश्चिमा मुलुकहरू विकासको चरमचुलीमा पुगेका र भूगोलले ठग्दा पपुवान्युगिनीका मानव समुदाय आफ्ना दसौं हजार वर्ष अघिका फिरन्ते, जंगली अवस्थामा रहेको भन्ने विषयमा चाहिंँ पूर्ण सत्यता देखिंँदैन । वास्तवमा बेलायतीहरू पुग्नु अघिसम्म अष्ट्रेलिया र न्युजिल्यान्डको अवस्था पनि पपुवान्यूगिनीभन्दा फरक थिएन । उता जंगली प्रकृतिका रेड इन्डियन को कव्जामा रहेको अमेरिकाको हालत पनि त्यस्तै थियो । शासकहरूको दृष्टिकोण, आँट, अठोट र सुशासनका कारण ती देशहरू आधुनिक र विकसित बनेका हुन्, नकि भूबनोटको असरले । त्यस्तै प्रतिकूल भौगोलिक स्वरुप, महाभूकम्पले घेरिएको जापानले पनि विकासमा सबैलाई पछि पार्दै आएको यथार्थ जगजाहेर छ ।यावत कारणले हाम्रा विश्वविख्यात हिमशिखरहरू विकासका बाधक कदापि बन्न सक्दैनन् । यहाँनिर एउटा उदाहरण लिऊँ : हाम्रो लागि डाँडाजस्तो लाग्ने फुजी पहाडको नाममा जापानले वर्षेनि हाम्रो राष्ट्रिय आमदानीभन्दा बढी पुँजी हासिल गरिरहेको छ भने हामीचाहिँं योजनाविहीन बनेर रोइरहेका छौं । हिमाल केन्द्रित अध्ययन, अनुसन्धान, कृषि, पर्यटनको उत्थान, ट्रेडमार्कको विकास, हिमालको पानी लगायत विशिष्ट प्रकारका उत्पादनको प्रबर्द्धन, निर्यात लगायतका क्रियाकलापलाई पूर्णता दिनसके समृद्धि सपना पूरा हुन समय लाग्दैन । भुवनेश्वर शर्मा, चन्द्रागिरि२, काठमाडौं"
विश्राम लिनु वेश,"प्रधानमन्त्री खड्गप्रसाद शर्मा ओली अस्वथ्य हुनुहुन्छ । उहाँको रोग तत्काल निको हुने पनि होइन । मानिसको जीवनमा आरोहअवरोह आइरहन्छन् । कठिन मोडहरू आइरहन्छन् । त्यो बेला सही निर्णय लिनसके मात्र उसको पहिचान पछिसम्म रहन्छ । इतिहासले सम्झन्छ । हो, त्यस्तै कठिन निर्णय लिने घडी अहिले प्रधानमन्त्री ओली समक्ष आइपुगेको छ । यो बेला उहाँले पद र प्रतिष्ठा हेर्ने कि आफ्नो स्वास्थ्य स्थिति ? उहाँले आफ्नो बुँताले भ्याएसम्म देश र जनताको लागि धेरै गर्नुभयो । कति सपना देख्नुभयो, कति सपना जनतालाई देखाउनुभयो । यद्यपि कामको परिणाम सतहमा आउन सकेन । तथापि गोरेटो कोर्ने काम प्रधानमन्त्री ओलीले गर्नुभएको छ । स्थायी सरकार मानिएको कर्मचारी वर्गले प्रधानमन्त्रीकै स्पिरिट मा काम गर्नसकेको भए विकास र समृद्धिका डोबहरू देखिसकिन्थ्यो । तर कर्मचारी प्रशासनले राम्ररी काम नगर्दा देशको २१ वटा गौरवका आयोजनाहरूमध्ये ९५ प्रतिशतको काम सन्तोषजनक हुन सकेनन् । तामाकोशी, मेलम्चीजस्ता योजनाहरू पूरा भएनन् । राज्यसंयन्त्र कमजोर बन्दा सिन्डिकेटधारी, मेडिकल माफिया, निर्माण व्यवसायीहरूले राज्यको अस्तित्वमै प्रश्न उठाए । निश्चय नै ओली यी सबै विकृतिविसंगति हटाउन चाहनुहुन्थ्यो, तर अब उहाँलाई स्वास्थ्यले साथ दिइरहेको छैन । अब उहाँले आफ्नो पालामा थाती रहेका काम आफूपछिको पुस्ताले गर्ने विश्वास गरी पदबाट विश्राम लिनु उचित हुन्छ । गोपाल देवकोटा, जोरपाटी, काठमाडौं"
"किन बढ्दैछ, बलात्कार ?","बलात्कारका घटना बढ्दो छ, किन ? किन दिनप्रतिदिन बलात्कारीको मनोबल बढ्दो छ ? किन हाम्रा छोरीहरूलाई दाजुभाइ, काका र बाबुबाटै त्रसित बन्नुपर्ने अवस्था सिर्जना भएको छ ? किन उनीहरू लोग्नेमान्छे देख्ने बित्तिकै अर्को नजरले हेर्न बाध्य छन् ? नेपाली समाज यो भयले ग्रसित छ । अन्ततः एउटै प्रश्न फेरि पनि घटना दोहोरिन्छ, किन ? छोरीहरूलाई हामीले सुरक्षित वातावरण दिन किन सकिरहेका छैनौं ? हाम्रो समाजको बनोट वा कानुन कार्यान्वयनमा कमी वा रक्षक नै भक्षक भएर यस खाले दुष्प्रवृत्ति मौलाएको हो ?अझै बाहिरिन नसकेका बलात्कारका घटना थुप्रै छन् । त्यसलाई कसरी बाहिर ल्याउने र पीडकलाई दण्डित गर्ने त्यसतर्फ बहस हुन जरुरी छ । हामीले राज्य संरचनालाई परिवर्तन गर्यौं, तर सोचमा परिवर्तन ल्याउन सकिरहेका छैनौं । बलात्कारका घटनामा समाजले अझ बढी पीडितलाई नै गलत दृष्टिकोणले हेर्ने गर्छ । यसले पनि बलात्कारीको मनोबल बढाइरहेको छ । कानुनको गलत व्याख्या गर्नाले पनि बलात्कारी उम्कने गरेका छन् । हामीले अब सामाजिक दृष्टिकोण परिवर्तन गर्नु पहिलो जिम्मेवारी भएको छ । राज्यबाट बलात्कारका घटना अनुसन्धान गर्ने विशेष टोलीको व्यवस्था गर्दै यी घटनाको छिनोफानो प्रहरी चौकीदेखि अदालतसम्म फास्ट ट्रयाकको प्रयोग गर्नु जरुरी छ । अन्यथा यस्ता कुकृत्य अझ बढ्दै जानेछ । जसले हाम्रो समाजलाई नै दूषित बनाइरहेको छ । रामकृष्ण बराल, जोरपाटी२, काठमाडौं"
सबै प्रदेश प्रमुख बर्खास्त,"देउवा सरकारले नियुक्त गरेका सातवटै प्रदेश प्रमुखलाई ओली सरकारले एकैचोटि पदमुक्त गरेर गणतन्त्र नेपालका सबै प्रदेशहरू प्रमुखविहीन बनाएको खबरले सत्तापक्ष र प्रतिपक्षको दूरी बढाउने अनुमान गर्न सकिन्छ । आलंकारिक प्रदेश प्रमुखहरूलाई निकट आइरहेको उपनिर्वाचन सम्मुख पदच्युत गर्नु पछाडि कुनै रहस्य लुकेको हुनुपर्छ । प्रधानमन्त्रीको अस्वस्थ अवस्थामा लिइएका यस्ता निर्णयले राजनीतिलाई पनि अस्वस्थ नबनाओस् । महेन्द्रसिंह बम, टीकापुर१, कैलाली"
सधैं रित्तै विशिष्ट कक्ष,"सरकारी अस्पतालहरूमा सर्वसाधारण बिरामीका लागि भर्ना हुन बेड कहिल्यै खाली हुँदैन । शिष्टभीभीआईपी बेड सधैं खाली हुन्छ, किन ? भीभीआईपी कोठा खोलेर हेर्यो भने माकुराको जालो, धुलो र कसिङ्गर बाहेक केही भेटिँदैन । वर्षौंदेखि हालिएको तन्ना धुलोमैलोले भरिएको हुन्छ । तर गणतन्त्रपछि कोही पनि भीभीआईपी त्यो कक्षमा गएर उपचार गरेको थाहा छैन ।शिक्षण अस्पतालमा इमर्जेन्सीमा बेड खाली नभएर एउटै बेडमा ३ जना सुताएर उपचार गर्नुपरेको कारुणिक दृश्य देख्न सकिन्छ । बाहिर जिल्लाबाट राजधानीमा राम्रो उपचार पाइन्छ भनेर आउने बिरामीहरू बढिरहेका छन्् । भीभीआईपीहरू ले उपचार गर्न सरकारी अस्पतालमा गए पो त्यहाँको वस्तुस्थिति थाहा हुने थियो । सर्वसाधारणले कसरी उपचार गराइरहेका छन् ? उपचार गर्न जाँदा कति कष्ट भोग्नुपरेको छ ? अस्पतालको व्यवस्थापन कसरी चलेको छ ? डाक्टरहरूले समयमा उपचार गरेका छन् कि छैनन् ? सरकारी अस्पतालमा कार्यरत डाक्टरहरू प्रायःजसोको आफ्नो निजी क्लिनिक छ । उनीहरू अस्पतालमा भन्दा बढी समय आफ्नो क्लिनिकलाई दिइरहेका छन्् । अझ कतिपयले त सिधै फलानो क्लिनिकमा आउनु भनेको समेत सुनिन्छ । यस्ता विषयमा सम्बन्धित निकायको ध्यान जानसकेको छैन ।वीर अस्पताल, कान्ति बाल अस्पताल, शिक्षण अस्पताल, महाराजगन्ज जस्ता अस्पतालहरूमा सधैं भीभीआईपी सिट खाली नै हुन्छ । आदर्शका कुरा गरेर नथाक्ने हाम्रा उच्चपदस्थहरू रोग निदान गर्न विदेशका महंँगा अस्पताल धाउँछन् । यहाँ उपचार गराउँदैनन् । यहाँ उपचार नहुने रोगका लागि विदेश जानु ठिकै हो । तर सामान्य रोग लाग्दा पनि विदेश जानु भनेको यहाँको उपचार पद्धति र चिकित्सकप्रति विश्वास नगर्नु हो । सुविधा सम्पन्न सरकारी अस्पतालहरू छन्् । विशेषज्ञ डाक्टरहरू पनि छन् । उपचारका लागि आवश्यक पर्ने उपकरणहरू पनि छन् । तर पनि उपचारका लागि विदेश नै जान्छन् । भीभीआईपीहरूलाई किन विदेश मोह भएको हो ? सामान्य नागरिक सिटामोल खान नपाएर मर्ने देशका उच्चपदस्थहरू आफूहरू भने सरकारी खर्चमा सिंगापुर, थाइल्यान्ड जँचाउन जान्छन् । यो बेथिति कहिले रोकिएला ? पुरुषोत्तम घिमिरे, जोरपाटी, काठमाडौं"
मेडिकल लुटको प्रतिरोध,"मातृ पार्टीहरूको माखेसाङ्लोचाहे जुनसुकै समस्या वा मुद्दामा होओस्, विद्यार्थी र भ्रातृ संगठनका मार्सीवादी मातृ पार्टी र ती मातृ पार्टीको सरकारले कसैलाई काखी च्याप्ने त कसैलाई काखमा राखेर घाँटी रेट्ने क्रम जारी छ । अहिले उनीहरूले एक हातले मेडिकल माफिया हरूलाई र अर्को हातले भ्रातृ सगठनलाई बलियोसँग अँगालेका छन् । त्यसैले विद्यार्थी संगठन र तिनका नेताहरूको सास बन्द छ, आवाज निकाल्न र हलचल गर्न सक्दैनन् । सत्तारूढ दलको मात्रै होइन, सत्ताकांक्षी विपक्षी दलको अँगालो पनि माफियाहरूका लागि माया, स्वतन्त्रता र स्वायत्तता हो भने अरूका लागि त्रास, अंकुश, बन्देज र शासनभन्दा भिन्न छैन । यही प्रवृत्ति देखाएका छन्, नेवि संघको अध्यक्षमा ३२ वर्षमुनिको व्यक्ति छनोट गरिपठाइमाग्न बिन्ती बिसाइरहेका विद्यार्थीलाई आमाचकारी गाली गर्ने र रौद्र रूप प्रदर्शन गर्ने नेपाली कांग्रेसका सभापति एवं पटके प्रधानमन्त्री शेरबहादुर देउवाले । सबैजसो पार्टी र सरकारका सत्ताधीशले देखाइसकेका छन् नेवि संघ, अखिल वा कुनै पनि भ्रातृ संगठनको स्वायत्तता, स्वतन्त्रता, पहलकदमी र हस्तक्षेप मातृ पार्टी र तिनका नोकरशाहलाई स्वीकार्य छैन । राजनीतिक दल र तिनका नेताका हितस्वार्थ गाँसिएका व्यक्ति, संस्था र मुद्दामा भ्रातृ संगठनहरूको हस्तक्षेप कदापि सह्य छैन । खसोखास भन्दा, स्वायत्तता र स्वतन्त्रता नभएका नेवि संघ र अखिल अनि अन्य भ्रातृ संगठन जनताका मुद्दामा पहलकदमी र हस्तक्षेप गर्न नसक्नाले मण्डलेकरण हुँदै छन् या मण्डलेकरण हुनाले पहलकदमी र हस्तक्षेप गर्न नसक्ने राष्ट्रवादी विद्यार्थी मण्डलमा फेरिँदै छन् । विगतमा शिक्षा र स्वास्थ्यको निजीकरणविरुद्ध संघर्ष गरेका विद्यार्थी संगठनहरू नै मेडिकल माफियाविरुद्ध भएका डा गोविन्द केसी र नागरिक आन्दोलनमा समेत ढुलमुल हुनु वा मेडिकल माफियाका मतमा मत मिलाउनु र सरकारी स्वरमा स्वर मिलाउनुको कारण मण्डलेकरणबाहेक अर्को होला र ? खासमा लोकतान्त्रिक गणतन्त्रमा मौलाएको मण्डलेकरणले शिक्षा र स्वास्थ्यमा जनहितलाई बेवास्ता गर्छ, सत्ताशक्तिसम्पत्तिलाई मात्रै वास्ता गर्छ । जनताको शोषण र प्रकृतिको दोहनको पक्षमा मात्रै मतलब राख्छ र अन्ततः लोकतन्त्रलाई मण्डलेकरण गर्छ, माफिया र नेताहरूको सिन्डिकेटका रूपमा ।यसरी लोकतन्त्रका नाममा चलाइरहिएको लुटतन्त्रको कतैबाट पनि प्रतिरोध हुँदैहुँदैन भन्ने प्रत्याभूति दिन सकिँदैन । अन्तोनियो ग्राम्सीदेखि मिसेल फुकोसम्मका चिन्तक भन्छन्, उत्पीडितहरू शक्तिको वर्चस्व (पावर हेजिमोनी) स्विकार्न अभिशप्त छैनन्, सबैजसो समाजका उत्पीडितसँग शक्तिको वर्चस्वविरुद्ध प्रतिरोध गर्ने कला र संस्कृति छ । जहाँ शक्ति हुन्छ, त्यहाँ प्रतिरोध हुन्छ । राजतन्त्र होओस् या लोकतान्त्रिक गणतन्त्र, जहाँजहाँ लुटतन्त्र र मण्डलेकरण स्थापित हुन्छ, त्यहाँत्यहाँ प्रतिरोध हुनु अनौठो होइन, जतिसुकै नयाँ संगठनबाट भएको किन नहोओस् । नेपालमा चिकित्सा शिक्षा संघर्ष समिति नामक नयाँ संगठनबाट जल्दाबल्दा मुद्दामा आधारित संघर्ष सुरु भएको छ । चिकित्सा शिक्षामा जनमुखी सुधारका लागि डा केसीले थालेको एकल प्रतिरोध फैलिँदै मेडिकल कलेजसम्म पुगेको छ । सानो आवाजमै सही, यस प्रतिरोधले प्रतिपक्षहीनताको सन्नाटाबीच ठूलो प्रश्न उठाएको छ तपाईंहामी लोकतन्त्रको पक्षमा छौं कि लुटतन्त्रको पक्षमा ? लोकतन्त्रको पक्षमा उभिएर अनशनकारी डा केसी र आन्दोलनकारी विद्यार्थीहरूले जस्तै प्रतिपक्षीय भूमिका खेल्ने कि लुटतन्त्रको पक्षमा घिस्रिएर सत्ताशक्तिसम्फत्तिवान्हरूकै ताबेदारी गरिराख्ने ?"
राष्ट्र बैंकमा अनियमितता हो कि भ्रष्टाचार ?,"राष्ट्र बैंकका डेपुटी गभर्नर शिवराज श्रेष्ठमाथि सरकारले अनियमितताको आरोपमा छानबिन गर्ने भएछ । लाभांश लैजाने प्रक्रियामा एनसेललाई सघाएको, सर्वोच्चको फैसला आइनपुग्दै व्यापारी अजेयराज सुमार्गीलाई साथ दिएको, बैंक तथा वित्तीय संस्थाहरूको खराब कर्जा लुकाउन सघाएको, सम्पत्ति शुद्धीकरण निवारण सम्बन्धी सूचना संकलन गर्न राष्ट्रसंघको सहयोगमा पाँच वर्षअघि लिइएको सफ्टवेयर प्रणाली लागू गर्न असहयोग गरेको जस्ता आरोप छन्, उनीमाथि ।सुपरिवेक्षण विभाग, सम्पत्ति शुद्धीकरण सम्बन्धी क्रियाकलाप, बैंक तथा वित्तीय संस्थामाथिको सुपरिवेक्षण लगायतका महत्त्वपूर्ण कामको जिम्मेवारी श्रेष्ठमाथि रहेको देखिन्छ । यी गम्भीर आरोप लागेकाले प्रक्रिया पुर्याएर अवकाश दिनेतिर सरकारको सोचाइ रहेको बुझिन्छ । आरोपको सम्बन्धमा छानबिन गरी सिफारिस गर्न राष्ट्र बैंकको सञ्चालक समितिलाई निर्देशन दिने गरी मन्त्रिपरिषद्ले निर्णय गरेको छ । नेपाल राष्ट्र बैंक ऐन, २०५८ को दफा १६ अनुसार गभर्नरको सिफारिसमा मन्त्रिपरिषद्ले डेपुटी गभर्नरको नियुक्ति गर्ने प्रावधान छ । मुलुकको बैंकिङ तथा वित्तीय व्यवस्थामा हानिनोक्सानी पुग्ने कार्य गरेमा, बैंकको कामकारबाहीमा बेइमानी वा बदनियत गरेको देखिएमा समेत दफा २२ बमोजिम सरकारले डेपुटी गभर्नरलाई पदमुक्त गर्न सक्छ । त्यसरी पदमुक्त गराउनुअघि दफा २३ बमोजिम गठन हुने जाँचबुझ समितिको सिफारिस लिन सकिन्छ । तर त्यसअघि दफा २२(१) बमोजिम सफाइको मौका दिनुपर्ने हुन्छ । जाँचबुझ समितिको अध्यक्ष सरकारले तोकेको सर्वोच्च अदालतको निवृत्त न्यायाधीश हुन्छ । अन्य दुई सदस्यमा मौद्रिक, बैंकिङ आदि क्षेत्रका लब्धप्रतिष्ठ व्यक्ति रहन्छन् । सरकारले यस्तो समिति गठन गरेको जानकारीमा आएको छैन । श्रेष्ठमाथि पदीय मर्यादा नाघेर गम्भीर प्रकृतिका गैरकानुनी काम गरेको सरकारी भनाइ आएको छ । श्रेष्ठमाथि अख्तियार दुरुपयोग अनुसन्धान आयोग, प्रधानमन्त्री तथा मन्त्रिपरिषद् कार्यालय, अर्थ मन्त्रालय र सम्पत्ति शुद्धीकरण अनुसन्धान विभागमा विभिन्न उजुरी परेका छन् । राष्ट्र बैंक ऐनको दफा २२ अनुसार छानबिन गर्ने अधिकार सञ्चालक समितिलाई रहेकाले, त्यसैका आधारमा निर्णय गर्न मन्त्रिपरिषद्ले सिफारिस गरेको छ । सो सिफारिसका आधारमा सरकारले सञ्चालक समितिलाई छानबिन गर्न निर्देशन दिएको छ ।डेपुटी गभर्नर पनि राष्ट्र बैंकको सञ्चालक समितिको सदस्य हुन्छ । ऐनको दफा २२ अनुसार डेपुटी गभर्नरको क्रियाकलाप सम्बन्धमा सञ्चालक समितिले छानबिन गर्नुपर्ने प्रावधान नै छैन । पदमुक्त हुने अवस्थाको गभर्नर, डेपुटी गभर्नर र सञ्चालकलाई मन्त्रिपरिषद्ले दफा २३ बमोजिम नै गठन भएको जाँचबुझ समितिको सिफारिसमा पदमुक्त गर्न सक्छ । ऐनको प्रावधान अनुसार मन्त्रिपरिषद्ले राष्ट्र बैंकको सञ्चालक समितिलाई श्रेष्ठमाथि छानबिनको निर्देशन दिन मिल्दैन । मन्त्रिपरिषद्ले दफा २३ बमोजिम जाँचबुझ समिति गठन गरेर प्रक्रिया अगाडि बढाउनुपर्ने हुन्छ । श्रेष्ठमाथिको आरोप सामान्य अनियमितता मात्रमा सीमित हुँदैन । २०७२ फागुनदेखि नै राष्ट्र बैंकको सेवाबाट यो महत्त्वपूर्ण जिम्मेवारी सम्हालेका श्रेष्ठ एक जनाको मात्र यी अनियमिततामा हात छ कि अन्य पनि मतियार छन् भन्ने छानबिन हुनुपर्छ । उनीमाथि लागेको आरोप सामान्य मौद्रिक र बैंकिङ अनियमितता मात्र होइन, राज्यलाई गम्भीर क्षति पुर्याउने भ्रष्टाचार र आर्थिक अपराध हो त्यो । यस्तो राष्ट्रविरोधी अपराध र प्रत्यक्ष भ्रष्टाचारमा अनुसन्धान तहकिकात गर्नुपर्ने अख्तियार मौन रहनु आश्चर्यजनक छ । एनसेल, सुमार्गी लगायतका विवाद चर्का छन् । सुमार्गीलाई अन्तरिम आदेशबाट फिर्ता दिइएको रकम जसरी पनि फिर्ता ल्याउन सर्वोच्च अदालतले आदेश गरेको थियो । तर कम्प्युटरको एक क्लिकले फिर्ता गराउन र रोकिन सक्ने पैसा नियतवश फिर्ता गराइएन । डेपुटी गभर्नरमाथि छानबिन गर्न सरकारले राष्ट्र बैंक सञ्चालक समितिलाई निर्देशन दिनुको अर्थ हो सरकार अन्य ठूला माछा समेतलाई बचाउनतिर लाग्नु । डेपुटी गभर्नरले गरेको काममा प्रत्यक्ष त गभर्नरले थाहा नपाउने अवस्था हुँदैन । त्यस्तै एनसेल, सम्पत्ति शुद्धीकरण जस्ता विवादमा अर्थ मन्त्रालयले पनि थाहा नपाउने अवस्था हुँदैन । यी सबैमाथि भ्रष्टाचार भएको हो कि होइन र ककसको संलग्नता छ भन्नेतिर स्वतन्त्र र सक्षम संवैधानिक निकाय अख्तियारले छानबिन गर्नुपर्छ । सुमार्गीलाई राष्ट्र बैंकले रकम भुक्तानी दिएको सम्बन्धमा अख्तियारले छानबिन गर्नुपर्ने धारणा मैले यसअघि पनि राखेको थिएँ (हेर्नुस्, अन्तरिम आदेशमा मिलिभगत, कान्तिपुर, २०७५ माघ ६) ।डेपुटी गभर्नरलाई कार्यक्षमताको अभाव लगायतमा सरकारले प्रक्रिया पुर्याएर पदमुक्त गर्न सक्छ । तर उसले भ्रष्टाचार भएकामा छानबिन गर्न राष्ट्र बैंकको सञ्चालक समितिलाई निर्देशन दिनु हुन्न । अपराध भएको रहेछ भने त्यसमा श्रेष्ठ मात्र होइन, अन्य पनि संलग्न हुन सक्छन् । श्रेष्ठलाई अहिलेसम्म सघाउने र बचाउनेहरूले उम्किन पाउनु हुन्न । आरोप पुष्टि भयो भने अहिलेसम्म चोरलाई चौतारी गरिएको चरितार्थ हुन्छ । सरकारले समाज कल्याण केन्द्रको भ्रष्टाचारको जाँचबुझ गराउन जाँचबुझ आयोग गठन गरेको थियो । त्यस्तै, वाइडबडी विमान काण्डको भ्रष्टाचार छानबिन गर्न पनि आयोग बनाइएको थियो । भ्रष्टाचारको छानबिन जाँचबुझ आयोग ऐन, २०२६ अनुसारको आयोगले गर्ने होइन कि अख्तियारले गर्ने हो ।यस्तो प्रत्यक्ष प्रमाणले देखिने भ्रष्टाचारमा हात हाल्न अख्तियारलाई कसले रोकेको छ, बुझिनसक्नु छ । लेखक विशेष अदालतका पूर्वअध्यक्ष हुन् ।"
यसपालिका चाडबाड,"२०७६ सालका मुख्य चाडबाड पनि सकिए । सानु छँदा दसैंमा नौ दिन भगवती मन्दिरहरू गएको, नयांँ जामा छेकेको, बुइँगलभरि पाकेको फर्सी थन्काएको, खल्पीको अचार खाएको, चंगा उडाएको, टीका लाउँदा आशीर्वाद पाएको र दिनभरि कपालमा चिम्टीले जमरा अड्याउँदै मक्ख परेर लिंगे पिङ खेलेको सम्झना आउँछ । अहिले भने हतारको व्यवस्थापनमै दसैंतिहार टर्छ । अझ दक्षिणा आकर्षण, माटाको दियोको ठाउँमा चाइनिज दियो देख्दा चाडबाडको मौलिकता ओझेलमा परेको भान हुन्छ । तर अचेल हप्तादस दिनअघि नै ह्याप्पी दसैं, ह्याप्पी तिहार र ह्याप्पी छठका शुभकामनाहरू आउन थाल्छन्, सामाजिक सञ्जाल रंगिन्छ । यसका सकारात्मक वा नकारात्मक दुवै पक्ष होलान् । तर यसले चाडबाडको भाइब भने झ्याप्पै ल्याउँछ । दसैंका शुभकामनाहरू सजिलै आउँछन्, तर दसैं साँच्चैको कतिको ह्याप्पी हुन्छ भने कतिलाई दशा हुन्छ । यस पटकको दसैंमा कति नेपाली विदेशबाट आए कुन्नि ! दसैंमा करिब २५ लाख मानिस काठमाडौंबाट बाहिरिए । केही दिन काठमाडौंबासीले भीड र जामबाट राम्रै सास फेरे । तर चाडबाडको सडक सुरक्षाका प्रयास बावजुद यस पालिको दसैंमा १०१ नेपालीको सडक दुर्घटनामा ज्यान गयो । यी परिवारलाई जन्मभरका लागि दसैं दशा बन्यो । दसैंताका १९२ मोटरसाइकल, १४६ कार र जिपसहित ८६ बस दुर्घटनामा परेछन् । मृत्यु हुनेमा ७० पुरुष, १४ महिला र अन्य बालबालिका छन् । सवारी चाप, चालकको लापरबाही र अत्यधिक लोड नै दुर्घटनाको मुख्य कारण होला । विदेशमा चाडबाडका समय ट्राफिक नियम मिच्दा सजाय दोहोरो गरिन्छ । कडा सजायको डरले चालकहरू बढी होसियार हुन्छन् । चाडबाडका बेला यस्ता दोहोरो सजायको व्यवस्था नेपालका लागि पनि उपयोगी हुनसक्छ ।यी चाडबाड पदमा भएकालाई खुसी पार्ने अवसर बन्ने रहेछ । दसैंताका ट्रकभरि खसी ल्याएर कोशेली टक्र्याउने, मिठाइ, नगद, रक्सी उपहार दिने गरिन्छ । शिष्टाचारका बहानामा बाँडिने यस्तो उपहार सानु ढोकाबाट प्रवेश गरेर कहिले घूस र भ्रष्टाचारको दैत्य बनिदिन्छ, पत्तै पाइँदैन रहेछ । अपसोस, शिष्टाचाररूपी उपहारमा रमाउनेको संख्या भने सर्वत्र रहेछ । यस दसैंमा आँखैअगाडि एक कर्मचारीलाई एक चालकले कागजको ब्यागमा वाइन थमाए । ती कर्मचारीले सरमैबेगर हाकाहाकी बोतल लिए । अचम्म, ती चालकले रक्सी लिएबापत सही गर्न कागज तेर्स्याए । मलाई आत्मग्लानि भयो । त्यसपछि कामका क्रममा म यताउता लागेँ, ती कर्मचारीले सही गरे वा गरेनन्, थाहा पाइनँ ।भ्रष्टाचारमा शून्य सहनशीलता दसैंमा पनि हुनुपर्छ । दसैंमा कसैलाई खुसी पार्न खाम, खसी, रक्सी आदि बाँडिइन्छन् । यी दिने र लिने सबै भ्रष्टाचारी हुन् । जाबो त्यति त चाडबाडमा दिइन्छ नि, कुन ठूलो कुरो भो त, त्यति त शिष्टाचार पनि मेन्टेन गर्नुपर्छ भन्ने लाग्ला । तर ती सानातिना व्यावसायिक मेन्टिनेन्स कष्टहरू नै पछि भ्रष्टाचाररूपी दानव भइदिन्छन् । अनि हामी स्वयं आसुरी या असत्यको बाटो हिँडिदिन्छौं । एकातिर त्रिशूलका रूपमा असुरमाथि सत्यरूपी भगवतीको जित मनाउन हामी तामझामसाथ दसैं मनाउँछौं, अर्कातिर ती आसुरी शक्ति हामीमा बढिरहेको होसै पाउँदैनौं । सत्यको प्रतिमूर्ति भगवतीको त्रिशूल हाम्रो आसुरी स्वभावमा पनि हानिनुपर्छ । कलियुगमा यस्ता असुरलाई मास्न साक्षात् भगवती त आउँदिनन्, तर हाम्रा नीति तथा कानुन नै सत्य वा भगवतीका स्वरूप हुन् । विजयादशमीको मूल सन्देश आसुरी शक्तिमाथि सत्यको विजय हो । यसमा ध्यान दिएर दसैंको मौलिक सन्देश फैलाउन सके दसैं सही अर्थमा मनाइन्थ्यो, असत्यमाथि न्यायको जित हुन्थ्यो । खुसीको कुरा, यो दसैंतिहारमा ४६४ ठूला जुवाडे समातिए, जुन ह्याप्पी दसैंको सन्देश भयो नेपालीलाई । यस पालि दसैं धान्न महँगीले भने सबैलाई धौधौ पार्यो । दसैंमा ३ अर्बको त स्याउ नै आयात भएछ ! खसीको मासुको भाउ बढेर १,२५० प्रतिकिलो पुग्यो । महँंगो खसी किनेको पैसा भारतै जाने हो । अब अर्को दसैंमा ७५३ स्थानीय सरकारले आफ्ना पालिकाका घरपरिवारलाई पुग्ने तरकारी, मासु, फलफूल उत्पादन गर्ने वार्षिक योजनामा पार्नुपर्छ । अस्ट्रेलियाबाट बोर जातका खसीको बीउ ल्याएर चितवनमा वीरभद्र आचार्यहरूले आशलाग्दो काम सुरु गरेका छन् । यस पटक सरकारले निरोगिताको प्रमाणपत्र जाँचेर मात्र आउन दिएकाले भारतबाट आयात हुने खसीमा ४८ प्रतिशत कमी भएको समाचार आयो । सरकारको यो प्रयासलाई राम्रो मान्नुपर्छ । यस पालि तिहारमा ३० लाखको सयपत्री फूल खरिदबिक्री भएछ, जसमा ८० प्रतिशत आफ्नै उत्पादन रह्यो । नेपालकै भूमिमा फुलेको सयपत्री हेर्दा ठूलो, राम्रो, उज्यालो र पैसा तिर्दा पनि चित्त दुख्दैन रहेछ । फूलमा नेपाल आत्मनिर्भर हुँदै गएको समाचारले वास्तवमै ह्याप्पी तिहार बनायो । दसैंको पूर्वार्धमा विश्व बैंकले २०१९ को प्रतिवेदन डुइङ बिजनेस गुड मा नेपाल ११० औंबाट ९४ औं स्थानमा पुर्याएको समाचार आयो । यसले नेपालको अर्थतन्त्रलाई ह्याप्पी दसैं, तिहार र छठ बनायो । दसैंलगत्तै चीनका राष्ट्रपतिको भ्रमण, लक्ष्मीपूजाको दिन हिमालय एयरलाइन्सको काठमाडौंबेइजिङ सीधा उडान पनि ह्याप्पी समाचार बन्यो । चिनियाँ पर्यटक सबैभन्दा बढी आइरहेको सन्दर्भमा यो उडानले पर्यटनलाई ठूलो टेवा पुर्याउन सक्छ । यस पालि हाम्रा कुलमानले बिजुली व्यवस्थापन गरेर, विद्युत् प्राधिकरणमा रातो र चन्द्रसूर्यको ध्वजा त फैलाए, सँगै सबैका घर झलमल्ल पारेर दसैं, तिहार र छठलाई ह्याप्फी बनाए ।"
सभ्य मुलुकमा यस्तो हुँदैन,"नयाँदिल्ली  भारतको सर्वोच्च अदालतले दिल्ली र आसपासको क्षेत्रमा विद्यमान प्रदूषणप्रति चिन्ता व्यक्त गर्दै यस्तो अवस्था कुनै पनि सभ्य मुलुकमा हुन नसक्ने टिप्प्णी गरेको छ । अदालतले केही दिनयता राजधानी र आसपासको क्षेत्रको वायु प्रदूषणको स्तर अत्यन्त जोखिमपूर्ण अवस्थामा पुगेकोप्रति त्यस्तो असन्तुष्टि व्यक्त गरेको हो । अदालतले आफ्नो आदेशमा प्रत्येक वर्ष १० देखि १५ दिन यस्तो परिस्थिति सिर्जना हुने गरेको र यस्तो कुनै पनि सभ्य मुलुकमा नहुने भन्दै तत्काल समाधानका लागि प्रभावकारी कदमहरू चाल्न केन्द्र र सम्बन्धित राज्य सरकारलाई आदेश समेत दिएको छ । दिल्ली प्रत्येक वर्ष निस्सासिँदै आएको छ तर पनि केही भएको छैन । यस्तो कुनै पनि सभ्य मुलुकमा हुँदैन अदालतले भनेको छ । साथै अदालतले आफ्नो आदेशमा यस्तो वातावरणमा बाँच्न नसकिने र नागरिकहरूले प्रदूषणका कारण आफ्नो जीवनको अमूल्य वर्षहरू गुमाइरहेको समेत उल्लेख गरेको छ । दुई साताअघि देखि पन्जाब र हरियाणामा किसानले खेतमा रहेका बालीका ठुटा तथा पराल जलाउन शुरु गरेपछि दिल्ली र आसपासको क्षेत्रमा धुवाँधुलोसहितको बाक्लो तह बन्न सुरु भएको थियो । त्यसका साथै तिहारका बेला पट्काइएका पटाकाले पनि वायु प्रदूषण थप बढेको हो । दिल्ली उच्च अदालतले गत वर्षदेखि नै प्रदूषणको कारण बताउँदै तिहारको बेला पटाका पड्काउन प्रतिबन्ध लगाएको थियो । तर, दिल्लीबासीले गत वर्षझैं यस वर्ष पनि अदालतको उक्त आदेशको उल्लंघन गरेका थिए । जसले गर्दा पन्जाब र हरियाणामा पराल जलाएका कारण दिल्लीको हावामा बढेको प्रदूषणको स्तरलाई थप बढाउने काम गर्यो । विभिन्न सरकारी तथ्यांकले दिल्ली र आसपासको क्षेत्रमा प्रदूषण यो हदसम्म बढ्नुमा करिब ३५ प्रतिशत योगदान पन्जाब र हरियाणाका खेतमा जलाइएको परालको धुवाँको योगदान रहेको देखाएको छ । यद्यपि यो तथ्यांकलाई पन्जाब र हरियाणा प्रदेश सरकारहरूले नकार्दै आएका छन् । आइतबार साँझ त दिल्लीको प्रदूषणको स्तरले कीर्तिमान नै बनायो । त्यतिबेला दिल्लीमा केही स्थानमा वायुको गुणस्तरीय सूचकांक (एक्यूआई) ४९४ मापन गरिएको थियो जुन विगत ३ वर्षयताकै सबैभन्दा बढी हो । ६ नोभेम्बर २०१६ मा त्यो ४९७ थियो । जनस्वास्थ्यका हिसाबले सूचकांक सयभन्दा तल हुनुपर्छ । त्यसैगरी सोमबार बिहान दिल्लीका केही स्थानहरूमा हावामा पाइने त्यस्ता हानिकारक कणहरूको मापन गरिने पीएम २५ को स्तर ५०० भन्दा माथि उक्लिएको थियो । जबकि मानव स्वास्थ्यका लागि त्यो ६० भन्दा बढी हुनुहुँदैन । र, त्यस्ता हानिकारक कणहरूले फोक्सोलाई नराम्रोसँग असर पुर्याउँछ । बाक्लो तुवाँलोका कारण हवाई सेवा पनि प्रभावित हुन पुगेको छ । दर्जनौं उडान डाइभर्ट गरिएका छन् । प्रदूषणको स्तर अत्यन्त जोखिमयुक्त बन्दै गएपछि दिल्ली सरकारले स्वास्थ्य संकटकाल नै घोषणा गर्यो । प्रदूषणकै कारण देखाउँदै दिल्लीका सबै स्कुलहरूलाई मंगलबारसम्मका बन्द गरिएका छन् । मानव स्वास्थ्यका लागि अत्यन्त विषालु मानिएको हावाका कारण दिल्लीका अस्पतालहरूमा बिरामीहरूको संख्यामा पनि उल्लेख्य वृद्धि भएको बताइएको छ । विगत एक सातामा घाँटी दुख्ने, आँखा पोल्ने, श्वास फेर्न समस्या, अस्थमालगायतका समस्या बिरामीहरूको संख्यामा ३० प्रतिशतले वृद्धि भएको बताइएको छ । प्रदूषणका बढी असर बालबालिका र वृद्धहरूमा बढी देखिएको छ । अदालतले प्रदूषणकै कारण मावन स्वास्थ्यमै अत्यन्त प्रतिकूल असर पर्न गई पूरै जनजीवन प्रभाविगत भइरहेका बेला सोमबार विभिन्न आदेश जारी गरेको हो । अदालतका न्यायाधीश अरुण मिश्रको इजालसले अत्याश्यक उद्योगलाई पनि तत्काल बन्द गर्न आदेश दिँदै वन तथा पर्यावरण मन्त्रालयका अधिकारीहरूसँग प्रदूषण नियन्त्रणका लागि तत्काल केकस्ता कदम उठाउन सकिन्छ भनेर समेत सोधेको थियो । त्यसको जवाफमा सरकारी अधिकारीहरूले पन्जाब र हरियाणमा पराल जलाउनमा तत्काल रोक्नु भने बताएका थिए । ती अधिकारीहरूको जवाफ सुनेपछि अदालतले किसानहरूलाई पराल जलाउने काम तत्काल रोक्न चेतावनी दिएको छ । अन्यथा सम्बन्धित अधिकारीहरूहरूलाई आदेश उल्लंघनको गरेकोमा कारवाही गर्ने चेतावनी समेत अदालतले दिएको छ । अदालतले फोहोर जलाउनेहरूमाथि १ लाखसम्म जरिवाना गर्न पनि आदेश दिएको छ । हाल दिल्ली र आसपासको क्षेत्रमा फोहर जलाउनेहरूलाई ५ हजार भारु मात्र जरीवाना हुँदै आएको छ । राजनीतिक वृत्तमा भने प्रदूषणका लागि दोषी को ? भन्नेमा आरोपप्रत्यारोप सुरु भएको छ । भारतीय जनता पार्टीले प्रदूषणका लागि दिल्लीको सत्ताधारी दल आम आदमी पार्टी (आप) लाई दोषी भनेको छ भने आपले भने केन्द्र सरकारले वातावरण संरक्षणका लागि विगतमा देखाएको उदासिनता प्रमुख कारण रहेको दाबी गरेको छ ।"
अस्ट्रेलियाको अध्यागमन नीति फेरियो,"अस्ट्रेलिया मुख्य सहरमा बढ्दै गएको जनसंख्याको चाप कम गर्न तथा आप्रवासीलाई दुर्गम क्षेत्रमा आकर्षित गर्ने उद्देश्यले अस्ट्रेलियाले अध्यागमन नीति परिवर्तन गरेको छ । एक सातापछि लागू हुने नयाँ नियममा अस्ट्रेलियाका दुई ठूला सहर पर्थ र गोल्डकोस्टसमेत दुर्गम क्षेत्रमा समेटिएको छ । खासगरी विद्यार्थी लक्षित परिवर्तनले सिड्नी, मेलबर्न र ब्रिसबन सहरमा आउन खोज्ने वा अध्ययन गरिरहेका विद्यार्थीलाई दुर्गम क्षेत्रमा आकर्षित गर्ने अपेक्षा गरिएको छ । परिवर्तित नियमअनुसार सहरी क्षेत्रको साटो दुर्गममा अध्ययन गर्ने विद्यार्थीलाई अध्ययन सकेपछि दिइने पोस्ट स्टडी वर्क भिसा मा थप सुविधा दिइने भएको छ । त्यसका साथै, भिसा प्रोसेसिङलाई प्राथमिकता दिइने र स्थायी बसोबासको अनुमति पाउनेको संख्यासमेत २ हजारले बढाइएको छ । अस्ट्रेलियाली प्रधानमन्त्री स्कट मरिसनको कार्यालयले जारी गरेको प्रेस विज्ञप्तिअनुसार पर्थ र गोल्ड कोस्टका लागि मात्र २५ हजार भिसा संख्या छुट्टयाइएको छ । यो गतवर्षको तुलनामा २ हजारले बढी हो । यस नियमअन्तर्गत भिसा आवेदन दिने विद्यार्थीलाई प्राथमिकता सूचीमा राखेर अध्यागमनले कारबाही अगाडि बढाउने प्रधानमन्त्री कार्यालयद्वारा जारी विज्ञप्तिमा उल्लेख छ । त्यसैगरी दुर्गम सहरमा बसेर अध्ययन गर्ने विद्यार्थीलाई अध्ययनपश्चात् ३ वर्षको काम गर्न पाउने अधिकार दिइनेछ । दुर्गमका पनि मुख्य सहरबाहेक रिजनल सेन्टर मा भएका विश्वविद्यालयमा अध्ययन गर्नेलाई ४ वर्षको काम गर्ने अधिकार दिइने भएको छ । अहिले सहरमा रहेर उच्च शिक्षा सम्पन्न गरेका विदेशी विद्यार्थीलाई २ वर्ष मात्र काम गर्न दिने गरिएको छ ।सरकारी तथ्यांकअनुसार सिड्नी, मेलबर्न र ब्रिसबनमा ७० प्रतिशतभन्दा बढी जनसंख्या वृद्धि भएको छ । सहरी क्षेत्रमा तीव्र रूपमा जनसंख्या वृद्धि भइहेको तर दुर्गम क्षेत्रमा आवश्यक जनशक्तिको समेत अभाव हुने गरेकाले पनि नयाँ नियम आवश्यक भएको अधिकारीहरूको दाबी छ । प्रधानमन्त्री मरिसनले नयाँ नियम सरकारको जनसंख्या नीतिको मुख्य अंग भएको बताउँदै यसले ३ ठूला सहरमा बढिरहेको जनसंख्याको चाप कम गर्ने र दुर्गम घोषणा गरिएका सहरमा जाने र अध्ययन गर्नेलाई थप सुविधा पुर्याउने बताएका छन् । सहरी तथा जनसंख्या मन्त्री एलन टजले अस्ट्रेलियामा हुन सक्ने जनसंख्या वृद्धिको असन्तुलन रोक्न नयाँ नियमले सहयोग पुर्याउने दाबी गरे । नयाँ नियम सहरी क्षेत्रको तुलनामा दुर्गममा बसोबास गर्ने व्यक्तिले बढी अंक पाउने भएकाले स्थायी बासिन्दाको अनुमति (पीआर) लिनसमेत सहज हुनेछ । अस्ट्रेलियास्थित विद्यार्थीलाई माइग्रेसन परामर्श दिँदै आएको संस्था एकाका अध्यक्ष परशुराम अधिकारीले नयाँ नियमले मुख्य ३ सहरभन्दा दुर्गममा अध्ययनका लागि आउने विद्यार्थीलाई धेरै फाइदा हुने बताउँछन् । सरकारले अध्ययनपश्चात् दिने वर्क परमिट मात्र नभई घरभाडा, बस्नेखाने व्यवस्थासमेत ती स्थानहरू सस्तो भएकाले विद्यार्थीलाई जीवनयापनका लागि सहज हुनेछ ।अंकका आधारमा स्थायी बासिन्दाको अनुमति दिँदै आएको अस्ट्रेलियाले दुर्गम क्षेत्रमा निश्चित समय बसेको खण्डमा ५ अंक थपिदिने गरेको छ भने राज्य सरकारको नियमअनुसार अन्य सुविधासमेत विद्यार्थीलाई दिइने गरेको छ । अस्ट्रेलिया सरकारले हालसम्म ४ वटा राज्य र २ टेरिटोरीलाई दुर्गम क्षेत्रमा समेटेर विद्यार्थी तथा आप्रवासीलाई आकर्षित गर्ने प्रयास गर्दै आएको थियो । अध्यागमन मन्त्री डेभिड कोलम्यानले केन्द्र सरकारले राज्य सरकारसँग नजिक रहेर काम गरिरहेको र सहर तथा दुर्गम क्षेत्रमा आप्रवासी संख्याको सन्तुलन कायम गर्न लागिपरेको बताए ।अध्यागमन क्षेत्रका जानकार सञ्जीव पाण्डेका अनुसार सहरमा भन्दा दुर्गम क्षेत्रमा रहने विद्यार्थीलाई स्थायी बासिन्दाको अनुमति पाउन धेरै सहज हुने बताउँछन् । उनी यहाँ अध्ययनरत नेपाली विद्यार्थीहरू पनि पछिल्लो समयमा दुर्गम स्थानमा आकर्षित भइरहेको बताउँदै नेपालबाट उच्च शिक्षाका लागि आउने विद्यार्थीहरूलाई समेत सहरभन्दा दुर्गम क्षेत्रमा आउँदा धेरै फाइदा हुने सुनाउँछन् ।"
डेटिङ गएपछि म्याक प्रमुख बर्खास्त,"क्यालिफोर्निया अमेरिकाको लोकिप्रय रेस्टुराँ सञ्जाल म्याक्डोनल्ड्सले एक कर्मचारीसँग प्रेमसम्बन्ध राखेको भन्दै प्रमुख कार्यकारी स्टिभ इस्टरब्रुकलाई बर्खास्त गरेको छ । म्याक्डोनल्ड्सले इस्टरब्रुकको सम्बन्ध ती कर्मचारीसँगको सहमतिमा आधारित भए पनि कम्पनीको नीति उल्लंघन गरेका तथा निर्णय क्षमता कमजोर देखिएको जनाएको छ ।इस्टरब्रुकले ती महिला कर्मचारीसँग आफू प्रेमसम्बन्धमा रहको स्वीकार गरेका बीबीसीले जनाएको छ । कम्पनीको मूल्य मान्यतालाई ध्यान दिँदै मैले जागिरबाट अलग हुने सहमति गरेको छु, उनले भनेका छन् । म्याक्डोनल्ड्सको बोर्ड बैठकले मतदानपछि इस्टरब्रुकलाई हटाउने निर्णय गरेको हो । कम्पनीको नीतिअनुसार व्यवस्थापकले आफूअन्तर्गतका कर्मचारीसँग प्रेम सम्बन्ध राख्न पाउँदैनन् । बेलायती नागरिक इस्टरब्रुकले सन् १९९३ मा लन्डनस्थित म्याक्डोनल्ड्सको व्यवस्थापकका रूपमा काम गरेका थिए । ५२ वर्षीय उनले श्रीमतीसँग सम्बन्धविच्छेद गरिसकेका थिए । म्याक्डोनल्ड्स छोडेर सन् २०११ मा पिज्जा एक्स्प्रेस गएका इस्टरब्रुक सन् २०१५ मा म्याक्डोनल्ड्सका प्रमुख कार्यकारी भएका थिए । इस्टरब्रुकलाई म्याक्डोनल्ड्सको मेनु तथा रेस्टुराँमार्फत् कम्पनी विस्तार अगाडि बढाएको श्रेय जान्छ । इस्टरब्रुकको नेतृत्वमा म्याक्डोनाल्डसले विस्तार गरेको डेलिभरी सेवा तथा ईपेमेन्टले कम्पनीको लोकप्रियता झन् बढ्यो । यसअघि पटकपटक म्याक्डोनल्ड्स कर्मचारीलाई दिने तलबको विषयमा विवादमा पर्दै आएको छ । इस्टरब्रुकले सन् २०१८ मा १ करोड ५९ लाख डलर बराबरको तलब सुविधालाई लिएका थिए । उनको तलब मध्यम तहका कर्मचारीको भन्दा २ हजार १२४ गुणाले बढी भएपछि छानबिनको सामना गरेका थिए म्याक्डोनल्ड्सले नयाँ कार्यकारी प्रमुखमा क्रिस केम्पजिन्स्की नियुक्त भएका जनाएको छ । केम्पजिन्स्कीले इस्टरब्रुकले आफूलाई म्याकमाडोनल्ड्समा भित्राएको भन्दै धन्यवाद दिएका छन् ।"
झन् हँसिला मदनकृष्ण,"काठमाडौ  अघिल्लो बिहीबार वरिष्ठ हास्यकलाकार मदनकृष्ण श्रेष्ठ ललितपुर सुनाकोठीस्थित भ्याली होम्सको फन्को मार्दै थिए, एक्कासि हिँड्न अल्छी लाग्यो । अरूबेला उनी दुईतीन फन्को मारेर आराम लिन्थे । आफ्नै घर रहेको भ्याली होम्स परिसर एकपटक फन्को मार्दा नौ सय पाइला हुन्थ्यो । उनी प्रायः गनेरै इभिनिङ वाक गर्थे । केही दिनयता भने उनलाई नौ सय पाइलामै अल्छी लागेर आउँथ्यो । स्याँस्याँ गर्दै थकाइ मारिरहेको बेला उनले पत्नी यशोदा सम्झे । समयमै रोग पत्ता लगाउन नसक्दा दुई वर्षअघि क्यान्सरका कारण उनले पत्नी गुमाउनुपरेको थियो । यसपछि अस्पताल दौडिएँ, सोमबार कुराकानी क्रममा उनले भने, डाक्टर ओममूर्ति अनिलसँग ग्रान्डी अस्पतालमा नियमित चेकअप गरिरहेकै थिएँ । त्यहाँ पुगेपछि थाहा पाएँ, मुटुको दुइवटा रक्तनलीमा ९५ र ९९ प्रतिशत ब्लकेज भइसकेको रहेछ । तत्काल अस्पताल भर्ना गरियो । एन्जियोप्लास्टी सर्जरीपछि त्यहीँ उनले दुई दिन आराम गरे । निस्किँदा डाक्टरले उनलाई ह्वीलचियर मगाउँदै थिए, उनी भने ठमठम हिँडेरै बाहिरिए । डाक्टरले मलाई तपाईंको आत्मबल बलियो छ भन्नुभयो, आराम गरिरहेका उनले हास्यरस मिसाउँदै भने, मैले चाहिँ आत्मबल होइन, हातमा बल दिनुस् भनेँ । हँसाउने शैलीमै भए पनि हातमा बल उनले किन मागे ? उनी केही घोरिए । केही सम्झेजस्तो गरे । खासमा उनलाई धेरैले मेसिनबाट चलेको कलाकार भन्छन् । रंगमञ्च, टेलिफिल्म, गीतदेखि समाज सेवासम्म अब्बल छवि बनाएका यी ६९ वर्षीय कलाकार मुटुमा पेसमेकर र मस्तिष्कको दुवैतिर त्यसको चिप्स बोकेर बाँचिरहेका छन् । देब्रे मस्तिष्कको चिप्सले समस्या देखाएपछि गत वर्ष असोजमा माइतीघरस्थित अन्नपूर्ण न्युरो अस्पतालमा डिप ब्रेन स्टुमुलेसन (डीबीएस) शल्यक्रिया गर्नुपरेको थियो । बितेका ९ वर्षदेखि उनी पार्किन्सन्सबाट पीडित त छँदैछन् । पार्किन्सन्सको विशेषता के हो भने एकै समय मस्तिष्कले दुइवटा काम गर्न सक्दैन, उनले सुनाए, पहिले पहिले डायरीमा सजिलै गीत लेख्थें । अहिले सक्दिनँ । गीत कल्पना गर्दा हात चल्दैन, हात चलाउन खोज्दा गीत कल्पना गर्न सक्दिनँ । विशेषगरी धर्को दिने बेला हात चल्दैन । त्यही भएर उनी अचेल नोटप्याडमा लेख्दा रहेछन्, धर्को दिन हातका औंलाहरू सारिरहनु नपर्ने भएकाले त्यसमा उनलाई सजिलो हुन्छ । आत्मबल हैन, हातमा बल माग्नुको कारण यो हो, उनी फेरि ठट्यौली मुडमा प्रकट भए । झन् स्फूर्ति सोमबार अपराह्न लगनखेलबाट चापागाउँ जाने बाटोका खाल्टाखुल्टी र धुलोको सकस खेप्दै भ्याली होम्सको शान्त परिसरमा पुग्दा मदनकृष्ण डायनिङ रुममा चुकन्दरको सुप र केराउको तरकारीसित फापरको रोटी खाँदै थिए । उनका छेवैमा थिए शुभचिन्तक स्वास्थ्यकर्मी तथा रंगकर्मी भरत महर्जन । झन् हँसिला र फ्रेस देखिएका मदनकृष्णले तरकारी खाँदै गर्दा चम्चाको कथा झिके । चम्चाको बिँड हँसियाको जस्तै देखिन्थ्यो, उभाउने भागतिर चाहिँ बंग्याएर कुप्रो पारिएको । ज्वाइँले अमेरिकाबाट पठाइदिनुभएको, उनले सुनाए, हात सोझ्याएर मुखसम्म लान नसकिने हुँदा सामान्य चम्चाले खाँदा भात पोखिन्छ । योचाहिँ पहिल्यै बंग्याएर बनाएको भएर सिधै मुखमा पुग्छ । यसपछि उनले दुई चम्चा तरकारी खाए । अनि हास्यरस मिसाउँदै भने, कुनै दिन भाँडा सफा गर्ने मान्छेले चम्चा त बांगिएछ भन्दै सोझ्याइदिन्छ भन्ने डर लाग्छ, हाहाहा। भरत पनि हाँसे । मदनकृष्णको अनुहार झन् उज्यालो देखियो । उनले अर्को वास्तविक घटना सुनाउन चाहे । धेरै वर्षअघि एकपटक उनी चेकअपको क्रममा छाउनीस्थित आर्मी अस्पताल पुगेछन् । नर्सले रगत परीक्षणका लागि उनको पाखुराबाट रगत तान्दै थिइन्, यही बेला उनका चिनारु डाक्टर पुष्पदास श्रेष्ठ आइपुगे । मलाई देखेपछि डाक्टरले नर्सलाई लौ राम्रोसँग गर्नु है के भनेका थिए, नर्सले तन्किएर स्यालुट ठोक्दै हस् सर भनिन्, यता मेरो पाखुरामा सियोले स्यालुट मार्यो, मदनकृष्ण हाँसे । छोरी, गीत र रचनागर्भ काठमाडौंको जितपुर फेदीमा जन्मेका मदनकृष्ण सुरुमा नेवारी गीत गाउँथे, रंगकर्म गर्थे । २०२३ मै उनले रेडियो नेपालबाट स्वर परीक्षा उत्तीर्ण गर्न भ्याए । तीसको मध्यदशकमा हरिवंश आचार्यसित सहकार्य हुन थालेपछि महजोडीको म का रूपमा उनको चर्चा चुलियो । धेरैले अभिनय, प्रहसन र हास्यकलाकारका रूपमा चिने उनलाई । तर, उनको अर्को छवि गीतकार र गायकको हो । थुप्रै नेवारी गीत गाएका उनले नेपाली आधुनिक संगीतमा पनि अनेकौं कालजयी गीतहरू दिएका छन् । खोलावारि खोलापारि पीपलु र वर, एक्लै एक्लै बजारमा, हे भगवान् मेरो अरबौं मान्छेहरूमा तिमी जस्ता गीति सिर्जनाका यी सर्जकका डायरीमा वर्षौं पुराना गीतहरू छन् । हालै अमेरिकाबाट नेपाल आएकी छोरी सराना श्रेष्ठले यही डायरीबाट केही गीतहरू झिकेर स्वर दिएकी छन् । छिट्टै सोलो एल्बम आउँदै छ । छोरा यमन श्रेष्ठ पनि गाउँछन्, स्टेज पर्फमेन्समा उत्तिकै जमिरहेका छन् । कुराकानीको माहोल एकाएक सांगीतिक बन्यो । संगीतकार सुरेन्द्र श्रेष्ठले म्यासेन्जरमा पठाएको गीत मदनकृष्णले मोबाइलमै बजाए एकतर्फी माया न हो। गीत सुनिसकेपछि उनी पुराना सम्झनामा फर्किए । म दिमागमा दृश्य ल्याएपछि मात्रै गीत लेख्छु, उनले भने, यो गीतसित दुईवटा दृश्य जोडिएका छन् । एकपटक नियमित चेकअपका लागि मदनकृष्ण डा सुन्दरमणि दीक्षितकहाँ पुगेछन् । छुट्टिने बेला मदनकृष्ण र पत्नी यशोदाले अलिक अघि बढेपछि मात्रै पछिल्तिर फर्केर हेरे । डाक्टर सुन्दरमणि हात हल्लाउँदै रहेछन् । मैले फर्केर नहेरेको भए त एकतर्फी मायाजस्तै पो हुने रहेछ, मदनकृष्ण नोस्टाजिक बने, त्यसको भोलिपल्टै बूढी अफिस जाँदै गर्दा ढोकामा उभिएँ बाई भन्न । बूढी त पछिल्तिर नफर्कीकनै गइन् । म एक्लै हात हल्लाको हल्लाकै भएँ । तर यो घटनाबाट गीत बन्यो । मदनकृष्णले त्यही दिन लेखे एकतर्फी माया न हो मेरो, दिल टुट्यो त टुट्यो आफ्नै बेहोसीको घाउ हो यो, दुख्नु थियो त दुख्यो। एकपटक मदनकृष्ण वीरगन्जमा पुगेका थिए नाटक गर्न । थुप्रै वर्षअघि । नाटकका लागि धूप चाहिने थियो, आफैं निस्के बजारमा । हजारौं मान्छेको भीडमा पसल चहारे, धूप मिलेन । एक जनालाई सोधेछन्, भाइ यतातिर धूप कहाँ पाइन्छ ? तिनले भने, अहो म पनि धूप नै खोज्न हिँडेको । यत्रो मान्छेहरूबिच कसरी हाम्रो उद्देश्य र मन मिल्न गयो ? मदनकृष्ण फेरि भावुक बने, अनि लेखे, हजारौं मान्छेहरूमा तिमी एक मन मिल्ने मान्छे। यसपछि उनले खोलावारि खोलापारि को रचनागर्भ पनि सुनाए । यो गीत लेख्नुअघि उनले वारि पीपल, पारि वर अनि बीचमा खोला भएको चित्र बनाएका थिए दिमागमा । त्यसपछि गीत आफैं फुर्छ, उनले भने । अस्पताल भर्ना हुनुभन्दा केही दिनअघि मात्रै पनि उनी रेकर्डिङ स्टुडियोमा थिए । छोरीसँगै उनले राजेन्द्र थापाको शब्द रहेको पानी छाया नलाम माया गाएका थिए । छुट्ने बेला उनले त्यही गीत सुनाए । स्वर झन् तरोताजा । छिट्टै बाउ, छोरी र छोराले प्रस्तुति दिँदै छौं, उनले भने, छोरीको एल्बम त्यहीँ दिउँला । यसपछि मदनकृष्ण भ्याली होम्सको परिसरतिर इभिनिङ वाकमा निस्के । डाक्टरको सल्लाहअनुसार हरेक दिन उनले हजार पाइला हिँड्नुपर्नेछ ।"
धर्मराउँदै किङको सत्ता,"बलिउडमा उनलाई किङ को उपाधि दिइएको छ । तीन दशक लामो फिल्मी करिअरमा ८० भन्दा बढी फिल्म खेलिसकेका उनै शाहरूख खानको गति यतिबेला केही धीमा भएको छ । १४ फिल्मफेयर अवार्ड पाइसकेका शाहरूखको फ्यान फलोइङ अझै पनि लोभलाग्दो छ । उनलाई ट्वीटरमा पछ्याउनेको संख्या नेपालको जनसंख्या भन्दा धेरै छ । उनी भारतका प्रधानमन्त्री नरेन्द्र मोदीपछिका सर्वाधिक फलोअर्स पाएका भारतीयसमेत हुन् । तीन करोड ९१ लाखभन्दा धेरैले फलो गरेका उनी विश्वभरमा सर्वाधिक फलोअर्स हुनेमा ३१ औं स्थानमा छन् । आधिकारिक फेसबुक पेजमा पनि शाहरूखलाई २ करोड ९३ लाख र इन्स्टाग्राममा १ करोड ९१ लाखले फलो गरेका छन् । विश्वमै सफल स्टारमा गनिने शाहरूखको पछिल्लो फिल्म जिरो रिलिजको एक वर्ष बितिसक्दा नयाँ फिल्म आएको छैन । तत्काल आउनेवाला पनि छैन । सन् २०१३ मा चेन्नई एक्सप्रेस हिट भएपछि उनले खासै सफलता चाख्न पनि पाएका छैनन् । २०१४ को ह्याप्पी न्यु इयर ले भरथेग गरे पनि त्यसपछिका उनका फिल्मले न त बक्सअफिसमा पैसा कमाउन सके, न त गतिलो समीक्षा नै बटुले । यही कारण पनि बलिउडका किङको सत्ता धर्मराएको छ । यो कुरा स्वयं शाहरूखले पनि अनुभूत नगरेका हैनन् । बेलाबखत उनले व्यक्त गरेका धारणामा पनि नयाँ फिल्म छान्न र खेल्न आँट्न नसकेको बताउँदै आएका छन् ।हालैको एक अन्तरवार्तामा समेत शाहरूखले छोरालाई देखाउनका लागि भए पनि गतिलो फिल्मको खोजीमा रहेको बताएका छन् । गत शनिबार मात्रै आफ्नो ५४ औं जन्मदिन मनाएका शाहरूखलाई आफ्नो स्टारडम भ्यालुबारे पनि छोरालाई देखाउनुरहेछ । हालैको जन्मदिनमा आफ्नो निवास मन्नत अगाडि भेला भएका हजारौं फ्यान, समर्थकको भीड देखेर चकित परेका छोरा अब्रामले कलाकारका नाताले आफूलाई दिइएको मायाका कारण बुझाउनका लागि पनि गतिलो चरित्रमा काम गर्न चाहेको बताएका छन् । आर्यन र सुहाना बाजिगर र कुछकुछ होता है हेरेर हुर्किए । तर अब्रामकै लागि पनि मैले गतिलो चरित्रमा एउटा राम्रो व्यावसायिक फिल्म खेल्न जरुरी भएको छ । ताकि उसले पनि थाहा पाओस्, उसको बुबा पनि ठूलो स्टार हो । शाहरूखका जेठा छोरा आर्यन २२ वर्ष र छोरी सुहाना १९ वर्षकी भए पनि अब्राम बल्ल छ वर्षमा छन् । अब्राम अर्का अभिनेता आमिर खानका भने फ्यान हुन् ।आर्यनले मलाई अबको तीन, चार वर्षभित्रमा गतिलो फिल्म खेलेर यतिका मान्छेले किन तपाईंलाई माया गरिरहेका छन् भन्ने कुरा अब्रामलाई थाहा दिन जरुरी छ भनिरहेको छ । त्यसका लागि पनि मैले नयाँ चरित्रका लागि कडा मिहिनेत गरेर यस कुराको प्रमाणित गर्नु पर्ने बाध्यता आइलागेको छ, शाहरूखले यसका लागि आफू ग्रे क्यारेक्टर प्रति लालायित रहेको बताएका छन् । बाजिगर, अन्जाम, डर जस्ता फिल्ममा शाहरूखले निर्वाह गरेको ग्रे क्यारेक्टरकै कारण आजसम्म पनि उनको अभिनयको तारिफ हुने गर्छ । उनले हिजोआज आफूलाई हिरो टाइप का चरित्रदेखि वाक्क लागिसकेको समेत बताए । मलाई हिरो टाइपमा रुचि छैन । बलिउडमा आउनेबित्तिकै पनि भनेको थिएँ, यहाँ म क्यारेक्टर रोलका लागि आएको हुँ । त्यसो भन्दा मेरा निर्माता, निर्देशक मदेखि रिसाएका पनि थिए, अभिनेता खानले केही गम्भीर हुँदै थपे, अब पनि यदि हामीले हिरोकै भूमिकामा पनि अलिकति केही नयाँ आयाम दिन सकेनौं भने अहिलेका सृजनशील युवा पिँढीले गन्ने छैनन् ।"
हमालको नेतृत्वमा सप्तरंग २,"काठमाडौं  देशका सातै प्रदेशलाई कलामार्फत् जोड्ने उद्देश्यले गतवर्षदेखि सञ्चालित सांगीतिक कार्यक्रम सप्तरंग को दोस्रो संस्करण कात्तिक २० देखि सुरु हुने भएको छ । सोमबार राजधानीमा आयोजित पत्रकार सम्मेलनमा प्रदेश १ को बिर्तामोडबाट सुरु हुने उक्त सांगीतिक यात्राले गण्डकी प्रदेशको पोखराबाट बिट मार्ने बताइएको छ । कार्यक्रम आयोजक गृष्मा ब्रोडकास्टिङका अध्यक्ष गृहेन्द्र घिमिरेले यसपटक भिजिट नेपाल २०२० लाई समेत लक्षित गर्दै प्रस्तुति तय गरिएको बताए । राष्ट्रियतालाई प्राथमिकता दिँदै सबै कार्यक्रम निःशुल्क हेर्ने व्यवस्था गरिएको घिमिरेले जनाए । पहिलो शृंखला पनि सद्भाव र ऐक्यबद्धतालाई केन्द्रमा राख्दै सम्पन्न गरिएको थियो ।दोस्रो शृंखलाका लागि अभिनेता राजेश हमाल, गायक सुगम पोखरेल, हिमाल सागर, प्रकाश सपुत, रवि ओड, हास्यकलाकार जितु नेपाल र गायिका मेलिना राईका प्रस्तुति हुने पत्रकार सम्मेलनमा जानकारी दिइयो । सातै जना कलाकारले देशका सातै प्रदेशमा गएर आफ्ना प्रस्तुति दिनेछन् । वीरगन्जमा कात्तिक २२, चितवनमा कात्तिक २४, नेपालगन्जमा कात्तिक २६, सुर्खेतमा कात्तिक २८, महेन्द्रनगरमा कात्तिक ३० र पोखरामा मंसिर ४ गते सप्तरङ्ग २ ले कार्यक्रम गर्ने भएको हो ।हामी कलाकार भएका नाताले कार्यक्रममा प्रस्तुती दिनु नौलो विषय त हैन । तर यो खास छ पत्रकारसँग बोल्दै कलाकारको नेतृत्व लिएका अभिनेता हमालले भने, किनकी यस्तो कार्यक्रमले हामी देशबासीलाई एकआपसमा जोडेर सूत्रबद्ध मात्र गर्ने नभई हामीमा भएको विविधतालाई पस्केर अझ मजबुत समेत पार्ने विश्वास लिएको छु । यो अभियानमा सम्पूर्ण जनता जोडिनु हुनेछ भन्ने आशा छ । दोस्रो सिजनमा देशका सातै प्रदेशमा सांगीतिक यात्राको माध्यमबाट पर्यटकिय स्थानको प्रवर्धन र सम्भावनाको खोजी समेत गरिने आयोजकको दाबी छ । कार्यक्रमले संगीत र मनोरञ्जनका साथ स्थानिय कला, संस्कृतिलाई उजागर गर्ने लक्ष्य राखिएको छ गृष्मा ब्रोडकास्टिङका घिमिरेले भने ।"
मंकी टेम्पलको हराउन चाहन्छु,"काठमाडौं रक ब्यान्ड मंकी टेम्पल को गीत हराउन चाहन्छु टुबोर्ग ओपन सेसन्स् २ मा प्रत्यक्ष रेकर्ड गरी सार्वजनिक भएको छ । च्यानल आरबिट्ररीको उक्त युट्युब शृंखलामा विभिन्न कलाकारका प्रस्तुति रहँदै आएको छ । मंकी टेम्पलको चौथो स्टुडियो एल्बम अजम्बरी को तेस्रो गीत हराउन चाहन्छु अमेरिकी ब्यान्ड क्यान्डल बक्स का पिटर क्लेटले रिमिक्स तथा रिमास्टर गरेका हुन् भने गितारिस्ट दिपेश श्रेष्ठले संगीत भरेका हुन् । मंकी टेम्पलको नियमित सांगीतिक विधाभन्दा हराउन चाहन्छु केही फरक आर एन्ड बी शैलीको रहेको छ । मंकी टेम्पल देशकै पहिलो अल्टरनेटिभ रक ब्यान्डहरूमध्ये एक हो । ब्यान्डमा भोकल्स तथा रिदम गीतारमा सरिन देउजा, लिड गितारमा दिपेश श्रेष्ठ, बेस गितारमा जेनिस महर्जन र ड्रम्समा प्रताप रिसाल रहेका छन् ।"
प्रतीकको भाषाकृति,"काठमाडौं लेखक प्रतीक ङेसुर तामाङले भाषा र लिपिसम्बन्धी कृति लेखेका छन् । सोमबार राजधानीमा पूर्वमन्त्री शेरबहादुर तामाङले तामाङ भाषा र लिपि पुस्तक लोकार्पण गरे । तामाङ भाषा लेख्य स्वरूप छैन, बोलेको भरमा मात्र पुस्तान्तरण हुँदै आएको छ, उनले भने, पछिल्लो पिँढीले मातृभाषा बोल्न सिकेका छैनन् । यस्तो अवस्थामा प्रतीकको कृतिले महत्त्वपूर्ण अर्थ राख्छ । तामयिग लिपि कि सम्भोटा भन्नेबारे तामाङ समुदायमा विवाद रहेको औंल्याउँदै व्यापक छलफलसहित सहमति जुटाउनुपर्छ भन्ने निष्कर्षमा आफूले पुस्तक तयार पारेको लेखक तामाङले जनाए । पुस्तकमा तामाङ भाषा, लिपिको अवधारणा र विकास, अुछेन लिपि, थोन्मी सम्भोटाको परिचय, लेख्य परम्परा, तामयिगको अवधारणा, तिब्बती भाषामा प्रयोग भएका जान्नुपर्ने केही व्याकरणलगायतका सन्दर्भहरू छन् । पुस्तकमाथि नेपाल तामाङ घेदुङका महासचिव बाबु घिसिङ, अन्वेषक एवं संस्कृतिविद् रवीन्द्र ग्याबक तामाङलगायतले चर्चा गरे ।"
घिमिरे र भण्डारीलाई दधिराज,विराटनगर दधिराज सुवेदी पुरस्कार प्रतिष्ठान विराटनगरले कवि विष्णुविभु घिमिरे र पत्रकार मोहन भण्डारीलाई पुरस्कृत गर्ने भएको छ । ५१ हजार रुपैयाँको दधिराज सुवेदी राष्ट्रिय भाषा साहित्य पुरस्कार २०७६ चार दशकभन्दा बढी समयदेखि नेपाली भाषा साहित्यको कविता विधामा दिएको योगदानका लागि कवि घिमिरेलाई पुरस्कृत गर्ने निर्णय गरेको प्रतिष्ठानका महासचिव दिङ्लाली कान्छोले बताए । यसैगरी २५ हजार रुपैयाँको दधिराज सुवेदी राष्ट्रिय पत्रकारिता पुरस्कार तीन दशकभन्दा बढी समयदेखि पत्रकारिता क्षेत्रमा योगदान दिएका भण्डारीलाई प्रदान गर्ने निर्णय गरिएको उनले जनाए ।
कामदारलाई सेवा शुल्कको बोझ हट्यो,"काठमाडौं संयुक्त अरब इमिरेट्स (यूएई) जाने नेपाली कामदारले वैदेशिक रोजगार व्यवसायी (म्यानपावर) लाई सेवा शुल्कबापतको रकम तिर्नु नपर्ने भएको छ । कामदार पठाउँदा म्यानपावर कम्पनीले यूएईका रोजगारदाताबाटै सेवा शुल्क पाउनेछन् । ५ महिनाअघि नेपाल र यूएईबीच भएको श्रम समझदारीलाई कार्यान्वयन गर्न काठमाडौंमा २ दिनसम्म बसेको दुई देशका अधिकारीहरूको उच्चस्तरीय बैठकले कामदार र रोजगारदाताको लागत खर्चमा सहमति गरेको हो । सहमतिसँगै सोमबारबाट औपचारिक रूपमा नयाँ समझदारी कार्यान्वयन हुने श्रम, रोजगार तथा सामाजिक सुरक्षा मन्त्रालयले जानकारी दिएको छ । श्रम समझदारी भए पनि लागत खर्च टुंगिएको थिएन । समझदारीमा कुन शीर्षकमा, कसले, कति तिर्ने भन्ने विषयलाई प्राविधिक समूहको बैठकले टुंग्याउने भनिएको थियो । यूएईसित कामदार आपूर्ति प्रक्रियामा लाग्ने सबै खर्च यूएईकै रोजगारदाताबाट बेहोर्ने गरी सहमति भएको छ । अब कामदारले कल्याणकारी कोष, म्यादी बिमा र अभिमुखीकरणबाहेक शीर्षकमा खर्चिनु पर्दैन, बैठकमा नेपाली पक्षको नेतृत्व गरेका श्रमका सहसचिव रामप्रसाद घिमिरेले कान्तिपुरसँग भने, म्यानपावर कम्पनीले आफ्नो सेवा शुल्क कामदारसँग होइन, रोजगारदाताबाट लिनुपर्नेछ । म्यानपावर कम्पनीले रोजगारदातासँग लिने सेवा शुल्क भने बैठकले निर्धारण गरेको छैन । रोजगारदाता र म्यानपावरबीचको सहमतिमा सेवा शुल्क लिन पाइनेछ । यसमा दुवै सरकारले हस्तक्षेप गर्ने छैनन्, उनले भने, मलेसियामा हामीले आधा महिनाको तलब लिन पाइने व्यवस्था गरेका थियौं । त्यसमा म्यानपावर व्यवसायीले नै विरोध जनाए । त्यही कारण यूएईमा हामीले खुला छाडिदिएका छौं । म्यानपावर कम्पनीले मंगलबारदेखि नेपाली दूतावासबाट प्रमाणीकरण भएको मागपत्रअनुसार छनोट हुने कामदारसँग सरकारले तोकेको १० हजार रुपैयाँ सेवा शुल्क पनि लिन पाउने छैनन् ।"
स्वास्थ्य परीक्षण गर्ने संस्था थपिँदै,काठमाडौं मलेसियाले नेपालबाट लगिने कामदारको स्वास्थ्य परीक्षण गर्ने संस्था टुंगो लगाउन प्रक्रिया अघि बढाएको छ । यसअघि ३६ संस्थाले यस्तो अनुमति पाएकामा उसले नेपाल सरकारबाट सूचीकृत थप ८६ संस्थालाई आइतबार आवेदन मागेको छ । छनोट भएका संस्थालाई मलेसियाले आफ्नो बायोमेडिकल प्रणालीमा समावेश गरी कामदारको स्वास्थ्य परीक्षणको जिम्मा दिनेछ । दुई देशबीचको भदौ २६ को दोस्रो प्राविधिक कार्य समूहको बैठकको सहमतिअनुसार स्वास्थ्य संस्था थप गर्न आवेदन मागिएको हो । नोभेम्बर पहिलो सातादेखि स्वास्थ्य संस्थाको निरीक्षण गर्ने सहमति थियो । मलेसियाले आवेदन दिन डिसेम्बर ४ सम्मको समय तोकेको छ । मलेसियाको प्राविधिक टोली आवेदक संस्थाको निरीक्षण गर्न आउने सूचनामा उल्लेख छ । सरकारले १ सय २२ संस्थाको सूची मलेसिया सरकारलाई पठाएको थियो । तीमध्ये मलेसियाबाट प्राप्त मापदण्ड र स्वास्थ्य परीक्षण निर्देशिका (एसओपी) पूरा गरेका ३६ संस्था यसअघि नै बायोमेडिकल प्रणालीमा आबद्ध भइसकेका छन् । उनीहरूले आवेदन दिनु नपर्ने सूचनामा उल्लेख छ । बाँकी ८६ वटा स्वास्थ्य संस्थामात्र निरीक्षण गरी उत्तीर्ण भएकालाई प्रणालीमा समावेश गरिने जनाएको छ । बायोमेडिकल प्रणालीअनुसार स्वास्थ्य परीक्षणमा उत्तीर्ण कामदारलाई मात्र मलेसियाले प्रवेश भिसा (कलिङ भिसा) जारी गर्छ ।
सम्पत्ति शुद्धीकरणसहित आधा दर्जन आरोप,"काठमाडौं  राष्ट्र बैंकका डेपुटी गभर्नर शिवराज श्रेष्ठमाथि सम्पत्ति शुद्धीकरणसहित आधा दर्जन आरोपमा छानबिन गर्न तीन सदस्यीय समिति गठन भएको छ ।मन्त्रिपरिषद्को निर्णयअनुसार राष्ट्र बैंक सञ्चालक समितिको सोमबारको बिहान बसेको बैठकले सञ्चालक समितिकै सदस्य श्रीराम पौडेलको संयोजकत्वमा समिति गठन भएको हो । श्रेष्ठले नै सम्पत्ति शुद्धीकरणसमेत गरेको अभियोगमा सम्पत्ति शुद्धीकरण अनुसन्धान विभागले समेत प्रारम्भिक छानबिन सुरु गरिसकेको छ । श्रेष्ठलाई पदमुक्त गर्न राष्ट्र बैंक ऐन, २०५८ अनुसारको प्रक्रिया अघि बढाइएको हो । सोमबार गठन भएको समितिको सदस्यहरूमा राष्ट्र बैंककै सञ्चालक रामजी रेग्मी र सुबोधकुमार कर्ण छन् । छानबिन समितिको सोमबार नै पहिलो बैठक बसिसकेको छ । समितिले श्रेष्ठमाथि लागेका आरोप र उनले गरेका कामकारबाहीको कागजात मगाउने निर्णय भएको एक सदस्यले बताए ।निजउपर सम्पत्ति शुद्धीकरणको कसुरमा समेत थप अनुसन्धान गर्न सम्पत्ति शुद्धीकरण अनुसन्धान ऐन, २०६४ को दफा २१ बमोजिम सहयोग हुन सम्पत्ति शुद्धीकरण अनुसन्धान विभागबाट लेखिआएको विषय पेस भएको जानकारी गराउँदै कात्तिक ३० को मन्त्रिपरिषद् बैठकले उनीमाथि अनुसन्धान गर्नुपर्ने निर्णय गरेको थियो । उनलाई छानबिन गर्न राष्ट्र बैंकलाई अर्थ मन्त्रालयले लेखेको पत्रमा वित्तीय क्षेत्रमा अनुचित गतिविधि गरेको, सम्पत्ति शुद्धीकरण निवारणका प्रयासलाई अवमूल्यन गरेको, बैंक तथा वित्तीय संस्थाको नियमनमा बदनियत राखेको, विदेश भ्रमणमा फर्जी कागजात पेस गरेको, पदीय आचरणअनुकूल कार्य नगरेको, फर्जी कागजातकै आधारमा अनधिकृत सुविधा लिएको र समग्र बैंक तथा वित्तीय प्रणालीलाई प्रभावित पार्ने कार्य गरेको उल्लेख छ । यी आरोपहरूबारे छलफल गरी मन्त्रिपरिषद्ले निर्णय गरिसकेपछि असोज ६ गते अर्थमन्त्रीस्तरीय निर्णय गरी राष्ट्र बैंकलाई छानबिनका लागि पत्राचार गरेको हो । एक महिनाभित्र सिफारिससहित प्रतिवेदन पेस गर्नू, राष्ट्र बैंकलाई अर्थको पत्रमा भनिएको छ । पत्रअनुसार ३० कार्य दिनभित्र छानबिन गरिसक्ने गरी समिति गठन भएको हो, सञ्चालक समितिका एक सदस्यले भने ।मन्त्रिपरिषद्को निर्देशनमा कानुनी हिसाबले छानबिन भनिए पनि श्रेष्ठलाई पदमुक्त गर्ने प्रक्रिया सुरु गरिएको जनाइएको छ । राष्ट्र बैंक ऐनअनुसार पदमुक्त गर्न छानबिन, स्पष्टीकरण र त्यसपछि मात्रै पदमुक्त गर्नुपर्ने व्यवस्था छ । श्रेष्ठले एनसेललाई लाभांश लैजाने प्रक्रिया र सर्वोच्चमा परेको मुद्दामा सहयोग गरेको, रकम फुकुवा गर्ने सर्वोच्चको फैसला आइनपुग्दै व्यापारी अजेयराज सुमार्गीलाई साथ दिएको, बैंक तथा वित्तीय संस्थाहरूको खराब कर्जा लुकाउन सहयोग गरेको अन्य आरोपहरू हुन् । तर यो विषय अर्थ मन्त्रालयले राष्ट्र बैंकलाई लेखेको पत्रमा उल्लेख छैन । यसबारे अध्ययन गर्ने निकायहरू प्रधानमन्त्री कार्यालय, सम्पत्ति शुद्धीकरण अनुसन्धान विभाग र अख्तियार दुरुपयोग अनुसन्धान आयोग रहेकाले त्यहाँ अध्ययन भइरहेको स्रोतको दाबी छ । सेयर बजार तथा अन्य विभिन्न निकायहरूमा श्रेष्ठले खरिदबिक्री गरेको देखिएको छ, सम्पत्ति शुद्धीकरण अनुसन्धान विभाग स्रोतले भन्यो, राष्ट्र बैंक ऐनअनुसार मन्त्रिपरिषद्, अर्थ मन्त्रालय, सञ्चालक समितिले उनीमाथि छानबिन गरिसकेपछि हामीले पनि यसबारे बृहत् छानबिन गर्नेछौं । उनीमाथिको छानबिनका लागि प्रारम्भिक फाइल तयार भइसकेको विभाग स्रोतको दाबी छ । सम्पत्ति शुद्धीकरण निवारणसम्बन्धी सूचना संकलन गर्न संयुक्त राष्ट्रसंघको सहयोगमा पाँच वर्षअघि लिइएको सफ्टवेयर प्रणाली लागू गर्न उनले असहयोग गरेको आरोप पनि छ । राष्ट्र संघले नै बनाइदिएको यो सफट्वेयर लागू नहुँदा अहिले हरेक बैंकले राष्ट्र बैंकलाई कागजी रूपमा सूचना उपलब्ध गराइरहेका छन्, स्रोतले भन्यो, यसले सम्पत्ति शुद्धीकरणसम्बन्धी ग्राहक पहिचान, निगरानी र छानबिन गर्न कठिन भइरहेको छ । यो काममा अवरोध भएपछि विभागले नै उनीमाथि अन्य छानबिनहरूसमेत अघि बढााएको स्रोतको दाबी छ । श्रेष्ठले पदीय मर्यादाभन्दा बाहिर गई गम्भीर प्रकृतिका गैरकानुनी क्रियाकलाप गरेको विषयमा सम्पत्ति शुद्धीकरण अनुसन्धान विभागले प्रधानमन्त्री कार्यालयमा विवरणहरू पेस गरेको थियो । त्यसैका आधारमा प्रधानमन्त्री तथा मन्त्रिपरिषद्को कार्यालयले एजेन्डा बनाई श्रेष्ठमाथि छानबिन गर्ने निर्णय भएको सरकारका एक मन्त्रीले बताए । ती मन्त्रीका अनुसार अर्थमन्त्री युवराज खतिवडा अमेरिका गएका बेला मन्त्रिपरिषद्ले सो निर्णय गरेको हो । सरकाले उक्त मन्त्रिपरिषद्का ११ वटा निर्णयबारे सञ्चारकर्मीलाई जानकारी गराए पनि श्रेष्ठको छानबिनको विषय भने अहिलेसम्म सार्वजनिक गरिएको छैन । २०७२ फागुनमा डेपुटी गभर्नर भएका श्रेष्ठले सुपरिवेक्षण विभागसहितको जिम्मेवारी पाएका थिए ।श्रेष्ठले आरोपमाथि षड्यन्त्र भएको बताएका छन् । मलाई लगाइएका आरोपहरू मैले एकल निर्णयले गरेको हैन । राष्ट्र बैंकका गभर्नर, अर्का डेपुटी गभर्नरदेखि सञ्चालक समितिसमेतको निर्णयमा हुने क्रियाकलापहरू हुन्, उनले भने, आगामी गभर्नरको दौडमा रहनेहरूले ममाथि षड्यन्त्र गरे । छानबिन समितिलाई भने सघाउने उनले बताएका छन् । छानबिन समितिलाई सघाउँछु, त्यसपछि निर्णय हेर्छु, उनले भने, त्यस आधारमा अदालती प्रक्रियामा जानेनजाने निर्णय गर्नेछु । आफूले सरकारको कुनै पनि पत्र प्राप्त नगरेको उनले बताए ।छानबिनमा परेपछि श्रेष्ठ स्वतः निलम्बनमा पर्ने कानुनी व्यवस्था रहेको बताइए पनि उनले पत्र भने पाइसकेका छैनन् । राष्ट्र बैंकले अर्थ मन्त्रालय र प्रधानमन्त्री कार्यालयलाई छानबिन समिति गठन भएको पत्राचार गरिसकेको छ, सञ्चालक समितिका एक सदस्यले भने, त्यस आधारमा अर्थ मन्त्रालयले उनलाई निलम्बनको पत्र दिने हो । सञ्चालक समितिका सदस्य तथा अर्थसचिव राजन खनालमार्फत राष्ट्र बैंकले श्रेष्ठमाथिको छानबिन सुरु गरेको पत्र पठाइसकेको छ । अर्थ मन्त्रालयले उनलाई निलम्बनको पत्र दिएनदिएको खुलाएको छैन ।"
बूढीगण्डकीलाई पेट्रोलियमबाट ३७ अर्ब,"काठमाडौं  इन्धनमा लगाएको करबाट बूढीगण्डकी जलविद्युत् आयोजनालाई ३७ अर्ब रुपैयाँभन्दा बढी संकलन भएको छ । बूढीगण्डकी आयोजना बनाउने भन्दै सरकारले आर्थिक वर्ष २०७२७३ जेठदेखि इन्धनमा कर लगाउन थालेको हो ।आयल निगमका नायब कार्यकारी निर्देशक नागेन्द्र साहका अनुसार २०७२७३ को डेढ महिनामै १ अर्ब १६ करोड ३५ लाख रुपैयाँ संकलन भएको थियो । २०७३७४ मा ९ अर्ब ४२ करोड ७६ लाख, २०७४७५ मा बढेर ११ अर्ब ३५ करोड ८१ लाख रुपैयाँ संकलन भएको छ । २०७५७६ मा ११ अर्ब ९५ करोड ६ लाख र चालु आर्थिक वर्षको साढे ३ महिनामा ३ अर्ब २६ करोड ७६ लाख रुपैयाँ संकलन भएको साहले बताए ।तत्कालीन अर्थमन्त्री विष्णु पौडेलले उपभोक्तालाई प्रत्यक्ष भार नपर्ने गरी भन्सार विन्दुमै प्रतिलिटर ५ रुपैयाँका दरले कर लगाउने निर्णय गरेका थिए । सोहीअनुसार निगमले बजेट भाषणको भोलिपल्ट (जेठ १६ गते) देखि रकम संकलन गर्दै आएको छ । निर्णय भएको डेढ महिनामा सवा अर्ब संकलन भएको थियो । इन्धनको खपतसँगै अहिले ३७ अर्ब १७ करोड रुपैयाँ सकलन भएको छ, अर्थ विभाग प्रमुखसमेत रहेका साहले भने । निगमका अनुसार आयात हुने इन्धनमा भन्सार विन्दुमा नै कर लाग्छ । सरकारले पेट्रोल, डिजेल र हवाई इन्धन (आन्तरिक र अन्तर्राष्ट्रिय) मा प्रतिलिटर ५ रुपैयाँ पूर्वाधार कर लगाउँदै आएको छ । जसअनुसार मासिक करिब ९५ करोड रुपैयाँ संकलन भइरहेको छ । प्रतिलिटर ५ रुपैयाँ भन्सार विन्दुमा नै तिर्नुपर्छ, नभए आयात गर्न पाइँदैन, साहले भने । निगमका अनुसार जुलाईमा सरकारले बूढीगण्डकीको निर्माणका लागि रकम संकलन गरे पनि आयोजना निर्माणमा अन्योल छ । मन्त्रिपरिषद्को बैठकले बूढीगण्डकी आयोजना बनाउने जिम्मा वार्ता गरी चिनियाँ कम्पनी गेजुवालाई दिन ऊर्जा मन्त्रालयलाई निर्देशन दिएको थियो । सोहीअनुसार ऊर्जा मन्त्रालयले चिनियाँ कम्पनी चाइना गेजुवा वाटर पावर ग्रुप एन्ड कम्पनी (सीजीजीसी) सँग छलफल अघि बढाए पनि निचोडमा पुग्न सकेको छैन । मन्त्रालयले पहिलो चरणमा मुआब्जा वितरणलाई प्राथमिकता दिएको छ । सरकारले बजेट भाषणको क्रममा बूढीगण्डकीको नाममा शुल्क उठाउँदा उपभोक्तालाई अतिरिक्त भार नपर्ने निगमले दाबी गरे पनि उपभोक्ताले थप ५ रुपैयाँ तिरेका छन् । भन्सार विन्दुमा प्रतिलिटर ५ रुपैयाँ शुल्क जोडेपछि निगमले पनि सोहीअनुसार प्रतिलिटर ५ रुपैयाँ जोडेर खुद्रा मूल्य तय गर्दै आएको छ । जसले गर्दा उपभोक्तालाई भार पर्दै आएको छ । बूढीगण्डकीको नाममा सरकारबाटै ठगी भएको देखिन्छ, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, आयोजनाको नाममा ढुकुटीमा रकम जम्मा गर्नु गलत हो । तत्काल मूल्य समायोजन गरेर शुल्क घटाउनुपर्छ । उपभोक्तालाई राहत दिनुपर्छ । हाल निगमले प्रतिलिटर पेट्रोलको खुद्रा मूल्य १०७ रुपैयाँ निर्धारण गरेको छ । उक्त शुल्क हटाए उपभोक्ताले १०२ रुपैयाँमा पेट्रोल खरिद गर्न सक्छन् । डिजेलको मूल्य ९५ रुपैयाँ निर्धारण गरिएको छ । सरकारले आफैंले बनाए गलत हुँदैन तर चिनियाँ कम्पनीलाई जिम्मा दिएर उपभोक्तासँग शुल्क उठाउनु भएन, अध्यक्ष तिमिल्सिनाले भने । निगमका अनुसार आलोचना हुन थालेपछि अर्थ मन्त्रालयले बूढीगण्डकी शीर्षक हटाएर पूर्वाधार निर्माण नामकरण गरेको छ । उपभोक्तालाई भार नपर्ने भनिए पनि उपभोक्तालाई भार परेको देखिन्छ, निगमका एक अधिकारीले भने, आलोचना भएपछि अहिले शीर्षक नै परिमार्जन गरिएको छ । निगमका कार्यकारी निर्देशक सुरेन्द्रकुमार पौडेलले भने बूढीगण्डकीको नाममा शुल्क नउठाएको दाबी गरे । प्रतिलिटर ५ रुपैयाँ पूर्वाधारको नाममा उठाउँछौं, उनले भने, बूढीगण्डकीका नाममा उठाएका छैनौं । निगमका नायब कार्यकारी निर्देशक सुशील भट्टराईले अहिलेकै हिसाबमा निगमले करिब १५ वर्षभित्र निर्माण खर्च संकलन गर्ने बताए । करिब १५ वर्षममा लागत खर्च उठाउन सक्छौं । मासिक करोडौं संकलन गरेकाले आयोजनामा करिब २५ प्रतिशत सेयर माग गरेका थियौं, उनले भने, तर, अर्थबाट कुनै जवाफ पाएनौं । उनले सेयरको सन्दर्भमा पुनः पत्रचार गर्न गृहकार्य भइरहेको बताए । निगमका अनुसार सञ्चय कोषले पनि लगानी गरिरहेकाले सोही मोडलमा सेयर माग गरेको थियो । बूढीगण्डकी आयोजना १२ सय मेगावटको हो । यसको लागत करिब २ खर्ब ८० अर्ब लाग्ने अनुमान गरिएको छ । निगमका अनुसार शुल्क नलिए उपभोक्तालाई केही सस्तो पर्छ । उपभोक्ता मूल्यमा समायोजन नगरे पनि निगमको मुनाफा बढ्छ । नाम मात्रै बूढीगण्डकीको हुँदा उपभोक्तासँगै निगमलाई पनि नोक्सान भएको निगमका अधिकारीहरू बताउँछन् । उद्देश्य सही नै थियो । मासिक करोडौं रुपैयाँ संकलन पनि भइरहेको छ तर निर्माण गर्ने जिम्मा चिनियाँ कम्पनीलाई दिइयो, निगमका एक अधिकारीले भने, अहिले शुल्क उठाउन निरन्तरता दिनु गलत हो । त्यही भएर निगमले पनि सेयर माग गरेको हो ।"
उद्योगलाई किस्तामा तिर्ने सुविधा,"काठमाडौं  डेडिकेटेड र ट्रंक लाइनबापतको महसुल तिर्न बाँकी उद्योगले किस्तामा तिर्ने सुविधा पाउने भएका छन् । प्राधिकरणको आइतबार बसेको सञ्चालक समितिले बक्यौता बाँकी रहेका उद्योगलाई किस्तामा तिर्न दिने र यो अवधिको जरिवाना नलिने निर्णय गरेको एक सञ्चालकले जानकारी दिए । प्राधिकरणको शनिबार बसेको सञ्चालक समितिको बैठकले भने डेडिकेटेड र ट्रंक लाइनबापतको महसुल उठाउने निर्णय गर्दै आगामी दिनमा महसुल समायोजनको लागि विद्युत् नियमन आयोगसमक्ष सिफारिस गर्ने निर्णय गरेको थियो ।प्राधिकरणका अनुसार डेडिकेटेड र ट्रंक फिडरबाट विद्युत् आपूर्ति लिएका उद्योगहरूबाट करिब ११ अर्ब रुपैयाँ असुल गर्नुपर्ने हुन्छ । यीमध्ये केही उद्योगले नियमित रूपमा सामान्य विद्युत् महसुल दर तिरिरहेका भए पनि डेडिकेटेड र ट्रंक फिडरबाट विद्युत् लिएबापतको प्रिमियर दस्तुर नतिरेका हुन् । डेडिकेटेड र ट्रंक लइनबाट विद्युत् आपूर्ति लिने उद्योगको संख्या २ सय ९८ छन् । तीमध्ये १ सय ८५ ग्राहकले प्राधिकरणले तोकेकै महँगो शुल्क तिरिरहेका छन् । ५० वटा ग्राहक भने सरकारी अस्पताल, सामुदायिक खानेपानी र सिँचाइ वर्गका ग्राहक भएकाले प्रिमियम शुल्क लिनु नपर्ने प्रतिवेदनमा जनाइएको छ ।प्राधिकरणले गरेको अध्ययनले ५८ उद्योगलाई डेडिकेटेड र ट्रंक लाइनबाट विद्युत् दिएबापतको बिलिङ नगरी सामान्य ग्राहक सरहको बिलिङ गरिएको निष्कर्ष निकालिएको थियो ।प्राधिकरणले गत माघ यता यस्ता उद्योगहरूलाई छुट बिल पठाएर डेडिकेटेड र ट्रंकबापतको छुट रकम तिर्न पत्राचार गरेको थियो ।यीमध्ये दुई दर्जन उद्योगले भने आफूले प्राधिकरणसँग डेडिकेटेड लाइन नमागेको दाबी गर्दै आएका थिए । उनीहरूले प्राधिकरणको विरुद्ध अदालतमा मुद्दा दायर गरे पनि डेढ दर्जन उद्योगलाई पाटन र तुलसीपुर उच्च अदालतले प्राधिकरणमै रहेको विवाद समाधान संयन्त्रमार्फत विवाद समाधानको लागि आदेश दिएका छन् ।प्राधिकरणको वितरण विनियमावली २०६९ मा प्राधिकरणले विनियमावलीअनुसार गरेको काम कारबाही तथा निर्णयउपर चित्त नबुझे पुनरावेदन समितिसमक्ष निवेदन दिन सकिने व्यवस्था छ । प्राधिकरणबाट छुट बिलिङ सम्बन्धमा गरिएको निर्णयउपर पुनरावेदनको निवेदन दायर गर्ने ग्राहकले छुट बिलिङबापतको सम्पूर्ण रकम धरौटीस्वरूप जम्मा गर्नुपर्नेछ, विनियमावलीको नियम ४५ को उपनियम २ मा भनिएको छ ।विनियमावलीको नियम ४६ मा सञ्चालक समितिले तोकेको एक सदस्य समितिका अध्यक्ष हुने प्रावधान छ । यस्तै प्राधिकरणका मुख्य प्रशासकीय अधिकृत वा निजले तोकेको उपकार्यकारी निर्देशक र महाप्रबन्धक तथा ऊर्जा मन्त्रालय वा विद्युत् विकास विभागका एक जना विशेषज्ञ यसका सदस्य हुने प्रावधान छ ।आइतबारको बैठकले उद्योगबाट लिनुपर्ने महसुल संकलन गर्ने र सहजताका लागि किस्ताबन्दीमा सुविधा दिने निर्णय गरेको हो । प्राधिकरणका ती सञ्चालक सदस्यका अनुसन्धान उद्योगले जति महिनादेखिको डेडिकेटेड महसुल तिर्न बाँकी हो त्यति नै महिनामा किस्तामा तिर्ने सुविधा दिने निर्णय गरिएको हो ।चरम लोडसेडिङको बेलामा प्राधिकरणले निरन्तर विद्युत् आपूर्ति लिने उद्योगलाई सामान्य महसुलभन्दा करिब ७० प्रतिशत बढी महसुल लिएर विद्युत् दिएको थियो ।प्राधिकरणको विद्युत् महसुल संकलन विनियमावली २०७३ अनुसार दैनिक ६ घण्टा लोडसेडिङ भएको अवस्थामा २० घण्टाभन्दा बढी विद्युत् आपूर्ति लिनेलाई डेडिकेटेड भनी परिभाषित गरिएको छ ।केही उद्योगले आफू यो परिभाषाभित्र नपर्ने भन्दै डेडिकेटेडबापतको बक्यौता भनिएको महसुल नतिर्ने अडान लिंदै आएका थिए ।"
विद्युतीकरणमा नर्वेको अनुदान,"काठमाडौं नर्वेले प्रदेश २ को विद्युत् आपूर्ति सुदृढीकरण र विस्तारमा चार करोड अमेरिकी डलर (करिब साढे चार अर्ब रुपैयाँ) अनुदान दिने भएको छ । अनुदान सम्झौतामा अर्थ सचिव राजन खनाल र नेपालस्थित नर्वेली राजदूत लास्से जोर्न जोहानेसेंले सोमबार हस्ताक्षर गरे । अनुदान रकम प्रदेश २ का जिल्लामा विद्युत् आपूर्तिलाई विश्वसनीय, गुणस्तरीय तथा भरपर्दो बनाउन खर्च गरिने छ ।"
१७ सय किसान पीडित,"कञ्चनपुर  पश्चिम तराईका कञ्चनपुर र कैलालीमा ७ सय हेक्टर क्षेत्रमा नक्कली गरिमा धानको बीउ लगाइएको पाइएको छ । कञ्चनपुरस्थित कृषि ज्ञान केन्द्रले संकलन गरेको तथ्यांकअनुसार दुवै जिल्लामा ७ सय हेक्टरमा गरिमा धान खेती गरिएको भेटिएको हो । कैलालीका ११ स्थानीय तहको ६ सय १८ हेक्टरमा उक्त धान खेती गरिएको छ । सबैभन्दा बढी बर्दगोरिया गाउँपालिकामा २ सय ६० हेक्टर क्षेत्रमा गरिमा धानको बीउ लगाइएको छ । घोडाघोडी नगरपालिकामा १ सय २१ हेक्टर र जोशीपुर गाउँपालिकामा ६३ हेक्टरमा गरिमा धान रोपिएको छ ।ज्ञान केन्द्रका अनुसार धनगढी उप महाकानगरपालिका, गोदावरी नगरपालिका, गौरीगंगा नगरपालिका, टीकापुर, भजनी र लम्कीचुहा नगरपालिका तथा कैलारी र जानकी गाउँपालिकाका विभिन्न ठाउँमा गरिमा धान रोपिएको छ ।यस्तै कञ्चनपुरमा पनि ९ वटै स्थानीय तहमा ८२ हेक्टर बढीमा उक्त धान खेती गरिएको छ । सबैभन्दा बढी शुक्लाफाँटा नगरपालिकामा २७ हेक्टर र बेलौरीमा २६ हेक्टरमा गरिमा धान रोपिएको छ । भीमदत्त नगरपालिका, लालझाडी गाउँपालिका, बेल्डाडी गाउँपालिका र बेदकोट नगरपालिकामा पनि उक्त धान रोपेको पाइएको छ । गरिमा धानबाट कैलाली र कञ्चनपुरमा डेढ हजारभन्दा बढी कृषकहरू प्रत्यक्ष रूपमा प्रभावित भएका छन्, कृषि ज्ञान केन्द्र कञ्चनपुरका निमित्त प्रमुख रामचन्द्र भट्टले भने, छिटफुट दुईचार जनाबाहेक सबैको तथ्यांक संकलन भएको छ । उनका अनुसार दुवै जिल्लामा १ हजार ७०८ कृषक परिवार प्रत्यक्ष रूपमा गरिमा धानबाट प्रभावित भएका छन् ।ज्ञान केन्द्रले नक्कली बीउ बिक्री गर्ने विक्रेताहरूको तथ्यांक संकलनको काम जारी राखेको जनाएको छ । अहिलेसम्म किसानबाटै तथ्यांक संकलन भइरहेको थियो भने अब फिल्डमै गएर तथ्यांक संकलन गरिने निमित्त प्रमुख भट्टले जानकारी दिए । हामीले प्राविधिकहरूलाई विक्रेताको तथ्यांक संकलनका लागि फिल्डमै खटाएका छौं, उनले भने, त्यसको तथ्यांक पनि छिट्टै संकलन हुनेछ ।तथ्यांक संकलनसँगै विक्रेताहरूमाथि कारबाही प्रक्रिया अघि बढाउन कृषकहरूबाट सामूहिक रूपमा निवेदन लिने काम पनि सुरु भएको भट्टले जानकारी दिए । उनका अनुसार हरेक स्थानीय तहका प्रमुख वा उपप्रमुखबाट प्रमाणित गरेर कृषकहरूको सामूहिक निवेदन संकलनका लागि प्राविधिकको टोली खटाउन थालिएको हो । बीउबिजन गुणस्तर नियन्त्रण केन्द्रले पनि क्षतिपूर्ति वितरणसम्बन्धी निर्देशिकाबमोजिम कारबाही प्रक्रिया अघि बढाउन संयुक्त निवेदन संकलनका लागि निर्देशन गरेको छ । उक्त निर्देशनमा संयुक्त निवेदनसँंगै विक्रेताले बिक्री गरेको परिमाण, कृषक संख्या र बीउको आधिकारिक स्रोतलगायतको तथ्यांकसमेत संकलन गरिनेछ ।बल्ल पसायो जेठ पहिलो साता ब्याड राखेर जेठकै अन्तिमतिर रोपाइँ गरेको नक्कली गरिमा धान कात्तिक मध्यतिर पसाउन थालेको छ । गहुँ लगाउने सिजनमा पसाएको धान काट्ने वा नकाट्ने भन्ने विषयमा कृषकहरू अन्योलमा छन् । अहिले पसाउन थालेको छ, अब काट्ने कि राख्ने अन्योल भयो, भीमदत्त नगरपालिका२ उल्टाखामकी मीना भण्डारीले भनिन्, रोग कीराले पनि बाला सेतै आउन लागेको छ, केही बाला भने राम्रा पनि छन् । उनले २ बिघाभन्दा बढीमा गरिमा धानको बीउ रोपेकी थिइन् । धान काट्न ढिलाइ भएमा गहुँ खेती पनि प्रभावित हुने उनको चिन्ता छ ।कृषि ज्ञान केन्द्रका निमित्त प्रमुख भट्टका अनुसार धेरै ठाउँमा बल्ल गरिमा भनिएको धान पसाउन लागेको छ । अहिले पसाएको धानले उत्पादन दिन नसक्ने उनले बताए । घट्दो तापक्रम र रोग कीराको संक्रमणका कारण अब पसाएर पनि कुनै फाइदा नहुने उनको भनाइ छ । चिसो बढ्दै गएको छ, पसाए पनि दाना लाग्न सम्भव हुँदैन, उनले भने, धेरै ढिलो भए गहुँ बाली पनि प्रभावित हुन्छ ।"
क्षति मूल्यांकन गर्दै सरकारी टोली,"चितवन  गरिमा जातको धानमा तोकिएको समयभित्र बाला नलागेपछि क्षतिको मूल्यांकन गर्न गठित सरकारी टोलीले चितवनमा स्थलगत अध्ययन सुरु गरेको छ । बीउबिजन गुणस्तर नियन्त्रण केन्द्रका प्रमुख मदन थापाको नेतृत्वमा गठित टोलीले आइतबार फिल्डमै गएर यथार्थ विवरण लिन थालेको हो । चितवनपछि नोक्सानी भएका अन्य जिल्लामा पनि टोली पुग्नेछ । सबै जिल्लाको विवरण संकलन सकिएपछि एकमुष्ट निर्णय गरेर किसानलाई राहत दिइनेछ, चितवनको भरतपुरमा रहेको कृषि ज्ञान केन्द्रका प्रमुख राजन ढकालले भने । गरिमा धान रोपेको १२५ देखि १३५ दिनभित्र पाकेर स्याहार्न योग्य हुन्छ । यो समय गुज्रिएपछि बल्ल धानमा फाटफुट बाला लाग्न थालेको छ ।डीएनए परीक्षणबाट नै गरिमाको नाममा गलत बीउ बेचेको पक्का भएपछि विक्रेतालाई करबाही र किसानलाई क्षतिपूर्ति दिलाउने प्रक्रिया सुरु भएको हो । चितवनसहित नवलपरासी, दाङ, बाँके, बर्दिया, कैलाली, कञ्चनपुर र लमजुङमा गरिमा धानको बीउ रोपेको पत्ता लागेको ढकालले बताए । पछिल्लो समय नुवाकोटमा पनि यो धान रोपेका विवरण आउन थालेका छन् ।कृषि ज्ञान केन्द्र चितवनले यसअघि प्रारम्भिक विवरण संकलन गरेको थियो । कार्यालयका अनुसार चितवनमा सबैभन्दा धेरै राप्ती नगरपालिकामा ३७८ बिघामा गरिमा धान लगाइएको छ । त्यसपछि खैरहनीमा १६८ बिघा चार कट्ठा, रत्ननगरमा १३५ बिघा, माडीमा ११० बिघा, भरतपुर महानगरपालिकामा ८५ बिघा र कालिका नगरपालिकामा ३० बिघा पाँच कट्ठामा गरिमा धान रोपेको कार्यालयले जनाएको छ । यो किसानले हामीलाई टिपाएको प्रारम्भिक विवरण हो । जिल्लाको इच्छाकामानबाहेक सबै स्थानीय तहमा यसको खेती भएको रहेछ । तोकेको समयभित्र कुनै पनि क्षेत्रमा धानमा बाला लागेको भेटिएन, कृषि ज्ञान केन्द्र भरतपुरका प्रमुख ढकालले भने । गरिमा भारतीय कम्पनी रिनोभा सिड्स साइन्स इन्डिया प्रालिले उत्पादन गरेको हाइब्रिड जातको बीउ हो । नेपालमा दाङ लमहीको सनराइज एग्रिकल्चर रिसर्च सेन्टर प्रालिले यो धान भित्र्याएको थियो । चितवनका लागि आधिकारिक विक्रेता पर्सा खुरखुरेमा रहेको प्रशान्त एग्रोभेट हो ।"
कृषि र खाद्य सुरक्षामा एडीबीको साढे ५ अर्ब,"काठमाडौं खाद्य सुरक्षा, कृषि क्षेत्र सुधारमा सरकारलाई सघाउन एसियाली विकास बैंक (एडीबी) ले ५ करोड अमेरिकी डलर (करिब साढे ५ अर्ब रुपैर्याँ नीतिगत ऋण स्वीकृत गरेको छ । एडीबीका अनुसार यो वर्ष नेपालको कूल गार्हस्थ्य उत्पादनमा कृषिको योगदान २७ प्रतिशत छ भने १५ वर्षमाथिको करिब ५५ प्रतिशत श्रमशक्ति जीविकोपार्जनमुखी कृषिमा सक्रिय छन् । तीमध्ये ६१ प्रतिशत महिला भएको एडीबीले जारी गरेको विज्ञप्तिमा जनाइएको छ ।व्यावसायिकको सट्टा जीविकोपार्जनमुखी खेती, प्रविधि प्रयोगमा कमजोर अवस्था, बीउ र विषादी समयमै प्राप्त नहुनुजस्ता कारणले नेपालमा कृषि क्षेत्रको उत्पादकत्व दक्षिण एसियाकै कमजोर रहेको एडीबीले जनाएको छ । नेपालको आर्थिक वृद्धि र विकासमा कृषि क्षेत्रले दिने योगदानको सम्भावना उच्च भए पनि यो जीविकोपार्जनमुखी मात्रै भएको एडीबीका वरिष्ठ सार्वजनिक व्यवस्थापन अर्थशास्त्री नाभेन्दु करणले बताएका छन् । एडीबीको सहयोगबाट नेपालको कृषि उत्पादन र प्रक्रिया अन्तर्राष्ट्रियस्तरको बन्न सघाउ पुग्ने उनले बताए ।"
नेप्सेमा झिनो सुधार,"काठमाडौं सेयर कारोबार मापक नेप्से परिसूचकमा सोमबार झिनो सुधार भएको छ । अघिल्लो दुई कारोबार दिन निरन्तर बढेको नेप्सेमा सोमबार झिनो सुधार देखिएको हो । सोमबार नेप्से ०९७ प्रतिशतले बढेर १ हजार ४ सय ४०२६ विन्दुमा बन्द भएको छ । अघिल्लो दिनको तुलनामा यो ००९ प्रतिशतले बढी हो ।सोमबार बजार खुलेलगत्तै नेप्से बढेको थियो । त्यो वृद्धि लामो समयसम्म टिकेन । अन्तिम घण्टामा फेरि बजारमा सुधार देखिन थाल्यो । त्यो सुधारले नेप्सेलाई करिब एक अंक बढाएर बन्द भयो । सूचीकृत कम्पनीहरूले पहिलो त्रैमासको प्रतिवेदन सार्वजनिक गरिरहेका छन् । तीमध्ये धेरैको वित्तीय विवरण सकारात्मक छ । तर, त्यसको सेयर बजारमा सकारात्मक प्रभाव पर्न सकेको छैन । बजार अपेक्षित रूपमा बढ्न नसक्दा लगानीकर्ता निरुत्साहित भएको ब्रोकरहरूले जनाएका छन् । सोमबार कारोबारमा आएकोमध्ये बैंकिङ, विकास बैंक, वित्त कम्पनी र अन्य बाहेक सबै समूहको परिसूचक बढेपछि समग्र नेप्सेमा सुधार भएको हो । सो दिन होटल, निर्जीवन बिमा, उत्पादन तथा प्रशोधन, लघुवित्त, जीवन बिमा र सामूहिक लगानी कोष समूहको परिसूचक सामान्य रूपमा बढेका छन् । सोमबार करिब ४ हजार कारोबारबाट १ सय ६३ कम्पनीका ७ लाख ५९ हजार ७ सय १२ कित्ता सेयर किनबेच भएको छ । ती किनबेचमा १९ करोड १८ लाख रुपैयाँ बराबरको सेयर कारोबार भयो । अघिल्लो दिनको तुलनामा कारोबार रकम करिब ९ प्रतिशतले बढी हो । नेप्से सकारात्मक भएसँगै सेन्सेटिभ र फ्लोट दुवै परिसूचक सकारात्मक बनेका छन् ।"
उडान रोकिँदा यात्रु अलपत्र,हुम्ला  सडक यातायातले नजोडिएको हुम्लामा तिहारपछि नियमित उडान नहुँदा यात्रु मर्कामा परेका छन् । सरकारी ध्वजाबाहक नेपाल एयरलाइन्स र निजी कम्पनीका जहाजले उडान नगरेका हुन ।नियमित उडान नहुँदा नेपालगन्ज र सुर्खेत जाने यात्रु समस्यामा परेका छन् । जहाजको पर्खाइमा दैनिक दुई सयभन्दा बढी यात्रु सिमकोट विमानस्थल आउजाउ गरिरहेका छन् । एक त उडान नहुने र उडान भए पनि टिकट नपाउने समस्याले यात्रु आजित भएको नागरिक समाजका अध्यक्ष गणेश महतले बताए । मानसरोवरकैलाश यात्राको सिजनमा दैनिक ३० वटाभन्दा बढी उडान भर्ने निजी एयरलाइन्सले अहिले बेवास्ता गरिरहेको उनको भनाइ छ ।उनका अनुसार अहिले सिमकोट विमानस्थलमा तारा एयरले मात्र नियमित उडान भर्ने गरेको छ । नेपाल एयरलाइन्सहित अन्य निजी कम्पनीका विमानले उडान भर्न छाडेका छन् । ताराले सिमकोट विमानस्थलमा दैनिक दुईवटासम्म उडान भर्दै आएको छ । सीता र समिट एयरले भने सातामा दुईदेखि तीनवटा मात्र उडान भर्दै आएका छन् । चाडपर्व मनाएर बाहिर जाने यात्रुको भीड बढे पनि उडान नहुँदा बिचल्ली भएको महतको भनाइ छ । उनका अनुसार बिरामी र अध्ययनका लागि बाहिर जानेहरू बढी समस्यामा छन् ।उडान नहुँदा स्थानीयले सास्ती खेप्नुपरेको भन्दै समाजले सोमबार जिल्ला प्रशासन कार्यालयमा ध्यानाकर्षण पत्र बुझाएको छ । पत्र बुझ्दै प्रमुख जिल्ला अधिकारी विनिता भट्टराईले एयरलाइन्सलाई पटकपटक उडान नियमित गर्न ताकेता गरे पनि बेवास्ता भइरहेको बताइन् । समस्या समधानका लागि सरोकारवाला पक्षसँग आवश्यक समन्वय गरिने उनको भनाइ छ ।
स्याउ हेर्न टिकट,"लमजुङ  अब स्याउ खान मात्रै होइन, हेर्न पनि टिकट लाग्ने भएको छ । हिमाली जिल्ला मनाङको मनाङ ङिस्याङ गाउँपालिका१ भ्राताङस्थित एग्रो मनाङ प्रालिले यस्तै नियम लागू गरेको छ । आन्तरिक पर्यटकले प्रतिव्यक्ति २ सय र बाह्य पर्यटकले प्रतिव्यक्ति ४ सय रुपैयाँ तिर्नुपर्छ । लमजुङ बेंसीसहरका रवि कायस्थले २ सय रुपैयाँको टिकट काटेर बगानमा फलेको स्याउ हेरेको बताए । टिकट काटेबापत उनले २ वटा स्याउ पनि पाए । २ सय रुपैयाँ तिरें । कुनै मनखत लागेन, उनले भने, यति ठूलो स्याउबारी । लोभै लाग्ने दाना । मज्जाले फोटो खिचें । बगान घुमें र फर्किएँ ।एग्रोले स्याउबारीमा पर्यटन प्रवर्द्धन टिकट प्रणाली लागू गरेको छ । दक्षिण एसियामै ठूलो दाबी गरिएको एग्रो मनाङको ७ सय ३५ रोपनी जग्गामध्ये ४ सय ५० रोपनीमा स्याउबारी छ । इटली र सर्भियाबाट ल्याएर स्याउ रोपिएको हो । स्याउ हेर्न दिनहुँ पर्यटकको भीड लाग्ने स्याउ फार्मका म्यानेजर पञ्च गुरुङले बताए । विदेशी पर्यटक १०१५ जना टुट्दैन । स्वदेशी पर्यटक ४०५० जनाले हेर्छन्, उनले भने, पर्यटकलाई स्याउले लोभ्याएको छ । अहिले फल्दै गरेका स्याउभन्दा यो स्याउका बोटहरू फरक र फल्ने तरिका पनि फरक भएकाले पर्यटकको आकर्षण बढेको छ ।कीराले नखाएको दाना बोटमा सुन्दर देखिँदा पर्यटक लोभिएको उनले बताए । उनका अनुसार स्याउका दाना एकनासका छन् । स्याउ बारीमा फोहोर गर्न दिइएको छैन । केहीले दिनभरि स्याउबारीमै बिताएर फोटो र भिडियो खिचेर लाने गरेका छन् । केहीले स्याउबारीमै टिकटक बनाएका छन् । आफ्नो इन्स्ट्राग्राममा हालेका छन् । फेसबुक र ट्विटर भरेका छन्, उनले भने । एग्रो अध्यक्ष समराज गुरुङका अनुसार स्याउ हेर्न पर्यटकको भीड लाग्न थालेपछि टिकट प्रणालीको व्यवस्था गरिएको हो । टिकट काटेर स्याउबारीमा प्रवेश गरेका पर्यटकलाई उनीहरूको जिज्ञासाअनुसार स्याउ, स्याउ रोप्ने तरिका, हुर्काउने विधि, यसको प्रकार, टिप्ने तरिका, भण्डारण, फार्म हाउस साथै ग्रेडिङ प्रणाली देखाइने गरिएको छ । यसका लागि फार्मले सहयोगी खटाएको छ । जथाभाबी जान थालेपछि टिकटको व्यवस्था गरेका हौं, उनले भने ।गत वर्ष ३ सय ५० टन स्याउ उत्पादन भएको एग्रो बगानमा यस वर्ष ४ सय ५० टन उत्पादन हुने प्रक्षेपण गरिएको छ । हालसम्म ९ ट्रक स्याउ काठमाडौं लगिसकिएको अध्यक्ष गुरुङले बताए । उनका अनुसार गाला जातका सबै स्याउ टिपिसकिएको छ । अहिले फुजी र गोल्डेन जातका स्याउ टिप्ने काम भइरहेको छ । दैनिक औसत ५ हजार किलोका दरले स्याउ टिप्ने काम भएको छ । यसका लागि दैनिक ४५ जना खटिएका छन् । हामी नोभेम्बर महिनामा सबै स्याउ टिपेर सक्छौं । राम्रा दाना छनोट गरी बिक्रीका लागि बजार पठाएका छौं, उनले भने, केही साना दाना जुस र चिप्सका लागि राखेका छौं ।एग्रोले समुद्री सतहदेखि २ हजार ९ सय मिटर उचाइको भ्राताङमा हाइडेन्सिटी प्रविधिमार्फत स्याउ फलाएको हो । स्याउलाई स्टोर गर्न भ्राताङ, बेंसीसहर र काठमाडौंमा कोल्ड स्टोर बनाइएको छ । एग्रोका संस्थापक प्रतिनिधिसभा सांसद पोल्देन छोपाङ गुरुङले इटाली र सर्भियामा २ वर्ष हुर्किसकेको र यहाँ ल्याएपछि रोपेको ६ महिनाबाट स्याउ उत्पादन भएको बताए । उनका अनुसार नासों र चामे गाउँपालिकाका विभिन्न ठाउँमा स्याउ फल्न थालेको छ । एग्रोले माथिल्लो मनाङको तत्कालीन ७ गाविस (हाल मनाङ ङिस्याङ गाउँपालिका) को सगोलमा रहेको जग्गा भाडामा लिएर स्याउ खेती गर्दै आएको छ । स्याउ फार्ममा मात्रै ३० करोड लगानी छ ।"
साङ्हाईमा आयात एक्स्पो,बेइजिङ  विश्वका उत्पादनहरू भित्र्याउने लक्ष्यसहित चीनले गत वर्षदेखि प्रारम्भ गरेको विश्व आयात एक्स्पोको दोस्रो संस्करण मंगलबारदेखि व्यापारिक सहर साङ्हाईमा सुरु हुने भएको छ । १० तारिखसम्म चल्ने एक्स्पोको चिनियाँ राष्ट्रपति सी चिनफिङले औपचारिक उद्घाटन गर्दै छन् । कार्यक्रममा सहभागी हुन विश्वका राजनीतिक प्रतिनिधि तथा व्यापार संगठनका प्रतिनिधिहरू साङ्हाईमा भेला भएका छन् ।प्रदर्शनीमा जम्मा ६४ वटा मुख्य अतिथि मुलुकमध्ये एक तिहाईले पहिलोपटक भाग लिँदै छन् । कर्पोरेट र क्षेत्रगत गरी कुल १५० वटा मुलुक सहभागी हुनेछन् । ४० वटा विकसित देशले भाग लिनेछन् ।
सुरुङमा निसास्सिएर चारको मृत्यु,"बझाङ  निर्माणाधीन कालंगागाड जलविद्युत् आयोजनाको सुरुङमा फँसेका चारै कामदार मृत फेला परेका छन् । उनीहरू आइतबार दिउँसो ३ बजेतिर ट्र्याक्टर चढेर सुरुङभित्र पसेका थिए । सुरुङभित्र फसेकाहरूको शव २४ घण्टापछि सोमबार दिउँसो ३ बजे बाहिर निकालिएको हो । सुरुङमा फँसेर ज्यान गुमाउनेमा दैलेखको गुराँस गाउँपालिका ३ का कर्णबहादुर शाही र महेन्द्रबहादुर शाही, अछाम तुर्माखाँद गाउँपालिका ६ का महेन्द्र साउद र बझाङ बुंगल नगरपालिका १ का शेरसिंह धामी छन् । उनीहरू सबैको मृत्यु अक्सिजनको कमीले निसास्सिएर भएको अनुमान गरिएको छ । उनीहरू सबै ट्र्याक्टरको वरिपरि फेला परेका थिए । लगत्तै घटनास्थलमा पुगेका प्रहरी, सशस्त्र प्रहरी, सेना र स्थानीय बासिन्दाले उद्धारको प्रयास गरे पनि सफल नभएपछि सोमबार काठमाडौंबाट उद्धार टोली मगाइएको थियो । दिउँसो हेलिकप्टरमार्फत घटनास्थल पुगेको सशस्त्र प्रहरी बल विपत् व्यवस्थापन तालिम शिक्षालयको उद्धार टोलीले सुरुङबाट शव निकालेको जिल्ला प्रहरी कार्यालय बझाङका डीएसपी गणेश बमले बताए । यसरी भयो दुर्घटना चाडबाडमा काम नहुने भएकाले ३५ दिनदेखि सुरुङ बन्द थियो । माथिल्लो कालंगागाडको दाडिमगाड भन्ने ठाउँमा रहेको यो सुरुङ १ हजार ६ सय मिटर लामो छ । बिदापछि दिउँसो ८ जना मजदुर ट्र्याक्टरमा सुरुङभित्र बत्ती र अक्सिजन पुर्याउने ग्यास पाइपको अवस्थाबारे बुझ्न भनेर छिरेका थिए । करिब ५ सय मिटरभित्र पुगेपछि दुई जना ट्र्याक्टरबाट ओर्लिएर हिँड्दै ग्यासको पाइप चेक गर्न थाले भने ट्र्याक्टर चालक दिलबहादुर थापामगर र अन्य चार जना ट्र्याक्टरमा अगाडि बढे । एक किलोमिटरभित्र पुगेपछि ट्र्याक्टरमा रहेका चारै जना ओर्लिएर लाइट र पाइपहरूको अवस्था जाँच गर्न थाले । उनीहरूलाई छाडेर ट्र्याक्टर चालक मगर पछाडि रहेका अन्य दुई जनालाई लिन फर्किन खोज्दै थिए । एकाएक उनलाई सास फेर्न गाह्रो भयो । अगाडि हेर्दा त चारै जना ढलिसकेका थिए, मगरले भने त्यसपिछ म अरू दुई जनालाई लिएर कसरी बाहिर निस्किएँ थाहै भएन । उनीहरू तीनै जना बाहिर निस्किएपछि पनि बेहोस भएको र साँझ होस आएपछि घटनाबारे अरूलाई भनेको मगरले बताए । चालक मगरलगायतको स्थानीय स्वास्थ्य चौकीमा उपचार भइरहेको र अवस्था सामान्य रहेको छ । कालंगा जलविद्युत् आयोजनाका सञ्चालक खगेश्वर बोहराले मृत्यु हुने चारै जना सुरुङ निर्माणको काम गर्ने प्राविधिक रहेको र उनीहरूले होसियारी नअपनाएका कारण मृत्यु भएको बताए । धेरै दिनदेखि काम बन्द थियो । टनेल हेर्न जाँदा प्रवेशद्वारमा रहेको अक्सिजन फ्यान चलाएछन् । बीचमा रहेको फ्यान नचलाई ट्र्याक्टरमा अगाडि गएछन्, उनले भने, प्रवेशद्वारमा भएको फ्यानले निश्चित दूरीसम्म अक्सिजन फाल्छ । बीचको फ्यान नचलाएका कारण १ किलोमिटर अगाडि अक्सिजन पुगेन । होसियारी अपनाएको भए दुर्घटना हुने थिएन । तर घटनास्थलमा रहेका डीएसपी गणेश बमले भने लामो समयसम्म बन्द रहेको र ब्रेकथ्रु नभएको टनेलमा अक्सिजनको सट्टा अन्य ग्यास बढी जम्मा भएका कारण दुर्घटना भएको बताए । उनले उद्धारकर्ताहरूलाई उद्धृत गर्दै भने, उद्धारका क्रममा घटना भएको ठाउँमा सामान्य अवस्थामा भन्दा बढी नै अक्सिजन खपत भएको थियो । पहिलेदेखि काम नभएका कारण अक्सिजन नभएरै कामदारको ज्यान गएको हो ।"
कांग्रेसले उम्मेदवार आज टुंग्याउने,"काठमाडौं प्रमुख प्रतिपक्ष कांग्रेसले मंसिर १४ मा हुने उपनिर्वाचनका उम्मेदवार टुंगो लगाउन मंगलबार पदाधिकारी बैठक डाकेको छ । आइतबार डाकिएको बैठकमा तीन पदाधिकारी अनुपस्थित भएपछि यसबारे निर्णय नगरी मंगलबारलाई सारिएको हो । छठ मनाउन तराई गएका उपसभापतिद्वय विमलेन्द्र निधि र विजयकुमार गच्छदार तथा कोषाध्यक्ष सीतादेवी यादव बैठकमा अनुपस्थित थिए । मंगलबारको बैठकबाट उम्मेदवार टुंगो लगाउने पार्टी प्रवक्ता विश्वप्रकाश शर्माले बताए । कांग्रेसको क्षेत्रीय कार्यसमितिले विधानविपरीत आकांक्षी सबैको सूची केन्द्रमा पठाएका कारण पनि नेताहरूलाई उम्मेदवार चयन गर्न सकस परेको छ । कास्कीको प्रतिनिधिसभा निर्वाचन क्षेत्र२ मा १६ जनाले आकांक्षा राखेका छन् । विधानमा तीन जनाको नाम मात्रै पठाउनुपर्ने व्यवस्था छ । तोकिएभन्दा बढी नाम पठाएकामा तिहारअघिको केन्द्रीय कार्यसमिति बैठकले सम्बन्धित क्षेत्रीय कार्यसमितिलाई ध्यानाकर्षणपत्रसमेत पठाएको थियो । तीन प्रदेशसभा निर्वाचन क्षेत्रका लागि सम्बद्ध जिल्ला कार्यसमितिले भक्तपुरबाट १० जना, दाङबाट ११ जना र बागलुङबाट ४ जनाको नाम सिफारिस गरेका छन् । समाजवादीबाट तीन घोषणा समाजवादी पार्टीले कास्की, बागलुङ र दाङमा उम्मेदवार टुंगो लगाएको छ । कास्की२ को प्रतिनिधिसभाका लागि धर्मराज गुरुङलाई उम्मेदवार बनाइएको छ । बागलुङ२ को प्रदेशसभा ख का लागि अशोककुमार विक र दाङ३ को प्रदेशसभा ख का लागि दिल्लीबहादुर डाँगीलाई उम्मेदवार बनाइएको पार्टीका प्रचार विभाग प्रमुख प्रशान्त सिंहले बताए । जिल्ला र प्रदेश समितिको सिफारिसमा केन्द्रीय समिति बैठकले उम्मेदवार तय गरेको हो । भक्तपुरमा भने कसलाई उम्मेदवार बनाउने भन्नेबारे प्रदेश समितिमै विवाद देखिएकाले निर्णय हुन सकेको छैन । तत्कालीन संघीय समाजवादी फोरम र नयाँ शक्ति पार्टीका जिल्ला समिति समायोजन भइनसकेका कारण उम्मेदवार सिफारिस छुट्टाछुट्टै भएका छन् । भक्तपुरबारे जिल्लाबाट आएको सिफारिसमध्येबाट प्रदेश समितिले मंगलबारसम्म निर्णय लिने पार्टी महासचिव गंगा श्रेष्ठले बताए ।"
राज्यमन्त्री रावलमाथि ठगी मुद्दा,"कञ्चनपुर सुदूरपश्चिम प्रदेशका उद्योग, पर्यटन, वन तथा वातावरणराज्यमन्त्री प्रकाश रावलमाथि किर्ते र ठगीको आरोपमा जिल्ला अदालतमा मुद्दा दर्ता भएको छ । जनज्योति बहुमुखी क्याम्पसको सेयर बिक्रीमा सरकारी कागजात किर्ते र ठगी गरेको आरोपमा रावलसहित ३६ जना सेयर सदस्यविरुद्ध मुद्दा दर्ता भएको हो ।तारादत्त जोशीसहितका सेयर सदस्यहरूले तत्कालीन सञ्चालक समिति अध्यक्ष इन्द्रराज बडू र क्याम्पस प्रमुख भोलानाथ शर्माका नाममा ०७५ साउनमा जिल्ला प्रहरी कार्यालय कञ्चनपुरमा किटानी जाहेरी दिएका थिए । त्यसमा अनुसन्धानपछि प्रहरीले राज्यमन्त्री रावलसहित ३६ जनाविरुद्ध जिल्ला अदालतमा मुद्दा दर्ता गरेको थियो । क्याम्पस प्रमुख शर्मालाई केही दिन हिरासतमा समेत राखेको थियो । उनीहरूमाथि कागजात किर्ते गरेको, सेयरको अस्वाभाविक मूल्यांकन गरी लाभांश रकम फिर्ता लगेको, चुक्ता पुँजी दाखिला नगरेको र प्रक्रियाबिनै प्रालिलाई पब्लिक लिमिटेडमा लगी ठगी गर्न खोजेको आरोप छ । जिल्ला अदालतका शाखा अधिकृत नवराज पाण्डेयका अनुसार आरोपितमध्ये अधिकांश अदालतमा उपस्थित भई धरौटीमा रिहा भइसकेका छन् । मन्त्री रावल भने अझै अदालत गएका छैनन् । राज्यमन्त्री रावलले एकदुई दिनमै अदालतमा उपस्थित हुने बताए । म समयावधिभित्रै उपस्थित हुन्छु, उनले भने, हाम्रो नाममा मुद्दा दर्ता हुनै नपर्ने हो, अनुसन्धानमा कमीकमजोरी भएको हुनुपर्छ । उनले आफूले कुनै पनि सेयर बिक्री नगरेको र लाभांश फिर्ता नलिएको बताएका छन् ।"
एमसीसीमाथि राष्ट्रिय टोलीको जित,काठमाडौं  नेपाल भ्रमणमा रहेको इंग्ल्यान्डको मेरिलेबोन क्रिकेट क्लब (एमसीसी) ले नेपाली राष्ट्रिय टोलीसँग सोमबार एकदिवसीय खेलमा ५ विकेटको हार बेहोरेको छ । पहिलो खेलमा आइतबार यू१९ राष्ट्रिय टोलीमाथि ३८ रनको जित पाएको एमसीसीलाई पराजित गर्ने क्रममा सोमबार सिनियर राष्ट्रिय टोलीका बलर र ब्याट्सम्यानले सन्तुलित प्रदर्शन गरे । मध्यक्रमका विनोद भण्डारी र पवन सर्राफले उत्कृष्ट इनिङ्स खेलेपछि २ सय २ रनको लक्ष्य नेपालले ३७१ ओभरमा ५ विकेटे क्षतिमा पूरा गरेको हो । सुरुआत राम्रो नरहे पनि विनोद र पवनले छैटौं विकेटका लागि ७० रनको साझेदारी गरेपछि नेपालले सहज जित निकालेको थियो । छैटौं नम्बरमा आएका विनोदले ६४ बलमा ३ चौका र २ छक्काको सहयोगमा ५२ तथा सातौं नम्बरमा आएका पवनले २५ बलमा ३८ अविजित रन जोड्ने क्रममा ४ चौका र २ छक्का प्रहार गरे । यसअघि इशान पान्डे र कप्तान ज्ञानेन्द्र मल्लको ओपनिङ जोडीले ४ रनमै पहिलो विकेट खेर फालेको थियो । इशानले ४ रनमात्र बनाए । ज्ञानेन्द्रले पनि १५ बलमा १० रनमात्र जोड्न सके । दुवैलाई यासिर अराफाटले आउट गरेका हुन् ।अनुभवी शरद भेषावकर र युवा स्टार दीपेन्द्रसिंह ऐरीले तेस्रो विकेटमा ५० रनको साझेदारी गर्दै इनिङ उकासेका थिए । १८ औं ओभरमा एलेक्स थोम्सनले तीन बल अन्तरमा दुवैलाई क्याचआउट गरेपछि नेपाल ८१४ को स्थितिमा पुग्यो । शरदले ४९ बलमा २४ र दीपेन्द्रले ३९ बलमा २३ रन जोडे । पाँचौं नम्बरमा ब्याटिङ गरेका आरिफ शेखलाई यासिर अराफातले आउट गरेपछि नेपाल १३५५ को अवस्थामा पुगेको थियो । विनोदसँग ५४ रनको साझेदारी गरेका आरिफले ३० बलमा ३ चौका सहयोगमा २३ रनको योगदान गरे । कीर्तिपुरस्थित त्रिवि क्रिकेट मैदानमा टस जितेर ब्याटिङ गरेको एमसीसीले उत्कृष्ट सुरुआत गरेको थियो । ओपनर विल रोड्स र विल्ली गडलेम्यानले पहिलो विकेटमा १०४ ओभरभित्र ७३ रनको साझेदारी गरे । पवन सर्राफले विल्लीलाई ५२ रनको स्कोरमा आउट गरे । बिल्लीले ३८ बलमा ८ चौका र २ छक्काको सहयोगमा ५२ रनको अर्धशतकीय इनिङ्स खेले । अर्का ओपनर विलले टम वेल्टलीसँग दोस्रो विकेटमा ३४ रनको साझेदारी गरे । १९ बलमा १० रनको स्कोरमा खेलिरहेका टमलाई ललितनारायण राजवंशीले बोल्ड गरे । विल रोड्सले ५४ रनको अर्धशतकीय इनिङ्स खेलेर ललितकै बलमा आउट हुँदा २७ ओभरमा एमसीसी १६२३ को स्थितिमा पुग्यो । विल रोड्नले नयाँ ब्याट्सम्यान विल भान्डरस्परसँग मिलेर तेस्रो विकेटमा ५७ रनको साझेदारी गरे । स्पिनर ललित र पवनको धारिलो बलिङसामु एमसीसीका मध्यक्रमका ब्याट्सम्यानहरू लामो समय क्रिजमा टिक्न सकेनन् । एमसीसी ३९५ ओभरमा अलआउट भएको थियो । बलिङमा पवन र ललितले ४४ विकेट लिए । अविनाश बोहरा र करण केसीले ११ विकेट झारे । पवनले ८ ओभरमा १ मेडनसिहत ३१ रन खर्चिए । ललितले १० ओभरमा १ मेडन राख्दै ४० रन खर्चिए । दुई एकदिवसीय र एउटा पहिलो श्रेणीको क्रिकेट खेल्न १० दिने नेपाल भ्रमणमा रहेको एमसीसी र नेपाली राष्ट्रिय टोलीबीच बुधबारदेखि तीनदिवसीय म्याच सुरु हुनेछ । आइतबार एमसीसीले यू१९ राष्ट्रिय टोलीविरुद्धको एकदिवसीय खेल ३८ रनको जितेको थियो ।
गोमेजको चोटमा सबै दुःखी,"लिभरपुल सेन्क टोसुनले खेल सकिनु आठ मिनेटअघि हेडबाट गरेको गोलमा एभरटनले इंग्लिस प्रिमियर लिगमा आइतबार राति टोटेनहमलाई ११ को बराबरीमा रोकेको छ । पूरा खेल भने टोटेनहमका मिडफिल्डर आन्द्रे गोमेजले बेहोरेको चोटका कारण ओझेलमा पर्यो । पोर्चुगाली अन्तर्राष्ट्रिय खेलाडी गोमेजमाथिको गरेको फाउलका लागि सन ह्युङमिनलाई सिधै रातो कार्ड देखाइएको थियो, तर सर्गे अरिएरसँग ठोक्किएर गोमेज गलत ढंगले बजारिएपछि चोटग्रस्त भएका हुन् । पूरा टिम र खेलाडीका लागि यो साह्रै नमज्जाको स्थिति रह्यो । कसैको जीवन फुटबलभन्दा धेरै महत्त्वपूर्ण हुन्छ । अहिले तत्काल हामीले सोच्न सक्ने यतिमात्र हो, एभरटनका व्यवस्थापक मार्को सिल्भाले भने । खेलले आधा घण्टा छुँदा डेल अलीले गरेको गोल मदतमा टोटेनहमले १० को अग्रता लिएको थियो । गोमेजको चोटपछि भने सबैको ध्यान खेलमा अन्यत्र मोडिएको थियो । सन ह्युङ आफैं पनि पूरा घटनाक्रममा स्तब्ध देखिएका थिए । सनले आफूलाई सम्हाल्न सकिरहेका छैनन्, उनी रोइरहेका छन्, अलीले भने, यसमा सनको कुनै दोष छैन । मैले अहिलेसम्म भेटेकामध्ये सन सबैभन्दा भलाद्मी खेलाडी हुन् । अहिले उनी स्तब्ध छन् । खेलपछि एभरटनले २६ वर्षीय पूर्व बार्सिलोना खेलाडीको दायाँ कुर्कुच्चा फुटेको र सोमबार शल्यक्रिया हुने जनाएको थियो । क्लबले भनेको छ, टोटेनहमविरुद्धको खेलमा घाइते भएका आन्द्रे गोमेजले गहिरो चोट बोकेका छन् र अब उनी शल्यक्रियाबाट गुज्रिने छन् । टोटेनहमका व्यवस्थापक माउरिसियो पोचेटिनोले गोमेजको चोटमा क्लबको सहानुभूति रहेको बताए । उनले भने, पूरा घटनाक्रमलाई लिएर हामी चिन्तित छौं । यो निकै खराब स्थिति हो । उनी जसरी भूइँमा बजारिए, त्यो साह्रै खराब रह्यो । उनी अभाग्यशाली रहे । उनको स्वास्थ्य स्थितिमा चाँडो सुधारको कामना गर्छौं । उनले सनलाई रातो कार्ड देखाउनु पनि गलत भएको बताए । रेफ्री मार्टिन अटकिन्सनले उनलाई सुरुमा पहेँलो देखाएपछि त्यसलाई सच्याएर रातो कार्ड देखाएका थिए ।"
बक्सिङ खेलाडीका लागि अक्षयकोष स्थापना,"काठमाडौं  बक्सिङ खेलको विकास र खेलाडीको स्तरोन्नति तथा सामाजिक सुरक्षाको पहल गर्न नेपाली बक्सिङका पूर्व पदाधिकारी तथा खेलाडी सक्रिय भएका छन् । उनीहरूले त्यसका लागि अक्षयकोष स्थापना गरी काम सुरु गर्ने भएका छन् । बक्सिङ संघका पूर्व अध्यक्ष राजीव श्रेष्ठ र महासचिव दीपक गुरुङले अक्षयकोषका लागि ११ लाख रुपैयाँ राखेर सुरुआत गर्ने घोषणा गरेका छन् । महासचिव गुरुङले एक वर्षको बीचमा अक्षयकोषमा ५०६० लाखको पुर्याइने बताए । यसका लागि कमिटी बनाएर जिम्मेवारी हस्तान्तरण गरिने योजना उनले सुनाए ।पूर्व पदाधिकारीको सक्रियतामा सोमबार एक कार्यक्रम गरी बेलायतमा बस्दै आएका पूर्व बक्सिङ खेलाडी, नेपाल राष्ट्रिय तथा अन्तर्राष्ट्रिय खेलाडी संघ, यूके च्याप्टरका अध्यक्ष सिद्धार्थविक्रम भण्डारी क्षेत्रीलाई सम्मान गरिएको छ । सम्मानित भण्डारीले पनि अक्षयकोषका लागि व्यक्तिगततर्फ एक लाख रुपैयाँ दिने घोषणा गरे । उनले लामो समयदेखि समस्यामा परेका विभिन्न खेलका खेलाडी तथा खेलकर्मीलाई बेलायमा रहेर आर्थिक सहयोग जुटाउँदै आएका छन् ।भण्डारीकै सक्रियतामा नेपालका पहिलो अन्तर्राष्ट्रिय गोलकर्ता फुटबलर वाईबी घलेको उपचारका लागि गत साता २ लाख रुपैयाँ सहयोग हस्तान्तरण गरिएको थियो । सम्मानित भण्डारीले नेपाल बक्सिङ संघबाट स्वीकृति पाए ५ जना प्रतिभावान बक्सरलाई ३ देखि ५ महिनासम्म बेलायतमा प्रशिक्षणको व्यवस्था गर्ने घोषणा गरे । कार्यक्रममा राष्ट्रिय तथा अन्तर्राष्ट्रिय खेलाडी संघका अध्यक्ष दीपक श्रेष्ठले खेलाडीको सामाजिक सुरक्षामा पहिलो दायित्व सम्बन्धित संघकै रहने र उनीहरूले त्यसमा ध्यान दिनुपर्ने बताए । नेपाल ओलम्पिक कमिटीका उपाध्यक्ष सुनील श्रेष्ठ, बक्सिङका उपाध्यक्ष अर्जुन केसी, पूर्व अध्यक्ष उमेश मास्केलगायतले भण्डारीलाई सम्मान गरे ।"
सुबोधको अर्धशतक,धनगढी लिटिल फ्लावर प्रिमियर लिग क्रिकेटमा सोमबार भक्तपुर नेस्ट र लिटिल फ्लावर स्कुल धनगढी विजयी भएका छन् । निस्टले पहिलो खेलमा सरस्वती नमुना स्कुललाई ९ विकेटले हरायो । टस हारेर ब्याटिङ गरेको सरस्वतीले २० ओभरमा अलआउट हुँदै ८७ रन बनायो । अरुण महराले १८ र सुनील लोत्थालले १५ रन जोडे । निस्टका सोहन यादव र डबल मल्लिकले समान ३ विकेट लिए । जवाफमा निस्टले ११४ ओभरमै १ विकेट खर्चेर विजयनिम्ति आवश्यक रन बनायो । दुर्गेश थापाले ४६ र सोहन यादवले १७ बनाए । सरस्वतीका अनुप कुँवरले १ विकेट लिए । म्यान अफ द म्याच डबल मल्लिक भए । लिटल फ्लावरले महेन्द्रनगरको लिटिल बुद्ध महेन्द्रनगरलाई ९ विकेटले हरायो । लिटिल बुद्धले टस जितेर ब्याटिङ गर्दै १८ ओभरमा ९८ रनमात्र बनाया । विशाल ऐरले २८ र राजेश ऐरले १० रन जोडे । फ्लावरका महेश अधिकारीले ३ विकेट लिए । जवाफमा लिटिल फ्लावर १ विकेट गुमाई १११ ओभरमै लक्ष्य पूरा गर्यो भयो । सुबोध ऐरले नटआउट ५२ रन र विपिन रावलले १६ रन बनाए । अतिरिक्तबाट १७ रन पायो । लिटिल बुद्धका सम्भव बमले १ विकेट लिए । ४ ओभर २ मेडन ८ रनसहित ३ विकेट ल्याउन सफल लिटिल फ्लावरका महेश अधिकारी म्यान अफ द म्याच भए । मंगलबार शारदा विद्या निकेतन र सरस्वती नमुना तथा लिटिल बुद्ध र त्रिनगर माविबीच प्रतिस्पर्धा हुनेछन् ।
बौघागुम्हालाई उपाधि,"पाल्पा तानसेन नगरपालिकास्तरीय भलिबल प्रतियोगिताको उपाधि बौघागुम्हाले हात पारेको छ । तानसेन नगरपालिकाद्वारा गठित तानसेन युवा परिषद्ले आयोजना गरेको प्रतियोगिताको सोमबार फाइनलमा बौघागुम्हाले अर्गलीलाई २५१३, २५१३, २५१८ को सोझो सेटमा हराएर उपाधि जितेको हो । विजेताले ७० हजार र उपविजेता अर्गलीले ४० हजार रुपैयाँ पुरस्कार पाए । तानसेन नगरपालिकाका कार्यवाहक प्रमुख दामोदर घिमिरे, प्रमुख प्रशासकीय अधिकृत डिल्लीराज बेल्वासे, तानसेन युवा परिषद्का अध्यक्ष गुराँस आत्रेयलगायतले खेलाडीलाई पुरस्कार प्रदान गरे । उत्कृष्ट खेलाडी बौघागुम्हाका प्रवीण बराल भए । दमकडाका मीनबहादुर गाहा, मदनपोखराका उमबहादुर हिस्की, तेल्घाका वीरेन्द्र रेश्मी, अर्गालीका बसन्त सारु पनि विभिन्न विधामा उत्कृष्ट भए । नगरपालिकाका ९ टिमले भाग लिएका थिए । नगरस्तरीय भलिबल समूह बनाउने उद्देश्यले प्रतियोगिता गरिएको आयोजक तानसेन युवा परिषद्का अध्यक्ष गुराँस आत्रेयले बताए । बौघागुम्हाबाट विमल सारु, विनोद थापा, खेमलाल राना, प्रवीण बराल, बमबहादुर सारु, अर्गलीबाट हुमबहादुर सारु, निर्मल गाहा, बौघापोखराथोकबाट टुकबहादुर राना, कृष्णबहादुर राना, तेल्घाबाट वीरेन्द्र रेश्मी गरी १० खेलाडी छनोट गरी टिम निर्माण गरिएको आत्रेयले बताए ।"
सिक्किम सेमिफाइनलमा,बिर्तामोड  एक गोलले पछि परेको स्थिति उल्टाउँदै सिक्किमको आक्रामक फुटबल क्लब सोमबार बिर्तामोडमा जारी अन्नपूर्ण हाम्रो पूर्वाञ्चल गोल्डकप फुटबलको सेमिफाइनलमा पुगेको छ । डोमालाल राजवंशी रंगशालामा सिक्किमले बेलबारी फुटबल क्लब मोरङलाई ३२ गोलले पराजित गर्यो । सिक्किमको जितमा रोहन राईले २ र करण राईले १ गोल गरे । बेलबारीबाट करण लिम्बु र भूषण सुब्बाले गोल गरेका थिए । खेलमा अग्रता भने बेलबारीले लियो । करणले पहिलो मिनेटमै गोल गरे । मौसम लिम्बुले प्रहार गरेको बल सिक्किमका गोलकिपर मनोज प्रधानले नियन्त्रणमा लिन नसकेपछि फर्कियो । त्यही बल नियन्त्रणमा लिँदै करण गोल गर्न सफल भए । एक गोलले पछि परेको स्थितिमा दोस्रो हाफमा सिक्किमले आक्रामक खेल खेल्यो । वैकल्पिक खेलाडी रोहनले ५८ औं मिनेटमा गोल गर्दै खेल बराबरीमा ल्याए । गणेश लिम्बुको क्रसमा रोहनले बललाई पोस्टको दिशा दिएका हुन् । त्यसको चार मिनेट पछि नै रोहनले दोस्रो गोल थपे । वैकल्पिक खेलाडी शुकराज राईको लामो पासमा रोहनले हेडमार्फत गोल गरेका हुन् । ६७ औं मिनेटमा बेलबारीका भूषणले गोल गरेर खेल बराबरी ल्याए । भूषणले देब्रेसाइडबाट गरेको पोस्ट आक्रमण गोलकिपर मनोजले भरपूर प्रयास गरे पनि रोक्न सकेनन् । सिक्किमबाट स्ट्राइकर करण राईले ७५ औं मिनेटमा निर्णायक गोल गरे । सत्यम शर्माले दिएको पासलाई पेनाल्टी एरियामा रहेका करणले सहजै गोल गर्न भ्याए । बेलबारीले पहिलो हाफमै गोलसंख्या दोब्बर गर्ने अवसर गुमाएको थियो । नवौं मिनेटमा बेलबारीका सन्जय धिमालले बकसभित्रबाट गरेको सशक्त प्रहार सिक्किमका डिफेन्डर कप्तान वीरेन प्रधानले बचाए । १५ औं मिनेटमा किरण लिम्बु र मौसम लिम्बुले अघि बढाएको बल आक्रमण गर्न सकेनन् । २० औं मिनेटमा सिक्किमका गोलकिपर मनोज अघि बढेको अवस्थामा बेलबारीका किरण लिम्बुले बल उठाएर गरेको प्रहार सशक्त नहुँदा सिक्किमका डिफेन्डरले क्लियर गर्न भ्याए । ६७ औं मिनेटमा बेलबारीका सन्जयको प्रहार पोस्ट नजिकैबाट बाहिरियो । दोस्रो हाफमा सिक्किमका खेलाडीले गरेको केही राम्रा प्रहार खेर गए । ५० औं मिनेटमा सिक्किमका प्रशान्त राईको प्रहार पोस्ट माथिबाट बाहिरियो । लगत्तै ५२ औं मिनेटमा रोहन राईले दिएको पासलाई राज राउतले गोलकिपर सनम राईसँगको वान भर्सेस वानको अवस्थामा गोल गर्न सकेनन् । खेलमा सिक्किमका रोहन राई म्यान अफ द म्याच घोषित भए । उनले १० हजार रुपैयाँ पाए । मंगलबार एपीएफ र नेपाल पुलिस क्लबबीच प्रतिस्पर्धा हुनेछ ।
प्रशिक्षक कोभाच बर्खास्त,"बर्लिन बायर्न म्युनिखले आइतबार राति आफ्ना प्रशिक्षक निको कोभाचलाई बर्खास्त गरेको छ । जर्मन लिग च्याम्पियन बायर्नले फ्रांकफर्टको हातबाट ५१ को लज्जास्पद हार बेहोरेपछि कोभाचले आफ्नो जागिर गुमाएका हुन् । एक दशकयता बायर्नको बुन्डेसलिगामा यो सर्वाधिक खराब नतिजा हो । क्लबले भनेको छ, एफसी बायर्नले आफ्ना प्रमुख प्रशिक्षक निको कोभाचलाई उनको जिम्मेवारीबाट हटाउने निर्णय गरेको छ । क्लबका अध्यक्ष उली होनेस, प्रमुख कार्ल हेन्ज रुमेनिंगा र खेल निर्देशक हसन सालिहामड्जिचसँगै कोभाचबीच बसेको बैठकले यो निर्णय गरेको हो । कोभाचकै नेतृत्वमा बायर्नले गत सिजन लिग र कप दुवै जितेको थियो । रुमेनिंगाले प्रतिक्रिया दिएका छन्, पछिल्ला केही साता टिमको प्रदर्शन र नतिजाले केही फरक गर्नुपर्ने देखाएको छ । अहिले जे जस्तो भएको छ, त्यसमा सबैको चिन्ता छ । कोभाचले क्लबमा छँदा जे जति काम गरे, त्यसका लागि हामी उनलाई धन्यवाद दिन चाहन्छौं । अर्को थप केही नभएसम्म सहायक प्रशिक्षक हान्सी फिल्कले टिमको जिम्मेवारी उठाउने छन् । क्रोएसियाका पूर्व खेलाडी ४८ वर्षीय कोभाचले आफूलाई हटाउने निर्णय ठीक भएको प्रतिक्रिया दिएका छन् । अहिले बायर्न अंकतालिकाको चौथो स्थानमा छ । उनले भने, क्लब अहिले जुन स्थितिमा छ, त्यसअनुसार मलाई हटाउनु ठीक निर्णय हो । मैले पछिल्लो १८ महिना बार्यनमा बिताएँ र यसका लागि क्लबलाई धन्यवाद दिन चाहन्छु ।"
