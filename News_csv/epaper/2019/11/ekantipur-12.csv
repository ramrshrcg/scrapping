शीर्षक,विवरण
काली नदीको मुहान नै सीमा,"(काठमाडौं) : प्रतिनिधिसभाको राज्य व्यवस्था तथा सुशासन समितिले लिम्पियाधुराबाट बग्ने काली नदीको मुहानलाई नै नेपालभारत सीमा मानेर नक्सा तयार गर्न सरकारलाई निर्देशन दिएको छ । समितिको सोमबारको बैठकले स्थायी सुरक्षा क्याम्प खडा गरेर सीमा सुरक्षा गर्नसमेत भनेको छ । लिम्पियाधुरासमेत समेटेर बनाइएको नक्सालाई नेपालको शैक्षिक पाठ्यक्रममा समेट्नुपर्ने भन्दै समितिले काली नदी (महाकाली) लाई सीमा मानेर त्यसको पूर्वतर्फको भाग पर्ने गरी नक्सा बनाउन सुझाव दिएको हो । भारतले नोभेम्बर १ मा सार्वजनिक गरेको नक्सामा नेपालको भूभागसमेत समावेश गरेको बारे सरकारको धारणा बुझ्न र निर्देशन दिन समितिको बैठक बसेको हो ।बैठकमा नेकपा अध्यक्ष एवं पूर्वप्रधानमन्त्री पुष्पकमल दाहाल, गृहमन्त्री रामबहादुर थापा, भूमिसुधार, गरिबी निवारण तथा सहकारीमन्त्री पद्माकुमारी अर्यालसमेत सहभागी थिए । भारतले नेपालको भूमि मिचेर सार्वभौमसत्तामाथि हस्तक्षेप गरेको भन्दै समितिले समाधानका लागि उच्चस्तरीय राजनीतिक र कूटनीतिक पहल गर्न सरकारलाई निर्देशन दिएको छ ।समिति सभापति शशि श्रेष्ठले बैठकको निर्णय सार्वजनिक गर्दै भनिन्, संयुक्त राष्ट्रसंघको बडापत्र र पञ्चशीलप्रति प्रतिबद्ध दुवै मुलुकले उक्त सिद्धान्तलाई पालना गर्नुपर्छ । महाकाली नदीको मुहान लिम्पियाधुरा नै भएको दोहोर्याउँदै श्रेष्ठले राष्ट्र र राष्ट्रिय हितका लागि आम नेपालीलाई एक हुन आग्रह गरिन् । सन्धिसम्झौता समयानुकूल परिवर्तन गर्दै लैजानुपर्छ र नेपालभारत प्रबुद्ध व्यक्ति समूह (ईपीजी) को रिपोर्ट बुझाएर त्यसलाई कार्यान्वयन गर्नुपर्छ, समितिको निर्देशनमा भनिएको छ । सीमा नियमन गर्न निर्देशन दिँदै समितिले भौगोलिक र ऐतिहासिक तथ्यका आधारमा भारतले आफ्नो नक्सामा पारेको भनिएको जमिन नेपालको भएकाले सोहीअनुसार कूटनीतिक प्रयास गर्न भनिएको छ । समितिले दार्चुलाको खलंगा हुँदै तिंकर जाने सडक तीव्र गतिमा निर्माण गर्न र यसका लागि थप बजेट विनियोजन गर्नसमेत निर्देशन दिएको छ । महाकाली नदीको किनारैकिनार हुँदै भारतको सीमा वारिवारि हुँदै तिब्बत जाने उक्त सडक १ सय ४० किमिको छ ।हाल उक्त सडकको ३८ किमि ट्र्याक खुलिसकेको छ भने दुहुँ गाउँपालिकाको २१ किमि हिकिलासम्म मात्र सवारी साधन सञ्चालन भइरहेको छ । सुरक्षा पोस्ट बढाउन माग समिति बैठकमा सांसदहरूले सीमा क्षेत्रमा नेपाली सुरक्षाकर्मीको उपस्थिति न्यून रहेको भन्दै तत्काल बढाउन माग गरे । कांग्रेस सांसद दिलेन्द्रप्रसाद बडूले कालापानी क्षेत्रमा नेपाली सुरक्षाकर्मी राख्न आग्रह गरे । भारतले गरेको अतिक्रमण आपत्तिजनक भन्दै बडूले राजनीतिक र कूटनीतिक ढंगले समस्या समाधान गर्न सरकारलाई आग्रह गरे । अतिक्रमित भूमि नेपालको भएको बलियो तथ्यप्रमाण पेस गरेर भारतसित उच्च राजनीतिक स्तरमै वार्ता गर्नुपर्ने उनको सुझाव थियो । बडूले दार्चुला तिंकर सडकले सीमा सुरक्षामा सहयोग गर्ने उल्लेख गर्दै लिपुलेकलाई नेपाल, भारत र चीनको त्रिदेशीय व्यापारिक केन्द्र बनाउने पहल गर्न आग्रह गरे । नेपालको मालपोतमा तिरो तिरेका सर्वसाधारण भारतको भूमिमा बस्न बाध्य भएको उल्लेख गर्दै उनले समस्या समाधान गर्न सहज हुने बताए । सांसद नवराज सिलवालले सीमा सुरक्षामा नेपाल कमजोर रहेको भन्दै सुरक्षा पोस्ट बढाउन माग गरे । सांसद देवेन्द्रराज कँडेलले सीमा क्षेत्रमा नेपाली सुरक्षाकर्मी बस्नुपर्नेमा भट्टी पसलहरू रहेको बताए । सांसदहरू पम्फा भुसाल, मीना पाण्डे, कृष्णगोपाल श्रेष्ठ, रामसहायप्रसाद यादव, डिला संग्रौला, यशोदा सुवेदीले पनि सीमा सुरक्षा बढाउन माग गरे । उनीहरूले मुलुकमा सीमा अतिक्रमणविरुद्ध सर्वदलीय र सर्वपक्षीय एकता देखिएको अवस्थामा कूटनीतिक पहलबाट समस्या समाधान गर्नॅपर्ने बताए । सांसद महेश्वरजंग गहतराजले सीमा क्षेत्रमा भारतले भौतिक संरचना बनाएर नेपालको भूभाग डुब्ने अवस्था सिर्जना गरेको बताए । सांसद प्रेम सुवालले भारतले हेपाहा प्रवृत्ति देखाएको भन्दै यो विषयलाई अन्तर्राष्ट्रियकरण गर्नुपर्ने बताए । सबैजसो सांसदले मुलुकमा बलियो सरकार भएको र राष्ट्रहितका लागि अभूतपूर्व एकता देखिएकाले तत्काल उच्च स्तरमा वार्ता गर्नुपर्ने बताएका थिए । अहिले हामी कसैको प्रो छैनौं : दाहाल समितिमा नेकपाका अध्यक्ष तथा पूर्वप्रधानमन्त्री दाहालले नेपाली भूमिलाई भारतले आफ्नो नक्सामा राखेको विषयलाई तत्काल अन्तर्राष्ट्रियकरण गर्न र धेरै जटिल बनाउन जरुरी नरहेको बताए । उनले भने, हामी नेपाली भूमि एक इन्च पनि कसैलाई दिँदैनौं र अरूको पनि चाहिँदैन । लिम्पियाधुराको काली नदी मुहानले नै सीमा छुट्याएको उल्लेख गर्दै दाहालले अब नेपालभारतबीचको समस्या समाधान गर्ने उचित अवसर आएको बताए । उनले पहिले अस्थिर अवस्थामा कोही कतै कोही कतै भएजस्तो देखिएको प्रसंग जोड्दै अहिले कोही कुनै देशको प्रो नभएको बताए । अतिक्रमणविरुद्ध राष्ट्रिय सहमति देखिएको अभूतपूर्व एकता हाम्रा लागि बलियो आधार र अवसर हो, उनले भने, महाकाली साझा नदी हो भन्ने मान्यतामा कोही पनि कन्फ्युजन हुन जरुरी छैन ।"
भारतसित तत्काल वार्ता थाल्न नेकपाबाटै दबाब,"(काठमाडौं) : सीमा विवादबारे भारतसँग तत्काल वार्ता गरी टुंगोमा पुग्न प्रधानमन्त्रीमाथि सत्तारूढ दल नेकपाभित्रैबाट दबाब बढेको छ । भारतसमक्ष प्रमाणसहितको दरिलो अडान राख्न नेकपाका नेताहरूले प्रधानमन्त्री केपी शर्मा ओलीलाई आग्रह गरेका हुन् । पार्टी एकताका काम टुंग्याउन सोमबार भएको नेकपा सचिवालय बैठकमा कालापानीमा भारतले सीमा मिचेको विषयले प्राथमिकता पाएको थियो । नेताहरूले लामो समयदेखिको विवाद मिलाउने अवसर आएको भन्दै यसलाई निष्कर्षमा पुर्याउन प्रधानमन्त्री ओलीलाई सुझाव दिए । भारतीय नाकाबन्दीका बेला लिएको अडानका कारण ओलीको व्यक्तित्व र समग्रमा पार्टीेको उचाइ बढेको सन्दर्भ उल्लेख गर्दै सचिवालयका नेताहरूले अहिले त्यस्तै खालको अर्को अवसर आएको बताए । सर्वदलीय बैठकमा पनि एक प्रकारको निर्णय भएको छ । कुन तहबाट छलफल गर्दा निष्कर्षमा पुग्छ, त्यही तहबाट वार्ता गरेर अघि बढ्नुहोस्, आवश्यक परेको अवस्थामा प्रधानमन्त्रीकै तहबाट पहल गर्नुहोस्, सचिवालयका नेताहरूको भनाइ उद्धृत गर्दै बैठकका एक सहभागीले भने । नेताहरू झलनाथ खनाल, माधव नेपाल, वामदेव गौतम र नारायणकाजी श्रेष्ठले यो विषय सुल्झाउनका लागि थप अग्रसरता लिन ध्यानाकर्षण गराएका थिए । गौतमले ब्रिटिस भारतकै पालामा भएको नक्साका आधारमा छलफल गरी सीमा निर्धारण गर्नुपर्ने धारणा राखेका थिए । सरकारले भारतका लागि नेपाली राजदूत नीलाम्बर आचार्यमार्फत यो विषयमा कूटनीतिक पहल सुरु गरिएको बताएको छ । तर त्योभन्दा उच्चस्तरबाटै कुराकानी अघि बढाउनुपर्ने नेताहरूको सुझाव थियो । सत्तारूढ पार्टीका अन्य तहबाट पनि सरकारमाथि सीमा विवाद छिटो सल्टाउन दबाब बढेको छ । सीमा मिचिएको विरोधमा नेकपाकै विद्यार्थी भ्रातृसंगठन सडकमा प्रदर्शन गरिरहेको छ । उसले अतिक्रमणको विरोधमा चर्का नाराबाजीसहित भारतीय राजदूतावास अघि प्रदर्शन गरेको छ । परराष्ट्रमन्त्री प्रदीप ज्ञवालीलाई भेटेर सीमा समस्या समाधानमा तदारुकता देखाउन खबरदारी पनि गरेको छ । नेकपाकै नीति तथा अनुसन्धान प्रतिष्ठानले पनि सरकारलाई दबाब दिनका लागि सोमबार राजधानीमा सर्वपक्षीय बहस चलायो । वरिष्ठ नेता खनाल नेतृत्वमा रहेको पार्टीको यो विभागको बहसमा अर्का वरिष्ठ नेता नेपाल, गौतम, कांग्रेस नेता रमेश लेखक, नेकपा क्रान्तिकारीका सीपी गजुरेलदेखि राप्रपाका भुवन पाठकसम्मले सरकारलाई छिटो प्रमाणसहित प्रस्तुत हुन सुझाव दिए । पूर्वप्रधानमन्त्री खनालले सीमा सुरक्षामा आफ्नै कमजोरीका कारण नेपाल सधैं थिचिने अवस्था आएको बताए । पहिलो पटक नेपालका सबै राजनीतिक पार्टीहरू एउटै मतमा पुगेका छन् । राष्ट्रको शक्ति प्रकट भएको छ, खनालले भने, नेपालको पोजिसन के हो ? नेपालको पश्चिमोत्तर सीमा कुन हो तथ्यसहित भारतसमक्ष उभिएर राजनीतिक समाधान गर्नुपर्छ ।नेकपाकै अर्का वरिष्ठ नेता नेपालले भारतीय प्रधानमन्त्री नरेन्द्र मोदीसँगै यो विषयमा कुरा गर्नुपर्ने सुझाव दिए । नेपालको विषयमा प्रधानमन्त्री मोदी निकै जानकार रहेकाले त्यही तहमा नेपालबाट पनि समाधान खोज्ने पहल हुनुपर्ने उनको धारणा थियो । यो मुद्दा भविष्यका लागि राख्ने होइन अहिले नै सल्टाउनुपर्छ । तथ्यप्रमाणसहित दह्रो भएर सरकार प्रस्तुत हुनुपर्छ, नेता नेपालले भने । बहसका क्रममा अर्का नेता गौतमले महाकाली सन्धि लगायतको प्रसंग कोट्याउँदै नेपालको पोजिसन दह्रो नबनाउँदा सधैं समस्या आइरहेको बताए । नेकपा एमालेबाट माले फुटेको सन्दर्भ उठाउँदै उनले भने, अहिलेको जस्तो राष्ट्रिय सहमतिको अवस्था बनेको भए त्यही बेला सीमा समस्या समाधान भइसक्ने थियो । अहिले पनि यसबारे राष्ट्रिय सहमति बनेकाले यही शक्तिको बलमा कुराकानी अघि बढाउनुपर्ने उनको धारणा थियो । गौतमले कालापानी क्षेत्रबाट भारतीय सेना तत्काल हटाउनुपर्ने बताए । लिम्पियाधुरा, कालापानी र लिपुलेक क्षेत्रमा नेपाल र भारतको मात्र नभई चीनको पनि सीमा पर्ने भएकाले यसबारे भारतसँग कुरा गरिरहँदा चीनसँग पनि सरोकार राख्नुपर्ने नेताहरूको सुझाव थियो । चार वर्षअघि भारत र चीनले नेपाली भूमिमा रहेको लिपुलेक भन्ज्याङलाई दुईदेशीय व्यापारिक विन्दु बनाउने सहमति गरेका थिए । चीन र भारतबीचको लिपुलेक सम्झौताबारे नेपाललाई भने जानकारी दिइएको थिएन । उक्त सहमति सार्वजनिक भएपछि नेपालले समान्य विरोध जनाउनेबाहेक दुवै मुलुकसमक्ष कडा प्रतिवाद गर्न सकेन । अहिले भारतसँग कुरा गरिरहँदा सँगसँगै चीनसँग पनि यसबारे संवाद गर्नुपर्छ, नेता नेपालले भने । नेपालको भूमिबारे भारतर चीनले गरेको दुईदेशीय सम्झौतामाथि थप कुरा उठाउन पनि यो अवसर उपयुक्त हुने उनको भनाइ छ ।"
तीन लाखमा मिर्गौला !,"(काठमाडौं) : काभ्रेका आइते मगर (परिवर्तित नाम) केही महिनायता सधैंजसो मदिराको नशामा भेटिन्थे । खल्तीमा अलिकति पैसा भयो कि कामै छाडेर भट्टी पसिहाल्थे । कहिले गलैंचा कारखाना त कहिले गाडीमा खलासी बस्थे । गलैंचा कारखानामै चिनेका राजुले असार पहिलो साता उनलाई रत्नपार्कमा बोलाए । मलाई चिनेको एउटा मानिसलाई मिर्गौला चाहिएको छ, राजुले मगर (अदालतमा पेस भएको मिसिलमा उनको सांकेतिक नाम बबरमहल २ भनिएको छ) लाई प्रस्ताव गरे, धेरै मानिसको एउटा मात्र मिर्गौला हुने रहेछ । तिम्रो जाँच गरौं । दुइटा भए एउटा दिँदा फरक पर्दैन । तिमीले तीन लाख रुपैयाँ पाउँछौ । राजुले शंखरलाल लामाका लागि मिर्गौला खोजिदिएका हुन् । बाबुका लागि मिर्गौला खोज्न लामाका छोरा शिशिरसागर दौडधुप गरिरहेका थिए । राजुले त्यही दिन मगरलाई शिशिरसँग भेटाइदिए । शिशिरले पनि उसैगरी फकाए, मेरो बुबालाई मिर्गौला चाहिएको छ, तपाईंलाई एउटा मिर्गौला भए पनि केही फरक पर्दैन । धेरै मानिसले मिर्गौला झिकेका छन् । जिल्ला अदालत ललितपुरमा पेस भएको आरोपपत्रअनुसार उनले मगरलाई मिर्गौला प्रत्यारोपणपछि नगदै ३ लाख रुपैयाँ दिउँला भनी आश्वासन दिएका थिए । त्यसपछिका ३४ वटा भेटमा शिशिरले मगरलाई हरेकपल्ट ४५ हजार रुपैयाँ दिएर आश्वस्त पारे ।मिर्गौला पाउने निश्चित भएपछि वनस्थलीस्थित डायलसिस सेन्टरमा डायलसिस गराइरहेका लामालाई पुल्चोकको निदान अस्पताल लगियो । त्यहाँ उनले आफ्ना भान्जा सञ्जीव घिसिङ मिर्गौला दिन तयार भएको बताए । अस्पतालका प्रशासन प्रमुख विपेन्द्र प्रधान र कानुनी सल्लाहकार कुमुदकुमार भट्टराईले आवश्यक कागजात तयार गर्न सल्लाह दिए । जिल्ला अदालतमा दर्ता भएको मिसिलअनुसार लामा र शिशिरले गाउँबाट भान्जाको नाता प्रमाणितको सिफारिसपत्र लिएर आए । अस्पताल आइसकेपछि भने उनै मगरलाई भान्जा बनाएर उभ्याए । लामाले बयानमा विवरण तोडमोड गरेका छन् । अस्पताल पुर्याइएका भान्जा डराएर मिर्गौला प्रत्यारोपणका लागि तयार नभएपछि मगरलाई ल्याउनुपरेको उनको भनाइ छ । जसो गर्दा पनि नभएपछि निदान अस्पतालका कर्मचारीको सल्लाहबमोजिम आइते मगरसँग मेरो छोराले कुरा गरी मिर्गौला दिन तयार बनाएका हुन्, लामाको बयान छ । प्रहरीले भने सुरुदेखि नै मगरलाई अघि सारिएको निष्कर्ष निकालेको छ । योजनाअनुसार डाक्टरहरूले नक्कली भान्जाको स्वास्थ्य परीक्षण गरी उनको मिर्गौला लामालाई प्रत्यारोपण गर्न सकिने राय दिए । प्रशासन प्रमुख प्रधान र कानुनी सल्लाहकार भट्टराईले घटनाबारे थाहा पाएपछि कागजात मिलाउने आइडिया बताइदिए । त्यसबापत भट्टराईले लामा परिवारबाट साढे ४ लाख रुपैयाँ अतिरिक्त लिएको मिसिलमा उल्लेख छ । भट्टराईले भने एउटाको नामबाट अर्कोको मिर्गौला दिन सकिन्छ भनेर सल्लाह नदिएको दाबी गरे । जबकि प्रहरीले कल डिटेल रेकर्ड हेर्दा भट्टराई र शिशिरबीच नियमित फोन सम्पर्क भएको खुल्यो । मिसिलमा भट्टराईले भान्जाको नामबाट अर्को मानिसको मिर्गौला प्रत्यारोपण गराउन सकिने तर त्यसका लागि अस्पतालको शुल्कबाहेक ५ लाख बढी पर्ने बताएको उल्लेख छ । शिशिरले प्रत्यारोपणअघि डेढ लाख र पछि तीन लाख गरी ४ लाख ५० हजार रुपैयाँ भट्टराईकै हातमा थमाइदिएको दाबी गरेका छन् । प्रमाण खोज्दै जाँदा प्रहरीले नबिल बैंकको स्वयम्भू शाखामा रहेको खाताबाट दुई चरणमा उक्त रकम निकालिएको भेट्टायो ।साउन अन्तिमतिर मगरलाई निदान अस्पताल भर्ना गरियो । लगातार दुर्व्यसनका कारण कमजोर बनेका उनलाई उपचार गरेर सामान्य अवस्थामा ल्याइयो । मिर्गौला प्रत्यारोपणको अघिल्लो दिन साउन २३ गते फर्ममा टाँसिएको फोटो उनको अनुहारसँग नमिलेपछि नर्सहरूबीच हल्लीखल्ली भयो । उनीहरूले मगरलाई अर्को भवनमा लिएर गए । नर्सहरूले मिर्गौला दिने व्यक्ति घिसिङ नभएको भन्दै प्रशासन प्रमुख प्रधानलाई खबर गरे । उनले तत्काल कानुनी सल्लाहकार भट्टराईलाई बोलाए । केही बेरपछि अस्पताल आएका उनले ती व्यक्ति लामाका भान्जा नै रहेको, अहिले दुब्लाएकाले फोटोसँग हुलिया नमिलेको जवाफ दिए । अलि बढी केरकार भएपछि मानव संसाधन विभाग प्रमुखले उनीहरूलाई नयाँ फोटो लिएर आउन निर्देशन दिए । मगरको नयाँ फोटो ल्याएर फर्ममा टाँसियो ।उक्त फोटोसमेत सफ्टवेयरबाट परिवर्तन गरिएको पाइएको छ । प्रहरीले स्वयम्भूमा फोटो स्टुडियो सञ्चालन गरेर बसेका काजीमान रेग्मीलाई बोलाएर केरकार गर्यो । उनले आफूले नै फोटोसपबाट घिसिङको फोटोमा मगरको अनुहार मिलाएको बताए । असार तेस्रो साता आएर उनीहरूले फोटो खिचेर लगेका थिए, दुई दिनपछि शिशिर आएर नयाँ फोटो चाहियो भने, रेग्मीको बयान छ, सञ्जीवको फोटोमा दुई दिनअघि खिचेको फोटोको टाउको राखी अनुहार र कपाल उस्तै हुने गरी बनाइदिनू भनेका थिए । काजीमानका अनुसार उनीहरूले केटाको बिहे हुन लागेको, अलि बूढोजस्तो देखिएकाले केटीलाई देखाउन फोटो खिचेर मिलाउनुपरेको बताएका थिए । नयाँ फोटोमा पनि मगरको अनुहार र कपाल नमिलेपछि फेरि हल्लीखल्ली भयो । कानुनी सल्लाहकार भट्टराईले फेरि पनि मान्छे दुब्लाएर यस्तो भएको भनी जवाफ दिए । एक नर्सले अस्पतालमा मिर्गौला साट्ने फर्जी खेल भएको बताएकी छन् । मचाहिँ अर्को दिनको अपरेसनमा सामेल भइनँ, किनकि अघिल्लो दिनको घटनाले मेरो मन खिन्न भएको थियो, उनको बयान छ । अस्पतालमै कार्यरत चिकित्सक कल्पनाकुमार श्रेष्ठका अनुसार हल्लीखल्ली भएपछि भट्टराई र प्रधान आएर अर्को फोटो टाँसेका हुन् । प्रत्यारोपण समितिले सबैतिर थामथुम गरेपछि भोलिपल्ट साउन २४ गते निदान अस्पतालमा मगरको मिर्गौला लामालाई प्रत्यारोपण गरियो । लामाले केही समय मगरलाई आफ्नै घरमा आराम गराए । लामाकी बुहारी विन्दाले आफ्नो खाताबाट मगरको खातामा तीन लाख रुपैयाँ पठाएको आरोपपत्रमा उल्लेख छ । त्यसपछि शिशिरले मगरलाई फोन अफ गरेर बस्न, बाहिर निस्केर यसबारे केही नबोल्न सचेत गराउँदै तलमाथि भए प्रहरीले पक्रने त्रास देखाए । अस्पतालबाट चुहिएको सूचना प्रहरीसम्म पुग्यो । पीडितकै किटानी जाहेरीका आधारमा अनुसन्धान थालेको प्रहरीको मानव बेचबिखन नियन्त्रण ब्युरोले ९ जनामाथि जिल्ला अदालत ललितपुरमा मुद्दा दायर गरेको छ । कानुनअनुसार मिर्गौला प्रत्यारोपण गर्नुपरे तोकिएका नातेदारबाट मात्र लिन पाइन्छ । त्यसका लागि स्थानीय तहबाट नाता प्रमाणित, अस्पतालको प्रत्यारोपण समितिको निर्णय, दुवै पक्षको मञ्जुरी हुनुपर्ने र अर्को व्यक्तिले त्यसको सनाखत गरिदिनुपर्ने व्यवस्था छ । प्रहरीले प्रतिवादी बनाएकामध्ये मिर्गौला प्रत्यारोपण समितिका चार सदस्य अस्पतालका प्रशासन प्रमुख प्रधान, चिकित्सक डा राजेश पन्त, जिल्ला प्रशासन कार्यालयका प्रशासकीय अधिकृत रामचन्द्र आले अनि कानुनी सल्लाहकार भट्टराई छन् । उनीहरूमाथि बदनियतसाथ फोटो फेरेर नाता नपर्ने व्यक्तिको मिर्गौला प्रत्यारोपण गराएको आरोप छ । लामा र शिशिरमाथि प्रलोभनमा पारी मिर्गौला किनेको आरोप लगाइएको छ । भान्जा घिसिङमाथि मिर्गौला दिने भनी सक्कल कागजात उपलब्ध गराएको, उनकी दिदी रेणुमाथि झूटो विवरण दिई गलत व्यक्तिको साक्षी बसेको, विन्दामाथि मिर्गौला किनेको पैसा उपलब्ध गराएको आरोप छ । उनीहरूमाथि १० वर्ष कैद र क्षतिपूर्तिको मागदाबी गरिएको छ । प्रहरीले बिचौलियाको भूमिकामा रहेका राजुका बारेमा भने थप विवरण पत्ता लगाउन सकेको छैन ।"
थपिँदै ६३ सीमा चौकी,"(काठमाडौं) : सरकारले चीन र भारतसँग सिमाना जोडिएका थप ६३ स्थानमा सशस्त्र प्रहरी बल (एपीएफ) को बोर्डर अब्जर्भर पोस्ट (बीओपी) राख्ने भएको छ । भारतीय सीमा क्षेत्रमा ५९ वटा र चिनियाँ सीमामा चारवटा बीओपी स्थापना गर्न गृह मन्त्रालयले सशस्त्र प्रहरीलाई स्वीकृति दिएको हो । अहिले भारततर्फ नेपाली सीमा सुरक्षा गर्न सशस्त्र प्रहरी निरीक्षक (इन्स्पेक्टर) को नेतृत्वमा ३५ जना रहने गरी १ सय ७ वटा बीओपी छन् । चीनसँग सीमा जोडिएका नाकामा सशस्त्रको स्थायी बीओपी छैन । सिन्धुपाल्चोकको तातोपानी, रसुवाको रसुवागढीकेरुङ र मुस्ताङको कोरला नाका सुरक्षामा जिल्लास्थित सशस्त्र प्रहरी खटिँदै आएको छ । अब चीनतर्फ दार्चुलाको तिंकर भन्ज्याङलिपुलेक र कालापानी, हुम्लाको हिल्सा, मुस्ताङको लोमन्थाङ र संखुवासभाको किमाथाङ्का नाकामा बीओपी राखिनेछ ।नेपाली भूभाग कालापानी, लिम्पियाधुरा र लिपुलेकलाई समेटेर भारतले विवादित राजनीतिक नक्सा सार्वजनिक गरेपछि गृह मन्त्रालयले उत्तर र दक्षिणतर्फ अतिक्रमित र मानव आवतजावत गर्न मिल्ने नाकामा थप बीओपी स्थापना गर्न लागेको हो । गृहमन्त्री रामबहादुर थापाले सोमबार प्रतिनिधिसभाको राज्य व्यवस्था तथा सुशासन समिति बैठकमै सीमा सुरक्षाका लागि सशस्त्रको थप फौज तैनाथ गर्न लागिएको औपचारिक जानकारी गराएका छन् ।भारतले नेपालसँग सीमा जोडिएका क्षेत्रमा सीमा सुरक्षा बल (एसएसबी) लाई २ देखि ३ किमि दूरीमा तैनाथ गरेको छ । नेपालतर्फ भने सशस्त्र प्रहरीको एक बीओपीबाट अर्को बीओपीको दूरी १८ देखि २० किमिमा छ । नेपालको भारतसँग करिब १ हजार ८ सय ८० र चीनसँग १ हजार ४ सय १४ किमि सीमा छ ।गृह मन्त्रालय स्रोतका अनुसार थप बीओपी स्थापना गर्न गण, गुल्म, बाहिनी तथा हेडक्वार्टरको जनशक्ति कटौती गर्न लागिएको छ । गृह मन्त्रालयका प्रवक्ता केदारनाथ शर्माले सिमानामा सशस्त्रको थप फौज तैनाथ हुने गरी गृहकार्य अघि बढाइएको बताए । सीमा सुरक्षाका लागि बीओपी थप्ने गरी सशस्त्र प्रहरीबाट आएको प्रस्तावमा आन्तरिक छलफल अघि बढिसकेको छ, प्रवक्ता शर्माले कान्तिपुरसँग भने, नयाँ जनशक्ति पदपूर्ति गरेर बीओपी स्थापना गर्न तत्काल सम्भव नभएका कारण भएकै जनशक्तिलाई बीओपीमा खटाउने मन्त्रालयको योजना हो ।सशस्त्र प्रहरीका प्रवक्ता डीआईजी सुरज श्रेष्ठले प्रस्ताव स्वीकृत भएपछि प्राथमिकताका आधारमा बीओपी स्थापनाको काम थालिने बताए । मानिस आवतजावत गर्न मिल्ने उत्तर र दक्षिणतर्फ सीमा सुरक्षार्थ थप बीओपी स्थापनाको प्रस्ताव गृहमा पठाइसकेका छौं, प्रवक्ता श्रेष्ठले भने, प्रस्ताव स्वीकृति भएपछि जनशक्ति, भौतिक संरचना र बन्दोबस्ती व्यवस्थापनमा लाग्छौं । अहिले सशस्त्र प्रहरीको कुल दरबन्दी ३७ हजार १ सय १७ रहेकामा मुख्यालयसहित ८ वटा बाहिनी, ५ स्थायी र ६ प्रस्तावित गरी ११ शिक्षालय, ३६ गण, ५६ गुल्म र १ सय ७ बीओपी तैनाथ छन् । सीमा सुरक्षा, राजस्व, औद्योगिक र भन्सार लगायतमा करिब १७ हजार फौज तैनाथ छन् । त्यसमध्ये सीमा सुरक्षाका लागि १ सय ७ बीओपीमा ३ हजार ७ सय ४५ जनशक्तिको दरबन्दी छ ।पूर्वगृहसचिव खेमराज रेग्मीले चीन र भारतसँग सीमा जोडिएका क्षेत्रमा सशस्त्र प्रहरीको ब्याक फोर्स अन्तर्गत नेपाली सेनालाई जिम्मेवारी दिनुपर्ने बताए । सीमा विवाद टुंग्याएर आवश्यकता र औचित्यका आधारमा अगाडि सशस्त्र र ब्याकअप फोर्स मा सेना तैनाथ गराइनुपर्छ, सशस्त्र प्रहरी गठन आदेशका मस्यौदाकारसमेत रहेका पूर्वसचिव रेग्मीले भने, देशको सीमा रक्षा सेनाको महत्त्वपूर्ण र प्रमुख दायित्व हो, सीमा मिचिँदा सेनाले ब्यारेकभित्र बस्न सुहाउँदैन । सीमा सुरक्षासम्बन्धी विद्यमान ऐन कानुन परिमार्जन गरी सशस्त्रलाई फ्रन्टलाइन र सेनालाई ब्याक फोर्स का रूपमा तैनाथ गराउनुपर्ने उनको सुझाव छ ।"
१०१० किमिमा सुरक्षा पोस्ट,"काठमाडौं (कास) गृहमन्त्री रामबहादुर थापाले सीमा क्षेत्रमा सुरक्षा पोस्ट बढाउने गृहकार्य भइरहेको बताएका छन् । प्रतिनिधिसभाको राज्यव्यवस्था समितिको बैठकमा सोमबार उनले १० किमिको फरकमा पोस्टहरू राख्ने तयारी भइरहेको जानकारी दिए । बैठकमा सांसदहरूले सीमा सुरक्षा कमजोर भएकोबारे सरकारको धारणा मागेका थिए । हामीले सीमामा काउन्टर इन्टेलिजेन्ट परिचालन गर्न लागेका छौं, थापाले भने । भारतसँगको खुला सीमाका कारण कतिपय अवस्थामा सुरक्षा दिन कठिन भएको उनले बताए । पश्चिमी भेगमा तत्काल सुरक्षाकर्मी बढाउने योजना नरहेको उनको भनाइ छ । बैठकमा प्रधानमन्त्री केपी ओलीका तर्फबाट धारणा राख्दै भूमिसुधार, गरिबी निवारण तथा सहकारीमन्त्री पद्माकुमारी अर्यालले सरकारले कूटनीतिक पहल गरी सीमा समस्या समाधान गर्ने बताइन् । ०२५ सालसम्म नेपाल आफैंले नक्सा बनाउन नसकेकाले भारतले बनाएको नक्सा प्रयोग हुने गरेको उनको भनाइ छ । हाल नेपालकै नापी विभागले बनाएको नक्सा प्रयोगमा रहेको उनले जानकारी दिइन् । सजिलोका लागि गुगलबाट झिक्दा भारतले बनाएको नक्सा प्रयोग हुने गरेको उनले बताइन् । दुई देशको सहमतिबिना सीमाको नक्सा परिवर्तन हुन नसक्ने उनको दाबी छ । बैठकमा प्रधानमन्त्री ओलीलाई बोलाइए पनि उनी आएनन् । राज्यव्यवस्थाले कात्तिक १९ गते प्रधानमन्त्री ओलीलाई बोलाएर सीमा अतिक्रमणबारे जानकारी लिने निर्णय गरेको थियो । समितिको बैठक सुरु हुनुभन्दा आधा घण्टाअघि स्वास्थ्यका कारण प्रधानमन्त्री नआउने जानकारी गराइएको थियो ।"
वैकल्पिक शक्ति निर्माणको कसरत,"(काठमाडौं) : समाजवादी पार्टीको बिहीबारदेखि राजधानीमा सुरु हुने संघीय परिषद्को बैठकले सरकार छाड्ने कि नछाड्ने भन्ने विषयमा निर्णय लिने भएको छ । सरकारमै रहने कि बाहिरिएर राजपासँगको एकीकरणलाई टुंगोमा पुर्याउने भन्नेमा पार्टी नेताहरूबीच मतैक्य छैन । सरकार छाड्नुपर्ने राजपाको सर्तका कारण दुई पार्टीबीच लामो समयदेखि जारी एकीकरणको प्रयासले मूर्तरूप लिन सकेको छैन ।समाजवादीका वरिष्ठ नेता अशोक राईले एकीकरण र सरकारको विषय संघीय परिषद्को बैठकबाट टुंगो लगाउन चाहेको बताए । सरकारको समीक्षा हुन्छ, सरकारमा रहने या नरहने भन्ने प्रस्ताव पनि आउँछ, उनले भने, सरकार छाड्दा संविधान संशोधनका लागि अल्टिमेटम दिने या कसरी छाड्ने ? बस्ने नै हो भने के आधारमा बस्ने ? एउटा परिपक्व निर्णयमा पुग्छौं । सरकारमा रहिरहने आधार आफूले नदेखेको उनले बताए । संविधान संशोधनको सर्तमा पार्टी सरकारमा गएको हो, संशोधन नहुने भएपछि बसिरहने आधार छैन, उनले भने ।पार्टी अध्यक्ष उपेन्द्र यादव र परिषद् अध्यक्ष बाबुराम भट्टराईले सरकार छाडेर आन्दोलनमै जाने अभिव्यक्ति दिँदै आएका छन् । अनौपचारिक तहमा भने यादव तत्काल सरकार छाड्ने मनस्थितिमा छैनन् । उनले पार्टी नेताहरूसँग संविधान संशोधनका लागि सरकारलाई अल्टिमेटम दिने र संशोधन प्रक्रिया अघि नबढे सरकार छाड्न उचित हुने बताउँदै आएका छन् । आफ्नो पार्टी सरकारमा रहँदा दुई तिहाइ संख्या पुग्ने र त्यसको बलमा संविधान संशोधन गर्न सहज हुने उनको तर्क छ । परिषद् अध्यक्ष भट्टराई भने सरकारका सबै अपजसको भारी बोक्न नहुने पक्षमा छन् । उनले सरकारलाई भन्दा राजपासँग एकीकरणको विषयलाई प्राथमिकता दिएका छन् । एकीकरणपछि एकता महाधिवेशन गर्ने र संविधान संशोधनलगायतका राजनीतिक मुद्दा लिएर सडकमा संघर्षमा जानुपर्ने उनको मत छ । वरिष्ठ नेता राईले परिषद्मा सहभागी हुने एक हजारभन्दा बढी प्रतिनिधिको आवाजले पनि सरकारमा बस्नेनबस्ने निर्क्यौल गर्ने बताए । निर्णय कुर्दै राजपाराजपाले पनि समाजवादीको संघीय परिषद् बैठकलाई महत्त्वका साथ नियालिरहेको छ । समाजवादीसँग एकीकरणकै लागि भन्दै राजपाले महाधिवेशनको मिति पटकपटक सार्दै आएको छ । समाजवादीले सरकारबाट बाहिरिने निर्णय गर्नासाथ एकीकरण प्रक्रियाले सार्थकता पाउने राजपा नेता राजेन्द्र महतो बताउँछन् । हामीले समाजवादीको निर्णय पर्खेका छौं, पक्कै पनि सरकार छाड्ने निर्णय लिन्छ भन्ने छ, उनले भने, त्यसो भएन भने एकीकरणमा अप्ठ्यारो आउँछ । त्यसपछि हामी पनि पर्खंदैनौं । आफ्नो महाधिवेशनको तयारीमा अघि बढ्छौं ।राजपाका नेताहरूले पार्टीको नाम, संगठनात्मक संरचना, नेताहरूको व्यवस्थापनलगायत वैचारिक मुद्दाहरूमा दुवै पार्टी सहमतिनजिक पुगिसकेको बताएका छन् । समाजवादीका नेता राईले भने एकीकरणका सवालमा दुई दलका नेताहरूबीच हार्दिकता बढाउने र अनौपचारिक तहमा छलफलबाहेक ठोस वार्ता नभएको बताए । राजपाका साथीहरूबाट एकीकरण हुन्छ भन्ने वातावरण र तस्बिर देखियो भने बैठकले एकीकरणका लागि कार्यदल बनाउन सक्छ, उनले भने, नहुने भयो भने दुवै दल आआफ्नो महाधिवेशनतिर जाने स्थिति हुन्छ ।राजपाले कात्तिक २९३० सम्मको पूर्वनिर्धारित मितिमा केन्द्रीय महाधिवेशन नहुने निश्चित भए पनि एकता पर्खेर अर्को तालिका तोकेको छैन । तत्कालीन नयाँ शक्ति पार्टीसँग एकीकरणपछि बनेको समाजवादीले पनि एकता महाधिवेशनको प्रक्रिया अघि बढाएको छैन । महतोले वैकल्पिक राजनीतिक शक्ति निर्माणका लागि दुई दलबीच एकीकरण गर्न ढिला गर्न नहुने बताए । साढे दुई वर्षपछि अर्को आवधिक निर्वाचनको चर्चा सुरु हुन थाल्छ, त्यसको दुई वर्ष तयारीमा जुट्नुपर्छ, महतोले भने, अनि पो अर्को चुनावमा नेकपा, कांग्रेसजत्तिकै शक्तिका रूपमा आउन सकिन्छ । उनले उपेन्द्र यादवको अनुहार हेरेर एकीकरण गर्न लागेको नभई, वैकल्पिक शक्ति निर्माण गर्ने जनताको चाहना पूरा गर्न लागेको दाबी गरे । समाजवादीका संघीय परिषद् अध्यक्ष भट्टराईले पनि वैकल्पिक शक्ति निर्माणमा जोड दिएका छन् । तत्कालीन संघीय समाजवादी फोरमसँग एकीकरण गर्नुअघिदेखि नै उनी यसमा लागिपरेका हुन् । त्यतिबेलै राजपालाई पनि एकीकरणमा तान्ने प्रयत्न उनले गरेका थिए तर सरकारमा सहभागिताकै विषयले रोकिएको थियो । तत्काल सरकार छाडेर एकीकरण गर्नुपर्नेमा उनले जोड दिँदै आएका छन् । एकीकरण गरेर संविधान संशोधनको मुद्दासहित सडकमा जाँदा आगामी निर्वाचनमा नेकपा र कांग्रेसकै हाराहारीमा पुग्न सकिने विश्वास उनमा देखिन्छ । समाजवादीका महासचिव गंगा श्रेष्ठले परिषद् बैठकले सरकार छाडेर पार्टी एकीकरणमै जाने निर्णय लिन सक्ने संकेत गरे । बैठकमा सरकार र पार्टी एकताको विषय आउँछ, विषय प्रवेश भइसकेपछि निर्णय त लिनैपर्छ, उनले भने, अब पार्टीले अलमल गर्दैन, प्रस्ट नीति र कार्यदिशा लिएर अघि बढ्छ ।संविधान संशोधनमा चासो नदिएको भन्दै समाजवादी र राजपा दुवै दल सरकारप्रति असन्तुष्ट छन् । राजपाले सरकारलाई दिएको समर्थन फिर्ता लिइसकेको छ । संविधान संशोधन हुने आस गर्दै समाजवादी भने सरकारमै छ । यी दुवै दलले अहिलेसम्म संविधान संशोधन गर्ने विषयबारे प्रस्ट प्रस्ताव भने अघि ल्याउन सकेका छैनन् । ०७५ पुस २१ गते तत्कालीन संघीय समाजवादी फोरमका तर्फबाट अध्यक्ष यादवले संविधान संशोधनलगायत दसबुँदे स्मरणपत्र सरकारलाई बुझाएका थिए । जसको २ नम्बर बुँदा संविधान संशोधनसँग सम्बन्धित छ । उक्त बुँदामा संघीयता, लोकतन्त्र, गणतन्त्र, समानुपातिक समावेशीकरण र राष्ट्रिय पहिचानको मान्यता, राजनीतिक उपलब्धिहरूलाई संस्थागत गर्न र राष्ट्रिय समस्यालाई हल गर्नसमेतका लागि संविधान संशोधन गर्न आवश्यक गृहकार्य गरी संसद्को यसै सत्रमा विधेयक पारित गरिनुपर्ने उल्लेख छ । तर संशोधनको बुँदागत प्रस्ताव उसले अघि सारेको छैन । राजपाले पनि यस विषयमा स्पष्ट प्रस्ताव पेस गरेको छैन ।"
कूटनीतिक माध्यमबाट समाधान खोज्छौं,"काठमाडौं (कास) परराष्ट्रमन्त्री प्रदीप ज्ञवालीले भारतले नेपाली भूभाग अतिक्रमण गरेको विषयलाई कूटनीतिक माध्यमबाट समाधान गर्ने बताएका छन् । संसद्को अन्तर्राष्ट्रिय सम्बन्ध समिति बैठकमा सोमबार ज्ञवालीले भारतले नेपालको पश्चिमी सीमा नाका लिम्पियाधुरा, लिपुलेक, कालापानीलगायत स्थानमा गरेको अतिक्रमण गलत भएको प्रस्ट्याए । आवश्यक पर्दा प्रधानमन्त्रीस्तरमा राजनीतिक संवाद गर्न सक्छौं । त्यो विकल्प पनि खुला छ, उनले भने । सीमा अतिक्रमण भएको विषयमा भारतका लागि नेपाली राजदूत नीलाम्बर आचार्यले भारतीय विदेश सचिव विजयशेखर गोखलेसँग दुईपक्षीय वार्ता गरिसकेको मन्त्री ज्ञवालीले समितिलाई जानकारी गराए । भारतले सबैभन्दा पहिले सचिवस्तरीय संयुक्त संयन्त्रले टुंगो लगाएपछि मात्र अन्य काम गर्नुपर्नेमा एकलौटी रूपमा नयाँ राजनीतिक नक्सा सार्वजनिक गर्नु गलत भएको मन्त्री ज्ञवालीले बताए । अन्तर्राष्ट्रिय कानुनअनुसार पनि एकतर्फी रूपमा नक्सा निकाल्न मिल्दैन, उनले भने, भारतले दुवै मुलुकले सुल्झाउन बाँकी समस्यालाई नजरअन्दाज गर्न मिल्दैनथ्यो । नेपाल र तत्कालीन ब्रिटिस भारतबीच भएको सुगौली सन्धि र त्यसपछिका सम्झौतालाई आधार मान्दासमेत प्रस्ट रूपमा लिम्पियाधुरा, लिपुलेक र कालापानी नेपालको रहेको उनको भनाइ छ । सीमा अतिक्रमणको विषयलाई सरकारले छिटोभन्दा छिटो कूटनीतिक तहमा समाधान गर्नुपर्ने समितिकी सभापति पवित्रा निरौला खरेलले बताइन् । सुगौली सन्धिमा नेपाल र भारतबीचको सिमाना काली नदी उल्लेख भएको पूर्वप्रधानमन्त्री माधवकुमार नेपालले बताए । हामीले प्रमाण जम्मा गरेका छौं । त्यसलाई निकालेर प्रस्ट रूपमा देखाउनुपर्छ, उनले भने । सीमा अतिक्रमणले नेपाली संवेदनामा ठेस पुगेको र यसले भारतप्रति नकारात्मक भावना बढ्ने उनको भनाइ छ । समस्या समाधानमा भारतले लचकता देखाउनुपर्छ, उनले भने । कालापानी क्षेत्रमा नेपालको सीमा सुरक्षा स्थितिमा सुधार गर्नुपर्ने पूर्वउपप्रधानमन्त्री भीम रावलले बताए । नेपाली पक्ष पहिलेदेखि नै सीमासम्बन्धी समस्या समाधान गर्न चुक्दै आएको कांग्रेसका सांसद नारायण खड्काको भनाइ छ । सीमा सुरक्षामा सशस्त्र प्रहरी बललाई प्रभावकारी ढंगबाट परिचालन गर्नुपर्नेमा सांसदहरू अग्नि सापकोटा, दीपकप्रकाश भट्टलगायतले जोड दिएका थिए । भारतीय पक्षले सीमा क्षेत्रमा २ देखि ३ किलोमिटरमा सीमा सुरक्षा बल राखेको उल्लेख गर्दै मन्त्री ज्ञवालीले नेपालतर्फ त्यस्तो संरचना कम भएको स्विकारे ।"
एकताको मुख्य काम सकियो,"केन्द्रीय सचिवालय९ सदस्यीय पूर्वएमालेबाट ६, पूर्वमाओवादीबाट ३स्थायी कमिटी४५ सदस्यीय पूर्वएमालेबाट २६, पूर्वमाओवादीबाट १९केन्द्रीय कमिटी४४५ सदस्यीय पूर्वएमालेबाट २४१, पूर्वमाओवादीबाट २०४प्रदेश कमिटीसात इन्चार्ज पूर्वएमालेबाट ६, पूर्वमाओवादीबाट १जिल्ला कमिटी७७ अध्यक्ष पूर्वएमालेबाट ४४, पूर्वमाओवादीबाट ३३जिल्ला इञ्चार्ज८३ (६ महानगरसहित) पूर्वएमाले ४५, पूर्वमाओवादी ३८जनवर्गीय संगठन२२ संगठन प्रमुख पूर्वएमालेबाट १६, पूर्वमाओवादीबाट ६केन्द्रीय विभाग३२ विभाग नेतृत्व पूर्वएमालेबाट १९ (नीति तथा अनुसन्धान प्रतिष्ठानसहित), पूर्वमाओवादीबाट १४केन्द्रीय आयोग३ आयोग पूर्वएमालेबाट २, पूर्वमाओवादीबाट १केन्द्रीय सल्लाहकार समिति२२१ सदस्यीय पूर्वएमालेबाट १२१, पूर्वमाओवादीबाट १००मञ्च२२१ सदस्यीय पूर्वएमालेबाट १२१, पूर्वमाओवादीबाट १००पोलिटब्युरो (गठन बाँकी)१४७ सदस्यीय पूर्वएमालेबाट ८१, पूर्वमाओवादीबाट ६६"
जबर्जस्ती अन्त जान्नँ,"(डडेलधुरा) : डा गोविन्द केसीको स्वास्थ्यमा गम्भीर समस्या देखिन थालेपछि थप उपचारका लागि काठमाडौं लैजान सरकारले डडेलधुरा पठाएको सेनाको हेलिकप्टर रित्तै फर्किएको छ । १७ औं पटक अनशनरत केसीले जबर्जस्ती अन्यत्र नजाने अडान लिएका छन् । स्थानीयले पनि सहमतिविपरीत केसीलाई लैजान नदिने भन्दै विरोध गरेका छन् । डा केसीलाई मनाउन डडेलधुराका प्रमुख जिल्ला अधिकारी लागिपरेका थिए । तर उनलाई डा केसीले भेट्नसमेत मानेनन् । अनशनको आठौं दिन सोमबार केसीलाई स्थानान्तरण गर्न डडेलधुरामा व्यापक सुरक्षाकर्मी परिचालन गरिएको थियो । बिहानैदेखि अनशन तोडाउन र काठमाडौं लैजान सुरक्षाकर्मीले केसीलाई दबाबसमेत दिएका थिए । समर्थकले डडेलधुरा बजार क्षेत्रमा डा केसीको समर्थनमा दिनभर प्रदर्शन गरे । बजार बन्द भयो । यता डडेलधुरा अस्पतालले भने डा केसीको स्वास्थ्य अवस्था निकै गम्भीर रहेको भन्दै सुरक्षित स्थानमा पठाउन आग्रह गरेको छ । डा केसीको स्वास्थ्य स्थिति झन्झन् कमजोर बन्दै गएको छ, अस्पतालका प्रमुख डा जितेन्द्र कँडेलले भने । चिसोमा स्वास्थ्य अझ प्रतिकूल हुन सक्ने उनको भनाइ छ । डडेलधुरा अस्पताल नजिकैको एउटा कोठामा कात्तिक १८ देखि अनशन थालेका डा केसीलाई ४ दिनअघि अस्पताल भर्ना गरिएको हो । सर्वपक्षीय छलफल निष्कर्षविहीन जिल्ला प्रशासन डडेलधुराले डा केसीलाई काठमाडौं पठाउन सोमबार गरेको सर्वपक्षीय छलफल निष्कर्षविहीन भएको छ । आन्दोलनरत संघसंस्था र स्थानीयले डा केसीको इच्छाविपरीत कदम उठाए आन्दोलन गर्ने चेतावनी दिएको प्रजिअ राजुप्रसाद पौडेलले बताए । छलफलले कुनै निष्कर्ष निकाल्न सकेन, उनले भने । डा केसीको इच्छाविपरीत हस्तक्षेप गर्ने प्रयास गरे थप आन्दोलन चर्काउने उद्योग वाणिज्य संघ डडेलधुराका अध्यक्ष लोकराज भट्टको भनाइ छ । वार्ताबाट समाधान खोज : संघयसैबीच नेपाल चिकित्सक संघले केसीको जीवन रक्षाका लागि तत्काल वार्ता गरी समस्या समाधान गर्न माग गरेको छ । संघले सोमबार जारी गरेको विज्ञप्तिमा सम्झौता कार्यान्वयन गर्नसमेत सरकारलाई आग्रह गरिएको छ । केसीलाई अनशन तोड्न आग्रहशिक्षामन्त्री पोखरेलले डा गोविन्द केसीलाई अनशन तोड्न आग्रह गरेका छन् । चिकित्सा शिक्षा ऐन बनेर आयोग गठनले पूर्णता पाउने क्रममा रहेको उनको भनाइ छ । डा केसी ८ दिनदेखि डडेलधुरामा १७ औं अनशनमा छन् । पोखरेलले देश कालापानी र लिपुलेकका विषयमा एकजुट भएका बेला अनशन बस्न उपयुक्त नहुने धारणा राखे । केसीले अनशन बस्नुभन्दा ऐन कार्यान्वयनमा जोड दिनुपर्ने उनको तर्क छ ।"
मेडिकल कलेज सञ्चालकको सम्पत्ति छानबिन गर्न सिफारिस,"(काठमाडौं) : राष्ट्रिय सतर्कता केन्द्रले १२ वटा निजी मेडिकल कलेजका सञ्चालक र तिनका नातेदारको सम्पत्ति छानबिन गर्न सम्पत्ति शुद्धीकरण अनुसन्धान विभागलाई सिफारिस गरेको छ । ती कलेज सञ्चालकले विद्यार्थी र अभिभावकबाट चार वर्षमा करिब ३ अर्ब रुपैयाँ ठगी गरेको केन्द्रको ठहर छ । प्रधानमन्त्री तथा मन्त्रिपरिषद् कार्यालय मातहतको केन्द्रले स्थलगत छानबिनपछि तयार पारेको प्रतिवेदन विभागलाई उपलब्ध गराएको छ । विद्यार्थी र अभिभावकलाई बिल भर्पाइसमेत नदिई कलेज सञ्चालकले कर छली गरेको र अर्बौं रुपैयाँ अवैध रूपमा आर्जन गरेकाले सम्पत्ति शुद्धीकरण ऐनअनुसार कारबाही गर्न सिफारिस गरिएको केन्द्रले जनाएको छ । केन्द्रका अनुसार त्रिभुवन विश्वविद्यालय र काठमाडौं विश्वविद्यालयबाट सम्बन्धन प्राप्त १७ कलेजमध्ये १२ वटाले तोकिएभन्दा थप २३ शीर्षकमा शुल्क उठाएका छन् । प्रतिविद्यार्थी वर्षैपिच्छे २ लाखदेखि २५ लाख ४० हजार ५ सय ३२ रुपैयाँसम्म अतिरिक्त शुल्क लिइएको छ । यसो गर्दा कलेजहरूले ४ वर्षमा २ अर्ब ८५ करोड १३ लाख १६ हजार २ सय ९७ रुपैयाँ ठगी गरेका छन् । विद्यार्थीहरूलाई परिचयपत्र, लाइब्रेरी कार्ड नदिने र परीक्षाबाट वञ्चित गर्ने धम्की दिई रकम असुलिएको केन्द्रले जनाएको छ । उक्त प्रतिवेदन प्रधानमन्त्री तथा मन्त्रिपरिषद् कार्यालय र शिक्षा मन्त्रालयलाई समेत बुझाइएको छ । प्रतिवेदनमा कलेजहरूबाट भइरहेको रकम असुली र अनियमिततामा त्रिभुवन विश्वविद्यालय र काठमाडौं विश्वविद्यालयका तत्कालीन र वर्तमान पदाधिकारीको समेत संलग्नता रहेको उल्लेख छ । उनीहरूले तोकिएको शुल्क मात्र लिन लगाउनुपर्नेमा अतिरिक्त शुल्क लिन पत्राचार गरी ठगीलाई स्वीकृति दिएको केन्द्रले जनाएको छ । यसअनुसार केयूले ११ कलेजलाई शिक्षण शुल्क ४९ लाख ९० हजार र अन्य विभिन्न शीर्षकमा रकम उठाउन अनुमति दिएको छ । केन्द्रले केयूका आठ कलेजमा छानबिन गरेको थियो । कलेजहरूले भर्ना शुल्क, रजिस्ट्रेसन, सम्बन्धन, कम्युनिटी फिल्ड, क्लिनिकल ट्रेनिङ, इन्टर्न फी, मेडिकल टेस्ट, विद्यार्थी कल्याण, शिक्षकगाइड, पुस्तकालय, खेलकुद, परीक्षा, मेडिकल शुल्कलगायत शीर्षकमा अतिरिक्त शुल्क उठाएको प्रतिवेदनमा उल्लेख छ । चिकित्सा शिक्षा ऐन र विश्वविद्यालय ऐनमा चिकित्सा शिक्षा आयोगले तोकेको शुल्कमात्र कलेजहरूले लिन पाउने व्यवस्था छ ।सबैभन्दा बढी ठगी गर्नेमा पोखरास्थित गण्डकी मेडिकल कलेज टिचिङ हस्पिटल छ । उसले शैक्षिक वर्ष ०१५ देखि ०१८ सम्म ४३ करोड ४ लाख ९० हजार रुपैयाँ ठगी गरेको छ । त्रिविको अनुगमनको टोलीले समेत उक्त कलेजले ५१ करोड ९८ लाख २९ हजार रुपैयाँ अतिरिक्त शुल्क लिएको उल्लेख गरेको छ । विराटनगरस्थित नोबेल मेडिकल कलेज टिचिङ हस्पिटलले ३५ करोड ४७ लाख ४४ हजार १ सय १८, वीरगन्जस्थित मेडिकल कलेजले ३२ करोड ५५ लाख ९१ हजार ५ सय, लुम्बिनी मेडिकल कलेज, पाल्पाले ३२ करोड ९६ लाख ८४ हजार, युनिभर्सल कलेज अफ मेडिकल साइन्स भैरहवाले ३२ करोड ७२ लाख ३० हजार, नेपालगन्ज मेडिकल कलेजले २१ करोड ९१ लाख २५ हजार २ सय, काठमाडौं मेडिकल कलेज सिनामंगलले २७ करोड ८१ लाख ६५ हजार १ सय ९०, किस्ट मेडिकल कलेजले ५ करोड ९९ लाख ३० हजार, देवदह मेडिकल कलेज, रूपन्देहीले ३ करोड ८९ लाख ९४ हजार, मनिपाल कलेज अफ मेडिकल साइसेन्ज, पोखराले १० करोड ९ लाख, विराट मेडिकल कलेज, विराटनगरले १९ करोड ९ लाख ३३ हजार २ सय ८९ र कलेज अफ मेडिकल साइन्स, भरतपुरले १० करोड ६१ लाख ५७ हजार रुपैयाँ ठगी गरेको केन्द्रको ठहर छ ।चिकित्सा शिक्षा अध्ययनका लागि शैक्षिक वर्ष ०७३७४ मा उपत्यकामा ३५ लाख र उपत्यका बाहिर ३८ लाख ५० हजार रुपैयाँ तोकिएको थियो । त्यस्तै ०७४७५ र ०७५७६ मा उपत्यकामा ३८ लाख ५० हजार तथा उपत्यका बाहिर ४२ लाख ४५ हजार रुपैयाँ तोकिएको छ । कलेजहरूले विद्यार्थीसित २ लाखदेखि २५ लाख ४० हजार ५ सय ३२ रुपैयाँसम्म बढी लिएको देखिएको प्रतिवेदनमा उल्लेख छ । कलेजहरूले एमबीबीएस, बीडीएससहित नर्सिङ, फार्मेसीलगायत विषयका विद्यार्थीसँग पनि मनोमानी शुल्क उठाउने गरेका छन् ।केन्द्रका प्रवक्ता ज्ञानराज सुवेदीले प्रधानमन्त्री केपी शर्मा ओलीको आग्रहमा कलेजहरूमाथि छानबिन गरिएको जानकारी दिए । उनले भने, प्रधानमन्त्रीलाई विस्तृत प्रतिवेदन बुझाइसक्यौं । प्रतिवेदनअनुसार विद्यार्थीसँग उठाइएको शुल्क कलेजअनुसार फरकफरक छ । त्रिविअन्तर्गतको अनुगमन निर्देशनालयले प्रतिवेदन दिए पनि कारबाहीमा चासो नदेखाउने पदाधिकारीलाई समेत कारबाही गर्न केन्द्रले सिफारिस गरेको छ । शैक्षिकसत्र सुरु हुनुभन्दा पहिल्यै शुल्क तोक्नसमेत केन्द्रले सुझाव दिएको छ । केके विषयमा कति शुल्क लिने हो स्पष्ट हुनुपर्छ, शुल्कका सम्बन्धमा नियमित अनुगमनसमेत गर्न जरुरी छ, प्रतिवेदनमा भनिएको छ ।"
युनिभर्सल र सीएमसीमा तालाबन्दी,"रूपन्देही (कास) भैरहवास्थित युनिभर्सल कलेज अफ मेडिकल साइन्सेजले लिएको अतिरिक्त शुल्क फिर्ता माग्दै विद्यार्थीले सोमबार तालाबन्दी गरेका छन् । बीडीएस र एमबीबीएस तहमा अध्ययनरत विद्यार्थीले कलेजको प्रशासनिक, लेखा, प्रधानाध्यापक, सहायक प्रधानाध्यापक कक्षलगायतमा तालाबन्दी गरेका हुन् । २४ घण्टाभित्र शुल्क फिर्ता नभए कलेजबाट इन्टर्नमा खटिएका चिकित्सकले समेत काम नगर्ने चेतावनी दिएका छन् । विद्यार्थीले बिरामीको उपचार सेवामा भने अवरोध गरेका छैनन् । उनीहरू कात्तिक १४ देखि आन्दोलनमा छन् । यस्तै चितवन मेडिकल कलेज (सीएमसी) का विद्यार्थीले तालाबन्दी गरेका छन् । माग पूरा नहुँदासम्म तालाबन्दी जारी रहने चिकित्सा शिक्षा संघर्ष समितिका संयोजक प्रकाश चन्दले आइतबार जारी गरेको विज्ञप्तिमा उल्लेख छ । यसअघि विद्यार्थीले भदौमा पनि आन्दोलन गरेका थिए ।"
शुल्क फिर्ता गर्न १५ दिनको म्याद,"(काठमाडौं) ; विद्यार्थीसँग उठाएको अतिरिक्त रकम फिर्ता गर्न सरकारले निजी मेडिकल कलेजलाई पुनः १५ दिनको म्याद दिएको छ । शिक्षामन्त्री गिरिराजमणि पोखरेलले सोमबार मन्त्रालयमा आयोजित पत्रकार सम्मेलनमा तोकिएको समयभित्र रकम नफर्काए कलेज सञ्चालकलाई कारबाही गरिने बताए । यसअघि पनि मन्त्रालयले कलेजहरूलाई पटकपटक ताकेता गरिसकेको छ । शुल्क फिर्ता वा समायोजनको निर्णय कार्यान्वयनका लागि गृह मन्त्रालय र चिकित्सा शिक्षा आयोगमा पत्राचार गरिएको मन्त्री पोखरेलले जानकारी दिए । अब पनि शुल्क फिर्ता नगरे विद्यार्थीअभिभावकले जिल्ला प्रशासनमा उजुरी गर्नेछन्, उजुरीउपर प्रशासनले कारबाही अघि बढाउनेछ, उनले भने । मन्त्रिपरिषद्ले २०७५ असोजमा बढी शुल्क लिने कलेजविरुद्ध सम्बन्धित प्रशासन कार्यालयमा उजुरी गर्न र ठगी मुद्दा चलाउन निर्देशन दिएको थियो । झन्डै डेढ महिनाअघि गृहमन्त्री रामबहादुर थापा र शिक्षामन्त्री पोखरेलको उपस्थितिमा बसेको बैठकले पनि कलेजहरूलाई एक महिनाभित्र शुल्क फिर्ता वा समायोजन गर्न निर्देशन दिएको थियो । कलेज सञ्चालकले भने निर्देशन अवज्ञा गर्दै उल्टै आगामी शैक्षिक सत्रमा विद्यार्थी भर्ना रोक्ने चेतावनी दिँदै आएका छन् ।छात्रवृत्तिका लागि २८ सय ९९ आवेदनछात्रवृत्तिमा एमबीबीएस र बीडीएस अध्ययनका लागि २ हजार ८ सय ९९ विद्यार्थीले आवेदन दिएका छन् । आयोगले सार्वजनिक शिक्षण संस्थामा सिट संख्याको कम्तीमा ७५ प्रतिशत छात्रवृत्ति उपलब्ध गराउन मन्त्रालयमार्फत आवेदन आह्वान गरेको थियो । ऐनले सार्वजनिक शिक्षण संस्थामा ७५, निजीमा १० र विदेशी लगानीका कलेजमा २० प्रतिशत छात्रवृत्ति उपलब्ध गराउने व्यवस्था गरेको छ । त्रिभुवन विश्वविद्यालयको महाराजगन्ज शिक्षण अस्पताल, बीपी र पाटन स्वास्थ्य विज्ञान प्रतिष्ठानमा मात्र ७५ प्रतिशत छात्रवृत्ति उपलब्ध गराउन शिक्षा मन्त्रालयले आवेदन मागेको हो । डा केसी नेपाली सेनाको मेडिकल कलेज र काठमाडौं विश्वविद्यालयको धुलिखेलस्थित स्कुल अफ मेडिकल साइन्सेजमा पनि ७५ प्रतिशत छात्रवृत्ति कायम गरिनुपर्ने माग राखेर अनशनमा छन् । सेनाको कलेज र साइन्सेज पनि सार्वजनिक शिक्षण संस्था हुन् ।"
पीडितले फेरे बयान,"(रौतहट) : चिम्नी भट्टामा जिउँदै जलाइएको भनिएका व्यक्तिका आफन्तले अदालतसमक्ष बयान फेरेका छन् । २०६४ सालको संविधानसभाको अघिल्लो दिन राजपुर फरदहवाका पूर्वमन्त्री शेख इद्रिसको घरमा बम विस्फोट हुँदा सरुअठाका ओसी अख्तर र त्रिलोकप्रताप सिंहलाई घाइते अवस्थामा जिउँदै इँटाभट्टामा हालेर मारेको आरोप कांग्रेस सांसद एवं पूर्वमन्त्री मोहम्मद आफताब आलमलाई लागेको छ । ओसीकी श्रीमती आमना खातुनले पति वैदेशिक रोजगारीमा गएको र हालसम्म घर नआएको निवेदन दिएकी छन् । उनको निवेदन दर्ता भई मिसिलमा सामेल गराइएको अदालतका स्रेस्तेदार गुणराज पराजुलीले बताए । मृत्यु भएको भनिएका ओसीकी श्रीमती आमना र एक जना घाइतेले दिएको निवेदन मिसिलमा समावेश गरेका छौं, उनले भने । वादीका अधिवक्ताहरूले यसलाई होस्टाइल को संज्ञा दिएका छन् । विस्फोटमा परी घाइते भएको भनिएका भारतको बैरगनियाका शंकर भनिने गौरीशंकर राम चमारले पनि बयान फेरेका छन् । उनले आलम पक्षका कानुन व्यवसायीमार्फत आफू सन् २००१ मा घरमा खाना पकाउने ग्यास विस्फोट भएर घाइते भएको निवेदन दर्ता गराएका छन् । प्रहरीको अनुसन्धानका क्रममा भने उनले शेख इद्रिसको गोठमा पुग्दा बम विस्फोट भएको र छर्राले लागेर घाइते भएको लिखित बयान दिएका थिए । ओसी र त्रिलोक बम विस्फोटमा घाइते भएपछि जिउँदै इँटाभट्टामा हालेको अनुसन्धानबाट देखिएको भन्दै सरकारी वकिलको कार्यालयले आलमविरुद्ध गत साता मुद्दा चलाएको थियो । ओसीकी आमा रोक्सानाले छोरालाई जिउँदै इँटाभट्टामा हालेर मारेको भन्दै आलमविरुद्ध किटानी जाहेरी दिएकी थिइन् । उनको हत्या भइसकेको छ । घटनाका साक्षी एवं प्रत्यक्षदर्शी ओसीका ससुरा समसुल मियाँले समेत प्रहरीसमक्ष घटना आलमले नै गराएर ज्वाइँलाई मारेको बयान दिएका छन् । गाउँलेको दबाबमा छोरीले ज्वाइँ वैदेशिक रोजगारीमा रहेको भन्दै निवेदन दिएको भन्ने सुनेको छु, उनले भने, त्यो फिर्ता लिन्छौं । ज्वाइँको मृत्यु भइसकेको उनको दाबी छ । पीडित परिवारले नै एकाएक बयान फेरेपछि हत्यारा उम्किने अवस्था रहेको अर्का पीडित श्रीनारायण सिंहले बताए । यो त साह्रै दुःखलाग्दो कुरा भयो, उनले भने, न्यायका लागि लड्दै गर्दा पीडितले नै झूटो निवेदन दर्ता गराएका छन् । पीडित परिवार, साक्षी, प्रत्यक्षदर्शीर्लगायतको सुरक्षा संवेदनशीलतालाई ध्यानमा राख्नुपर्ने बेला आएको पीडितका तर्फबाट बहस गरिरहेका वरिष्ठ अधिवक्ता युवराज संग्रौलाको भनाइ छ । घटना भएकै छैनयसैबीच आलम पक्षका कानुन व्यवसायीले उनी निर्दोष रहेको र घटना हुँदै नभएको दाबी गरेका छन् । आलमविरुद्ध कर्तव्य ज्यान, ज्यान मार्ने उद्योग र विस्फोटक पदार्थ भण्डारणको आरोपमा थुनछेक बहस जारी छ । आलम प्रकरणमा साक्षी, प्रत्यक्षदर्शी भनिएकाहरू कसैलाई पनि भेटेर बयान नलिइएको वरिष्ठ अधिवक्ता शेरबहादुर केसीले दाबी गरे ।आलमविरुद्ध बनाइएको मिसिलमा सत्यता छैन, उनले भने, १२ वर्षपछि झुटो कागज बनाएर अपराध गरेको भन्न पाइन्छ ? हुँदै नभएको घटनालाई मिडियाबाजी गर्न खोजिएको उनको आरोप छ । अधिवक्ता सुनिल पोखरेलले पनि आलमको पक्षमा वकालत गर्दै प्रमाणबिना कसैलाई फसाउन नपाइने बताए । कसैले भन्यो भन्दैमा त्यसलाई प्रमाण मानिँदैन, उनले भने, पहिला नै प्रमाण नपुगेर मुद्दा नचलेको अवस्थामा अहिले आएर देखिएको प्रमाणलाई सत्य मान्न हुँदैन । अधिवक्ता कृष्ण घिमिरे र योगेन्द्रबहादुर अधिकारीले पनि राजपुर घटना एउटा आरोप मात्र भएको दाबी गरे । बहस चलिरहेको बेला कांग्रेस कार्यकर्ताले बाहिर जुलुस प्रदर्शन गरेका थिए ।"
केरुङमा धमाधम पूर्वाधार,"(रसुवा) : भूकम्प अघिसम्म सामान्य बजार मात्र थियो केरुङ । खासै विकास भएको थिएन । सामान्य घरहरू मात्र थिए । सडक कच्ची र सिंगल लेनको थियो । केरुङसम्म आउने भएपछि अहिले त्यहाँ पूर्वाधार विकासका योजनाले गति लिएको छ । चीनको तिब्बत स्वायत्त प्रदेशअन्तर्गत जिलोङ काउन्टीमा पर्छ केरुङ बजार । यो समुद्री सतहबाट झन्डै दुई हजार आठ सय मिटरको उचाइ रहेको छ । यसलाई चारैतिर हिमशृंखलाले घरेको छ । सानो समथर उपत्यका जस्तो देखिन्छ । २०७२ को भूकम्प अघिसम्म केरुङ खासै चर्चा थिएन । भूकम्पपछि तातोपानी नाका बन्द भएर रसुवागढी नाकाबाट आयात हुन थालेपछि केरुङ बजारको नाम सुनिन थालेको हो । चीनले तिब्बतको सिगात्से हुँदै केरुङसम्म रेल ल्याउने योजना अघि बढाइरहेको छ । त्यहाँबाट चिनियाँ रेल काठमाडौं पुर्याइने योजना सार्वजनिक भएयता सीमापारिको उक्त बजारमा पूर्वाधार निर्माणले तीव्रता पाएको छ । सन् २०२२ भित्रै हिमाली उपत्यका केरुङमा रेल ल्याइर्याउन चीन सरकार लागिपरेको छ । चिनियाँ रेल नेपाल जाने बिन्दु पनि यही हो । काठमाडौं जाने रेलमार्गको स्टेसन केरुङमा निर्माण हुनेछ । नेपालको रसुवागढी नाकाबाट केरुङ बजार २४ किमि छ । पछिल्लो समय रसुवागढी नाकालाई चीनको संघीय सरकारले दक्षिण एसिया प्रवेश गर्ने मूलद्वार मानेको छ । त्यसैले भूकम्पपछि चीनले रसुवागढीलाई प्राथमिकतामा राखेर नाका र केरुङमा भौतिक पूर्वाधारको विकास गरिरहेको छ । अहिले केरुङमा सरकारी कार्यलय थपिँदै गएका छन् । आयातनिर्यात हुने सामान भण्डारणका लागि ठूलो सुक्खा बन्दरगाह निर्माण भइरहेको छ । केरुङमा अग्लाअग्ला घर निर्माण भएका छन् । नयाँ थपिने क्रम जारी छ । घुम्नका लागि आन्तरिक तथा बाह्य पर्यटक आउन थालेका छन् । सुविधा सम्पन्न होटल थपिएका छन् । केरुङमा दिनहुँ चहलपहल छ । सडक सफा राख्नुका साथै जेब्राक्रस र ट्राफिक लाइट राखिएको छ । नाकासम्म पुग्नका लागि दुई लेनको कालोपत्रे सडक निर्माण गरिएको छ । सडकमा पहिरो छल्न ठाउँ ठाउँमा सुरुङ र आकासे पुल हालिएको छ । सडक भित्ताबाट झर्ने ढुंगा रोक्नका लागि तारजाली लगाइएको छ । अबको केही वर्षमा जिलोङ काउन्टीको केरुङमा रेल, सडक, प्रसारण लाइन र सुरुङमार्गजस्ता विकासका पूर्वाधार निर्माण हुने त्यहाँका अधिकारीहरूले बताएका छन् । चारैतिर हिमशृंखलाले घेरिएको केरुङ बजारलाई नयाँ सहरका रूपमा विकास गर्न योजनाबद्ध काम भइरहेको छ । दूरगामी महत्वको विकास योजना अघि बढाइएकाले सहज हुँदा केरुङमा व्यापार बढ्दै गएको रसुवा भन्सार कार्यालयका प्रमुख पुण्यविक्रम खड्काले बताए । उत्तरी चीन जोड्ने रसुवागढीकेरुङ नाका ०७१ मंसिर १५ देखि विधिवत सञ्चालनमा आएको हो । ०७२ वैशाख १२ को भूकम्पले रसुवागढी नाका केही महिना बन्द भएको थियो । भूकम्पको सात महिनापछि नाका पुनः सञ्चालनमा आयो । त्यसयता चीनबाट नेपाल हुने धेरैजसो आयात ०७२ मंसिरदेखि यही नाकाबाट हुँदै आएको छ । अहिले रसुवागढी नाका हुँदै अर्बौंका चिनियाँ सामान आयात भइरहेको छ । आर्थिक वर्ष ०७५७६ मा चीनबाट नेपालमा करिब २ खर्ब बराबरको सामान आयात भएको भन्सार विभागको तथ्यांक छ । त्यसमध्ये २० प्रतिसत सामान रसुवागढी नाकाबाट आयात भएको छ । रसुवागढी नाकालाई ०७४ भदौ १४ मा चीन सरकारले अन्तर्राष्ट्रिय नाका घोषणा गरेपछि सीमामा व्यापारी, व्यवसायी र सवारीको चाप बढ्दै गएको छ । भूकम्प अघिसम्म सामान्य बजार मात्र रहेको केरुङतर्फ चीनले तीब्ररुपमा भौतिक पूर्वाधारको विकास गरिरहँदा सीमावारि नेपालतर्फको नाकामा भने विकास योजना अघि बढेको छैन । रसुवागढीबाट व्यापारिक कारोबार बढे पनि नेपाली भूभागमा भौतिक अवस्था नाजुक छ । नाका अझै व्यवस्थित हुन सकेको छैन । रसुवागढी नाका हुँदै दैनिक २ सय ५० वटा हाराहारी कन्टेनर वारिपारि हुने गरेको छ । नेपाली भूभागको संरचना नाजुक अवस्थामा छ । पानी पर्दा पहिरो जाने र घाम लाग्दा धूलो उड्ने अवस्था छ । हावा चल्दा माथिबाट ढुंगा खस्छन् । नेपाली भंसारमा सवारी जाँच्ने भेहिकल एक्सरे र मेटल डिटेक्टर लगायत आवश्यक उपकरण पनि छैनन् । नाकामा टहरामा ड्युटी दिएका प्रहरीले आँखैले हेरेर जाँच गर्छन् । भन्सार कर्मचारी सीमाभन्दा डेढ किमि टाढा टिमुरेको सडकमा उभिएर काम गर्छन् । सबैलाई बस्ने ठाउँ पनि पुग्दैन । काठमाडौंबाट रसुवागढीसम्म पुग्ने सडक पनि जीर्ण छ । नाका पुग्ने सडकमा खाल्टाखुल्टी धेरै हुनुका साथै पहिरोको जोखिम पनि उत्तिकै छ । अन्तर्राष्ट्रिय मान्यताअनुसार सीमामा अध्यागमन, भन्सार, क्वारेन्टाइन र बैंकलगायत कार्यालय एकीकृत रूपमा एकै स्थानमा राखिनु अनिवार्य छ । नेपालतर्फ यी कार्यालय छरिएर रहेकाले व्यापारीलाई सामानको जाँचपास झन्झटिलो छ । अध्यागमन र भन्सार कार्यालय डेढ किमि टाढा टिमुरेमा छ । नाकामा एकीकृत भवन निर्माणाधीन अवस्थामा छ ।"
नियमावली र कार्यविधिमा ढिलाइ,"मकवानपुर (कास) आवश्यक विनियम, नियमावली र कार्यविधि नहुँदा हालसम्म पारित कानुन कार्यान्वयनमा ल्याउन प्रदेश मंत्रालयहरूलाई गाह्रो परेको छ । छलफलका लागि एजेन्डा र विधेयक नहुँदा एकातिर दुई महिनादेखि प्रदेशसभाको बैठक अवरुद्ध छ, अर्कातिर हालसम्म पारित भएका कानुन कार्यान्वयनका लागि सम्बन्धित मन्त्रालयहरूले आवश्यकताअनुसार विनियम, नियमावली र कार्यविधि बनाउन सकेका छैनन् । पारित भएर प्रमाणीकरण भइसकेका ऐन कार्यान्वयनमा चुनौती देखिएको छ । प्रदेश सरकार गठनको करिब दुई वर्षको अवधिमा प्रदेश सरकारले पहिचान गरेका सबै कानुन अझै पनि निर्माण गर्न सकेको छैन । प्रदेश सरकारले ९९ वटा कानुन पहिचान गरेर फास्ट ट्र्याक विधिबाट निर्माण गर्ने उद्घोष गरेको थियो । हालसम्म प्रदेशसभाबाट ४५ वटा विधेयक मात्र पारित भएर प्रदेश प्रमुखबाट प्रमाणीकरण भएका छन् । सामान्यतया प्रदेशसभाबाट पास भएका विधेयक प्रदेश प्रमुखले प्रमाणीकरण गरेपछि ऐन कार्यान्वयनमा आएको मानिन्छ तर त्यस्ता ऐन कार्यान्वयनका लागि विषयगत मन्त्रालयले विनियम, नियमावली र कार्यविधि निर्माण गर्नु अनिवार्य छ । त्यसतर्फ मन्त्रालयहरूको तदारुकतामा कमी देखिएको छ । आन्तरिक मामिला तथा कानुन मन्त्रालयका कानुन अधिकृत मदन शिवाकोटीका अनुसार हालसम्म प्रदेश ३ अन्तर्गतका सात मन्त्रालयबाट नौवटा नियमावली, एउटा विनियम र ११ वटा ऐनका कार्यविधि बनेका छन् । कर्मचारी अभावका कारण हामी विनियम, नियमावली र कार्याविधि निर्माणमा ढिला भयौं, उनले भने, प्रदेश सरकारको विशेष चासो पनि ऐन निर्माणमै भएका कारण पनि हामी नयाँ ऐन तर्जुमामै व्यस्त छौं । प्रदेशका मन्त्रालयहरूले आवश्यकताअनुसार नियमावली र कार्यविधि निर्माण गरिरहेको उनले बताए । विनियम, नियमावली र कार्यविधि निर्माण नभएसम्म बनेका ऐन निष्प्रभावी हुने कानुनका जानकारहरू बताउँछन् । कुनै पनि कानुन प्रमाणीकरण भएसँगै पूर्ण रूपमा कार्यान्वयनमा लैजानका लागि त्यससँग सम्बन्धित नियमावली र कार्यविधि अनिवार्य चाहिन्छ, अधिवक्ता ध्रुवप्रसाद चौलागाईं भन्छन्, यो प्रक्रियामा प्रदेश सरकारले ध्यान दिएन भने ऐनकानु पारित गरेर मात्रै हुँदैन । संघीय कानुनसँग नबाझिने ऐनकानुन निर्धारणसँगै कार्यान्वयनको प्रक्रियामा आवश्यक विनियम ल्याउन तत्काल ध्यान पुर्याउनुपर्ने उनले बताए । प्रदेश ३ का आन्तरिक मामिला तथा कानुनमन्त्री शालिकराम जम्मकट्टेलले आवश्यकताअनुसार कानुन निर्माण गर्न नसके पनि हालसम्म बनेका कानुनको अवस्थालाई सन्तोषजनक रूपमा लिनुपर्ने बताए । निर्माण भएका कानुनलाई लागू गर्दै नयाँ तर्जुमा गरेर अगाडि बढ्ने रणनीतिमा प्रदेश सरकार छ, उनले भने, हामी नयाँ कानुन निर्माण र प्रमाणीकरण भएको कानुनलाई लागू गर्ने गरी काम गरिरहेका छौं । संघीय सरकारले साझा अधिकार सूचीका कानुनहरू समयमै निर्माण नगर्दा पनि समस्या पर्ने गरेको उनले बताए । तीन तहको सरकारले बनाउने कानुन एकआपसमा बाझिनु हुँदैन । त्यसकारणले गर्दा पनि कतिपय कानुन निर्माण गर्न सकिएको छैन, उनले भने, सभा सञ्चालनसम्बन्धी नियमावली, पारिश्रमिक र सेवासुविधाका विषयमा बनेका कानुन लागू गर्नका लागि विनियम, नियमावली र कार्याविधिको आवश्यकता पर्दैन । यस्ता ऐन प्रदेश प्रमुखबाट प्रमाणीकरण भएसँगै लागू हुने उनले बताए ।"
सौराहामा रेन्जर सम्मेलन,"काठमाडौं (कास) वन्यजन्तु संरक्षणमा खटिने विश्वभरका संरक्षणकर्मी रेन्जरहरूको नवौं सम्मेलन चितवन निकुञ्जको सौराहामा मंगलबार सुरु हुँदै छ । वन्यजन्तु संरक्षणमा अग्रमोर्चामा रहेर काम गर्ने प्राविधिक कर्मचारीलाई रेन्जर भनिन्छ । यस्ता रेन्जरहरू विश्वभरका निकुञ्ज र आरक्षमा फिल्डमा खटिएका हुन्छन् । पाँचदिने सम्मेलनमा भाग लिन ७१ देशका ५ सय ५० संरक्षणकर्मी चितवनमा भेला भएका छन् । नेपालबाट करिब सयजना रेन्जर, वन्यजन्तु संरक्षण र अनुसन्धानमा काम गर्ने कर्मचारी सहभागी हुँदैछन् । सम्मेलनलाई वन्यजन्तु संरक्षणमा लागेका विश्वभरका हिरोहरूको भेलासमेत भन्ने गरिन्छ । अन्तर्राष्ट्रिय रेन्जर महासंघ (आईआरएफ) र वन तथा वातावरण मन्त्रालयको संयुक्त आयोजनामा यो सम्मेलन एसियामा पहिलो पटक भएको हो । नेपालमा वन्यजन्तु संरक्षण र अनुसन्धानमा सहयोगी संस्थाहरूले पनि यो सम्मेलनलाई सघाएका छन् । यो सम्मेलन हरेक तीन वर्षमा हुन्छ । आठौं सम्मेलन अमेरिकाको कोलोराडोमा भएको थियो । नेपालले वन्यजन्तु संरक्षण र तिनको अनुसन्धानका साथै वन्यजन्तु पर्यटन (वाइल्डलाईफ सफारी) मा हासिल गरेका उपलब्धि विश्वभर फैलाउन सम्मेलनले मद्दत पुर्याउने वन मन्त्रालय र निकुञ्ज विभागले बताएको छ । सम्मेलनमा मन्त्रालयका उच्च अधिकारीका साथै विभागका अधिकारीकोसमेत उपस्थिती छ । अन्तर्राष्ट्रिय रेन्जर महासंघका अध्यक्ष सिन विलमोरले लगातार धेरै वर्षसम्म एकसिंगे गैंडा र बाघको शून्य चोरी गराउन सफल भएको नेपालको चितवन निकुञ्जमा नवौं सम्मेलन गर्न पाउँदा खुसी लागेको बताएका छन् । उनले स्वागत सन्देशमा भनेका छन्, यो सम्मेलन राम्रा सिकाइ, अनुभव र ज्ञान बाँड्न उपयुक्त माध्यम बन्ने अपेक्षा गरिएको छ ।चितवन निकुञ्ज वन्यजन्तु सफारीका लागि मुलुककै पहिलो गन्तव्य हो भने यो विश्वमै विख्यात पनि छ । एकसिंगे गैंडा, पाटे बाघ, हात्तीको व्यवस्थापनमा नेपालले हासिल गरेको उपलब्धिबारे अन्य देशका संरक्षणकर्मीले बुझ्ने अवसरका रूपमा लिइएको छ । संरक्षण क्षेत्रमा यति धेरै देशका प्रतिनिधि सहभागी भएको यो नै पहिलो सम्मेलन पनि हो । सम्मेलनमा रेन्जरहरूको कामको प्रकृति र कामको गतिमा सुधार, संरक्षणमा उनीहरूले खेलेको भूमिकाको मूल्यांकन, समुदायस्तरमा उनीहरूको योगदान, रेन्जरका रूपमा महिलाहरूको योगदान, प्रविधि हस्तान्तरण र आगामी दिनमा उनीहरूको सुरक्षाबारे पनि छलफल हुने महासंघले उल्लेख गरेको छ । सम्मेलनकै दौरान सहभागीले जंगल सफारी पनि गर्नेछन् । पर्यटन वर्ष २०२० को संघारमा हुने यो अन्तर्राष्ट्रिय सम्मेलनले पर्यटन वर्ष सफल बनाउन सहयोग गर्ने अपेक्षा गरिएको छ । सम्मेलनकै दौरान पर्यटन मन्त्रालयले पर्यटन वर्ष र पर्यटन प्रवर्द्धनसम्बन्धी प्रस्तुतिसमेत दिनेछ । सम्मेलनका दौरान वन्यजन्तु संरक्षण, अनुसन्धान र प्रजाति अनुसन्धान, वन्यजन्तुमानव द्वन्द्व न्यूनीकरणमा अनुभव बटुलेका विज्ञहरूले आआफ्ना मुलुकका सफल उदाहरण प्रस्तुत गर्नेछन् ।"
१७ वर्षपछि पक्राउ,धादिङ (कास) कर्तव्य ज्यान मुद्दामा फरार भएका धादिङका दुइजना अभियुक्तलाई प्रहरीले १७ वर्षपछि पक्राउ गरेको छ । खनियाँबास२ दार्खाका पर्शुराम तामाङको हत्याका आरोपित स्थानीय गोम लामा तामाङ र सुक लामा तामाङलाई प्रहरीको केन्द्रीय अनुसन्धान ब्युराले पक्राउ गरेको हो । २०५९ साल कात्तिक २९ मा स्थानीय परशुरामको खुकुरी र ढुंगा प्रहारबाट हत्या भएको थियो । पक्राउ परेकाहरूलाई जिल्ला प्रहरी कार्यालय धादिङले सोमबार पत्रकार सम्मेलन गर्दै सार्वजनिक गरेको हो । उक्त घटनामा संलग्नताका आरोपित अन्य चारजना अझै फरार छन् ।
दुई महिला जेल चलान,मकवानपुर (कास) अनियमित रूपमा रुख कटान गरी वन पैदावार हानिनोक्सानी गरेको मुद्दामा अदालतले तोकेको धरौटी बुझाउन नसकेका दुई महिला जेल चलान भएका छन् । बकैया गाउँपालिका८ को देउताखोला सामुदायिक वनका कार्यसमिति सदस्यद्वय पातलीमाया भुलुन र सदस्य सीतामाया घ्यावाले अदालतले तोकेको धरौटी बुझाउन नसकेका हुन् । मकवानपुर जिल्ला अदालतले दुवैलाई आइतबार जनही ११ लाख १७ हजार रुपैयाँ नगद वा जेथा जमानत धरौटी मागेको थियो । दुवैलाई चितवनको भरतपुर कारागार चलान गरिएको डिभिजन वन कार्यालय मकवानपुरका अधिकृत नरेश पुर्वेले बताए । वन ऐन २०४९ को दफा ६४ को २ बमोजिम उनीहरूसँग धरौटी माग गरेको अदालतको आदेशमा उल्लेख छ । सामुदायिक वनमा अनधिकृत रूपमा १४ हजार ८ सय ३६ क्युफिट काठ कटान भएको आरोपसहित डिभिजन वन कार्यालय मकवानपुरले अदालतमा मुद्दा दायर गरेको थियो । अनियमित रूपमा रुख कटान गरेको ठहरसहित सोही वन समूहका अध्यक्ष पनि तीन महिना जेल बसेर धरौटी बुझाएपछि यसअघि नै रिहा भइसकेका छन् ।
बस दुर्घटनामा एकको मृत्यू २५ घाइते,काभ्रे (कास) बनेपाबाट नेपालथोकका लागि छुटेको बा४ख ३३१९ नम्बरको बस सोमबार बीपी राजमार्गअन्तर्गत नमोबुद्ध२ पात्लेगाउँमा दुर्घटना हुँदा एक जनाको मृत्यू भएको छ भने २४ घाइते भएका छन् । घाइतेमध्ये दुई जनाको अवस्था गम्भीर छ । विपरीत दिशाबाट आइरहेको बसलाई साइड दिने क्रममा बस सडकबाट अन्दाजी १ सय ५० मिटर तल खसेर दुर्घटना भएको हो । विपरीत दिशाबाट आएको बसलाई साइड दिए पनि बीचैमा च्यापिन आएको मोटरसाइकललाई बचाउने क्रममा बस सडकबाट खसेको एसपी जयराज सापकोटाले बताए । सडकबाट खसेको बस भीरको रूखमा अड्किएको थियो । धुलिखेल अस्पताल पुर्याइएकामध्ये एकको मृत्यू भएको छ भने दुईलाई काठमाडौं रिफर गरिएको छ ।
१२ लाखका पटका नष्ट,चितवन (कास) तिहारका बेला पड्काउन भारतबाट ल्याएर चितवन प्रहरीले बरामद गरेका पटका सोमबार नष्ट गरिएको छ । प्रहरी उपरीक्षक दानबहादुर मल्लका अनुसार विभिन्न ठाउँमा चेकजाँच गर्दा करिब १२ लाख रुपैयाँ मूल्य बराबरका पटका बरामद भएका थिए ।
कांग्रेस प्रतिनिधिको भेला हेटौंडामा,"मकवानपुर (कास) कांग्रेसको महाधिवेशन प्रतिनिधिहरूको भेला तथा प्रशिक्षण हेटौंडामा हुने भएको छ । प्रदेश ३ का ६ जिल्लाका महाधिवेशन प्रतिनिधिहरूको भेला मंगलबार र बुधबार हुने भएको हो । भेलाको उद्घाटन पार्टी सभापति शेरबहादुर देउवाले गर्ने कार्यक्रम रहेको मकवानपुर सभापति तथा प्रदेश ३ का संसदीय दलका नेता इन्द्रबहादुर बानियाँले बताए । उनका अनुसार पार्टीको केन्द्रीय नीति, अनुसन्धान तथा प्रशिक्षण प्रतिष्ठानको आयोजनामा भेला तथा प्रशिक्षण हेटौंडामा हुन लागेको हो । यसअघि सात जिल्लाका भेला भक्तपुरमा सम्पन्न भइसकेको छ । भेलाको उद्घाटनमा देउवासँगै वरिष्ठ नेता रामचन्द्र पौडेल, प्रतिष्ठानका प्रमुख एवम् पार्टी उपसभापति विमलेन्द्र निधी र महामन्त्री डा शशांक कोइरालालगायत हुनेछन् । दुई दिनसम्म सञ्चालन हुने प्रशिक्षणका लागि तयारी भइसकेको छ ।"
विकल्पबिनै रुख कटान,काटिएका रुख ट्रकमा लोड गरिँदै । तस्बिर : केशव थापाकान्तिपुर
प्रहरीले टेरेनअदालतको आदेश,"(काठमाडौं) : गलत रगत चढाउँदा सर्लाहीकी ५ वर्षीया आकृतिकुमारी साहको मृत्यु भएको घटनामा जाहेरी नलिएको प्रहरीले उच्च अदालत पाटनले दिएको अनुसन्धान आदेश पनि बेवास्ता गरेको छ । प्रहरीले जाहेरी नलिएपछि बालकिाका अभिभावक अदालत पुगेका थिए । अदालतले कात्तिक ८ मा प्रहरी वृत्तलगायत नेपाल मेडिकल काउन्सिल र काठमाडौं जिल्ला सरकारी वकिल कार्यालयलाई जाहेरी लिएर कारवाही अघि बढाउन आदेश दिएको थियो । जाहेरी दर्ताका लागि आफू दिनहुँ प्रहरी कार्यालय धाइरहँदा पनि कुनै वास्ता नगरेको मृतकका आफन्त सुरेन्द्र साहले गुनासो गरे । जाहेरी दर्ता गर्न मिल्दैन भनेर झुलाइरहन्छन् । दर्ता नगर्नुपर्ने कारण लेखेर दिनु म अन्य निकाय जान्छु भन्दा त्यो पनि दिँदैनन्, उनले भने, न्यायका लागि सात महिनादेखि धाइरहेको छु । अदालतसम्म पुग्दा पनि न्याय पाउन नसकिने रैछ । न्याय दिनुको साटो घटनाका दोषीले आफू र परिवारलाई आर्थिक प्रलोभन देखाएर मुद्दाबाट पछि हट्न दबाब दिएरहेको उनले बताए ।न्यायाधीश कृष्णलाल भट्टराई र माधवप्रसादको इजालासले गरेको आदेशमा साहको शल्यक्रिया गर्ने क्रममा सहिद गंगलाल राष्ट्रिय हृदयरोग केन्द्रमा मृत्यु भएको तथ्यमा विवाद छैन । निवेदकले जाहेरी दर्ता गर्न ल्याएपछि दर्ता गरेर अनुसन्धानको प्रक्रियामा लैजानुपर्छ । नेपाल मेडिकल काउन्सिल, सरकारी वकिल कार्यालयसँग समन्वय गरि अनुसन्धानको प्रक्रिया अगाडि बढाउनु, भनिएको छ । मुटुको समस्या भएर गत वैशाख १३ मा बाँसबारीस्थित सहिद गंगालाल राष्ट्रिय हृदय रोग केन्द्रमा अस्पताल भर्ना भएकी साहको चार दिनपछि शल्यक्रिया भएको थियो । वैशाख २३ मा अस्पतालले बालिकाको मृत्यु घोषणा गर्यो । ओ पोजेटिभ रगत समूह भएकी बालिकालाई ए पोजेटिभ रगत चढाइएकाले मृत्युमा हुनुमा अस्पतालको लापरबाही भएको आफन्तले आरोप लगाए । घटनालगत्तै आफन्तले दिएको उजुरी प्रहरीले दर्ता गर्न मानेका थिएनन् । उपचारमा अस्पतालका तत्कालीन निर्देशक डा ज्योतीन्द्र शर्मा, डारवीन्द्रभक्त तिमिला र डा नवीनचन्द्र गौतम संलग्न थिए । आफन्तले उपचारमा संलग्न तीनै जना चिकित्सक, प्रशासन प्रमुख दीपेन्द्र खड्का, ल्याब इन्चार्ज विन्देश्वर यादव र बेहोस गराउने चिकित्सक जेजुनाथ पोखरेलविरुद्ध प्रहरीमा उजुरी दिएका थिए । उजुरी दर्ता नभएपछि पीडित अदालत पुग्न बाध्य भएका थिए । घटनाको छानबिनका लागि मेडिकल काउन्सिलले डाभगवान कोइरालाको संयोजकत्वमा उच्चस्तरीय समिति गठन गरेको थियो । ऐनबमोजिमका विज्ञ नराखिएको उक्त समिति खारेज गरी मेडिकल काउन्सिलबाट जाहेरी फिर्ता मागेर अनुसन्धान अघि बढाउनपर्ने अदालतको आदेशमा छ ।काउन्सिलले गरेको अनुसन्धानबाट पनि बालिकाको शरीरमा गलत रगत नै चढेको पुष्टि भइसकेको छ । रगत चढाउने प्रक्रियामा ल्याब इन्चार्ज विन्देश्वर यादव र टेक्नीसियन सरला कोइरालालाई हदैसम्मको कारबाही काउन्सिलले तोकेको छ । ल्याब टेक्नीसियनलाई नियमन गर्ने निकाय स्वास्थ्य व्यवसायी परिषद् हो । यी दोषीलाई कारबाही गर्नुपर्ने भन्दै काउन्सिलले परिषद्लाई पत्राचार गरेको गरे पनि हालसम्म उनीहरूलाई कारबाही भएको छैन । दोषी प्रमाणित भइसक्दा पनि उनीहरू गंगालाल अस्पतालमै कार्यरत छन् ।प्रहरी वृत्त महाराजगन्जका डीएसपी उमेश लम्सालले सरकारी वकिल कार्यालयले जाहेरी फिर्ता नगरेका कारण आफूले आदेश कारबाही अघि नबढाएको बताए । पीडित पक्षलाई बेवास्ता गरिएको उनले अस्वीकार गरे । पीडित पक्ष यहाँ आएकै छैनन् । मैले त उनीहरूलाई देखेको पनि छैन, उनले भने, शल्यक्रिया जस्तो मेडिकल विषयमा प्रहरीले मात्रै छानबिन गर्न सक्दैन । मेडिकल विज्ञ छनोट गरी सम्बन्धित निकायसँग समन्वय गरेर चाँडै अनुसन्धान गर्छौं ।"
पुनःस्थापना केन्द्र पुगिन् १२ वर्षीया,"काठमाडौं (कास) प्रसूतिगृहबाट डिस्चार्ज हुने भएपछि उनी आइतबार बिहानैदेखि खुसी थिइन् । अनुहारमा केही सन्तोष र खुसीको भाव थियो । अछामकी यी १२ वर्षीया बालिका बोल्न सक्दिनन् । कुकुरले खुट्टामा टोकेको थियो । आफन्तले त्यसको उपचारका लागि अस्पताल लैजाँदा उनको गर्भ रहेको खुलेको थियो । चिकित्सकले पाँच महिनाको गर्भवती रहेको बताएपछि उनलाई काठमाडौं ल्याइएको हो । बोल्न नसक्ने बालिका, कलिलो उमेर र संवेदनशील अवस्था । चिकित्सकका लागि पनि उनको उपचार सहज थिएन । सुरक्षित गर्भपतन तरिकाले गरायौं, अस्पताल निर्देशक डा जागेश्वर गौतमले भने, अब उनको स्वास्थ्य अवस्था सामान्य छ । हेरचाह, आराम र नियमित स्वास्थ्य जाँच गर्नुपर्छ । पौष्टिक आहार पनि चाहिन्छ । असामान्य प्रकारको केस भएकाले अस्पतालले सावधानीपूर्वक उनको स्वास्थ्योपचारमा ध्यान दिएको उनले बताए । अस्पतालबाट डिस्चार्ज भए पनि उनी अछामको रामारोशनमा घर जान भने पाइनन् । नियमित स्वास्थ्य जाँच गर्नुपर्ने भएकाले उनलाई ललितपुरको गोदावरीस्थित आशा नेपाल नामक संस्थाले संरक्षण दिएको छ । छोरीलाई बिरानो सहरमा छाडेर जानुपर्दा ठूलोबुवा कृष्णबहादुर भने चिन्तित थिए । घर लैजाऊँ भने फेरि कसैले उस्तै बनाइदिने हो कि भन्ने पीर लाग्यो । संस्थामा छोरी सुरक्षित हुन्छे भने म यतै जिम्मा लगाइदिन्छु, उनले भने, घर लगे पनि के गर्नु, हेर्ने कोही छैन ।एक महिनाअगाडि बालिकालाई कुकुरले टोकेको थियो । उपचार गर्न लैजाँदा पेटमा गर्भ भएको पुष्टि भएको थियो । जिल्लामा उपचार नभएपछि दुई साताअघि उनलाई काठमाडौं ल्याइएको हो । अस्पताल रहुन्जेल विभिन्न व्यक्ति र संघसंस्थाले उनलाई आर्थिक सहयोग गरे । सहयोगका रूपमा हालसम्म प्राप्त ६७ हजार रूपैयाँ खाता खोलेर बालिकाकै नाममा राखिदिने कृष्णबहादुरले बताए । बालिकालाई भेट्न आइतबार महिला बालबालिका तथा ज्येष्ठ नागरिकमन्त्री थममाया थापा पनि अस्पताल पुगेकी थिइन् । अस्पताल प्रशासनसँग उनको स्वास्थ्यस्थितिबारे थापाले जानकारी लिनुका साथै आवश्यक पर्ने सबै सहयोग गर्ने प्रतिबद्धता जनाइन् । हिंसापीडित महिला र बालकालिकालाई सहयोग गर्न हामीसँग छुट्टै कोष छ, उनले भनिन्, हामी त्यो कोषबाट सहयोग गर्न सक्छौं । उपचार, पढाई खर्च सरकारले नै गर्छ । मन्त्रीसँगै बालिकालाई भेट्न विभिन्न संघसंस्थाका प्रतिनिधि पनि अस्पताल पुगेका थिए । अस्पतालले डिस्चार्ज दिए पनि केही समयसम्म नियमित स्वास्थ्य परीक्षण आवश्यक भएकाले बालिकालाई काठमाडौंमै राख्नुपर्ने भयो । अब उनलाई कुन संस्थाले आवधिक संरक्षणमा लैजाने भन्नेमा केहीबेर बहस नै चल्यो । मंत्रालय र संघसंस्था प्रतिनिधि बीचको छलफलपछि अन्ततः आशा नेपालले जिम्मा लिने निष्कर्ष आयो । संस्थाले बालिकाको स्वास्थ्य उपचार, पढाइ र कानुनी उपचार पनि खोजिदिने महिला मन्त्रालयको राष्ट्रपति महिला उत्थान कार्यक्रम प्रमुख अधिकृत अञ्जु ढुंगानाले बताइन् । बालिकालाई नियमित स्वास्थ्योपचारका लागि स्वास्थ्यकर्मीको निगरानीमा राख्नुपर्ने भएकाले घर नपठाई काठमाडौंमै राख्ने निर्णय भएको हो, उनले भनिन्, परिवारसँगको सल्लाहले उनलाई पुनर्स्थापना केन्द्रमा राखिएको हो । बालिकाको मानसिक स्वास्थ्यको समस्याका कारण पनि घर पठाउन नमिलेको उनको भनाइ छ ।"
मालवाहक गाडी नचलाउन आग्रह,काठमाडौं (कास) महानगरीय ट्राफिक प्रहरी महाशाखाले बंगलादेशका राष्ट्रपति अब्दुल हमिदको मंगलबारदेखि कात्तिक २९ सम्म हुने नेपाल भ्रमणको समयमा राजधानीको चक्रपथभित्र ठूला मालबाहक गाडी नचलाउन आग्रह गरेको छ ।महाशाखाले सोमबार विज्ञप्ति जारी गरी भ्रमणका क्रममा सवारी व्यवस्थापनमा सहयोग गर्नसमेत उपत्यकाबासीलाई आग्रह गरेको छ । विज्ञप्तिमा महाशाखाले भ्रमणका क्रममा मुख्य सडकको प्रयोग नगरी अन्य वैकल्पिक सडकको प्रयोग गर्न तथा अनावश्यक सवारी साधन प्रयोग नगर्नसमेत आग्रह गरेको छ । पुराना र अवस्था ठीक नभएका गाडी नचलाउन तथा हर्नको प्रयोग नगर्नसमेत महाशाखाले भनेको छ ।
पाटन दरबारमा नृसिंह,"(ललितपुर) ; पाटन दरबार क्षेत्र । आइतबार रातको करिब १ बजे । खिं, धाः, दमो खिं, मृदंग, नगदा, पोंगा र झ्यालीलगायत बाजाको धुनले वातावरण गुन्जायमान थियो । अत्यधिक भीडभाड । विष्णु भगवानका १० मध्ये चौथो अवतार नृसिंहको नाच अवलोकन गर्नेको घुइँचो थियो । नाचमा नृसिंहले दानव हिरण्यकश्यपुको वध गरेको दृश्य देखाइएको थियो । त्यसअघि शनिबार हिरण्याक्षको वध गर्ने वराह अवतारको नाच देखाइएको थियो । जलशयन नाच भनी मधु कैटवको वधलगायत नाचका यी मुख्य पाटो हुन् । नाचमा नृसिंह कृष्ण मन्दिरका पुजारी प्रतापधर शर्मा बने भने हिरण्यकश्यपुको भूमिकामा किरण चित्रकारले गरे । पाटन दरबवार क्षेत्रको यो पुरानो नाच हो । स्थानीयले यसबाट विष्णुको महिमा र पौराणिक कथा नयाँ पुस्तालाई बुझाउँछन् । कात्तिक नाच संरक्षण समिति कोषाध्यक्ष उत्तमरत्न शाक्यका अनुसार नाचले आफूसँग शक्ति हुँदैमा घमण्ड गर्न नहुने र शक्तिको सदुपयोग गर्नुपर्ने सन्देश दिन्छ । यो पुरानो नाच हो, उनले भने, बर्सेनि देखाउनैपर्छ तर नाचको उचित संरक्षणका लागि खर्च पर्याप्त नहुँदा समस्या छ । पौराणिक कात्तिक नाच प्रवर्द्धन गर्न यसपटक ललितपुर महानगरपालिका१६ वडा कार्यालयले अक्षय कोष स्थापना गर्न बीउ पुँजीका रूपमा १० लाख रुपैयाँ दिने घोषणा गर्दा समितिमा आबद्ध सदस्य खुसी छन् । वडाध्यक्ष निर्मलरत्न शाक्यले नाचका लागि नृसिंहको नयाँ मुकुट पनि हस्तान्तरण गरेका थिए । अर्को वर्ष वराह अवतार नाचका लागि पनि मुकुट बनाउन लगाउँछौं, उनले भने, संस्कृति संरक्षणमा बजेट अभाव हुन दिँदैनौं । नाच हेर्न आएका संस्कृतिमन्त्री योगेश भट्टराइले संस्कृति संरक्षणका लागि छुट्टै १० लाख उपलब्ध गराउने आश्वासन दिए । सोमबार वस्त्रहरण लीला नाच देखाइयो । मंगलबार दैत्य लीला नाच देखाएपछि १२ दिने नाचको शृंखला यो वर्षका लागि समापन हुनेछ । पौराणिक नाचसँगै कलाकर्मीले च्वले खुदाँ दाँखुदाँ, कौलाखिचा, महामूर्ख प्रहसन, सुकुलीतुलिगु, माकःसि मिगु, जिचा, छ्याध्वग्गी, मिमुसे र बनेगु जस्ता नेपाल भाषाका शीर्षकका नाच पनि प्रदर्शन गरेका छन् । बाःथः नाचको कथामा तीनजना देवताहरू ब्रह्मा, विष्णु र महादेव धर्तीमा मनुष्यको भेषमा आउने कथा समेटिएको थियो । बाःथःनाचमा प्रयोग हुने मुकुण्डोको खास महत्त्व छ । कोषाध्यक्ष शाक्यले कुनै पनि नाचको सशक्त पक्ष संगीत हुने गरेको बताए । कात्तिक नाचमा संगीतका साथै गीतको बोलले दर्शकलाई मोहित बनाउने गरिन्छ, उनले भने ।उक्त नाच सिद्धिनरसिंह मल्लले राष्ट्र र जनताको कल्याणार्थका लागि नेपाल सम्वत ७६१ सँगै सुरु गरेको जनविश्वास छ । सिद्धिनरसिंह मल्लले वराह र नरसिंह डबलीमा प्रर्दशन गर्नेगरि उक्त नाच आठ दिन चलाएको इतिहासमा पनि छ । उनका पुत्र श्रीनिवास मल्लले नेपाल सम्वत ७८७ मा सात दिन लोकनाटक बाःथः प्याँख थपेर १५ दिन पुर्याएका थिए । श्रीनिवास मल्लका छोरा योगनरेन्द्र मल्लले माधवानर र उषाहरण गरि १५ दिन थपेर कात्तिक महिनाभरि एक महिना चलाएका थिए ।"
नीति प्रतिष्ठानप्रति सरकारी अलमल,"गत वर्ष असोजमा चैतन्य मिश्रजस्ता प्रतिष्ठित प्राध्यापकको नेतृत्वमा नीति अध्ययन प्रतिष्ठान नामको सरकारी थिङ्क ट्याङ्क गठन हुँदा उत्साही नहुने कमै थिए । धेरैजना आशावादी हुनुको गतिलो आधार के थियो भने स्वयं प्रधानमन्त्रीस्तरबाटै ठूलो महत्त्वाकांक्षा राखेर यसको गठन गरिएको थियो । केहीले भने त्यतिबेलै सदिच्छापूर्ण संशय पनि व्यक्त गरेका थिए यो तहका बौद्धिक व्यक्तिहरूले एकाध महिनामै निराश भएर पद त्याग्न नपरोस् भनेर । आखिर जे नहुनु थियो त्यही भयो, गठन भएको सात महिनामै प्रा मिश्र पदबाट राजीनामा दिन बाध्य भए । त्यसयता सरकारले अर्का सदस्य गणेश गुरुङलाई प्रतिष्ठानको कार्यकारी अध्यक्ष तोकेको छ । तर, स्वायत्तताको अभाव, प्रशासनिक झमेला र ढिलासुस्तीजस्ता जुन कारणले प्रा मिश्र बाहिरिएका थिए, ती समस्या अहिले पनि जस्ताका तस्तै छन् । प्रतिष्ठानले स्पष्ट दिशा लिन सकेकै छैन । गठनका बखत केही कोणबाट योजना आयोगसँग समानान्तर रूपमा जाने संस्थाका रूपमा प्रतिष्ठानलाई चित्रण गरिए पनि बृहत्तर वैचारिक अध्ययनअनुसन्धान गर्ने स्वायत्त निकाय बनाउने अपेक्षासहित मिश्रलगायतका विज्ञहरू यसलाई हाँक्न तयार भएका थिए । आफूले सामना गरिरहेका जटिल विषय र आवश्यक नीतिनियमबारे अध्ययन गर्न सरकारले थिङ्क ट्याङ्क चलाउनु अस्वाभाविक पनि थिएनहोइन । मुलुक हिँडिरहेको दिशा बताइदिने र पुग्नुपर्ने गन्तव्यतर्फ निर्देश गर्ने सरकारी प्रतिष्ठानको नेतृत्व प्रतिष्ठित समाजशास्त्रीले गर्नु यो सरकारका लागि ठूलो अवसर थियो । तर सरकार त्यसको उपयोग गर्न विफल भयो, प्रतिष्ठानका लागि काम गर्ने उपयुक्त वातावरण दिनै सकेन वा चाहेन । सार्वजनिक बौद्धिक व्यक्तित्वको शीघ्र बहिर्गमनपछि पनि सरकार सच्चिन खोजेको देखिएन । अहिले प्रतिष्ठानमा गुरुङबाहेक विज्ञहरू सुरेन्द्र लाभ, मीना आचार्य र राजेन्द्रध्वज जोशी सदस्य छन् । सदस्यहरू आफ्ना विधामा पोख्त भए पनि एउटा अध्ययन प्रतिष्ठान चल्न त्यतिले मात्रै पुग्दैन । प्रतिष्ठानको उद्देश्य, कार्यादेश, प्राथमिकता र संरचना स्पष्ट सबै स्पष्ट हुनुपर्छ । त्यसैअनुसार जनशक्ति र बजेट चाहिन्छ । सरकारले यस दिशामा कुनै तदारुकता देखाएको छैन । अहिलेसम्म न कानुनी आधार बलियो छ, न पूर्वाधार पर्याप्त । अहिलेसम्म विकास समिति ऐन, २०१३ अन्तर्गत गठन आदेशमार्फत चलेको छ । बल्ल प्रधानमन्त्री कार्यालयले यससम्बन्धी विधेयक तयार गरेको छ । संसद्बाट विधेयक पारित भएपछि र कर्मचारीको सेवा, सर्त, नियमावली बनेपछि मात्रै कर्मचारी नियुक्ति वा अरू कामले गति लिन सक्छ । गत वर्ष ५ करोड ६० लाख रुपैयाँ बजेट विनियोजन भएकामा ठोस काम केही हुन सकेन । मुस्किलले १ करोड रुपैयाँ मात्रै खर्च भयो । यो वर्ष पनि त्यति नै बजेटमा योजना, कार्यक्रम भए पनि खर्चको हालत दयनीय छ । अनुसन्धानका लागि मात्र होइन, के विषयमा अध्ययन गर्ने भन्ने निर्क्योल गर्न पनि प्रतिष्ठानसित जनशक्ति छैन । पूर्वाधारको त कुरै गर्न परेन, कार्यालयमा आवश्यक फर्निचरसमेत छैन, पाहुना जाँदा पनि उभिनुपर्ने अवस्था छ ।प्रतिष्ठानले अहिलेसम्म मिश्रकै पालामा छनोटमा परेका केही अध्ययन योजना पूरा गरेर त्यसको निष्कर्ष प्रधानमन्त्री कार्यालयमा बुझाएको छ । र, प्रधानमन्त्री कार्यालयबाट आउने सुझाव वा टिप्पणी पर्खेर बसेको छ । केही अध्ययनको तयारी भइरहेको छ । जनशक्ति अभावको समस्या टड्कारो छ । विभिन्न मन्त्रालयमा रहेका विषय विज्ञ कर्मचारीहरूलाई प्रतिष्ठानमा काजमा खटाएर काम लगाउन सकिन्छ, सरकारले चाहँदा यो कुनै कठिन काम होइन । तैपनि, प्रधानमन्त्री तथा मन्त्रिपरिषद् कार्यालयसँग जोडिएको भनिएको प्रतिष्ठानलाई यसरी हातखुट्टा बाँधेर राखिनुको कारण भेउ पाइनसक्नु छ । आफ्नो रुचिमा खुलेको संस्था नै सरकारी हेपाहा प्रवृत्तिको सिकार भएको प्रधानमन्त्रीले पक्कै नबुझेका छैनन् होला । तैपनि यसप्रति उनी किन चासो देखाउँदैनन् या उनको भनाइ र गराइबीचमा अन्तर छ प्रश्न अहम् बनेको छ ।सरकारले प्रतिष्ठानलाई स्वायत्त बनाउन ढिलाइ गरिरह्यो र भइहाल्छ, हुन्छ नि भन्ने तर गाँठो नफुकाउने प्रशासनिक झमेलामा अल्झाइरह्यो भने बाँकी रहेका सदस्यहरू पनि निराश बन्ने अवस्था आउँछ । त्यस्तो बेला उनीहरूसित दुइटा विकल्प रहन्छ, कि प्रा मिश्रझैं बाहिरिने, कि सरकारजस्तै गतिविहीन र दिशाहीनताको बन्दी बनिरहने । सरकारले अध्ययनअनुसन्धान गरेर मात्र नीति निर्माण गर्छ भन्ने देखाउन सार्वजनिक खपतका लागि प्रतिष्ठान बनाइएको होइन भने यसलाई गतिशील बनाउने दिशामा यथाशीघ्र कदम चाल्नैपर्छ । अन्यथा, प्रतिष्ठित प्राध्यापकहरूलाई सरकारी बिल्ला भिराएर डामेर छाड्न मात्र प्रतिष्ठान गठन गरिएको प्रमाणित हुनेछ ।यसै पनि विश्वविद्यालयका थिङ्क ट्याङ्कहरू थलामा छन् । कूटनीतिक थिङ्क ट्याङ्क परराष्ट्र मामिला अध्ययन प्रतिष्ठान पनि परराष्ट्र मन्त्रालयको एउटा निरीह शाखाभन्दा माथि उठ्न सकेको छैन । ठूलो हल्लाखल्ला गरेर गठन गरिएको सरकारी थिङ्क ट्याङ्कको भविष्य पनि सरकारी अकर्मण्यताकै कारण अँध्यारोतिरै जाकियो भने प्रस्ट हुन्छ मुखले जे भने पनि सरकारी व्यवहारको बगलीमा रहेको अध्ययनअनुसन्धानप्रति ठूलो अरुचि छ ।"
अस्थिर विश्वपरिस्थिति र नेपाल,"शी तयुद्धताका विश्वव्यवस्था अराजक रहेको टिप्पणी हुने गर्थ्यो । तर दुई खेमामा विभाजित विश्वराजनीति केही हदसम्म सन्तुलित थियो । विभिन्न मुलुकमा आन्तरिक रूपमा भने साम्यवादी र लोकतन्त्रवादीबीच असमझदारी थियो । त्यो समय लोकतन्त्र र साम्यवादबीच अधिनायकवादीहरूको बिगबिगी पनि थियो । पश्चिमा उपनिवेशबाट मुक्त देशहरूमा स्थापित उदार लोकतन्त्र एकपछि अर्को गर्दै तानाशाहहरूद्वारा अपहरित हुँंदै गए । केही देशमा मात्र उदार लोकतन्त्र टिक्यो । भारत पनि लोकतन्त्र टिक्ने यस्तै कम देशमध्ये पर्छ । भारतीय लोकतन्त्रको अभ्यास र आजसम्मको संस्थागत सफलतालाई उदाहरणकै रूपमा लिइन्छ । यति हुँदाहुँदै अचेल भारतमा चलिरहेको व्यवस्थामाथि अनेक प्रश्न उठाइने गरेका छन्, तर यसको विकल्प कसैले दिन सकेको छैन ।स्थापित राष्ट्रिय नेताहरूको अवमूल्यन मात्र होइन, दानवीकरण गर्ने अभियान तीव्र बनेको छ । यसले संस्थागत क्षमतामा ह्रास आएको छ । राष्ट्रवाद चुलिएको र लोकप्रियतावादको बिगबिगी बढेको छ । सिद्धान्तको अवमूल्यन हुँदा दिशाविहीनताले आज सबै देश ग्रस्त छन् । संयुक्त राज्य अमेरिका र संसदीय व्यवस्थाको जननी मानिने बेलायतमा समेत अरू विकासशील देशकै जस्ता समस्या टड्कारो रूपमा आएकाले लोकतन्त्रको शुद्धीकरणको बहस चल्न थालेको छ । अर्थशास्त्रमा नोबेल पुरस्कार विजेता प्रा जोसेफ इ स्टिगलिजले आफ्नो नयाँ पुस्तक पिपल, पावर एन्ड प्रफिट ः प्रोग्रेसिभ क्यापिटलिजम फर एन एज अफ डिस्कन्टेन्ट मा अमेरिकाको बढ्दो राजनीतिक र आर्थिक समस्याको कठोर विश्लेषण गरेका छन् । उनले कसरी अमेरिकाको गुम्दै गएको सान फर्काउन सकिन्छ भनी उपाय खोजी गर्न सुझाएका छन् । उनको विचारमा अति सामाजिक र आर्थिक विषमता र लोप भइरहेको संस्थागत विश्वसनीयता यस्तो अवस्थाका लागि जिम्मेवार छन् । राष्ट्रपति डोनाल्ड ट्रम्पको विजयपछि अमेरिका दिशाहीन र अझ बढी असमान अवस्थामा पुगेको उनले उल्लेख गरेका छन् । आज विश्वमा नयाँ खैलाबैला मच्चिएको छ । यसको जड स्थापित व्यवस्थाले जनमुखी नीति अवलम्बन गर्न नसक्नु नै हो । व्यवस्थालाई दोहन गर्न, आआफ्ना दल र गुटको मात्र स्वार्थ सिद्ध गर्न उद्यत शासनमा बस्ने केही नेताका कारण व्यवस्थाको कार्यसम्पादन (डेलिभरी) गर्ने क्षमतामा ह्रास आएको छ । फलस्वरूप जनता आन्दोलित हुँदै गएका छन् । जनआक्रोश बढ्ने धेरै कारण हुन सक्छन् । पहिले सिद्धान्तका लागि मानिस मरिमेट्थे, त्याग गर्थेÙ अहिले आफैले छानेको सरकार या शासकविरुद्ध सडकमा उत्रिन्छन् । केही समययता विभिन्न देशमा विद्रोहका स्वर र जुलुसका लहर देखिएका र सरकारहरू असफल भइरहेका छन् । भेनेजुएला, चिली, लेबनान, ट्युनिसिया, इराक, ब्राजिल, पाकिस्तान, रुस, अजरबैजान आदि देशमा आधारभूत आवश्यकताका लागि जनता संघर्षरत छन् । केही मुलुकमा असमानताको अन्त्य र स्वतन्त्रताका लागि चलेका द्वन्द्वका कारण राज्य व्यवस्था अस्थिर भएका छन् । पंकज मिश्रले आफ्नो चर्चित पुस्तक एज अफ एङ्गर मा विभिन्न समयमा अनेक चिन्तकले व्याख्या गरेको विषयको विश्लेषण गर्दै विश्वका विभिन्न भागमा युवाहरू उग्रवादीआतंकवादी गतिविधिमा लागेको र कतिपय चाहिंँ चरम असमानताविरुद्ध सडकमा उत्रिएको उल्लेख गरेका छन् । त्यस्तै, आयातित व्यवस्था र शोषणप्रति ती युवा क्रुद्ध छन् । धर्म, जात र पहिचानको मुद्दा, राष्ट्रवादको उग्र नारा र चरम सामाजिकआर्थिक विषमताले राष्ट्रहरूभित्र विभाजनको प्रवृत्ति बढ्दै गएको छ । आक्रोश र असहमतिका लक्षण फरक हुन्छन् । आक्रोशका तुलनामा असहमति नरम र सूक्ष्म हुन्छन् । आक्रोशभित्र ध्वंसात्मक प्रवृत्ति हावी भई परिवर्तनका लागि मानिस जे गर्न पनि तयार हुन्छन् । जब स्थापित संस्था र नेतृत्वले अति सामान्य मागप्रति पनि ध्यान दिँदैन अनि उडन्ते भाषण र बहस मात्र गर्छ, जनताको धैर्यको बाँध फुट्न बेर लाग्दैन । चिलीमा मेट्रो रेलको टिकटको मूल्य बढेको गुनासोबाट उठेको जनआक्रोशले रोजगारी र अन्य आवश्यकताका विषयमा परिणत भई व्यापकता पाउंँदै गएको हो । इराक, लेबनानमा पनि यस्तै जनगुनासो आक्रोशमा बदलिएकाले त्यहाँका प्रधानमन्त्रीले राजीनामा गर्नुपरेको हो । केही वर्षपहिले ट्युनिसिया र इजिप्टमा भएका जनआन्दोलन (जसलाई अरब स्प्रिङ भनियो) ले शासनतन्त्रको परिवर्तनको बाटो बनाए । तर विभिन्न देशमा भएका उथलपुथलपछिको अवस्थाले जनआकांक्षा र न्यूनतम आवश्यकता पूरा गर्न नसक्दा जनतामा अविश्वास र आक्रोश पैदा गर्ने मात्र काम गर्यो । राष्ट्रवादका चर्का नारा, लोकप्रियतावादका आश्वासन र केही सीमित व्यक्ति (एलिट) को स्वार्थ पूरा गर्ने मात्र काम हुँदा प्राप्त उपलब्धिमाथि नै खतरा आउने वातावरण बन्दै जाने अवस्था छ । त्यसैले व्यवस्था र यसको औचित्यबाट भन्दा पनि शासक र राजनीतिकर्मीका अक्षम कार्यशैलीका कारण जनता वाक्क भएका छन् । अमेरिकी विद्वान् टेड रोबर्ट गुरले ह्वाई मेन रिबेल मा अरू देशका जनताले पाए सरहका सुविधाबाट वञ्चित हुनुपर्दा मानिस विद्रोही बन्छ भनी उल्लेख गरेका छन् । यसलाई वञ्चितीकरणको सिद्धान्त (थ्योरी अफ रिलेटिभ डिप्रिभेसन) भनिन्छ । दक्षिण एसियाका सबैजसो देशमा पहिचान, क्षेत्रीयता, सरकारी अकर्मण्यता र नीति कार्यान्वयन गर्ने क्षमताको क्षयीकरण, साधनस्रोतको दुरुपयोगप्रति जनता आक्रोशित भइरहेका छन् । सधैं लोकतन्त्रप्रति समर्पित नेपाली पनि अहिले लोकतन्त्रका नाममा चलेको शासनशैलीप्रति आशावादी हुन छाडेका छन् । राजनीतिमा भ्रष्टीकरण, खाओवादको जगजगी, दलाल र नवधनाढ्य वर्गको बढ्दो प्रभावले लोकतन्त्र बिटुलिएको छ । त्यसैले अब जनताले प्रश्न गर्न थालेका छन् कस्तो तन्त्र आए उनीहरूको आधारभूत आवश्यकता पूरा हुन सक्ला ? कसैले यसको सजिलो उत्तर देलान् र भन्लान् तानाशाही । चाहे एकदलीय व्यवस्था होओस् वा एक व्यक्तिको अधिनायकवाद, जे भए पनि आजको विकृतिबाट राहत पाए भैहाल्छ नि भन्लान् । तर संसारमा यसको पनि प्रयोग भइसकेको छ र तानाशाही व्यवस्था दीर्घकालीन नभएको प्रस्टै भइसकेको छ ।कुनै बेला नेपाल पनि त्यसको उदाहरण थियो । किनभने राजाको सक्रिय नेतृत्वमा चलेको ३० वर्षे पञ्चायती व्यवस्थाले वाचा बमोजिम आर्थिक कायापलट गर्न सकेन । अनि जनताले आन्दोलनद्वारा त्यसलाई फाले । राजा नभए नेपाल राष्ट्र नै नरहनेसम्मको सोच पनि थियो । दोस्रो जनआन्दोलनले त्यसलाई गलत प्रमाणित गरेपछि नेपाल गणतन्त्रमा पुग्यो । समय र परिस्थिति अनुसार व्यवस्था, संस्था या शासक चल्न सकेनन् भने तिनको स्थायित्व रहँंदैन भन्ने उदाहरण विश्वइतिहासका घटनाचक्रले पटकपटक देखाएका छन् । नेपालको इतिहास त झन् बढी रोचक र अकल्पनीय घटनाले भरिएको छ । १०४ वर्षको राणातन्त्रबाहेक अरू तन्त्रको आयु ज्यादै छोटो पाइन्छ । हराएको सान १०४ वर्षपछि फर्किंदा शाह राजाहरू अति महत्त्वाकांक्षी र शक्तिप्रति आशक्त भए, जनताको सहयोग बिर्सेर अधिनायकवादतिर अग्रसर भए । राजनीतिक दलका नेता र दलहरू बीचको झगडाले जनताले प्राप्त गरेका उपलब्धि कि त हरण गरियो कि अति कमजोर पारियो । पछिल्लो समय दलीय व्यवस्था आवरणमा लोकतान्त्रिक देखिए पनि सारमा भने विकृत व्यवस्थाका रूपमा जनताले महसुस गरिरहेका छन् । जनगुनासो र आक्रोशमा कुनै कमी आएको छैन । तर जनताले स्वतन्त्रताको उपभोग गर्न पाएकाले विभिन्न तरिकाले विकृतिको विरोध गरिरहेका छन् । जनआक्रोश प्रेसर कुकरको बाफजस्तो बाहिर निस्कन पाएकाले शासक वर्गलाई तुरुन्तै विस्थापित भैहाल्ने डर नभएको हुन सक्छ । तर कतिबेर जनआक्रोश चुलिन्छ र सडकमा पोखिन्छ, त्यसको पूर्वानुमान गर्न गाह्रो हुन्छ । समय र परिस्थितिले दुईतिहाइको स्थायी सरकार भनेर बचाउनपट्टि लाग्दैनन् । किनभने सरकारको जाँच संख्याले होइन, कार्यले निर्धारण गर्छ । छोटो समयमै ओली सरकारको कार्यक्षमता कमजोर साबित भएको जनताले आकलन गरेकाले पुनः जनविश्वास प्राप्त गर्न सरकारमा बस्नेहरूले अल्पकालीन, मध्यकालीन र दीर्घकालीन रणनीति तयार गर्नुपर्छ । र, त्यही अनुसारका जनमुखी नीति कार्यान्वयन गर्न सके सरकारको वैधता देखिनेछ । यसका लागि व्यापक सोच र कार्यशैलीको आवश्यकता पर्छ । होइन भने दुईतिहाइले केही गर्दैन । अब समाजवाद या बजारी अर्थतन्त्रको वकालत गरेर मात्र लोकतन्त्रको रक्षा सम्भव हुँदैन । किनभने राजनीतिक र आर्थिक विकल्प नसोची अबका समस्या हलुका होलान् भन्न सकिने स्थिति छैन । राज्यको कुनै ठोस भूमिका नरहने अमेरिकाजस्तो पुँजीवादी देशमा समेत अब बजारी स्वतन्त्र अर्थतन्त्रले गरिब र धनी बीचको बढ्दो खाडल पुर्न गाह्रो भएकाले नयाँ विकल्पका रूपमा प्रगतिशील पुँजीवाद को वकालत स्टिगलिज जस्ता अर्थशास्त्रीले गरेका छन् । उत्पादन र वितरण प्रणालीबीच सन्तुलन रहेन भने धनी अति धनी र गरिब झन् गरिब हुने अवस्था सधैं रहन्छ । झन् विकासशील देशका लागि यस्तो असन्तुलनले राजनीतिक र आर्थिक खैलाबैला सिर्जना गर्छ । सरकार पनि सधैं अस्थिर र कमजोर हुन्छ । राजनीति ठीक नहुँदा अर्थतन्त्र पनि ठीक रहँदैन । नेपालको अवस्था पेचिलो छ । भारत र चीनजस्ता देशमाथि अर्थतन्त्र जोडिएको र आफ्नो उत्पादन क्षमता झन् घट्दै गएकाले नेपालले आफूसुहाउँंदो विकल्पको हेक्का राख्नुपर्छ । नत्र बढ्दो जनआक्रोशबाट मुक्ति पाउन सकिन्न ।"
त्रिवि सुधार्ने कसरी ?,"आइतबार प्रकाशित कृष्ण खनालको नयाँ उपकुलपति र त्रिविका चुनौती पढेपछि केही लेख्न मन लाग्यो । देशकै पुरानो विश्वविद्यालय विविध खालका कमजोरीबाट ग्रसित भई राष्ट्रको प्रगति र अग्रगति कायम हुनुमै संकट देखिइ राखेको थितिमा उहाँ जत्तिको सोही विश्वविद्यालयका अवकाश प्राप्त प्राध्यापक र प्राज्ञिक व्यक्तित्वबाट आएको विचार के कस्तो हो ? बुझ्ने चाहना त रहन्छ नै । तथापि उहाँको यो लेख पनि औसतमात्र ठहरियो । चिन्तक प्रदिप गिरीको भनाइ सापट लिएर भन्नुपर्दा यसले पनि तापका कुरामात्र गर्यो, दिशानिर्देश हुने प्रकाश भने दिन सकेन ।१ त्रिवि ऐन अनुसार गठन भएको सर्च कमिटीले चयन गरेका ३ वटा नाममध्ये हाल नियुक्त भएका उपकुलपति प्रधानमन्त्रीबाट रुचाइएका पात्र हुन् भन्ने आधार कसरी लिने ?२ त्रिविको स्थापना, २०२७ सालमा सेवा आयोगको स्थापना, सम्भ्रान्त वर्गकाले मात्रै पढाउन पाउने यसको व्यवस्था आदि बारे हिसाब खोइ त ?३ सिनेटबाट कुलपति नियुक्त गर्न थाल्नु यसको सुधारको लागि रामवाण नै हुने छ त ?४ सरकारको बजेटमा चल्ने संस्था स्वायत्तचाहिँ कसरी हुन्छ ? ढिलै सही अहिले अख्तियर दुरुपयोग अनुसन्धान आयोगले खोल्न थालेका अनियमितताका फाइल रोक्ने उद्देश्य त होइन ?५ २०६२६३ पछिको राजनीतिक भागबन्डा मात्रै जिम्मेवार हो, यसको दुरवस्था हुनुमा ?६ हाम्रो विश्वविद्यालय सपार्न छिमेकी चीनका केही विश्वविद्यालयको इतिहास र प्रगतिको वर्तमान अवस्था पो बुझ्ने हो कि ?७ नियत सफा नभएका अयोग्य राजनीतिक व्यक्तिले जागिर खाने भाँडो भएको छ, त्रिवि । तिनलाई तह लगाउन समग्र परिवर्तनकै आवश्यकता रहेको छ । सफा हुनुपर्यो भनी नारा लगाउँदैमा यो कुरूप संस्था सङ्लिइहाल्छ र ?८ पश्चिमाहरूको डलर पचाउन मात्रै अनुसन्धाता भइटोपलेका त्रिवि प्राध्यापकहरू योग्यचाहिँ कसरी भए ?९ तिनको सेवा प्रवेशको प्राथमिक चरण उही झण्डा र डन्डा नै होइन र ?१० त्रिवि सेवा आयोगले आफ्नो स्थापनादेखि हालसम्म कतिवटा खुल्ला विज्ञापन गर्यो ? आन्तरिक रूपमा पदपूर्ति भई अहिले सिर्फ फाइल बढुवाबाट प्राध्यापक ९० प्रतिशत भएको वर्तमान संरचना परिवर्तन गर्नुको विकल्प छ र ?११ सबै नक्कली मुजुरहरूलाई स्वेच्छिक अवकाश लिन लगाउँदा मात्रै अनि कडा निष्पक्षतासँग नयाँ पदपूर्ति गरेमा ठिक हुन्छ । यही अभियानमा लाग्ने कि ?१२ विस्तारै त्रिविको यो बूढो शरीरबाट भार घटाउँदै पनि लानुपर्छ । खुलेका नयाँ विश्वविद्यालयहरूलाई अधिकार तथा भौतिक सम्पन्न गराउने पो हो कि ?१३ येनकेन त्रिविमा जीवन घचेडेर निवृत्तिपछि विदेशको नागरिक बनेका, बालबच्चामार्फत् सम्पत्ति विदेश पठाएका, भ्रष्टाचार गरी भौतिक समृद्ध भएकालाई अन्तर्राष्ट्रिय निकाय लगाएर पक्रने हो कि ? सोही बमोजिमको कानुनी सुधार पो गर्ने हो कि ?१४ प्रधानमन्त्री तथा कुलपतिज्यू, हिम्मत गर्ने हो कि ? सुशीलकुमार गौतम, पुरानो नैकाप, चन्द्रागिरी१३, काठमाडौं"
म्युजिक कम्पनीबाट शोषण,"गीतकार तथा सिनेकर्मी यादव खरेल लिखित स्रष्टा अर्थात् सारंगी लेख सान्दर्भिक लाग्यो । हुन पनि नेपाली स्रष्टाहरूलाई वर्षौंवर्षदेखि म्युजिक कम्पनीहरूले चुसिरहेका छन् । नेपालको संविधान बमोजिम बौद्धिक सम्पत्तिको हक प्राप्त गर्नुपर्ने स्रष्टाहरूलाई गुमराहमा पारी म्युजिक कम्पनीहरूले गुपचुप रुपमा अर्बौं रकम आम्दानी गरिरहेकैछन् । नेपाली गीतसंगीतको क्षेत्रलाई अहिलेको उचाइमा पुर्याउन गीतकारहरूले गीत मात्र लेखेका छैनन्, आफ्नै रकम लगानी गरेर उत्पादनसमेत गरिरहेका छन् । अझ विदेशमा बस्ने गीतकार स्रष्टाको लगानीको त लेखाजोखा छैन । गीतकारहरूकै लगानीबाट देशका संगीतकार, गायक, वाद्यवादकले रोजगारी पाएका छन् भने ८० भन्दा बढी रेकर्डिङ स्टुडियो चलेका छन् । तर गीतकारले नेपालको संविधान र प्रतिलिपि अधिकार ऐन बमोजिम रोयल्टी पाउन सकेका छैनन् । त्यस्तो रोयल्टी केही म्युजिक कम्पनी, एग्रिगेटरहरूले नै खाइरहेका छन् । लाखौं गीतको व्यापारबाट अर्बौं रकम कुम्ल्याई यी कम्पनीहरूले स्रष्टा मात्र ठगेका छैनन्, राष्ट्रलाई पनि ठगिरहेकाछन् । यसमा सरकारले चासो देओस्, छानबिन आयोग गठन गरी स्रष्टाहरूको हितरक्षा गरोस् । चूडामणि देवकोटा, अध्यक्ष, गीतकार संघ नेपाल"
नाङ्लो ठटाएर हात्ती तर्सिंदैन,भूलसुधारगत मंगलबार प्रकाशित प्रा महेन्द्र लावती लिखित समृद्धि र जातीय पहिचान शीर्षक लेखमा संयुक्त अधिराज्य हुनुपर्नेमा संयुक्त अधिराज्य बेलायत हुन गएकाले सच्याइएको छ । प्रधान सम्पादक
सभामुखको योग्यता,"यौ न हिंसाको घटनामा मुछिएका कारण कृष्णबहादुर महराले राजीनामा दिएयता प्रतिनिधिसभाको सभामुख पद रिक्त छ । त्यो पद पाउन सत्तापक्षका विभिन्न नेताको दौडधुप चलिरहेको छ । यसलाई स्वाभाविकै मान्नुपर्छ, किनकि नेपालसहित संसदीय शासन भएका धेरैजसो देशमा सत्तापक्षकै नेता तथा सदस्य सभामुख बन्ने परम्परा छ । महरा घटनाले अन्तर्राष्ट्रिय रूपमा नेपालका नेताहरूको आचरणको खिल्ली उडायो । यसले हाम्रो सामाजिकसांस्कृतिक चरित्र र सभ्यतालाई पनि प्रश्न गर्ने ठाउँं दियो । यस घटनापछि जनसमुदायमा नेकपाका नेता तथा प्रतिनिधिसभाका सदस्यमध्ये को सभामुख छानिएला, उसको आचरण कस्तो होला भन्ने जिज्ञासा उब्जाएको छ ।सामान्यतः सभामुख कसलाई बनाउने, नेकपाको शीर्ष नेतृत्वको सोचमा भर पर्ने कुरा हो । अहिलेको अवस्थामा सरकारका तीनै अंग कार्यकारिणी, व्यवस्थापिका र न्यायपालिका आफ्नो कार्यसम्पादनमा स्वतन्त्र हुन्छन् र एकको कार्यमा अर्कोले हस्तक्षेप गर्न पाउँंदैनन् । जसरी कार्यकारी प्रमुख प्रधानमन्त्रीलाई आफ्नो शासनकाल राम्रो र प्रभावकारी बनाउने चाहना हुन्छ, त्यसरी नै प्रतिनिधिसभाका सभामुखमा पनि त्यस्तो इच्छा हुन्छ । तर, यति बेला सभामुखमा व्यक्तिभन्दा पनि प्रवृत्ति अहं भएको छ । पञ्चायतकालमा बाहिर हेर्दा कार्यपालिका, व्यवस्थापिका र न्यायपालिका अलग्गै तीन अंग भए पनि भित्र सबै दरबारको इसारामा चल्ने गर्थे । राष्ट्रिय पञ्चायतले दरबारको लाइन हेरी कामकारबाही गर्ने समय र वातावरण अहिलेका सभामुख र प्रतिनिधिसभालाई हुन्न । अहिलेको संविधानले नै सरकारका गलत कामकारबाहीविरुद्ध संघीय संसदमा दह्रो आवाज उठाउने प्रतिपक्षको व्यवस्था गरेकाले राष्ट्रिय पञ्चायतका अध्यक्षलाई झैं अहिलेका सभामुखलाई पेलेर संसद बैठक चलाउन सकिन्न । यस अवस्थामा सत्तापक्षले सभामुख छान्दा ठूलै विवेक प्रयोग गर्नुपर्ने हुन्छ । सभामुख र उपसभामुख एउटै दलबाट हुन नहुने भनी उस बेला विपक्षी दलले गरेको निरन्तर विरोधको सत्तापक्षले वास्तै गरेन । सत्तापक्षको यो कार्य संविधानविपरीत थियो । तर अहिले सत्तापक्षलाई यस्तो भन्न मिल्ने अवस्था देखिँदैन । उपसभामुख पदमा बहाल हुँदाहुँदै सत्तापक्षले सभामुखका लागि दिएको निवेदन र दरखास्त दर्ता नै हुन सक्दैन । सत्तापक्षले उपसभामुखको व्यवस्थापन नगरी सभामुखमा आफ्नो सदस्यलाई उम्मेदवार बनाउन सक्ने पनि देखिँदैन । संविधान अनुसार सभामुख नेपालको पांँचौं ठूलो सार्वजनिक लाभ र जिम्मेवारीको पद हो । अमेरिकामा सभामुख तेस्रो ठूलो संवैधानिक पद मानिन्छ तथा राष्ट्रपति र उपराष्ट्रपति पद रिक्त हुन गए सभामुखले राष्ट्रपति भई काम गर्नुपर्ने व्यवस्था छ । त्यसैले अमेरिका र अरू देशमा सभामुखलाई ज्यादै महत्त्वपूर्ण मानिन्छ । सभामुखलाई सम्मान पनि ठूलै दिइन्छ । बेलायतमा सभामुखले निष्पक्षता र इमानदारी तथा दृष्टि र व्यवहारमा सबै दलका नेतासंँग समानता र समदूरी राखेर काम गर्ने परम्परा बसाइएको छ । त्यहाँ सभामुखले हाउस अफ कमन्सका लागि हुने निर्वाचनमा उम्मेदवारी दिन चाहे अरू दलले त्यो क्षेत्रमा आफ्नो दलका तर्फबाट उम्मेदवार उठाउने कोसिससम्म गर्दैनन् । सभामुख पदको गरिमा र मर्यादालाई कुनै आघात नपरोस् भनी बेलायतमा धेरै वर्षदेखि यो परम्पराको थालनी गरिएको हो । हाउस अफ कमन्समा विगतका सभामुखहरूले तत्कालीन राजाका कामकारबाहीविरुद्ध दृढ भएर निर्णय गरे । भर्खरै पनि प्रधानमन्त्री बोरिस जोन्सनले युरोपियन युनियनबाट ३१ अक्टोबरमा बिनासम्झौता बाहिरिने भनी पेस गरेको प्रस्तावलाई हाउस अफ कमन्सले दुई पटकसम्म असफल बनाइदियो । प्रधानमन्त्रीको मध्यावधि निर्वाचनको प्रस्ताव पनि असफल भयो । यसरी बेलायतको संसदले कार्यकारी प्रमुख र प्रधानमन्त्रीलाई अन्ततः संसदप्रति उत्तरदायी बनाएरै छाड्यो । यो कुरा नेपालका सांसद र नेताहरूले पनि बुझ्नु जरुरी छ । अमेरिकी कंग्रेसको प्रतिनिधिसभाकी सभामुख नान्सी पोलिसीले राष्ट्रपति डोनाल्ड ट्रम्प विरुद्धको महाभियोग प्रस्ताव अगाडि बढाउने कामको नेतृत्व नै लिएकी छन् । अहिले अमेरिकामा कार्यकारिणी र व्यवस्थापिकाबीच टकरावको स्थिति छ । यी दुई संस्थाबीच सधैं सुसम्बन्ध पनि हुँदैन र सधैं नराम्रो सम्बन्ध पनि हुँदैन । परिस्थिति र दलको उपस्थितिले दुई अंगबीचको सम्बन्धमा ठूलै प्रभाव पार्छ ।नेपालमा पनि २०४८ देखि २०५१ असार २७ सम्म सभामुख दमननाथ ढुंगानाले सरकारलाई भन्दा प्रतिपक्षलाई महत्त्व दिएर संसद विपक्षी बोल्नेसुन्ने थलो हो भन्ने आदर्श स्थापना गर्नुभएको थियो । उहाँको कार्यशैली र व्यवहारबाट तत्कालीन प्रधानमन्त्री रुष्ट भएको पनि सुन्न पाइन्थ्यो । शान्त र सुव्यवस्थित रूपले सभा बैठक चलाउनु सभामुखको जिम्मेवारी हो र सधैं कार्यकारी प्रमुखको इसारामा प्रतिनिधिसभालाई चलाउन सकिँदैन भन्ने कुरा यो घटनाले पनि स्पष्ट गर्छ । अर्को कुरा, श्रीलंकाका राष्ट्रपतिले संसद विघटन गर्दा त्यहाँका सभामुखले घोर विरोध गरे, जसका कारण आन्दोलन निम्तियो । अन्ततः सर्वोच्च अदालतले राष्ट्रपतिको निर्णयलाई असंवैधानिक भनेपछि संसद पुनःस्थापित हुन सक्यो । सभामुख प्रतिनिधिसभाको नेता हो । सभाका राम्रानराम्रा कामको जिम्मेवारी पनि सभामुखले लिनुपर्छ । सभामुखको आसन र कुर्सी सभाको मध्यभाग अर्थात् सत्तापक्ष र विपक्षीका बीचमा राख्नुको सांकेतिक अर्थ नै उसले निष्पक्षता र सबै दलप्रति समान व्यवहार देखाउनुपर्छ भन्ने हो । नेपालमा सभामुखमा निर्वाचित भैसकेपछि पार्टीविशेषका कामकारबाहीबाट अलग हुनुपर्छ भन्ने मान्यता स्थापित भए पनि उनीहरू पार्टी गतिविधिमा परोक्षअपरोक्ष रूपमा सहभागी हुने गरेको पाइन्छ । यस्ता गतिविधिबाट मुक्त भई पदको मर्यादा र गरिमा बचाउनु नै सभामुखको सफलता मानिन्छ । सभामुख जो पनि बन्न सक्छ, तर त्यो पदको गरिमा कायम राख्न वा बढाउन जोकोही सफल हुँदैनन् । सभामुखले कहिल्यै जनविरोधी कामकारबाहीलाई प्रोत्साहन गर्न हुँदैन, जनताका हक, अधिकार र स्वतन्त्रता हननका विषयलाई अगाडि बढाउन हुँदैन भन्ने मान्यता पनि छ । सभामुख र संसद जनप्रतिनिधिमूलक संस्था भएकाले उनीहरूले जनताविरुद्ध नीति र विधि बनाउन हुँदैन ।संसद कार्यकारिणी वा सरकारको निगाहमा नभई आम जनताको लडाइँ र रगतपसिनाबाट गठन भएको संस्था हो । नेपालमा संसद स्थापनाको आफ्नै संघर्ष र लडाइँको इतिहास छ । नेपालको संसद पनि अरू देशको झैं खुला आकाश हो । संसद बैठकमा राष्ट्रिय र अन्तर्राष्ट्रिय परिस्थिति र समस्याबारे खुला बहस हुन्छ, नीतिको विवेचना गरेर निष्कर्ष निकालिन्छ, सरकारका कामकारबाहीको अनुगमन र मूल्यांकन गरिन्छ अनि सरकारलाई संसदप्रति उत्तरदायी बनाइन्छ । सत्तापक्ष र प्रतिपक्षका नेता तथा सदस्यहरूको संवैधानिक जिम्मेवारीको कुरा पनि हो यो । तर यसप्रति सबैले सद्व्यवहार, ऋषिमन र इमानदारी देखाउन आवश्यक हुन्छ । यसो गरे मात्रै सभामुख र संसद सदस्यको भूमिका र प्रभावकारिता बढ्छ । सत्तापक्षले जसलाई पनि सभामुख बनाउन सक्छ, तर त्यसअघि कस्तो योग्यता, कार्यक्षमता र आचरण भएको सदस्यलाई त्यो आसनमा बसाउँदा उपयुक्त होला भनेर राम्र्रै गृहकार्य गर्नु अत्यावश्यक छ ।"
युवा नेतृत्वका जोखिम,"लगभग चौध वर्षअघि म एउटा निजी विद्यालयमा मास्टर थिएँ । भाषासाहित्य पढाउने र कविता लेख्नेसमेत हुँदा विद्यार्थी मसँग खुबै रत्तिन्थे । त्यति बेला औपचारिक पढाइमा मध्यम तर अतिरिक्त क्रियाकलापमा कुशाग्र एक विद्यार्थी थिए । जिल्ला र देशव्यापी हरेकजसो प्रतियोगितामा भाग लिइरहने र पुरस्कृत भैरहने । कालान्तरमा तिनले कविता संग्रह निकाले । उपन्यास लेखे । कला प्रदर्शनी गरे । यही बीचमा इन्जिनियरिङ सके । त्यसैको प्रमाणपत्रले जागिर पनि खाए । तर जागिर सायद उनको गन्तव्य थिएन । विदेश पलायन हुन मन लागेन । माटोको स्पर्श खोजेर गमलाको वृत्त पट्ट फुटाई बाहिर निस्कने जराजस्तै ती सुविधा र भौतिक सुखको वृत्तबाट बाहिर निस्के । मनभित्रको उग्र अतृप्ति र केही फरक काम गर्ने हुटहुटीले उनलाई ऊर्जावान् युवाहरूको समूह बनाएर सिर्जनात्मक कार्य गर्न प्रेरित गर्यो । यतिखेर उनको नेतृत्वले सयौं युवा र किशोरकिशोरीको भरोसा जितेको छ । कलिलै उमेरमा युवा नेतृत्व निर्माण र उद्यमशीलताको क्षेत्रमा उनको समूहले प्राप्त गरेका उपलब्धि प्रशंसायोग्य छन् ।एक भेटमा उनले सोधे, पोलिटिक्स ज्वाइन गरूँ भन्ने लाग्या छ । कुन पार्टीमा जोडिनु ठीक होला ? उनको कुराले मभित्र ठूलो उत्साहको सञ्चार गरायो । राजनीति जस्तो चलायमान क्षेत्रमा बूढो शरीर र जीर्ण विचारको वर्चस्व भइरहेका बेला एउटा सिर्जनशील युवाको राजनीतिप्रतिको आकर्षण देखेर म मात्रै होइन, जोकोही उत्साहित हुन्छ । तर, मसँग उनको प्रश्नको उत्तर ठ्याक्कै थिएन । कारण, पुराना र बलिया भनिएका पार्टीमा नीति छ तर नैतिकता शून्यप्रायः छ । तिनमा शरीर र विचार दुवैले जराजीर्ण मानिसहरूको रजगज छ । त्यहाँभित्र कल्पनाशील, ऊर्जा र क्षमताले भरिएको युवा पंक्तिले न्यानो, हार्दिक स्वागत पाउने स्थिति नगण्य छ । नयाँ र वैकल्पिक दाबी गरिएका पार्टी पनि रूपले नयाँ त देखिन्छन् तर विचारहीनता र दिशाहीनतामै तिनको परीक्षणकाल सकिन लागेको छ । औपचारिक शिक्षा प्राप्त गरेर र सतहमा छरिएका सूचनामा मात्रै अद्यावधिक भएर आजको समाजको नेतृत्व गर्न सकिन्न भन्ने हिसाबले मैले उत्तर दिएँ, त्यसभन्दा पहिले देश र विश्वको अवस्था ठीकसँग अब्जर्व गर्ने क्षमता विकास गर्नु अनि विचारधाराहरू, क्रान्तिहरू, तिनका उपलब्धि र कमजोरीको अध्ययन गर्नुपर्ला कि ? राजनीति नै गर्ने हो, सामूहिक सोचमा नयाँ क्रान्ति र दिशाबोध गरेर अगाडि बढ्ने हो भने क्षणिक भावुकता र रोमाञ्च मात्रै पर्याप्त छैन । समाज बुझ्नुपर्छ, संस्कृति र अर्थव्यवस्था बुझ्नुपर्छ । आजको समाजको चरित्र बुझ्न विगतका समाजका रूप, चरित्र, खासखास घटनाक्रम र आन्दोलनहरू कस्ता थिए भन्ने बुझ्नुपर्छ । तिनका शक्ति के थिए, सीमाहरू कस्ता थिए भन्ने ठम्याउनुपर्छ । यो बुझाइले आगतको दिशा कता लक्षित हुने भन्ने तय गर्छ । इतिहासको ठीक ठम्याइ र वर्तमानलाई हेर्ने स्पष्ट दृष्टि नभए कुहिरोको काग बन्नुको नियति भोगिन्छ । राजनीति गर्नुको साध्य के हो भन्ने कुरा नै अन्योलमा पर्छ । त्यो केवल मौसमी आवेग र फेसनको प्रदर्शनीजस्तो हुन्छ । राजनीतिमा जोडिनुको उद्यम एउटा प्रहसनको रूपक बनेर दोहोरिन्छ ।आजका युवा राजनीतिप्रति उस्तो निरपेक्ष छैनन् । ती इतिहासमै सबभन्दा बढ्ता प्रतिक्रियात्मक यतिखेर छन् । समकालीन राज्य व्यवस्था, दैनन्दिन राजनीति र वैश्विक परिवेशमाथि तिनको अब्जर्वेसन कस्तो छ भन्ने कुरा सामाजिक सञ्जाल र मिडियामार्फत देख्न सकिन्छ । तर त्यो प्रायः असहभागी र आउटसाइडर तहको छ । राजनीतिको मेहरोभित्र सहभागी हुने र यसको दशादिशा नै फेर्ने कुरामा यिनको रुचि अत्यन्तै न्यून छ । यस्तो हुनुपर्ने कारण आजको दैनिक चालु राजनीतिले अन्तर्भूत गरेको मनी एन्ड मसल बेस्ड पोलिटिक्स नै हो भन्दा अत्युक्ति हुँदैन । पार्टीहरू इमानदार र संकल्प बोकेका युवाको संरक्षण गरेर होइन, डन र दादा हरू पालेर बाहुबलका भरमा आफ्नो शक्ति स्थापित गर्ने होडमा छन् भन्ने कुरा अब नयाँ र आश्चर्यलाग्दो रहेन । उस्तै परे तिनैलाई चुनावमा टिकट दिने र नेता बनाइदिने समेत गरिएकै छ । फलस्वरूप, विगतदेखि पार्टीप्रतिबद्ध रहँदै आएका युवा कार्यकर्ता पनि नेता बन्ने सपना बिर्सेर स्वअध्ययन र लेखन, स्वरोजगारी या वैदेशिक रोजगारीको बाटोमा उन्मुख भएका अनेक उदाहरण छन् ।विगत लामो समयदेखि राजनीतिको निर्णायक तहमा बसेर ढलिमली गरिरहेको, कुनै न कुनै रूपले सत्ताको स्वाद चाखिरहेको, राजनीतिलाई पुर्ख्यौली सम्पत्तिजस्तो गरी उपयोग गर्न बानी परेको अघिल्लो पुस्ता नयाँ पुस्तालाई आफ्नो अनुचर र दास जस्तै गरी केवल आफ्नै स्वार्थको तालमा नचाउन चाहन्छ । नयाँ विचार उत्पादन गर्न सक्ने, आलोचनात्मक र सामर्थ्यवान् युवा दिमागलाई ती सबैभन्दा खुङ्खार दुस्मनजस्तो व्यवहार गर्छन् । विचार र पद्धतिको बहस गर्नेलाई होइन, हस् हस् भन्दै अघिपछि गर्नेलाई अवसर दिन्छन् र त्यस्तैलाई संरक्षण गर्छन् । खास भन्नुपर्दा, यतिखेर पार्टीहरूले ऊर्जाशील नयाँ नेतृत्व निर्माणलाई एजेन्डा नै बनाउन चाहेका छैनन् । नेतानिर्माणमा भन्दा निरीह कार्यकर्ता र यस् म्यान (उमन पनि) उत्पादन गर्ने मनोविज्ञानले आफू र आफ्नो पुस्ताबाहेक अरूलाई आफ्नो नेता वा नेताको पनि नेताका रूपमा हेर्नै चाहेको छैन । परिणाम, यदाकदा अवसर र ठाउँ पाउने युवा (नेता) पनि सुप्रिम नेताकै अनुकूल पुरानै ढर्रा र चिन्तनको बूढो दिमागले सोच्ने नियतिको सिकार भएका छन् । अहिले विभिन्न माध्यमबाट समकालीन राजनीतिमाथि युवा पंक्तिको टिप्पणी र प्रतिक्रिया बढ्दो क्रममा छ । युवा जमातमा राजनीतिकर्मको शक्तिबोध नभएको होइन । राजनीति नै सम्पूर्ण पद्धतिको मियो हो भन्ने पनि उसलाई राम्रैसँग थाहा छ । कतिपय सन्दर्भमा पुराना पार्टीको विगतको योगदान, आजको हुती र हालत दुवै उसलाई भलिभाँती थाहा छ । तर जोखिम मोलेरै पनि राजनीतिकर्ममा हेलिने आँट गरिहाल्नलाई सानो र अल्पकालीन संकल्प भएर पुग्दैन भन्ने उसले बुझेको छ । यतिखेर नेता बन्छु भन्ने आँट गर्नेसँग कम्तीमा दुईमध्ये एक विकल्प हुर्नैपर्छ । एक, विद्यमान पार्टीभित्रै रहेर (वा पसेर) तिनको कायाकल्प गर्न सक्ने सुदृढ विचार र व्यावहारिक योजनासहित आक्रामक रूपले काम गर्ने इच्छाशक्ति । दुई, विचारधारात्मक स्पष्टताका साथ भावुकता र आवेगबिना वस्तुगत रूपले नयाँ धाराको निर्माण गरेर राजनीतिक शक्तिका रूपमा उभिन सक्ने साहस । यी दुवै अवस्थाका लागि देश र विश्वलाई स्थूल र सूक्ष्म दुवै कोणले बुझ्ने र व्याख्या गर्ने ल्याकत विकास गर्नु अनिवार्य छ । समाज बदलिँदो छ । पूरै विश्वव्यवस्था तीव्र रूपमा बदलिँदो छ । प्रविधि र सूचनाका स्तरमा आएका व्यापक बदलावहरूले मानिसहरूको आर्थिक व्यवहार र जीवनशैलीमा निरन्तर हस्तक्षेप गरिरहेका छन् । यसकारण आजका मानिसका स्वभाव र अपेक्षा विगतभन्दा धेरै फरक र जटिल छन् । यसैकारण पनि अबको नेतृत्व विगतको भन्दा फरक र धेरै गुणा मेहनती हुनुपर्ने छ । इतिहासबोधका लागि अतीतलाई पढ्नु, बुझ्नु र विश्लेषण गर्नु उपयोगी त हो, तर हिजोका विचार र हिजैको कार्यशैली हुबहु लागू हुन आज सम्भव छैन । राज्यक्रान्ति र राज्यसत्ता कब्जाको भाष्यले नै आजको समावेशी लोकतन्त्रको राजनीतिलाई सम्बोधन गर्छ भन्ने सोच्नु मानव विकासयात्राको फेरिँदो चरित्रलाई उपेक्षा गर्नु हो । त्यसकारण कम्युनिस्टहरूले लोकतान्त्रिक र कांग्रेसले समाजवादी चरित्रको वरण गर्नुलाई अन्यथा मान्नु हुँदैन । यो कसैले तय गरेर वा नगरेरै मात्र हुने कुरा पनि होइन । प्रविधि, साधनस्रोतसहित पुँजीको रूप र उत्पादनका समीकरणमा आएका फेरबदलले क्रान्तिका पुराना रूपक अप्रासंगिक भैसकेका छन् । यस्तो बेला कुन पार्टीमा बसेर राजनीति गर्नु सही हो र कुनमा होइन भन्ने उपदेश दिनु कति ठीक होला ? तुलोमा राखेरै जोख्ने हो भने, नेपालमा लोकतान्त्रिक र कम्युनिस्ट भनिएका दुवै शक्तिले इतिहासदेखि वर्तमानसम्म गरेका योगदान जति छन्, राजनीतिक अपराध, आर्थिकनैतिक भ्रष्टाचार र बेइमानी तीभन्दा कम छैनन् । यी सबै चीजलाई बढारेर पार्टी शुद्धीकरण गर्ने उद्यम उच्च नैतिक र साहसी नेतृत्वले मात्रै गर्न सक्छ । सकारात्मक नै सोचौं, त्यो आँट गर्ने युवा नेता निस्कियून् । वैकल्पिक शक्ति बन्ने दाबी गरेर उत्रिएका पार्टीमा युवा आकर्षण त उल्लेख्य नै देखिन्छ, तर त्यहाँ विचार कम कोरा, भावुक कल्पना ज्यादा छन् । विद्यमान पार्टीहरूका कार्यशैली र तिनले चलाइरहेको पद्धतिप्रतिको असन्तुिष्टलाई सामूहिक प्रतिरोधका रूपमा वैकल्पिक धार स्थापित गर्ने प्रयासलाई स्वागत गर्नुपर्छ । तर, यस्ता पार्टीका नेता र जिम्मेवार व्यक्तिहरूका सार्वजनिक अभिव्यक्ति पढ्दा तिनमा वैकल्पिक शक्तिको सम्भावना कति कमजोर रहेछ भन्ने स्पष्ट थाहा हुन्छ । वैकल्पिक शक्ति हुनुको अर्थ न इतिहासको इन्कारी हो न वर्तमानका जटिलताबाट पलायन । वैकल्पिक भनिने दल अनुहारले मात्रै होइन, वस्तुगत, युगसम्मत सोच र इच्छाशक्तिले समेत नयाँ नेतृत्व स्थापित गर्न तयार छ कि छैन ? यसको परीक्षण हुनै बाँकी छ ।"
सत्याग्रहीलाई बचाऔं,प्रा ढुण्डीराज पौडेल
बुलबुल आँधीले २० को मृत्यु,कोलकाताढाका (एएफपी) बंगलादेश र भारतको तटीय क्षेत्रमा सक्रिय बुलबुल सामुद्रिक आँधीका कारण मृत्यु हुनेको संख्या २० पुगेको छ । दुई देशका अधिकारीका अनुसार आँधीको बाटो वरपरका क्षेत्रका २० लाखभन्दा बढी मानिसलाई अस्थायी शिविरमा सारिएको छ । भारतको पश्चिम बंगालबाट १ सय २० किलोमिटर प्रतिघण्टाको गतिमा शनिबार बंगलादेशको उत्तरपूर्वी क्षेत्रतर्फ गएको आँधीका कारण दुवै देशका बन्दरगाह र विमानस्थल बन्द गर्न बाध्य पारेको बताइएको छ । बुलबुलबाट भारतको पश्चिम बंगाल राज्यमा १० जनाको मृत्यु भएको प्रेस ट्रस्ट अफ इन्डिया (पीटीआई) ले जनाएको छ । अन्य २ जनाको ओडिसामा मृत्यु भएको हो । त्यसैगरी आँधीका कराण बंगलादेशमा कम्तीमा ८ जनाको मृत्यु भएको जनाइएको छ । अधिकारीका अुनसार २० घाइते भएका छन् । बंगलादेशको दक्षिणी टापु भोला नजिकैको मेघना नदीमा माछा मार्न गएका ५ जना माझी हराइरहेका जिल्ला प्रशासक मसुद आलम सिद्दीकीले बताए । बुलबुलका कारण माटो र जस्तापाताले बनाएका करिब ४ हजार घर क्षतिग्रस्त भएको बंगलादेशका प्रकोप व्यवस्थापन सचिव शाह कमलले बताए । बंगलादेशको मौसम विज्ञान विभागका अधिकारी अबुल कलाम मलिकले बुलबुल आँधीले बंगलादेशको दक्षिणपश्चिमी तटीय क्षेत्र पार गरिसकेकाले थप क्षति नहुने जनाएका छन् ।
प्रदर्शनकारीमाथि गोली प्रहार,"हङकङ (एजेन्सी) हङकङमा सोमबार बिहान भएको सरकारविरोधी प्रदर्शनका क्रममा प्रहरीले गोली चलाएको छ । अन्तर्राष्ट्रिय सञ्चार माध्यमका अुनसार प्रहरीको गोली लागी घाइते भएका दुई जनाको अवस्था गम्भीर छ । हङकङमा लोकतन्त्रको माग गर्दै २४ सातादेखि हरेक सप्ताहन्तमा प्रदर्शन हुँदै आएको छ । पछिल्ला प्रदर्शनमा विवादास्पद विधेयक खारेज, कार्यकारी प्रमुख क्यारी लामको राजीनामा, प्रहरी दमनको स्वतन्त्र छानबिनलगायत माग राखिँदै आएको छ । हङकङ मामिला आफ्नो आन्तरिक मामिला बताउँदै आएको चीनले पटकपटक प्रदर्शनकारीलाई चेतावनी दिँदै आएको छ । सन् १९९७ मा स्वतन्त्र हुनुअघि बेलायतको उपनिवेश हङकङलाई चीनले आफ्नो विशेष प्रशासकीय क्षेत्र बताउने गर्छ । अपराध तथा बलात्कार आरोपीलाई मुख्यभूमि चीनमा सुपुर्दगी गर्ने प्रावधानसहितको विधेयक ल्याएपछि हङकङमा प्रदर्शन चर्केको हो । स्वतन्त्रताविरोधी चिनियाँ न्याय प्रणालीले हङकङका जनता पीडित हुने प्रदर्शनकारीको दाबी छ । विधेयकले हङकङको स्वतन्त्रतालाई अवमूल्यन गर्ने र राजनीतिक कार्यकर्ता निसानामा पर्ने भन्दै विशाल प्रदर्शनहरू गरिँदै आएको हो । सुपुर्दगीसम्बन्धी अन्तिम निर्णय घटनाको प्रकृतिमा भर पर्ने भएकाले विधेयकको विरोध गर्नु उचित नहुने तर सरकारी अधिकारीको भनाइ छ । विधेयकको विरोधमा व्यापारी, कानुन व्यवसायी, विद्यार्थी, धार्मिक समूह तथा प्रजातन्त्र पक्षधर सडकमा उत्रेका छन् । हङकङका एक १९ वर्षीय युवाले ताइवानमा गर्भवती प्रेमिकाको हत्या गरी आफ्नो देश फर्केपछि सुपुर्दगी कानुनबारे चर्चा सुरु भएको हो ।सोमबारको प्रदर्शनका क्रममा प्रहरी अधिकारीले बन्दुक निकालेको फेसबुकमा प्रत्यक्ष प्रसारण भएको भिडियोमा देखिन्छ । अनुहार छोपेका प्रदर्शनकारीलाई ती अधिकृतले शरीरमा गोली प्रहार गरेका हुन् । त्यसलगत्तै प्रहरीले थप २ गोली चलाए पनि कसैलाई लागेनलागेको भिडियोमा प्रस्ट छैन । गोली लागेको व्यक्तिको शल्यक्रिया गरिएको र अवस्था गम्भीर रहेको अस्पताल स्रोतलाई उद्धृत गर्दै बीबीसीले उल्लेख गरेको छ । त्यसैगरी, अर्को एक भिडियोमा प्रहरीले एउटा मोटरसाइकल नियतवश प्रदर्शनकारीसँग ठोकाएको देखिन्छ । बीबीसीका अनुसार सोमबार हङकङका विभिन्न स्थानमा मुठभेड भएका थिए । गत जुनमा विरोध प्रदर्शन सुरु भएयता प्रहरीले गोली चलाएको यो तेस्रोपटक हो । चाइनिज विश्वविद्यालयलगायत अन्य स्थानमा गरिएका प्रदर्शनमा प्रहरीले रबरका गोली तथा अश्रुग्यास प्रहार गरेको जनाइएको छ । प्रदर्शन चर्केपछि कतिपय विश्वविद्यालयले सोमबार पठनपाठन रद्द गरेका थिए ।"
पूर्वप्रमुख निर्वाचन आयुक्त शेषनको निधन,"(नयाँदिल्ली) : भारतका चर्चित पूर्वप्रमुख निर्वाचन आयुक्त शेषनको ८७ वर्षको उमेरमा आइतबार राति हृदयघातका कारण निधन भएको छ । विश्वकै ठूलो लोकतन्त्र भारतको प्रमुख निर्वाचन आयुक्तका रूपमा उनले ६ वर्ष बिताए । सन् १९९० को डिसेम्बर १२ मा उनलाई तत्कालीन प्रधानमन्त्री चन्द्रशेखरले नियुक्त गरेका थिए । डिसेम्बर १९३२ मा केरलाको थिरुनेल्लाईमा जन्मेका शेषन निकै हक्की र निडर प्रशासक रूपमा चिनिन्थे । उनलाई स्वतन्त्र भारतको अहिलेसम्मकै सबैभन्दा प्रभावशाली निर्वाचन आयुक्तका रूपमा चिनिन्छ । निर्वाचन प्रणालीमा गरिएका बृहत् सुधारका लागि पनि शेषनलाई सम्झने गरिन्छ । विशेष गरी सन् १९९० देखि १९९६ को अवधिमा उनले चुनावी प्रणालीभित्रका विकृति र विसंगति हटाउन भूमिका खेलेका थिए । ६ वर्षको आफ्नो कार्यकालमा उनले भारतको निर्वाचन आयोग र निर्वाचन प्रणाली मुहार नै फेरिदिए । त्यतिबेलासम्म चुनाव भन्नासाथ नगद र बाहुबल खेल मात्र बुझिने गरिएकामा त्यसमा परिवर्तन ल्याउँदै शेषनले निर्वाचन आचारसंहिताको कडाइका साथ पालना गराए । त्यतिबेला विशेष गरी सबैभन्दा बढी मतदाता भएको उत्तरप्रदेशमा शान्तिपूर्ण र निष्पक्ष चुनाव गराउनु चुनौतीपूर्ण थियो । हिन्दुमुस्लिम समुदायबीच ठूलो अविश्वास सँगै जातीय द्वन्द्व पनि उत्तिकै चर्को थियो तर उनले कार्यकालमा उत्तरप्रदेशमा चुनाव आवधिक रूपमा सम्पन्न मात्र भएन मतदान ऐतिहासिक रूपमै सबैभन्दा बढी हुन पुगेको थियो । त्यसो हुनुका पछाडि मतदानस्थलमा गरिएको कडा सुरक्षा व्यवस्था र त्यसले गर्दा दलितलगायत तल्लो वर्गको मतदानमा सहभागिता बढ्नु प्रमुख कारण थियो । निर्वाचन आचार संहिताको पूर्ण पालनाका लागि शेसन जस्तोसुकै निर्मम निर्णय लिन पनि पछि हट्दैनथे । त्यही भएर उनी प्रमुख आयुक्त रहँदा एकसेएक घघडान राजनीतिज्ञहरू पनि थर्कमान हुने गर्थे । हिमाचलका तत्कालीन राज्यपालल गुल्शर अहमतले मध्यप्रदेशको सतना निर्वाचत क्षेत्रमा आफ्नो छोराको प्रचारप्रसार गरेको तथ्य बाहिर आएपछि शेसनले चुनाव नै निलम्बन गरिदिए । त्यही कारणले ती राज्यपालले पदबाट राजीनामा दिनुपरेको थियो । त्यसैगरी उत्तरप्रदेशको एउटा चुनावी र्यालीका क्रममा मञ्चमा भएकै बेला प्रचारप्रसारको अवधि सकिएका कारण एउटा मन्त्रीले मञ्च छाड्नुपरेको थियो । उम्मेदवारहरूले चुनावका क्रममा गर्ने खर्चमा पनि उनले अंकुश लगाएका थिए । उनले नै निर्वाचनका बेला सबै राज्यमा निर्वाचन पर्यवेक्षक खटाउने अभ्यास सुरु गराए । ती पर्यवेक्षकले चुनाव आचारसंहिता पालना गरे नगरेको, धाँधलीलगायत चुनाव विरोधी गतिविधिको सबै सूचना आयोगलाई पठाउँथे । त्यही आधारमा आयोगले निर्वाचन स्थगित गर्नेदेखि उम्मेदवारी खारेज गर्नेसम्मको निर्णय लिने गर्थ्यो । निर्वाचनमा हुने अनावश्यक खर्चमा पनि शेषनको कडा निगरानी रहन्थ्यो, जसले गर्दा उनको कार्यकालका बेला चुनावमा आचारसंहिता विपरीत खर्च गर्ने प्रवृत्तिमा पनि धेरै मात्रामा कमी आएको थियो । शेषनलाई भारतीय राजनीतिको गलत पक्ष केके हुन् भनेर सोध्दा उनी सधैं एउटै जवाफ दिन्थे मनी, मसल र मिनिस्टिर (थ्री एम अर्थात् पैसा, बाहुबल र मन्त्री) । आफ्नो कार्यकालभर शेसनको ध्यान यी तीन वटामाथि नियन्त्रण गर्नमै बित्यो, जसले गर्दा निर्वाचनप्रति जनविश्वास बढ्न गएको र त्यसले भारतीय लोकतन्त्रलाई थप बलियो बनाउन योगदान गरेको बताइन्छ । यिनै कामले गर्दा शेषनको ख्याति भारतमा मात्र नभएर अन्तर्राष्ट्रिय स्तरमा समेत हुने गर्थ्यो । त्यही भएर नै सन् १९९६ मा उनलाई कुशल प्रशासन सेवाका लागि एसियाको नोबल मानिने रामोन म्यागासासे पुरस्कारसमेत प्रदान गरिएको थियो । पदमुक्त भएपछि अन्य नियुक्तिका लागि कहिल्यै पनि लालच देखाएनन् । भनिन्छ तत्कालीन प्रधानमन्त्री पीभी नरसिंह रावलले शेषनलाई राज्यपाल वा राजदूत छान्न प्रस्ताव गरेका थिए तर शेषनले रावको उक्त प्रस्तावलाई ठाडै अस्वीकार गरे । राजनीतिमा दाउ लगाए पनि शेषन सफल भने भएनन् । सन् १९९९ को लोकसभा चुनावमा शेषनले गुजरातको गान्धीनगर सिटबाट उम्मेदवारी दिएका थिए तर उनी भारतीय जनता पार्टीका वरिष्ठ नेता लालकृष्ण आणवाणीसँग पराजित भएका थिए । त्यसअघि उनले सन् १९९७ मा राष्ट्रपति पदमा समेत उम्मेदवारी दिएका थिए र केआर नारायणनसँग पराजित भए । १९५५ मा प्रशासन सेवामा प्रवेश गरेका शेसन सन् १९८८ मा राजीव गान्धी प्रधानमन्त्री भएकाले रक्षासचिव नियुक्त भएका थिए ।"
फिल्मको झमक रोचक,प्रस्तुति: रमेशचन्द्र अधिकारी
होमस्टे कथामा मनकाशी,"(लमजुङ)गुरुङ भाषाको काशी को अर्थ कान्छी छोरी हो । मन जोडेर फिल्म मनकाशी बनाउनुअघि प्रितम गुरुङले पातें (माइली), काशी (कान्छी) निर्माण गरिसकेका थिए । ४३ वर्षका प्रितमले ४५ फिल्म निर्माण, निर्देशन गरिसकेका छन् । होमस्टे कथामाथि उनको पछिल्लो गुरुङ फिल्म मनकाशी जिल्लाको मर्स्याङदी गाउँपालिका३ ढगैं गाउँमा छायांकन गरिएको हो । २०५९ मा घलेगाउँमा काशी फिल्म सुटिङ गरेका उनले लमजुङमा करिब २ दशकपछि मनकाशी को पुरै छायांकन गरेका हुन् ।आफैंले कथा लेखेर निर्देशन गरेका प्रितमले मनकाशी लाई होमस्टे र पर्यटनसँग जोडेको बताए । मनकाशीमा होमस्टेको प्रचारप्रसार र पर्यटन वर्ष सन् २०२० लाई प्रवर्द्धन गर्ने कथा छ, उनले भने । पूरा फिल्म ढगैं गाउँमा छायांकन गरिएको मनकाशी लाई रोधी डिजिटल र बेस क्रियसनको ब्यानरमा निर्माण गरिएको हो । उक्त फिल्मको शनिबार बेंसीसहरमा विशेष शो गरिएको थियो । यसअघि असोज ३ गते गोरखामा प्रदर्शन गरिएको थियो । बेंसीसहरमा कात्तिक ३० गते सार्वजनिक प्रदर्शनी हुँदै छ । फिल्ममा गुरुङ भाषा र नेपाली भाषा आधाआधी जस्तै छ । गुरुङ भाषा बोलिएका ठाउँमा सबटाइटल नेपाली भाषामा लेखिएको छ । अहिले हरेक गुरुङ गाउँ होमस्टे गाउँ बन्दै छन् । फिल्मका माध्यमबाट होमस्टेको प्रचारप्रसार र पर्यटन वर्षलाई सफल बनाउने हाम्रो प्रयास हो, उनले भने ।करिब २ घण्टाको फिल्ममा मर्स्याङदी३ को हर्सिङडाँडादेखि देखिने हिमाल, बेंसीसहरका रमणीय दृश्य हेर्न सकिन्छ । फिल्ममा लमजुङे कलाकार विष्णु गुरुङ र पोखराकी अनिता गुरुङको मुख्य अभिनय छ । टीकाराम घले, आइतराम गुरुङ, डीबी गुरुङ, वीरमाया घलेलगायतको पनि अभिनय छ । नेपालीसहित १४ वटा फिल्ममा अभिनय गरिसक्दा मनकाशीमा साँच्चिकै मौलिकता समेटिएको छ, प्रितमले भने ।"
"सात एल्बम, नौ उपन्यास","प्रदर्शनीमा विश्व रेकर्डगीत सिर्जनाकै लागि उपाध्यायले प्राप्त गरेका विश्व रेकर्डहरू रूसी सांस्कृतिक केन्द्रको ग्यालरीमा प्रदर्शनी गरिएको छ । यसअघि आठ वटा विश्व रेकर्ड कायम गरिसकेका उपाध्यायले पछिल्लो सात एल्बमका लागि आठ वटा रेकर्ड कायम गरेका छन् । कार्यक्रममा एभरेस्ट वर्ल्ड रेकर्डका संस्थापक निर्देशक मधुरा श्रेष्ठले उपाध्यायलाई नयाँ आठ वटा वर्ल्ड रेकर्डको प्रमाणपत्र हस्तान्तरण गरे । २४ फरक गीत १२ मेजर १२ माइनर स्केलमा एउटै एल्बममा समेटेबापत, अधिकांश हिन्दु देवीदेवताको नाम राखेर बनाइएको गीतबापत, एउटै एल्बमका सबै गीत सेभेन्थ कड्समा सिर्जना गरेबापत, योग र महिला प्रताडनासम्बन्धी गीतबापत उनले पछिल्ला रेकर्ड जितेका हुन् । प्रताडना गीतमा ७१ वर्षीय गायिका ज्ञानु राणा र ५ वर्षकी गायिका प्राप्ति सुवेदीको स्वर रहेको छ । यसअघि उपाध्यायले वर्ल्ड बुक्स अफ अमेरिका, वर्ल्ड बुक्स अफ अस्ट्रेलिया, वर्ल्ड बुक्स अफ लन्डन, मिराकल वर्ल्ड रेकर्ड, इन्डिया स्टार वर्ल्ड रेकर्ड, एक्सक्लुसिभ वर्ल्ड रकेर्ड, जिनस वर्ल्ड रेकर्डलगायत पाइसकेका छन् ।"
महेश र त्रिशलाको नाच फिरिरि,"काठमाडौं (कास) टुबोर्ग ओपन सेसन २ का लागि महेश काफ्ले तथा त्रिशला गुरुङले आफ्नो प्रख्यात गीत नाच फिरिरि प्रस्तुत गरेका छन् । छोटो समयमा चर्चित यो गीतमा रोहित शाक्यले थप संगीत भरेका छन् । गीतमा लोक र आधुनिक दुवै संगीतको सुमधुर सम्मिश्रण पाइन्छ । सांगीतिक परिवारबाट आएका काफ्ले आफैंले गीत लेखेका हुन् । उनले ६ महिनासम्म नाच फिरिरिमा गोप्य रूपमै काम गरेका थिए भने गीत सार्वजनिक भएको छोटो अवधिमै दर्शकश्रोताले रुचाएका थिए । प्रारम्भिक चरणमा इन्स्टाग्रामबाट कभर भिडियो अपलोड गर्दै आएका गुरुङले भने कम समयमै धेरै ख्याति पाएकी हुन् । बाल्यकालदेखि नै संगीतमा रुचि राख्ने उनले थुप्रै प्रतियोगितामा पनि भाग लिएकी थिइन् । काफ्ले र गुरुङ दुवैले सांगीतिक योगदानबापत थुप्रै पुरस्कार पाएका छन् । २०१८ मा आरबिट्ररीद्वारा टुबोर्ग ओपन सेसन नामक युट्युब च्यानल सुरु गरिएको थियो, जसमा ५१ वटा गीतका शृंखला संकलित थिए । ओपन१ को सफलतापछि थप नयाँ संगीतकार, गायकगायिकाका साथ ओपन २ दर्शकमाझ आएको हो ।"
अब पाँच वर्षमा ऐनको मूल्यांकन,"(काठमाडौं) : अहिलेसम्म कति ऐन बने ? तिनको प्रभाव कस्तो छ ? यसबारे मूल्यांकन नहुँदा पुराना र असान्दर्भिक ऐन, त्यसअन्तर्गतका नियमावली, कार्यविधि अझै अस्तित्वमा छन् । यस्तो समस्या दोहोरिन नदिन अब ऐनमै तिनको प्रभाव मूल्यांकन गर्ने व्यवस्था राखिन थालिएको छ । ऐन कार्यान्वयन मापन गर्ने व्यवस्थासहितका तीन विधेयक हालै राष्ट्रपतिबाट प्रमाणीकरण भएका छन् ।वातावरण संरक्षणसम्बन्धी कानुनलाई संशोधन र एकीकरण गर्न बनेको विधेयक, वनसम्बन्धी कानुनलाई संशोधन र एकीकरण गर्न बनेको विधेयक र सेफगार्ड, एन्टिडम्पिङ तथा काउन्टर भेलिङसम्बन्धमा व्यवस्था गर्न बनेको विधेयक मा ऐन कार्यान्वयन मापनको व्यवस्था राखिएको छ । वातावरण विधेयक असोज २४ तथा वन विधेयक र एन्टिडम्पिङ विधेयक असोज २७ मा राष्ट्रपतिबाट प्रमाणीकरण भई ऐनका रूपमा जारी भइसकेका छन् । ती विधेयकको एउटा दफामा ऐन कार्यान्वयन मापन शीर्षकअन्तर्गत यो ऐन कार्यान्वयन भएको मितिले पाँच वर्षपछि मन्त्रालयले ऐन कार्यान्वयनको प्रभावसम्बन्धमा मूल्यांकन गर्नेछ भन्ने उल्लेख छ । राष्ट्रिय सभाबाट पारित राष्ट्रिय खेलकुद विकास विधेयक मा पनि ऐन मापनको प्रावधान छ । जनताको आवश्यकताभन्दा नेता, ठेकेदार, कर्मचारी वा स्वार्थ समूहलाई के गर्दा फाइदा हुन्छ भनेरसमेत कानुन संशोधन हुने गरेकाले समग्र पुनरावलोकनका लागि ऐन कार्यान्वयन मापनको प्रावधान राख्न जोड दिइएको विधायन व्यवस्थापन समितिले जनाएको छ । ऐन मापन पाँच वर्षअघि गर्न नमिल्ने होइन तर भएन भने पनि पाँच वर्षपछि अनिवार्य गर्नुपर्छ, सत्तारूढ नेकपाका सांसद ठगेन्द्रप्रकाश पुरीले भने, अब कानुनको मापन समग्रमा हुनुपर्छ, आफूलाई जति चाहियो र जहाँनिर चाहियो, त्यति मिलाउनलाई गर्ने होइन ।यसअघि विधायन समितिले ऐन कार्यान्वयन मापन, अध्ययन र अनुसन्धानसम्बन्धी कार्यविधि मा तीन वर्षपछि कानुनको प्रभावकारिता मापन गर्नुपर्ने व्यवस्था राखेको छ । यो कार्यविधिले नेपाल पक्ष भएका अन्तर्राष्ट्रिय सन्धि, सम्झौताको प्रावधानअनुसार कानुनको संशोधन र पुनरावलोकन गर्नुपर्नेमा समेत जोड दिएको छ । ०७५ मंसिर १९ गते पारित उक्त कार्यविधिमा समितिले सरकारलाई निर्देशन दिएको अवस्थामा अझ अघि पनि कानुनको मूल्यांकन गर्नुपर्ने प्रावधान छ । नेपाल कानुन आयोगका अनुसार अहिले ३ सय ३९ वटा ऐन छन् । तीअन्तर्गत नियमावली, विनियमावली, कार्यविधि, निर्देशिका कति छन् भन्ने कुनै तथ्यांक छैन ।ऐनहरूबीचको दोहोरोपन हटाउन, निष्प्रभावी प्रावधान वा दफा खारेज गर्न, विधेयक प्रमाणीकरणपछि तत्काल कार्यान्वयन गर्ने बनाउन, संविधानको भावना र प्राकृतिक न्यायको सिद्धान्तअनुरूप ऐन बनाउन मापनको व्यवस्था गरिएको हो । राष्ट्रपतिद्वारा हालै प्रमाणीकृत र प्रमाणीकरण प्रक्रियामा रहेका सबै विधेयकमा भने ऐन कार्यान्वयन मापनको प्रावधान छैन ।संविधानमा संविधानसँग बाझिएको कानुन संघीय संसद्को पहिलो अधिवेशन बसेको मितिले एक वर्षपछि बाझिएको हदसम्म स्वतः अमान्य हुने भनिएको छ । संसद्को पहिलो बैठक ०७४ फागुन २१ गते बसेको थियो । त्यसको समय पौने दुई वर्ष हुँदै छ । संविधानसँग नबाझिएका कानुनलाई पनि समयानुकूल बनाउन विधायन समितिले पहल थालेको समिति सभापति परशुराम मेघी गुरुङले बताए । जुन औजार बनायो, त्यसले काम गर्नुपर्छ कि पर्दैन ? उनले भने, हतारहतार कानुन बनाउने तर उद्देश्य पूरा भयो कि भएन, नहेर्ने समस्या छ । त्यसैले हामीले मापनमा जोड दिएका हौं । विधायन समितिले मन्त्रालयहरूसँग ऐनकानुनको विवरण उपलब्ध गराउन आग्रह गर्दा पनि नगराएको र सरकार र विषयगत मन्त्रालय गम्भीर नभएको आरोप लगाएको छ ।"
"सम्पर्क सञ्जाल, व्यापार र पर्यटनमा समझदारी बन्ने","समझदारीका यी कतिपय बुँदामाथि मंसिर अन्तिम साता बंगलादेश भ्रमणमा जान लागेका परराष्ट्रमन्त्री प्रदीप ज्ञवालीले औपचारिक सहमति गर्ने परराष्ट्र मन्त्रालय स्रोतको दाबी छ । राजदूत मिश्रका अनुसार, हवाई सम्पर्क विस्तारका लागि विराटनगर वा भद्रपुरबाट बंगलादेशको सैदपुर विमानस्थलमा क्षेत्रीय प्रकारको उडान सम्पर्क सुरु गर्नका लागि पहल हुने भएको छ । अहिले काठमाडौंबाट ढाकाका लागि हिमालयन एयरलाइन्स र ढाकाबाट विमान बंगलादेशले काठमाडौं नियमित उडान भरिरहेको छ । हामीले सतह वा हवाई मार्ग जताबाट आए पनि बंगलादेशी नागरिकलाई अनएराइभल भिसा दिएका छौं, राजदूत मिश्रले भने, तर बंगलादेशले भने ढाका विमानस्थलमा मात्रै नेपालीलाई अनएराइभल भिसा दिएको छ, यो विभेद हटाउनेबारे छलफल हुनेछ । यसैगरी, ढाकाबाट दिल्ली हुँदै काठमाडौं आउने यात्रुका हकमा भारतले मल्टिपल इन्ट्री भिसा हटाएर ट्रान्जिट भिसा मात्रै दिएकोमा यसबाट उब्जिएको कठिनाइ सुल्झाउन त्रिदेशीय छलफल जरुरी रहेको राजदूतले बताए ।व्यापारका हकमा, बंगलादेशसाग सहुलियतपूर्ण व्यापार सम्झौता (पीटीए) गर्ने प्रक्रियामा नेपाल रहेको र यसमा वाणिज्य सचिवस्तरीय सैद्धान्तिक सहमति भैसकेको छ । नेपालले शून्य भन्सार दरमा निर्यात गर्ने र सहुलियतपूर्ण दरमा आयात गर्ने प्रकारको सहमति यसमा बन्दै छ, राजदूत मिश्रले भने, यसो भएमा नेपालको बंगलादेशसँग रहेको व्यापार घाटा सन्तुलनमा ल्याउन सकिनेछ । अहिले नेपालबाट औसतमा १ अर्ब रुपैयाँको निर्यात छ भने ५ अर्ब रुपैयाँबराबारको आयात छ । पीटीए सम्झौता हुन सकेमा नेपालबाट अदुवा, अलैंची, अम्लिसो, धागो, सिमेन्टको निर्यात बढ्ने अपेक्षा गरिएको छ ।सतहमार्गबाट ढाकाकाठमाडौं वा काकडभिट्टाढाका बस सञ्चालन गर्नेबारे पनि छलफल जरुरी भएको छ, राजदूत मिश्रले भने, अहिले धेरैजसो हवाई सम्पर्कका भरमा मात्रै यात्रु आवतजावत भैरहेको अवस्था छ । बंगलादेशबाट बर्सेनि झन्डै २५ हजार यात्रु नेपाल आउने गरेका छन् । राजदूतका अनुसार, १७ करोड जनसंख्या रहेको बंगलादेशमा झन्डै डेढ करोड हिन्दु छन् । आवतजावतको सहज सञ्जाल नहुँदा चाहेर पनि बंगलादेशी नागरिक नेपाल आउन सकेका छैनन् । बंगलादेशमा झन्डै ४ हजार नेपाली विद्यार्थी अध्ययनरत छन् । यसमध्ये ३५ सय जति मेडिकल शिक्षामा र अन्य कृषि, शिक्षामा छन् ।ऊर्जामा पनि छलफलबंगलादेशी राष्ट्रपतिको भ्रमणको क्रममा दुई देशबीच ऊर्जा व्यापारको लागि सैद्धान्तिक सहमतिको तयारी पनि भएको छ । नेपाल र बंगलादेशबीच गत वर्ष ऊर्जा क्षेत्रमा सहकार्य गर्नेसम्बन्धी समझदारीपत्रमा हस्ताक्षर भएको थियो । बंगलादेशले नेपालमा जलविद्युत् आयोजनामा लगानी गर्ने र नेपालबाट विद्युत् आयात गर्नका लागि चासो देखाउँदै आएको छ । बंगलादेशले आफ्नो सरकारी योजनामा सन् २०४० सम्ममा ९ हजार मेगावाट विद्युत् नेपालबाट आयात गर्ने विषय राख्दै आएको छ ।नेपालले बंगलादेशसँग विद्युत् बिक्री गर्ने विषयमा भारतसँगको ऊर्जा सचिवस्तरीय बैठकमा समेत छलफल अघि बढाएको थियो । असोज अन्तिम साता भारतको बैंग्लोरमा भएको दुई देशका ऊर्जा सचिवस्तरीय बैठकमा नेपाल, बंगलादेश र भारतबीच विद्युत् व्यापारको विषयमा छलफल गर्न भारतको विदेश मन्त्रालयले तीन महिनाभित्र तीन देशका सरोकारवालालाई बैठकमा बोलाउने सहमति भएको थियो ।नेपाल र बंगलादेशबीच ऊर्जा सहकार्यको विषयमा छलफलका लागि दुवै देशका ऊर्जा सचिव र सहसचिवस्तरीय संयन्त्र गठन भएको छ । यो संयन्त्रले काठमाडौं र ढाकामा गरी दुईपटक बैठक गरिसकेको छ ।"
पुराना सम्झौता थाती,"(काठमाडौं) : नेपालबंगलादेशबीच भएका अधिकांश व्यापार सम्झौता थाती नै छन् । दुई मुलुकबीच हुने व्यापारमा भारतको पनि सहमति अनिवार्य चाहिने हुँदा सम्झौताहरू थाती रहेका हुन् । पूर्व वाणिज्य सहसचिव रविशंकर सैंजूका अनुसार काठमाडौंदेखि ढाकासम्म बस सञ्चालन गर्दा भारतको अनुमति अनिवार्य चाहिन्छ । तर, भारतबाट सहमति जुट्न नसक्दा सम्झौताहरू कार्यान्वयन हुन सकेका छैनन् । २०७५ जेठमा भएको वाणिज्य सचिवस्तरीय बैठकमा बंगलादेशको सैयादपुरबाट भद्रपुर अथवा विराटनगरसम्म हवाई सेवा सञ्चालन गर्न सकारात्मक थिए । हवाईसँगै रेलमार्गमा पनि थियो, तत्कालीन बैठकको संयोजकसमेत रहेका सैंजूले भने, हवाईमार्गको सन्दर्भमा दुईतीनपटक छलफल भयो । हरेक बैठकमा कुरा उठ्छ । तर, अगाडि बढेको छैन । सैंजूका अनुसार काठमाडौंदेखि ढाकासम्म यात्रुबाहक बस सञ्चालन गर्ने विषयमा पनि पटकपटक छलफल हुन्छ । यही सन्दर्भमा बीबीआईएन मोटर भेहिकल सम्झौता पनि छलफल भएको छ । बीबीआईएनमा भुटान, बंगलादेश, नेपाल र भारत छन् । बस सञ्चालन हुन सकेको छैन । पूर्व वाणिज्य सचिव पुरुषोत्तम ओझाले पनि बीबीआईएनबाटै हस्ताक्षर नहँदा सञ्चालन हुन नसकेको बताए । उनका अनुसार बीबीआईएनमा प्रोटोकल फाइनल भए पनि हस्ताक्षर भएको छैन । हस्ताक्षर हुँदा कार्यान्वयनमा हुन सकेको छैन । उद्योग वाणिज्य तथा आपूर्ति मन्त्रालयका अनुसार हरेक वार्तामा एकभन्दा बढी वस्तुमा सहुलियतपूर्ण बजार पहुँच पाउने सहमति हुन्छ । बंगलादेशले करिब १ सय ८ वस्तुमा सुविधा दिने सहमति जनानए पनि कार्यान्वयन हुन सकेको छैन । १०८ वस्तुमा सुविधा दिए पनि नेपालको फाइदा छैन, सैंजूले भने । सैंजूका अनुसार सहुलियतपूर्ण व्यापार सम्झौता (पीटीए) गर्ने कुरामा रोकिएको छ । बंगलादेशले पनि सुविधा मागेपछि पुनरावलोकनको क्रम रोकिएको छ । दुई मुलुकको व्यापार वृद्धि गर्न हार्मोनाइज सिस्टम (एचएस) कोडमा पनि परिमार्जन गर्ने, एचएस कोड ८ बाट ६ मा झार्ने निर्णय भए पनि कार्यान्वयन हुन सकेको छैन । एचएस कोड ६ मा झर्दा धेरै वस्तुलाई समेट्न सकिन्छ । त्यसले व्यापारमा सहजीकरण हुन्छ । साल्ट ट्रेडिङ र बंगलादेशको संस्थानबीच सामान आदानप्रादन गर्ने हरेक छलफलमा सहमति हुन्छ । कार्यावन्यन हुन सकेको नसकेको सैंजूको दाबी छ । हालै राजधानीमा सम्पन्न नेपाल बंगलादेश प्राविधिक समितिमा बैठकमा पनि साल्ट ट्रेडिङ र बंगलादेशको संस्थानबीच सामान आदानप्रादन गर्ने सहमति भएको थियो ।व्यापार तथा निकासी प्रवर्द्धन केन्द्रको तथ्यांकअनुसार बंगलादेशसँग निरन्तर व्यापार घाटामा छ । २०७५७६ मा ४ अर्ब २४ करोड रुपैयाँको आयात भएको छ । निर्यात भने १ अर्ब २९ करोड रुपैयाँको मात्रै छ । सबैभन्दा बढी मुसुरोको १ अर्ब २३ करोडको मुसुरो निर्यात भएको छ । अदुवा, गोलभेंडा, काउली, अदुवा, जुस, फर्निचर, तरकारीको बीउलगायत भने नगन्य छ । आयात भने सबैभन्दा बढी जुस, जुट टेक्सटाइल,कास्टिक सोडालगायतको आयात भएको छ । आर्थिक वर्ष २०७४७५ मा पनि ४ अर्ब ७९ करोड रुपैयाँको आयात भएको थियो । निर्यात भने १ अर्ब ८ करोड रुपैयाँको मात्रै भएको उल्लेख छ । सैंजूका अनुसार बंगलादेशबाट तयारी वस्तुभन्दा भ्यालु एडिसनको वस्तु आयात गर्दा फाइदा हुन्छ ।निर्यात व्यापारका लागि चीन भारतभन्दा बंगलादेशसँग कठिनाइ छ । मन्त्रालयका अनुसार बंगलादेशबाट करिब १२ कम्पनीका औषधि आयात हुन्छ । नेपालबाट औषधि निर्यात हुन सकेको छैन । बंगलादेशमा नियम कडा बनाइएको छ । नेपालको हकमा डब्लूटीओअनुसार केही सहुलियत छ । बंगलादेशले ५७ प्रकारका कर लगाउँछ, उनले भने, अधिकांश वस्तुमा १०० प्रतिशतसम्म भन्सार महसुल हुँदा निर्यातमा समस्या छ ।"
राष्ट्र बैंक ऐन संशोधनमा जालझेल,"(काठमाडौं) : राष्ट्र बैंकबाट हटेका वा अवकाश पाएका कार्यकारी निर्देशकले बैंक तथा वित्तीय संस्थामा तुरुन्तै काम गर्न नपाउने समय (कुलिङ परियड) हटाउन लागिएको छ । तेस्रोपटक संघीय संसद्मा दर्ता भएको राष्ट्र बैंक ऐनको संशोधनमा यस्तो प्रस्ताव गरिएको हो । विधेयक जस्ताको तस्तै पारित भए राष्ट्र बैंकबाट अवकाश पाउनेबित्तिकै कार्यकारी निर्देशकले बैंक तथा वित्तीय संस्थामा काम गर्न पाउनेछन् । हालको व्यवस्थाअनुसार राष्ट्र बैंकका गभर्नरले पदबाट हटेपछि कुनै पनि हैसियतमा बैंक तथा वित्तीय संस्थामा काम गर्न पाउँदैनन् । डेपुटी गभर्नर, कार्यकारी निर्देशक र अधिकृतस्तरका कर्मचारीलाई क्रमशः तीन र दुई वर्ष कुलिङ पिरियड तोकिएको छ । डेपुटी गभर्नर र बैंकका कार्यकारी निर्देशक आफ्नो पदबाट हटेको वा अवकाश पाएको मितिले तीन वर्षसम्म र बैंकको अधिकृतस्तरको कर्मचारी आफ्नो पदबाट हटेको वा अवकाश पाएको मितिले दुई वर्षसम्म कुनै पनि वाणिज्य बैंक वा वित्तीय संस्थामा कुनै पनि हैसियतमा रही काम गर्न हुँदैन, विद्यमान ऐनमा उल्लेख छ, तोकिएको समयावधि पूरा भएपछि कुनै पनि वाणिज्य बैंक वा वित्तीय संस्थामा कुनै पनि हैसियतमा रही काम गर्नका लागि सम्बन्धित डेपुटी गभर्नर, कार्यकारी निर्देशक वा अधिकृतले (राष्ट्र) बैंकको पूर्वस्वीकृति लिनुपर्नेछ । नियामक निकायमा बसेर काम गरेको व्यक्ति अवकाशलगत्तै बैंक तथा वित्तीय संस्थामा काम गर्न जाँदा स्वार्थ बाझिने, नियामक निकायका कमी कमजोरी अवगत हुने, नियामक निकायलाई प्रभावमा पार्न सकिनेलगायत कारण निश्चित समयसम्म काम गर्न नपाउने व्यवस्था गरिएको हो । विगतमा राष्ट्र बैंकबाट अवकाश पाएका कर्मचारीलाई अवकाशपछि बैंक तथा वित्तीय संस्थामा काम गर्न रोकतोक थिएन । यही कारण धेरै कर्मचारी अवकाशपछि वा जागिर छोडेरै पनि बैंक तथा वित्तीय संस्थाको उच्च तहमा काम गर्न गएका थिए । तीमध्ये प्रायः बैंकको कार्यप्रगति राम्रो नभएको पूर्वगभर्नर दीपेन्द्रबहादुर क्षत्रीले बताए । बैंक तथा वित्तीय संस्थाको नियम कानुन निर्देशन ड्राफ्ट गर्ने कार्यकारी निर्देशकलाई जागिरबाट भर्खर निस्केको अवस्थामा राष्ट्र बैंकले अनुमति दिएको वित्तीय संस्थामा काम गर्न दिनु राम्रो हुँदैन, उनले भने, इतिहास हेरे हुन्छ, विगतमा राष्ट्र बैंककै पूर्वकर्मचारीले नेतृत्व गरेका संस्थामा समस्या भएका छ । केही कर्मचारीले राष्ट्र बैंकका उच्च अधिकारीसँग रिसइबीका आधारमा जागिर छोडेर बैंक खोल्न गएको घटना पनि स्मरण गर्दै उनले भने, ती अधिकारीले राष्ट्र बैंकलाई सजिलै प्रभावमा पार्न सक्छन्, यसले वित्तीय प्रणालीमा राम्रो गर्दिन । डेपुटी गभर्नर र अधिकृतस्तरका कर्मचारीलाई कुलिङ पिरियड राख्ने तर कार्यकारी निर्देशकलाई नराख्ने व्यवस्था ठीक नभएको उनले बताए । यो व्यवस्थामा रहेको कार्यकारी निर्देशक अवकाश पाएको तीन वर्षसम्म बैंक तथा वित्तीय संस्थामा काम गर्न नपाउने प्रावधान संशोधनको क्रममा झिकिएको छ । प्रस्तावका भनिएको छ, मूल ऐनको दफा १०६, क को उपदफा २ मा रहेको बैंकका कार्यकारी निर्देशक आफ्नो पदबाट हटेको वा अवकाश पाएको मितिले तीन वर्षसम्म र प्रतिबन्धात्मक वाक्यांशमा रहेको कार्यकारी निर्देशक भन्ने शब्दहरू झिकिएका छन् । प्रस्तावमा कार्यकारी निर्देशकका लागि तोकिएको व्यवस्था झिकिएको छ भने, डेपुटी गभर्नरले अवकाशको दुई वर्षपछि बैंक तथा वित्तीय संस्थामा काम गर्न पाउने व्यवस्था गरिएको छ । प्रस्तावमा भएजस्तै विधेयक पारित भए ऐनको १०६, क को उपदफा २ को व्यवस्था यस्तो हुने देखिन्छ, डेपुटी गभर्नर र बैंकको अधिकृत स्तरको कर्मचारी आफ्नो पदबाट हटेको वा अवकाश पाएको मितिले दुई वर्षसम्म कुनै पनि वाणिज्य बैंक वा वित्तीय संस्थामा कुनै पनि हैसियतमा रही काम गर्न हुँदैन । तर यस उपदफामा तोकिएको समयावधि पूरा भएपछि कुनै पनि वाणिज्य बैंक वा वित्तीय संस्थामा कुनै पनि हैसियतमा रही काम गर्नका लागि सम्बन्धित डेपुटी गभर्नर वा अधिकृतले बैंकको पूर्वस्वीकृति लिनुपर्नेछ, यो ऐनको प्रतिबन्धात्मक अंश हो । कुनै व्यक्ति विशेषको बदनियत र गल्तीको कारणले कार्यकारी निर्देशकको कुलिङ पिरियड हटेको हुन सक्ने अर्थविद् केशव आचार्यले बताए । जानीजानी नै हटाएको हो भने यो एकदम दुराशयपूर्ण र गर्न नहुने काम हो, उनले भने, यस्तो भएमा नियमनकारी निकायको भूमिका कमजोर हुन्छ । राष्ट्र बैंकका कर्मचारी अवकाशपछि बैंक तथा वित्तीय संस्थामा काम गर्न नपाउने व्यवस्थालाई अझ कडाइ गर्नुपर्ने उनको सुझाब छ । प्रस्तावित ऐनमा गल्तीले कार्यकारी निर्देशकको कुलिङ पिरियड हटेको हुन सक्ने राष्ट्र बैंकका एक अधिकारीले बताए । डेपुटी गभर्नर र अधिकृतलाई लाग्ने तर कार्यकारी निर्देशकलाई नलाग्ने भन्ने हुँदैन, उनले भने, यसलाई कानुनी भाषामा टेक्निकल फल्ट भनिन्छ । प्रस्तावित व्यवस्था कुनै पनि हालतमा उपयुक्त नहुने र त्यसले राष्ट्र बैंकको नियमनकीय क्षमता कमजोर बनाउने र वित्तीय प्रणालीमा पनि राम्रो नगर्ने उनको भनाइ छ ।"
दराज अनलाइन विरुद्ध उजुरी,"(काठमाडौ) : अनलाइन सपिङ कम्पनी दराजविरुद्ध ठगीको उजुरी परेपछि वाणिज्य आपूर्ति तथा उपभोक्ता हित संरक्षण विभागले छानबिन सुरु गरेको छ । दराजमार्फत एक थोक सामान अर्डर गर्दा अर्कै सामान आइपुग्ने गरेको भन्दै उजुरी परेपछि छानबिन सुरु गरेको विभागले जनाएको छ । विभागले शुक्रबार दराजको नक्सालस्थित कार्यालय अनुगमन गरी २४ घण्टाभित्र उपस्थित हुन पुर्जी काटेको थियो । उजुरी परेपछि अनुगमन गरेका थियौ, विभागका अनुगमन शाखा अधिकृत रमेशकाजी श्रेष्ठले भने, पहिलो चरणमा २४ घण्टाभित्र उपस्थित हुन पुर्जी दियौं । दोस्रो चरणमा कम्पनीको कागजपत्र अध्ययन गर्ने उनले बताए । विभागका निमित्त महानिर्देशक नोखबहादुर बस्यालका अनुसार दराजविरुद्ध कात्तिक २१ गते उजुरी परेको थियो । उजुरीकर्ताले मिनी फोकस ब्रान्डका घडी अर्डर गर्दा फ्रोस ब्रान्डको घडी आइपुगेको उजुरीमा उल्लेख गरेका छन् । सोही उजुरीको आधारमा विभागले छानबिन अघि बढाएको हो । दराजका प्रतिनिधि आइतबार विभाग आएर विभागका अधिकारीहरूसँग छलफल गरेका थिए ।सामान फरक भन्ने उजुरीकै आधारमा अनुगमन भएको छ, पहिलो चरणमा आइतबार छलफल पनि भयो, निमित्त महानिर्देशक बस्यालले भने, अहिले अध्ययनको क्रममा छौं । कैफियत भेटिए कारबाही हुन्छ । विभागका निरीक्षण अधिकृत दीपक पोखरेलका अनुसार आइतबार छलफलको क्रममा दराज सिंगापुरका प्रतिनिधि, काठमाडौंका प्रमुख फाइनान्स म्यानेजरलगायतको उपस्थिति थियो । त्यसक्रममा दराजका प्रतिनिधिले कम्पनीको मुख्य तीन उद्देश्य रहेका बताएका थिए । कम्पनीको उद्देश्य अनलाइन विज्ञापन, सफ्टवेयर डेभलपमेन्ट र कार्गो सर्भिस हो भन्ने दाबी गरेका छन्, पोखरेलले भने । छलफलको क्रममा दराजका प्रतिनिधिले दराज विक्रेता नभई सहजकर्ता मात्रै भएको बताएका थिए । आफूले आफ्नो वेबसाइटमा सामान बिक्रीका लागि राखेको नभई अन्य विक्रेताले आफ्नो वेबसाइट प्रयोग गरी सामान बिक्री गरेको उनीहरूले बताएका छन् । सोही कारण दराजमार्फत बिक्री हुने सामानमा दराजले नभई विक्रेताले दिएको बिलबिजक जारी हुने उनीहरूले बताएका थिए । उपभोक्ता संरक्षण ऐन २०७५ अनुसार खरिद तथा बिक्री गर्दा बिलबिजक अनिवार्य लिनेदिने गर्नुपर्छ । बिलबिजक जारी नहुँदा उपभोक्ता ठगिने सम्भावना उच्च हुन्छ ।"
भान्सामा बिरलै बसाउँछ कालानमक,"(कपिलवस्तु) : एक समय कसैको भान्सामा कालानमक चामल पाक्दा टोलछिमेक सुगन्धित हुन्थ्यो । खाँदा मुलायम । उस्तै स्वादिष्ट पनि । यसको स्वाद लिने यस्तै बखान गर्थे । डेढ दशकअघिसम्म यहाँ घरमा पाहुना सत्कारमा कालानमकको भात पस्किने गरिन्थ्यो । जिल्लामा यो मान र प्रतिष्ठाको प्रतीक बनेको थियो । बास्नादार प्रजातिको यो धान अहिले सम्झनामा सीमित बनेको छ । यो रैथाने धान तराईका भान्सामा बिरलै पाइन्छ । जिल्लाकै पहिचान र कृषकको शानका रूपमा रहेको कालानमक लोप हुँदै गएको छ । लगानीअनुसार प्रतिफल नहुँदा कृषकले लगाउन छाडेका छन् । तराईमा कपिलवस्तु र रूपन्देहीको दक्षिणी क्षेत्रमा खेती हुन्थ्यो । अहिले यसको लागत बढी पर्छ । रोगकीरा बढी लाग्छन् । धेरै स्याहार गर्नुपर्छ । पानी पनि उत्तिकै बढी चाहिन्छ । यसको माग धेरै छ । उत्पादन भने कम छ । राम्रो फलाउन समस्या छ । त्यसैले किसानले यसको खेती गर्न छाडेका छन् । कमैले खेती गरेको देखिन्छ । कम खर्चमा बढी उत्पादन हुने अन्य उन्नत जातका प्रजातिमा किसानको आकर्षण बढेको छ । सिँचाइको राम्रो व्यवस्था रहेको खेतमा कालानमक लगाउन सकिन्छ, वरिष्ठ कृषि प्राविधिक राकेश ओझाले भने, धान फल्न पनि बढी समय लाग्छ । त्यसैले कृषकको आकर्षणमा कालानमक नपरेको उनले बताए । कालानमक कपिलवस्तु र रूपन्देहीको ब्रान्ड रहेको किसान संघ केन्द्रीय सदस्य चतुर्भुजमणि त्रिपाठीले बताए । स्थानीय तह, प्रदेश र संघको बाली विकास र संरक्षणका प्रशस्त कार्यक्रम छन्, उनले भने, तर, यसको संरक्षणका लागि सबै उदासीन छन् । उनका अनुसार यो शताब्दी पुरानो अनाज हो । अहिले लोप भइसकेको छ । पुर्खाले छाडेको नासो इतिहास बन्न लाग्दा पनि सबै चुपचाप रहेको उनले बताए ।यो धान पृथक् छ । कालो हुने हुँदा यसलाई कालानमक भन्ने गरिएको कृषक बताउँछन् । डेढ दशकअघि दुवै जिल्लामा १० हजारभन्दा बढी हेक्टरमा कालानमक खेती हुन्थ्यो । ४५ वर्षदेखि मुस्किलले ६७ सय हेक्टरमा खेती भइरहेको कृषि ज्ञान केन्द्र प्रमुख रामचन्द्र आर्यालले बताए । २ वर्षअघिसम्म २ बिघामा धन लगाउँथे, कपिलवस्तु नगरपालिका३ का चैतु यादवले भने, अहिले लगाउनै छाडें । सिँचाइ झन्झट, लगानीअनुसार परिश्रम नउठ्ने भएकाले बेवास्तामा परेको हो । पहिला यही धान बढी उत्पादन हुन्थ्यो, उनले भने, अहिले हुँदैन, त्यसैले यो वर्ष कालानमक खेती गरिनँ । बर्सेनि नयाँ र उन्नत जातका धानखेती गर्ने क्रम बढ्दै गएका कारण धानका रैथाने जात संकटमा पर्ने खतरा बढ्दै गएको वरिष्ठ कृषि विशेषज्ञ खुर्सेद अहमद खाँले बताए । पछिल्ला दिनमा किसानका खेतमा काला रङका धानका बाला झुलेको देखिन छाडेको छ । अन्य जातका पहेंला धान जताततै झुलेको देखिन्छ । जनसंख्या बढ्दै गएका कारण मीठो मसिनोभन्दा पनि परिवारका सबै सदस्यले पेटभरि खानुपर्ने भएकाले कम स्वादिलो भए पनि उन्नत र हाइब्रिड जातका धानखेती गर्नुपर्ने अवस्था आएको पकडीका कृषक सुरेन्द्र त्रिपाठीले बताए । यस वर्ष परीक्षणका रूपमा जिल्लामै धेरै कपिलवस्तु नगरपालिका२ का अध्यक्ष रामभजन कलवारले १५ बिघामा कालानमक लगाएका छन् । अहिलेसम्म राम्रो छ, उनले भने, राम्रो उत्पादन भयो भने अर्को वर्ष राम्ररी खेती गर्छु । कलानमक चामल प्रतिकेजी १२० रुपैयाँ पर्छ । यो चामल स्वास्थ्यका दृष्टिले पनि फाइदाजनक छ । यो चामलमा कोलेस्ट्रोटलको मात्र कम हुन्छ । कोलेस्ट्रोल रगतमा पाइने एक प्रकारको बोसो हो । त्यो बढ्दै जाँदा थाहा नपाउने गरी मुटुको समस्या बल्झिन्छ ।"
विद्यालयलाई कुमारीको सहयोग,काठमाडौं (कास) कुमारी बैंकले कमलपोखरीस्थित कमल आधारभूत विद्यालयलाई ५ थान कम्प्युटर प्रदान गरेको छ । सोमबार बैंकका नायब प्रमुख कार्यकारी अधिकृत राजीव गिरीले विद्यालयका प्रधानाध्यापक मानबहादुर खड्कालाई कम्प्युटर हस्तान्तरण गरेका थिए ।
नेसनलको १२ प्रतिशत नगद लाभांश,काठमाडौं (कास) नेसनल लाइफ इन्स्योरेन्स कम्पनी लिमिटेडले सोमबार चुक्ता पुँजीको १२ प्रतिशतका दरले नगद लाभांश प्रस्ताव पारित गरेको छ । कम्पनीको ३१ औं वार्षिक साधारणसभाबाट उक्त निर्णय पारित गरेको हो ।
फिकाकको सम्मेलन,"काठमाडौं (कास) अनरेरी कन्सुलर कर्प्स नेपाल (एचसीसीए) र वाणिज्य दूतहरूको विश्व महासंघ (फिकाक) ले एचसिसीएन, फिकाक क्षेत्रीय सम्मेलन २०१९ काक्तिक २६ गतेदेखि २८ गतेसम्म आयोजना गर्ने भएका छन । सम्मेलनमा विभिन्न १ सय देशका अवैतनिक महावाणिज्य दूतहरूको सहभागिता रहनेछ साझा समृद्धिका लागि ऐक्यबद्धता को अवधारणामा आधारित यस सम्मेलनको उद्घाटन उपराष्ट्रपति नन्दबहादुर पुनले गर्नेछन् ।"
एनसेल सुपर सेलर पुरस्कार वितरण,"काठमाडौं (कास) एनसेल प्राइभेट लिमिटेडले एनसेल सुपर सेलर योजनाअन्तर्गत काठमाडौं र ललितपुर जिल्लाका पहिलो १४ खुद्रा विक्रेतालाई पुरस्कार वितरण गरेको छ । सोमबार सम्पन्न एक कार्यक्रममाझ खुद्रा विक्रेताहरूले सुन, ल्यापटप, माउन्टेन बाइक र वासिङ मसिन पाएका छन् । यस्तै गोल्ड समूहअन्तर्गत ७ र सिल्भर समूहअन्तर्गत ४ खुद्रा विक्रेताले पुरस्कार पाएका थिए । एनसेलले देशभरि रहेका खुद्रा विक्रेताहरूलाई लक्षित गरी एनसेल सुपर सेलर योजना गत २०७५ चैत १ देखि लागू भएको थियो र यो योजना पुस २०७६ सम्म सञ्चालनमा रहनेछ ।"
बन्दीपुरमा ग्लोबल को शाखा,काठमाडौं (कास) ग्लोबल आईएमई बैंकले सोमबार तनहुँको बन्दीपुर गाउँपालिकामा आफ्नो नयाँ शाखा सञ्चालनमा ल्याएको छ । बैंकले सबै क्षेत्र र वर्गसम्म बैंकिङ सेवाको पहुँच पुर्याउने उद्देश्यले शाखाको सञ्चालनमा ल्याएको प्रेस विज्ञप्तिमार्फत जनाएको छ ।
क्लियरिङ हाउसको साधारणसभा,काठमाडौं (कास) नेपाल क्लियरिङ हाउस लिमिटेडले आफ्नो आठौं वार्षिक साधारणसभा सम्पन्न गरेको छ । बैठकले कम्पनीको चुक्ता पुँजी २१६ करोड रहेकोमा ३८ प्रतिशत बोनस सेयर वितरण गरी २९८ करोड पुर्याउने निर्णयसमेत गरेको छ । बोनस सेयर ट्याक्स प्रयोजनका लागि २ प्रतिशत नगद लाभांश पनि वितरण गर्ने निर्णय गरेको छ ।
चट्टान छिचोले किमाथांका,भोटखोला गाउँपालिकाको घिरपुक हटियामा डोजरले सडक निर्माण गरिँदै । तस्बिर: दीपेन्द्रकान्तिपु
अलिबाबाले तोड्यो बिक्रीको रेकर्ड,"काठमाडौं (एजेन्सी) चिनियाँ ईकमर्स साइट अलिबाबाले एकै दिन बिक्री हुने रेकर्ड तोडेकोको छ । अंग्रेजी पात्रोको नोभेम्बर महिनाको ११ तारिखमा अलिबाबाले छुट अफर दिंदै आएको छ । ११ वर्ष अघिदेखि सुरु भएको यो अफरमा सोमबार दिउसोसम्ममा ३० अर्ब डलरभन्दा बढीको व्यापार भएको कम्पनीले सार्वजनिक गरेको छ ।अघिल्लो वर्ष सोही दिन २४ घण्टामा ३० अर्ब डलरको व्यापार भएको छ । सिंगल्स डे नाम दिइएको यो सेल सुरु भएको करिब १४ घण्टामा यसअघिको रेकर्ड तोडिएको हो । आइतबार राति १२ बजे सेल सुरु हुनुअघि विश्वचर्चित गायिका टेलर स्विफ्टको सांगितिक प्रस्तुति दिएकी थिइन् । अलिबाबाका संस्थापक ज्याक माले यही वर्ष कम्पनी छाड्ने घोषणा गरेका थिए ।केही महिनाअघि उनले समाज सेवामा लाग्ने भन्दै कम्पनीको पद त्यागेको घोषणा गरेका थिए । उनको बहिर्गमनसँगै डेनियल जाङ अलिबाबाको कार्यकारी अध्यक्ष बनेका छन् ।अलिबाबाका अनुसार बिक्री सुरु भएको एक मिनेटमै एक अर्बको सामान बिक्री भएको थियो । अलिबाबाले सन् २००९ देखि सेप्टेम्बर ११ लाई सपिङ डे नाम दिएर छुटसहितको अफर सुरु गरेको हो । अनलाइन सपिङको बानी बसाउन सिंगल्स डे नाम दिएर यो अभियान सुरु भएको थियो । सुरुआती वर्षमा २७ वटा व्यापारीको सामान वेबसाइटमा राखिएको थियो । यो वर्ष अलिबाबाको प्लेटफर्ममा २ लाख बढी ब्रान्ड राखिएको कम्पनीले जनाएको छ । बिक्री सुरु भएको १६ घण्टासम्ममा एक अर्बभन्दा बढी सामानको अर्डर आएको कम्पनीले जनाएको छ । यो अघिल्लो वर्षको कुल अर्डरभन्दा बढी हो ।नेपालमा सञ्चालित दराज अनलाइन पनि अलिबाबाको स्वामित्वमा छ । दराज अनलाइनले पनि सोमबार ११११ नाम दिएर छुट अफर दिएको थियो । यो छुटमा बिक्रीका लागि राखिएको सामानमा ८० प्रतिशतसम्म छुट दिइएको दराज अनलाइनले जनाएको छ । तर, दराजले सोमबार साँझसम्म बिक्रीसम्बन्धी तथ्यांक सार्वजनिक गरेको छैन ।"
मोतीपुर औद्योगिक क्षेत्रको काम ठप्प,"बुटवल (कास) दुई वर्षअघि विस्तृत परियोजना प्रतिवेदन (डीपीआर) तयार गरिए पनि रूपन्देहीको मोतीपुरमा प्रस्तावित औद्योगिक क्षेत्र निर्माणको काम सुरु भएको छैन । संघीय सरकारले आर्थिक वर्ष ०७२७३ मा तिनाउ किनारमा रहेको ८ सय १३ बिघा क्षेत्रफलमा प्रदेशस्तरीय औद्योगिक क्षेत्र बनाउने योजना ल्याएको थियो । त्यसयता डीपीआरसमेत तयार भइसकेको छ । बस्ती व्यवस्थापनको टुंगो नलाग्दा निर्माण र व्यवस्थापनको काम अघि नबढेको हो । वातावरणीय प्रभाव मूल्यांकन (ईआईए) प्रतिवेदन स्वीकृतिको कामसमेत अल्झिएको छ । प्रस्तावित जग्गा नदी उकास क्षेत्र हो । उक्त जग्गाको ०७३ वैशाख २९ मा परियोजनाको नाममा लालपुर्जा बनेको छ । त्यही स्थानको करिब १ सय ५० बिघा क्षेत्रफलमा बस्ती रहेको छ । त्यहाँ ०२७ सालदेखिको बसोबास छ । सार्वजनिक जग्गा ओगटेर बसेकाले आफू हटेर औद्योगिक क्षेत्र बन्न नदिने अडान लिएका छन् । स्थानीय तह र यस क्षेत्रका जनप्रतिनिधि उनीहरूकै पक्षमा छन् । सीमा जोडिएका स्थानीय तहले बस्ती व्यवस्थापन गरेर मात्र औद्योगिक क्षेत्र निर्माणको काम अघि बढाउन सुझाव दिएका छन् । बस्ती त्यही व्यवस्थापन गर्ने वा स्थानान्तरण गर्ने भन्नेबारेमा अन्य सरोकारवाला भने विभाजित छन् । मोतीपुर औद्योगिक क्षेत्र परियोजनाका प्रमुख निमेश अधिकारीले सर्वसहमतिमा काम गर्ने वातावरण नभएकाले भौतिक निर्माणका काम गर्न नसकेको बताए । बस्ती त्यहीं राख्ने वा स्थानान्तरण गर्ने भन्ने कुरा टुंगिन बाँकी छ, उनले भने, यसलाई नटुंग्याईकन मुआब्जा तोक्न वा अन्य योजना कार्यान्वयन गर्न नसकिएको हो । स्थानीयको राय लिएर मात्रै भौतिक निर्माणको काममा लाग्ने औद्योगिक व्यवस्थापन लिमिटेडको सुझावअनुसार पछिल्लो समय सार्वजनिक सुनुवाइको तयारी गरेको उनले बताए ।"
नेप्सेमा दोहोरो अंकको वृद्धि,काठमाडौं (कास) सेयर कारोबार मापक नेप्से परिसूचक सोमबार करिब १४ अंकले बढ्यो । अघिल्ला चार कारोबार दिनमा घटेको नेप्से सोमबार दोहोरो अंकले बढेको हो । सो दिन नेप्से परिसूचकसँगै कारोबार रकम पनि बढेको छ । योसँगै समग्र नेप्से परिसूचक १ हजार १ सय ४५५७ विन्दुमा उक्लेर बन्द भएको छ । सोमबार बजार खुलेदेखि नै सुधारको क्रममा रहे पनि गति सामान्य थियो । मध्याह्न र त्यसपछि सुधारको गति बढ्यो । यो वृद्धिले नेप्सेलाई १२२ प्रतिशतमाथि पुर्यायो । कारोबारमा आएकामध्ये अन्यबाहेक सबै समूहको परिसूचक बढेपछि समग्र नेप्सेको वृद्धिमा टेवा पुगेको हो । करिब सातापछि बजारमा राम्रो सुधार देखिएपछि लगानीकर्ता उत्साहित बनेका छन् । अहिले सूचीकृत कम्पनीले पहिलो त्रैमासको वित्तीय विवरण सार्वजनिक गरिरहेका छन् । तीमध्ये धेरैको वित्तीय अवस्था राम्रो देखिएको छ । यस्तो अवस्थामा पनि बजारमा सुधार देखिएको थिएन । सो दिन उत्पादन तथा प्रशोधन समूहको परिसूचक सबैभन्दा बढी २३२ प्रतिशतले र लघुवित्त समूहको परिसूचक २०७ प्रतिशतले बढ्यो ।
महिला सांसदले सकेनन् छाउ हटाउन,"(काठमाडौं) : बझाङबाट प्रदेशसभाका लागि प्रत्यक्ष सांसद देवकी मल्ल ०७४ को निर्वाचनमा सामाजिक कुसंस्कार हटाउने एजेन्डा लिएकी एक्ली उम्मेदवार थिइन् । त्यति बेला उनले भनेकी थिइन् प्रदेशसभामा पुगेपछि महिलामाथि हुने सबै खाले विभेद र विकृति हटाउन मैले र हाम्रो पार्टीले सशक्त आवाज उठाउँछ । उनले त्यस्तो अभिव्यक्ति दिएको दुई वर्ष भइसक्यो । अहिलेसम्म उनले भने जस्तो न त कुसंस्कार हटेको नै छ, न त्यसविरुद्ध उनले केही गर्नै सकेकी छन् । छाउपडी प्रथा हटाउने उनको एजेन्डा थियो । त्यसले बझाङका गाउँमा राम्रै चर्चा पनि पायो । बझाङको प्रदेशसभा ख मा तत्कालीन माओवादी केन्द्रकी उम्मेदवार मल्लले प्रदेशसभाको चुनावसमेत जितिन् । सदरमुकाम चैनपुरबाट १ सय २५ किमि उत्तरमा पर्ने साइपाल गाउँपालिका धुलीकी २० वर्षीया सञ्जिता रोकायालाई मल्लको एजेन्डा र जितले त्यति बेला हर्षित बनायो । सांसदकै एजेन्डा बनेपछि समाज परिवर्तन हुन्छ, महिनावारी भएका बेला छाउगोठमा लखेटिनुपर्दैन, दुःखका दिन चाँडै अन्त्य हुने भए भनेर खुसी थिएँ, रोकायाले भनिन् । मल्लको जितले सञ्जितालाई मात्रै खुसी तुल्याएको थिएन, छाउपडी प्रथा मान्न बाध्य सबै महिलामा खुसी छाएको थियो । तर त्यो खुसी लामो समय टिकेन । सांसद बनेपछि मल्लको चुनावी एजेन्डा ओझेलमा पर्यो । महिनावारी भएका बेला अविवाहितले ७ दिन, विवाहितले ६ दिन, छोराछोरी पाइसकेकाले ५ दिन र सुत्केरीले २२ दिन छाउगोठमा बस्नुपर्ने बाध्यता नटरेको बझाङकी अधिकारकर्मी सुशिला खड्का बताउँछिन् । ग्रामीण भेगमा प्रायः हरेक घरमा छाउगोठ कायमै छन् । सदरमुकाममा छाउगोठ नभेटिए पनि बार्न लगाइन्छ । सांसद मल्ल भने आफ्ना एजेन्डालाई ओझेलमा नपारेको दाबी गर्छिन् । सदनभित्र र बाहिर आफूले महिलासम्बन्धी सवाल उठाउँदै आएको उनले बताइन् । बझाङलगायत सुदूरपश्चिमका सातै पहाडी जिल्लामा छाउप्रथामा निक्कै कमी आएको उनको दाबी छ । छाउपडी प्रथाको अवस्था विकराल छैन, गाउँमा फाट्टफुट्ट छाउगोठ होलान्, जनचेतना जगाएर एकाध वर्षमा निमिट्यान्न पार्नेछु, उनले भनिन्, अन्याय वा हिंसात्मक गतिविधि भएको पाइए तुरुन्तै कानुनी दायरामा ल्याइहाल्छु । दुई वर्षअघि मल्लको एजेन्डा र जितले खुसी बनेकी सञ्जिता भने छाउगोठमै छिन् । साथीहरू मिलेर दुई पटक गोठ भत्कायौं । गाउँले सबैले गाली गरे, उनले भनिन् । त्यति बेला परालको गोठ थियो । झन्डै २५ घरपरिवारको त्यो गाउँमा एक वर्षअघि महिला सञ्जालले जस्तापाताको सामूहिक गोठ बनाएको छ । बझाङ सदरमुकामस्थित जयपृथ्वी क्याम्पसमा स्नातक पहिलो वर्षमा अध्ययनरत सञ्जितालाई छाउगोठ बस्न पटक्कै मन छैन । भन्छिन्, गोठ भत्काउनेसम्मको हिम्मत गरेकै हो, तर लांगा देवता रिसाउँछन्, घरपरिवार रिसाउँछन्, समाजले कुरा काट्छ भनेर महिनावारी भएका बेला गोठै पुग्नुपर्छ । छाउपडी कुसंस्कार हो, बार्नुपर्दैन भन्ने थाहा भए पनि सञ्जिता जस्ता पढालेखा युवती समाजले कुरा काट्ने डरले छाउगोठमै जान बाध्य छन् । डेढ वर्षयता सञ्जितासहित बझाङका चार चेली छाउपडीविरुद्ध अभियानमा साइपाल हिमाल चढ्ने मिसन मा छन् । यो बझाङकै अग्लो हिमाल हो । जसको आसपास जाँदा देवता रिसाउने र मृत्यु हुने डरले महिनावारी भएका महिला मात्रै होइन, महिनावारी भएका घरका पुरुषलाई समेत जान दिइँदैन । सञ्जिताको टोली भने यो कुरीति तोड्न हिमाल चढ्ने अभियानमा जुटेको छ । मानवअधिकार आयोगले छाउपडी प्रथाले महिलाको जीवनमा पारेको प्रभावबारे ०७५ को एक अध्ययनमा ०६४ को निर्देशिका जारी भएदेखि ०७४ सम्म १० वर्षको अवधिमा महिनावारी भएका बेला असुरक्षित र अनुपयुक्त छाउगोठमा बस्दा करिब १३ महिलाले ज्यान गुमाउनुपरेको उल्लेख छ । आधुनिक युगमा पनि ग्रामीण भेगको दुर्दशा आयोगको तथ्यांकभन्दा कहालीलाग्दो रहेको हुम्लाबाट संघीय संसद्मा प्रतिनिधित्व गर्ने कांग्रेसकी सांसद रंगमती शाही बताउँछिन् । उनले पनि सांसद बन्दा हुल्लामा व्याप्त छाउपडी प्रथाको जरो उखेल्ने प्रतिबद्धता व्यक्त गरेकी थिइन् । परम्पराका नाममा महिलाले अकालमा ज्यान गुमाउनुपरेको छ, अनाहकमा हिंसा भोग्नुपरेको छ, त्यहाँका महिला र मैले भोगेको पीडा एउटै हो, उनले भनिन्, म सांसद भएपछि पक्कै पनि हुम्लाका महिला अन्यायमा पर्दैनन्, छाउगोठमा बस्दैनन्, भन्ने इच्छा थियो । तर संसद्मा आफूहरू थोरै रहेकाले यस्ता एजेन्डा ओझेलमा परेको उनको गुनासो छ । नेकपा दैलेखबाट समानुपातिक सांसद पार्वतीकुमारी विशुंखेले यस्ता घटना दोहोरिन नदिन दुई वर्षअघि संसद्मा छाउपडी प्रथा अन्त्य गर्ने प्रतिबद्धता जनाएकी थिइन् । तर भने जस्तो भएन । मैले स्थानीय तहका जनप्रतिनिधिलाई जनचेतना जगाउने र नमानेको खण्डमा गोठै भत्काइदिन ह्वीप जारी गरेकी थिएँ, उनले भनिन्, तर अझै पनि गाउँमा घाँसदाउरा राख्ने ठाउँ भनेर लुकिछिपी बनाएका छोउगोठ प्रयोग गर्ने र सदरमुकाममा छाउ भएकालाई शौचालयनिर सुत्नेसुताउने चलन छ ।"
सेनानी तिवारी बर्खास्त,काठमाडौं (कास) अनुमतिबिनै वैकल्पिक रोजगारीमा संलग्न भएको आरोपमा प्राविधिक सेनानी रामचन्द्र तिवारीलाई सेनाले बर्खास्ती गरेको छ । उनलाई ६ महिनाको कैद सजायसमेत सुनाएको छ । जंगीअड्डामा गठित समरी जनरल सैनिक अदालतले तिवारीलाई भविष्यमा सरकारी सेवामा अयोग्य नठहरिने गरी सेवाबाट बर्खास्त गरेको हो ।
उम्मेदवारले लिए चुनाव चिह्न,"पोखरा (कास) कास्की निर्वाचन क्षेत्र नम्बर २ मा हुने उपनिर्वाचनका उम्मेदवारलाई निर्वाचन आयोगले सोमबार चुनाव चिह्न प्रदान गरेको छ । स्वतन्त्र उम्मेदवारलाई किताब, शंख, गुलाफको फूल, क्यामेरा, कलम, आँप, डोजर, माहुरी, टेबल र क्रिकेट ब्याट चिह्न दिइएको मुख्य निर्वाचन अधिकृतको कार्यालयले बताएको छ ।"
जापानमा कृषि कामदार पनि,काठमाडौं (कास) जापानले कृषि क्षेत्रमा नेपाली कामदार लैजाने गृहकार्य थालेको छ । यसअघि जापानले नर्सिङ क्षेत्रमा मात्रै नेपालीलाई कोटा छुट्याएको थियो । यसबारे सोमबार श्रममन्त्री गोकर्ण विष्टसँग जापानी राजदूत मासामिची साइगोले छलफल गरेका छन् ।
ज्योति पक्राउको विरोध,"काठमाडौं (कास) उद्योगी रूप ज्योति र उनकी छोरी सुरुचि पक्राउको विरोधमा निजी क्षेत्रले विरोध जनाएको छ । नेपाल उद्योग वाणिज्य महासंघ, नाडा अटोमोबाइल्स एसोसिएसन अफ नेपाललगायतले विज्ञप्ति जारी गरी निजी क्षेत्रलाई हतोत्साहित नगर्न अनुरोध गरेका हुन् ।"
'स्वदेशमै खेल्न पाएको भए,"किरणको नयाँ पासपोर्टमान्डलयमा अनपेक्षित रूपमा ३० ले हारेर फर्किएको नेपाली टिम आइतबारदेखि नै अभ्यासमा फर्किएको छ । मिडफिल्डर रोहित चन्द इन्डोनेसियन क्लब पर्सिजा जकार्ता र गोलकिपर किरण चेम्जोङ आई लिग टिम मिनर्वा पन्जाबमा व्यस्त भएकाले यी दुई स्टार खेलाडीबिनै नेपाली टिम म्यानमार पुगेको थियो । उनीहरू भुटान जानुअघि टिममा फर्किने छन् । पासपोर्ट चोरी भएपछि नयाँ पासपोर्ट बनाउन किरण एक दिनका लागि स्वदेश आएका छन् । सोमबार पासपोर्ट बनाएका उनी बुधबार पन्जाब फर्किंदै छन् ।स्विडिस प्रशिक्षक योहान कालिनले सम्हालेको नेपाली टिमले विश्वकप छनोटमा सबै अवे खेल खेलिसकेको छ । छनोटको समूह बी को पहिलो खेलमा कुवेतमा ७० ले हारेको नेपाली टिमले ताइवानमा २० को जित हात पारेको थियो । त्यसपछि अस्ट्रेलियामा ५० र जोर्डनमा ३० ले हार्यो । नोभेम्बर १९ मा कुवेतको सामना गरेपछि नेपालले घरेलु भूमिमा चाइनिज ताइपेई (२६ मार्च, २०२०), अस्ट्रेलिया (३१ मार्च) र जोर्डन (४ जुन) विरुद्ध प्रतिस्पर्धा गर्नेछ ।"
आर्मी च्याम्पियन,"(बिर्तामोड)विभागीय टोली त्रिभुवन आर्मी क्लब झापाको बिर्तामोडमा सम्पन्न अन्नपूर्ण हाम्रो पूर्वाञ्चल गोल्डकप फुटबल प्रतियोगिताको च्याम्पियन बनेको छ । डोमालाल राजवंशी रंगशालामा सोमबार फाइनलमा आर्मीेले चर्च ब्वाइज युनाइटेडलाई २० गोलले पराजित गर्दै उपाधि जितेको हो । विजेता आर्मीले १२ लाख ५० हजार र उपविजेता चर्च ब्वाइजले ६ लाख २५ हजार रुपैयाँ पुरस्कार पाए । आर्मीको जितमा कप्तान टेकबहादुर बुढाथोकी नायक बने । फाइनलको दुवै गोल टेकबहादुरले गरे । उनले ३१ र ८० औं मिनेटमा गोल गरेका थिए ।टेकबहादुरले खेलको ३१ औं मिनेटमा टंक बस्नेतको पासमा गोल गरी आर्मीलाई अग्रता दिलाए । टंकले बायाँ साइडबाट मिलाइदिएको पासलाई पेनाल्टी बक्स एरियाभित्र रहेका टेकबहादुरले पोस्टको दिशा दिए । उनले दोस्रो गोल विवेक बस्नेतको पासमा गरे । ८० औं मिनेटमा विवेकले मिलाएको पासमा अनमार्क रहेका टेकबहादुरले भलीमा गोल गरेका हुन् । आर्मीविरुद्ध सशक्त खेल पस्किए पनि पोस्टमा आक्रमण बुन्न नसक्दा चर्च ब्वाइज उपविजेतामै समेटियो । नवौं मिनेटमा बक्सभित्र पाएको बललाई चर्च ब्वाइजका उमेश राईले खेर फाले । उनको प्रहार फितलो हुँदा आर्मीका गोलरक्षक विवश चौधरीले सहजै नियन्त्रणमा लिए । खेलको २० औं मिनेटमा कैलाश बस्नेतको कडा प्रहार पोस्ट माथिबाट बाहिरियो । ब्वाइजका सुनील खड्काले २५ औं मिनेटमा गरेको आक्रमण पनि खेर गयो । पोस्ट खाली रहेको अवस्थामा सुनीलको प्रहार लक्षित बन्न सकेन । ६५ औं मिनेटमा बक्सभित्र पाएको बललाई पाल्साङ लामाले सशक्त प्रहार गर्न सकेनन् । आर्मीका दीपक गुरुङले ४७ औं मिनेटमा प्रहार गरेको फ्रिकिकलाई विपक्षी गोलरक्षक विनय श्रेष्ठले पञ्च गरेर जोगाए । ५३ औं मिनेटमा टंक बस्नेतको कर्नरमा पेनाल्टी एरियाभित्र प्राप्त बल विमल पाण्डेले सही दिशा दिन सकेनन् । फाइनलको इन्ज्युरी समयमा दोहोरो पहेँलो कार्ड पाएका चर्च ब्वाइजका राजेन्द्र रावलले रातो कार्ड खादै मैदान छाडेका थिए । फाइनलमा म्यान अफ द म्याच चर्च ब्वाइजका अशोक खवास भए । उनले १० हजार रुपैयाँ पाए । उत्कृष्ट गोलकिपर आर्मीका विवश चौधरी भए । उत्कृष्ट डिफेन्डर आर्मीका दीपक गुरुङ, उत्कृष्ट प्रशिक्षक नवीन न्यौपाने, उत्कृष्ट फरवार्ड आर्मीकै टंक बस्नेत भए । उत्कृष्ट मिडफिल्डरको पुरस्कार चर्च ब्वाइजका सुनील खड्काले पाए । उनीहरूले जनही १५ हजार रुपैयाँ पाए । सर्वोत्कृष्ट खेलाडीको पुरस्कार आर्मीका कप्तान टेकबहादुर बुढाथोकीले पाए । उनले ३२ इन्चको टीभी र ५० हजार रुपैयाँ प्राप्त गरे । स्थानीय जायोन स्पोट्स क्लबको आयोजनामा कात्तिक १६ देखि भएको प्रतियोगितामा दुई भारतीयसहित १० टिमको सहभागिता थियो ।"
थाइल्यान्डसँग अर्को हार,"नेपाली यू१९ पराजितभारतको हैदराबादमा सोमबार सुरु यू१९ च्यालेन्जर ट्रफीमा नेपालले निकै कमजोर सुरुआत गरेको छ । भारत सी यू१९ टोलीले पहिलो दिन नेपाली यू१९ लाई १० विकेटले पराजित गर्यो । भारतीय क्रिकेट बोर्डले आयोजना गरेको प्रतियोगितामा नेपाल यू१९ सहित भारत यू१९ को ए, बी र सी टोलीको सहभागिता छ । पहिलो ब्याटिङ गरेको नेपालले निर्धारित ५० ओभरमध्ये ३२१ ओभरमा १ सय २० रनमै अलआउट भयो । विजयबादमा कप्तान रित गौतमलाई ६ रनमा गुमाएको नेपालबाट लोकेश बम र खडकबहादुर बोहरा समान १०, अरुण ऐरी १३, कुशल मल्ल २६, शेर मल्ल १६ र प्रतिश जिसी ११ रनमा आउट भए । नेपालले अन्तिम ६ विकेट ५४ रनमा गुमाउँदा हरिबहादुर चौहान ७, आकाश चन्द र सागर ढकाल ४४ रनमा आउट भए । अविजित रहेका तिलकराज भण्डारीले कुनै रन जोड्न सकेनन् । भारतीय टोलीबाट चिन्तला रेड्डी, विद्याधर पाटिल, सुभाङ्ग हेज, मुजतावा युसुफ र रविरोशन सिंहले २२ विकेट लिए । भारत सी ले २११ ओभरमै लक्ष्य पूरा गर्यो । दिव्यांश सक्सेना ६० बलमा ५ चौकासहित ६० र अर्जुन आजाद ६७ बलमा ९ चौका र १ छक्कासहित ६७ रन बनाई अविजित रहे । नेपालले बुधबार हैदराबादको राजीव गान्धी अन्तर्राष्ट्रिय रंगशालामा भारत ए सँग खेल्नेछ ।"
पत्तालेबाट एभरेस्ट ट्रेल रेस,"एभरेस्ट अल्ट्रा रेस सन् २०११ मा पर्यटन वर्ष केन्द्रित गरी जिरीबाट सुरु गरिएको थियो । यसले पर्यटन वर्ष २०२० को प्रवर्द्धनसमेत सहयोग पुग्ने आयोजकको भनाइ छ । हामीले तेन्जिङ र हिलारी हिँडेको रुटबाट सुरुआत गरेका थियौं तर त्यसलाई जोगाउन स्थानीय र संघ सरकारले नसकेपछि रुट परिवर्तन गरेका छौं । अन्नपूर्ण ट्रेक्सका निर्देशक शेर्पाले भने, यो रुटले पर्यावरण बचाउने सन्देश दिनुका साथै पर्यटन प्रचारमा पनि आवश्यक सघाउ पुग्ने आशा छ ।यो रेस नेपालमा हुने अल्ट्रा रेसमध्ये व्यवस्थित र महँगो रेस मानिने आयोजकको दाबी छ । यसमा प्रत्येक दिन धावकले एक क्याम्प (शिविर) मात्र दौडन पाउनेछन् । ६ रात क्याम्पमा बिताउँदै भोलिपल्ट अर्को क्याम्पका लागि उनीहरू दौडिनेछन् । क्याम्पमा खानेबस्ने सबै सुविधा आयोजकले उपलब्ध गराउँछ । प्रत्येक धावकलाई जीपीएस प्रणालीबाट ट्र्याकिङ गरिन्छ । रुटहरूमा समेत चिन्ह लगाएर प्रस्ट बनाइने गरेको शेर्पाले बताए । मेडिकल टिमसमेत साथै रहेकाले जोखिममा उद्दारको सम्भावना बढी हुने एभरेस्ट म्याराथन विजेता भइसकेका सुमन कुलुङले बताए ।पत्तालेबाट रेस सुरु भएपछि तल्लो सोलु क्षेत्रको सीमा जोडिएको ओखलढुंगाको जन्तरधाप, ठाडेलगायतका स्थानको पर्यटन विकासमा टेवा पुग्ने आयोजकको विश्वास छ । पछिल्लो समय तल्लो सगरमाथा अर्थात सोलुदूधकुण्ड नगरपालिका क्षेत्रमा पर्यटकको संख्या ह्वात्तै बढेको छ । दूधकुण्ड नगरपालिकाका मेयर नाम्गेल जाङबु शेर्पाले भने, यस्ता रेसले झनै विदेशमा हाम्रो ठाउँको प्रचार धेरै हुन्छ ।"
फर्साटिकर सेमिफाइनलमा,रूपन्देही (कास) रूपन्देहीमा भइरहेको ज्ञानबहादुर गुरुङ स्मृति चौथो सयपत्री गोल्डकप नकआउट फुटबलमा सोमबार फर्साटिकर युवा क्लब विजयी भएको छ । फर्साटिकरले अभिषेक चर्च ब्वाइज क्लबलाई २१ ले पराजित गर्दै सेमिफाइनलमा स्थान बनाएको छ । रामनगर खेलमैदानमा फर्साटिकरका टिकराज गुरुङले छैटौं र २३ औं मिनेटमा गोल गरे । चर्चका डेविडले ५७ औं मिनेटमा एक गोल फर्काए ।
जेभियरको जित,"काठमाडौं (कास) आयोजक जेभियर कलेजले सातौं जेभियर यू१९ बास्केटबलको ब्वाइजमा ज्ञान निकेतनलाई ६८३८ स्कोरले हराएको छ । जेभियर बी ले न्युटनमाथि ४५३८ को जित पायो । गोल्डेनगेटले समृद्धिलाई ५२४६, मोर्गनले चाणक्यलाई ३६३१ र टाइम्सले ट्रिनिटीलाई ६१२६ ले हराए । गर्ल्समा समृद्धिले विनायक सिद्धीलाई ३२१४ ले हराउँदा छिरिङ छोके शेर्पाले १० स्कोर बटुलिन् ।"
न्यु मुन विजयी,रूपन्देही (कास) न्यु मुन एकेडेमीले सोमबार न्यु होराइजन इन्टरस्कुल डिस्ट्रिक लेभल क्रिकेटको उद्घाटन खेलमा विजय पाएको छ । नवजीवन मैदानमा न्यु मुनले लुम्बिनी शिक्षा निकेतनलाई ३७ रनले हरायो । टस जितेको न्यु मुनले २० ओभरमा ७ विकेट गुमाई सुरज यादवको अविजित ५९ रन मदतमा १ सय ५० रन बनायो । लुम्बिनी १ सय १३ रनमै समेटियो । लुम्बिनीका सन्दीप यादवले ४२ रन बनाए । न्यु मुनका विवेक कोहारले ३ विकेट लिए ।
आधा दुबो फेर्नुपर्ने,"राखेपका सदस्यसचिव रमेशकुमार सिलवालले भारतले रोक्दा दुबो र ग्रान्ड स्ट्यान्ड ल्याउन ढिलाइ भएको बताएका छन् । विगतमा कहिल्यै दुबो ल्याइएको थिएन । दुबो ल्याउन पाउने, माटो ल्याउन नपाउने भनेर भारतीय साइडबाट रोकियो, आइतबार पोखरामा उनले भने, पहिलोपल्ट नेपालको तर्फबाट रोकिएको थियो, हामीले त्यहीं दिन क्लियर गर्यौं । दोस्रोपल्ट भारतीय पक्षबाट रोकियो । त्यो पनि अनुरोध गरेर फास्ट ट्र्याकमा ल्याउने कुरा भएको छ । हाम्रो कारणले दुबो रोकिएको होइन । दक्षिण एसियाली ओलम्पिक काउन्सिल र सेभ द मिसनको टोलीसहित पोखरा आएका सदस्यसचिवले ५ दिनभित्र ग्रान्ड स्ट्यान्डका सामान पोखरा उतार्ने दाबी गरे । ग्रान्ड स्ट्यान्ड छुटाउन भारतीय पक्षसम्म पत्राचार गरिसकेको उनले पत्रकार सम्मेलनमा बताए । सामान ल्याउने कन्टेनर क्यूमा बस्नुपर्छ । क्यूमा नबसी फास्ट ट्र्याकमा ल्याउने व्यवस्था गरेका छौं, उनले भने, पहिला पनि राखेपकै पहलमा दुबो छुटेको थियो । दुबोको अवस्थाले गर्दा म्याच नरोकिने उनले स्पष्ट पारे । पोखराको उद्घाटन गर्ने नै त्यहीं ठाउँमा हो, उनले भने, सकिएन भने उद्घाटन हुँदैन । ह्यान्डबलको सामान पनि भन्सारमा आइसकेको उनले बताए । पोखरामा हुने ब्याडमिन्टन, भारोत्तोलन, ट्रायथलन, आर्चरी, ह्यान्डबल, बिच भलिबल र महिला क्रिकेटको सम्पूर्ण तयारी मंसिर ५ सम्म सकिने सदस्यसचिवले उल्लेख गरे ।नेपाल ओलम्पिक कमिटीका अध्यक्ष जीवनराम श्रेष्ठले साग नहुने प्रश्नमा शनिबारदेखि पूर्णविराम लागेको बताए । फेरि पनि खेल सर्ने हो कि भन्ने धेरैलाई शंका थियो, उनले भने, साग ओलम्पिक काउन्सिलको बैठकपछि शतप्रतिशत निर्धारित समयमा हुने निश्चित छ । उनले सहभागिताका लागि अझै प्रयास भइरहेकाले प्याराग्लाइडिङ नहुने निष्कर्षमा नपुग्न आग्रह गरे । प्याग्लाइडिङमा सहभागी हुने खेलाडीलाई दुईतर्फी हवाई भाडा, निःशुल्क खानेबस्ने सुविधा र दर्ताका लागि नोभेम्बर २० सम्म समय दिएको उनले उल्लेख गरे । गत पुस १३ मा स्टेडियम बनाउन सम्झौता भएको थियो । फागुनमा शिलान्यास भएको स्टेडियम ६ महिनाभित्रै बनाउने भनिए पनि अन्तिम समयमा मात्रै कामको गति बढाइएको छ । स्टेडियमको लागत १ अर्ब २८ करोड रुपैयाँ छ ।"
लिभरपुललाई ८ अंकको अग्रता,स्पेनम्याड्रिड एट्लेटिको म्याड्रिडले आइतबार स्पेनी ला लिगामा स्पान्योललाई ३१ ले हरायो । एट्लेटिको २४ अंकसहित तालिकाको तेस्रो स्थानमा कायम रह्यो । यो शीर्षस्थानमा रहेको बार्सिलोनासँग १ अंकको दूरी हो । बार्सिलोनासँग २५ अंक छ । रियल म्याड्रिड समान अंकसाथ दोस्रो स्थानमा छ । रियल बेटिसलाई उसकै घरमा २१ ले पन्छाएर सेभिया चौथो स्थानमा रह्यो । सेभियाको पनि २४ अंक छ ।
एमसीसी ४२ रनले विजयी,"पोखरा (कास) कास्की जिल्ला क्रिकेट संघको समन्वयमा भएको टी२० मैत्रीपूर्ण क्रिकेट खेलमा एमसीसीले पोखरा११ लाई ४२ रनले हराएको छ । टस हारेर ब्याटिङ गरेको एमसीसीले २० ओभरमा ९ विकेट गुमाई १ सय ६१ रन बनाएको थियो ।चार वर्षपछि पोखरा रंगशाला क्रिकेट मैदानमा दोस्रोपल्ट भेट भएको एमसीसीको जवाफमा पोखराले २० ओभर खेल्दै ८ विकेट गुमाई १ सय १९ रनमात्रै जोड्न सक्यो ।एससीसीका म्यान अफ द म्याच यासिर अरफातले ३९ रन बनाए । गोविन्द प्रधानको बलमा अमृत गुरुङले क्याच लिँदै उनलाई पेभेलियन पठाए । एमसीसीका क्यालम ज्याक्सनले १३, रिचार्ड ग्रेट ओरेक्सले २१ र ओलिभर हान्मनले अविजित २१ रन जोडे । पोखराका गोविन्दले २२ रन खर्चेर ३ विकेट र अमृत गुरुङले ३९ रन खर्चेर ३ विकेट लिए । सुभाष भण्डारीले २ र दीपेश खत्रीले १ विकेट हात पारे ।पोखराबाट जवाफी ब्याटिङमा दीपेश खत्रीले अविजित ४५ रन बनाए । गोविन्दले २९ र अमृत गुरुङले १६ रन बनाए । म्यान अफ द म्याच यासिरले ट्रफी भने पोखराका दीपेश खत्रीलाई हस्तान्तरण गरे । उत्कृष्ट ब्याटिङ गरेको भन्दै मैदानबाट बाहिरिँदै गर्दा दीपेशलाई बोलाएर उनले ट्रफी प्रदान गरे ।अर्को खेल मंगलबार गण्डकी प्रदेशका खेलाडीसम्मिलित मुख्यमन्त्री ११ र एमसीसीबीच पोखरा रंगशालामै हुने जिल्ला क्रिकेट संघका अध्यक्ष सञ्जयकान्त सिग्देलले बताए ।"
नेपालको लगातार जित,"कान्तिपुर संवाददाता (काठमाडौं)बंगलादेशमा जारी एसियन सिनियर वुमन्स सेन्ट्रल जोन भलिबल प्रतियोगितामा नेपालले लगातार दोस्रो जित निकालेको छ । नेपालले सोमबार किर्गिस्तानलाई ३० को सोझो सेटमा हराएको छ । अघिल्लो दिन अफगानिस्तानलाई पनि सोझो सेटमा हराएको थियो ।मिरपुरस्थित सहिद सुरवार्दी इन्डोर रंगशालामा भएको खेलमा नेपालले पहिलो सेट २५१५ ले आफ्नो पक्षमा पार्यो । त्यसपछि दुई सेट केही प्रतिस्पर्धात्मक बने पनि नेपालले क्रमशः २५१९, २५२० ले आफ्नो पक्षमा पार्दै खेल जित्यो । दुई खेलबाट नेपालले ६ अंक जोडेको छ । सोमबारै अर्को खेलमा माल्दिभ्सले अफगानिस्तानमाथि २५६, २५७, २५८ को सहज जित निकाल्यो । टोली ३ खेलबाट ८ अंकसहित शीर्षस्थानमा पुगेको छ । लिग चरणमा माल्दिभ्सले नेपालसँग खेल्न बाँकी छ । तीन खेलेको अफगानिस्तान अंकविहीन छ । ३ अंकसहित घरेलु टोली बंगलादेश तेस्रो र १ अंक जोडेको किर्गिस्तान चौथो स्थानमा छन् । राउन्ड रोबिन लिगअन्तर्गत ५ टोलीसम्मिलित प्रतियोगितामा शीर्ष दुई स्थानमा रहने टोलीले उपाधिका लागि प्रतिस्पर्धा गर्नेछन् । तेस्रो र चौथो हुने टिमबीच प्लेअफ हुनेछ ।"
