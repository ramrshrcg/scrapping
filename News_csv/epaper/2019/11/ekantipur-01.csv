शीर्षक,विवरण
प्रधानमन्त्री बालुवाटार फिर्ता,"तर पछि प्रधानमन्त्री डिस्चार्ज भएर बालुवाटार गए । अस्पताल आउँदा उहाँको रगतमा क्रियाटिनिनको स्तर सामान्यभन्दा माथि थियो । बुधबार र बिहीबार डायलाइसिस गरेपछि अवस्था सामान्य छ, डा पाण्डेले भने, संक्रमण पनि नभएकाले उहाँलाई अस्पतालमा राखिराख्नुपर्दैन । अस्पताल स्रोतका अनुसार बुधबार अस्पताल भर्ना हुँदा प्रधानमन्त्री ओलीको रगतमा क्रियाटिनिनको स्तर ५ भन्दा माथि थियो । उनको बुधबार २ घण्टा र बिहीबार ४ घण्टा डायलाइसिस गरिएको थियो । रगतमा क्रियाटिनिनको स्तर बढ्यो भने तत्कालै अर्को डायलाइसिस गर्नुपर्ने हुन सक्छ, अस्पताल स्रोतले भन्यो । ग्रान्डीका निर्देशक डा पाण्डेले प्रधानमन्त्रीलाई थप डायलाइसिस वा प्रत्यारोपण आवश्यक रहेनरहेकोबारे केही खुलाएनन् । थप डायलाइसिस गर्ने कि नगर्ने वा प्रत्यारोपण गर्ने, अहिले भन्न मिल्दैन । प्रधानमन्त्रीको उपचारमा संलग्न चिकित्सकहरूले रगतको परीक्षण गर्नुहुन्छ । त्यसपछि के गर्ने भन्ने निर्णय लिनुहुन्छ, उनले भने, चिकित्सक टोलीले विदेशमा पनि परामर्श गरिरहेको छ । पत्रकार सम्मेलनमा डा पाण्डेले प्रधानमन्त्रीको स्वास्थ्य अवस्था हाललाई ठीक रहेको बताउँदै त्यसमा शंका नगर्न पटकपटक आग्रह गरेका थिए । उनले प्रधानमन्त्रीलाई अस्पतालबाट डिस्चार्ज गरे पनि उनका निजी चिकित्सक डा शाहसहितको टोलीले बालुवाटारमा निगरानी गरिरहने जानकारी दिए । हामीले अस्पतालबाट डिस्चार्ज गरेर पठाए पनि उहाँको स्वास्थ्य अवस्थालाई मनिटर गर्न चिकित्सक टोली उहाँसँगै जानेछ, उनले भने ।स्रोतका अनुसार प्रधानमन्त्रीको रगतमा क्रियाटिनिनको स्तर सामान्यभन्दा निकै माथि रहेकाले बुधबार अस्पताल लैजानेबित्तिकै डायलाइसिस गर्ने निर्णय गरिएको थियो । पहिलो डायलाइसिसपछि पनि रगतमा क्रियाटिनिनको स्तर कम नभएपछि चिकित्सकहरूले पुनः डायलाइसिस गरेका हुन् । प्रधानमन्त्री ओलीलाई ज्वरो पनि आइरहेको स्रोतले दाबी गरे पनि त्यसलाई डा पाण्डेले इन्कार गरेका छन् । ज्वरोको कारण खुट्टिन नसकेको अस्पताल स्रोतले जनाएको छ । बुधबार नै उनको रगत कल्चर गर्न पठाइएको छ । त्यसको रिपोर्ट आउन ७२ घण्टा लाग्छ । चिकित्सकका अनुसार इम्युनोसप्रेसिब खाइरहेका बिरामीको रगतमा संक्रमण देखिनु राम्रो मानिँदैन । मिर्गौला प्रत्यारोपण गरिएका बिरामीको शरीरले दाताबाट लिइएको मिर्गौलालाई अस्वीकार नगरोस् भनेर इम्युनोसप्रेसिब औषधि दिइन्छ । यो औषधिले ग्रहण गरिएको मिर्गौलालाई शरीरले अस्वीकार गर्न उत्पादन गर्ने एन्टिबडीलाई नियन्त्रणमा राख्नुका साथै शरीरको रोग प्रतिरोधी क्षमता घटाउँछ । जसका कारण मिर्गौला प्रत्यारोपण गरिएका बिरामीलाई संक्रमणको उच्च जोखिम रहन्छ । प्रधानमन्त्री ओलीको उपचार प्रक्रिया र परीक्षण रिपोर्टलाई अत्यन्तै गोप्य राखिएकाले ठ्याक्कै के भएको छ भन्न गाह्रो छ, स्रोतले भन्यो, उच्च सतर्कताका साथ उहाँको उपचार भइरहेको छ ।प्रधानमन्त्री ओलीलाई गत साउन १० गते सैनिक अस्पताल छाउनीमा नियमित ल्याब परीक्षणसहित यूएसजी गाइडेड रेनल बायोप्सी गरिएको थियो । त्यही रिपोर्टका आधारमा उनलाई सिंगापुर लगिएको थियो । प्रधानमन्त्री ओलीलाई साउन १८ देखि २७ सम्म सिंगापुरको नेसनल युनिभर्सिटी अस्पताल (एसएनयू) मा राखेर स्वास्थ्य परीक्षण गरिएको थियो । त्यतिबेला शरीरमा एन्टिबडी को मात्रा धेरै देखिएको थियो । प्लाज्माफेरेसिस प्रक्रियालाई निरन्तरता दिनुपर्ने भएकाले पुनः सिंगापुर गएका ओली सिंगापुरबाट भदौ २० गते फर्किएका थिए । सिंगापुरमा प्लाज्माफेरेसिस गरेपश्चात् उनको शरीरमा एन्टिबडीको मात्रा पुनः नबढोस् भनेर इम्युनोसप्रेसिब दिइएको थियो । तर उनलाई सिंगापुरमा उपचार गरेर फर्किंदा कुन इम्युनोसप्रेसिब दिइएको थियो भन्ने खुलाइएको छैन । ओलीको १२ वर्षअघि दिल्लीको अपोलो अस्पतालमा मिर्गौला प्रत्यारोपण गरिएको हो । ६ वर्षअघि उनको हातमा पनि संक्रमण भएको थियो । दिल्ली र थाइल्यान्डमा लामो उपचार गरेपछि निको भएका उनी नियमित फलोअपमा थाइल्यान्ड जाने गरेका थिए ।"
महराविरुद्ध साढे ७ वर्ष कैदको मागदाबी,"अदालत काठमाडौंमा दर्ता भएको अभियोगपत्रमा गत असोज १२ गते महरा नयाँ बानेश्वर २६ को कोठामा पुगेको र बलात्कारको प्रयास गरेको उल्लेख छ । दुवै पक्षबीच छिनाझम्टी हुँदा महराको चस्मा खसेर फुटेको थियो । सिसासहितको एउटा फ्रेम महराले लगेपछि एउटा आँखाको सिसा र चस्माको खुट्टा नयाँ बानेश्वर २६ को कोठामा छुटेको थियो । महराले पछि अनुसन्धानका क्रममा क्षतिग्रस्त चस्मा उपलब्ध गराएनन् । तर कोठामा भेटिएको सिसा र महराले प्रयोग गर्ने चस्माको पावर मिलेको थियो । आरोपपत्रमा भनिएको छ, घटनास्थलमा भेटिएको चस्माको सिसा र फ्रेमको डन्डी महराकै हो भन्ने तथ्य स्थापित भएको देखिन्छ ।महरामाथि सभामुखको पद दुरुपयोग गरेको आरोपसहित सरकारी वकिलले निवासबाट बाहिर निस्कँदासमेत आफ्ना वरिष्ठ सुरक्षाकर्मीलाई यकिन जानकारी नदिएको आरोप लगाइएको छ । केही सुरक्षाकर्मी मात्रै लिएर मादक पदार्थ सेवन गर्नुका साथै मादक पदार्थ साथमा लिई पीडितलाई मादक पदार्थ सेवन गर्न कर लगाएको र सार्वजनिक पदको लाभ लिएको आरोप छ । महरा जोडिएको घटना कार्यस्थल का कारण पनि संवेदनशील थियो । संहिताको दफा २२३ मा कार्यस्थल र त्यसका कारणले हुने करणी मात्रैलाई पनि कसुरयोग्य मानिएको छ । जसमा कार्यालय वा पेसागत सेवा प्राप्त गर्ने व्यक्तिसँग करणी गर्न नहुने उल्लेख छ । घटना हुँदा महरा प्रतिनिधिसभाका सभामुख थिए भने पीडित संसद् सचिवालयमा कार्यरत कर्मचारी हुन् । उक्त कानुनी व्यवस्थाअनुसार, कार्यालयको सेवा लिँदा वा दिँदा र कार्यस्थलमा करणी गर्नु हुँदैन । सरकारी वकिलको कार्यालयले यस कानुनी व्यवस्थाअनुसार थप मागदाबी भने गरेको छैन । प्रहरीले पनि यसमा राय दिएको थिएन, हामीले निकै छलफल गर्दा पनि सेवासँग जोडिएर करणी प्रयास भएको नदेखिएकाले मागदाबी लिएनौं, खनालले भने । सरकारी वकिलको कार्यालयले प्रहरीको कन्ट्रोल रुममा परेको उजुरीलाई पनि प्रमाणका रूपमा पेस गरेको छ । घटना भएको दिन बेलुकी ८ बजेर ४० मिनेट जाँदा नयाँ बानेश्वर २६ ले आफूमाथि महराबाट बलात्कारको प्रयास भएको भनी १०० मा फोन गरेकी थिइन् । रानीपोखरीस्थित आयुक्तको कार्यालयमा रहेको कन्ट्रोल रुम ले त्यो सूचना तत्काल बानेश्वर वृत्तलाई पठाइदिएको थियो । त्यही सूचनाका आधारमा बानेश्वरबाट प्रहरीहरूले घटनास्थल पुगेर पीडितलाई भेटेका थिए । घटनापछि प्रहरीले पीडित र महराबीचको मोबाइल फोनको कल र सूचना आदानप्रदानको पर्याप्त प्रमाण संकलन र विश्लेषण भने गर्न सकेन । महरा सरसँग फोन माग्दा रिसको झोंकमा फुटाइदिएँ भन्नुभयो । परिवारका सदस्यलाई सोध्दा कोठा सर्ने क्रममा हरायो भन्ने जवाफ आयो, प्रहरी स्रोतले भन्यो, पीडितले आफ्नो फोन परीक्षणका लागि दिन अस्वीकार गरेकाले हामीले कलको विश्लेषण र म्यासेजका विवरण हेरेर अनुसन्धान गरेका हौं । महराले फर्गेट यस्टर्डे (हिजोको कुरा बिर्सिदेऊ) भनी गरेको म्यासेजलाई प्रमाणका रूपमा पेस गरिएको छ । प्रहरीले महराको सुरक्षामा खटिएका सेना, सशस्त्र र नेपाल प्रहरीका आधा दर्जन सुरक्षाकर्मीसँग समेत बयान लिएको थियो । उनीहरूले पीडितको कोठा बाहिरसम्म आफूहरू गएको अनि महरा भित्र गएर फर्किएको बयान दिएका थिए । महरा करिब एक घण्टाभन्दा बढी समय पीडितको कोठामा बसेको खुलेको सीसीटीभी फुटेजबाट देखिएको छ । प्रहरीले महराको बलात्कार प्रयाससँग जोडिएका विभिन्न अन्तर्वार्ताको पनि विश्लेषण गरेको छ । स्रोतले भन्यो, सूचना आदानप्रदानका अन्य महत्त्वपूर्ण प्रमाण र साक्षी पनि अदालतमा पेस हुनेछन् ।३६ पेजको आरोपपत्रमा उजुरीकर्ताको अनुहार र हातमा लागेको चोटलाई बलात्कार प्रयासकै परिणामका रूपमा चित्रण गरिएको छ । बलात्कारको प्रयासका क्रममा नयाँ बानेश्वर २६ माथि हातपात र आक्रमणसमेत भएको आरोपपत्रमा उल्लेख छ । प्रहरीले प्रमाणका रूपमा घटनास्थलको फोटो, भिडियो, चस्माको डन्डी र सिसा, मदिराको बोत्तल र गिलास तथा महराको जुत्ताको तलुवासमेत अदालतमा पेस गरेको छ । महराले बयानका क्रममा आफूमाथिको आरोपलाई प्रायोजित भनी टिप्पणी गरेको स्रोतले बतायो । उनले मलाई फसाउन कसैले आफ्नो जुत्ताको तलुवा पीडितको कोठामा लगेर राखेको हुन सक्ने भनी प्रतिक्रिया दिएका थिए । सीसीटीभी फुटेजका सन्दर्भमा उनले घटनास्थल भनिएको ठाउँ नजिक गएको तर संसद् सचिवालयमा कार्यरत ती कर्मचारीको कोठामा नछिरेको दाबी गरेका थिए । बिहीबार मुद्दा दर्ता भएकाले शुक्रबार अदालत खुल्नासाथ महराको बयान हुनेछ । बयानको अवधि उनले दिने प्रतिक्रिया र जवाफमा निर्भर रहनेछ । अदालतका कर्मचारीहरूको अनुमानमा, शुक्रबार बयान सकिए आइतबार थुनछेकको बहस हुनेछ । त्यसपछि अदालतले महरालाई पुर्पक्षका लागि थुनामा राखी मुद्दा अघि बढाउने, धरौटी वा सामान्य तारेखमा छाड्नेबारे आदेश दिनेछ । बलात्कार र त्यससँग जोडिएका मुद्दामा निरन्तर सुनुवाइ हुने भएकाले न्याय सम्पादन प्रक्रियासमेत अन्य मुद्दाको प्रक्रियाका तुलनामा छिटो हुने अनुमान छ ।"
बंगलादेशका राष्ट्रपति हमिद नेपाल आउँदै,"काठमाडौं (कास) बंगलादेशका राष्ट्रपति अब्दुल हमिद यही महिनाको अन्त्यमा नेपाल आउने भएका छन् । बंगलादेश र नेपालले औपचारिक जानकारी नदिए पनि बंगलादेशका विदेश सचिव साहिदुल हगले कात्तिक ९ मा आयोजित पत्रकार सम्मेलनमा राष्ट्रपति हमिदको भ्रमणबारे बताएका हुन् । बंगलादेशको अंग्रेजी दैनिक द डेली स्टार का अनुसार बाकुमा भएको असंलग्न अभियानको १८ औं शिखर सम्मेलनलगत्तै गरिएको पत्रकार सम्मेलनमा विदेश सचिव हगले हमिदको नेपाल भ्रमणबारे जानकारी दिएका थिए । उनले भ्रमण मिति भने खुलाएका छैनन् । शिखर सम्मेलनमा भएको साइडलाइन वार्तामा बंगलादेशकी प्रधानमन्त्री शेख हसिनाले नेपालका प्रधानमन्त्री केपी शर्मा ओलीसँग भेटवार्ता गरेकी थिइन् । भेटमा बीबीआईएन (बंगलादेश, भुटान, भारत र नेपाल) बीच हुने भनिएको मोटरभेहिकल सम्झौता र पीटीए (ऊर्जा व्यापार सम्झौता) बारे छलफल भएको थियो । नेपालका लागि बंगलादेशकी राजदूत मसफी बिन्टे साम्सले राष्ट्रपति हमिदको नेपाल भ्रमणबारे अहिले नै केही बोल्न नमिल्ने कान्तिपुरलाई बताइन् । परराष्ट्र मन्त्रालयका प्रवक्ता भरतराज पौड्यालले राष्ट्रपति हमिदको भ्रमणबारे औपचारिक जानकारी आइनसकेको बताए ।"
पदयात्री उद्धारमा ड्रोन,"कोरियाली टेलिकमले सामाजिक उत्तरदायित्वअन्तर्गत उद्धार केन्द्र बनाउन सहयोग गरेको हो । टेलिकमले केन्द्रलाई दुई वर्षसम्म सघाउनेछ । पर्यटक उद्धारका लागि स्थानीय युवाले तालिम लिनेछन् । नेपालकै अन्य हिमाली क्षेत्र र तराईमा हुने आपतकालीन उद्धारका लागि समेत यो प्रविधि लैजान मिल्ने गरी ३ संस्थाबीच सम्झौता भएको छ । कोरियाली टेलिकमका उपनिर्देशक म्युङ गन चुङ उद्धार केन्द्र स्थापनासँगै पर्यटक हराउने अवस्था नदोहोरिने विश्वास गर्छन् । पर्वतारोहण संघका अध्यक्ष सन्तवीर लामा विश्वमै पहिलोपल्ट यत्तिको उचाइमा सुविधा सम्पन्न उद्धार केन्द्र स्थापना भएको दाबी गर्छन् । अन्नपूर्ण क्षेत्रमा पर्वतारोही र पदयात्रीको सुरक्षाका लागि नयाँ प्रविधि भित्रिएको उनको भनाइ छ । विगतमा हराइसकेपछि मात्र खोजी गरिने भएकाले समय लाग्थ्यो, उनी भन्छन्, अब ट्र्याकिङ सिस्टमसमेत प्रयोगमा आएकाले त्यस्तो अवस्था रहँदैन ।उद्धार केन्द्रको बिहीबार गण्डकी प्रदेशका मुख्यमन्त्री पृथ्वीसुब्बा गुरुङले पोखरामा उद्घाटन गरे । उद्धार केन्द्र स्थापनासँगै अन्नपूर्ण क्षेत्रमा पदयात्रामा जाने पर्यटक सुरक्षित हुने उनले बताए । नेपालमै पहिलोपल्ट उच्च हिमाली क्षेत्रमा आधुनिक प्रविधियुक्त उद्धार केन्द्र स्थापना भएको छ, उनले भने, अब आपत्विपत्मा परेका पर्यटकको बेलैमा उद्धार हुन्छ । यसले विश्व पर्यटन बजारमा नेपालको पदयात्रा सुरक्षित रहेको सन्देश जान्छ ।फाउन्डेसनका कार्यकारी निर्देशक उम होङ गिलले ८ हजार ९१ मिटर अग्लो अन्नपूर्ण प्रथम आरोहण निकै जोखिमपूर्ण भएको बताए । अन्नपूर्ण आरोहण गर्दा आफ्ना धेरै साथीको ज्यान गएको उनले सम्झिए । उद्धार केन्द्र स्थापनापछि पदयात्रा क्षेत्र सुरक्षित हुने उनको विश्वास छ । सगरमाथा आरोही दक्षिण कोरियाली नागरिक गिलले आफ्नै नाममा फाउन्डेसन स्थापना गरी नेपालमा सहयोग गरिरहेका छन् । उनले विश्वका ८ हजार मिटरभन्दा माथिका १४ र अरू २ गरी १६ हिमाल आरोहण गरेका छन् । उनले नेपालका हिमाली क्षेत्रमा विद्यालय पनि बनाएका छन् । अन्नपूर्ण आधार शिविर पुग्ने प्रवेशस्थल कास्कीको वीरेठाँटीमा रहेको वीरेठाँटी माविको भवन बनाइदिएका छन् । फाउन्डेसनकै सहयोगमा मनाङमा अत्याधुनिक माउन्टेनियरिङ स्कुल बन्दै छ । यसका लागि फाउन्डेसन र पर्वतारोहण संघबीच सम्झौता भइसकेको छ । फाउन्डेसनले १२ जिल्लामा १५ विद्यालय भवन बनाउन ३५ करोड खर्चिसकेको छ ।"
प्रदेशको नाम र राजधानी टुंगो लगाउन सकस,"(काठमाडौं)  प्रदेश सरकार गठन भएको डेढ वर्ष बितिसक्दा पनि चारवटा प्रदेशले नाम र राजधानी टुंगो लगाउन सकेका छैनन् । मुख्यमन्त्रीहरू केन्द्रीय नेताहरूको मुख ताकेर बसिरहेका छन् ।संविधानले प्रदेशसभाको बहुमतबाट प्रदेशको नाम र राजधानी टुंगो लगाउन सक्ने अधिकार प्रदेशलाई नै दिएको छ । संविधानप्रदत्त अधिकार र दुई तिहाइको एकलौटी सरकार हुँदासमेत आफ्नो प्रदेशको नाम र राजधानी टुंगो लगाउन नसकेपछि प्रदेश सरकारको आलोचना हुन थालेको छ ।सात प्रदेशमध्ये अहिलेसम्म सुदूरपश्चिम, कर्णाली र गण्डकीले मात्रै नाम र राजधानी टुंगो लगाएका छन् । प्रदेश १ को नाम तथा २, ३ र ५ को नाम र राजधानी दुवै टुंगो लाग्न बाँकी छ । प्रदेश १, ३ र ५ मा नेकपाको दुई तिहाइ सरकार छ भने प्रदेश २ मा समाजवादी पार्टी र राजपाको गठबन्धन सरकार छ ।प्रदेश १ ले यसअघि विराटनगरलाई राजधानी बनाउने निर्णय गरिसकेको भए पनि नामको सकस कायमै छ । प्रदेशसभाको अघिल्लो अधिवेशनबाटै नामबारे निर्णय हुने बताइएको थियो तर नेकपाभित्रकै विभिन्न समूहले आआफ्ना तर्क राख्न थालेपछि टुंगो लाग्न सकेन । जातीय नाम राख्न नरुचाउने नेकपाका पूर्वएमालेतर्फका नेताहरूले कोसी, सगरमाथा, मेची वा कञ्चनजंघा प्रदेश बनाउनुपर्ने बताइरहेका छन् भने राई, लिम्बू समुदायको बाक्लो बस्ती रहेकाले भूगोलमा जातीय नाम पनि जोडेर नामकरण गर्नुपर्ने तर्क अर्काथरीको छ । प्रदेश १ का आन्तरिक मामिला तथा कानुनमन्त्री एवं प्रवक्ता हिक्मत कार्कीले संसद्को दुई तिहाइ मतबाट नाम टुंगो लगाउन सकिने कानुनी प्रावधान भए पनि सकेसम्म सहमति खोज्ने प्रयास गरिएको बताए । नामबारे पार्टीभित्र एकमत भए कांग्रेस र समाजवादीसँग छलफल गरेर सहमति खोजिने उनले जनाए । प्रदेश २ मा नाम र राजधानीको सकस झन् बढी छ । केन्द्र र अरू ६ वटा प्रदेशमा दुई तिहाइ बहुमतको सरकार चलाएको नेकपा प्रदेश २ मा प्रतिपक्षी भूमिकामा छ । दलको हिसाबले भने सबैभन्दा ठूलो छ । आफ्नो दलको स्पष्ट बहुमत नभएकाले पेलेरै जान सक्ने अवस्थामा मुख्यमन्त्री लालबाबु राउत छैनन् । सबै राजनीतिक दलले प्रदेशको राजधानी र नामका सन्दर्भमा आआफ्ना प्रस्ताव प्रदेशसभामा पेस गरेका छन्, अब प्रक्रियाअनुसारै निर्णय हुन्छ, मुख्यमन्त्री राउतले कान्तिपुरसँग भने ।सत्तारूढ दलहरू समाजवादी र राजपाले प्रदेश २ लाई मधेस प्रदेश नाम राखेर परिक्रमा रोडसहित ढल्केबरदेखि पूर्वमा कमलासम्मको सबै भूभागलाई राजधानी बनाउनुपर्ने प्रस्ताव गरेका छन् । प्रमुख प्रतिपक्षी नेकपाले धनुषाका सबै भूभागलाई राजधानी बनाएर प्रदेशको नाम जानकी राख्नुपर्ने प्रस्ताव गरेको छ । प्रदेश २ को सन्दर्भमा कांग्रेसभित्र दुईथरी मत छ । एकथरी मध्यमधेस प्रदेश राख्नुपर्ने तर्क गर्छन् भने अर्काथरीको तर्क भोजपुरा मिथिला प्रदेश राख्नुपर्छ भन्ने छ । यी प्रस्ताव प्रदेशसभाको आगामी अधिवेशनमा प्रक्रियामा जाने मुख्यमन्त्री राउतले बताए । प्रदेश ३ का मुख्यमन्त्री डोरमणि पौडेलले राजधानी र नाम छिट्टै टुंगो लाग्ने बारम्बार बताउँदै आएका छन् । हामी सकेसम्म सर्वसम्मत नाम र राजधानी तोक्ने कुरा होस् भनेर बसेका छौं, प्रदेशको राजधानी र नाम तोक्न सर्वसम्मतिको संघारमा पुगिसकेका छौं, प्रदेशसभाको आउँदो अधिवेशनमा अरू विषयमा छलफल सुरु गर्नुअघि यो विषय टुंगो लगाउँछौं, पौडेलले भने । प्रदेशसभाको अघिल्लो अधिवेशनमा प्रदेश राजधानीका लागि हेटौंडा, काठमाडौं, भक्तपुर, काभ्रे र नुवाकोट प्रस्ताव गरिएको थियो । तर नामबारे अहिलेसम्म औपचारिक छलफलसमेत भएको छैन ।नेकपाका प्रभावशाली नेता शंकर पोखरेलको नेतृत्वमा रहेको प्रदेश ५ ले पनि राजधानी र नाम जुटाउन सकेको छैन । लुम्बिनी प्रदेशको नाममा नेकपामा एक मत भए पनि थारुवान, मगरात वा थरुहट राज्य राख्नुपर्ने माग स्थानीयस्तरमा उठिरहेको छ । राजधानी बुटवल बनाउने वा दाङ भन्नेमा नेकपाभित्रै दुई पक्ष हुँदा निर्णय गर्न समस्या भएको हो । प्रदेशको राजधानी र नामबारे अध्ययन गर्न संसदीय र प्राविधिक समिति गठन भए तापनि उनीहरूले प्रतिवेदन तयार पार्न सकेका छैनन् ।प्रदेश ५ सरकारका प्रवक्ता बैजनाथ चौधरीले नाम र राजधानीबारे विभिन्न कोणबाट छलफल भइरहे पनि यही नै हुन्छ भनेर टुंगो लागिनसकेको बताए । उनले प्रदेशको नाम र राजधानीबारे सिफारिस गर्न विज्ञहरू सम्मिलित समिति बनेको र उक्त समितिको प्रतिवेदन आएपछि प्रदेशसभामा प्रस्ताव लैजाने जनाए ।"
रौतहटमा विस्फोट भएकै हो,"१२ वर्षपछि खुले महत्त्वपूर्ण तीन तथ्य बम विस्फोटका घाइतेहरूलाई इँटाभट्टामा हालेर मारेको अपराधसँग सम्बन्धित तीन तथ्य खुलेका छन् । बम विस्फोटका मुख्य योजनाकार कांग्रेस सांसद आलमले घटना नै नभएको दाबी गरे पनि प्रहरीले गरेको अनुसन्धानक्रममा महत्त्वपूर्ण तथ्य फेला परेको हो ।असोज २६ गते पक्राउ परेका आलमले तेस्रोपटकको म्याद थपमा समेत बम विस्फोट नभएको जिकिर गरेका छन् । तर ०६४ चैत २७ गते घटनास्थलबाट भागेर बाँचेका पीडितको फरेन्सिक जाँचमा उनको शरीरमा लागेको चोट बम विस्फोटबाट भएको उल्लेख छ । त्रिवि शिक्षण अस्पताल महाराजगन्जको फरेन्सिक जाँच प्रतिवेदनमा घाइते सफी अहमदका शरीरमा लागेका घाउचोट बम विस्फोटबाट भएको पुष्टि भएको छ । उक्त प्रतिवेदनलाई प्रहरीले आरोपितविरुद्ध फेला परेको महत्त्वपूर्ण र कसुर पुष्टि हुने प्रमाणका रूपमा लिएको एक प्रहरी अधिकृतले बताए ।त्यसैगरी पछिल्लो अनुसन्धानअनुसार दुई जनाको घटनास्थल (रौतहटको यमुनामाई गाउँपालिका४ राजपुर फरदवा) मा मृत्यु भएको व्यहोरा समेटेर वडा कार्यालयले मृत्यु दर्ता प्रमाणपत्र जारी गरेको छ । गाउँपालिका कार्यालयले बम विस्फोट भएकै दिन २१ वर्षीय मोहम्मद ओसी अख्तर र २२ वर्षीय पिन्टु भनिने त्रिलोकप्रताप सिंहको मृत्यु भएको प्रमाणित गरेको छ । कान्तिपुरलाई प्राप्त दुवै जनाको मृत्युदर्ता प्रमाणपत्रअनुसार पिन्टुको श्रीनारायणसिंह राजपुतका तर्फबाट परेको निवेदनका आधारमा ०७६ भदौ ८ गते वडा कार्यालयले ०६४ चैत २७ गते राजपुरमा मृत्यु भएको व्यहोरा उल्लेख गरेर मृत्युदर्ता प्रमाणपत्र जारी गरेको छ । यस्तै अमना खातुनका तर्फबाट परेको निवेदनअनुसार ०७४ पुस १६ गते ओसी अख्तरको पनि ०६४ चैत २७ गते नै मृत्यु भएको व्यहोरासहित वडा कार्यालयले प्रमाणित गरेको छ । ओसीकी आमा रुक्साना खातुनको शंकास्पद मृत्यु भएपछि मृतककी पत्नी अमनाले मृत्यु दर्ता प्रमाणपत्रका लागि स्थानीय तहमा निवेदन दिएकी थिइन् ।बम विस्फोटका घाइतेलाई इँटाभट्टामा मारेको अभियोगमा भइरहेको पछिल्लो अनुसन्धानमा घटनाका महत्त्वपूर्ण तथ्यहरू संकलन गरेका छौं, प्रहरी स्रोतले भन्यो, घटनास्थलबाट भागेर बाँचेका मानिसको शरीरमा लागेका घाउचोटको फरेन्सिक जाँच, दुई जना मृतकको घटना भएकै राति मृत्यु भएको प्रमाणित कागजपत्र र घटनास्थलनजिकै रहेको राजपुर इलाका प्रहरीका तत्कालीन प्रमुखसँगको बयानले घटना भएको पुष्टि हुन्छ ।प्रहरीले १२ वर्षअघिको घटनासम्बन्धी अनुसन्धानमा सघाउन नेपाल टेलिकमलाई पत्राचार नै गरेको छ । घटना भएका बेला प्रमाण लोप गर्न आरोपितबाट भएका प्रयासको अनुसन्धान गर्ने क्रममा प्रहरीले हिरासतमा रहेका सांसद आलम र उनका सहयोगीको कल डाटा रेकर्ड (सीडीआर) समेत निकालिदिन टेलिकमलाई आग्रह गरेको छ ।रौतहट प्रहरी प्रहरी प्रमुख एसपी भूपेन्द्र खत्रीले अनुसन्धानक्रममा एकपछि अर्को नयाँ तथ्य र प्रमाण फेला परिरहेको बताए । धेरै पछि अनुसन्धान गर्दा केही कठिनाइ भए पनि अपराधसँग जोडिएका तथ्य र प्रमाण फेला परेका छन्, खत्रीले कान्तिपुरसँग भने, बम विस्फोटका घाइतेलाई इँटाभट्टामा राखेर मारिएको अपराधसम्बन्धी अनुसन्धान वैज्ञानिक र तथ्यमा आधारित देखिएका छन् ।"
आलमविरुद्ध तीनवटा मुद्दा,"रौतहट (कास) कर्तव्य ज्यान मुद्दामा पक्राउ परेका सांसद मोहम्मद आफताब आलमविरुद्ध प्रहरीले थप दुई कसुरमा रायसहितको अनुसन्धान प्रतिवेदन तयार पारेको छ । कर्तव्य ज्यान, ज्यान मार्ने उद्योग र विस्फोटक पदार्थसम्बन्धी गरी तीनवटा मुद्दामा अनुसन्धान गरी प्रहरीले शुक्रबार जिल्ला सरकारी वकिलको कार्यालयमा रायसहितको प्रतिवेदन पेस गर्न लागेको हो । पहिलो संविधानसभा निर्वाचनको अघिल्लो दिन पूर्वमन्त्री शेख इद्रिसको गोठमा बम विस्फोट हुँदा सरुअठाका ओसी अख्तर र त्रिलोकप्रताप सिंह घाइते भएको र दुवैलाई जिउँदै इँटाभट्टामा जलाएको आरोपमा गत असोज २६ गते कांग्रेस नेता एवं पूर्वमन्त्री आलम पक्राउ परेका हुन् । उनी प्रहरी हिरासतमा छन् । उनीविरुद्ध प्रहरीले सर्लाही घर भएका ५९ वर्षीय सफी अहमदलाई विस्फोटमा पारी ज्यानै लिने उद्देश्यको कसुर गरेको र विस्फोटक पदार्थसम्बन्धी मुद्दा तयार पारेको छ । जिल्ला प्रहरीका डीएसपी नवीन कार्कीले आलममाथि कर्तव्य ज्यानका अलावा ज्यान मार्ने उद्योग र विस्फोटक पदार्थको मुद्दा चलाउन लागिएको बताए । सबै कसुरउपर अनुसन्धान सकेर सजाय मागदाबीसहित सरकारी वकिलको कार्यालयमा मिसिल बुझाउन लागेका छौं, उनले भने, विस्फोटमा परी मृत्यु भएका परिवारजन, घाइते, प्रत्यक्षदर्शीलगायतसँग सोधपुछ गर्ने काम सकिएको छ । मुद्दाको प्रतिवेदन शुक्रबार सरकारी वकिलको कार्यालयमा बुझाइए पनि शनिबार बिदा हुने भएकाले आइतबारबाट थुनछेक बहस सुरु हुने जनाइएको छ ।विस्फोटमा घाइते भई ज्यान जोगाउँदै भागेका सर्लाहीका सफीलाई प्रहरीले अनुसन्धानको घेरामा राखेको थियो । प्रहरी स्रोतका अनुसार सफीले विस्फोटका बेला आफ्नो पेटमा गम्भीर चोट लागेको र आन्द्रा बाहिर निस्केको बताएका छन् । उनको पेटमा ठूलो चोटको दाग देखिन्छ । घटनापछि आफूलाई पनि मार्ने डरले भागेर सीमावर्ती भारतको मोतीहारी पुगेको उनले प्रहरीसमक्ष बताएका छन् । गाईभैंसीको कारोबार गर्ने एक जना भारतीयले उपचार गर्न सघाएपछि सफीले मोतीहारीकै तैयब नर्सिङ होममा झन्डै ६ महिना उपचार गराएको जनाए । उनले घटनाका बेला थुप्रै घाइते भएको बताए पनि संख्या भने यकिन भनेका छैनन् ।यता सांसद आलमले घटना नै नभएको दाबी गरेको र पोलिग्राफ टेस्ट गर्न पनि नमानेको प्रहरीले जनाएको छ । प्रहरी र सरकारी वकिलको कार्यालयमा दिएको बयानमा उनले विस्फोटको घटना नभएको बताएका छन् । साविकको राजपुर फरहदवा गाविस ४ (हाल राजपुर नगरपालिका ४) मा ०६४ चैत २७ मा भएको अकल्पनीय घटनामा छोराहरू ओसी र त्रिलोकलाई जिउँदै इँटाभट्टामा हालेको भन्दै अभिभावकहरू रुक्साना खातुन र श्रीनारायण सिंहले आलम, उनका भाइ महताब आलमलगायत ५ जनाविरुद्ध छुट्टाछुट्टै किटानी जाहेरी दिएका थिए । विस्फोटलगत्तै गाउँ पुगेका तत्कालीन प्रहरी प्रमुख एसपी लक्ष्मण न्यौपाने र सशस्त्रका एसपी रामकृष्ण लामाले रातारात प्रमाण नष्ट गरेको पीडितको आरोप छ । पछि विभिन्न अधिकारवादी संघसंस्थाले गरेको अनुसन्धानमा पनि सुरक्षा अधिकारीको मिलेमतोमा घटना लुकाउन प्रमाण नष्ट गरेको उल्लेख छ । मृतक ओसीका ससुरा समसुल मियाँले घटनालगत्तै आफू पुगेको र घटनामा मारिएकालाई ट्याक्टरमा राखेर भट्टामा लगेको प्रहरीसमक्ष बयान दिएका छन् । वर्षौंसम्म शक्ति केन्द्रको प्रभावमा परेर अनुसन्धान अगाडि नबढेको यो घटनामा सर्वोच्चको निर्देशन र फैसला कार्यान्वयन कार्यालयको तारन्तारको ताकेतापछि बल्ल अनुसन्धान अगाडि बढेको हो । १२ वर्षपछि सुरु गरिएको अनुसन्धान क्रममा प्रहरीले घटनासित जोडिएका विभिन्न व्यक्तिसँग सोधपुछ गरेको थियो ।"
कांग्रेसले आइतबार उम्मेदवार तय गर्ने,"०७५ साउन १ गते तारा सुब्बाको निधन भएपछि धरानमा नगर प्रमुखको पद रिक्त छ । वडा नम्बर ७ का अध्यक्ष भुवन मोक्तानको पनि निधन भएकाले उक्त पद पनि खाली छ ।आचारसंहिता पालना गर्ने प्रतिबद्धताप्रमुख राजनीतिक दलले आगामी मंसिर १४ मा हुने उपनिर्वाचनका लागि निर्वाचन आयोगले जारी गरेको आचारसंहिता पालना गर्ने प्रतिबद्धता व्यक्त गरेका छन् । प्रमुख निर्वाचन आयुक्त दिनेशकुमार थपलियाको अध्यक्षतामा बिहीबार आयोगमा भएको छलफलमा सहभागी १७ दलका प्रतिनिधिले आचारसंहिता पालना गर्ने प्रतिबद्धता जनाएका हुन् । छलफलमा सहभागी उपप्रधानमन्त्री ईश्वर पोखरेलले सरकारका तर्फबाट निर्वाचन आचारसंहिता पालना गर्दै सरोकारवालाबाट पनि त्यसको उल्लंघन हुन नदिने प्रतिबद्धता व्यक्त गरेको आयोगले जनाएको छ । छलफल क्रममा सरकारका तर्फबाट उपप्रधानमन्त्री पोखरेल, सत्तारूढ नेकपाका अध्यक्ष पुष्पकमल दाहाल, महासचिव विष्णु पौडेल, प्रमुख प्रतिपक्षी कांग्रेसका केन्द्रीय सदस्य एनपी साउद, समाजवादी पार्टीका शिवजी यादव, राष्ट्रिय जनता पार्टीका सुरेन्द्र झालगायतले आचारसंहिता पालना गर्ने प्रतिबद्धतापत्रमा हस्ताक्षर गरेका छन् । प्रतिनिधिसभाका १, प्रदेशसभाका ३ र स्थानीय तहका ४८ सहित रिक्त ५२ पदका लागि उपनिर्वाचन हुँदै छ ।"
नाम मिल्दा परिवारैलाई आक्रमण,"झापा (कास) लक्ष्मी पूजाको अघिल्लो रात करिब साढे १२ बजे मेचीनगर ११ को धुलाबारी सिरान पूर्वको गोजाबस्ती चकमन्न थियो । मोटरसाइकलमा आएका ७ युवा स्थानीय मिलन चौधरीको घर अघिल्तिर रोकिए । गालीगलौज गर्दै भने, ओइ मिलन, उठ् ।मध्यराति छोरालाई कसले बोलाएछ भनेर मिलनका बुबा चन्दु उठेर आँगनमा निस्किएका मात्रै थिए, उनको टाउकोमा तिनै युवाले चिर्पट प्रहार गरे । आमा चिना चौधरीलाई पनि त्यसैगरी चिर्पटले हाने । उनी बेहोस भइन् । पछि थप ३ जना युवा बाँसबारी सिमसार क्षेत्रतिरबाट आए । छोरीलाई पनि अभद्र ढंगबाट आक्रमण गरे, चन्दुले सुनाए, किन हामीमाथि आक्रमण गरियो, थाहै छैन ।खासमा त्यो समूह चन्दुका छिमेकी मिलन दर्जीको खोजीमा थियो । नाम मिलेकाले मिलन चौधरीको परिवारमाथि अनाहकमा आक्रमण भयो । चन्दु चौधरीको परिवार सामान्य मजदुरी गरेर जीविकोपार्जन गर्दै आएको छ । छोरा मिलन धुलाबारी बजारको एउटा सपिङ मार्टमा काम गर्छन् । मिलन दर्जी र मिलन चौधरीको घर हडिया खोला वारिपारि छ । चौधरी परिवारमाथि आक्रमण सुरु भएपछि स्थानीय बासिन्दाले प्रतिकार गर्नुका साथै प्रहरीलाई खबर गरेका थिए । एक स्थानीयका अनुसार तीन जना बाइकमा चढेर फरार भए । ४ जनालाई समातेर प्रहरीलाई बुझाइएको छ । प्रहरीले घटनाको भोलिपल्ट थप ३ जना पक्राउ गर्यो । स्रोतका अनुसार मिलन दर्जीले केही समयअघि काठमाडौंका एक जना लागूपदार्थ कारोबारीलाई सामान (लागूपदार्थ) पठाउने भनेर करिब डेढ लाख रुपैयाँ लिएका थिए । तर रकम लिएपछि दर्जी सम्पर्कविहीन भएका थिए । दर्जीबाट रकम असुल्न काठमाडौंका कारोबारीले ती व्यक्तिहरू प्रयोग गरेको स्रोतले जनाएको छ । डीएसपी महेन्द्र श्रेष्ठका अनुसार मेचीनगर ९ का कृष्णबहादुर मगर, सुरज राजवंशी, साजन राजवंशी, सन्तोष श्रेष्ठ, विनोद डाँगी, पुकार कटुवाल र रूपेश दाहाल पक्राउ परेका छन् । मनोज सिलवाल, अनुज निरौला र अनुप संग्रौला फरार छन् । मिलनले दिएको किटानी जाहेरीका आधारमा उनीहरूलाई पक्राउ गरिएको हो ।"
"रकम नफर्काए मुद्दा, भर्ना नलिए खारेजी","(काठमाडौं)  अतिरिक्त शुल्क फिर्ता गराउन विद्यार्थीको आन्दोलन झन् चर्किएपछि सरकारले मेडिकल कलेजविरुद्ध कारबाही प्रक्रिया अघि बढाउने भएको छ ।तोकिएको समयभित्र शुल्क फिर्ता नगर्ने कलेज सञ्चालकलाई जिल्ला प्रशासनमार्फत ठगी मुद्दामा कारबाही गर्न लागिएको हो ।कलेजहरूले बढाइएको शुल्क कम भएको जिकिर गर्दै आगामी शैक्षिक सत्रमा विद्यार्थी भर्ना नलिने चेतावनी दिइरहँदा शिक्षा मन्त्रालयले त्यस्ता कलेजको सम्बन्धन खारेजीसम्म गर्न सकिने जनाएको छ । शिक्षा मन्त्रालय स्रोतका अनुसार विद्यार्थी आन्दोलन र कलेजको चेतावनीका विषयमा शिक्षामन्त्री गिरिराजमणि पोखरेलले तिहारअघि नै प्रधानमन्त्री केपी शर्मा ओलीसँग परामर्श गरिसकेका छन् । प्रधानमन्त्रीले अतिरिक्त शुल्क लिने कलेजहरूबाट रकम फिर्ता गराउन निर्देशन दिएका छन् । चिकित्सा शिक्षाको कुरा शिक्षा मन्त्रालयसँग मात्र सम्बन्धित छैन, मन्त्रालयका एक सहसचिवले भने, प्रधानमन्त्रीदेखि चिकित्सा शिक्षा आयोग, विश्वविद्यालय र सरोकारवाला मन्त्रालयबीच पनि सरसल्लाह भइरहेको छ ।कात्तिक पहिलो साता बसेको चिकित्सा शिक्षा आयोगको बैठकमा समेत शुल्क फिर्ता र भर्ना प्रक्रियाका विषयमा कठोरतापूर्वक अघि बढ्ने छलफल भएको एक सदस्यले बताए । आयोग उपाध्यक्ष श्रीकृष्ण गिरीले कलेज सञ्चालकसँग पहिलो चरणमा छलफल र सहमति गरेर अघि बढ्ने जनाए । भर्ना नै रोकिने अवस्था आए आयोगले थप निर्णय लिने उनको भनाइ छ । भैरहवाको युनिभर्सल मेडिकल कलेजका विद्यार्थीले समेत बिहीबारदेखि अतिरिक्त शुल्क फिर्ताको माग राख्दै आन्दोलन सुरु गरेका छन् । सरकारले शुल्क फिर्ता वा समायोजन गर्न निर्देशन दिएपछि कलेज सञ्चालकहरूले आयोगले आगामी शैक्षिक सत्रमा एमबीबीएस र बीडीएसलाई तोकेको शुल्कमा समेत असन्तुष्टि जनाएका छन् । उक्त शुल्कमा विद्यार्थी भर्ना लिन नसकिने उनीहरूको भनाइ छ । गृहमन्त्री रामबहादुर थापाको उपस्थितिमा भएको बैठकले यसअघि नै एक महिनाभित्र शुल्क फिर्ता नगरे ठगी आरोपमा कारबाही गर्ने निर्णय गरिसकेको छ । गत वर्ष मन्त्रिपरिषद्ले बढी शुल्क लिए प्रशासनमा उजुरी दिन सकिने निर्णय गरेको थियो । तर पोखराको गण्डकी कलेजका सञ्चालकबाहेक अन्यविरुद्ध मुद्दा दर्ता हुन सकेको छैन । उजुरी लिएर प्रशासन आउने विद्यार्थीअभिभावकलाई सञ्चालकहरूसँग छलफल र सहमति गराएर फर्काउने गरिएको छ । पछिल्लोपटक गत असोज ६ गते तोकिएको समयसीमा सकिएकाले गृह मन्त्रालयले जिल्ला प्रशासन कार्यालयहरूलाई उजुरीमाथि कारबाही गर्न निर्देशन दिइसकेको छ । युनिभर्सल मेडिकल कलेजको प्रदर्शनपछि स्थानीय प्रशासनले विद्यार्थीसँग छलफल गरेको छ । प्रशासनमा ज्ञापनपत्र बुझाइएको विद्यार्थी सचिन शुक्लाले जनाए । पहिलो दिन ज्ञापनपत्र मात्र बुझायौं, उनले भने, कलेजले बढी शुल्क लिएको बिल, भर्पाई र उजुरी पनि दिन्छौं । कलेजले प्रतिवर्ष ३ लाखसम्म अतिरिक्त रकम उठाएको विद्यार्थीको गुनासो छ ।"
मूर्ति विसर्जन विवादले कृष्णनगर तनावग्रस्त,नेतृत्वविहीन आन्दोलनकृष्णनगरमा भइरहेको आन्दोलनमा नेतृत्वकर्ता कोही छैन । समस्या समाधानका लागि प्रशासनले स्थानीय नेतालाई सम्पर्कमा आउन भने पनि कोही नआएकाले समस्या भएको प्रजिअ गजेन्द्रबहादुर श्रेष्ठले बताए । पत्रकार महासंघ र नागरिक समाजलाई वार्ताको वातावरण बनाउन आग्रह गरेको उनको भनाइ छ । यसैबीच राष्ट्रिय मानवअधिकार आयोगले घटनाप्रति ध्यानाकर्षण भएको उल्लेख गर्दै सामाजिक सद्भाव कायम राखी संयम अपनाउन सरकार र सम्बन्धित पक्षलाई आग्रह गरेको छ । आयोगका निर्देशक मुरारिप्रसाद खरेलद्वारा हस्ताक्षरित विज्ञप्तिमा आयोगको टोली बिहीबार नै घटनास्थल पुगी अनुगमन गरिरहेको जनाइएको छ ।
वनकरिया बालबालिका शिक्षाको पहुँचमा,"हेटौंडा (कास) एक दशकअघिसम्म वनकरिया बस्तीबाट स्कुल पढ्न जानेको संख्या दुई जना मात्र थियो । बाँकी बालबालिका जंगलमा कन्दमूल खोज्ने, खोलामा दिनभर माछा मार्ने र गोठाला जाने गर्थे । तर, अहिले स्थिति फेरिएको छ । वनकरिया बस्तीमा पढ्ने उमेरका सबै बालबालिका स्कुल जान थालेका छन् ।लोपोन्मुख जाति वनकरियाको बसोबास मकवानपुरको मनहरि गाउँपालिका४ मुसेधापमा मात्र रहेको छ । अहिले यहाँका बालबालिका मनहरि गाउँपालिका४ स्थित पशुपति मावि र प्रजा आधारभूत विद्यालय जाने गरेका छन् । नियमित पढ्न जानेको संख्या २३ छ । पम्फा वनकरियाले वनकरिया समुदायबाट पहिलोपटक एसएलसी उत्तीर्ण गरेकी थिइन् । ल्याब टेक्निसियन उनी मनहरि बजारस्थित प्रयोगशालामा काम गर्छिन् । उनीपछि सन्तोषी वनकरियाले एसईई उत्तीर्ण गरिन् । उनी पनि जेटिए बनेर गाउँमा किसानहरूसँगै रहेर काम गरिरहेकी छन् । त्यतिमात्र होइन उनले एकदेखि नौ कक्षासम्मका २५ वनकरिया बालबालिकालाई हरेक बिहान एकैठाउँ भेला पारेर पढाउँछिन् । यसका लागि राष्ट्रिय आदिवासी जनजाति महिला मञ्चले आर्थिक सहयोग उपलब्ध गराउँदै आएको छ । उक्त समुदायका बालबालिकालाई राष्ट्रिय आदिवासी जनजाति महिला मञ्चले केही दिनअघि वनकरिया बस्तीमै पुगेर शैक्षिक सामग्री, झोला र दुई जोर पोसाक वितरण गरेको थियो । नियमित स्कुलमा जान प्रेरित होऊन् भनेर सहयोग गरेका हौं, मञ्चकी उपाध्यक्ष यशोकान्ति भट्टचनले भनिन् ।मुलुकमा नै लोपोन्मुख वनकरिया समुदायको बसोवास मुसेधापमा मात्र छ । १८ घरधुरीमा हाल ८३ जना छन् । उनीहरूको आफ्नो नाममा एकधुर जमिन र घरसमेत छैन । करिब दुई दशकअघिसम्म चुरियाघाँचमा फिरन्ते जीवन बिताउँदै आएको वनकरिया समुदायलाई सरकारले २०६५ सालदेखि सामाजिक सुरक्षा भत्ता दिँदै आएको छ । विगतमा अरूको आसमा बस्ने वनकरियाहरू अहिले गाउँमा आउने पाहुनालाई भातखाजा खुवाउन सक्ने हैसियतमा छन् । मुलुकमा रहेका लोपोन्मुख आदिवासीको सरकारी सूचीकरणमा वनकरिया, कुसुन्डा, राउटे, सुरेल हायू, राजी, किसान, लेप्चा, मेचे र कुशवाडी छन् । सूचीकृत १० जातिका प्रत्येक व्यक्तिलाई मासिक तीन हजार रुपैयाँ दिने व्यवस्था छ ।"
सम्पदा पुनर्निर्माणमा चीनको ढिलाइ,"नुवकोट (कास) भूकम्पले क्षति पुर्याएका नुवाकोटका पुरातात्त्विक सम्पदाको पुनर्निर्माण ढिलाइ भएको छ । भूकम्प गएको साढे चार वर्ष बितिसक्दा पनि चीन सरकारले पुनर्निर्माण गर्ने भनिएका सम्पदाको पुनर्निर्माणमा ढिलाइ भएको हो । साततले दरबार, लामपाटी, सेतो पाटी, विष्णु मन्दिर, नारायण मन्दिर, गारद घर, रंगमहल, तुलजा भवानी मन्दिरको पुनर्निर्माण चीनले गर्दै छ । स्मारक संरक्षण तथा दरबार हेरचाह कार्यालयका प्रमुख अर्जुन फुयालले भने, चिनियाँहरूले नयाँ वर्ष मनाएर मात्रै काम थाल्ने देखियो । गत जेठ दोस्रो साता नुवाकोटका सम्पदाको पुनर्निर्माण रेक्ट्रोफिटिङ गरेर असोजकात्तिकमा थाल्ने बताइएको थियो । यहाँ आधा दर्जनभन्दा बढी सम्पदा पुनर्निर्माण गर्नुपर्ने भएको छ ।"
कृषि उपकरण अनुदानको दुरुपयोग,"(काभ्रे)  धुलिखेलका रामप्रसाद न्यौपाने लक्ष्मीनारायण खाद्य स्टोर नामक किराना पसलका सञ्चालक हुन् । उनै न्यौपानेलाई कृषि ज्ञान केन्द्र काभ्रेले नारायण स्टोरका नाममा ५० प्रतिशत अनुदानमा मिनिटिलर (खेत जोत्ने ट्र्याक्टर) र पावर स्प्रेयर उपलब्ध गराएको छ । किराना पसल सञ्चालन गर्नेलाई अनुदानको ट्र्याक्टर किन भन्ने प्रश्नमा न्यौपानेले भने, खेत नजोती खाद्यान्न नहुने रहेछ त । अरूलाई जोत्न पठाएको छैन, आफ्नै बारी जोतिरहेको छु ।यसबारे बुझ्दा ज्ञान केन्द्रका कर्मचारीले वितरणमा गल्ती भएको स्विकारे । धेरै खेतबारी छ भन्दै आउनुभयो र बाध्य भएर हामीले दियौं, केन्द्रका सूचना अधिकारी थर्कबहादुर जीसीले भने, हामीबाट पनि गल्ती कमजोरी भएका छन्, गैरकिसान हो भन्ने थाहा हुँदाहुँदै पनि दिनुपर्ने बाध्यता छ । केन्द्रले गत आर्थिक वर्षमा ४ करोड ६८ लाख बराबरको कृषि उपकरण वितरण गरेको थियो, जसमा पसल सञ्चालक न्यौपानेजस्ता पनि परेका छन् । प्रदेश ३ को भूमि व्यवस्था, कृषि तथा सहकारी मन्त्रालयले मिनी टिलर, पावर टिलर विथ कल्टिभेटर, धान झार्ने, कोदो झार्ने, बीउ रोप्ने, मकै छोडाउने, भुस्सा काट्ने, वाटर पम्प, डिप फ्रिज, आलु खन्ने, चिलिङ भ्याटजस्ता कृषि उपकरणमा कृषि ज्ञान केन्द्रमार्फत अनुदान उपलब्ध गराएको थियो । दीपलक्ष्मी एग्रिगेट नामक क्रसर तथा खानी चलाइरहेका व्यवसायी प्रदीप बोगटीले पनि केन्द्रबाट अनुदानमा कृषि उपकरण लिएका छन् । केन्द्रका सूचना अधिकारी जीसीले कार्यविधिकै कारण दिनुपर्ने बाध्यता रहेको जिकिर गरे । कार्यविधिले नै समूह, सहकारी, निजी वा साझेदारी फार्मलाई दिने भनेको छ, उनले भने, प्रक्रिया पूरा गरेर आएपछि दिनुपर्ने बाध्यता हो, वास्तविक किसान होइनन् भन्ने थाहा हुँदाहुँदै पनि दिनुपर्ने बाध्यता भयो । अनुदान पाउनेमा राजनीतिक दलका नेताकार्यकर्ता, क्रसर व्यवसायीलगायत पहुँचवाला व्यक्ति छन् । अनुदानको ट्र्याक्टर बढी मूल्य लिएर बेच्नेले पनि प्रत्येक वर्ष अनुदानमा ती सामग्री पाउँदै आएका छन् । नेकपा नमोबुद्धका नेता हरि तिमिल्सनाले बीउ रोप्ने र धान झार्ने मेसिन अनुदानमा लिएका छन् भने निर्माण व्यवसायीसमेत रहेका बेथानचोकका नेकपा नेता रोशन तिमल्सिनाले ट्र्याक्टर र भुस्सा काट्ने मेसिन अनुदानमा लिएका छन् । कृषि ज्ञान केन्द्रले फर्जी नाममा पनि अनुदानका कृषि उपकरण वितरण गरेको छ । चालु आर्थिक वर्षका लागि पनि प्रदेश ३ को भूमि व्यवस्था, कृषि तथा सहकारी मन्त्रालयले कृषि यन्त्र उपकरण खरिद गर्न कृषक समूह, कृषि सहकारी, निजी फार्म, कृषि उद्यमीको सूचना प्रकाशित गरेको छ । प्रधानमन्त्री कृषि आधुनिकीकरण परियोजना, आलु सुपरजोन कार्यालय काभ्रेले पनि यो वर्ष पनि अनुदानमा कृषि उपकरण वितरण गर्दै छ ।"
१३ जिल्लामा कृषि पकेट क्षेत्र घोषणा,"मकवानपुर (कास) प्रदेश ३ का सबै जिल्लामा कृषि पकेट क्षेत्र घोषणा गरिएको छ । भूमि व्यवस्था कृषि तथा सहकारी मन्त्रालयले प्रदेशका १३ जिल्लामा पकेट क्षेत्र तथा तथा ब्लक घोषणा गरेर त्यसका लागि करिब ६६ करोड रुपैयाँ खर्च गर्ने भएको छ । मन्त्रालयले नयाँ र पुराना गरी ४ सय ९५ वटा पकेट क्षेत्र र ५६ वटा ब्लकलाई चालु आर्थिक वर्षमा ६६ करोड ९५ लाख ५० हजार रुपैयाँ बजेट छुट्याएको मन्त्रालयका सचिव डा योगेन्द्रकुमार कार्कीले जानकारी दिए ।पुराना पकेट क्षेत्रका लागि ११ करोड ८७ लाख छुट्याइएको छ भने नयाँ पकेट क्षेत्रका लागि ३० करोड रुपैयाँ विनियोजन गरिएको सचिव कार्कीले बताए । नयाँ ब्लकका लागि चालु अनुदानतर्फ १५ करोड र पुराना ब्लकका लागि ८ करोड ५५ लाख रुपैयाँ चालु अनुदान छुट्याइएको मन्त्रालयका प्रवक्ता एवं योजना तथा अनुगमन महाशाखा प्रमुख डा शरणकुमार पाण्डेले जानकारी दिए । गत आवमा मन्त्रालयले पकेट तथा ब्लकका लागि २८ करोड रुपैयाँ खर्च गरेको थियो । चालु आवका लागि विभिन्न जिल्लाबाट विशेष गरी तरकारी र फलफूलको पकेट तथा ब्लक स्थापनाका लागि माग आएको बताइएको छ । विभिन्न कृषि उपजको पकेट क्षेत्र माग गरिए पनि मकवानपुरमा तरकारी, आलु, मकैको पकेट क्षेत्र स्थापना गरिनेछ भने चितवनमा तरकारी, मौरी, केरा र धानको पकेट क्षेत्र स्थापना गरिनेछ । धादिङमा तरकारी, आलु र मकैका पकेट क्षेत्र रहनेछन् भने नुवाकोटमा पनि सोही बालीको पकेट क्षेत्र घोषणा गरिनेछ । रसुवा, ललितपुर, भक्तपुर, काठमाडौंमा तरकारी र आलुको पकेट तथा ब्लक क्षेत्र घोषणा गरिने मन्त्रालयका योजना तथा अनुगमन महाशाखाका प्रमुख पाण्डेले बताए । काभ्रेमा तरकारी आलुका साथै अलैंची र कफीको पनि पकेट क्षेत्र हुनेछन् भने सिन्धुपाल्चोकमा तरकारी, आलुका साथै मकै र किबीको पकेट तथा ब्लक स्थापना गरिनेछ । पाण्डेका अनुसार दोलखामा किबी, तरकारी, आलु र सुन्तलाको पकेट क्षेत्र बनाइनेछ भने आलु र तरकारीका साथै जुनारको पकेट र ब्लक घोषणा गरिनेछ । सिन्धुलीमा अदुवाबेसार, जुनार, मकैको पकेट क्षेत्र घोषणा गरी कार्यान्वयन गरिने मन्त्रालयले जनाएको छ ।"
अधिकांश दुर्घटना मोटरसाइकलसँग सम्बन्धित,"(चितवन)  दसैं र तिहारका बेला चितवनमा यसपालि ठूला दुर्घटना भएनन् तर दुर्घटनामा मृत्युका जति घटना भएका छन्, ती सबै साना सवारीसाधन मोटरसाइकलसँग सम्बन्धित छन् । यी चाडका बेला भएको दुर्घटनामा परी चितवनमा सात जनाको ज्यान गएको छ । प्रहरीका अनुसार पाँच जनाको मृत्यु मोटरसाइकलले ठक्कर दिँदा भएको हो । अन्य गाडीको ठक्करले मोटरसाइकलमा बस्ने दुई जनाको मृत्यु भएको छ । कात्तिक १० गते राति पूर्वी चितवन खैरहनीस्थित राजमार्गमा बस र मोटरसाइकल ठोक्कियो । दुर्घटनामा गम्भीर घाइते मोटरसाइकल चालक खैरहनी नगरपालिका१ का अनिल अधिकारीको उपचार क्रममा मृत्यु भएको खैरहनी प्रहरीले जनाएको छ । चितवन प्रहरीले असोज १२ गतेदेखि चाडपर्व लक्षित विशेष सुरक्षा योजना सुरु गरेको थियो । यो बेला दुर्घटना, मृत्यु र कारबाहीमा पर्नेमा सबैभन्दा बढी मोटरसाइकल देखिएको छ । चितवन जिल्ला प्रहरी कार्यालयका प्रवक्ता प्रहरी नायब उपरीक्षक (डीएसपी) एकनारायण कोइरालाका अनुसार असोज १२ गतेदेखि कात्तिक ९ गतेसम्मका विभिन्न दुर्घटनामा ४५ जनाको ज्यान गएको छ । जसमा गाडी दुर्घटनामा परेर ज्यान गुमाउनेहरू छ जना रहेको उनले बताए । त्यसमध्ये पाँच जनाको मृत्यु मोटरसाइकलले ठक्कर दिँदा भएको छ, डीएसपी कोइरालाले भने, टिपरको ठक्करबाट ज्यान गुमाउनेमा मोटरसाइकल चालक नै रहेका छन् ।प्रहरी कार्यालयबाट प्राप्त विवरणमा असोज १२ देखि कात्तिक ९ सम्म जम्मा ३३ वटा दुर्घटना भएका छन् । जसमा सबैभन्दा धेरै संख्या मोटरसाइकलको रहेको छ । यो अवधिमा चारवटा बस, छ वटा कारजिप र दुईवटा ट्रक र १२ वटा मोटरसाइकल दुर्घटनामा परेका छन् । प्रहरीको कारबाहीमा धेरैजसो मोटरसाइकल चालक नै परेका छन् । मादक पदार्थ सेवन गर्नेमा मोटरसाइकल चालक अत्यधिक रहेको डीएसपी कोइरालाले बताए । यो अवधिमा मादक पदार्थ खाएर गाडी चलाउने १०५ जना कारबाहीमा परेका छन्, तीमध्ये मोटरसाइकल चालकको संख्या ७९ छ, उनले भने, बसका दुई र ट्रकका चारजना तथा जिप कारका १९ जना कारबाहीमा परेका छन् ।पछिल्लो समय मोटरसाइकलको स्वरूप बिगारेर चलाउने परिपाटी युवाहरूमा देखिएको छ । स्वरूप बिगारेर चलाएका १० वटा मोटरसाइकल चालकसमेत कारबाहीमा परेका छन् । कम उमेरकाले मोटरसाइकल चलाइरहेका छन् । ट्राफिक नियम पालना गर्नुपर्छ भन्ने हेक्का राख्ने गरेको पनि पाइँदैन, डीएसपी कोइरालाले भने, सडक दुर्घटना र मृत्युको मुख्य कारक मोटरसाइकल बन्दै गएको देखिन्छ ।"
जिप खस्दा १० जना गम्भीर,"धादिङ (कास) धादिङको गजुरी गाउँपालिकाअन्तर्गत मलेखु भण्डारा सडकखण्डको टुनीखोलामा बोलेरो जिप खस्दा २२ जना घाइते भएका छन् । १० जनाको अवस्था गम्भीर छ । बेनीघाट रोराङको ताल्तीबाट पृथ्वी राजमार्गको मलेखुतर्फ यात्रु लिएर आउँदै गरेको ग१ज ३०११ नम्बरको जिप बिहीबार बिहान गजुरी२ टुनीखोला नजिकै दुर्घटना भएको हो । तिहार मानेर फर्किएका यात्रु लिएर गाउँबाट पृथ्वी राजमार्गतर्फ आइरहेको उक्त जिप सडकबाट ७० मिटर तल खोलामा खसेको इलाका प्रहरी कार्यालय गजुरीले जनाएको छ । दुर्घटनाका घाइतेलाई नेपाल प्रहरी, रेडक्रसकर्मी, स्वयंसेवक टोली र स्थानीयले उद्धार गरी उपचारका लागि राजमार्ग सामुदायिक अस्पताल मलेखु पठाएका थिए । गम्भीर घाइते १० जनालाई थप उपचारका लागि काठमाडौं रिफर गरिएको राजमार्ग सामुदायिक अस्पतालले जानकारी दिएको छ । नियमित चालक सुनिल श्रेष्ठ रहे पनि उनले नवीन श्रेष्ठलाई जिप चलाउन दिएको खुलेको छ । सुनिललाई प्रहरीले नियन्त्रणमा लिएको छ भने नवीन फरार छन् ।"
सम्झौताको एक दशकपछि बहुप्राविधिक महाविद्यालय,"(हेटौंडा)  भारतसँग सम्झौता भएको एक दशकपछि हेटौंडामा बहुप्राविधिक महाविद्यालयको निर्माण सुरु हुन लागेको छ । मकवानपुरको हेटौंडा उपमहानगरपालिका६ मा नेपालभारतमैत्री बहुप्राविधिक महाविद्यालय बन्ने भएको हो । निर्माणस्थलमा रहेका दुई हजार तीन सय ५१ वटा रुख कटान गरेर महाविद्यालयको निर्माण कार्य सुरु गर्न लागिएको महाविद्यालयका प्रशासन प्रमुख विष्णु घिमिरेले बताए । रुख कटान गरेर निर्माणस्थल तयारी अवस्थामा राखेको झन्डै दुई महिना बितिसक्यो, प्राविधिक कारण निर्माणमा ढिलाइ भएको थियो, उनले भने, मंगलबार शिलान्यास गरेर निर्माण कार्यको प्रारम्भ गर्नेछौं । कटान गरिएकामा करिब एक हजार नौ सय सल्लाका र चार सयजति अन्य जातका रुख थिए । प्रदेश३ का मुख्यमन्त्री डोरमणि पौडेलले कात्तिक १९ गते महाविद्यालय भवनको शिलान्यास गर्ने कार्यक्रम रहेको छ । चित्रपानी सामुदायिक वनले उक्त महाविद्यालय निर्माण गर्न एक दशकअघि नै साढे २६ बिघा जमिन उपलब्ध गराएको थियो । नेपाल र भारतबीच राष्ट्रपतिस्तरमा २०६६ फागुन ४ गते सम्झौता भएको थियो । राष्ट्रपति रामवरण यादव भारत भ्रमणमा जाँदा उक्त सम्झौता भएको हो । सम्झौताअनुसार हेटौंडामा जग्गा उपलब्ध गराएर तारबार लगाउने काम पनि तत्कालै गरिएको थियो । महाविद्यालय निर्माण कार्यको टेन्डर भारत सरकारले नै गत वर्ष निकालेको थियो । ५५ करोड लागतमा निर्माण हुने भवनको भारतीय टीसीआईएन निर्माण कम्पनीले ठेक्का पाएको छ । खानेपानी र विद्युत्को काम नेपाल सरकारको जिम्मेवारीमा छ । स्वास्थ्यबाहेक सम्पूर्ण प्राविधिक शिक्षा एकै स्थानमा पढाउन सकिने गरी महाविद्यालय स्थापना हुन लागेको हो । भारतीय अनुदानमा २६ वटा सुविधासम्पन्न भवन निर्माण हुनेछन् । शिलान्यास भएको दुई वर्षभित्र निर्माण कार्य सक्नुपर्ने समयावधि तोकिएको छ । पहिलो चरणमा उक्त विद्यालयमा डिप्लोमा तहको कम्प्युटर अर्थात् आईटी, मेकानिकल र इलेक्ट्री विषयको पढाइ हुनेछ । नगरपालिकाको मेयर हुँदाको सपना मुख्यमन्त्री भएपछि पूरा हुँदै छ, मुख्यमन्त्री पौडेलले भने ।"
दोब्बर यात्रु चढ्दा बस अनियन्त्रित,"(काठमाडौं)  सिन्धुपाल्चोकबाट क्षमताभन्दा बढी यात्रु लिएर काठमाडौं आइरहेको यात्रुवाहक बस शंकरापुर नगरपालिकाको लप्सेफेदीमा दुर्घटना हुँदा तीन जनाको घटनास्थलमै मृत्यु भएको छ । महानगरीय प्रहरी परिसर काठमाडौंका अनुसार दुर्घटनामा परी ५६ जना घाइते भएका छन् । जहरसिंह पौवाको ओरालो सकिएर पुल तरेलगत्तै बस सडकमै पल्टिएको थियो ।नुवाकोट र सिन्धुपाल्चोकको सिमाना गोल्फुभन्ज्याङबाट मेलम्ची हुँदै ३४ जनाको सिट क्षमता भएको बा५ख ५०७० नम्बरको आमा हेल्मो यातायातको बसमा ६० भन्दा बढी यात्रु कोचाकोच गरेर ल्याएकै कारण दुर्घटना भएको हुन सक्ने प्रहरी परिसर काठमाडौंका प्रवक्ता होबिन्द्र बोगटीले बताए । दुर्घटनामा परी दुई महिला र एक पुरुषको मृत्यु भए पनि उनीहरूको सनाखत हुन नसकेको प्रहरीले जनाएको छ । घटनास्थलमा रहेका शंखरापुर नगरपालिका४ का वडाध्यक्ष बुद्धिबहादुर तामाङका अनुसार बसमा सवार अधिकांश यात्रु घाइते भएका छन् । बसमा कोचाकोच यात्रु राखेर ल्याएका थिए, उद्धारमा खटिएका उनले भने, सबै घाइते छन् ।शव बसले च्यापिएपछि डोजर लगाएर निकालिएको स्थानीय विजय ओझाले बताए । दुर्घटनामा घाइते हुनेमा २६ महिला र २५ जना पुरुष छन् । घाइतेमध्ये साँखुको सुस्मा मेमोरियल अस्पतालमा ३० जना र लाइफलाइन अस्पतालमा २५ जनाको उपचार भइरहेको छ ।चालकसहित १० जना गम्भीर घाइते छन् । उनीहरूमध्ये ६ वर्षीय बालकसहित दुई जनाको शिक्षण अस्पताल महाराजगन्जमा, एक जनाको नेपाल मेडिकल कलेज, जोरपाटीमा उपचार भइरहेको छ ।"
पल्टिँदा छतभरि मान्छे थिए,"तिहार मनाएर काठमाडौं फर्कन बिहानैदेखि गाडीको पखाईमा थियौं । गोल्फुभञ्ज्याङबाट आएको बस १२ बजे ग्यालथुम आइपुग्यो । बसभित्र उभिने ठाउँसमेत थिएन । तर, काठमाडौं आउनैपर्ने थियो । बसमा नौजना कोचिएर चढ्यौं । समाउने ठाउँसमेत थिएन । भाइ र छोराचाहिँ छतमा चढे । गाडीमा कतिजना चढे, अनुमान गर्नै गाह्रो थियो । जहरसिंह पौवाको ओरालो सकिएपछि घर आएजस्तै लागेको थियो । लप्सेफेदीको पुल कट्नेबित्तिकै गाडी पल्टियो । त्यसपछि के भयो, थाहै भएन । होसमा आउँदा त हस्पिटलमा रहेछु । छतमा बस्ने छोरा विवेकको दुवै खुट्टा भाँचिएर मेडिकल कलेज जोरपाटीमा उपचार भइरहेको छ । मेरो पनि टाउकामा चोट लागेको छ । भाइ मिङ्मार, दिदी सविना पनि घाइते छन् । धन्न हामीलाई भगवान्ले बचायो । (चाबहिलको मेडिकेयरमा उपचारत ग्यालथुम, हेलम्बुकी बिनु तामाङसँगको कुराकानीमा आधारित)"
लाइसेन्स नहुँदा थोरै उत्पादन,"६ महिनादेखि निमित्तका भरमा६ महिनादेखि निमित्त महाप्रबन्धकका भरमा चलिरहेकाले कम्पनीबाट ठूला निर्णय हुन सकेका छैनन् । गत माघमा तत्कालीन महाप्रबन्धक डा रोभस कुसुम सुवेदीले राजीनामा दिएका थिए । मन्त्रिपरिषद्ले निर्णयमा ढिलाइ गर्दा कम्पनीले नयाँ नेतृत्व पाउन सकेको छैन ।यस्तै, बजार धान्ने औषधि उत्पादन नहुँदा कम्पनी आर्थिक संकटमा गुज्रिरहेको छ । आम्दानीले ८५ कर्मचारीलाई तलबसमेत दिन नपुग्दा कम्पनी ऋणमा डुबेको बज्राचार्यले बताए । हामीसँग भएको खाली ठाउँ भाडामा लगाएर आर्थिक व्यवस्थापन गरिरहेका छौं । उत्पादन र बजार बढाउन सके मात्रै कम्पनी ऋणमुक्त हुन्छ । कम्पनी परिसरको भवनमा सत्यनिरुपण आयोग, सरकारी वकिल कार्यालय, गृह मन्त्रालयको हज कमिटीका कार्यालय भाडामा छन् । कम्पनीले एन्टिबायोटिक, सिरप, आइड्रप, विभिन्न थरीका मलम गरी एक सय २० खालका औषधि उत्पादन गर्दै आएको थियो । कुनै समय यहाँबाट वार्षिक तीन करोड ट्याब्लेट उत्पादन हुन्थ्यो ।"
कात्तिक नाच आजदेखि,"छोट्टियो नाचपरम्पराअनुसार कात्तिक महिनाभर अथवा २७ दिन सञ्चालन गर्नुपर्ने नाच यस वर्ष पनि १२ दिनमा सीमित हुने भएको छ । हाम्रो लक्ष्य कात्तिक महिनाभर नै सञ्चालन गर्ने थियो तर सरकारी निकायले बेवास्ता गर्दा छोट्याउनुपर्यो, कात्तिक नाच संरक्षण समितिका कोषाध्यक्ष शाक्यले भने, १२ दिन सञ्चालन गर्न करिब चारपाँच लाख रुपैयाँ आवश्यक पर्छ, नाच पूरै सञ्चालन गर्ने हो भने ३० लाख चाहिन्छ ।पहिला अड्डा (गुठी संस्थान स्थापना गर्नुअघि) हुँदा नाचमा सहभागी हुने कलाकारलाई अड्डाबाट खटिएका कर्मचारीले घरमै आएर मानसम्मानसाथ बोलाउँथे । संस्कृति संरक्षणमा स्थानीयहरू लागिपर्दा पनि सरकारी निकायले बेवास्ता गर्दा नाच सञ्चालनमा समस्या भएको कात्तिक नाचका गुरु केशवकृष्ण श्रेष्ठ बताउँछन् । बडादसैंमा पाटन दरबारमा फूलपाती भित्र्याउन पनि कात्तिक नाचको मुख्य भूमिका हुन्थ्यो, उनले भने, तर सम्बन्धित सरकारी निकायले पहल नगर्दा बन्द भएको छ ।"
बलात्कारको बढ्दो दुष्प्रवृत्ति,"कञ्चनपुरकी किशोरी निर्मला पन्तको बलात्कारपछि हत्या भएको पन्ध्र महिना पुग्नै लाग्दासमेत प्रहरीले अपराधी पत्ता लगाउन सकेको छैन । यस घटनामा नागरिक स्तरबाट देशव्यापी रूपमा व्यापक दबाब र संघर्षका कार्यक्रम भए पनि पीडितले न्याय नपाउँदा आपराधिक मनोवृत्ति भएकाहरूको मनोबल घटेको देखिँदैन, मुलुकमा बलात्कारका घटना अरू बढिरहेका छन् । यसैबीचमा प्रतिनिधिसभामा सभामुख रहेका कृष्णबहादुर महरा बलात्कार प्रयासकै आरोपमा प्रहरी हिरासतमा छन् । उच्च पदस्थ व्यक्ति बलात्कारको घटनामा मुछिएको यो प्रकरण नसेलाउँदै ललितपुर प्रहरीले गत साता एउटी युवतीलाई बलात्कार गरेको आरोपमा नेकपा भ्रातृ संगठन युवा संघका सन्देश शर्मा पोखरेल र कांग्रेस भ्रातृ संगठन नेपाल विद्यार्थी संघका ज्ञानेन्द्र गजुरेललाई पक्रेको छ । मंगलबार मात्रै, काठमाडौंको माकलबारीमा एक युवतीलाई बलात्कार गरेको अभियोगमा नेकपा भ्रातृ संगठन अनेरास्ववियु केन्द्रीय सदस्य इन्द्रहाङ राई पक्राउ परेका छन् । यी पछिल्ला घटनाले नेपाली समाजमा झाँगिरहेको गम्भीर अपराधलाई फेरि बहसमा ल्याइदिएको छ ।मुलुकमा दैनिक औसत ६ महिला बलात्कृत भइरहेका छन् । नेपाल प्रहरीका अनुसार गत आर्थिक वर्षमा २ हजार २ सय ३० महिला बलात्कृत भएका छन् । ७ सय ८६ महिलामाथि बलात्कार प्रयास भएका छन् । यस्तो तथ्यांक बर्सेनि बढ्दो छ । आर्थिक वर्ष २०७४७५ मा देशभर झन्डै १ हजार ५ सय बलात्कारका घटना भएका थिए भने बलात्कार प्रयास भएको भन्दै करिब ७ सय उजुरी प्रहरीकहाँ परेका थिए । डेढदुई दशकअघिसम्म यो संख्या निकै कम हुन्थ्यो । २०५५५६ मा १ सय ४१ महिला बलात्कृत भएका थिए भने १८ जनालाई बलात्कार प्रयास भएको थियो । त्यतिबेला घटनै कम हुन्थे या प्रहरीसम्म आइपुग्दैनथे भन्ने बेग्लै विषय हो, प्रहरीमा आइरहेको अहिलेको तथ्यांक भने आफैंमा डरलाग्दो छ । समाजमा बलात्कारका घटना किन यति बढी भइरहेका छन्, गम्भीर अध्ययनको विषय बनेको छ । माकलबारी घटना मात्रै हेर्दा पनि प्रहरी कहाँ चुक्छ, समाज कहाँ अन्योलग्रस्त हुन्छ भन्ने बुझिन्छ । दाइ जस्तो सम्बन्ध भएका राईले देउसीभैलो खेल्न भन्दै बोलाएर ती युवतीलाई बलात्कार गर्छन् । यस्तै अरू घटनामा झैं कसैलाई भने तेरो बेइज्जत गरिदिन्छु भन्ने अस्त्र प्रयोग गर्छन् । बेइज्जत हुने डरले महिलाहरू यस्ता घटना बाहिर ल्याउन डराउँछन्, हामीले बदल्नुपर्ने समाजको बुझाइ यही हो बेइज्जत पीडकको हुन्छ, पीडितको होइन । पीडकलाई कारबाही दिलाउन र यस्ता घटना नदोहोरिऊन् भन्न जतिसक्दो छिटो पीडितले प्रहरीकहाँ उजुरी दिनुपर्छ । उजुरी दिन जतिजति ढिला हुन्छ, प्रमाण नासिने र दोषी फरार हुने सम्भावना त्यति नै रहन्छ । यसका लागि पीडितलाई समाजले सघाउनुपर्छ । सायद सामाजिक भयकै कारण हुनुपर्छ, साँझ भएको यस घटनामा पीडित पक्ष छलफलपछि राति १ बजे मात्रै उजुरी दिने निर्णयमा पुग्छ ।यस घटनामा प्रहरी निकै ठाउँमा चुकेको छ, एक हदसम्म गैरजिम्मेवार नै देखिन्छ । कौशलटारमा बसिरहेका पीडितले १०० मा डायल गर्दा सानोठिमी प्रहरीले उठाउँछ, घटना माकलबारीको भएकाले बौद्धको प्रहरीलाई खबर गर्न भन्छ, परिस्थितिको गाम्भीर्य बुझी आफैं बौद्ध प्रहरीसित समन्वय गर्नतर्फ लाग्दैन । नम्बर खोजखाज गरेर फोन गर्दा बौद्ध प्रहरीले पनि धेरै रात परिसक्यो भन्दै बिहान ६ बजे आउनू भन्छ । चाँडै पीडितको संरक्षण गरी घटनास्थल पुगेर सबुत संकलन गर्ने र आरोपितलाई पक्रनुपर्ने दायित्व भएको प्रहरीले हल्का व्यवहार गर्छ । पीडितहरू आफैं पुगेपछि २ बजेतिर उजुरी दर्ता गरे पनि प्रहरी घटनास्थल पुग्न बिहान ६ बजाउँछ । पीडितलाई काउन्सिलिङ गर्न पनि सघाउँदैन, आफैं व्यवस्था गर्न भन्छ । यस्तो व्यवहारले प्रहरीमाथि नागरिक भरोसा टुट्छ, कानुनी शासनको आधार डगमगाउँछ । पीडितलाई द्रुतमार्गबाट न्याय आवश्यक पर्ने यस्ता घटनामा प्रहरीबाटै अलमल हुनु हुँदैन ।सामान्यतया बलात्कार तत्काल उत्वेगमा आएर हुने अपराध हो । यस्तो आपराधिक मनोवृत्ति के कारणले भइरहेको छ भन्नेबारे गम्भीर अध्ययन नगरी समस्याको जरोमा पुग्न मुस्किल हुन्छ । बेरोजगारी, एक्लोपना, दण्डहीनता, या अरू के कारणले यस्तो मनोवृत्ति बढिरहेको छ, पत्ता लगाएर न्यूनीकरणका उपाय खोजिनुपर्छ । कति वृद्धहरूमा अतृप्त यौन कुण्ठा छ, युवाहरूमा उत्सुकता यौन शिक्षामार्फत उनीहरूमा यौन सचेतना बढाएर यस्ता घटना केही कम गर्न सकिन्छ । कतिमा चाहिँ कुण्ठाभन्दा पनि मलाई कसले के गर्ने भन्ने दादागिरी बढी देखिन्छ । दोषीले सजाय नपाउनाले अपराधीहरूको मनोवैज्ञानिक बल बढेको हो । अनुसन्धान फितलो भएकै कारण कति पक्राउ परेर पनि छुट्ने गरेका छन् । फितलो अनुसन्धान हुनुमा राजनीतिक संरक्षण पनि एउटा कारण हो । कानुन कार्यान्वयनमा भूमिका हुने प्रहरीले किन यस्ता विषयमा राम्रो कार्यसम्पादन गर्न सकेको छैन भन्ने खोजिनुपर्छ । समुदाय र प्रहरी साझेदारीजस्ता कार्यक्रम चलाएर भए पनि समाजमा बलात्कारप्रति थप संवेदनशीलता जगाउनुपर्छ ताकि घटना भइहालेमा पीडितले प्रहरीको सहयोग लिन सकून्, अनुसन्धान गरी दोषीलाई कारबाही गर्ने माहोल बनोस् । प्रत्येक दोषीलाई कारबाही गर्न सके मात्र पीडकको मनोबल बढ्न पाउँदैन र बलात्कारका घटनामा कमी आउँछ । यसका लागि समाज, प्रहरी, सरकारी वकिल र अदालत सबै संवेदनशील भई कानुन कार्यान्वयन गरेर हरेक नागरिकका पछाडि राज्य उभिएको महसुस गराउनुपर्छ ।"
कसरी सरकार बलियो भयो ?,"हात्ती बलियो कि हात्ती छाप चप्पल भनेझैं अहिले सरकार बलियो हो कि सरकारको निर्णय नटेर्ने मेडिकल कलेज सञ्चालकहरू ? द्विविधा उत्पन्न भएको छ । भन्ने बेलामा ओली सरकारलाई दुई तिहाइको निकै बलियो सरकार हो भनिन्छ, तर सरकारकै निर्णयहरूलाई कहिले निर्माण व्यवसायीहरूले त कहिले मेडिकल कलेज सञ्चालकहरूले चुनौती दिइरहेका छन् । यसमा उनीहरूको भन्दा पनि सरकारको आफ्नै कमजोरी छ । हालै सरकारले विद्यार्थीहरूसँग तोकिएको भन्दा बढी शुल्क लिने मेडिकल कलेजहरूले १ महिनाभित्र बढी शुल्क फिर्ता नगरे ठगीमा मुद्दा चलाइने निर्णय गर्यो । उक्त निर्णयको मसी सुक्न नपाउँदै निजी मेडिकल कलेज सञ्चालकहरूले शुल्क नबढाएमा र सिट संख्या नबढाएमा आफूहरूले मेडिकल कलेज नै बन्द गर्ने उल्टो चेतावनी नै दिनपुगे । सरकारले जतिसुकै भने पनि शुल्क फिर्ता गर्न उनीहरूले टेरपुच्छर लगाएका छैनन् । अब हेरौं, ओली सरकारले ती निजी मेडिकल कलेजहरूसँग कसरी डिल गर्दो रहेछ । आफू झुक्छ कि उनीहरूलाई झुकाउँछ ? यसैबाट दुई तिहाइ मत प्राप्त सरकार कतिको बलियो रहेछ भनी अनुमान गर्न सकिन्छ । यदि सरकार साँच्चिकै बलियो छ र उसमा जनताको पक्षमा काम गर्ने इच्छाशक्ति पनि छ भने विद्यार्थी ठग्ने मेडिकल कलेजहरूलाई ठगीमा कारबाही मात्र होइन, जेल नै जाने कडा कानुनी प्रावधान बनाउन सक्नुपर्छ । गोपाल देवकोटा, गोकर्णेश्वर८, काठमाडौं"
सिस्नुपानी देउसीको सन्देश,"सिस्नुपानी नेपालको व्यंग्यात्मक देउसी कार्यक्रमले यो वर्ष पनि निरन्तरता पाएको छ । हामीकहाँ अभाव केही पनि छैन, अभाव छ केवल इच्छाशक्तिको मात्र । धेरै कुरा देउसीमार्फत बोलिएको छ । देशका चालक नेताहरूले जनतालाई सही मार्गमा कसरी डोर्याउने भनी बुझ्नु जरुरी छ । सम्भावनाको खानी भए पनि यहाँ भएका स्रोतसाधन र जनशक्तिलाई सही पहिचान र परिचालन गर्न नसक्दा हामीले दुःख पाउनुपरेको छ । हामी नेपालीले दिनप्रतिदिन चौकीदार गर्न भारतका विभिन्न ठाउँ र राहदानी बनाएर विदेश जान हतार गर्नुपर्ने बाध्यता छ । नेपालको सार्वभौमसत्ता र राजकीय सत्ता नेपाली जनतमा निहित हुनेछ भनेर संविधानमा लेखिए पनि निर्णय जनताको नभएर अरुको हुने गरेको छ । थुप्रै जडबुटी नेपालमा छन् । ती जडिबुटी बेच्नुपर्दा नेपालबाट किलोग्रामका हिसाबले बेचिन्छ भने किन्नुपर्दा ट्याबलेटका हिसाबले उच्च दररेटमा किन्नुपर्ने अवस्था छ । सबै दलका शीर्षनेताहरू उपस्थित देउसीमा आदारणीय कलाकारहरूले देशको वास्तविक परिस्थितिलाई प्रस्ट पारेका छन् । हुन पनि हो, राजनीति अपराधीलाई बचाउने पेसा बनेको छ । विदेशमुखी नेताहरूले यसबारे सोच्न जरुरी छ । देउसीभैलोले राजनीतिमा हुने गरेको फोहोरी खेलदेखि अपराधीलाई बचाउन कसरी लागिन्छ भन्ने कुरा छर्लङ्ग पारेको छ । मेलम्ची आयोजना, एनसेलको अर्बौं रकम कर मिनाह, वाइडबडीको ४ अर्ब लगायत ठूला भष्टाचारी पक्राउ पर्न नसक्नुले पनि देश विकासमा बाधा भइरहेको छ । चन्द्रप्रसाद खनाल, लम्की, कैलाली"
"किन बढ्दै छ, आत्महत्या ?","तिहारको मुखैमा एकजना बच्चाले आत्महत्या गरेको खबरले एकाबिहानै कुशादेवी बजार तात्यो । जसमा विभिन्न मानिसको विभिन्न तर्क आइरहेका थिए । भैलो खेल्न हिँंडेको एक कल्कलाउँदो १४ वर्षीय बालक भोलिपल्ट बिहान आफ्नै घर नजिकको रुखमा पासो लगाएको अवस्थामा भेटियो । महिनादिन अघि कुनै समय मसँगै पढ्ने, राम्रै सम्बन्ध भएको एक युवकले पनि आत्महत्याको बाटो रोज्यो । पछिल्लो समय आत्महत्याका घटना बढेको छ । हुन त यो हाम्रोमात्र चुनौती होइन । विकसित देशहरू पनि यो समस्याबाट अछुतो छैनन् ।सामाजिक सञ्जालको लत र मायाजाल न हामीले बुझ्नसकेका छौं, न हाम्रा नानीबाबुलाई बुझाउनसकेका छौं । यो नै आज आत्महत्या बढाउने एउटा कारक बनिरहेको छ । यो समस्याबारे सामाजिक बहस आवश्यक छ । कहिले प्रविधिका विषय, कहिले आर्थिक, कहिले मानसिक, कहिले सम्बन्ध द्वेस, आत्मालोचना, पश्चाताप साथै अनेक विषय आत्महत्यासँग जोडिएका छन् । यसको उचित व्यवस्थापनको लागि विद्यालयको ठूलो भूमिका हुन्छ । सरकारी चासो पनि बढ्नु आवश्यक छ । हामी घटना भइसकेपछि मात्र विलौना या आलोचना खुबै गर्छौं, तर त्यो घटना निम्त्याउने तत्त्व विज्ञानको अध्ययन गर्दैनौं । आत्महत्या कुनै रोग हैन, यो संकुचित मनोभावनाले जितेको नतिजा हो । जुन बालबच्चा, वयस्कदेखि वृद्ध उमेर समूहकाले समेत गरिरहेका हुन्छन् । सौगात बोलखे, पनौती, काभ्रे"
विद्युत्मा फड्को,"सय वर्षमा नेपालले उत्पादन गरेको कुल विद्युत् परिमाण बराबरको विद्युत् यसै वर्ष राष्ट्रिय विद्युत् प्रणालीमा थपिने जानकारीसहितको सम्पादकीय सुखद छ । विद्युत्को सहज पहुँचले उज्यालो र उद्योग व्यवसायमा टेवा पुग्नुका साथै विद्युत्को विकल्पमा खर्चिने विदेशी मुद्रासमेत बचत हुनेछ । प्रशस्त सम्भावना रहेका विद्युतीय चिम, घरेलु उपकरण आदिको उत्पादनमा हामी अगाडि बढ्न नसक्नुमा सरकारी उद्योग नीतिको कमजोरी रहेकोले सरकारले यसलाई छिटो सम्बोधन गर्नुपर्छ । सार्वजनिक र निजी विद्युतीय यातायात, विद्युतीय चुलोको प्रयोग गर्ने कुराको लागि विशेष सरकारी नीतिको खाँचो छ । आउँदो वर्षदेखि देशमा बचत हुने विद्युत्को व्यवस्थापन, व्यापार र निर्यातको लागि दूरदृष्टिसहितको बहुवर्षीय योजना निर्माण हुनु जरुरी छ । महेन्द्रसिंह बम, टीकापुर१, कैलाली"
बढ्दै अपराध,"पछिल्लो समय बलात्कार घटनाहरू शृङ्खलित रूपमा बाहिर आइरहेका छन् । साथी तथा चिनजानका व्यक्तिबाट नै बलात्कारका घटनाहरू भइराखेका समाचार दिनहुँ आइरहेका छन् । कुटिल मानसिकताले ग्रसित भएका दानवहरूबाट यस किसिमका घटना भइरहेका छन् । जनचेनतामूलक सामाजिक अभियान तथा सञ्चारको पहुँचसँगै बलात्कारका घटना बाहिर आइरहेका छन् । यसमा सामाजिक सञ्जालको गलत प्रयोग तथा पश्चिमा संस्कृतिको प्रभावले यस किसिमका घटनालाई प्रश्रय दिइरहेको बुझ्न सकिन्छ । जसलाई विश्वास गरेर नजिकको नाता बनायो, ऊ नै दानवको रूप धारण गरी बलात्कारजस्तो जघन्य अपराध गर्न तम्सिन्छ भने कसको विश्वास गर्ने ? यसले सामाजिक सद्भावलाई खलबल्याउनुका साथै एकअर्काका विश्वास गर्ने आधार पनि अन्त्य हुँदै गएको छ । किन आज मान्छे यस्ता घटनाप्रति उद्यत भइराखेका छन् ? हरेक मान्छेका आमा, दिदीबहिनी हुन्छन्, जसलाई आशिर्वाद दिन गोडामा ढोग गरिरहेका हुन्छन् भने तिनै किशोरी वा महिलालाई विश्वासमा लिएर जब नजिक हुन्छिन्, अनि दानवी भएर बलात्कार गर्न जाइलाग्ने पुरुषहरूको जमात बढ्दै गइरहेको छ । सामान्य मान्छेदेखि उच्च तहका मान्छेहरू बलात्कारका घटनामा मुछिएको समाचार दिनहुँ आउनुले पनि महिलाप्रतिको हेराइमा बाहिर जति राम्रो भने पनि भित्री मनमा खराब भावनाले काम गरेको पाइन्छ । महिला भनेका भोग्य वस्तु हुन् भन्ने मानसिकता केही पुरुषमा कायमै रहिरहेकोले पनि आज बलात्कारका घटनामा कमी नआएको हो ।निर्मला पन्तको बलात्कारपछि भएको हत्याको घटनामा महिला सांसदहरूले हत्यारा पत्ता लगाउन एकै आवाजमा सभाहल घन्काएका थिए भने आज रोशनी शाहीको केसमा महिला सांसदहरू मौन रहे । यसले के देखाउँछ भने सत्ता र शक्तिको चङ्गुलमा अझै नेपाली माहिलाहरू रुमलिरहेका छन् भन्ने बुभिन्छ । बिहीबार प्रकाशित समाचारमा विद्यार्थी संगठनका नेताले नजिकको साथीलाई बर्बरतापूर्वक बलात्कार गरेको समाचार पढियो । जसले सबै कुरा बुझेका छन् र अरुको न्यायका लागि लड्ने भन्दै सामाजिक काममा लागेका छन्, तिनैबाट जघन्य अपराधका घटनाहरू भइराखेका छन् । त्यसकारण कुनै पनि बहानामा बलात्कारीलाई उम्किन दिनुहुन्न । गोविन्द विक, बुनपा१२, कपन, काठमाडौं"
त्रिवि : धेरै भए सशक्त,"विश्वका सबै प्रकारका ज्ञानविज्ञान र चिन्तनको आदानप्रदान एकै ठाउँमा बसेर गर्नेगराउने काम विश्वविद्यालयको हो । विश्वविद्यालय भनेको राष्ट्रिय एवं अन्तर्राष्ट्रिय पहिचान र सम्पर्क बनाउने तर स्थानीय तहमा काम गर्ने संस्था हो । अनि स्तरीयता एवं गुणवत्ताका आधारमा यसले संसारलाई आफूतिर तान्ने हो । उदाहरणका लागि अक्सफोर्ड विश्वविद्यालयलाई लिऔं, जसमा जम्मा ३९ स्वशासित कलेज र ६ स्थायी निजी हल समाहित छन् । यी सबै सानो र पुरानो अक्सफोर्ड सहरभित्रै छन् । यस विश्वविद्यालयले अनुसन्धानका क्षेत्रमा विश्वभरिका संस्थाहरूसँग सहकार्य गरे पनि अक्सफोर्ड सहरभन्दा बाहिर कतै कुनै कक्षा चलाउँदैन र सम्बन्धन पनि दिंँदैन । तर संसारभरका विज्ञ र विद्यार्थीलाई आफ्नो गरिमाले तानेर यहीं ल्याइपुर्याउँछ । अक्सफोर्ड विश्वविद्यालयले विद्यार्थी र शिक्षक त छानेर लिन्छलिन्छ, ठूला दानअनुदान पनि आफ्ना सर्त राखेर लिन्छ । संसारका सबै नाम चलेका विश्वविद्यालयको स्वरूप, परिस्थिति र कार्यशैली यही हो अनि ती सबै यसरी नै सबैले आस्था राख्न अनि विश्वास गर्न सक्ने संस्थाका रूपमा विकसित भएका हुन् । विदेशमा दाताहरूले चलअचल सम्पत्ति दान दिने सोच राख्दा सबैभन्दा पहिले विश्वविद्यालयहरूका बारेमा सोच्छन् । तीती विश्वविद्यालयमा पढी आफू सक्षम भएका व्यक्तिले त यसो गर्छन् नै, अरू धनाढ्य व्यक्तिले पनि दान दिन ठूला विश्वविद्यालय नै रोज्छन् । जस्तै अमेरिकी राष्ट्रपति ट्रम्पका सल्लाहकार अर्बपति स्टफेन ए स्वार्त्जम्यान अक्सफोर्ड पढेका व्यक्ति होइनन् । तर हालै उनले मानविकी संकायको विकासका लागि अक्सफोर्डलाई १५ करोड पाउन्ड दान दिएका छन् ।नेपालमा पनि यही ढाँचामा पुराना विश्वविद्यालयहरूको पुनर्गठन गर्न ढिलो भैसकेको छ, विशेष गरी सबैभन्दा पुरानो र ठूलो त्रिभुवन विश्वविद्यालय (त्रिवि) को । यसो नगरेमा त्रिवि अरू नयाँ बन्ने र स्थानीय तहमा चल्ने विश्वविद्यालयभन्दा पछि पर्दै जानेछ । संख्या र सम्पत्तिभन्दा गुणस्तरीय शिक्षा र शोधले विश्वविद्यालयलाई चिनाउने हो, अजङ्गको आकारले होइन । एकदलीय जमानामै एकल विश्वविद्यालयको व्यवस्थाबाट बहुविश्वविद्यालयको व्यवस्थामा जाने निर्णय भई त्रिविबाट छुट्टिएर संस्कृत विश्वविद्यालय बन्यो, अरू भने बनेर पनि बनेनन् । एकातिर नयाँ संस्थामा त्रिविमा जत्तिकै सुविधा र सेवासुरक्षा होलानहोला भनी सशंकित प्राध्यापक र कर्मचारी त्यता जान हिचकिचाए भने, अर्कातिर क्षेत्रीय तहमा सल्लाहै नगरी सरकारले आफूखुसी पदाधिकारी नियुक्ति गरिदिँंदा विश्वासको संकट खडा भयो । अहिले समय बदलिएको छ, जागिरबारेको आम मानसिकतामा पनि निकै परिवर्तन आइसकेको छ । त्यसैले संस्थालाई माया गर्ने हो भने, हिम्मत गरेर त्रिविको पुनर्गठन गर्नुपर्छ । पुनर्गठनलाई विखण्डनका रूपमा नहेरी विविधीकरण र विस्तारका रूपमा हेर्नुपर्छ । विश्वविद्यालय पुनर्गठनका केही उपयोगी उदाहरण पनि हाम्रासामु छन् । सन् १९६८ मा भएको विद्यार्थी आन्दोलनपछि पेरिस विश्वविद्यालयलाई पुनर्गठन गरी त्यहाँ १३ वटा स्वायत्त विश्वविद्यालय बनाइए र ती सबै अहिले नामी विश्वविद्यालय बनेका छन् । यस्तै, क्यालिफोर्निया विश्वविद्यालय प्रणालीभित्र क्यालिफोर्नियाका १० विश्वविद्यालय र केही शोधकेन्द्र समाहित छन् । यी सबैको प्रेसिडेन्ट एकै जना भए पनि चान्सलर अलगअलग हुन्छन् र हरेकले आआफ्नो प्राज्ञिक कार्यक्रम चलाउँछन्, आपसमा समन्वयसहयोग पनि गर्छन् । हामीले पनि त्रिवि काठमाडौं, त्रिवि पोखरा, त्रिवि विराटनगर आदि नाममा १२१५ वटा स्वायत्त विश्वविद्यालय बनाउँदा हुन्छ । काठमाडौं उपत्यकाभित्रै एकभन्दा बढी विश्वविद्यालय बन्न सक्छन् । नयाँ विश्वविद्यालयहरूको स्थापनाको विपक्षमा म छैन, तर त्रिविको पुनर्गठन नगरी नयाँको सौता हालेर मात्र उच्च शिक्षाको रूपान्तरण हुन सक्दैन । नयाँ विश्वविद्यालयमा पढ्ने विद्यार्थी त जसोतसो पाइएलान्, राम्रा प्राध्यापक र शोधकर्ता पाउन सजिलो हुन्न । पायक पर्ने ठाउँका स्थापित संरचनाको हुनुपर्ने र हुन सक्ने उपयोग नगरी नयाँ संरचना बनाउँदा साधनस्रोतको दुरुपयोग नै हुने हो । विकसित देशहरूमा विश्वविद्यालयहरू कुनै एक नगरमा केन्द्रित हुन्छन् र यिनको खर्च नगरपालिका, प्रदेश वा केन्द्रको सरकार र निजी उद्योगधन्दा सबैले मिलेर जुटाउँछन् । तर प्राज्ञिकता मर्ने गरी कसैले पनि विश्वविद्यालयलाई प्रभावित पार्ने काम गर्दैनन् र विश्वविद्यालयलाई आदरयोग्य संस्थाका रूपमा विकसित हुन दिन्छन् । यतैतिर हाम्रा सबै विश्वविद्यालयलाई अभिप्रेरित गर्नुको विकल्प छैन । अक्सफोर्डजस्ता विश्वविद्यालयको नाम र इज्जतका कारक हुन् स्वायत्तता, प्राज्ञिक गरिमा र राजनीतिक हस्तक्षेपको अभाव । यी तीन आपसमा सम्बन्धित पनि छन् । अन्तर्राष्ट्रिय स्तरका स्थापित विश्वविद्यालयले आर्थिक सबलताका लागि एवं आफ्ना प्राध्यापक र विद्यार्थी वर्गलाई सुविधा पुर्याउन विभिन्न क्षेत्रमा लगानी गरेका हुन्छन् । विश्वविद्यालय परिसरमै पनि सहकारी पसल, आवासगृह र भोजनालयसमेत चलाएका हुन्छन्, जसमा विद्यार्थीले सजिलोसँग ज्यालादारी काम गर्न पनि पाउँछन् । यी पसलमा शिक्षकविद्यार्थीले अन्तभन्दा सस्तोमा सामान पाउँछन् भने, नाफा विश्वविद्यालयमा जान्छ । चीनमा त विश्वविद्यालयहरूले एक्लाएक्लै वा एकअर्कासँग मिलेर सभासम्मेलनको प्रयोजनमा केन्द्रित होटलहरू चलाएका छन् र विश्वविद्यालयका आफ्ना कार्यक्रम नभएका बेला यिनको व्यापारिक प्रयोगसमेत हुन्छ । यस्ता उपायले विश्वविद्यालयहरूलाई आर्थिक रूपमा स्वायत्त हुन मद्दत पुर्याउँछन् । हालै अक्सफोर्ड विश्वविद्यालयले भौतिक विकासको उद्देश्यले आफ्नै धितोपत्र निकाली सय वर्षमा तिर्ने गरी २५४ प्रतिशत वार्षिक ब्याजदरमा बजारबाट ७५ करोड ब्रिटिस पाउन्ड उठाएको छ । यस क्रममा लगानीकर्ताहरूबाट २ अर्ब पाउन्डको धितोपत्र किन्न निवेदन परेको थियो । हाम्रा विश्वविद्यालयले पनि यस्ता उदाहरणबाट सिक्दा हुन्छ, तर यस चरणमा पुग्न विश्वविद्यालयहरूलाई प्राज्ञिक र प्रशासनिक रूपमा स्वायत्त पार्नुपर्छ, चुस्तदुरुस्त पार्नुपर्छ । खर्च अनुसारको शुल्क निर्धारण गर्नुपर्छ, त्यो चर्को पर्न जान्छ भने स्वदेशी विद्यार्थीको शुल्कको दुईतिहाइ सरकारले बेहोर्नुपर्छ । विद्यार्थीका लागि बिनासर्त सस्तो दरमा ऋण उपलब्ध गराउन सरकारले बैंकहरूसँग सहकार्य पनि गर्नुपर्छ ।चीनले क्षेत्रीय स्तरमा मात्र नभई अन्तर्राष्ट्रिय स्तरमै विद्यार्थी तान्न थालेको छ । भारतले पनि क्षेत्रीय स्तरमा तानिरहेकै छ । अमेरिका, बेलायत, अस्ट्रेलिया लगायत विकसित देशहरूमा त विश्वविद्यालयहरूले राष्ट्रिय अर्थतन्त्रमै निकै ठूलो योगदान पुर्याउँछन् । आआफ्ना नगरमा यिनै सबैभन्दा ठूला रोजगारदाता हुन्छन् । त्यसैले विश्वविद्यालयहरू उद्योग पनि हुन् । हाम्रा सहरहरूमा पनि, विशेष गरी राम्रो हावापानी र स्वस्थ वातावरण भएका तर पायक पर्ने स्थानका साना सहरहरूमा, अन्तर्राष्ट्रिय स्तरका विश्वविद्यालय र अनुसन्धान केन्द्रहरूको बिस्तारै विकास गरी विश्वभरबाट विद्यार्थी ल्याउन सकिन्छ र यतातिर प्रयास हुनुपर्छ । हामीकहाँ त हाम्रा बाहिर गइरहेका विद्यार्थीलाई यहीं स्तरीय शिक्षा दिन सक्दा पनि धेरै हुन्छ । यसका लागि आवश्यक भए स्तरीय विदेशी विश्वविद्यालयहरूसँग सावधिक गठबन्धन र सहकार्य गर्दा हुन्छ ।विश्वविद्यालयका मुख्य प्राध्यापकीय पदहरूलाई राष्ट्रियअन्तर्राष्ट्रिय दाता खोजेर छुट्टाछुट्टै कोष खडा गरी एकपछि अर्को गर्दै देय (इनडाउड) पद बनाउन सकिन्छ । नेपालमा जस्तो स्थायी र केन्द्रीय सेवा आयोग अन्त कतै छैन । हरेक पदको विशिष्टता र आवश्यकता अनुसार सक्षम र इमानदार विशेषज्ञहरूको छुट्टाछुट्टै चयन समिति बनाई तिनैलाई नियुक्तिको अधिकार दिनुपर्छ । विश्वविद्यालयभित्रै पनि अधिकार विकेन्द्रित हुनुपर्छ । अन्तर्राष्ट्रिय प्रतिस्पर्धामा जाने लक्ष्य राख्ने हो भने विदेशी वा विदेश बस्ने नेपालीहरूलाई रोक्नुछेक्नुभन्दा हाम्रा विश्वविद्यालयहरूको स्तर उकास्न आवश्यक हुँदा तिनलाई बढी तलबभत्ता दिएर पनि ल्याउनुपर्छ, जसले पाँचदस वर्षमै स्तरीय शिक्षकअनुसन्धाताको नयाँ पुस्ता तयार पार्नेछन् । विशेषज्ञको आवश्यकता पूरा गर्न कुनै बेला सर्वोच्चका प्रधान न्यायाधीशसम्म पनि दार्जिलिङबाट झिकाइएका थिए, अनि दरबार हाइस्कुल र त्रिवि स्थापना गर्दा पनि आवश्यक केही शिक्षक विदेशबाट झिकाइएका थिए भन्ने कुरा बिर्सन हुन्न । प्राज्ञिक गरिमा बढाउनका लागि अनुसन्धानमा जोड दिनुको विकल्प छैन । प्राध्यापकको काम पढाउने मात्र होइन, अनुसन्धान गर्नेगराउने पनि हो । अनुसन्धानको बाटोबाट विश्वविद्यालयले राष्ट्रियअन्तर्राष्ट्रिय अनुदान आकर्षित गर्न सक्छन् नै, यसका अतिरिक्त अन्वेषणआविष्कारका क्षेत्रमा, प्राकृतिक साधनस्रोत पहिल्याउने र तिनको रचनात्मक उपयोग गर्ने काममा उद्योगधन्दालाई टेवा दिन, सहकार्य गर्न पनि सक्छन् । त्यसैले त्रिविका भएका अनुसन्धान केन्द्रहरूलाई पुनरुज्जीवन गर्नुपर्छ, त्रिविभित्र र बाहिर पनि नयाँ केन्द्रहरू खुल्नुपर्छ । विगतमा नकारात्मक कामले उपकुलपतिहरू समाचारका विषय भएका छन् । यस्तो फेरि नहोला, किनकि केही आशालाग्दा नाम चर्चामा छन् । उपकुलपति बाहेकका पदाधिकारीको नियुक्ति पनि बाँडफाँडशास्त्र का आधारमा भन्दा दायित्वसँग मेल खाने विशेषज्ञता र आवश्यकताका आधारमा हुनुपर्छ । जस्तै अक्सफोर्डको कुलसचिवको पदमा सामान्यतया कानुन र प्रशासनका विज्ञ प्राध्यापकलाई नियुक्त गरिन्छ भने, भारतमा कहिलेकाहीं सरकारी सेवाका सचिवलाई नै सरकार र विश्वविद्यालयबीच समन्वय गराउने अभिप्रायले विश्वविद्यालयको कुलसचिव बनाएर पठाइन्छ । आगामी नेतृत्वले त्रिविको पुनर्गठनतिर पाइला चाल्ने हो भने यस्ता उपायबारे पनि सोच्दा हुन्छ ।विश्वविद्यालय शब्दको व्युत्पत्ति दुई तरिकाले हुन सक्छ, सबैले चाहेको विश्व का सबै विद्या को आलय अर्थात् घर भन्ने वाञ्छित अर्थमा, अथवा विश्व का सबै विद्या को लय हुने अर्थात् बिलाउने ठाउँ भन्ने अवाञ्छित अर्थमा । प्राध्यापक र विद्यार्थी वर्गले संस्थालाई माया नगरी जागिर र आफ्ना निहित स्वार्थलाई मात्र माया गर्ने, अनि तिनका नेताले यसलाई आआफ्नो भावी राजनीतिको आधार मात्रै बनाउने हो भने, सबैले चाहेको अर्थमा विश्वविद्यालय बन्न सक्दैन । तर कुन अर्थ अँगालेर अघि बढ्ने भन्ने निर्णय गर्ने काम प्राध्यापक र विद्यार्थी वर्गकै हो, सरकार र नेताले त अरूको मुख सुँघेर निर्णय लिने हुन् ।लेखक अक्सफोर्ड विश्वविद्यालयका प्राध्यापक हुन् ।"
व्यवस्था कि व्यवस्थापन ?,"विकसित देशहरूले मारेको फड्को देख्दा प्रभावकारी अनुसन्धान र ज्ञान उत्पादन देखिन्छ, जसको आधारमा योजना निर्माण, कार्यान्वयन र मूल्यांकन गरिने परिपाटी हुन्छ । ज्ञान उत्पादनमा विश्वविद्यालयहरू सक्रिय हुन्छन् । किनकि त्यहाँ क्षमतावान्हरूलाई राखिएको हुन्छ, न कि दलीय भागबन्डाका आधारमा । ज्ञान उत्पादनमा संलग्न पात्र, प्रक्रिया र प्रविधि सही हुनु अनिवार्य छ । हामीकहाँ त्रिभुवन विश्वविद्यालयलाई राज्यले ज्ञान उत्पादनको प्रमुख स्रोतका रूपमा स्थापित गर्न सकेन । नेतृत्व तहको व्यवस्थापन क्षमताको कमीले आज विश्वविद्यालयहरू धराशायी बनेका छन् ।धान उत्पादनमा संलग्न किसानलाई सहजता, सम्पन्नता र सम्मान दिलाउन सकिन्न भने धान दिवस मनाउनुको के अर्थ ? त्यसका लागि व्यवस्थापन कला चाहिन्छ । सामूहिक कार्य गर्नसक्ने क्षमता व्यवस्थापन कलाको प्रमुख अंग हो । धान उत्पादनमा प्रभावकारी भूमिका खेल्ने क्षेत्र मधेस र प्रत्यक्ष संलग्न हुने भनेका किसान हुन् । सिंचाइ, आधुनिकीकरणको अभाव, भण्डारणको व्यवस्थाजस्ता कुरालाई प्राथमिकतामा राखी त्यसको उचित व्यवस्थापन गरिनु भनेको यो दिवस मनाउनु हो, न कि बीउको माला लगाएर खेतबाट किसानलाई बोलाई काम रोकी भाषण सुन्न लगाउने परिपाटी । यसमा पनि व्यवस्था होइन, व्यवस्थापनकै कुरा आउँछ । हरेक स्थानीय तहमा डोजर त पुग्यो, तर खेत खन्ने ट्याक्टर पुग्न सकेन, किन ? कृषिप्रधान देशमा पहिलो प्राथमिकतामा कुन पर्नुपर्थ्यो ?हरेक स्थानीय तहमा खेत जोत्ने ट्याक्टरका साथै आधुनिक कृषि औजारको व्यवस्था गर्न, आफ्नो क्षेत्रभित्र पर्ने खेतीयोग्य जग्गा, चाहे त्यो व्यक्तिको होओस् वा सरकारको, खनजोत गर्ने जिम्मा स्थानीय तहलाई दिई जग्गाको करमा समायोजन गर्न केले रोकेको थियो ? यसले एकातिर कृषि क्रान्तिको सुरुआत हुन्थ्यो भने, अर्कातिर समाजलाई युवाविहीन हुनबाट जोगाउन सकिन्थ्यो । साथै जग्गा बाँझो होइन, हराभरा हुन्थ्यो । स्रोतको सही व्यवस्थापन गरी विभिन्न उमेर समूहका बेरोजगारहरूलाई कृषि उत्पादनमा लगाएर आत्मनिर्भर बनाउन सकिन्थ्यो । गत साता किसानहरू उखुको पैसा नपाएकामा आन्दोलनमा उत्रिए । दूध उत्पादनमा संलग्न किसानले सडकमा दूध पोख्ने अवस्थाको सिर्जना बारम्बार हुन्छ । किसानको तरकारी खेतमा कुहिन्छ, तर काठमाडौंको बजार भारतीय तरकारीले चल्छ । यी सबै बेथिति समाधान गर्ने हो भने सरकारले एउटा यस्तो प्लेटफार्म बनाइदिनुपर्छ, जहाँबाट किसानले ढुक्कसाथ मल, बीउबिजन र अन्य आवश्यक सामग्री लान सकून् र तिनको उत्पादन खेतबाट बजारसम्म सहज रूपमा पुग्न सकोस् । यसका लागि व्यवस्थापकीय क्षमता आवश्यक हुन्छ ।"
नेकपालाई छोडेन भेनेजुएलाले !,"गए साता असंलग्न राष्ट्रहरूको अठारौं शिखर सम्मेलनमा भाग लिन अजरबैजान गएका प्रधानमन्त्री केपी शर्मा ओलीले सोही अवसरको सदुपयोग गर्दै सत्ताधारी नेपाल कम्युनिस्ट पार्टी (नेकपा) का अर्का अध्यक्ष प्रचण्डका प्रियपात्र अर्थात् भेनेजुएलाका विवादित राष्ट्रपति निकोलस मदुरोसँग समेत विशेष शिष्टाचार भेट गरेछन् । विशेष भेटघाटको कुरा यता लुकाइए पनि मदुरो स्वयंले एक ट्वीटमार्फत सार्वजनिक गरिदिएका छन् । असंलग्न आन्दोलनकै औचित्य समाप्त भएको टिप्पणी भइरहँदा प्रधानमन्त्री स्तरमै प्रतिनिधिमण्डल गएकोमै धेरैले आश्चर्य मानिरहेका अवस्थामा झन् मदुरोसँग समेत विशेष भेटघाट भएको भन्ने खबर अरू चकित पार्ने खालको भएको छ । पोहोर प्रचण्डले मदुरोका समर्थनमा बोलेर वितण्डा नमच्चाइदिएका भए यस पालि ओलीमदुरो भेटलाई निश्चय यति गम्भीरतापूर्वक लिइने थिएन । अरू धेरै नेतासँग भेट गरेकै शृंखलामा उनलाई पनि भेटेको भन्न मिल्थ्यो । साथै, पहिला विशेष भेटघाट नभएको भनेर ढाँटेको हुँदा यो विषय अरू गम्भीर भएको हो । लोकतान्त्रिक विश्वसमुदायले बहिष्कार गरेका मदुरोप्रति नेकपाले पोहोर प्रदर्शन गरेको लभ मा उसको सैद्धान्तिक सामीप्य कारक हो भन्ने अर्थ लाग्नु स्वाभाविकै हो । अझ गम्भीर विषय त के भने, यो स्तरको लुकीछिपी भेट्नुपर्ने प्रेम लोकतन्त्रप्रति घृणाको उपज पनि हो कि भन्नेसम्मको अर्थमा लिइँदै छ । भेनेजुएलाको राष्ट्रपतीय चुनावमा धाँधली गरेर जितेका भन्ने आरोपमा पश्चिमा लोकतान्त्रिक मुलुकहरूले मदुरोको राष्ट्रपतित्वलाई मान्यता दिएका छैनन् । अमेरिका र उसका समर्थक राष्ट्रहरूले उनलाई अमान्य बताउँदै अपदस्थ नै मानेका छन् । यस्तोमा नेपाल त्यो विवादित मामिलामा गएर किन झोसिएको भन्ने जिज्ञासाको एउटै उत्तर मिल्छ, कि साँच्चै हो त, नेकपाको वास्तविक आकर्षण एकलौटी शासन गर्ने कम्युनिस्ट प्रथातर्फ नै छ । उत्तर कोरियातर्फ नेकपाका नेताहरूको विशेष आकर्षण र ओलीको निम्तोमा होली वाइन प्रकरणमा कम्बोडियाका प्रधानमन्त्री हुनसेनको नेपाल भ्रमण एवं स्वयं ओलीको प्रत्युत्तर भ्रमण तथा मित्रालापका घटनाहरूले नेकपाको लोकतन्त्रप्रतिको निष्ठा कतै देखावटी मात्रै त होइन भनेर शंका गर्ने ठाउँ प्रशस्तै बनेको छ । माथि पनि भनियो, मदुरोसँग भेट्नु नै आफैमा कुनै आकाश खसिहाल्ने घटना होइन । तर कुन र कस्तो पृष्ठभूमि छ, नेकपा आफै कस्तो जीवनमूल्यको परिचायक हो भन्ने विषय बिर्सन मिल्दैन । हामीलाई थाहा छ, ओलीले राजाको निरंकुश शासनविरुद्ध चौध वर्ष जेलनेल भोगेका हुन् तथा पछिल्लो समयमा, विशेष गरेर २०४६ को जनआन्दोलपछिको संसदीय अभ्यासका क्रममा उनको लोकतान्त्रिक निष्ठा पत्यारिलो भएको हो । पत्यारिलो भएको हो तथापि उनी कम्युनिस्ट नै हुन् । कम्युनिस्ट नै भए पनि उनीबाट लोकतान्त्रिक मूल्यमान्यतामाथि घात हुँदैन भन्ने भरोसाकै कारण उनले लोकतन्त्रप्रेमीहरूको पनि विश्वास जितेका हुन् । कम्युनिस्ट र लोकतन्त्र साथसाथै रहँदैनन् भन्ने जान्दाजान्दै भारतीय नाकाबन्दीका बेला उनले लिएको अडानका कारण तथा व्यक्तिगत विश्वासकै भरमा गएका निर्वाचनहरूमा उनीमाथि लोकतन्त्रप्रेमीहरूले समेत भरोसा गरेका थिए । फलस्वरूप, नेकपाले दुईतिहाइनजिक बहुमत पाएको हो । केवल देशभरिका कम्युनिस्टहरूको भोट बटुलेर दुईतिहाइनजिक मत जुटेको भन्न उरन्ठेउलाहरूले सक्लान्, कुनै विवेकशील मानिसले सक्दैन । मदुरोभेटका अतिरिक्त विदेश भ्रमणमाथि नै पनि प्रश्न उठ्ने गरेका छन् । यसै मेसोमा, अजरबैजान भ्रमणलाई लिएर यसको औचित्यमाथि नै चर्चा नभएका होइनन् । यद्यपि सबैलाई थाहा छ, भ्रमणप्रिय नेताहरू औचित्यअनौचित्य हेरिरहँदैनन् र ओली किमार्थ अपवाद होइनन् । धेरैजसो राजनीतिक पात्रहरूको २०४६४७ पछि नयाँ ठाउँको दिग्दर्शन र खालखालका भोजनको स्वाद लिने मौका किन छोड्ने भन्ने त जीवन आदर्श नै बन्न गएको छ । त्यसमाथि देशमा गणतन्त्र स्थापित भइसकेको अवस्थामा अरू निर्धक्कसित घुम्ने अवसर जुरेको जुरेकै छ । नजुरे जुराइन्छ । आफ्नै हात जगन्नाथ भन्ने कथन साक्षात् चरितार्थ भइरहेको छ । राज्य सञ्चालनलाई जिम्मेवारी नभएर भोगको अर्थमा लिइँदै छ । औचित्य अनुसार भ्रमण होइन कि, औचित्य त भ्रमण सम्पन्न भइसकेपछि आफै स्थापित हुन्छ भन्ने सोच आजको मूल संवाहक मान्यता बन्न गएको छ ।आज असंलग्न आन्दोलनको औचित्य छ पनि कि छैन ? सार्कजस्ता क्षेत्रीय संगठन नै औचित्यहीनजस्तै भएको साक्षात् अनुभव भइरहेको अवस्थामा को कोसँग संलग्न र कोसँग असंलग्न भन्ने विषयमाथि नै नयाँ विन्दुबाट हेर्न आवश्यक भएको छ । एकातिर चीन र अमेरिकाबीच व्यापार युद्ध चलिरहेको छ भने, अर्कातिर न चीन अमेरिकासित व्यापारिक सम्बन्ध तोड्न सक्छ न त अमेरिका नै । एकातिर चीन र भारतका सामरिक स्वार्थहरू परस्परमा बाझिरहेका छन् । साथसाथै उनीहरू व्यापारिक सम्बन्धलाई अरू सघन बनाउँदै लैजान सहमत पनि भएका छन् । पोहोर चीनको वुहान र यस पालि भारतको मामल्लपुरममा चिनियाँ राष्ट्रपति सी चिनफिङ र भारतीय प्रधानमन्त्रीले चीनको चिया र दक्षिण भारतीय कफीको स्वाद पहिचान गर्न अनौपचारिक भेटघाट गरेका निश्चय नै होइनन् ।वर्तमान विश्वपरिवेश आजभन्दा तीस वर्षपहिलाको जस्तो छैन । भारतलाई आफ्नो सुरक्षा आवश्यकताका लागि रूसी प्रविधिले मात्र पुग्दैन, अमेरिकी र फ्रान्सिसी प्रविधिको पनि त्यत्तिकै खाँचो छ र लेनदेन गरिरहेको छ । त्यस्तै, भारत चीनको बीआरआईमा सामेल हुन त चाहँदैन, तर तीव्रगामी चिनियाँ रेलवे प्रविधि भित्र्याउने विषयमा उसको रुचि कम छ भन्न मिल्दैन । सहकार्य र साथसाथै प्रतिस्पर्धा आजका वैश्विक परिवेशको यथार्थ हो । कटुताका बावजुद स्वार्थका आधारमा दुईपक्षीय सम्बन्धहरू राख्न, स्विकार्न र प्रवर्धन गर्न हरकोही बाध्य छ । किनभने सम्बन्ध राखिएन भने आफैलाई नोक्सान छ । ल अब भन्नुहोस्, असंलग्नता भन्ने आन्दोलनको औचित्य कहाँनेर बाँकी छ ? निजी हितमा जतासुकै संलग्नतै संलग्नता छ । सन् १९४५ मा दोस्रो विश्वयुद्धको अन्त्य र १९९० को दशकको अवधिमा विश्वका अधिकांश मुलुक संयुक्त राज्य अमेरिका र तत्कालीन सोभियत सैन्य गठबन्धनमा आबद्ध हुन पुगेका थिए । नर्थ अटलान्टिक ट्रिटी अर्गनाइजेसन (नाटो) को नेतृत्व अमेरिकाले एवं वार्सा प्याक्ट अर्थात् वार्सा सन्धिको नेतृत्व सोभियत संघले गरिरहेका थिए । ती दुवै सैन्य गठबन्धनमा नबस्ने राष्ट्रहरूले आफूलाई पृथक् राख्न असंलग्न आन्दोलन प्रारम्भ गरेका थिए । हुन त यो अवधारणा आए लगत्तैदेखि नै यसमाथि निरन्तर प्रश्न उठ्ने गरेको हो, किनभने असंलग्न भनिएका राष्ट्रहरूसमेत कि अमेरिका नभए सोभियत संघसँग कुनै न कुनै रूपमा सैन्य सहकार्य गरिरहेका थिए । जस्तै असंलग्न आन्दोलनकै एक संस्थापक भारतले सन् १९७१ मै सोभियत संघसँग बीसवर्षे सैन्य सन्धि गरेको थियो । असंलग्नको कुरै छोडौं, यो त असान्दर्भिक नै भइसकेको छ । यो मात्र होइन, विगतका धेरैजसो सामूहिक प्रयासका कडीहरू टुटिरहेका छन् । ब्रेक्जिटका कारण युरोपियन युनियनको भविष्य नै के हुन्छ भन्न सकिने अवस्था छैन । विगतमा दक्षिणपूर्व एसियाका राष्ट्रहरूको प्रभावकारी सामूहिक प्रयासका रूपमा परिचित आसियानकै पहिलाको आकर्षणसमेत फोस्रिँदै गएको छ । बहुपक्षीय प्रयासहरूलाई दुईपक्षीय प्राथमिकताले उछिन्दै गएको छ । सामूहिकताको ठाउँ निजी हितले लिंँदै गएको छ । विश्वपरिदृश्यमा व्यापक विम्बप्रतिस्थापन भएको छ । राष्ट्रहरू निजी हितमा केन्द्रित हुँदै गएका छन् । जहाँ जोसित गाँसिँदा आफ्नो हित हुन्छ, त्यहीँ हित साध्ने, यही नै ध्याउन्न छ । यस्तो वैश्विक परिवेशमा असंलग्न आन्दोलनजस्ता प्रयासहरू रमाइलो गर्ने थलोबाहेक अरू केही होइनन् । अर्थात्, जसलाई रमाइलो गर्ने फुर्सद छ, तिनैका प्रतिनिधि जान्छन् । हाम्रा यताका चाहिँं घुमघामको लालसाले गएका हुन सक्छन् । कुरा कत्ति हो भने, यस पाला प्रधानमन्त्री जाँदा भेनेजुएलाका मदुरोसँग विशेष भेट भयो । मदुरोलाई अधिकभन्दा अधिकको मान्यता चाहिएको छ, असंलग्नता होइन, संलग्नता नै चाहिएको छ । नेपालका प्रधानमन्त्रीसँग विशेष भेट पनि उनका लागि एक किसिमको मान्यता नै हो । तर प्रश्न छ, यसले नेपालको कुन र कस्तो हितको रक्षा भयो ? भेटेको प्रसंग नलुकाएको भए हुन्थ्यो, किनभने मदुरोप्रति नेकपाको भाइचारा स्नेह छ ! यो प्रचण्डकै पूर्वअभिव्यक्तिबाट थाहा भएको कुरा हो । निश्चय नै ओली अपवाद हुन् भन्ने धेरैलाई भ्रम थियो । मात्र त्यही भ्रम त टुटेको हो । नलुकाउँदा सानो आवाजले टुट्थ्यो होला, लुकाउने हुँदा ठूलो आवाज आएको हो ।"
विकासको भाग्यवादी बाटो,"विश्व बैंकको वार्षिक प्रतिवेदन डुइङ बिजनेस इन्डेक्स, २०२० मा नेपाल १६ स्थानमाथि उक्लेर ९४ औं स्थानमा पुगेपछि निजी क्षेत्रका समस्या समाधान भएको र अब नेपालमा लगानीको वातावरण सुधार हुँदै गएको भनेर व्याख्या गरिएको छ । सन् २००३ देखि विश्व बैंकले १९० देशलाई समेटेर तिनमा कुनै पनि फर्मलाई व्यवसाय गर्न लाग्ने खर्च, समय र प्रक्रियालाई मापन गर्ने हेतुले प्रकाशन गर्दै आएको यो प्रतिवेदनको मर्म भनेको यसले जुन देशलाई उच्च स्थान (तल्लो संख्यात्मक मान) मा पुर्याउँछ, त्यहाँ व्यवसाय गर्नका लागि सुधारिएको वातावरण, सामान्यतः सामान्य नियमन र सम्पत्तिको अधिकार मजबुत हुन्छ भन्ने हो । यहाँनेर के नबिर्सौं भने, अर्थमन्त्री डा युवराज खतिवडाले पैतृक सम्पत्ति हस्तान्तरणमा हदैसम्मको कर लगाउने घोषणा गर्दै सरकारले यसलाई प्राथमिकतासाथ अगाडि बढाउने बताएका छन् । सम्पत्तिको अधिकारलाई नेपालको संविधानले सुनिश्चित गरेको छ, तर अर्थमन्त्रीको पछिल्लो भनाइले संविधानको मर्मलाई आत्मसात् गरेको देखिँदैन । २००४ मा प्रकाशित पहिलो प्रतिवेदनमा नेपाललाई अंगोला र मोजाम्बिकसँगै न्यायप्रणाली समस्याग्रस्त रहेको देश भनी चित्रण गरिएको थियो । २००४ पछि नेपालको न्यायप्रणालीमा के सुधार भएको छ र त्यसको सकारात्मक प्रभाव कुन तह र रूपमा आम नागरिकले अनुभव गर्न पाएका छन् ?मूलतः प्रतिवेदनले विभिन्न उपसूचकलाई आधार मानेर कुनै पनि मुलुकको व्यावसायिक वातावरणको मूल्यांकन गर्छ । यसमा व्यवसायको सुरुआत गर्न लाग्ने खर्च, प्रक्रिया, समय, आवश्यक न्यूनतम पुँजी, निर्माण स्वीकृति लिन लाग्ने समय, विद्युत् आपूर्ति, सम्पत्ति दर्ता, ऋणको उपलब्धता, लगानीकर्ताको सुरक्षा, कर, सीमा वारपार व्यापार, सम्झौता कार्यान्वयन लगायतलाई प्रमुख रूपमा हेरिन्छ । यी सबै उपसूचकबारे कोसँग कुरा गरेर सम्बद्ध सूचना प्रतिवेदनमा प्रयोग गरिएको हो भन्ने कुरा विश्व बैंकले पारदर्शी रूपमा बाहिर ल्याउँदैन । यसरी सूचनाको स्रोतलाई नै गोप्य राख्ने गरेकामा धेरैले यो प्रतिवेदनलाई शंकाको दृष्टिले हेर्छन् । विश्व बैंकभित्रै पनि यसको आलोचना हुन्छ ।२००८ मा विश्व बैंकभित्रै यसको अर्धस्वतन्त्र मानिने स्वतन्त्र मूल्यांकन समूह ले डुइङ बिजनेस इन्डेक्स को मूल्यांकन गर्यो र डुइङ बिजनेस ः एक स्वतन्त्र मूल्यांकन शीर्षक प्रतिवेदन बाहिर ल्यायो । यो मूल्यांकन प्रतिवेदनले कुनै पनि मुलुकको मूल्यांकन गर्दा के मापन गरिएको हो र के गरिएको होइन भन्नेमा स्पष्टता हुनुपर्ने, मूल्यांकनका लागि प्रयोग गरिएका तथ्यांक पारदर्शी रूपमा बाहिर ल्याउनुपर्ने र धेरैभन्दा धेरै सूचनाप्रदायकलाई समेट्नुपर्ने लगायतका सुझाव दियो । ती सुझावलाई अहिलेसम्म पनि विश्व बैंकले आत्मसात् गरेको छैन । विवाद जारी नै रहेपछि २०१३ मा विश्व बैंकका तत्कालीन अध्यक्ष जिम योङ किमले दक्षिण अफ्रिकी नागरिक ट्रेभर मानुअलको नेतृत्वमा स्वतन्त्र समिति गठन गरी अध्ययन गर्न लगाए । समितिले समेत सूचनाको आधार कमजोर भएको, सूचकांकहरूमा साँघुरोपना रहेको, तथ्यांक संकलन प्रक्रिया दोषपूर्ण रहेको र प्रतिवेदन प्रकाशनपूर्व यसको समीक्षा नहुने गरेको जस्ता कमजोरी औंल्याउँदै बृहत् सुधारको खाँचो भएको सुझाव दियो । दुर्भाग्यवश, कुनै पनि सुझावलाई अहिलेसम्म शिरोधार्य गरिएको छैन । प्रतिवेदनले कुनै पनि मुलुकको जति उच्च मूल्यांकन गर्दै जान्छ, त्यहाँ त्यति नै कामदारको अवस्था नाजुक बन्दै जाने भएपछि अन्तर्राष्ट्रिय ट्रेड युनियन महासंघले आपत्ति जनायो र जवाफका रूपमा २०१४ मा ग्लोबल राइट्स इन्डेक्स प्रकाशन गर्यो ।पछिल्लो समय विकासमा अगाडि रहेको र उल्लेख्य आर्थिक प्रगति गरेको मानिँदै आएको अफ्रिकी मुलुक रुवान्डालाई विश्व बैंकबाट प्रकाशन हुने विभिन्न प्रतिवेदनमा हेर्यौं भने चामत्कारिक तथ्यांकहरू भेटिन्छन् । अर्कातिर, रुवान्डा सरकारले तथ्यांक तोडमोड गर्न विश्व बैंक तथा अन्तर्राष्ट्रिय मुद्राकोषलाई दबाब दिएको कसैबाट छिपेको छैन । पछिल्लो समय पेसागत दृष्टिले नै असह्य भएपछि विश्व बैंकका सयभन्दा बढी कर्मचारीले सामूहिक रूपमा अध्यक्षसमक्ष ठोस कदम चाल्न अपिल गरेका छन् । संसारभर नै तानाशाहहरूले आफ्नो शासनकालमा सुधार भएको देखाउन छद्म तथ्यांक र देखावटी विकासलाई अगाडि सार्छन् । रुवान्डाको रक्तरञ्जित इतिहासको पृष्ठभूमिमा अहिले जेजति विकास भइरहेको छ, त्यसको सही मूल्यांकन हुनुपर्छ । तर समावेशी विकास र स्वतन्त्र समाज निर्माण गर्न खोजेको नेपालमा रुवान्डा विकास मोडल सही हो कि होइन भनी छलफल हुन जरुरी छ । यसै वर्षको जुलाईमा रुवान्डा पुग्दा म प्रतिवेदनहरूमा पढेको विकास खोज्दै राजधानी सहर किगालीभन्दा बाहिर गएँ । किगालीबाट उति पर नपुग्दै महसुस भयो, विकास कागजी बढी रहेछ । गरिबी, पछौटेपन, स्वास्थ्य तथा शिक्षा लगायतका आधारभूत सेवाको अभाव, साँघुरा सडक । किगाली चाहिँ ब्यारेकझैं सिंगारिएको !राणाशासन, राजतन्त्र, दशक लामो हिंसात्मक द्वन्द्व र पट्यारलाग्दो संक्रमणकाललाई पछाडि राखेर गणतन्त्र नेपालको स्थापना गर्दै बहुलवादी, स्वतन्त्र र समृद्ध समाजको जग हाल्न संविधान निर्माण गरेका आम नेपालीले इमानदार विकासको बाटो खोजेका छन् । छद्म विकास र अति महत्त्वाकांक्षी लक्ष्यको रटान लगाउँदा दीर्घकालीन विकासको संयमित बाटोबाट नेपाल फेरि पनि चिप्लिने हो कि भन्ने डर आम मानिसमा रहेको तथ्य विभिन्न तवरले प्रतिविम्बित भइरहेको छ । अर्थतन्त्रको अल्पकालीन र दीर्घकालीन क्षमताभन्दा बाहिरका महत्त्वाकांक्षी विकास लक्ष्य तय गर्दा नीतिगत असफलता हुने अनि त्यसले समाजमा नकारात्मकता र निराशा बढाउँदै समाजलाई भाग्यवादतर्फ डोर्याउने अर्थशास्त्रीहरू बताउँछन् । विकास लक्ष्य हासिल गर्दाको सर्त र मूल्य विभिन्न समाजले आफ्नै तरिकाले तय गरेका हुन्छन् ।जुनसुकै राज्यको असफलता पनि उसका विकास लक्ष्य कुन हदसम्म पूरा हुँदै आएका छन् भन्नेमा भर पर्छ । राज्यको क्षमता यसले निर्धारित जिम्मेवारी कुन हदसम्म पूरा गर्न सकेको छ भन्ने आधारमा मापन हुने हो । कुनै पनि राज्यको नियत आफ्ना जिम्मेवारी पूरा नगर्ने भन्ने नभए पनि राज्यहरू संस्थागत क्षमताको अभावमा बिस्तारै अक्षम हुँदै जाने हुन् । जर्मन समाजशास्त्री म्याक्स वेबरको व्याख्यालाई आधार मान्ने हो भने, राज्यको क्षमता यसको संस्थागत संरचना तथा कर्मचारीतन्त्रमा भर पर्छ । सामान्यतः राज्यका जिम्मेवारीमा आर्थिक गतिविधिको नियमन, कर र पूर्वाधार तथा सार्वजनिक सेवा पर्छन् । नेपाल सरकारले आफैले तोकेका आवधिक लक्ष्य हासिल गर्न सकेको छैन । आर्थिक वृद्धिदर, राजस्व संकलन, पुँजीगत खर्च लगायतका सूचकांकहरू सरकारी वाचाभन्दा धेरै तल छन् । संघीयता कार्यान्वयनका हकमा सरकारले प्रभावकारी कदम चाल्न सकेको छैन । ठूला विकास परियोजना निर्माणको काममा चुस्तता छैन ।वैदेशिक लगानी घट्दो क्रममा छ । अर्थतन्त्रका प्रमुख वाहकहरू विप्रेषण, वर्षा र वैदेशिक सहयोग सबै सरकारको काबुबाहिर छन् । विप्रेषण प्रवाह बन्द हुने हो, वर्षामा तलमाथि पर्ने हो र वैदेशिक सहायता तीव्र रूपमा घट्ने हो भने नेपालको अर्थतन्त्र रसातलमा पुग्छ । सरकारले यी भवितव्यलाई ध्यानमा राखेर रणनीति बनाएको छैन । तर यी सबै सुविधाजनक अवस्थामा रहेका हुनाले अर्थतन्त्र सही बाटोमा रहेको कुरालाई विकास भएको भनी चित्रण गर्दै आएको छ, सरकारले ।भारत र चीनको विकासका बाछिटाले हाम्रो मुलुकमा केही हदसम्म आर्थिक विकास होला, तर त्यो समावेशी हुने छैन । विश्व बैंकको पछिल्लो प्रतिवेदनमा नेपाल जुन स्थानमा चित्रित भएको छ, त्यो व्यवहारमा देखिएको छैन । निजी क्षेत्रको लगानी घट्दो छ, व्यवसाय दर्ता घट्दो छ । आर्थिक गतिविधि घटेको तथ्य सरकारको राजस्व संकलनमा देखिएको भारी फरकले नै स्पष्ट पार्छ । आशा गरौं, विश्व बैंकको प्रतिवेदन तयारीमा यथेष्ट मात्रामा सूचनाप्रदायकहरूसँग कुरा गरिएको थियो र इतर स्वर पनि सुनिएको थियो । अन्तर्राष्ट्रिय विकास साझेदारहरूको सदस्यराष्ट्रका सरकारसँग काम गर्दा आइपर्ने चुनौतीका बावजुद ती संस्थाले प्रकाशन गर्ने ज्ञान सामग्रीहरूले विद्यमान वातावरणको यथार्थ चित्रण गरून् भन्ने आमअपेक्षा हुन्छ ।हुन त विश्व बैंकको यो प्रतिवेदन राजनीतिक रूपमा पनि आरोपमुक्त भने छैन । गत वर्ष चिलीले विश्व बैंकले मन नपराएका राष्ट्रपति मिसेल बाच्लेटको सरकारलाई बदनाम गर्न प्रतिवेदन तयारीकै क्रममा तथ्यांक हेरफेर गरेको आरोप लगाएको थियो । सो आरोपलाई स्विकार्दै विश्व बैंकका प्रमुख अर्थशास्त्री पाउल रोमरले चिलीसँग माफी मागेर विगत चार वर्षका प्रतिवेदन सच्याउने प्रतिबद्धता जनाएका थिए ।अर्थशास्त्रीद्वय तथा ह्वाई नेसन्स फेल का लेखक ड्यारन एमोग्लु र जेम्स ए रबिन्सनले आफ्नो नयाँ पुस्तक द न्यारो करिडर मा नेपाललाई उत्तर कोरिया र उज्बेकिस्तानसँग तुलना गर्दै अहिले पनि श्रमिकको अवस्था अठारौं शताब्दीको औद्योगिकीकरणको समयमा जस्तो रहेको उल्लेख गरेका छन् । श्रमिकको अवस्थामा सुधार आएको छैन, आमनेपाली रोजगारीका लागि विदेसिन बाध्य छन् र मुलुकमा स्वतन्त्र आवाजलाई विभिन्न आरोपमा दमन गर्न खोजिन्छ भने प्रश्न उठ्न थाल्छ विकासको फलको भागीदार को हो त ?"
तापक्रम १५ डिग्रीभन्दा बढ्न नदिन ध्यानाकर्षण,"मन्त्रीउच्चस्तरीय भेलाले संयुक्त राष्ट्रसंघका महासचिवको आह्वानमा गत महिना अमेरिकामा भएको जलवायु परिवर्तनसम्बन्धी शिखर सम्मेलन स्वागतयोग्य रहेको भन्दै त्यसले राजनीतिक गति र जागरुकता उत्पन्न गरेको ठहर गरेको छ । उक्त सम्मेलनमा नेपालबाट वन तथा वातावरणमन्त्री शक्तिबहादुर बस्नेत र परराष्ट्रमन्त्री प्रदीप ज्ञवालीलगायत सहभागी थिए ।मन्त्रीहरूको भेलाले जलवायु परिवर्तनका लागि हानिकारक मानिएका हरितगृह ग्यास उत्सर्जन कटौती र नयाँ प्रविधि हस्तान्तरणमा समेत जोड दिएको छ । भेलाले पेरिस सम्झौता कार्यान्वयन र बाँकी कार्यदिशा पनि पूरा गर्न सबैलाई आह्वान गर्ने निष्कर्ष निकालेको छ । कार्बन व्यापारका लागि आगामी सम्मेलनबाट अन्तिम निर्णय लिनुपर्छ, उनीहरूको निर्णय छ । एलडीसी भेलाले जलवायुजन्य नोक्सानी र क्षतिबारे पनि सम्बोधन हुनुपर्नेमा जोड दिएको छ । नेपालसहित एलडीसी मुलुकहरूमा जलवायु परिवर्तनजन्य जोखिम बढेको छ भने बाढी, पहिरो र हिमपहिरो, ग्लफका घटनाका कारण ठूलो मानवीय र धनको क्षति हुने गरेको छ ।"
जैविक विविधता ह्रासप्रति चिन्ता,"काठमाडौं (कास) विश्वव्यापी रूपमा बढेको जैविक विविधता ह्रासका कारण संयुक्त राष्ट्रसंघीय दिगो विकासका लक्ष्यहरू (एमडिजिज) हासिल गर्न मुस्किल पर्ने वैज्ञानिकहरूले चुनौती दिएका छन् । पृथ्वीको वर्तमान वातावरणीय संकट समाधानमा सबैजसो देश व्यावहारिक रूपमा चुकेकोसमेत उनीहरूको दाबी छ । विश्वव्यापी रूपमा जैविक विविधताको ह्रास रोकिएको छैन, विश्वभरका ३२ जना वैज्ञानिकले संयुक्त रूपमा यसै साता प्रकाशन गरेको नेचर सस्टेनेबिलिटी जर्नल मा भनिएको छ, पृथ्वीको पर्यावरणीय संकट दिनानुदिन चुलिँदो छ । सबै देशमा जैविक विविधता र पर्यावरण संरक्षणका लागि चाहिने महत्त्वपूर्ण ज्ञानको कमी भएको अनुसन्धानात्मक आलेखले उल्लेख गरेको छ । विश्वको वर्तमान सामाजिक र वातावरणीय संकट टार्न नीतिगत सहयोग र समस्या समाधानउन्मुख अनुसन्धानहरूको खाँचो छ, आलेखमा भनिएको छ । वैज्ञानिकहरूले जैविक विविधता र वातावरणीय सेवासम्बन्धी राष्ट्रसंघअन्तर्गतको निकाय इन्टरगभर्मेन्टल साइन्सपोलिसी प्लेटफर्म अन बायोडाइभर्सिटी एन्ड इकोसिस्टम सर्भिसेज (आईपीबीईएस) ले हालै प्रकाशन गरेका सातवटा प्रमुख प्रतिवेदन केलाएर उक्त निचोड निकालेका हुन् । आईपीबीईएसले विश्वव्यापी रूपमा जैविक विविधता, मानव हित र दिगो विकासका लागि नीतिगत तहमा चाहिने वैज्ञानिक ज्ञान प्रवर्द्धन गर्ने काम गर्छ । केही वर्षअघि सार्वजनिक आईपीबीईएसका ती प्रतिवेदनमा अहिलेसम्म जैविक विविधता र वातावरणीय सेवाको क्षेत्रमा विद्यमान अद्यावधिक ज्ञानको संश्लेषण गरिएको अध्ययनमा संलग्न ग्लोबल इन्स्टिच्युट फर इन्टरडिसिप्लिनरी स्टडिज नेपालका अनुसन्धानकर्ता उत्तमबाबु श्रेष्ठले जानकारी दिए । जैविक विविधता र मानव हितका लागि प्रकृतिको योगदानसम्बन्धी ती प्रतिवेदन अहिलेसम्मकै बृहत् मानिन्छन् । तर ती प्रतिवेदन केलाउँदा त्यसमा ७ सय ८ वटा विभिन्न क्षेत्रगत र विषयगत ज्ञानको अभाव रहेको नेचर सस्टेनिबिलिटी जर्नल मा प्रकाशित आलेखमा छ । उक्त आलेखमा ती ज्ञानको अभावलाई राष्ट्रसंघले राखेका १७ वटा दिगो विकासका लक्ष्य र जैविक विविधता महासन्धिले अघि सारेका २० लक्ष्यसँग तुलना गरिएको छ । विश्वका सबै देशले सन् २०३० सम्ममा गरिबी ५ प्रतिशतमा झार्ने, भोकमरी अन्त्य गर्ने, दिगो पर्यावरणीय प्रणालीको प्रयोग गर्नेदेखि विपद्सँग जुध्न बलियो पूर्वाधार खडा गर्नेसहित १७ वटा उद्देश्य राखेका छन् । हाम्रो अध्ययनले जैविक विविधता संरक्षणको पक्षमा स्पष्ट लक्ष्य हुँदाहुँदै पनि यसको ह्रास किन बढ्दै छ भन्ने प्रश्नको जवाफ खोज्ने प्रयत्न गरेको छ, श्रेष्ठले भने, कतै हामीले उत्पादन गरेको ज्ञान नै समस्या समाधानका लागि अपर्याप्त पो त हुन् कि ? अनुसन्धानले दिगो विकास लक्ष्य हासिल गर्न विशेषगरी विधि, शासन र संरक्षणमा संलग्न संस्थालाई कसरी प्रभावी बनाउने, सामाजिक एवं वातावरणीय सम्बन्धहरूबीच सन्तुलन कसरी मिलाउने भन्ने विषयमा उचित अध्ययनको खाँचो रहेको औंल्याएको छ । हाम्रो अध्ययनले उजागार गरेको अर्को पाटो भनेको जैविक विविधता संरक्षणका नीति, योजना र कार्यक्रमहरूमा परम्परागत ज्ञान र स्थानीय समुदायको ज्ञानलाई बेवास्ता गर्नु विकास लक्ष्य हासिल नहुनुको प्रमुख कारक हो, श्रेष्ठले भने । वैज्ञानिकहरूले परम्परागत ज्ञान भएका जानकार र त्यस्ता समुदायलाई पनि निर्णयको टेबलमा ल्याउनु मुख्य चुनौती भएको उल्लेख गरेका छन् । आलेखका प्रमुख अध्येता अर्जेन्टिनाको नेसनल विश्वविद्यालयका मटियास मास्ट्रान्जेलो भन्छन्, विश्वले राखेका दिगो विकासका लक्ष्य पूरा गर्न हाम्रो बुझाइलाई फराकिलो पार्ने ज्ञान उत्पादन नगरी सुख छैन । त्यस्तो ज्ञानले जैविक विविधता र पर्यावरणको दिगो व्यवस्थापन मात्र बनाउँदैन । त्यसलाई न्यायपूर्ण, समावेशी र मानव हितका लागि उपयोगी बनाउनसमेत मद्दत गर्ने उनको भनाइ छ । नीतिसंगत ज्ञानको खोजीमा अब हामी लाग्नु आवश्यक छ, उनले भने । सन् २००५ मा मिलेनियम इकोसिस्टम असेसमेन्ट प्रकाशन भएपछि त्यसले पहिचान गरेको उचित ज्ञान अभावको पनि यस्तै अध्ययन भएको थियो ।"
"७० सिट, २६८ परीक्षार्थी, उत्तीर्ण ५० मात्रै","(काठमाडौं)  स्थानीय तहकै लागि भनेर पहिलोपटक लोकसेवा आयोगबाट सञ्चालित आन्तरिक लेखापरीक्षक (आलेप) अधिकृत छैटौं तहको परीक्षामा ७ वटा केन्द्रमा मागभन्दा कम संख्यामा परीक्षार्थी उत्तीर्ण भएका छन् ।विभिन्न केन्द्रबाट गत भदौ ६ र ७ मा सञ्चालित परीक्षाको गत कात्तिक ८ मा प्रकाशित नतिजामा आवश्यकभन्दा कम संख्यामा परीक्षार्थी उत्तीर्ण भएका हुन् । महेन्द्रनगर, जुम्ला, सुर्खेत, जलेश्वर, इलाम, धनकुटा र खोटाङ केन्द्रमा माग संख्याभन्दा कम उत्तीर्ण भएका हुन् । परीक्षा पास गर्नका लागि कम्तीमा ४० नम्बर ल्याउनै पर्छ । धेरैले ल्याउन नसकेका कारण आवश्यक माग संख्याअनुसार उत्तीर्ण नभएको हो आयोगका सूचना अधिकारी देवीप्रसाद सुवेदीले भने । आयोगका अनुसार महेन्द्रनगर केन्द्रबाट सञ्चालित परीक्षामा आन्तरिक लेखापरीक्षक ७४ पदका लागि २ सय ६८ सहभागी भएका थिए । तीमध्ये खुलातर्फ ७० सिटमा ५० जना मात्र उत्तीर्ण भएका छन् । खुलातर्फको बाँकी २० सिटमा कसैले नामै निकाल्न सकेनन् । महिलातर्फ भने ४ जना मागेकामा ६ जनाले नाम निकालेका छन् ।जुम्लाबाट आन्तरिक लेखापरीक्षक पदमा खुला र महिला गरी २६ सिट माग भएको परीक्षामा ६० जना सहभागी थिए । नौजना मात्र उत्तीर्ण भएका छन् । एक सिट महिलाका लागि मागिएको थियो । त्यसमा नतिजा शून्य छ । एक सिटका लागि एकजना महिलाले पनि नाम निकाल्न सकेनन् । सुर्खेतबाट आन्तरिक लेखापरीक्षक पदको परीक्षामा खुला ६१ र एक महिलाका लागि विज्ञापन भएको थियो । त्यसमा जम्मा ४५ जनाले मात्र नाम निकालेका छन् । जलेश्वरबाट सबै समावेशी सिटमा १ सय ५४ पद माग भएकामा खुला र महिला सिटमा पर्याप्त नाम निस्केन । खुलातर्फ १ सय २७ मागिएकामा ८८ र महिलातर्फ २० मागिएकामा ११ ले मात्र नाम निकालेका छन् । इलामबाट आन्तरिक लेखापरीक्षकमा खुला र महिला गरी ३७ पदका लागि माग थियो । खुलातर्फको ३६ सिटमा २२ जनामात्र उत्तीर्ण भएका छन् । यो केन्द्रमा १ सय ४० जनाले परीक्षा दिएका थिए । धनकुटाबाट १ सय ६ पदका लागि ४ सय ७१ परीक्षार्थी सहभागी थिए । खुलातर्फ मागिएको ८३ पदमा ७० ले मात्र पास गरे । दलित र अपांगतर्फ ११ सिटमा कसैले नाम निकाल्न सकेनन् । त्यस्तै खोटाङबाट प्रशासन अधिकृतका लागि ३१ पदका लागि ५७ जनाले परीक्षा दिएका थिए, त्यसमा जम्मा २५ मात्र पास भए । लिखितमा उत्तीर्ण भएकाहरूले सीप परीक्षणलगायतको परीक्षा पनि पास गर्नुपर्छ । तर मागभन्दा कम उत्तीर्ण भएकाले जजसको नाम निस्कियो, उनीहरू स्वतः नियुक्तिका लागि सिफारिस हुन सक्ने बाटो खुलेको छ । दाङ, बुटवल, पोखरा, हेटौंडा, काठमाडौं र दिपायलमा भने मागभन्दा बढी नै उत्तीर्ण भएका छन् । आयोगले स्थानीय तहका लागि १४ वटा केन्द्रबाट परीक्षा लिएको थियो । यसअघि अधिकृत पदमा एकमुष्ट परीक्षा लिइन्थ्यो । यसपटक केन्द्रहरू तोकेर सम्बन्धित केन्द्रअन्तर्गतका स्थानीय तहका लागि अधिकृत मागिएको थियो ।गत वैशाखमा आयोगले स्थानीय तहका लागि विभिन्न पदमा करिब नौ हजार कर्मचारी मागेको थियो । त्यसका लागि सबै पदमा करिब ५ लाखको आवेदन परेको थियो । समावेशी नभएको भन्दै उक्त विज्ञापनको विरोध पनि भएको थियो । पछि अदालतले परीक्षाका लागि बाटो खोलिदिएको थियो । अन्य पदमा पनि आयोगले नतिजा निकाल्ने क्रम जारी छ । यही महिनाभित्र अधिकृत स्तरको सबै परीक्षाफल प्रकाशित गरिसक्ने आयोगले जनाएको छ ।"
झडप रोक्न खोज्नेकै हत्या,"यसरी भयो घटनाहत्या गरिएका सतरामका दाइ आशाराम अटो रिक्सा चलाउँछन् । एक साताअघि उनी गाउँबाट रिक्सामा बिरामी बोकेर कालीगौडी गाउँ हुँदै उपचारका लागि भुरीगाउँतर्फ जाँदै थिए । सडकमा सन्तराम र देवी रोकाय उभिएका थिए । हर्न बजाउँदा पनि उनीहरूले बाटो छाडेनन् । सडक च्यापेर लैजाने क्रममा रोकायको छेउबाटै रिक्सा गुड्यो । खुट्टा छेउबाटै रिक्सा लिएर गएको भन्दै दुवै जना आक्रोशित भए । रिक्सा रोक्न खोजे तर बिरामी बोकेको रिक्सा तीव्र गतिमा हुइँकियो । बिरामी अस्पताल पुर्याएर फर्किंदा पनि रोकायद्वय त्यहीँ थिए । गालीगलौज गर्दै रिक्सा रोक्न खोजे तर आशाराम फेरि पनि भाग्न खोजे । लखेट्दै पछाडिबाटै रिक्सामा चढेर टाउकामा प्रहार गरेपछि आशाराम ढले । रिक्सा पल्टियो । मोबाइल खोसे । कुटपिट गरे । रिक्साको सिसा फुटाले । बिरामी पुर्याउन जाँदा बाटो नछाडेपछि उनीहरूकै छेउबाट अटो रिक्सा लैजानुपर्ने बाध्यता भयो तर उनीहरूलाई रिक्साले छोएको थिएन । फर्किंदा अनावश्यक कुटपिट गरे, पीडित आशारामले भने, त्यसपछि प्रहरीमा उजुरी गरें । त्यही उजुरीलाई लिएर मलाई मार्न आए तर भाइ बीचमा पर्यो ।घटनापछि प्रहरीले दुवै पक्षलाई छलफलका लागि बोलायो । छलफलका क्रममा रोकायद्वयले मोबाइलको आधा रकम ६ हजार, फुटेको अटो रिक्साको सिसा लगाइदिनुपर्ने, चोटपटकमा लागेको उपचार खर्च तिर्ने सहमति गरियो । पीडकले पीडितसँग माफी मागेपछि एक पटकलाई मिलापत्र गराइएको थियो तर रोकाय समूहले भने प्रहरीमा उजुरी गरेको भन्दै पटकपटक धम्क्याउँदै आएको थियो । उनीहरूले आशारामलाई जहाँ भेटाए नि ज्यान मार्ने धम्की दिइरहे । त्यही आक्रोश भाइटीकाको साँझ पोखियो । उनीहरूले गाउँमै आएर तीनपल्टसम्म आक्रमण गरे । मादक पदार्थ सेवन गरी उनीहरू समूह बनाएरै गाउँमा आएका थिए । धम्क्याए । दुईपल्टसम्म सहेर बस्दा पनि मानेनन् । तेस्रोपल्ट यस्तो घटना घटाए, स्थानीय अगुवा महेश चौधरीले भने । रोकाय समूहले यसअघि पनि गाउँमा पटकपटक विवाद गर्दै आएको ठाकुरबाबा ८ का वडाध्यक्ष निमप्रसाद थारूले बताए ।"
सेनाको विमान इन्डोनेसियाबाट ल्याइँदै,काठमाडौं (कास) नेपाली सेनाले खरिद गरेको सीएन २३५२२० विमान शनिबार इन्डोनेसियाबाट नेपाल ल्याइँदै छ । उक्त विमान इन्डोनेसियाली सरकारी लगानीको विमान कम्पनी पीटी डिरगन्तारा इन्डोनेसिया (पीटीडीआई) ले नेपाली सेनाको मागअनुसार बनाएको हो । नेपाली सेनाका प्रवक्ता विज्ञानदेव पाण्डेका अनुसार उक्त विमान शनिबार नेपाल आइपुग्ने बताए । उनले उक्त विमान सामान बोक्न प्रयोग गरिने बताए । सेनाले सन् २०१७ मा उक्त विमान निर्माणको सम्झौता गरेको थियो । पाण्डेले विमान खरिदको मूल्यबारे जानकारी नदिए पनि स्रोतका अनुसार करिब तीन अर्ब रुपैयाँमा खरिद गरिएको हो ।
'शिक्षालाई सीपमूलक बनाऔं',"सिन्धुपाल्चोक (कास) उपराष्ट्रपति नन्दकिशोर पुनले शिक्षालाई वैज्ञानिक बनाउनेतर्फ सरकारले जोड दिनुपर्ने बताएका छन् । चौतारा साँगाचोकगढी १२ साँगाचोक बजारस्थित जनजागृति माध्यमिक विद्यालयको भवन उद्घाटनका क्रममा बिहीबार उनले शैक्षिक समृद्धिका लागि व्यावसायिक, प्राविधिक र सीपयुक्त शिक्षा आवश्यक भएको उल्लेख गरे । भूकम्पपछि देशभर ध्वस्त भएका विद्यालय भवन दातृ निकाय र सरकार मिलेर बनाउनु राम्रो भएको उनको भनाइ छ । आफू शैक्षिक क्षेत्रमा अनुभव बटुलेर सेवा गर्न आएकाले शिक्षालाई भरपर्दो बनाउन कस्सिइरहेको पुनको भनाइ छ । ७ करोड ५९ लाख रुपैयाँ लागतमा नेपाल हिल्फे वाइलंग्रिस जर्मनीले बनाएको विद्यालय उपराष्ट्रपति पुनले उद्घाटन गरेका हुन् । शिक्षालाई भरपर्दो एवं व्यवहारोपयोगी बनाउन सरकारले शिक्षालाई नयाँ ढंगबाट लैजान योजना बनाउनुपर्नेमा उनको जोड छ । कार्यक्रममा पूर्वमन्त्री तथा सांसद अग्नि सापकोटाले तातोपानी नाकालाई व्यवस्थित र सर्वसाधारणका लागि सहज बनाउन पहलकदमी लिइरहेको बताए ।"
सामाजिक सुरक्षा कोषमा दर्ता समय १ महिना थप,"काठमाडौं (कास) श्रम, रोजगार तथा सामाजिक सुरक्षा मन्त्रालयले सम्पूर्ण रोजगारदाता कम्पनी र योगदानकर्तालाई सामाजिक सुरक्षा कोषमा सूचीकरण (दर्ता) हुन थप एक महिनाको समय तोकेको छ । मन्त्रालयले बिहीबार सूचना प्रकाशित गरी एक महिनाभित्र कोषमा सूचीकरण नभए कानुनबमोजिम कारबाही गर्ने चेतावनी दिएको छ ।यो सूचना प्रकाशित भएको मितिबाट एक महिनाभित्र सम्पूर्ण रोजगारदाता र योगदानकर्तालाई अनिवार्य रूपमा कोषमा आबद्ध हुन जानकारी गराइन्छ, सूचनामा छ, अन्यथा कानुनबमोजिम कारबाही हुनेछ ।सरकारले यसअघि असोज मसान्तभित्र निजी क्षेत्रका सबै औद्योगिक प्रतिष्ठान र रोजगारदाता कम्पनीलाई कोषमा सूचीकरण हुन समयसीमा तोकेको थियो । अपेक्षाकृत रूपमा औद्योगिक प्रतिष्ठान र रोजगारदाता कम्पनीहरू कोषमा सूचीकरण हुन नआएपछि मन्त्रालयले थप एक महिना समय दिएको जानकारी मन्त्रालयका अधिकारीले दिए । कोषमा हालसम्म ८ हजार ८ सय १८ वटा रोजगारदाता कम्पनी सूचीकृत भएका छन् । कोषमा योगदान गर्नेको संख्या १ लाख ९ सय ६८ जना पुगेको छ । सरकारले सम्पूर्ण श्रमिकलाई उपचार खर्च, अशक्त भत्ता र ६० वर्ष पुगेपछि पेन्सनलगायत सुविधा दिने उद्देश्यले गत साउन १ देखि योगदानमा आधारित सामाजिक सुरक्षा कार्यक्रम कार्यान्वयनमा ल्याएको छ ।"
बोइङका ५० विमान ग्राउण्डेड,सिड्नी अमेरिकी विमान निर्माण कम्पनी बोइङका निकै लोकप्रिय ७३७ एनजी सिरिजका ५० वटा विमानमा क्षति पुगेको भेटिएपछि उडान प्रतिबन्ध (ग्राउन्डेड) गरिएको छ । यसअघि दुइटा दुर्घटना बेहोरेको बोइङका लागि यो अर्को गम्भीर समस्या हो । अस्ट्रेलियाली राष्ट्रिय ध्वजावाहक क्वान्टासले एउटा विमानमा समस्या भेटिएपछि ग्राउन्डेड गरेको जनाएको छ । क्वान्टासले यही सिरिजका ३२ विमानको पनि परीक्षण गर्न लागेको छ तर कम्पनीले यात्रुलाई चिन्ता नलिन आग्रह गरेको छ ।गत अक्टोबर सुरुमै दक्षिण कोरियाली अधिकारीले विमानमा क्षति देखिएको पत्ता लगाएसँगै ९ वटा विमान ग्राउन्डेड गरेका थिए । यी विमानमध्ये कोरियन एयरका ५ वटा थिए । विमानमा समस्या देखिएलगत्तै अमेरिकी नियामक निकायले विमानको तत्काल परीक्षण गर्न बोइङ कम्पनीलाई आदेश दिएको थियो । क्वान्टासको घोषणालगत्तै बोइङ कम्पनीका प्रवक्ताले बिहीबार नै एक हजार विमानमध्ये ५ प्रतिशतभन्दा कम विमानमा ससाना समस्या देखिएको बताएका छन् । प्रवक्ताले ती विमानको मर्मत सुरु भइसकेको पनि जानकारी दिए ।क्वान्टासको इन्जिनियरिङ विभागका प्रमुख क्रिस स्नुकले विमान पूर्ण रूपमा सुरक्षित महसुस नगर्दासम्म कुनै पनि विमान नउडाउने बताए । अमेरिकी नियामक निकाय संघीय नागरिक उड्डयन प्रशासनले ३० हजार पटकभन्दा बढी उडेका सबै ७३७ एनजी सिरिजका विमानको तत्कालै प्राविधिक जाँच गर्न आदेश दिइसकेको छ तर क्वान्टासले ३० हजार पटकभन्दा कम उडेका विमानमा पनि यस्तै समस्या देखिएको जनाएको छ । यी विमान सामान्यतः अस्ट्रेलियाभित्र र छिमेकी न्युजिल्यान्डसम्म मात्र उडाइएको क्वान्टासले जनाएको छ । अस्ट्रेलियाली नियामक निकायले अस्ट्रेलियाकै निजी क्षेत्रको भर्जिन एयरवेजले बोइङ ७३७ एनजी सिरिजका सबै १७ वटा विमानको प्राविधिक परीक्षण सम्पन्न गरिएको र त्यसमा कुनै समस्या नदेखिएको जनाएको छ । बोइङका ७३७ म्याक्स सिरिजका लगातार दुइटा विमान दुर्घटना हुँदा ३४६ जनाको मृत्यु भएपछि बोइङका विमानको सुरक्षाप्रति सर्वत्र चासो उत्पन्न भएको छ ।
"रेलमा आगलागी, ७४ को मृत्यु","मुल्तान पाकिस्तानको कराची सहरबाट लाहोरतर्फ जाँदै गरेको यात्रुवाहक रेलमा आगलागी हुँदा कम्तीमा ७४ जनाको मृत्यु भएको छ । पाकिस्तानी रेलमन्त्री शेख रसिद अहमदका अनुसार यात्रीले खाना पकाउनका लागि प्रयोग गरिरहेको सिलिन्डर विस्फोटपछि रेलमा आगालागी भएको हो । उनका अनुसार विस्फोटलगत्तै रेलका तीनवटा डिब्बामा आगो फैलिएको हो । पाकिस्तान रेलवेको तेजगम रेल लियाकतपुरमा पुगेपछि आगलागी भएको हो । दुर्घटनास्थल पन्जाब प्रान्तको दक्षिणस्थित रहिम यार खान नगरनजिकै पर्छ । तेजगम पाकिस्तानको पुरानो र निकै लोकप्रिय रेल सेवा हो । स्थानीय प्रहरी अधिकारीका अनुसार आगो फैलिएपछि रेलबाट हामफालेका कारण कतिपय यात्रुको ज्यान गएको हो । घटनामा कम्तीमा ४० घाइते छन् । अधिकारीहरूले घटनामा मृत्यु हुनेको संख्या बढ्न सक्ने जनाएका छन् । मृतकमध्ये अधिकांश एक धार्मिक कार्यक्रममा सहभागी हुन जाँदै गरेका यात्रु थिए । दुइटा स्टोभ पड्किए । उनीहरू खाना पकाउँदै थिए । उनीहरूका साथमा तेल पनि थियो, जसले आगो झन् फैलन सहयोग पुग्यो, रेलमन्त्रीले भने । लामो दूरीको यात्राका क्रममा रेलमा बाहिरबाट खाना ल्याउन दिइने भए पनि यात्रुले स्टोभ ल्याउन वर्जित गरिएको छ । जिल्लाका डेपुटी कमिसनर जमिल अहमदले मृतकको शव निकै जलेकाले पहिचानका लागि डीएनए टेस्ट गर्नुपर्ने बताए तर केही समाचारमा विद्युत् सर्किटको समस्याका कारण आगलागी फैलिएको समेत दाबी गरिएको छ । पाकिस्तानी प्रधानमन्त्री इमरान खानले दुर्घटनाप्रति दुःख व्यक्त गरेका छन् । खानले ट्वीट गर्दै घटनाबारे तत्काल छानबिन गर्न आदेश दिएको जनाएका छन् । खानले घटनामा पीडितलाई यथोचित उपचार उपलब्ध गराउन समेत निर्देशन दिएको पाकिस्तानी सञ्चार माध्यमले जनाएका छन् । पाकिस्तानमा निम्न तथा मध्यमवर्गीय मानिस यात्रका लागि रेलसेवाको भर पर्छन् तर ब्रिटिस इन्डिया शासनकालमा निर्माण गरिएका यहाँका अधिकांश रेल लिकहरूको आवश्यक मर्मतसम्भार हुन सकेको छैन, जसका कारण बारम्बार घातक रेल दुर्घटना हुने गरेका छन् । एक दशकयताको तथ्यांकअनुसार पाकिस्तान धेरै रेल दुर्घटना हुने देशमध्येमा पर्छ । क्षमताभन्दा बढीले यात्रा गर्ने भएकाले रेल दुर्घटनामा हताहत हुनेको संख्या ठूलो हुन्छ । गत जुलाईमा भएको एक दुर्घटनामा ११ तथा सेप्टेम्बरमा ४ जनाको मृत्यु भएको थियो । सन् २००७ मा मेहरबपुरमा भएको रेल दुर्घटनामा कम्तीमा ५६ जनाले ज्यान गुमाएका थिए । घटनामा १ सय २० भन्दा बढी घाइते भएका थिए । सन् २००५ मा सिन्ध प्रान्तमा तीनवटा रेल एकआपसमा जुध्दा १३० जनाभन्दा बढीको ज्यान गएको थियो ।"
जापानका न्यायमन्त्रीद्वारा राजीनामा,"टोकियो जापानका न्यायमन्त्री कात्सुयुकी कावाईले बिहीबार राजीनामा दिएका छन् । कावाईकी पत्नीले निर्वाचन कानुनको उल्लंघन गरेको आरोपपछि न्यायमन्त्री कावाईले नैतिकताका आधारमा राजीनामा दिएका हुन् । जापानी साप्तिाहिक पत्रिका सुकान भुनसुनले जुलाईमा जापानी संसद्को माथिल्लो सदनमा ४६ वर्षीया एन्द्री कावाईले आफ्ना कर्मचारीलाई कानुनले तोकेभन्दा बढी भत्ता दिएको सार्वजनिक गरेपछि ५६ वर्षीय न्यायमन्त्री कावाईले राजीनामा दिएका हुन् । गत शुक्रबार सोही पत्रिकाले आफ्ना मतदातालाई कानुनविपरीत नगद दिएको तथा उपहार वितरण गरेको समाचार छापेपछि जापानी व्यापारमन्त्रीले पनि राजीनामा दिएका थिए । एक सातामा दुई मन्त्रीको राजीनामापछि प्रधानमन्त्री सिन्जो आबेलाई ठूलो धक्का लागेको छ ।कावाईले कर्मचारीलाई दिएको दैनिक खर्च जापानी कानुनले निर्धारण गरेको खर्चभन्दा बढी भएको पत्रिकाले बुधबार समाचार सार्वजनिक गरेको थियो । पत्रिकाले सार्वजनिक गरेको तथ्यांकअनुसार एन्द्री कावाईले १३ महिला निर्वाचन अभियानकर्मीलाई प्रतिदिन २७६ डलर खर्च दिएका थिए, जुन कानुनमा व्यवस्था भएभन्दा दोब्बर हो । मन्त्री कावाईसमेतलाई आफ्नो निर्वाचन क्षेत्रमा मतदातालाई आलु तथा मकैको उपहार दिएर मत प्रभावित गराएको आरोप पत्रिकामा लगाइएको छ । प्रधानमन्त्री सिन्जो आबेलाई उनको कार्यालयमा राजीनामा बुझाएपछि बिहीबार पत्रकार सम्मेलनमा भने, मेरी पत्नी एन्द्री वा ममाथि लगाइएका आरोप निराधार छन् । हामीले कुनै अनियमितता गरेका छैनौं । यसलाई तल्लो तहसम्म पुगेर आरोपलाई निराधार पुष्टि गर्नु नै अहिलेको मेरो जिम्मेवारी हो ।हिरोसिमाको निर्वाचन क्षेत्र नं ३ बाट संसद्को तल्लो सभाका लागि ७ पटकसम्म निर्वाचित कावाईले सेप्टम्बरदेखि न्यायमन्त्रीको जिम्मेवारी सम्हालेका थिए । उनले यसअघि न्याय राज्यमन्त्री तथा विशेष कूटनीतिक सल्लाहाकारका रूपमा काम गरिसकेका छन् । यसैबीच, जापानी प्रधानमन्त्री आबेले मन्त्रीको राजीनामापछि उनलाई नियुक्त गर्ने निर्णयप्रति जनतासँग क्षमायाचना गरेका छन् । उनले भनेका छन्, न्यायमन्त्री कावाईमाथि अनियमितता गरेको आरोप लागेकाले यसको जिम्मेवारी लिँदै जापानी जनतासमक्ष क्षमायाचना गर्छु ।"
ट्वीटरले राजनीतिक विज्ञापन नगर्ने,"वासिङ्टन लोकप्रिय सामाजिक सञ्जाल ट्वीटरले आफ्नो प्लेटफर्ममा राजनीतिक विज्ञापन नगर्ने भएको छ । राजनीतिक व्यक्तिहरूबाट सामाजिक सञ्जालमा गलत सूचना प्रवाह हुने गरेको भन्दै सबै क्षेत्रबाट चासो व्यक्त भएपछि उक्त निर्णय गरिएको ट्वीटरले जनाएको छ । ट्वीटरका प्रमुख कार्यकारी ज्याक डोर्सीले ट्वीट गर्दै इन्टरनेट विज्ञापन निकै सशक्त र ज्यादै प्रभावकारी देखिए पनि यो शक्तिलाई राजनीतिक व्यक्तिहरूले दुरुपयोग गर्ने सम्भावना देखिएकाले अप्रिय निर्णय लिनुपरेको बताए । उनले यसका आधारमा लाखौं जनतालाई मतदानका बेला दिग्भ्रमित पार्ने खतरा रहेको दाबी गरे । ट्वीटरका साथै अर्को सामाजिक सञ्जाल फेसबुकमाथि पनि राजनीतिक विज्ञापन गर्नुअघि तथ्यजाँच गर्न तीव्र दबाब परेको छ । डोर्सीले नयाँ नीतिबमोजिम राजनीतिक मामिलाका साथै उम्मेदवारका सबै विज्ञापनमाथि रोक लगाइनेछ । अर्को महिना विज्ञापनसँग सम्बन्धित विस्तृत विवरण सार्वजनिक गरिने र आगामी नोभेम्बर २२ देखि यो नीति लागू हुने पनि उनले जनाए । तर फेसबुकका प्रमुख कार्यकारी मार्क जुकरबर्गले राजनीतिक विज्ञापन फेसबुकका लागि ठूलो आम्दानीको स्रोत नभएको बताउँदै राजनीतिक विज्ञापनमा प्रतिबन्ध लगाउँदा बहालवाला राजनीतिक व्यक्तिलाई नै फाइदा पुग्ने दाबी गरेका छन् । प्रतिबन्धले स्वतन्त्र र नयाँ आवाज दबिने जुकरबर्गको तर्क छ । तर जुकरबर्गको तर्कसँग डोर्सी सहमत छैनन् । डोर्सीले कुनै राजनीतिक विज्ञापनबेगर पनि ठूला र धेरै सामाजिक अभियान सञ्चालनमा आएको बताए । अमेरिका र विश्वकै लोकतन्त्रको रक्षाका लागि यो सही निर्णय हो, सन् २०१६ की राष्ट्रपति पदकी उम्मेदवार हिलारी क्लिन्टनले ट्वीटरमा लेखेकी छन्, फेसबुकको भनाइ के छ ? क्लिन्टनले प्रश्न गरेकी छन् ।"
जम्मुकश्मीर विभाजित,"(नयाँदिल्ली)  भारतको उत्तरी राज्य जम्मुकश्मीर बिहीबारदेखि औपचारिक रूपमा दुइटा केन्द्र शासित राज्यमा विभाजित भएको छ । बिहीबारदेखि यसअघिको जम्मुकश्मीर राज्य जम्मुकश्मीर र लद्दाक गरी दुईवटा केन्द्र शासित प्रदेश (यूटी) बनाइएको हो । केन्द्र शासित भएसँगै यी दुई प्रदेशमा उपराज्यपाल रहनेछन् । जम्मुकश्मीरमा दिल्लीमा जस्तै विधानसभा पनि रहनेछ भने लद्दाकमा दिल्लीकै प्रत्यक्ष शासन रहनेछ । भारत सरकारले उत्तरी राज्य जम्मुकश्मीरलाई विशेषाधिकारको व्यवस्था गर्ने संविधानको धारा ३७० र ३५ (क) गत अगष्ट ५ मा खारेज गरेको थियो । धारामा केन्द्र र जम्मुकश्मीर राज्यबीचको सम्बन्ध र अधिकार बाँडफाँटसम्बन्धी व्यवस्था थियो । जम्मुकश्मीरका तत्कालीन महाराजा हरि सिंहले भारतको केन्द्र सरकारसँग सम्झौता गरेका थिए । त्यही करारअन्तर्गत जम्मुकश्मीरले भारतमा विलय हुन सहमति गरेको थियो । सम्झौतालाई नै संविधानमा धारा ३७० अन्तर्गत राखिएको थियो । ५ अगस्टको निर्णय गर्दा नै ३१ अक्टोबरदेखि जम्मुकश्मीर दुई केन्द्र शासित राज्यमा औपचारिक रूपमा विभाजन हुनेसमेत निर्णय गरिएको थियो । उक्त निर्णयसँगै विगत सात दशकदेखि कायम रहेको जम्मुकश्मीरको स्वायत्त हैसियत अन्त्य भएको थियो । त्यसअघिसम्म विगत सात दशकदेखि स्वायत्त शासन अवलम्बन गर्दै आएको करिब पौने दुई करोडको जनसंख्या रहेको जम्मुकश्मीरको अलावा झन्डासमेत बेग्लै थियो । स्थानीय जम्मुकश्मीरका नागरिकबाट हुन सक्ने सम्भावित विरोधलाई ध्यानमा राख्दै उक्त घोषणा गर्नु पूर्वसम्भावित हिंसात्मक विरोध प्रदर्शनलाई ध्यानमा राख्दै सुरक्षा व्यवस्था कडा पारिएको थियो । साथै प्रसिद्ध अमनरनाथ यात्रा पनि समय अगावै यस वर्षका लागि सकिएको घोषणा गर्दै पर्यटकहरूलाई राज्य छाड्न सूचना जारी गरिएको थियो । र, अघिल्लो दिनदेखि जम्मुकश्मीरमा मोबाइल, इन्टरनेट, ल्यान्डलाइनहरू बन्द गरिएका थिए भने कश्मीर उपत्यकाका श्रीनगरलगायतका अधिकांश स्थानमा कर्फ्यु लगाइएको थियो । जम्मु र लद्दाकमा धारा १४४ लागू गरेर निषेधाज्ञा जारी गरिएको थियो । र, त्यसरी लागू गरिएका निषेधाज्ञा लद्दाक र जम्मुका केही भागमा हटाइए पनि कश्मीरका श्रीनगर, कारगिललगायतका मुस्लिम बहुल क्षेत्रमा भने तीन महिना बितिसक्दा पनि जनजीवन सामान्य हुन सकेको छैन । धारा ३७० र ३५ (क) खारेज गर्ने निर्णयका विरुद्ध जम्मुकश्मीर क्षेत्रमा विरोध प्रदर्शनहरू भए पनि लद्दाकमा भने खासै विरोध भएको छैन । सरकारको निर्णयको विरोधमा खासै हिंसात्मक घटना नभए पनि विपक्षी दलका नेता तथा कार्यकर्ताहरूलाई अझै पनि नजरबन्दमा राखिएको छ । पर्यटकहरूका लागि प्रवेश खुला गरिए पनि पछिल्ला दिनमा कट्टरपन्थीहरूबाट भएका हिंसात्मक आक्रमणका कारण जम्मुकश्मीरको स्थिति सामान्य बन्न सकेको छैन । त्यसमाथि गत मंगलबार मुस्लिम लडाकुहरूबाट कश्मीरको कुलगाममा पाँच जना बंगाली मजदुरको हत्या भएपछि त परिस्थिति झनै बिग्रिएको छ । बढ्दो हिंसात्मक गतिविधि र कडा प्रशासनिक व्यवस्थाका कारण त्यहाँको प्रमुख आर्थिक स्रोतका रूपमा चिनिने पर्यटन क्षेत्र नराम्रोसँगै प्रभावित भएको छ भने व्यापार व्यवसाय पनि धराशायी बन्न पुगेको छ तर केन्द्र सरकारले भने यसलाई अस्वीकार गर्दै आएको छ । त्यसो त सुरुदेखि नै केन्द्र सरकारले जम्मुकश्मीरको अवस्था सामान्य रहेको देखाउन विभिन्न प्रयास गर्दै आएको छ । अन्तर्राष्ट्रिय मञ्चहरूमा आफ्नो निर्णयको बचाउ गर्नेदेखि विदेशी सांसदहरूलाई जम्मुकश्मीरको भ्रमण गराउनेसमेत काम गरिएको छ । त्यसै सिलसिलाअन्तर्गत गत मंगलबार युरोपका दुई दर्जनभन्दा बढी मुलुकका सांसदहरूलाई जम्मुकश्मीरको भ्रमणसमेत गराइएको थियो । यद्यपि सांसदहरूको राजनीतिक र वैचारिक पृष्ठभूमिलाई लिएर प्रश्न भने उठेको थियो । त्यही निर्णयलाई कार्यान्वयनका लागि विभिन्न प्रशासनिक संरचना तयार गर्नका लागि ३१ अक्टोबरसम्मको समय निर्धारण गरिएको थियो । त्यहीअन्तर्गत नै बिहीबारदेखि जम्मुकश्मीर औपचारिक रूपमा दुई केन्द्र शासित राज्यमा विभाजन भएका हुन् । सरकारले यसअघि नै जम्मुकश्मीरका लागि गिरीशचन्द्र मर्मु र लद्दाकका लागि राधाकृष्ण माथुरलाई उपराज्यपाल नियुक्त गरिसकेको छ ।"
बगदादी आक्रमणको दृश्य सार्वजनिक,"न्युयोर्कसिरिया अमेरिकी सेनाले इस्लामिक स्टेटका नाइके इस्लामिक स्टेट (आर्ईएस) प्रमुख अबु बकर अलबगदादीलाई मार्न आफूले गरेको कारबाहीको दृश्य सार्वजनिक गरेको छ । सेनाले सार्वजनिक गरेको भिडियोमा स्थल कारबाहीका लागि बगदादी लुकेर बसेको स्थानतर्फ जानुअघि अमेरिकी हवाई सेनाले जमिनमा रहेका लडाकुलाई लक्षित गरी आक्रमण गरको देखिन्छ । सेनाहरू जमिनमा उत्रनुअघि ज्यान जोगाउन सुरुङभित्र पसेका बगदादीले भेस्ट बम विस्फोट गराई आत्महत्या गरेका थिए । अमेरिकी केन्द्रीय कमान्डर जेनरल केनेथ म्याक्केन्जीले बगदादीसँगै पहिले भनिएजस्तै तीन नभई दुई बालबालिकाको मात्र ज्यान गएको बताए । राष्ट्रपति डोनाल्ड ट्रम्पले भने जस्तो त्रासले चिच्याहट गर्दै मरेको म्याक्केन्जीले पुष्टि भने गर्न सकेनन् । दुई बालबालिकासहित उनी सुरुङमा पसे । आफ्ना सहयोगी माथि नै भएका बेला आत्मघाती विस्फोट गराए । यसैबाट बगदादी कस्ता मानिस थिए भन्ने तपाईं थाहा पाउन सक्नुहुन्छ, म्याक्केन्जीले बताए । बगदादीसँगै आत्मघाती पोसाक लगाएका ४ महिला तथा एक पुरुषको पनि मृत्यु भएको म्याक्केन्जीले बताए । अमेरिकी हेलिकप्टरमाथि गोली चलाएपछि केही लडाकुलाई पनि अमेरिकी सेनाले मारेको उनको दाबी छ । म्याक्केन्जीका अनुसार कारबाहीका क्रममा गैरसैनिकको मृत्यु नहोस् भनेर निकै ध्यान दिइएको थियो । म्याक्केन्जीका अनुसार डीएनए टेस्टपछि बगदादीको शव पहिचान गरिएको हो । उनको डीएनएको नमुना सन् २००४ मा इराकी जेलमा रहँदा लिइएको थियो । उनका अनुसार सशस्त्र युद्धको कानुनअनुसार बगदादीको शव समुद्रमा व्यवस्थापन गरिएको छ । आईएस लडाकुले प्रतिशोधको भावनाले आक्रमण गर्न सक्नेबारे आफूहरू सचेत रहेको म्याक्केन्जीको भनाइ छ ।"
आईएसमा नेतृत्वको खोजी,"बगदादीको मृत्युपछि संगठनले नयाँ नेतृत्वको खोजी सुरु गरेको छ । अमेरिकी राष्ट्रपति ट्रम्पले आइतबार सिरियामा अमेरिकी विशेष सुरक्षा कारबाहीका क्रममा बगदादीले आत्महत्या गरेको बताएका थिए । ट्रम्पले उत्तरपश्चिम सिरियामा अमेरिकी स्पेसल फोर्सले गरेको कारबाहीमा संसारकै कुख्यात आतंकवादी को मृत्यु भएको जनाएका थिए । विद्रोहीहरूको समूहबाट गठन गरिएको खतरनाक र हिंस्रक चरमपन्थी संगठन इस्लामिक स्टेटले अफ्रिकादेखि अस्ट्रेलियासम्म संगठन विस्तार गरिरहेको थियो तर प्रमुखलाई गुमाएसँगै नयाँ नेतृत्वको खोजी गरिरहेको कपितयको दाबी छ । यद्यपि, संगठनले आफ्ना समर्थकलाई न कुनै कमजोरी बताउन चाहेको छ न त बगदादीको हत्यापछि कुनै प्रकारको असन्तुलनको संकेत सार्वजनिक गर्न चाहेको छ । संगठनका उच्च नेता रहेको सुरा कमिटी (सबै पुरुष) ले पहिले नै संगठन प्रमुखका लागि उम्मेदवारीमाथि विचार गरिसकेको अड्कल गरिँदै छ । यो भूमिकाका लागि उम्मेदवारमा जुन योग्यताको आवश्यकता निर्धारण गरिएको छ, त्यो हो आईएसप्रति पूर्ण निष्ठा, कुशल रणनीति बनाउने क्षमता, कुनै प्रकारको दाग नलागेको धार्मिक पहिचान, युद्ध लड्ने अनुभव र कठोर सजाय दिनेका लागि चर्चित व्यक्ति । इस्लामिक स्टेटमा पूर्वइराकी राष्ट्रपति सद्दाम हुसेनका सेना र खुफियातन्त्रका पूर्वसदस्यसँगै अति रूढिवादी जेहादी दुवै सहभागी थिए । बाथिस्ट भनिने समूहले हतियार, गोलाबारुद, खुफिया जानकारी दिन्छन् र योजना तयार गर्छन् । बगदादीपछि आउने नेतामा पनि दुवै समूहसँग निरन्तर सम्पर्कमा रहने व्यक्ति हुनुपर्ने बताइएको छ । यद्यपि, आईएसलाई केही समय बगदादीको अभाव खड्किने निश्चितप्रायः छ ।"
झमकको बायोपिक अर्को साता,"(धनकुटा)  फिल्म बनेको लामो समयपछि बल्ल जीवन काँडा कि फूल हलमा लाग्दै छ । साहित्यकार झमक घिमिरेको संघर्षशील जीवनीमा आधारित यो फिल्म आउँदो साता मुलुकभर एकसाथ रिलिज हुन लागेको हो । यो खबरले स्रष्टा घिमिरे उत्साहित छिन् । आफ्नो जीवन भोगाइ संगालेर लेखिएको मदन पुरस्कार प्राप्त कृति जीवन काँडा कि फूल मा आधारित फिल्मले साढे तीन दशक पहिलेको ग्रामीण समाजको अवस्था उतारेको उनले बताइन् । उनले आफ्नो मात्र नभएर फरक शारीरिक अवस्था भएका व्यक्तिको भोगाइका रूपमा आफूले फिल्मलाई लिएको बताइन् ।मेरो पुस्तकमा आधारित फिल्म प्रदर्शनी हुने खबरले खुसी छु, उनले खुट्टाले लेख्दै प्रतिक्रिया दिइन्, यो मेरो र परिवारको मात्र कथा नभएर साढे तीन दशकअघिको नेपाली ग्रामीण समाजको चित्रणका रूपमा सबैको बुझाइ रहोस् भन्ने आग्रह गर्छु । बायोपिकका प्रमुख पात्र झमक, कृष्णबहादुर, आशादेवी र मीनालाई झमककै परिवारका रूपमा मात्र बुझाइ भए गलत हुने उनको भनाइ छ । साढे तीन दशक पहिले फरक शारीरिक अवस्था भएका व्यक्तिले भोग्नुपरेको जटिल अवस्था अहिले भने तुलना गर्न नसकिने उनको दाबी छ । आमाबुबाले असाध्यै माया गर्ने भए पनि फिल्ममा केही छुच्चो रोल भएको प्रति भने घिमिरेको मन दुखाइ छ । त्यसलाई फिल्मको कथाका रूपमा मात्र लिनुपर्ने उनको तर्क छ । घिमिरेको धनकुटा ६, कचिडेस्थित निवासमा उनको बहुप्रसिद्ध कृति जीवन काँडा कि फूल मा आधारित फिल्मबारे जानकारी दिन निर्माता तथा निर्देशक विनोद विष्ट पुगेका थिए । अघिल्लो वर्ष नै झमकको गृहनगर धनकुटामा घिमिरेसामु उक्त फिल्मको च्यारिटी शोसमेत गरिएको विष्टले बताए । बायोपिक भएकाले जोकोहीले हेर्नैपर्ने उनको ठहर छ । विष्ट ब्रदर्शको ब्यानरमा निर्माण भएको चलचित्र छुट्टै विशेषता बोकेको भएकाले सहज रूपमा रुचाइने आशा रहेको विष्टले बताए । घिमिरे सानो छँदाको पुरानो घर र पुस्तकमा वर्णन गरिएअनुसारको दृश्य जुटाएर कृत्रिम घर निर्माण गरी घिमिरे निवास कचिडेमा अधिकांश छायांकन गरिएको थियो । विष्टका अनुसार ९० प्रतिशत धनकुटा र बाँकी धरान तथा राजधानीमा छायांकन भएको छ । सुरु र अन्त्यमा झमक स्वयम्समेत फिल्ममा देखिनेछिन् । झमकको भूमिका भने फरक फरक उमेरका आधारमा तीन जनाले गरेका छन् । एक नवजात बालकसँगै कलाकार अवस्था थापा र रोजिता बुद्धाचार्यले झमकको अभिनय गरेको निर्देशक विष्टले बताए । पटकथा तथा संवाद मुक्ति बरालको रहेको छ । दर्जनौं चलचित्रमा पटकथा लेखेका बरालले जीवन काँडा कि फूल मा आइपुग्दा फरकपन महसुस भएको बताए । फिल्ममा स्वीकृति शर्मा, टीका सुवेदी, सारिका घिमिरे, किशन सुनार, उमा गिरीलगायतले अभिनय गरेका छन् । अस्ट्रियाको भियनामा सफलतापूर्वक प्रदर्शन भएकाले स्वदेशमा अझ बढी आशावादी रहेको विष्टको भनाइ छ ।"
सञ्जयका फिल्ममा अजयरनवीर,"बलिउडमा निर्देशकका रूपमा सञ्जयलीला भन्सालीको भ्यालु स्टारको भन्दा कम छैन । उनले लगातार बिग बजेट फिल्म निर्माण मात्रै गरेका छैनन्, कमाइ र समीक्षामा समेत उत्तिकै सफलता पाइरहेका छन् । देवदास, ब्ल्याक जस्ता फिल्मका निर्देशक भन्सालीका पछिल्ला फिल्म रामलीला, बाजीराव मस्तानी, पद्मावत ले पनि उनलाई निकै सफलता दिलायो । जबकि त्यसअघि उनका निकै आशा गरिएका दुई फिल्म सावरियाँ र गुजारिस बक्सअफिसमा फ्लप भएका थिए । यसको प्रत्यक्ष असर भन्सालीको करिअरमा परेको थियो । पछिल्लो पटक भन्सालीको सलमान खानसँगको जुगलबन्दी हुने कुराले निकै चर्चा पाएको थियो । सञ्जयले कुनैबेला सलमानलाई लिएर हम दिल दे चुके सनम फिल्म बनाइसकेका थिए भने त्यसपछि दुवैबीचको सम्बन्धमा चिसो बढेपछि उनी शाहरूख खानतर्फ लागे । पछिल्लो समय भने भन्सालीले रनवीर सिंहलाई आफ्ना फिल्ममा दोहोर्याइरहेका बेला इन्साअल्लाह फिल्म घोषणा मात्रै गरेनन्, लामो समयपछि पुनः सलमानसँग टिमअप गर्न लागेको खबर बाहिरियो तर उक्त फिल्म छायांकनमा जानु केही दिनअघि रोकियो । सलमानले इन्साअल्लाह नगर्ने घोषणा गरेपछि भन्सालीले पनि उक्त प्रोजेक्टलाई रोकिदिए । यतिबेला निर्देशक भन्सालीले लगालग दुई फिल्म गंगुबाई र बैजु बावरा घोषणा गरेका छन् । भन्सालीले नयाँ फिल्म घोषणासँगै यसको कास्टिङको अड्कलबाजी पनि चर्को देखिएको छ । आधिकारिक रूपमा घोषणा नभए पनि गंगुबाई मा भन्सालीले अजय देवगणलाई लिन सक्ने सम्भावना बलियो देखिएको छ । दिवालीको छेकोमा यी दुईबीच गंगुबाई का लागि मिटिङ चलेको थियो । इन्साअल्लाह मा सलमानसँगै अपोजिटमा नायिका आलिया भट्ट पनि हुने बताइएको थियो । उक्त फिल्म नबन्ने भएपछि भन्सालीले आलियालाई नै लिएर गंगुबाई बनाउन लागेका हुन् । सम्भवतः आलिया उक्त फिल्ममा अजयसँगै खेल्नेछिन् । त्यसो त केही अघि उक्त फिल्मको अभिनेताका लागि हृत्तिक रोशनलाई समेत अप्रोच गरिएको बताइएको थियो ।गंगुबाई लगत्तै बनाउने भनिएको बैजु बावरा का लागि भने भन्सालीले पुनः एकपटक रनवीरलाई नै विश्वास गरेको बुझिएको छ । यसको पात्र चयनको पनि आधिकारिक पुष्टि त भइसकेको छैन तर स्रोतको दाबी गर्दै भारतीय मिडियाले रनवीर सिंहलाई बैजु बावरा मा लिइसकेको र अपोजिटमा दिपिका पादुकोण नै हुन सक्ने अनुमान लगाएका छन् । गायक तथा संगीतकार बैजु बावराको जीवनीमा आधारित रही बनाउन लागिएको उक्त फिल्ममा रनवीर खेल्ने पक्कापक्की भए उनी उक्त चरित्रका लागि केही समय ट्रेनिङ गर्नुपर्ने भन्सालीले बताएका छन् । उक्त फिल्म २०२१ को दीवालीमा रिलिज गर्ने लक्ष्य राखिएको छ । एजेन्सी"
देउडामा भैली,"(बाँके)  देउसी खेल्दै रमाइलो भो जौ पातहामी बसै मिली, लौ मैले के भने भन् बाजसुख शान्ति समृद्धि होस् जौ पातसुदूरपश्चिमको देउडा भाकामा भैलीले यसरी आशिष दिँदै थिए । घरमूली पनि रमाइलो मान्दै देउडा तालमा नाच्न थाले । उनका लागि देउडाभैलो नौलो थियो । नेपालगन्ज सहरमा सुदूरपश्चिम संस्कृति सुन्न र हेर्न पाउँदा धेरै घरमूली छक्क परे । धम्बोजीस्थित शान्तकुमार मिश्रले पनि देउडा भैलो पहिलोपटक सुनेका हुन् । अछाम सेवा समाजको देउसीभैलो हुँदै गर्दा उनी छिमेकीको घरमै आएर सुने । छिमेकी अछामी हुन्, उनले भने, यहाँ देउडा भैली सुनेपछि नौलो लागेर हेर्न आएँ । तिहारमा खेलिने देउसी भैलो कतिपयका लागि रमाइलो, कसैका लागि आर्थिक सहयोग जुटाउने त कुनै समुदायका लागि सांस्कृतिक पक्ष संरक्षण गर्ने माध्यम बनेको छ । नेपालगन्जमा तिहारको भोलिपल्ट समेत भैलो खेलिएको थियो, संस्कृति संरक्षणको ध्येयसहित । अछाम सेवा समाजले देउडा शैलीमा पस्किएको देउसीभैलोले सांस्कृतिक महत्त्व झल्काएको थियो । देउडा नाचसँगै भट्याएको भाका अनौठो र रोचक थियो । अरू त बुझेँ, जौ पात र बाज भनेको चाहिं बुझिनँ, दर्शक बनेकी प्रिया गौतमले भैली टोलीसँग जिज्ञासा राखिन् । समाजका अध्यक्ष टेक खड्काले शब्दको अर्थ बुझाए, बाज भनेको अछामी भाषामा चरा हो, जौ पात भनेको जौको पात । समाजको भैलो टोलीले तिहारको तीन दिन भैलो खेलेर रमाइलो मात्रै गरेन, सँगै सुदूरपश्चिममा प्रचलित आफ्नो परम्परा, वेशभूषा र भाषा संस्कृतिको महत्त्व पनि बुझायो । मादल, छिनछिन बाजासँगै उनीहरूले आधुनिक पुस्तालाई मन पर्ने म्युजिक सिस्टम पनि बोकेर हिँडेका थिए । रमाइलो के थियो भने जहाँ उनीहरू भैलो भट्याउन थाल्थे, देउडा नाच र भाका सुन्न वरिपरिरका पनि भेला हुन्थे । खड्काका अनुसार अछाममा पुर्ख्यौलीले भैलो कहिल्यै खेलेनन् । नेपालगन्जमा बस्दै आएका अछामीले मिलेर तिहारमा रित्तै बस्नुभन्दा आफ्नो थलोको कला र संस्कृति चिनाउन देउसीभैलो खेल्न उचित ठाने । मान्छे जहाँ पुग्छ, त्यहीँ कला र संस्कृति पनि पुग्छ, उनले भने, त्यसैले देउडाको स्वाद चखाउन देउसीभैलो खेलेका हौं । भैलो खेलेर संकलित रकमले समाजको भवन निर्माण गर्ने योजना रहेको पनि उनले सुनाए ।कोहलपुरमा व्यवसाय गर्दै आएका इन्द्रराज केसीको पुर्ख्यौली घर सुर्खेत हो । चाडपर्व आउँदा उनलाई पुर्खाको याद आउँछ । नाचगान गर्न मन पर्छ । त्यसैले उनी तिहारमा दुईचार जना सुर्खेतका आफन्त बटुलेर पुर्ख्यौली संस्कृति झल्किने देउसी खेल्छन् । पाइन्टमाथि सारी लगाएर हातमा रुमाल हल्लाउँदै पुरुषहरू एकैनासले नाच्छन् । छेउछाउ देउसी रे भन्दै साथीहरूले ताली बजाउँछन् । सुर्खेतमा प्रचलित सिमताली नृत्यलाई उनले तिहारमा देउसी शैलीमा पस्किएको बताए । गाउँमा छँदा रातभरि नाच्थ्यौं, उनले सम्झिए, छोराछोरीले भुल्दै गए । उनीहरूलाई देखाउन भए पनि नाच्नुपर्छ ।दैलेखी समाजको देउसीभैलो रोचक थियो । नाचगानसँगै उनीहरूले दैलेखका प्रचलित धार्मिक स्थलका तस्बिरसमेत प्रदर्शन गरेका थिए । ब्यानरमा ठूला तस्बिर झल्किने, धार्मिकस्थल सात खम्बा, नागीस्थान, श्रीस्थान, कोटिला, ज्वालालगायत ऐतिहासिक महत्त्व बोकेका धार्मिक स्थलका तस्बिर बोकेका थिए । दैलेखमा जन्मेर नेपालगन्ज कर्म थलो बनाएको युवा जमातले आफ्नो संस्कृति जोगाउन भैली खेलेको समाजकी अध्यक्ष अमृताचन्द कार्कीले बताइन् । एक किसिमले जन्मथलोको प्रचारप्रसार पनि गरेका हौं, उनले भनिन्, धेरैले तस्बिर देखेर घुम्न जाने मुड बनाउन सक्छन् । अर्को साल दैलेखी लोपोन्मुख नाच देखाउने सोच छ ।"
सञ्जयको माया मेरी माया,"काठमाडौं (कास) नब्बेको दशकतिरको चर्चित गीत हो, माया मेरी माया । यही गीत टुबोर्ग ओपन सेसन्स् सिजन २ मा सार्वजनिक भएको छ । क्रसरोड्स ब्यान्ड्सले प्रदर्शन गरेको यो गीत च्यानल आरबिट्ररीद्वारा सञ्चालन हुने टुबोर्ग ओपन सेसन्स् २ मा सञ्जय श्रेष्ठले संगीतकार विनायक शाहको साथमा प्रस्तुत गरेका हुन् ।सन् १९९२ मा श्रेष्ठले क्रसरोड्स नामक पप ब्यान्ड स्थापना गरेका थिए । यो ब्यान्डले छिट्टै पश्चिमी र नेपाली सांगीतिक शैली मिलाई प्रस्तुत गरेका गीतबाट लोकप्रियता हासिल गर्यो । श्रेष्ठले माया मेरी माया लगायत विभिन्न लोकप्रिय गीत निर्माण गरेका छन् । क्रसरोड्सको पहिलो एल्बम नयाँ मोड मा अन्जान मायालु , त्यो मुटुलाई र माया मेरी माया जस्ता गीत थिए, जसले ब्यान्डलाई नेपाली संगीत क्षेत्रमा चिनायो । टुबोर्ग र च्यानल आरबिट्ररीद्वारा सञ्चालन हुने टुबोर्ग ओपन सेसन्स् २ एक युट्युब सिरिज हो, जसमा प्रसिद्घ कलाकारहरूको स्टुडियोमा प्रत्यक्ष रेकर्ड गरिएको प्रस्तुति राखिन्छ । उक्त डिजिटल प्ल्याटफर्मले कलाकारको रचनात्मकता र सांगीतिक सहकार्यमार्फत पुराना र नयाँ लोकप्रिय गीतको प्रवर्द्धन गर्छ । नेपाली संगीत उद्योगको विविधता अँगाल्ने र परम्परागत सांगीतिक आधारलाई सम्मान गर्ने यस सेसनको लक्ष्य रहेको बताइएको छ । आयोजक गोर्खा ब्रुअरीका मार्केटिङ निर्देशक वैभव शर्माले टुबोर्ग ओपन सेसन्स्, नेपाली संगीतको प्रवर्द्धन गर्ने निरन्तर प्रयासका रूपमा रहेको बताए । यसले प्रख्यात कलाकारको प्रशंसा र नयाँलाई प्रोत्साहन गर्छ, उनले भने । टुबोर्ग ओपन सेसन्स् सिजन १ मा ५१ वटा गीत च्यानल आरबिट्ररीमार्फत युट्युबमा अपलोड गरिएको थियो ।"
खोला प्रदूषित गराएको आरोपमा दुई पक्राउ,समितिले सिर्सिया खोलाको उद्गमस्थल मानिने बाराको सिमिरा रामवनदेखि वीरगन्जस्थित नेपालभारत सीमासम्म खोलाको अनुगमन र तथ्य अभिलेखीकरणपछि तयार पारेको प्रतिवेदनको निष्कर्षमा प्रदूषित बनाउने ४८ स्रोत किटान गरेको थियो ।
रोकिएन चितुवा आतंक,"मान्छेलाई आक्रमण गर्न सजिलो ः विज्ञव्यावहारिक विज्ञान प्रतिष्ठानका विज्ञ प्रकाश पौडेलका अनुसार पछिल्ला केही वर्ष चितुवा आक्रमणबाट ज्यान गुमाउने र घाइते हुनेको संख्या हात्ती आक्रमणपछिको हो । खासगरी मध्यपहाडी क्षेत्रमा चितुवा आक्रमण बढेको देखिन्छ, उनले भने, बैतडी, अर्घाखाँची, काभ्रे र अहिले तनहुँमा समस्या देखिएको छ । मध्यपहाडी क्षेत्रमा सामुदायिक वनको विकाससँगै उजाड पाखासमेत हराभरा भएपछि ती जंगलमा चितुवाको उपस्थिति बाक्लो बनेको हो । हरियो बासस्थान पायो तर चितुवाले खाने मृग प्रजाति, खरायो, बाँदर, पर्याप्त भएन, पौडेलको विश्लेषण छ, त्यस्तो बेलामा कुकुर, बाख्रा, गाईबस्तु खोज्दै आएका बेला मान्छेमाथि आक्रमण गर्छ । मान्छेमाथि आक्रमण गर्दा सुरक्षा चुनौती नहुने भएकाले पनि एकपटक आक्रमणपछि दोस्रोपटक मान्छेकै खोजीमा हुने वन्यजन्तुविज्ञहरूको भनाइ छ ।"
१७१ मृतक कामदारका परिवारलाई ७७ लाख,"काठमाडौं (कास) चालु आर्थिक वर्षको तीन महिना अवधिमा वैदेशिक रोजगारीका क्रममा मृत्यु भएका १ सय ७१ कामदारका परिवारलाई सरकारले राहतस्वरूप आर्थिक सहायता गरेको छ । वैदेशिक रोजगार प्रवर्द्धन बोर्डले साउनमा ६०, भदौमा ६४ र असोजमा ४७ मृतक कामदारका परिवारलाई ७७ लाख रुपैयाँका दरले आर्थिक सहायता उपलब्ध गराएको हो ।बोर्डले वैदेशिक रोजगारीका क्रममा करार अवधिभित्र तथा नेपाल फर्केको एक वर्षभित्र मृत्यु भएका व्यक्तिका परिवारलाई ७ लाखका दरले आर्थिक सहायता दिने गरेको छ । तीन महिना अवधिमा बोर्डले वैदेशिक रोजगारीका क्रममा अंगभंग तथा बिरामी भएका ९८ कामदारका परिवारलाई आर्थिक सहायता गरेको छ । बोर्डका अनुसार कामदारको परिवारका सात जनालाई औषधोपचार सहयोग उपलब्ध गराइएको थियो । बोर्डले कामदारको परिवारका सदस्यलाई क्यान्सर, मिर्गौला, मुटु, पार्किन्सन र अल्जाइमर रोगको उपचारका लागि आर्थिक सहायता दिने गरेको छ । बोर्डले सामान्य अवस्थाका बिरामीलाई १५ हजार, मध्यम अवस्थाका बिरामीलाई ३० हजार र गम्भीर अवस्था भएमा प्रतिव्यक्ति ५० हजार रुपैयाँ सहयोग गर्ने गरेको छ । यस आर्थिक वर्षको तीन महिनाको अवधिमा बोर्डले १ सय ८४ कामदारको शव मृतकको घरठेगानासम्म निःशुल्क रूपमा पुर्याइदिएको समेत जनाएको छ ।"
ठूलो वैदेशिक लगानीका लागि आज सम्झौता हुँदै,"(काठमाडौं)  नेपालमा भित्रिन लागेको ठूलो प्रत्यक्ष वैदेशिक लगानीका लागि दाताहरूबीच आज शुक्रबार सम्झौता हुँदै छ । २१६ मेगावाटको माथिल्लो त्रिशूली १ मा लगानीका लागि ८ वटा दातृ निकाय र आयोजना प्रवर्द्धक नेपाल वाटर एन्ड इनर्जी डेभलपमेन्ट कम्पनीबीच आज सम्झौता हुन लागेको हो ।आयोजना निर्माणका लागि अन्तर्राष्ट्रिय वित्त निगम (आईएफसी) को अगुवाइमा ८ वटा दातृ निकायले ४५ करोड ३० लाख डलर लगानीको सम्झौता गर्न लागेका हुन् । शुक्रबारको विनिमय दरअनुसार यो रकम ५१ अर्ब १८ करोड हुन्छ । आयोजना निर्माणका लागि स्थापना गरिएको नेपाल वाटर एन्ड इनर्जी डेभलपमेन्ट कम्पनीमार्फत यो प्रत्यक्ष वैदेशिक लगानीका रूपमा भित्रिनेछ । कोरिया साउथ इस्ट पावर कम्पनी लिमिटेडको ५२ प्रतिशत, डायलिम इन्डस्ट्रियल कम्पनी लिमिटेडको १६ प्रतिशत, केरयोङ कन्स्ट्रक्सन इन्डस्ट्रियल कम्पनी लिमटेडको १० प्रतिशत, आईएफसीको १२ प्रतिशत र स्थानीयको १० प्रतिशत सेयर रहने गरी आयोजनाको प्रवर्द्धक कम्पनी नेपाल वाटर एन्ड इनर्जी डेभलपमेन्ट कर्पोरेसन प्रालि स्थापना गरिएको हो ।आयोजना निर्माणका लागि ६५ अर्ब रुपैयाँ लाग्ने अनुमान छ । आयोजना ३० प्रतिशत स्वपुँजी र ७० प्रतिशत ऋणमा निर्माण गर्न लागिएको हो । सरकारले निर्माण, सञ्चालन र हस्तान्तरण (बुट) मोडलमा आयोजनाको जिम्मा दिएको हो । निर्माण अवधिसहित कम्पनीले ३५ वर्षपछि आयोजना सरकारलाई हस्तान्तरण गर्नुपर्ने हुन्छ ।प्रवर्द्धक कम्पनी र नेपाल विद्युत् प्राधिकरणबीच आयोजनाबाट उत्पादित विद्युत् खरिदबिक्रीका लागि सम्झौता भइसकेको छ । उक्त सम्झौताअनुसार ३१ मार्च २०२४ सम्ममा आयोजनाले व्यावसायिक उत्पादन थालिसक्नुपर्ने हुन्छ । आयोजना निर्माणका लागि करिब ५ वर्ष लाग्ने अनुमान छ । आयोजनासँग प्राधिकरणले डलरमा भुक्तानी गर्ने गरी पीपीए गरेको हो । उक्त पीपीएअनुसार उत्पादन भएको मितिले १० वर्ष वा ऋण नतिरुन्जेलसम्म जुन चाँडो हुन्छ सोही मितिसम्म प्राधिकरणले डलरमा भुक्तानी दिनेछ भने त्यसपछि नेपाली रुपैयाँमै भुक्तानी हुनेछ ।डलरमा हुने कारोबारबाट हुने जोखिम न्यूनीकरणका लागि राष्ट्र बैंकले हेजिङ फन्डको स्थापना गरेको छ । प्राधिकरण र आयोजनाबीच विद्युत् खरिद सम्झौता गर्दा नै हेजिङ फन्ड स्थापनाको बुँदा राखिएको थियो । उक्त फन्डमा डलरको मुद्रास्फीतिको जोखिम कम गर्न आयोजना प्रवर्द्धक कम्पनी, प्राधिकरण र सरकारले निश्चित प्रतिशत रकम राख्नेछन् ।ऋणदातासँग सम्झौता भएपछि आयोजनाको निर्माण चाँडै सुरु हुने प्रवर्द्धक कम्पनीका महाप्रबन्धक गिरिराज अधिकारीले बताए । सन् २०२० को अप्रिलबाट आयोजनाको निर्माण सुरु हुन्छ, उनले भने, २०२४ मा निर्माण पूरा हुन्छ । लगानी सम्झौता राष्ट्र बैंकबाट स्वीकृत हुनेबित्तिकै आयोजनाको निर्माण सुरु हुने उनले बताए । आयोजनामा आईएफसीको अगुवाइमा एसियाली विकास बैंक (एडीबी), एसिायली पूर्वाधार लगानी बैंक (एआईआईबी), कोरियाली एक्जिम बैंक, कोरियाली डेभलपमेन्ट बैंक (केडीबी), बेलायतको सीडीसी ग्रुप, नेदरल्यान्डको बैंक एफएमओ, फ्रान्सको लगानी संस्था प्रोपार्को, फन्ड फर इन्टरनेसनल डेभलपमेन्ट (ओएफआईडी) ले ऋण दिन लागेका हुन् ।यीमध्ये केही ऋण र केही स्वपुँजीमा रूपान्तरण हुने प्रवर्द्धक कम्पनीले जनाएको छ । दातृ निकायबाट सुरुवातमा आयोजनाको लागतभन्दा बढी ६९ अर्ब रुपैयाँ लागत प्रतिबद्धता आएको थियो । लागतभन्दा बढी प्रतिबद्धता आएपछि परिमार्जनसहित सम्झौता गर्न लागिएको छ । प्रवर्द्धक कम्पनी र ऊर्जा मन्त्रालयबीच २०७३ पुस १४ मा आयोजना विकास सम्झौता भएको थियो । नेपाल वाटर एन्ड इनर्जी डेभलपमेन्ट कम्पनीलाई विद्युत् विभागले आयोजनाको उत्पादन अनुमति २०७४ कात्तिकमा दिएको थियो । कम्पनीले आयोजनास्थलसम्मको पहुँच माग निर्माण गरिसकेको छ । २०७२ को भूकम्पले भत्किएको पहुँच मार्ग पुनर्निर्माण भइसकेको छ ।आयोजनाको डिजाइन क्वी ५० मा गरिएको प्रवर्द्धक कम्पनीले जनाएको छ । सुक्खायाममा पनि आयोजनाबाट १ सय ६ मेगावाट विद्युत् उत्पादन हुनेछ । आयोजनाले दिने कुल ऊर्जाको ३९ प्रतिशत ऊर्जा सुक्खायाममा उत्पादन हुनेछ ।आयोजनाका लागि मुख्य संरचनाका लागि आवश्यक जग्गा अधिग्रहण भइसकेको प्रवर्द्धक कम्पनीले जनाएको छ । ७६ हेक्टर सरकारी जग्गा, १५ हेक्टर विभिन्न ट्रस्टको स्वामित्वमा रहेको जग्गा, ७ रोपनी निजी जग्गा गरी १ सय ५ हेक्टर जग्गा अधिग्रहण गरिएको कम्पनीले जनाएको छ । आयोजनाको प्रसारण लाइन र टावर राख्ने जग्गा अधिग्रहण बाँकी छ ।"
पशु स्वास्थ्य तथा सेवा परिषद् गठन गर्न विधेयक,"(काठमाडौं)  कृषि तथा पशुपन्छी विकास मन्त्रालयले पशु स्वास्थ्य तथा पशु सेवा व्यवसायलाई व्यवस्थित, गुणस्तरीय र मर्यादित बनाउन परिषद् गठन गर्नेर् प्रावधानसहित संसद् सचिवालयमा विधेयक पेस गरेको छ ।कृषि मन्त्रालयले पशु स्वास्थ्य तथा पशु सेवा परिषद् सम्बन्धमा व्यवस्था गर्न बनेको विधेयक बिहीबार संसद्मा पेस गरेको हो । प्रतिनिधिसभाको विधेयक शाखाले उक्त विधेयक संसद्को आगामी अधिवेशनमा पेस भई छलफल हुने जानकारी दिएको छ ।नेपाल पशु चिकित्सा परिषद् ऐन, ०५५ ले पशु चिकित्सक (भेटेरिनरी डाक्टर) को पेसा र व्यवसायलाई दर्ता, नियमन र व्यवस्थित गर्ने भए पनि पशु स्वास्थ्य र व्यवसायीहरूको ऐन नभएकाले नयाँ विधेयक ल्याएको मन्त्रालयले जनाएको छ । प्रभावकारी पशु स्वास्थ्य र पशु सेवा व्यवसायको विकास गर्न पशु स्वास्थ्य तथा पशु सेवा परिषद्को स्थापना गर्न आवश्यक भएकाले सोसम्बन्धी विधेयक पेस गरेको छु, मन्त्री चक्रपाणि खनालले विधेयक ल्याउनुको उद्देश्यमा खुलाएका छन् ।विधेयकमा प्रस्तावित पशु स्वास्थ्य तथा पशु सेवा परिषद् अविच्छिन्न उत्तराधिकारवाला स्वशासित र संगठित संस्था हुनेछ भन्ने उल्लेख गर्दै यसले पशु स्वास्थ्य तथा पशु सेवा व्यवसायीको योग्यताअनुसार नाम दर्ता गर्ने भनिएको छ ।पशु स्वास्थ्य प्राविधिक र पशु सेवा व्यवसायीलाई व्यवस्थित र नियमन गर्ने ऐन पहिला नभएकाले त्यससम्बन्धी परिषद् गठन गर्न विधेयक आएको हो, मन्त्रालयका सहायक प्रवक्ता प्रदीपचन्द्र भट्टराईले कान्तिपुरलाई भने, अब यसले सरकारी तथा गैरसरकारी पशुपन्छी व्यवसायी, प्राविधिक, स्वास्थ्यकर्मीहरूलाई समेट्नेछ ।हाल कार्यरत पशु स्वास्थ्य कार्यकर्ताको योग्यता पूरा नभएसम्म परिषद्ले छुट्टै दर्ता किताब खडा गरी पशु स्वास्थ्य तथा पशु व्यवसाय सञ्चालन गर्न दिने विधेयकमा उल्लेख छ । तर, पशु स्वास्थ्य तथा पशु सेवा व्यवसायमा गुणस्तर कायम राख्न परिषद्मा नाम दर्ता गराउन चाहने पशु स्वास्थ्य तथा पशु सेवा व्यवसायीको परिषद्ले परीक्षा लिन सक्ने भनिएको छ । परिषद्मा दर्ता हुन चाहने पशु स्वास्थ्य तथा व्यवसायी परीक्षामा सफल नभएमा उनीहरूको नाम परिषद्को किताबमा दर्ता गरिने छैन, विधेयकमा उल्लेख छ । विधेयकले पशु भनेको जुनसुकै प्रकारका घरपालुवा वा जंगली जनावर, पन्छी, मौरी, माछासहित जलचर र उभयचर प्राणीलाई समेटेको छ । त्यस्तै पशु स्वास्थ्य तथा पशु सेवा व्यवसाय लाई पशुको रोगको उपचार, निदान, रोकथाम, औषधिको पूर्जा लेखन, प्रयोगशाला निदान तथा रोग नियन्त्रण, पशु प्रजनन, पशुमा कृत्रिम गर्भाधान र पशु कल्याणसम्बन्धी कार्य भनेर व्याख्या गरेको छ । विधेयकले प्रस्ताव गरेको पशु स्वास्थ्य तथा पशु सेवा परिषद् १७ सदस्यीय हुने छ, जसमा एक अध्यक्ष, एक उपाध्यक्ष र १५ सदस्य छन् । अध्यक्षका लागि पशु स्वास्थ्य तथा पशु सेवा व्यवसायीका रूपमा कम्तीमा ख श्रेणी मा दर्ता भएका र पाँच वर्ष अनुभव प्राप्त गरेको पशु स्वास्थ्य तथा पशु सेवा व्यवसायीबाट सरकारले मनोनीत गरेको एक व्यक्ति हुने भनिएको छ । सातै प्रदेशबाट स्वास्थ्य तथा पशु सेवा व्यवसायीबाट एकएक जना सदस्य निर्वाचित हुने पनि विधेयकमा उल्लेख छ । निर्वाचित तथा मनोनीत परिषद् पदाधिकारीहरूको पदावधि चार वर्ष तोकिएको छ । परिषद्मा प्रशासकीय प्रमुखका रूपमा काम गर्न रजिस्ट्रारको व्यवस्था गरिएको छ ।परिषद्ले अधिकार प्रयोग गर्न नसकेमा, दुरुपयोग गरेमा, प्राप्त अधिकारभन्दा बढी प्रयोग गरेमा वा कर्तव्य पालना नगरेमा सरकारले परिषद् विघटन गर्न सक्ने प्रावधान विधेयकमा छ । परिषद्ले नेपाल सरकारसँग सम्पर्क राख्दा कृषि तथा पशुपन्छी मन्त्रालयमार्फत गर्नुपर्ने समेत विधेयकमा उल्लेख छ । परिषद् गठन नभएसम्मका लागि परिषद्ले गर्नुपर्ने काम गर्न नेपाल सरकारले परिषद् गठनमा उल्लेख भएबमोजिमका क्षेत्रको प्रतिनिधित्व हुने गरी समिति गठन गर्न सक्ने र त्यसको पदावधि बढीमा एक वर्षको हुनेछ, भनिएको छ ।"
सबै सुधार समावेश भएनन्,"दूरसञ्चार सेवाबाट सुरु भएको विश्व बैंकसँगको सहकार्य ५० वर्ष पूरा भएको स्मरण गर्दै दिगो विकासका लक्ष्यहरू हासिल गर्न, पुनर्निर्माण, पर्यटन र पूर्वाधार विकास, वातावरण तथा पर्यावरणीय सुधार एवं विपद् व्यवस्थापनलगायत क्षेत्रमा विश्व बैंकको थप सहयोग आवश्यक रहको खतिवडाले बताए । रोजगारीका अवसरहरू वृद्धि हुँदै गइरहेकाले नेपालको अर्थतन्त्रमा उत्साहको वातावरण सिर्जना भएको छ, उनले भने । वित्तीय क्षेत्र तथा ऊर्जा क्षेत्रको नीतिगत सुधारमा विश्व बैंकको सहयोगले सघाउ पुगेको र यसको अर्थतन्त्रमा सकारात्मक असर देखिन थालेको बताए ।"
मुग्लिनपोखरा सडक अब चार लेन,"८६० घर सार्नुपर्नेसडक विस्तार क्रममा ८ सय ६० घर विस्थापित हुने डीपीआरमा उल्लेख छ । मुग्लिनदेखि डुम्रेसम्म २३७, डुम्रेबाट दमौली ९८, दमौलीदेखि खैरेनीटारसम्म २६७ र खैरेनीटारबाट पोखरासम्म २५८ घर सार्नुपर्ने देखिएको हो । आँवुखैरेनी, विमलनगर, डुम्रे, घाँसीकुवा, दमौली, खैरेनीटार, दुलेगौंडा, बेलचौतारा, गगनगौंडा, विजयपुर, लेखनाथ, तालचोक र पोखरा खण्डमा सडक छेउमै घनाबस्ती छ । साथै उक्त सडक खण्डमा विद्युत् र टेलिफोनका ३ हजार १ सय ४९ पोल पनि हटाउनुपर्ने रिपोर्टमा छ । यस्तै सडक विस्तार र पुल निर्माणका लागि २७ अर्ब ७० करोड ७४ लाख ३१ हजार ९ सय ३२ रुपैयाँ लाग्ने अनुमान गरिएको छ । यसमा कम्तीमा २० प्रतिशत नेपाल सरकारले व्यहोर्नुपर्नेछ भने बाँकी एडीबीको ऋण सहयोग रहनेछ ।"
स्मार्टलाई दिइएको म्याद सकियो,"(काठमाडौं)  नेपाल दूरसञ्चार प्राधिकरणले सवा दुई अर्ब बक्यौता बुझाउन स्मार्ट टेलिकमलाई दिएको म्याद सकिएको छ । प्राधिकरणको सञ्चालक समितिको साउन १२ गतेको बैठकले स्मार्टलाई १५ दिनभित्र ३० करोड र ३ महिनाभित्र बाँकी सबै बक्यौता बुझाउन निर्देशन दिँदै नबुझाए लाइसेन्स स्वतः खारेज हुने निर्णय गरेको थियो ।प्राधिकरणको निर्णयअनुसार स्मार्टले ३० करोड रुपैयाँ बुझाए पनि बाँकी २ अर्ब २९ करोड रुपैयाँ बुझाउन सकेन । प्राधिकरणलाई स्मार्टले बक्यौता बुझाउने म्याद कात्तिक १२ गते सकिएको हो ।कात्तिक १२ र १३ गते सार्वजनिक बिदा भए पनि बिहीबार उसले बक्यौता नबुझाएको प्राधिकरणका प्रवक्ता मीनप्रसाद अर्यालले जानकारी दिए ।प्राधिकरणले दिएको समयसीमामा स्मार्टले बक्यौता बुझाएको छैन, उनले भने,बक्यौता नबुझाएपछि सञ्चालक समितिको निर्णय कार्यान्वयन हुन्छ ।साउन १ गते बसेको प्राधिकरणको सञ्चालक समिति बैठकले स्मार्टसहित ८ वटा टेलिकम कम्पनीलाई बक्यौता किन नबुझाएको भन्दै १० दिने म्याद दिई स्पष्टीकरण सोधेको थियो । प्राधिकरणको स्पष्टीकरणको जवाफ लेख्दै स्मार्टले आफ्नो २ अर्ब ५९ करोड बक्यौतामध्ये ३० करोड १५ दिनभित्र र बाँकी २ अर्ब २९ करोड ३ महिनाभित्र बुझाउने प्रतिबद्धता जनाएको थियो ।स्मार्टले जनाएको प्रतिबद्धताअनुसार नै प्राधिकरणको सञ्चालक समितिले कम्पनीलाई बक्यौता बुझाउन तीनमहिने म्याद दिएको हो ।प्राधिकरणले बक्यौता नतिरे दूरसञ्चार ऐन २०५३ को दफा २८ अनुसार स्वतः लाइसेन्स खारेज हुने निर्णय गरेको थियो ।प्राधिकरणले दिएको समयभित्र बक्यौता नतिर्दा अनुमति पत्र स्वतः खारेज भए पनि स्मार्टसँग मन्त्रिपरिषद्मा निवेदन दिने विकल्प भने बाँकी छ । दूरसञ्चार ऐनको दफा २८ मा प्राधिकरणले अनुमति खारेज गरेकामा चित्त नबुझे ३५ दिनभित्र नेपाल सरकारमा उजुरी दिन सक्ने प्रावधान छ ।त्यसरी परेको उजुरीमा नेपाल सरकारबाट भएको निर्णय अन्तिम हुनेछ, ऐनमा भनिएको छ । प्राधिकरणले यसअघि आफूले दिएको समयसीमाभित्र बक्यौता नतिरेको भन्दै भदौ १ गते नेपाल स्याटेलाइटको अनुमति पत्र खारेज गर्ने निर्णय गरेको थियो । साउन १८ गते बसेको प्राधिकरण सञ्चालक समितिको बैठकले स्याटेलाइटलाई तिर्नुपर्ने बक्यौता ८० करोडमध्ये ७ करोड १५ दिनभित्र तिर्न र बाँकी ३ महिनाभित्र तिर्न निर्देशन दिएको थियो ।प्राधिकरणको निर्देशनअनुसार स्याटेलाइटले १५ दिनभित्र ७ करोड नबुझाएपछि भदौ १ गते प्राधिकरणले नेपाल स्याटेलाइटको अनुमति पत्र खारेज गर्ने निर्णय गरेको हो । प्राधिकरणले गरेको निर्णय चित्त नबुझेको भन्दै नेपाल स्याटेलाइटले नेपाल सरकारसमक्ष उजुरी दिएको छ । कम्पनीले सञ्चार तथा सूचना प्रविधि मन्त्रालयमार्फत सरकारसमक्ष उजुरी दिएको हो । यस्तै मुद्दामा सर्वोच्च अदालत पुगेको युनाइटेड टेलिकम लिमिटेड (यूटीएल) को पक्षमा सर्वोच्चले अन्तरिम आदेश जारी गर्दै प्राधिकरणलाई पत्र कार्यान्वयन नगर्न आदेश दिएको थियो ।"
नेप्सेमा तीन अंकको गिरावट,"काठमाडौं (कास) सेयर कारोबार मापक नेप्से परिसूचक बिहीबार सवा ३ अंकले घट्यो । बिहीबार तिहारपछिको पहिलो कारोबार दिन हो । गत बिहीबार (तिहारअघि) करिब ७ अंकले बढेर १ हजार १ सय ४९३४ अंकमा बन्द भएको नेप्से बिहीबार ०२८ प्रतिशतले घटेर १ हजार १ सय ४६१७ विन्दुमा ओर्लेको हो । चाडपर्वका कारण तिहारअघि नेप्से अपेक्षित रूपमा बढ्न सकेको थिएन । तिहारपछि भने सुधार हुने अपेक्षा गरिएको थियो । बिहीबार बजारमा अपेक्षा विपरीत प्रवृत्ति देखियो । यसकारण सेयर लगानीकर्ता उत्साहित हुन नसकेको ब्रोकरहरू बताउँछन् । बिहीबार तिहार बिदा पछिको पहिलो कारोबार भएकाले बढ्न नसके पनि आउँदा दिनमा नेप्सेले सुधारको बाटो समात्ने अर्का थरीको विश्लेषण छ ।बिहीबार कारोबारमध्ये होटल, विकास बैंक, उत्पादन तथा प्रशोधन र अन्य बाहेक सबै समूहको परिसूचक घटेपछि समग्र नेप्से बढ्न नसकेको हो । सो दिन होटल समूहको परिसूचक ०३९, विकास बैंकको ०१३, उत्पादन तथा प्रशोधनको ०५८ र अन्य का ०५८ प्रतिशतले बढे । सामूहिक लगानी कोष समूहको परिसूचक सबैभन्दा बढी २५४ प्रतिशतले ऋणात्मक रह्यो ।"
गहुँ छर्ने सिजनमा मल अभाव,"(धनगढी)  धान भित्र्याएर गहुँ छर्ने बेला सुदूरपश्चिममा रासायनिक मलको अभाव भएको छ । किसानहरू हिउँदेबालीका लागि मल खोज्न कृषि सामग्री र साल्ट ट्रेडिङका गोदाम धाइरहेका छन् । हिउँदे बाली लगाउने समयमा मलको अभाव देखिएको छ, धनगढी उपमहानगरपालिका राजपुरका भानु रानाले भने, जहिल्यै अभाव हुने गरेको छ, समयमा मल नपाउँदा सीमापारिबाट ल्याएको गुणस्तरहीन मलको भर पर्नुपर्छ । आवश्यकताअनुसार किसानहरूले कुनै पनि खेतीको सिजनमा मल नपाउने गरेको उनको भनाइ छ । प्रदेश सरकारले प्रदेशलाई कृषिमा आत्मनिर्भर बनाउने कुरा गरे पनि त्यसका लागि कुनै पनि काम गर्न नसकेको उनले बताए । कृषिको नाममा करोडौं रकम बजेट छुट्याएका छन् । किसानहरूले भने चाहेको समयमा मल नै पाउँदैनन्, भानुले भने, खेतीका बेला यहाँ नपाएपछि भारतीय बजारको गुणस्तरहीन मल प्रयोग गर्दा बर्सेनि उत्पादन कम हुन थालेको छ ।खेतीका बेला मल नपाएपछि किसान चिन्तित छन् । प्रदेशमा प्रत्येक वर्ष १५ हजार टन युरिया र १० हजार टन डीएपीको आवश्यकता हुन्छ । कैलालीको जोशीपुरका लालसिंह कठरियाले सहकारीका लागि मल लिन आउँदा जहिले पनि उस्तै समस्या भोग्दै आएको सुनाए । किसानहरूले सहकारीमा मलको लागि धर्ना दिएर बसेका छन् । यहाँ आउँदा मल छैन भनेर फर्काइदिन्छन्, उनले भने, किसानहरूले समयमा मल, उन्नत बीउ र सिँचाइ सुविधा पाउन सकेका छैनन् ।धान बाली भित्र्याएपछि गहुँ, तोरी, मसुरो, आलु लगायत हिउँदे बाली लगाउने समयमा मलको अभाव भएको हो । युरिया त पाइयो । तर, डीएपी पाइएन, स्थानीय नवीन कुँवरले भने, सरकारले किसानहरूको समस्या कहिल्यै बुझ्ने भएन । खेतीका बेला मल, बीउ र सिँचाइको अभाव हुँदा जहिल्यै उत्पादन घट्ने चिन्ताले पिरोल्ने गरेको छ ।यो वर्ष सुदूरपश्चिम प्रदेशमा ९ हजार टन युरिया र ७ हजार टन डीएपी ल्याइएको थियो । प्रदेशका ९ वटै जिल्लाका लागि १५ हजार टन युरिया र १० हजार टन डीएपी माग गरिएको थियो । त्यसको ७० प्रतिशत पनि आपूर्ति नहुँदा अभाव भएको हो । रासायनिक मलको मौज्दात सकिएको कृषि सामग्री कम्पनी लिमिटेड धनगढीका प्रमुख नवलसिंह बोगटीले बताए । कात्तिक मसान्ततिर कार्यालयमा डिएपी ल्याइनेछ । त्यसपछि सबै किसानले मल पाउनेछन्, प्रमुख बोगटीले भने । कृषि सामग्री कम्पनी लिमिटेडले प्रदेशमा चालु आर्थिक वर्षमा ९ हजार १७ टन युरिया र ६ हजार १ सय ४ टन डीएपी बिक्री वितरण गरेको जनाएको छ । ६८० टन युरिया र २ हजार ५ सय टन डीएपी साल्ट ट्रेडिङ कर्पोरेसन लिमिटेडले सहकारीलाई वितरण गरेको छ ।"
सरकारी जग्गा फिर्ता,"जाजरकोट (कास) बिचौलियाको मिलेमतोमा व्यक्तिका नाममा दर्ता भएको सरकारी जग्गा २० वर्षपछि सम्बन्धित कार्यालयका नाममा फर्किएको छ । कात्तिक ५ गते सर्वोच्च अदालतको फैसलाले भेरी नगरपालिका ३ थाप्लेको जग्गा जाजरकोट अदालत र सरकारी वकिल कार्यालयका नाममा कायम गरेको हो । खलंगाभित्रको पाँच रोपनी दुई आना अदालत र एक रोपनी ९ आना जग्गा सरकारी वकिल कार्यालयका नाममा कायम भएको हो । सर्वोच्चका न्यायाधीशद्वय डा आनन्दमोहन भट्टराई र डा मनोजकुमार शर्माको इजलासले २० वर्षअघिको दर्ता नै कायम हुने फैसला गरेको हो । जिल्ला अदालत र सरकारी वकिलको कार्यालय भवन निर्माण गर्न उक्त जग्गा २०४६ सालमा सम्बन्धित कार्यालयका नाममा दर्ता भएको थियो । सदरमुकाम खलंगाभित्रैको उक्त जग्गा बुट्यान भएकाले व्यक्तिका नाममा दर्ता गर्न भूमाफिया सफल भएका थिए । जाजरकोट अदालतका तत्कालीन कर्मचारी र बिचौलियाको मिलेमतोमा सरकारी जग्गा स्थानीयका नाममा दर्ता भएको पाइएको छ । जिल्ला अदालत र सरकारी वकिल कार्यालयको नाममा नापनक्सा भएको जग्गा १० जना व्यक्तिमा नामसारी भई १० घरसमेत बनिसकेको अवस्थामा उक्त जग्गा पुनः सम्बन्धित कार्यालयकै नाममा कायम भएको हो । बिचौलियाले दर्ता छुट भएको भन्दै २०५९ मा भेरी नगरपालिका २ का देउसरी ओली र भेरी नगरपालिका ३ का टर्कविक्रम शाहका नाममा दर्ता गराएका थिए । ओलीका नामको कित्ता नम्बर २५२ लाई कित्ताकाट गरी शक्तिबहादुर ओली, दुर्गा ओली र उत्तमादेवी डाँगीका नाममा सारिएको र किनबेच भएको थियो ।"
एमसीसीविरुद्ध नेपाली टोली,"काठमाडौं (कास) ज्ञानेन्द्र मल्लको कप्तानीमा नेपालले मेरिलेबोन क्रिकेट क्लब (एमसीसी) सँगको खेलका लागि टोली घोषणा गरेको छ । विश्व क्रिकेटको ऐतिहासिक पहिचान बोकेको एमसीसीले नेपाल भ्रमणमा ११ वटा ट्वान्टी२०, एकदिवसीय र प्रथम श्रेणीको मान्यताप्राप्त तीनदिवसीय खेल खेल्नेछ । निवर्तमान कप्तान पारस खड्काले एकदिवसीयमा मात्र सहभागिता जनाउने छैनन् । पारसले तीन साताअघि कप्तानबाट राजीनामा दिएका थिए । उनको स्थानमा नेपाल क्रिकेट संघ (क्यान) ले बुधबारमात्र ज्ञानेन्द्रलाई नेपालको कप्तान चुनेको थियो । पारसले राजीनामा दिएपछि आफू अन्तर्राष्ट्रिय ब्रेक लिन चाहेको बताउँदै आएका थिए । एमसीसीविरुद्ध भेट्रानद्वय शरद भेषावकर र वसन्त रेग्मीलाई ट्वान्टी२० खेलमा समावेश गरिएको छैन । हालै सिंगापुरको त्रिकोणात्मक ट्वान्टी२० शृंखला, पाँच राष्ट्रसम्मिलित ओमानको ट्वान्टी२० शृंखलामा पनि ब्याट्सम्यान शरद र देव्रेहाते स्पिनर वसन्तलाई समावेश गरिएको थिएन । एमसीसीसँगको ट्वान्टी२० टोलीमा आरिफ शेख, अमित श्रेष्ठ, अभिनाश बोहरा, विनोद भण्डारी, दीपेन्द्रसिंह ऐरी, करण केसी, कुशल भुर्तेल, ललितनारायण राजवंशी, नन्दन यादव, पवन सर्राफ, सन्दीप जोरा, सन्दीप लामिछाने, सोमपाल कामी, सुसन भारी छन् । त्यस्तै एकदिवसीय टोलीमा आरिफ, वसन्त रेग्मी, विक्रम सोब, विनोद भण्डारी, दीपेन्द्र, इशान पाण्डे, करण, ललितनारायण, पारस, रोहित पौडेल, सन्दीप, शरद र सोमपाल छन् । एमसीसीसँगको तीनदिवसीय खेल नेपालले १४ वर्षपछि खेल्न लागेको प्रथम श्रेणीको खेल हो । त्यसका लागि छनोट भएका खेलाडीमा ज्ञानेन्द्र, आरिफ, वसन्त रेग्मी, विनोद भण्डारी, दीपेन्द्र, जितेन्द्र मुखिया, करण केसी, रोहित पौडेल, ललितनारायण, पवन सर्राफ, राजु रिजाल, सन्दीप, शरद र सोमपाल छन् । एमसीसीले आइतबार नेपाल यू१९ सँग खेलेर भ्रमणको सुरुआत गर्नेछ । त्रिवि क्रिकेट मैदान कीर्तिपुरमा एमसीसीले सोमबार नेपालसँग ५० ओभर र बुधबारदेखि तीनदिवसीय खेल खेल्नेछ । कात्तिक २२ मा नेपालको मिश्रित टोलीसँग ट्वान्टी२० खेल खेल्दै एमसीसीले काठमाडौं भ्रमणमा टुंग्याउने छ । एमसीसीले त्यसपछि पोखरा भ्रमणमा पोखरा ११ सँग कात्तिक २५ र मुख्यमन्त्री ११ सँग कात्तिक २६ मा पोखरा रंगशाला क्रिकेट मैदानमा खेल्नेछ । एमसीसीले २०१९ देखि २०२१ सम्म तीन पटक नेपाल भ्रमण गर्ने जनाएको छ । विकासशील मुलुकमा एमसीसीले यस्तो भ्रमण गर्न लागेको हो । गत वर्ष स्थापना भएको एमसीसी फाउन्डेसनले नेपाल भ्रमणमा आउने एमसीसीको टोलीलाई सहयोग गर्नेछ । एमसीसीले पोखराको स्थानीय विद्यालयमा गएर क्रिकेट सामग्री प्रदान गर्नुका साथै प्रशिक्षण दिने जनाएको छ ।"
नेपाली क्रिकेटका 'काली',"(रूपन्देही)  साथीबीच काली र डीपी उपनामले परिचित नेपाली क्रिकेट टोलीका उपकप्तान हुन् दीपेन्द्रसिंह ऐरी । अघिल्लो दिन मात्र उनले नियमीत उपकप्तानको जिम्मेवारी पाएका हुन् । कप्तान पारस खड्काको राजीनामा आएपछि तीन सातापछि उपकप्तान ज्ञानेन्द्र मल्ललाई कप्तान र दीपेन्द्रलाई उपकप्तानको जिम्मेवारी तोकिएको हो ।हालै सिंगापुरको त्रिकोणात्मक ट्वान्टी२० शृंखला, पाँच राष्ट्रसम्मिलित ओमानको ट्वान्टी२० शृंखलामा ज्ञानेन्द्रको अनुपस्थितिमा दीपेन्द्रलाई उपकप्तान बनाइएको थियो । अहिले उनले उपकप्तानको पूर्ण जिम्मेवारी पाएका हुन् । महेन्द्रनगरमा जन्मेका उनी दाइहरूको खेलबाट क्रिकेटतर्फ आकर्षित भए । कक्षा ७ मा पढ्दा विद्यालयस्तरीय प्याब्सन कप खेले । १५ रन बनाएर आउट भएका उनलाई त्यही बेलादेखि खेल्न सक्छु भन्ने साहस बढ्यो । सिक्दै खेल्दै गर्दा कक्षा ८ मा छँदा उनले पुनः प्याब्सन कप खेले । त्यतिबेला १ सय २ रन जोड्दै म्यान अफ द सिरिजको उपाधि जिते । सानै थिए, क्रिकेट त्यति बुझेका थिएनन् तर राम्रो खेल्न सक्छु भन्नेमा उनी विश्वस्त थिए । त्यसपछि क्रिकेटप्रति बढेको दीपेन्द्रको रफ्तार अहिलेसम्म घटेको छैन । मैदान पस्नुअघि खेलमा जित दिलाउन मेरो योगदान के हुन्छ भन्ने सोच बनाएर पस्छु, हालै तिलोत्तमा प्रिमियर लिगमा रूपन्देही पल्टनबाट खेलेका उनले सुनाए ।आर्मी बन्ने रुचि हुँदाहुँदै क्रिकेटमा अघि बढेका उनले कक्षा १० पछि अध्ययनलाई विश्राम दिए । ११ कक्षामा पढ्दै गर्दा एनपीएलमा खेल्न पाएका उनले परीक्षा र खेल एकैपल्ट पर्दा उनले खेल नै रोजे । पढाइलाई निरन्तरता दिन नसके पनि जुन काममा छन्, त्यसमा दत्तचित्त भएर लागेका छन् । सन् २०१४ मा यू१९ राष्ट्रिय टोलीमा खेलेका दीपेन्द्रले २०१७ बाट राष्ट्रिय टिमबाट खेल्न थाले । उनी भारतीय खेलाडी महेन्द्रसिंह धोनी र नेपालका शरद भेषावकरबाट प्रभावित छन् । आमाबुवाको चाहना उनलाई खेलाडी बनाउने थिएन । तर, सबैले राम्रो गरेको छ भनेर स्याबासी दिँदा बावुआमा खुसी हुने गरेको उनले सुनाए । गाउँघरमा उनी जाँदा गाउँकै सान भनेर सबैले हौसला दिन्छन् । त्यही हौसलाले मैदान पस्दा झक्झकाउने गरेको उनको अनुभव छ । सबैबीच फरासिला, हँसिला दीपेन्द्र सानैदेखि अब्बल साबित हुँदै क्रिकेटमा अघि बढेका हुन् ।खेल खेल्ने बेलामा मात्र नभई अन्य बेला पनि आफूले क्रिकेटबारे नै सोच्ने उनले सुनाए । फुर्सदमा साथीभाइसँग कीर्तिपुरस्थित त्रिवि मैदानमा अभ्यास गर्छन् । बेला र समय छँदै केही गर्नुपर्छ भन्ने उनको सोच छ । एकपल्ट हारे पनि अर्को खेलको तयारी गर भन्ने निवर्तमान कप्तान पारसको भनाइ सम्झँदै सिकाइ र म्याच दुवैमा देश, परिवार र टिमको जितका लागि खेल्ने गरेको उनले बताए । उनी खेल करिअरलाई छोटो देख्छन् । एउटा खेलाडी इन्ज्युरी नहुन्जेल उसले आफूलाई खेलप्रति समर्पित गर्ने हो, उनले भने, शारीरिक समस्या हुन सक्ने भएकाले कुनै पनि समय खेलैबाट टाढा हुनुपर्ने स्थिति आउँछ । तर अभिभावकले ज्यान जोगाएर खेल्नू भन्ने गरेको कुरा उनी मनन गरिरहन्छ । खेलमा भविष्य छ, यसो गर्छु, उसो गर्छु भनेर लाग्दा पनि कहिलेकाहीं त्यो पूरा हुन नसक्ने दीपेन्द्रको धारणा छ । राष्ट्रिय तथा अन्तर्राष्ट्रियसहित ईपीएल, पीपीएल, डीपीएलजस्ता फ्रेन्चाइज लिगमा उनले चम्किलो प्रदर्शन गर्दै आएका छन् । पीपीएलमा २ ओभरमा २६ रन आवश्यक हुँदा आफूले २४ रनको योगदान गरेर खेल जिताएको त्यो क्षण दीपेन्द्रका लागि अविस्मरणीय रहेको छ । उनी दायाँहाते ब्याट्सम्यान तथा बलर हुन् ।दीपेन्द्रको इच्छा आईपीएल खेल्ने छ । छिट्टै त्यसका लागि योग्य बन्ने प्रयासमा रहने उनले सुनाए । खेल खेल्ने क्रममा पिठ्युँको समस्या भोगेका उनको बलले लागेर टीपीएलमा बूढीऔंलाको चोट बोकेका थिए । खेलमा जोखिम त हुन्छ नै, उनले भने, तर सकुन्जेल खेलिरहन्छु ।"
नुजनलाई स्वर्ण,"काठमाडौं (कास) नेपालका खेलाडी नुजन श्रेष्ठले ब्राजिलियन जी जूजित्सुको वर्ल्ड लिग २०१९ मा स्वर्ण पदक जितेका छन् । अमेरिकाको डलासमा भएको जुडो शैलीमा खेलिने उक्त खेलमा पाटन ललितपुरका नुजनले गी र नो जीबाट स्वर्ण जितेका हुन् । सन् २००८ देखि अमेरिकामा रहेका उनले जूजित्सु २०१७ देखि खेल्न थालेका हुन् । फुल कन्ट्याक्ट शैलीमा खेलिने यो खेल ब्राजिलबाट विस्तार भएको हो । नेपालमा भने यो खेलिएको अवस्था छैन । मार्सल आर्टसमा नेपालको राम्रो सम्भावना भएकाले जूजित्सुलाई फैलाउन प्रयास गरिने नुजनले बताए । उनले जूजित्सु डलास फल इन्टरनेसनल ओपनमा कांस्य, वर्ल्ड लिग २०१८ मा रजत, रिक्सन ग्रेसी कप २०१८ मा स्वर्ण जितेका थिए ।"
नेपालको समूहमा भारत र बंगलादेश,"काठमाडौं (कास) नेपालले एसीसी इमर्जिङ टिम्स कपको समूह चरणमा टेस्ट खेल्ने राष्ट्र भारत र बंगलादेशसँग प्रतिस्पर्धा गर्ने भएको छ । प्रतियोगिता नोभम्बर १२ देखि २५ सम्म बंगलादेशको ढाका र कक्स बजारमा हुनेछ । सेमिफाइनल र फाइनल मिरपुरको शेरे बंगला नेसनल क्रिकेट रंगशालामा हुनेछ । समूह बी मा नेपाल, भारत, बंगलादेशसँगै हङकङ रहेको छ । समूह ए मा पाकिस्तान, श्रीलंका, अफगानिस्तान र ओमान छन् । ५० ओभरको यो प्रतियोगिताबाट समूहका शीर्ष दुई टोली सेमिफाइनल पुग्नेछन् । नेपालले नोभेम्बर १४ मा भारत, १६ मा हङकङ र १८ मा बंगलादेशसँग खेल्नेछ । १५ सदस्यीय टोलीमा ११ खेलाडी २३ वर्षमुनिका हुनुपर्नेछ । ४ जना खेलाडी २३ वर्षमाथिका राख्न पाइनेछ । त्यसमा २३ वर्षमाथिका ३ खेलाडीले मात्र प्लेइङ ११ मा खेल्न पाउँछन् ।"
औधापुर क्रिकेट क्लब विजयी,"सिमरा (कास) बाराको उत्तरझिटकैया स्थित रंगशालामा भइरहेको सहिद स्मृति ट्वान्टी२० लिग क्रिकेटमा बिहीबार औधापुर क्रिकेट क्लबले गन्जभवानीपुर क्रिकेट क्लबलाई ३७ रनले पराजित गरेको छ । टस जितेर ब्याटिङ रोजेको औधापुरले पूरै ओभर खेलेर ६ विकेट क्षतिमा १ सय २४ रन बनाएको थियो । माधव कुमारले १७ बलमा २९ र विनय कुमारले २५ बलमा २४ रन बनाए ।गन्जभवानीपुरका धिरज कुमारले १८ रन दिई ३ विकेट, महिपाल कुमार र पप्पु कुमारले ११ विकेट लिएका थिए । १ सय २५ रनको विजय लक्ष्य पाएको गन्जभवानीपुर १२ ओभरमा ८७ रनमै अलआउट भयो । जय यादवले १७ बलमा २६ रन र कन्हैया कुमारले १३ बलमा १७ रनको योगदान गरे । औधापुरका खलिल अन्सारीले ह्याट्रिक विकेट लिए । उनले २ ओभर ४ रन दिएर ५ विकेट लिए । छोटेलाल प्रसाद र माधव कुमारले ११ विकेट लिएका थिए । उत्कृष्ट बलिङ प्रदर्शन गरेका खलिल अन्सारी म्यान अफ द म्याच घोषित भए । अर्को खेलमा सिसवा महेशपुर क्लब अनुपस्थित हुँदा इनर्वासिरा क्रिकेट क्लब वाकओभर पायो । एक घण्टाको पर्खाइपछि सिसवा अनुपस्थित भएपछि अम्पायरले इनर्वासिरालाई विजयी घोषित गरे ।"
लिभरपुल क्वाटरफाइनलमा,इटालीमिलान क्रिस्टियानो रोनाल्डोले इन्ज्युरी समयमा पेनाल्टीबाट गोल गरेपछि इटालीको सिरी ए मा युभेन्ट्सले १० खेलाडीमा सीमित जिनुवालाई २१ ले हराएको छ । टोली फेरि अंकतालिकाको शीर्षस्थानमा उक्लियो । यसको ठीक अगाडि रोनाल्डोको गोललाई भारले रद्द गरेको थियो । फ्रान्सिस्को कासाटाले रातो कार्ड खाएर मैदान छाडेपछि खेलको आधा घण्टा जिनुवा दबाबमा खेल्न बाध्य रह्यो । खेलको अन्त्यतिर युभेन्ट्स आफैं १० खेलाडीमा समेटिएको थियो । लाजियोले टुरिनोलाई ४० र एएस रोमाले युडिनेसीलाई ४० ले हरायो । नेपोली र एटलान्टाले भने २२ को बराबरी खेलेका थिए ।
भारोत्तोलन टोली उज्वेकिस्तान जाने,"काठमाडौं (कास) आसन्न १३ औं दक्षिण एसियाली खेलकुद (साग) को तयारीलाई नेपाली भारोत्तोलन टोली शुक्रबार उज्वेकिस्तानको तास्केन जाने भएको छ । त्यसमा १२ खेलाडी रहने छन् । पुरुष खेलाडीमा पुकार गुरुङ, सन्देश गुरुङ, दिनेश कार्की, प्रकाश केसी, राजु चौधरी र तुलाराम महतो छन् । महिलामा अस्मिता राई, मनकुमारी कुमाल, राज्यलक्ष्मी थापा, कमला श्रेष्ठ, संगीता राई र करिना चौधरी छन् । प्रशिक्षकमा दिनेश भुजेल र सकिल अहमद तथा व्यवस्थापकमा रुद्रबहादुर न्यौपाने छन् । तास्केनमा टोली २२ दिनसम्म प्रशिक्षणमा रहने भारोत्तोलन संघका सचिव तिलक राउतले जनाएका छन् । भारोत्तोलनको अर्को टोली साताव्यापी वैदेशिक प्रशिक्षण लिएर दक्षिण कोरियाबाट शनिबार फर्कने भएको छ ।"
यल कपका विजेता पुरस्कृत,काठमाडौं (कास) मंगल टोल सुधार समितिले ११ औं यल कप ब्याडमिन्टनका विजेता खेलाडीलाई पुरस्कृत गरेको छ । कात्तिक २ देखि ९ सम्म भएको चार इभेन्टमा प्रतियोगिता भएको थियो । ललितपुरका विभिन्न वडाका ४२ टोलका करिब १ सय ६० खेलाडीले भाग लिएका थिए । सबै इभेन्टका विजेताले नगद पुरस्कार पाए । अर्को वर्षको प्रतियोगिता दौबहाल टोल सुधार समितिले गर्ने जिम्मेवारी पाएको छ । यू१५ सिंगल्समा नागबहालका सहज शाक्यले उपाधि जितेका थिए ।
भावनामा बग्न चाहँदैनन् क्लोप,"एन्डी हन्टर (लन्डन)  टोटेनहमविरुद्ध लिभरपुलले जसरी पुनरागमन गर्यो, त्यो योर्गन क्लोपलाई मन पर्यो । तर एनफिल्डभित्रका कसैले पनि यसलाई भावनामा बग्न मिल्ने जित मानेन । यसले लिग उपाधि जित्ने त होइन । त्यसैले क्लोपका लागि यो खुसी हुने जितमात्र रह्यो । जितपछि लिभरपुलले अंकतालिकामा नजिकको प्रतिद्वन्द्वीमाथि ६ अंकले अग्रता कायम राख्यो । टोटेनहमले एनफिल्डमा ह्यारी केनको गोलबाट अग्रता लिएको थियो ४७ सेकेन्डभित्र । लिभरपुल फेरि खेलमा फर्कन सफल रह्यो । सबैभन्दा पहिले जोर्डन हेन्डरसनले गोल गरे । यो सन् २०१५ को डिसेम्बरयता एनफिल्डमा उनको पहिलो लिग गोल थियो । त्यसपछि मोहम्मद सलाहले पेनाल्टीबाट निर्णायक गोल गरे । लिगको शीर्षस्थानमा रहेको टिमका लागि यो दसौं खेलमा नवौं जित हो अनि अपराजित यात्रा । अहिलेसम्म सुरुआती १० खेलमध्ये ९ जित निकालेर पनि लिग जित्न नसक्ने दुई टिममात्र छन् । पहिलो, म्यानचेस्टर युनाइटेड । सन् १९८५८६ मा । सन् १९९०९१ मा लिभरपुल आफैं । त्यसैले पनि क्लोप मान्छन्, लिभरपुलको ध्यान अरूतिर मोडिनुहुन्न । तत्काल जे अगाडि छ, त्यसमै ध्यान दिनु हो । उनी भन्छन्, २८ खेल निकै राम्रो हो । तर सबैले के बिर्सन हुन्न भने टोटेनहमविरुद्ध हार बेहोरेको भए, हाम्रो स्थिति नाजुक हुने थियो । हामीलाई अब के गर्नु ्पर्छ, त्यो राम्रोसँग थाहा छ । अबका केही खेल निकै महत्त्वपूर्ण छन् ।लिभरपुल बुधबारमात्र आर्सनललाई पराजित गरी लिग कपको क्वाटरफाइनल पुगिसकेको छ । एस्टन भिल्ला शनिबार लिभरपुलको प्रिमियर लिग प्रतिद्वन्द्वी हुनेछ । लगत्तै गेन्क अनि म्यानचेस्टर सिटी । साडियो माने पनि यसमा सहमत छन् ।उनीमाथि भएको फाउल मै लिभरपुलले पेनाल्टी पाएको थियो, टोटेनहमविरुद्ध । उनी भन्छन्, प्रत्येक जित उत्तिकै महत्त्वको हुन्छ । हामी पक्कै पनि लिग उपाधि जित्न चाहन्छौं । तर अहिलेदेखि नै यसबारे केही बोल्नु ठीक हुन्न । टोटेनहमविरुद्ध पनि जितको हकदार थियौं, किनभने हामीमा पुनरागमनको विश्वास थियो ।क्लोप के पनि मान्छन् भने सुरुमै गोल खाएपछि टिम पक्कै दबाबमा आएको थियो । उनी मान्छन्, सुरुमै गोल खानु जत्तिको खराब केही हुन्न । यसले खेललाई गति भने दिन्छ । यस्तो खेल मलाई मनपर्छ । लिभरपुलले टोटेनहमविरुद्ध त्यसरी नै खेल्यो, जस्तो उत्कृष्ट टिमविद्ध खेल्नुपर्छ । उनले खेल सकिन ५ मिनेटअगाडि सलाहलाई परिवर्तन पनि गरे । उनलाई डर थियो, फेरि सलाहले लेस्टरविरुद्ध बोकेको खुट्टाको चोट फेरि नबल्झियोस् । यही चोटका कारण सलाहले म्यानचेस्टर युनाइटेडविरुद्धको खेल गुमाएका थिए । क्लोप भन्छन्, लेस्टरविरुद्धको खेलपछि सलाहले उत्तिकै लयमा खेल्न सकिरहेका छैनन् । त्यसैले सलाहलाई धेरै समय खेलाउनु ठीक हुन्न । तर उनको चोट गम्भीर होइन । टोटेनहमका प्रशिक्षक माउरिसियो पोचेटिनो भने हारका बावजुद आफ्नो टिम एकजुट हुनुपर्ने मान्छन् । यो सिजन लिगमा टोटेनहमको यो चौथो हार रह्यो । हारले युरोपेली च्याम्पियन्स लिगको उपविजेता ११ औं स्थानमा झरेको छ । अहिलेसम्म टिमले गरेको लिग यात्राबारे उनको धारणा छ, हामी लिगमा अहिले जुन स्थानमा छौं, त्यसका लागि पक्कै हकदार छैनौं । सायद हामीले अझ बढी अंक बटुल्नुपर्ने हो । तर वास्तविकतामा यस्तो भइरहेको छैन । त्यसैले हाम्रो एकमात्र उद्देश्य भनेको टिमका सबै खेलाडी एकजुट रहने हो । लिभरपुलविरुद्धको खेलमै पनि अरू परिस्थितिमा हामी दुई वा तीन गोलले जित्नुपर्ने हो । टिम र सबै खेलाडीमा मेरो पूरा समर्थन छ । द गार्डियन"
रियलको फराकिलो जित,"म्याड्रिड जिनेदिन जिदान प्रशिक्षकका रूपमा फर्केयता रियल म्याड्रिडले स्पेनी ला लिगामा बुधबार राति सबैभन्दा ठूलो अन्तरको जित निकालेको छ । यसका लागि रियलले लेगानेसलाई ५० ले हरायो । टोली अंकतालिकाको दोस्रो स्थानमा उक्लिएको छ । खेलका नायक रहे करिम बेन्जेमा । यी फ्रान्सेली खेलाडीले आक्रामक खेल प्रदर्शन गरेका थिए । उनले पेनाल्टीबाट एक गोल पनि गरे । थप गोल रोड्रिगो, टोनी क्रुस, सर्जियो रामोस र लुका जोभिचको नाममा रह्यो । हामीले पाँच गोल नगरेको पनि धेरै भइसकेको थियो । तर हामीलाई चाहिने यस्तै खाले जित हो । जतिबेला सुरुमै गोल गर्न सकिन्छ, थप गोल गर्न सजिलो पनि हुन्छ । वेल्सका गारेथ बेल मैदानमा देखिएनन् । उनको भविष्यबारेको प्रश्न कायम रह्यो । खेलमा भने उनको अनुपस्थिति कसैले पनि महसुस गरेनन् । अन्य खेलमा लेभान्टेले रियल सोसिडाडलाई २१, एथलेटिक बिल्बाओले स्पान्योललाई ३० र रियल बेटिसले सेल्टा भिगोलाई २१ ले हराए ।"
ओमान ट्वान्टी२० विश्वकपमा,"दुबई ओमान अर्को वर्ष अस्ट्रेलियामा हुने विश्व ट्वान्टी२० मा पुग्ने छैटौं तथा अन्तिम टोली बनेको छ । ओमानले विश्व ट्वान्टी२० छनोटको बुधबार भएको अन्तिम प्लेअफमा हङकङलाई १२ रनले पराजित गर्यो । यूएईमा भइरहेको प्रतियोगिताबाट शीर्ष ६ टोली ट्वान्टी२० विश्वकपमा पुगेका हुन् । त्यसमा एसियाबाट छनोट हुने ओमान एक्लो टोली हो । हङकङ जस्तै आयोजक यूएई पनि प्लेअफमै पराजित हुन पुग्यो । नेपाललाई एसिया छनोटमा स्तब्ध पारेको सिंगापुर समूह ए मा सहभागी आठ टोली सातौं भयो । पहिलो दुई खेलमा जित हात पारेको सिंगापुरले त्यसपछि कुनै खेल जित्न सकेन । ट्वान्टी२० विश्वकपमा पुगेका आयरल्यान्ड, पपुवा न्युगिनी, नेदरल्यान्ड्स, स्कटल्यान्ड, नामिबिया र ओमानले विश्व ट्वान्टी२० को समूह चरणमा श्रीलंका र बंगलादेशसँग खेल्ने छन् । यी आठ टोलीबाट शीर्ष दुई टोली दोस्रो चरणमा पुग्ने छन् । ओमानको यो लगातार दोस्रो ट्वान्टी२० विश्वकप हुनेछ । टोलीले पछिल्लो पटक भारतमा सन् २०१६ मा आयोजित विश्व ट्वान्टी२० पनि खेलेको थियो । हङकङको लगातार तेस्रो पटक ट्वान्टी२० विश्वकप खेल्ने प्रयास असफल भएको हो । दुबईमा ओपनर जतिन्दर सिंहले ५० बलमा अविजित ६७ रन बनाएपछि ९ ओभरमै ४२६ मा पुगेको स्थिति सुधार्दै निर्धारित २० ओभरमा ७ विकेट गुमाई १ सय ३४ रन बनायो । नसिम खुसीले ९ बलमा २ चौका र २ छक्कासहित अविजित २६ रन बनाए । स्कोट म्याकेन्चीले ४६ बलमा ४४ रन बनाए पनि हङकङले ९ विकेट गुमाई १ सय २२ रनमात्र बनाउन सक्यो । ओमानका बिलाल खानले ४ ओभरमा २३ रन खर्चेर ४ विकेट लिए ।"
आविष्कार केन्द्रमा के हुँदै छ ?,:
सन्दीपको छलाङ,एभरेस्ट प्रिमियर लिग२०१८टिम : ललितपुर प्याट्रियट्सपारिश्रमिक : रु १ लाख ७५ हजारखेल : २ विकेट : ५
ज्याजको माहोल,तस्बिरहरू : इलिट जोशी
गुगल म्यापमा नयाँ फिचर,"गुगल म्यापले आफ्नो आईओएस एपमा नयाँ फिचर सार्वजनिक गर्ने भएको छ । केही समयमै आइफोनमा गुगल म्याप प्रयोग गर्नेले सडकमा भएको दुर्घटना रिपोर्ट गर्न सक्छन् ।यसका साथै, प्रयोगकर्ताले आफू अगाडि भएको स्पिड ब्रेकरको बारेमा पनि थाहा पाउन सक्नेछन् । गुगलले ब्लग पोस्टमार्फत आईओएस एपमा आउन लागेको नयाँ फिचरबारे सार्वजनिक गरेको हो । सडकमा भइरहेको निर्माणको अवस्था, बन्द भएको लेन, सडकमा बिग्रिएको सवारी वा कुनै वस्तुको विषयमा पनि जानकारी दिन सक्ने फिचर ल्याउन लागेको गुगलले जनाएको छ । यो आईओएस एपमा मात्रै नभएर सबै प्लेटफर्ममा चाँडै उपलब्ध हुनेछ ।"
आँखा बन्द गरे पनि खुल्छ पिक्सेल फोर,"गुगलले दुई साताअघि ल्याएको पिक्सेल सिरिजको नयाँ स्मार्टफोन पिक्सेल फोर मा भएको एउटा फिचरले चर्चा पाइरहेको छ । अहिले महँगो मूल्यका सबै स्मार्टफोनले अनलक प्रयोजनका लागि फेसियल रिकग्निसन प्रयोग गरिरहेका छन् । यसले प्रयोगकर्तालाई औंलाबिना पनि आफ्नो फोन खोल्ने सुविधा दिएको छ । तर, पिक्सेल फोनको फेसियल रिगग्निसन भने एक कदम अघि बढेको छ ।सार्वजनिक समाचारहरूका अनुसार प्रयोगकर्ताले आँखा बन्द गरेर स्क्रिनतर्फ अनुहार देखाए पनि फोन अनलक हुन्छ । प्रविधिका हिसाबले यो निकै उत्कृष्ट भए पनि प्रयोगकर्ताले आँखा बन्द गरेको अवस्थामा फोन खुल्ने भए पनि निदाएको अवस्थामा अरूले फोन प्रयोग गर्ने सम्भावना हुने केहीको चिन्ता छ । यद्यपि स्मार्टफोनमा फेसियल रिगग्निसन प्रविधि आफैंमा कत्तिको उत्तम हो भन्ने बहस पनि जारी छ ।"
एस टेनको फिंगरप्रिन्टमा समस्या,सार्वजनिक भएको सात महिनापछि सामसङको पछिल्लो फ्ल्यागसिप फोन सामसङ ग्यालेक्सी एस टेन को फिंगरप्रिन्टमा समस्या देखिएको छ । एक जना बेलायती प्रयोगकर्ताले फिंगरप्रिन्ट जसको औंलाले पनि खुल्ने समस्या पत्ता लगाएको हो ।सामसङले यो समस्यलाई बुझेको भन्दै चाँडै नै यो समस्या समाधानको लागि प्याच (अपडेट) दिने घोषणा गरेको छ । सामसङले गत मार्चमा फोन सार्वजनिक गर्दा आफूले प्रयोग गरेको फिंगरप्रिन्टलाई एकदमै राम्रो दाबी गरेको थियो । एस टेनमा स्क्रिन प्रोटेक्टर प्रयोग गरे जसको औंलाले पनि फोन खुल्ने समस्या देखिएको हो । लगभग सबै फोनमा यो समस्या देखिएको समाचारहरू आइरहेका छन् ।
