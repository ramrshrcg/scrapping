शीर्षक,विवरण
पश्चिमोत्तर सीमा सुरक्षाशून्य,"यो नाकाबाट भारतचीन व्यापार सुरु भएदेखि नेपालीलाई असहज भएको हो ।पञ्चायतकालमा सदरमुकाम खलंगाबाट तिंकर नाकासम्म झन्डै सवा सय किलोमिटर घोरेटो बाटो बनेको थियो । यो बाटो बनेपछि व्यास क्षेत्र जान सहज भएकाले नेपाली र भारतीय नागरिक नेपालकै घोरेटो बाटोबाट व्यास क्षेत्रमा बर्सेनि कुञ्चा (बसाइँसराइ) गर्थे । सीतापुलको करिब ४५ किलोमिटर पर कौवाको किनारमा नेपालभारत जोड्ने काठेपुल रहेको र त्यहींबाट उक्त क्षेत्रका भारतीयले कुञ्चा सार्ने गरेको तिंकरका वृद्ध शोभानसिंह तिंकरी बताउँछन् । पछि उक्त काठेपुल कटानमा पर्यो । त्यसपछि अहिलेको सीतापुलको करिब सय मिटरयता तिंकर खोला महाकालीमा मिसिने ठाउँमा पुल बनाइएको थियो । त्यही पुल पनि नदीले कटान गरेको धेरैपछि सीतापुल बनाइएको हो । बहुदल आएयताको केही समयसम्म पनि नेपालभारत सीमा क्षेत्रमा निर्वाध आवतजावतमा रोकतोक थिएन । माओवादी द्वन्द्व चर्किएपछि भारतीय पक्षबाट आवागमनमा अवरोध गरिएको व्यासका बूढापाका बताउँछन् । सशस्त्र द्वन्द्वकालमा नेपाली सुरक्षाकर्मी व्यास क्षेत्रमा जान सकेनन् । द्वन्द्व सकिएपछि घोरेटो बाटो बिग्रिएको भन्दै राज्यले उक्त क्षेत्रमा आफ्नो उपस्थिति देखाउनमा चासो नदिएको स्थानीयको बुझाइ छ । व्यास क्षेत्रमा नेपाल प्रहरीका २ युनिट छन् । ती पनि अस्थायी । त्यहाँ ६ महिना मात्र प्रहरी बस्छन् । चिसोका बेला बेसी झर्छन् ।नेपाली सेना केहिलेकाहीं गस्तीमा जाने गरे पनि छाङरु हँॅदै तिंकर गाउँसम्म पुगेर फर्कने गरेको छ । बाटो नभएकाले विगत दुईतीन वर्षयता वर्षको एकपल्ट हुँदै आएको गस्ती पनि रोकिएको छ । व्यास क्षेत्रमा जाने बाटो नभएकैले गत वर्ष सेनाको गस्ती सुन्सेराबाट फर्किएको थियो । स्थानीयका अनुसार प्रहरीको उपस्थिति पनि चौकीगाउँ आउजाउमै सीमित छ । स्थानीयले केही सूचना दिए त्यसलाई माथिल्लो निकायमा खबर गर्छन् । केन्द्रसम्म स्थलगत र अध्यावधिक रिपोर्ट विरलै मात्र पुग्ने गरेको छ । नेपालका सुरक्षाकर्मी तथा राज्यका अन्य प्रतिनिधिको उपस्थिति नहुँदा व्यास क्षेत्रमा पछिल्लो समय भारतीय पक्षले धमाधम सडक र पुलहरू बनाइरहेको छ । नेपाली पक्षले भने यस्ता गतिविधिलाई थाहै नपाएझैं गर्दै आएको स्थानीयको गुनासो छ । नेपाली पक्षले भारतलाई सुरक्षा योजनाबिनै अन्तर्राष्ट्रिय नदीमा काठेपुल राख्न दिएदेखि सीमा अतिक्रमण हुन थालेको हो, एक स्थानीयले भने, समयमै यस विषयमा सरकारले चासो दिएको भए अतिक्रमण यो हदसम्म हुने थिएन । पछिल्लो समय भारतीय भूमिकै बाटोमा निर्भर यहाँका बासिन्दा सीमा क्षेत्रमा समस्या खडा हुँदा झन् कठिनाइ हुने गरेको बताउँछन् । यतिबेला सबैभन्दा बढी मारमा स्थानीय शौका समुदाय छ । सरकारीस्तरबाट कुनै पहल हुँदैन, उक्त समुदायका एक अगुवाले भने, सीमा क्षेत्रका समाचार पत्रपत्रिकामा आउनेबित्तिकै भारतीय सुरक्षाकर्मीले हामीमाथि केरकार सुरु गरिहाल्छन् ।व्यासको दुई गाउँमा ६ महिना मात्रै बस्ती बस्छ । छाङरु र तिंकरमा बस्दै आएका शौका समुदायले बाँकी महिना बन्दोबस्तीका सामान घोडा र खच्चडलाई बोकाएर लैजानुपर्छ । यसका लागि नेपालतर्फ हिँड्न मिल्ने बाटो छैन । उनीहरू सिमानामा पास बनाएर भारतको बाटो हुँदै आवतजावत गर्न बाध्य छन् । यतिबेला चिसो बढेकाले बेसी झर्ने बेला भएको छ । सात समुद्र पार गर्नॅ, तिंकर र छाङरुबाट खलंगा झर्नॅ बराबर जस्तै लाग्छ, स्थानीय नरहरि ठेकरेले भने, यस्तो मर्काको बारेमा हाम्रो सरकार सधैं बेखबर छ । भारतले जारी गरेको नक्सामा नेपाली भूभाग मिचिएको भए पनि स्थानीयवासीलाई त्यसविरुद्ध आवाज उठाऊ भन्न सकिने अवस्था नरहेको उनले दुखेसो गरे । बसाइँसराइका लागि हालसम्म भारतीय क्षेत्रका शौका समुदायको सहयोग रहँदै आएको भए पनि पछिल्लो सीमा विवादको कुराले त्यसैमा पनि अवरोध हुन सक्ने स्थानीयको चिन्ता छ । नेपाली भूमि कालापानी, लिपुलेक र लिम्पियाधुरालाई समेत समेटेर भारतले नक्सा जारी गरेपछि अब उसको चर्को विरोधभन्दा पहिले आफू बलियो हुनुपर्ने यहाँका जनप्रतिनिधिहरूको धारणा छ । प्रदेश र स्थानीय जनप्रतिनिधिहरूले अलगअलग विज्ञप्ति जारी गर्दै भारतको विरोधभन्दा पनि मौसम अनुकूलका संरचना निर्माण गरी स्थायी रूपमा व्यास क्षेत्रमा सुरक्षाकर्मीको उपस्थिति जनाउनुपर्नेमा जोड दिएका छन् ।सत्तारूढ दलका सांसदहरूले जारी गरेको प्रेस विज्ञप्तिमा पछिल्लो भारतीय नक्साबारे ध्यानाकर्षण भएको जनाइए पनि ठाडो विरोध छैन । व्यास क्षेत्रमा सुरक्षाका लागि खटिने नेपाल प्रहरी बस्ने प्रहरी चौकीहरू जीर्ण अवस्था छन् । छाङरु र तिंकरमा राखिएको प्रहरीचौकीको भौतिक संरचना जीर्ण बन्दै गएकाले तत्काल नयाँ संरचना निर्माण गरी सुरक्षाकर्मीहरू खटाउन सांसदहरूको माग छ ।यहाँबाट प्रतिनिधित्व गर्ने सांसदहरूले सीमा क्षेत्रमा सशस्त्र प्रहरी बल राखिनुपर्ने र व्यासवासीलाई आफ्नै देशको बाटो भएर सदरमुकाम खलंगासम्म आवतजावत गर्नका लागि बाटो बनाइनुपर्ने माग गरेका छन् । दशकौंदेखि थाती रहेको अतिक्रणको विषयलाई कूटनीतिक पहलमार्फत समाधान गरिनुपर्ने उनीहरूको धारणा छ । झन्डै एक दशकदेखि निर्माण थालिएको दार्चॅलातिंकर सडकमा प्रगति नभएको भन्दै उनीहरूले सडक निर्माणको जिम्मा नेपाली सेनालाई दिन आग्रह गरेका छन् । सामरिक र त्रिदेशीय सीमा क्षेत्र व्यासको कौवामा तत्काल सशस्त्र प्रहरीको सुरक्षा पोस्ट स्थापना गरी बाह्रै महिना सुरक्षा उपस्थिति गराउनुपर्नेमा उनीहरूको जोड छ ।"
सर्वपक्षीय बैठकमा प्रधानमन्त्रीलाई आग्रह 'कूटनीतिक क्षमता देखाउनुहोस्',"कांग्रेसका वरिष्ठ नेता रामचन्द्र पौडेलले बैठकमा सबै दलले सरकारलाई कूटनीतिक क्षमता देखाएर सीमाको रक्षा गर्न आग्रह गरेको र त्यसका लागि साथ, सहयोग दिने घोषणा गरेको जानकारी दिए । राष्ट्रियताको यो मुद्दामा हामी कोही यताउता छैनौं, सबै एक ठाउँमा छौं, सबै प्रमाण जुटाएर प्रधानमन्त्री तहमा कुराकानी गर्नुपर्छ भन्ने बैठकको निचोड रह्यो, पौडेलले कान्तिपुरसँग भने, सचिवस्तरीय संयन्त्रले पनि काम गर्दै जान्छ, तर त्यसले मात्रै पुग्दैन । उच्च राजनीतिक तहबाटै संवाद थाल्नुपर्छ भन्नेमा हामी सबैको जोड रह्यो । प्रधानमन्त्री ओलीले डाकेको सर्वपक्षीय बैठकमा राजनीतिक दलका प्रमुखका अतिरिक्त पूर्वप्रधानमन्त्री, पूर्वपरराष्ट्रमन्त्री, सीमाविद् र सरकारका मन्त्रीको समेत सहभागिता थियो । ओलीले आफ्नै पार्टीका अर्का अध्यक्ष पुष्पकमल दाहाल र प्रमुख प्रतिपक्षी कांग्रेस सभापति शेरबहादुर देउवालाई दायाँबायाँ राखेर सुझाव लिएका थिए । राजनीतिक दलका प्रमुखहरू सर्वपक्षीय बैठकमा भाग लिन आफ्ना दलका वरिष्ठ नेता र सहयोगीका साथ बालुवाटार पुगेका थिए । अपराह्न ४ बजे सुरु भएको बैठक राति ९ बजेसम्म चलेको थियो । सर्वपक्षीय बैठक हुनुअघि प्रधानमन्त्रीले कांग्रेसका नेताहरूसँग भारतको नयाँ नक्साले उत्पन्न गराएका सीमासम्बन्धी विवादका विषयमा छुट्टै वार्तासमेत गरेका थिए । नेकपा संसदीय दलका उपनेता सुवास नेम्वाङले सर्वपक्षीय बैठकबाट सिंगो राष्ट्र एक भएको सन्देश आएको बताए । यसले भारतसँगको सीमासम्बन्धी विवादलाई हल गर्ने चुनौतीसँगै अवसरसमेत प्रदान गरेको उनले बताए । राजनीतिक दल, नागरिक समाज, सञ्चारमाध्यम र आम जनता एक भएका बेला सीमा विवाद समाधान गर्न कूटनीतिक पहलबाट दृढतापूर्वक सरकार उभिनुपर्छ भन्ने सुझाव सबै पक्षबाट आएको छ, नेम्वाङले भने, प्रधानमन्त्रीले पनि दृढतापूर्वक तलमाथि केही नभनी समाधानका लागि अघि बढ्ने बताउनुभएको छ । उनले प्रधानमन्त्रीले लिम्पियाधुरा, कालापानी र लिपुलेकका साथै भारतसँगका सबै सीमा विवाद हल गर्ने गरी कूटनीतिक पहल थाल्ने जानकारी गराएको बताए । भारतले जारी गरेको आफ्नो नयाँ राजनीतिक नक्सामा लिम्पियाधुरा, कालापानी तथा लिपुलेकलाई समेत पारेपछि मुलुकभर चर्को विरोध भइरहेको छ । भारतले जारी गरेको एकपक्षीय नक्सा मान्य नभएको विज्ञप्तिमार्फत सरकारले दृष्टिकोण सार्वजनिक गरिसकेको छ । भारत सरकारले भने नयाँ राजनीतिक नक्सा गलत नभएको धारणा दोहोर्याएको छ । भारत सरकारबाट आएको प्रतिक्रियाले उच्चस्तरीय राजनीतिक तहमा संवाद नभई सीमा विवाद हल गर्न नसकिने निष्कर्षमा समेत नेताहरू पुगेका छन् । सहभागी दलका नेताहरूले नेपालभारत प्रबुद्ध समूह (ईपीजी) ले तयार पारेको प्रतिवेदनको विषयलाई समेत उच्च तहमा उठाउन सुझाव दिएका छन् । दुई देशबीचको सन् १९५० को सन्धि पुनरावलोकनलगायत विषय समेटेर ईपीजीले धेरै अघि प्रतिवेदन तयार पारे पनि भारतले बुझ्न आनाकानी गर्दै आएको छ । बैठकमा सहभागी समाजवादी पार्टीका संघीय परिषद् अध्यक्षसमेत रहेका पूर्वप्रधानमन्त्री बाबुराम भट्टराईले सीमा विवादको समाधान गर्न राजनीतिक तहको उच्चस्तरीय संयन्त्र आवश्यक रहेको बताए । उनले भारतका प्रधानमन्त्रीसँग पहल गरेर ईपीजीको प्रतिवेदनलाई छिटो ग्रहण गर्न र प्याकेजमा सबै कुराको हल गर्नसमेत प्रधानमन्त्रीलाई सुझाव दिएका थिए । सीमासम्बन्धी विषय वार्ताद्वारा नै हल गर्नुको विकल्प अहिले हामीसँग छैन । भारत र बंगलादेशबीचमा पनि लामो समयसम्म सीमासम्बन्धी विवाद थियो । उनीहरूले हल गरेर अहिले दुवैका पक्षबीच शान्ति कायम छ र आर्थिक कारोबार बढेको छ, भट्टराईले भने, बंगलादेशले भारतबाट ठूलो आर्थिक लाभ लिइराखेको अवस्था छ । हामीले पनि भारतसँग लामो समयसम्म यस्ता सीमासम्बन्धी विवाद कायम राखेर तिक्तता बढाउनुभन्दा वार्ताद्वारा हल गर्न विशेष ढंगले पहल गर्यौं भने सम्भव छ । राष्ट्रिय प्रजातन्त्र पार्टीका अध्यक्षसमेत रहेका पूर्वपरराष्ट्रमन्त्री कमल थापाले कालापानी, लिपुलेक र लिम्पियाधुरा नेपालको भूभाग हो कि होइन भन्ने प्रश्न नै बैठकमा नउठेको बताए । राष्ट्रिय मुद्दामा सिंगो मुलुक एकजुट भएका बेला कालापानीबाट भारतीय सेना फिर्ता पठाउने र नेपाली भूभाग फिर्ता ल्याउने यो उपयुक्त अवसर हो, बैठकपछि थापाले भने । उनले सीमा समाधानका लागि परराष्ट्र सचिवस्तरको नेपालभारत संयुक्त आयोगको बैठक तत्काल बोलाउनुपर्ने मागसमेत बैठकमा आएको जानकारी दिए । प्रधानमन्त्रीले सीमासम्बन्धी अध्ययन र प्रमाण बुझ्नका लागि बैठकमा सीमाविद् बुद्धिनारायण श्रेष्ठ, सूर्यप्रसाद उपाध्याय, पुण्यप्रसाद ओलीलाई समेत डाकेका थिए । पूर्व तथा वर्तमान परराष्ट्रमन्त्री, भूमि व्यवस्था, सहकारी तथा गरिबी निवारणमन्त्रीसमेत बैठकमा सहभागी थिए । सीमाविज्ञहरूले लिम्पियाधुरा, कालापानी तथा लिपुलेक नेपालको हो भन्ने पहिलो प्रमाण सुगौली सन्धि नै रहेको बताएका थिए । सुगौली सन्धिमा नेपालको सीमा महाकालीको पश्चिम भाग उल्लेख हुनुले नै उक्त भूभाग नेपालको भन्ने पुिष्ट भएको उनीहरूको धारणा थियो । लिपुलेक नेपालको हो भन्ने प्रस्ट आधार र प्रमाण छन् । सुगौली सन्धिपछि अहिलेको सीमारेखा संकुचन भयो, उनीहरूको भनाइ थियो, सुगौली सन्धिलगायत तत्कालीन ब्रिटिस इन्डियाले प्रकाशित गरेको नक्साले पनि प्रस्ट रूपमा उक्त भूभाग नेपालको हो भन्ने देखाउँछ । बैठकमा नेकपा, कांग्रेस, समाजवादी, राष्ट्रिय जनता पार्टी, नेपाल मजदुर किसान पार्टीसहितका राजनीतिक दलका नेतृत्वको सहभागिता थियो । बैठकमा देउवा र दाहालका अतिरिक्त पूर्वप्रधानमन्त्रीहरू झलनाथ खनाल, माधवकुमार नेपाल, बाबुराम भट्टराई, लोकेन्द्रबहादुर चन्द, मन्त्रिपरिषद्का अध्यक्ष खिलराज रेग्मीको पनि उपस्थिति थियो ।"
प्रधानमन्त्री सचिवालय फेरिँदै,"(काठमाडौं)  काम चित्तबुझ्दो नभएपछि प्रधानमन्त्री केपी शर्मा ओलीले आफ्नो सचिवालय हेरफेर गर्न लागेका छन् । त्यसका लागि उनले सचिवालयका सबैलाई राजीनामा गर्न भनेका छन् । आफ्नो कामको सहजताका लागि सचिवालयमा रहेकाहरूले छाडेर सहयोग गरिदिन प्रधानमन्त्री ओलीले प्रमुख सल्लाहकार विष्णु रिमाललाई भनेका थिए । रिमालले सचिवालयका सबै सदस्यको शुक्रबार बैठक गरी प्रधानमन्त्रीले बाटो सहज बनाइदिन आग्रह गरेको जानकारी गराएका थिए । प्रमुख सल्लाहकार रिमालले प्रधानमन्त्रीको मनसाय बमोजिम अब आआफ्नो अनुकूलतामा राजीनामा दिँदा सहज हुने धारणा राखेका थिए । प्रधानमन्त्रीको यस्तो सन्देश पाएपछि सचिवालयका सबैले मंसिर १ देखि लागू हुने गरी छाड्ने निष्कर्ष निकालेको स्रोतले बतायो । राजीनामाबारे सचिवालयका सदस्यहरूले भने औपचारिक रूपमा बोलेका छैनन् । यसबारे जिज्ञासा राख्दा प्रमुख सल्लाहकार रिमालले आफूलाई यो विषयमा जानकारी नभएको बताए । प्रधानमन्त्रीका परराष्ट्र सल्लाहकार राजन भट्टराई र प्रेस सल्लाहकार कुन्दन अर्यालले पनि त्यस्तै जवाफ दिए । यो विषयमा मलाई जानकारी छैन, अर्यालले भने । प्रधानमन्त्रीले नयाँ टिममा पनि अहिलेकै केहीलाई समावेश गर्ने सम्भावना छ । प्रधानमन्त्री सचिवालयको प्रमुख सल्लाहकारमा रिमाल, परराष्ट्र सल्लाहकार भट्टराई, प्रेस सल्लाहकार अर्याल, जनसम्पर्क सल्लाहकार अच्युत मैनाली, स्वकीय सचिव इन्द्र भण्डारी, राजेश बज्राचार्यलगायत छन् । नयाँ बन्ने टिममा अहिलेकामध्ये बज्राचार्य दोहोरिने सम्भावना छ । उनी प्रधानमन्त्रीको निजी भेटघाटदेखि उपचार र औषधिहरूको मात्रा मिलाएर खुवाउनेसम्मको काममा सहयोगी भूमिकामा छन् । प्रमुख सल्लाहकार रिमालले पहिलो प्रधानमन्त्रीकालदेखि नै ओलीसँग निकट भएर काम गरेका थिए । तर उनको कार्यशैलीका कारण पार्टीभित्रकै नेतादेखि बाहिरसम्मै प्रधानमन्त्रीको आलोचना हुने गरेको छ । त्यसैले उनलाई दोहोर्याउनेभन्दा कुनै अर्को नियुक्ति दिइने सम्भावना रहेको स्रोतको दाबी छ । केही मन्त्रीको कार्यसम्पादनप्रति पनि प्रधानमन्त्री असन्तुष्ट छन् । प्रधानमन्त्री निकट एक नेताका अनुसार सचिवालय सदस्यहरूको हेरफेरपछि ओलीले त्यस्ता मन्त्रीलाई हटाउने छन् । पछिल्लो एक सातायता प्रधानमन्त्रीले पार्टीका अर्का अध्यक्ष पुष्पकमल दाहाल र महासचिव विष्णु पौडेलसँगको सघन छलफलमा सरकारलाई नयाँ गति दिन सचिवालयदेखि मन्त्रिपरिषद्सम्मै हेरफेरको चाहना राखेको स्रोतले जनायो ।"
भान्सामा वायुपंखी,"खर्च परे पनि एकपटक जडान गरेपछि सुबिस्ता भएको छ, उनले भने, दाउरा थोरै लाग्ने भएकाले पनि धेरै सजिलो भयो । दाउराको अभाव र कामको व्यस्तताले यो चुलो प्रयोग गर्नेको संख्या बढिरहेको उनले बताए । पहिले पहिले एक भारी दाउरा चारपाँच दिनमै सकिन्थ्यो, उनले भने, वायुपंखी चुलो बाल्न थालेपछि एक भारी दाउराले १५ दिन पुग्छ । आधुनिक चुलोमा दाउराका झिँजाको समेत सदुपयोग भएको अनुभव उनले सुनाए ।रिघा, आम, हयाङलु, थामलेख र रातापानीलगायत गाउँमा पनि यस्तो चुलोको प्रयोग बढेको छ । स्थानीय स्वास्थ्यकर्मी टक्क डाँगरले घरमा शौचालयको प्रयोगसँगै सौर्य ऊर्जामार्फत बत्ती र चुलो बाल्न थालेपछि गाउँले बिरामी पर्ने दर पनि घटेको बताए । धेरै समस्या भान्सा, खानेकुरा र शौचालयबाटै सुरु हुने हो, उनले भने, चुलोले सरसफाइ पनि सिकायो । जिल्ला समन्वय समितिका अनुसार मुगुमा १० हजार घरधुरी छन् । यिनमा सात हजार घरले आधुनिक चुलो प्रयोग गरिरहेका छन् ।"
दिनहुँ दूषित हावा,"वायुको गुणस्तर खस्किँदै०६३ सालमा दाताको सहयोग रोकिएपछि वायुको गुणस्तर मापन गर्ने काम पनि रोकियो । सात स्थानमा राखिएका वायु प्रदूषण मापन केन्द्र पनि त्यत्तिकै थन्किए । सूचना अधिकारी पौडेलका अनुसार वातावरण विभाग खडा भएपछि फेरि त्यसले निरन्तरता पायो । ०७० को कात्तिकदेखि जेठसम्म राजधानीका ३ स्थान पुतलीसडक, भक्तपुर र मच्छेगाउँमा पीएम १० को मापन सुरु गरियो । अध्ययन सुरु गरेदेखि अहिलेसम्म नै मापदण्डभन्दा कैयौं गुणा बढी धूलोधूवाँका कण रेकर्ड हुने गरेको देखिन्छ, विभागका वातावरण निरीक्षक गोविन्द लामिछानेले भने, वायुमण्डल प्रदूषित हुने क्रम रोकिएको छैन, ससाना धूलोका कण बढेको बढ्यै छन् । मापन थालेदेखि नै यहाँको वायुमण्डलमा स्वास्थ्यका लागि हानिकारक मानिएका १० माइक्रोन र २५ माइक्रोनभन्दा साना धूलोका कण अत्यधिक देखिएको उनको भनाइ छ । यसले यहाँको वायुको गुणस्तर दिनप्रतिदिन खस्किँदै गएको प्रस्टिन्छ, उनले भने । आठ महिना लगातार गरिएको मापनबाट पुतलीसडकमा औसत ३०५०२ र भक्तपुरमा १४०३५ माइक्रोग्रामसम्म धूलोधूवाँको मात्रा रेकर्ड भएको देखिन्छ । ०७४ यता गरिएको अनुगमनले पनि धूलोका कणको मात्रा सरकार र डब्ल्यूएचओले तोकेको मापदण्डभन्दा कैयौं गुणा माथि छ । वायु प्रदूषणको अवस्था थाहा पाउन विभागले काठमाडौंमा ७, पोखरामा २, नेपालगन्ज, भक्तपुर, दाङ, सुनसरी, सिमरा, लुम्बिनी र धुलिखेलमा एकएक गरी १९ वटा वायु गुणस्तर मापन केन्द्र सञ्चालन गरिरहेको छ । यीमध्ये १४ वटा वातावरण विभाग र अरू अन्तर्राष्ट्रिय एकीकृत पर्वतीय विकास केन्द्र (इसिमोड) तथा अमेरिकी दूतावासको सहयोगमा सञ्चालनमा छन् । जाडोयाममा बढी वायु प्रदूषण उत्सर्जन हुने काठमाडौं उपत्यकामा वायु प्रदूषणको बहन क्षमतामा विद्यावारिधि गरेका त्रिभुवन विश्वविद्यालयका प्राध्यापक रामप्रसाद रेग्मीले बताए । प्रदूषण बहन क्षमता न्यून हुने बेलामै बढी वायु प्रदूषण उत्सर्जनका गतिविधि हुन्छन्, उनी भन्छन् । हरेक वर्ष चिसो सुरु भएसँगै प्रदूषण बढ्न सुरु हुन्छ भन्ने सरकारलाई थाहा भएर पनि न्यूनीकरणका लागि ध्यान नदिएको वातावरणविद् भूषण तुलाधरको तर्क छ । नेपाल भ्रमण वर्षको सुरुवात (जनवरी) मा झनै प्रदूषण उच्च हुन्छ, उनले भने, तर २० लाख पर्यटक भित्र्याउने भनिरहँदा प्रदूषण न्यूनीकरण गर्नेतिर सरकारले ध्यान दिएको छैन । विगतमा प्रदूषण नियन्त्रणका उपायबारे सरकारलाई सुझाए पनि ती प्रतिवेदन त्यत्तिकै थन्किएको उनले उल्लेख गरे । भन्दाभन्दा दिक्क लागिसक्यो, उनको दुखेसो छ, प्रदूषण घटाउन ठोस काम हुन सकेन । दुई वर्षअघि योजना आयोगले राजधानीको प्रदूषण घटाउन गर्नुपर्ने कामबारे विज्ञहरूसँग सुझाव मागेको थियो । त्यतिबेला तुलाधरसहितका विज्ञले अध्ययन गरेर दिएको प्रतिवेदन वन तथा वातावरण मन्त्रालय र आयोगमै थन्किएको छ । उनीहरूले प्रतिवेदनमा प्रदूषण घटाउन चाल्नुपर्ने अल्पकालीन र दीर्घकालीन कार्यक्रमको खाका दिएका थिए । प्रदूषण घटाउन तत्काल बढी धूवाँ फ्याँक्ने सवारीसाधन हटाउनुपर्नेदेखि विद्युतीय बस र मास भेहिकल (ठूला गाडी) चलाउनुपर्ने उनीहरूले सुझाएका थिए । भक्तबहादुर बलायर वातावरणमन्त्री हुँदा ०५७ सालमा प्रदूषण घटाउनकै लागि काठमाडौंबाट विक्रम टेम्पो हटाइएको थियो । स्वास्थ्यमा असर वायु प्रदूषणले स्वास्थ्यमा पारेको असरबारे अध्ययन गरेका डा खेमबहादुर कार्की चिसो बढेसँगै वायु प्रदूषणको मात्रा पनि बढिरहेकाले नागरिक आफैं सचेत हुनुपर्नेमा जोड दिन्छन् । चिसोका बेला धूलोधूवाँ कचौरा आकारको काठमाडौंमा तैरिएर बस्ने भएकाले स्वास्थ्यका लागि हानिकारक हुने उनको विश्लेषण छ । सुक्खायाममा तल्लो तहसम्मै हानिकारक धूलोका कण वायुसँग मिसिएर रहने भएकाले मर्निङ वाक र इभिनिङ वाक गर्नु पनि घातक हुन्छ, कार्कीले भने । धूलोधूवाँका कणले बढी मात्रामा मुटु, डायबिटिज र उच्च रक्तचाप भएका बिरामीलाई असर गर्ने अध्ययनको निष्कर्ष छ । विगतमा कार्कीको नेतृत्वमा राजधानीका विभिन्न अस्पतालमा गरिएको अध्ययनले पनि वायु प्रदूषणका कारण फोक्सो, मुटु, हृदयाघात, श्वासप्रश्वाससम्बन्धी रोग, मस्तिष्कघात र क्यान्सर, छालाको एलर्जी जस्ता रोगका बिरामीको संख्या बढेको देखाएको थियो । उनका अनुसार एन९५ नामको मास्क प्रयोग गर्न सके धेरै हदसम्म आँखाले देख्न नसकिने धूलोका कण छेक्न सकिन्छ । काठमाडौंमा सधैं नै हानिकारक प्रदूषण व्याप्त रहेको निजामती कर्मचारी अस्पताल, मीनभवनका फोक्सो रोग विशेषज्ञ डा दिनेश विष्ट बताउँछन् । अन्य समयको तुलनामा जाडोयाममा श्वासप्रश्वाससम्बन्धी बिरामी बढी हुने गरेका छन् । यसमा मौसमको प्रभाव बढी हुने उनको भनाइ छ । त्यस्ता बिरामी बढ्नुमा वायु प्रदूषण एउटा कारक हो, उनले भने । जाडोयाममा प्रदूषणका कण वायुमण्डलको तल्लो सतहमा बढी थिग्रिने भएकाले छाती वा घाँटीमा एलर्जी हुने वा संक्रमण बढ्ने समस्या हुने उनले बताए । के हुन् प्रदूषणका स्रोत ? लाखौं संख्याका सवारीसाधन, इँटाभट्टा, कृषि प्रयोजन, अस्पतालका इन्सिनेटर र खुला स्थानमा फोहोर जलाउँदा निस्कने धूवाँ वायु प्रदूषणका मुख्य स्रोत हुन् । गत वर्ष वातावरण विभागले सडकमा सवारीसाधनको प्रदूषण जाँच्न थाले पनि त्यो एक महिनामै रोकिएको थियो । प्रदूषण मापदण्ड तोक्ने निकाय र कार्यान्वयन गर्ने निकाय फरकफरक छन् । मापदण्ड तोक्ने निकाय वातावरण मन्त्रालय भए पनि मुख्य स्रोत मानिने सवारीसाधन अनुगमन गर्ने निकाय भौतिक पूर्वाधार तथा यातायात मन्त्रालय हो । हरियो स्टिकर यातायात विभागले दिन्छ, सवारीसाधन जाँच्ने निकाय पनि उही हो, सूचना अधिकारी पौडेलले भने, बर्सेनि लाखौं सवारी भित्रिए पनि तिनको अनुगमनका लागि आवश्यक उपकरण र प्रविधि पर्याप्त नहुनु नै समस्या हो । वातावरण विभागले वायु प्रदूषणका हकमा १९ वटा प्रदूषण मापन केन्द्रले दिने सूचना र तथ्यांक नियमन गर्नेबाहेक अरू केही गर्दैन । अब के गर्ने ?प्रदूषण घटाउन सवारीसाधन जाँच्ने कार्यलाई निरन्तरता दिनुपर्ने वातावरणविद् तुलाधर सुझाउँछन् । मापसे जस्तै सबै सवारीसाधनलाई जाँच गर्ने प्रणाली खडा गरौं, उनको सुझाव छ, बिजुली र साझाजस्ता मास भेहिकलको प्रयोग गरौं । विगतमा विभिन्न विज्ञ, आयोग र समितिले दिएका सुझावलाई कार्यान्वयनमा ल्याउनसमेत उनले सरकारको ध्यानाकर्षण गराए । एक्सन प्लान ल्याएर तुरुन्त कार्यान्वयन गर्नुपर्छ, उनी भन्छन्, राज्यले प्रदूषण नियमनका लागि ठूलो अभियान नै चलाउनु आवश्यक छ । सरकार के गर्दै छ ?वातावरणका मुद्दामा काम गर्न वन तथा वातावरण मन्त्रालयअन्तर्गत वातावरण विभाग छ । तर विभागसँग प्रदूषण नियन्त्रणका विशेष कार्यक्रम छैनन् । विभागले अनुगमनबाहेक खासै काम गरेको देखिन्न । वातावरण अनुगमनका लागि विभागमा जम्मा १६ जना वातावरण निरीक्षक कार्यरत छन् । त्यही जनशक्तिले सबै खाले प्रदूषणको अनुगमन गर्नुपर्ने अवस्था छ । मन्त्रालयका प्रवक्ता सिन्धुप्रसाद ढुंगाना भने कानुन वातावरण मन्त्रालयले ल्याए पनि कार्यान्वयनमा अन्तरमन्त्रालय सहयोग आवश्यक पर्ने औंल्याउँछन् । यातायात, ट्राफिक र वातावरण विभाग संयुक्त रूपमा लागे मात्र प्रदूषण नियमन प्रभावकारी हुन्छ, उनले भने, त्यसका लागि पहलकदमी भए पनि कार्यान्वयन फितलो छ । मन्त्रालयको वातावरण महाशाखाले युरो ४ स्ट्यान्डर्डका सवारीसाधन भित्र्याउने गरी मापदण्डको मस्यौदा तयार गरिसकेको पनि ढुंगानाले जानकारी दिए । अहिले नेपालमा युरो३ स्ट्यान्डर्डका सवारी भित्रिन्छन् ।"
सीमा विवाद हल गर्न महासंघको आग्रह,"सीमामै पुगेर विरोध बैतडी भारतले सार्वजनिक गरेको नक्सामा नेपाली भूमिसमेत समेटिएको विरोधमा शनिबार नेपालभारत सीमा जुलाघाटमा प्रदर्शन गरिएको छ । तरुण दल र नेपाल विद्यार्थी संघ आबद्ध युवाहरूले सीमा नाकामा विरोध प्रदर्शन गरेका हुन् । भारतीय बासिन्दाले समेत थाहा पाउने गरी सीमामै पुगेर विरोध जनाएका हौं, तरुण दलका जिल्ला उपाध्यक्ष महेश भट्टले भने ।"
यी हुन् डा केसीका माग,"(काठमाडौं)  चिकित्सा शिक्षा ऐन संशोधनसहितका सातबुँदे माग अघि सारेर डा गोविन्द केसी ६ दिनदेखि सुदूरपश्चिम प्रदेशको डडेलधुरामा अनशनरत छन् । १५ औं अनशनका क्रममा ०७५ साउन १० मा सरकारसँग भएका सम्झौता कार्यान्वयन नभएको भन्दै उनले पटकपटक सत्याग्रहसहितको आन्दोलन थाल्ने चेतावनी दिँदै आएका थिए । इलाममा बसेको १६ औं अनशन बीचमै तोडेका उनका धेरैजसो माग त्यति बेलाकै छन् । प्रधानमन्त्रीको संलग्नतामा सरकार र केसीबीच सहमति गरिएको थियो, डा केसीका सहयोगी डा जीवन क्षत्रीले भने, तर सहमति उल्लंघन गरेर ऐन जारी गरियो । त्यति बेला एउटा विश्वविद्यालयले ५ भन्दा बढी शिक्षण संस्थालाई सम्बन्धन नदिने सहमति भएको थियो । उक्त बुँदालाई ऐनमै राख्ने भनिएको थियो । ऐन आउँदा काठमाडौंबाहिर ५ भन्दा बढी मेडिकल कलेजलाई सम्बन्धन दिन सक्ने बाटो खुला गरिएको छ । चिकित्सा शिक्षाको गुणस्तरलाई असर पुग्ने गरी ५ भन्दा शिक्षण संस्थालाई सम्बन्धन दिने बाटो खुला गरिएको क्षत्रीको भनाइ छ । सम्बन्धन दिनुपरे पनि आयोगले निर्णय गरेर मात्र गर्ने भनिएको थियो, उनले भने, तर ऐनले ५ भन्दा बढी शिक्षण संस्थालाई सम्बन्धन दिन सक्ने व्यवस्था गर्यो । झापाको बी एन्ड सी मेडिकल कलेजलाई सम्बन्धन दिन सम्झौता तोडमोड गरिएको केसी पक्षको आरोप छ । सीटीईभीटीको प्रमाणपत्र तहभन्दा तलका स्वास्थ्य शिक्षासम्बन्धी शिक्षण संस्थाको हकमा पनि दोहोरो अर्थ लाग्ने किसिमका प्रावधान राखिएकाले ऐन संशोधन गर्नुपर्ने केसीको माग छ । सहमतिमा प्रमाणपत्र तहमुनिका कार्यक्रमलाई सम्बन्धन नदिने भनिएको थियो, क्षत्रीले भने, तर ऐन आउँदा अपग्रेड गर्दै लैजाने व्यवस्था गरियो । सहमति उल्लंघन गर्दै ऐनको प्रस्तावनामा समेत तोडमोड गरिएकामा केसीको चित्तदुखाइ छ । ऐनमा चिकित्साशास्त्र विश्वविद्यालय स्थापना गर्ने प्रावधान समावेश गरिएकामा समेत केसीको आपत्ति छ । सम्झौतामा चिकित्सा शिक्षा क्षेत्रको बेथिति र समस्या समाधान गर्न उच्चस्तरीय चिकित्सा शिक्षा आयोग मात्र स्थापना गर्ने भनिएको थियो । डा केसीले १५ औं अनशनका क्रममा भएका सम्झौता जस्ताको त्यस्तै कार्यान्वयन हुनुपर्ने माग राखेर अनशन थाल्नुभएको हो, अर्का सहयोगी अभिषेक सिंहले भने । जुम्लामा १५ औं अनशन बसेका केसी र सरकारबीच त्यति बेला २२ बुँदे सहमति भएको थियो । सोहीअनुसार ऐनमा संशोधन गरिनुपर्ने उनको भनाइ छ ।केसीले विश्वविद्यालयमा उपकुलपतिसहित पदाधिकारी नियुक्ति प्रक्रियामा पनि असन्तुष्टि जनाउँदै आएका छन् । विश्वविद्यालयको ऐन संशोधन गरी पदाधिकारी नियुक्तिको मापदण्ड परिवर्तन गर्नुपर्ने उनको माग छ । केसीले परासर कोइराला नेतृत्वको मापदण्ड निर्धारण समितिको सुझावअनुसार पदाधिकारी नियुक्ति गर्नुपर्ने बताउँदै आएका छन् । तर सरकारले पदाधिकारी नियुक्ति प्रक्रिया नसुधारी पुरानै प्रक्रियाअनुसार नियुक्ति थालेकामा पनि उनी असन्तुष्ट छन् । अहिलेको प्रक्रियाले विश्वविद्यालयमा राजनीतिक भागबन्डा हाबी हुने उनको तर्क छ ।निजी मेडिकल कलेजहरूले विद्यार्थीबाट असुलेको अतिरिक्त शुल्क फिर्ता गर्नुपर्ने मागसमेत उनका छन् । प्रत्येक विश्वविद्यालयले विद्यार्थीबाट अवैध रूपमा बढी रकम असुलिरहेका छन्, क्षत्रीले भने, काठमाडौं विश्वविद्यालयका मेडिकल कलेजमा संस्थागत रूपमै ठगी छ । विद्यार्थीको हातहातै पैसा फिर्ता गरेर सञ्चालकलाई कारबाही नभएसम्म डा केसी यसपटक अनशनबाट उठ्दिनँ भन्नुभएको छ । चिकित्सा शिक्षा आयोगले सार्वजनिक शिक्षण संस्थामा ७५ प्रतिशत छात्रवृत्ति दिने ऐनको प्रावधान खुम्च्याएकामा समेत डा केसीको असन्तुष्टि छ । काठमाडौं विश्वविद्यालयको स्कुल अफ मेडिसिन र नेपाली सेनाको मेडिकल कलेजमा समेत ७५ प्रतिशत छात्रवृत्ति लागू गरिनुपर्ने उनको माग छ । ऐनमा सार्वजनिक शिक्षण संस्थामा चिकित्साशास्त्रको स्नातक तह अध्ययन गर्ने विद्यार्थीलाई ७५ प्रतिशत छात्रवृत्ति दिने व्यवस्था गरिएको छ ।"
"प्रमाणपत्र एउटाको, औषधि बेच्ने अर्कै","(काठमाडौं)  औषधिसम्बन्धी जानकारी नभएका व्यक्तिले सर्वसाधारणलाई त्यसको बिक्री गर्ने गरेको पाइएको छ । औषधि व्यवस्था विभागले देशभरका ३ हजार ४ सय ४ फार्मेसीमा गरेको निरीक्षणबाट यस्तो तथ्य बाहिरिएको हो । अनुगमन गरिएकामध्ये ६ सय ६२ फार्मेसीमा प्रमाणपत्र एउटाको र बिक्री गर्ने व्यक्ति अर्कै राख्ने गरेको पाइएको विभागले जानकारी दिएको छ । यसअनुसार १९ प्रतिशत फार्मेसी अर्काको प्रमाणपत्र लिई चलाएको प्रस्टिन्छ । औषधि ऐनअनुसार फार्मेसी जसका नाममा दर्ता छ, उही व्यक्तिले औषधि बेच्नुपर्छ । केही व्यवसायीले भने आफू नबसी औषधिसम्बन्धी सामान्य जानकारीसमेत नभएका व्यक्तिलाई फार्मेसीको जिम्मा दिएको पायौं, विभागका निमित्त महानिर्देशक पानबहादुर क्षत्रीले भने, प्रमाणपत्र रहेका व्यक्तिका आफन्त फार्मेसीमा बस्ने गरेको पायौं, जसमा औषधिसम्बन्धी जानकारी छैन । औषधिजस्तो संवेदनशील वस्तुको बिक्री अदक्ष व्यक्तिबाट हुँदा जनस्वास्थ्यमा गम्भीर असर पर्ने उनले बताए । अनुगमनमा भेटिएको प्रमाणका आधारमा कारबाही प्रक्रिया अघि बढाइएको उनले जानकारी दिए । कसैलाई निश्चित समय पसल सञ्चालन गर्न रोक लगाएका छौं, उनले भने, केहीलाई मुद्दासमेत चलाएका छौं । औषधि ऐनविपरीत फार्मेसी सञ्चालन गर्ने १ सय १३ फार्मेसीलाई कारबाही गरिएको विभागले जानकारी दिएको छ । कारबाहीमा परेर ४० फार्मेसी बन्द भएको विभागका निमित्त महानिर्देशक क्षत्रीले बताए । ५९ फार्मेसीलाई बढीमा ६ महिनासम्म सञ्चालन गर्न नपाउने र १४ फार्मेसीमाथि मुद्दा चलिरहेको उनको भनाइ छ । ५० वटा फार्मेसी दर्ता नभई चलेको भेटिएको थियो । काठमाडौं, नेपालगन्ज, वीरगन्ज र विराटनगरका केही फार्मेसी त्यसरी चलेको पाइएको उनले बताए । केही फार्मेसीले दर्ताबिनाका औषधि पनि बेच्ने गरेका रहेछन्, विभागका सूचना अधिकारी सन्तोष केसीले भने, विभागबाट अनुमति नलिएका औषधि बेच्ने १ सय १५ फार्मेसी पनि कारबाहीमा परेका छन् । दर्ताबिनाका औषधि भेटिएमा ती औषधि जफत गर्ने र फेरि यस्ता औषधि नराख्न चेतावनी दिएको क्षत्रीको भनाइ छ । भारतसँग खुला सिमाना भएकाले दर्ताबिनै औषधि भित्रिइरहेका छन् । यस्ता औषधि नियन्त्रण गर्न विभागलाई ठूलै चुनौती छ, उनले भने । औषधि ऐन २०३५ अनुसार फार्मेसीले नार्कोटिक (लागूऔषधमा प्रयोग हुन सक्ने औषधि) बेच्दा छुट्टै सूची बनाउनुपर्छ । तर पनि केही फार्मेसीले नियम मिचेका छन् । नियम मिच्ने २ सय १३ फार्मेसी पनि कारबाहीमा परेका छन् । यस्ता औषधि किन्ने बिरामी, प्रेस्क्राइब गर्ने चिकित्सक र औषधिको मात्रा सबैको विस्तृत रेकर्ड फार्मेसीले राख्नुपर्छ । केही फार्मेसीले यो नियम नमानेको पाइयो, विभागका सूचना अधिकारी सन्तोष केसीले भने ।"
संवैधानिक अभ्यासमा बाधक बन्दिनँ,"नेपालगन्ज (कास) कार्यवाहक सभामुख शिवमाया तुम्बाहाम्फेले सभामुख चयन प्रक्रियामा हुने संवैधानिक अभ्यासमा आफू बाधक नबन्ने बताएकी छन् । सभामुख कृष्णबहादुर महरा पदच्युत भएपछि उक्त पदका लागि स्वाभाविक रूपमा आफू योग्य रहेको उनको भनाइ छ । सम्बद्ध दलको परामर्शपछि आवश्यक निर्णय लिने उनले बताइन् । स्थानीय तहले निर्वाह गरेको भूमिका विषयमा प्रशिक्षणका लागि हुम्ला पुगेकी उनले काठमाडौं फर्किने बेला शनिबार नेपालगन्जमा पत्रकारसँग भनिन्, संविधानअनुसार हुने प्रक्रिया र पार्टीले लिने निर्णयमा म बाधक बन्दिनँ । संसद्मा १८ विधेयक पारित भएको र ५ वटा विधेयक बाँकी रहेको उनले बताइन् ।"
बंगलादेशका राष्ट्रपति मंगलबार आउने,"काठमाडौं (कास) बंगलादेशका राष्ट्रपति अब्दुल हमिदले कात्तिक २६ देखि २९ सम्म नेपाल भ्रमण गर्ने परराष्ट्र मन्त्रालयले जनाएको छ । चारदिने भ्रमणका दौरान हमिदले राष्ट्रपति विद्यादेवी भण्डारी, उपराष्ट्रपति नन्दबहादुर पुन, प्रधानमन्त्री केपी शर्मा ओली, राष्ट्रिय सभाका अध्यक्ष गणेश तिमिल्सिना र परराष्ट्रमन्त्री प्रदीप ज्ञवालीसँग भेटवार्ता गर्नेछन् । परराष्ट्रले जारी गरेको विज्ञप्तिअनुसार हमिदले काठमाडौंका ऐतिहासिक, पुरातात्त्विक र सांस्कृतिक क्षेत्रको भ्रमण गर्नेछन् । उनी पोखरा पनि जानेछन् ।"
अमेरिकामा संघीयता सिक्दै मुख्यमन्त्री,"क्यालिफोर्निया (कास) गण्डकी प्रदेशका मुख्यमन्त्री पृथ्वी सुब्बा गुरुङ यतिबेला अमेरिकामा प्रदेश प्रहरीको संरचना अध्ययन गरिरहेका छन् । अमेरिकाको जस्टिस डिपार्टमेन्ट ले गुरुङसहितको टोलीलाई क्यालिफोर्नियाको राजधानी सेक्ट्रोम्यान्ट्रो र लस एन्जलसका प्रहरी एवं न्यायाधिवक्ता कार्यालय भ्रमण गराइरहेको छ । प्रदेशमा प्रहरीको संरचना र सञ्चालन प्रक्रियाबारे जानकारी लिइरहेको मुख्यमन्त्री गुरुङले बताए । हामीले प्रदेश प्रहरी ऐन निर्माण गर्नुपर्नेछ, यो हाम्रा लागि नयाँ अभ्यास हो, उनले भने, प्रदेशलाई मजबुत बनाउन कानुन बलियो हुनपर्छ । त्यसका लागि आवश्यक नीतिनियमबारे अध्ययन गर्दै छौं । सुरक्षा निकाय र निजामतीको समन्वयले प्रदेश सरकार बलियो हुने उनको बुझाइ छ ।"
अस्पताल बनाउँदै गाउँपालिका,"हेटौंडा (कास) मकवानपुरको एक स्थानीय तहले पालिकाबासीलाई गाउँमै स्वास्थ्य सेवा उपलब्ध गराउने उद्देश्यले अस्पताल निर्माण गर्न लागेको छ । मकवानपुर गढी गाउँपालिकाले पालिकाको मध्य भागमा पर्ने आमभन्ज्याङको डुम्रेकुनामा १५ शय्याको अस्पताल बनाउने योजना अन्तिम चरणमा पुगेको छ । अस्पताल भवन निर्माण गर्न स्थानीय तीनजना दाताले १३ कठ्ठा जमिन उपलब्ध गराएको गाउँपालिका अध्यक्ष विदुर हुमागाईंले बताए ।संघीय सरकारले एक स्थानीय तहमा एक अस्पताल स्थापना गर्ने योजना ल्याएको छ । अस्पताल निर्माणका लागि गाउँपालिकाले चालू आर्थिक वर्षमा ५० लाख रुपैयाँ बजेट विनियोजन गरेको छ । संघीय सरकारसँग पनि बजेट माग गरेका छौं, अध्यक्ष हुमागाईले भने, आगामी आवको अन्तिमसम्ममा अस्पताल सञ्चालनमा ल्याउने योजना छ । अस्पताल निर्माण गर्न ५ करोड रुपैयाँ लाग्ने गाउँपालिकाको स्टिमेट छ ।हेटौंडा उपमहानगरपालिकासँग जोडिएको उक्त गाउँपालिकाले शिखकटेरीस्थित स्वास्थ्य चौकीमा प्रयोगशाला स्थापना गरेर बुधबारदेखि सञ्चालनमा ल्याएको छ । प्रयोगशाला निर्माण गर्न २ नम्बर वडा कार्यालयले ६० हजार रुपैयाँ उपलब्ध गराएको थियो भने राष्ट्रिय प्रयोगशाला काठमाडौंले साढे ३ लाख मूल्यबराबरका उपकरण प्रदान गरेको थियो । गाउँपालिकाले एकजना कर्मचारी खटाएको छ ।"
१०१ द्वारा रक्तदान,भक्तपुर (कास) सल्लाघारीको फोर ह्वीलर इन्जिनियरिङ स्पाले शनिबार रक्तदान कार्यक्रम गरेको छ । रगत अभाव पूर्ति गर्न गरिएको कार्यक्रममा १ सय १ जनाले रक्तदान गरेका छन् । जसमा ८८ पुरुष र १३ महिलाले रक्तदान गरेको संस्थाका प्रबन्ध निर्देशक हिमाल रानाले बताए ।
अंग्रेजलाई जितेको सम्झनामा विजयोत्सव,"(सिन्धुली)  बीपी राजमार्गको नागबेली सडक हुँदै सोलाभन्ज्याङ पुग्नुभयो भने तपाईंलाई सुरुमै हुस्सुले चुम्न सक्छ । उत्तरपश्चिमतिर फर्कनेबित्तिक्कै देखिन्छ, सिन्धुलीगढी प्रवेशद्वार । यही गेटमा तत्कालीन युद्धको झल्को दिनेगरी कोरिएका तस्बिरले तपाईंलाई एकछिन अलमल्याउँछ । तीन महिनाअगाडि कालोपत्रे गरिएको सडक अहिले नै धाँजा फाटे पनि सिन्धुलीगढी परिसरसम्म नै रहेको छ । पैदल वा सवारीसाधन, आफैं छनोट गर्न सक्नुहुन्छ ।गोर्खाली फौजले अंग्रेज सेनालाई हराएको २ सय ५२ वर्ष पुगेको इतिहास स्मरण गर्न आयोजित विजयोत्सवले सिन्धुलीगढीलाई व्यस्त बनाएको छ । भग्नावषेश मात्र रहेको सिन्धुलीगढी दरबार क्षेत्रलाई घेराबेरा गरिएको छ । विजयोत्सवस्थल जाने सडकको दायाँबायाँ सयपत्रीलगायतका फूल रोपिएका छन् । नेपाली सेनाले एक साता लगाएर गढी क्षेत्रलाई पूरै सफा गरेका छन् । टुँडिखेल क्षेत्रमा पाहुनाको हेलिकप्टर राख्ने व्यवस्था गरिएको छ । तत्कालीन समयको तोप, जेलघरलगायत पुराना संरचना उत्खनन् गरिएको छ ।त्यतिखेर भएको युद्ध झल्किने गरी सबै व्यवस्था मिलाइएको कमलामाई नगरपालिका प्रमुख खड्ग खत्रीले बताए । सेनाको सहयोगमा विजयोत्सव मनाउने योजना बनाएका हौं, उनले भने, युद्धमा प्रयोग भएका सबै सामग्री जुटाएर प्रदर्शनीमा राखिएका छन्, अवलोकनकर्ताले भरपुर मनोरञ्जन लिन सक्नेछन् । तीनदिने विजयोत्सव आइतबार समापन हुनेछ ।तत्कालीन युद्धको झल्को दिने र वीर गोर्खालीले लडाइँमा विजय प्राप्त गरेको दृश्यलाई अवलोकनकर्ताको मानसपटलमा छाउने गरी तयारी गरेको बर्दबहादुर गणका गणपति राजीव थापाले बताए । युद्धको तिथिमितिसमेतको यकिन गराउन इतिहासका लेखहरू रहेका किताबको स्टल नै राखिएको समेत उनले सुनाए । विसं १८२४ असोज १५ गते कप्तान किनलकको नेतृत्वमा आएको ब्रिटिस सेनालाई गोर्खाली फौजले सिन्धुलीगढीबाट पराजित गरेर पठाएको सम्झनामा प्रत्येक वर्ष कात्तिक २४ गते नेपालको झन्डा फहराएर सलामी अर्पण गरी विजयोत्सव मनाउने गरिएको छ । नेपाल एकीकरणका बेला आधुनिक हतियारले सुसज्जित अंग्रेज फौजलाई हराएर विरासत बोकेको कमलामाई नगरपालिका३ स्थित ऐतिहासिकस्थल सिन्धुलीगढी यतिबेला उत्सवमय बनेको छ । उत्सवमा नेपाली सेनासँग सम्बन्धित युद्धसामग्री, भेषभूषा र स्थानीय उत्पादनको प्रचारप्रसार गर्न स्टल राखिएका छन् । ०६७ सालदेखि नेपाल पत्रकार महासंघले मनाउन थालेको विजयोत्सव परम्परालाई स्थानीय तहमा जनप्रतिनिधि निर्वाचित भएपछि नगरपालिका आफैंले निरन्तरता दिन सुरु गरेको हो । विजयोत्सवलाई भव्य रूपमा मनाउन सुनकोसी र गोलन्जोर गाउँपालिका तथा कमलामाई नगरपालिकाले आइतबार सार्वजनिक बिदा दिएका छन् । उत्सवकै अवसरमा सिन्धुलीगढी घुम्न आउने पर्यटकसँग लिइने गरिएको ५० रुपैयाँ प्रवेश शुल्कलाई कात्तिक महिनाभर ५० प्रतिशत छुट गरिएको र कात्तिक २० गतेदेखि २५ गतेसम्म पूरै छुट गरिएको छ । उत्सवकै अवसरमा नेपाली सेनाले चियाबारीबाट सिन्धुलीगढीसम्म पाँच किलोमिटर कप्तान किनलक पदमार्ग निर्माण गरेको छ । सेनाको नागरिक सहयोग अभियानअन्तर्गत कमलामाई नगरपालिका३ स्थित सिन्धुलीगढीमा युद्ध संग्रहालयसमेत बन्न लागेको छ । संग्रहालय निर्माणका लागि नक्सांकन र डिजाइन भइसकेको छ ।सरकारले घोषणा गरेको नयाँ पर्यटक गन्तव्यमध्ये एक सिन्धुलीगढीको मुख्य दरबार (ठूलो गढी) प्रदेश ३ सरकारले बनाउने भएको छ । यसका लागि प्रदेश सरकारले चालू आर्थिक वर्षमा चार करोड बजेट विनियोजन गरेको छ ।"
दुर्घटना रोक्न भाकल,"सिन्धुली (कास) कमलामाई नगरपालिकाले दुर्घटना नहोस् भन्दै प्रार्थना गरेर भद्रकाली मन्दिरमा भाकल गरी बोका बलि दिइएको छ । विजयोत्सवको समयमा हुने दुर्घटना टार्नका लागि भाकल बलि दिइएको नगरप्रमुख खत्रीले बताए । दुई वर्षअघि विजयोत्सव मनाएर फर्कने क्रममा भद्रकाली मावि निबुटारका विद्यार्थी चढेको ट्र्याक्टर दुर्घटना परेको थियो । विजयोत्सवका लागि गरिने बोका भाकल भने बर्सेनि दसैंको फूलपातीका दिन बलि दिएर बुझाउने गरिएको छ ।नगर प्रमुख खत्रीले भने, भाकल गरेर बुझाउन थालेपछि दुर्घटना टरेको छ । तत्कालीन समयमा समेत लडाइँ जित्नका लागि नेपाली फौजले भद्रकाली मन्दिरमा भाकल गरी बलि चढाएका थिए ।"
अस्पतालमै आत्महत्या,"ॅपरामर्श आवश्यक मान्छेलाई रमाइलो वा उराठलाग्दो वातावरण दुवैले आत्महत्याका लागि प्रेरित गर्न सक्ने चितवनका मनोरोग चिकित्सक डा सीपी सेढाई बताउँछन् । रमाइलो माहोलमा पनि मान्छे अनेक तनावले घेरिएको हुन सक्छ । यस्तो बेला रक्सीजस्ता नशालु पदार्थ सेवन गरेर फ्याट्ट आत्महत्या गर्न सक्छ, उनले भने । आत्महत्याको प्रमुख कारण डिप्रेसन भएको उनको भनाइ छ । मान्छे ससाना कुराले पनि डिप्रेसनमा जाने र आत्महत्या गर्नेमध्ये ८० प्रतिशत डिप्रेसनकै बिरामी भएको उनले बताए । यो उपचार हुने समस्या हो । तर समस्यामा परेका व्यक्तिको चिकित्सकसम्म पहुँच छैन, उनी भन्छन् ।यस्ता घटना बढिरहँदा परामर्श आवश्यक पर्ने व्यक्तिलाई चिकित्सकसम्म कसरी पुर्याउन सकिन्छ भनेर सबैले सोच्नुपर्ने बेला आएको डा सेढाईले बताए ।"
मोटरसाइकल चालकको मृत्यु,"भक्तपुर (कास) चाँगुनारायण नगरपालिका९ ताथलीमा मोटरसाइकल दुर्घटना हुँदा चालकको मृत्यु भएको छ । नालाबाट च्याम्हासिंहतर्फ आउँदै गरेको बा६६प ७४७४ नम्बरको मोटरसाइकल नालीमा खस्दा इलाम घर भई चाँगुनारायण९ ताथली फैढोका बस्ने ४६ वर्षीय छवि भण्डारीको मृत्यु भएको हो । यस्तै, चाँगुनारायण नगरपालिका८ जितपुरमा बोलेरोले स्कुटरलाई ठक्कर दिँदा ४ जना घाइते भएका छन् । नगरकोटबाट ताथलीतर्फ आउँदै गरेको बा१५च ३५६७ नम्बरको बोलेरो जिपले सोही दिशा तर्फबाट आउँदै गरेको बा८३प ८७३४ नम्बरको स्कुटरलाई ठक्कर दिँदा दुर्घटना भएको हो । भक्तपुरका प्रहरी प्रवक्ता डीएसपी रेवतीरमण पोखरेलका अनुसार घाइतेहरूमा स्कुटर चालक सुनसरी धरान नगरपालिका१ की १८ वर्षीया सुनिता जिमी राई, जिप चालक काभ्रे मण्डनदेउपुर२ का ३५ वर्षीय मंगलबहादुर तामाङ, जिपमा सवार मण्डनदेउपुर५ का ५५ वर्षीय गोकुल ढकाल र १८ वर्षीय सुवास तामाङ छन् । घाइते तीनजनाको भक्तपुर अस्पताल र एकको जोरपाटीस्थित नेपाल मेडिकल कलेजमा उपचार गराइएको छ ।"
अतिक्रमण रोक्न नागरिक सडकमा,"(काठमाडौं)  टुँडिखेल अतिक्रमण रोक्न सरकारलाई दबाब दिने उद्देश्यले नागरिक सडकमा उत्रिएका छन् । अकुपाई टुँडिखेल अभियानअन्तर्गत उनीहरूले शनिबार मानवसाङ्लो बनाई टुँडिखेल घेरे । मानव साङ्लोमा पूर्वप्रधानमन्त्री बाबुराम भट्टराई, त्रिभुवन विश्वविद्यालयका पूर्वउपकुलपति केदारभक्त माथेमा, काठमाडौं महानगरपालिकाकी उपमेयर हरिप्रभा खड्गी, सांसद भीमसेनदास प्रधान, परराष्ट्रविद् हिरण्यलाल श्रेष्ठ, पूर्वमन्त्री हिसिला यमि, कांग्रेस नेता गगन थापा, प्रदेशसभा सदस्य जीवन डंगोल, छिरिङ लामा, विराजभक्त श्रेष्ठ, दीपेन्द्र श्रेष्ठलगायत उपस्थित थिए । नेपाली आर्किटेक्ट इन्जिनियरको संस्था सोना, नेवाः राजनीतिक अभियान, नेपाल प्राध्यापक संघलगायतका संस्थाले कार्यक्रममा ऐक्यबद्धता जनाएका थिए । कार्यक्रममा खुलामञ्चको दुईवटा ढोकालाई नेपालको प्रतीक मानेर राष्ट्रिय झन्डा गाडिएको थियो । झन्डा गाडिएको दुवै ठाउँबाट मान्छे निस्कने व्यवस्था गरिएको थियो । दुईवटै गेटबाट निस्केर सैनिक मञ्चको उत्तरतिरको बाटोमा मानव साङ्लो बनेको थियो । टुँडिखेल घेराउमा धिमे, भुस्याजस्ता नेवारी बाजासहित सांस्कृति समूह पनि सहभागी थिए । यहाँ आउनेमा कुनै न कुनै रूपमा टुँडिखेलसँग अनुभूति जोडिएकाहरू पनि थिए । सामाजिक सञ्जाल, सञ्चारमाध्यमबाट थाहा पाएर आएकाहरू थुप्रै थिए । अरूको फेसबुकमा राखेको पोस्ट हेरेर आएको, ६० वर्षीय प्राध्यापक शालिकराम श्रेष्ठले भने, आफूले सानैदेखि खेलेको ठाउँ अतिक्रमण हुँदा दिक्क लागेको छ । म कुपन्डोलदेखि खेल्न यहीँ आउँथे । ०३६ सालसम्म बिहानबेलुका खेल्ने ठाउँ भए पनि त्यसपछि सेनाले परेड खेल्न थाले उनले बताए । परेड खेल्न थालेपछि बिहान त्यहाँ पस्न नदिएपछि दिउँसो खेल्न थाल्यौं । दिउँसो पनि दिन छाड्यो, श्रेष्ठले भने, बिस्तारै त्यहाँ भवन बनाउन थाल्यो । अहिले त मिनी रंगशाला नै बनाइदियो । पूर्वप्रधानमन्त्री बाबुराम भट्टराईले अभियानमा सहभागी हुन ट्वीटरमार्फत् आह्वान गरेका थिए । ऐतिहासिक टुँडिखेललाई सरकारी र अन्य अतिक्रमणबाट मुक्त गरेर सबै नागरिकको साझा मैदानको रूपमा स्थापित गर्ने जनस्तरबाट सुरु भएको अभियानलाई तार्किक निष्कर्षमा पुर्याऔं, उनले लेखेका थिए, रानीपोखरीदेखि रंगशालासम्मका सबै संरचना हटाएर वा भूमिगत लगेर काठमाडौंको फोक्सोलाई बचाऔं । नत्र सबै निसासिएर मर्नेर्छौं ।राष्ट्रिय गान गाएर सुरु भएको कार्यक्रम बेलुन उडाएर समापन गरिएको थियो । हरियो रिबनले घेरा लगाएर मान्छे भित्र पर्ने गरी मानव साङ्लो बनाइएको थियो । हरियो प्रकृतिको प्रतीक हो, मानव साङ्लो व्यवस्थित गर्दै अभियन्ता गणपतिलाल श्रेष्ठले भने, यो ठाउँ धार्मिक, सांस्कृतिक मात्र होइन, वातावरणीय रूपले पनि महत्त्वपूर्ण छ । राजधानीबासीले स्वच्छ हावा लिने ठाउँ विभिन्न बहानामा मिचिएको छ । टुँडिखेलमा उर्लिएको यो जनलहरले देशभर यस्ता खुला ठाउँ मिच्नेविरुद्ध लहर ल्याउनेछ ।अभियानका संयोजक विजय श्रेष्ठले तीन महिनासम्म यो अभियान सञ्चालन हुने जानकारी दिए । तीन महिनाभित्रमा टुँडिखेललाई पहिलाकै अवस्थामा ल्याउन सरोकारवाला बाध्य हुनेछन् भन्ने हाम्रो विश्वास छ, श्रेष्ठले भने । तीन चरणमा यो कार्यक्रम सफल बनाइने उनको भनाइ थियो । पहिलो चरणमा खुलामञ्चको अतिक्रमण हटाउने, अन्तिम चरणमा सेनाले बनाएका संरचनासमेत हटाएर रानीपोखरीदेखि दशरथ रंगशालासम्म खाली गराउने अभियानले योजना बनाएको छ, उनले भने । अभियानअन्तर्गत हरेक साता केही न केही दबाबमूलक कार्यक्रम भइरहनेछन् । कलाकारले गीत गाउन सक्छन् । चित्रकारले चित्र कोर्न सक्छन्, उनले भने, टुँडिखेलसँग जजसको जे अनुभूति छ, त्यो सुनाउन सक्छन् ।"
वाग्मती ब्युटिफिकेसन को काम अलपत्र,"कस्तो बन्नेछ वाग्मती किनार ?आयोजनाले ०७३ देखि परम्परागत शैलीको हरित उद्यान निर्माण अघि बढाएको हो । अध्यक्ष बस्नेतका अनुसार नदीको बीचबीचमा चेकड्याम निर्माण गरिनेछ । नदी र सडकबीचको खाली १० मिटर भागमा हरित उद्यान बन्दै छ । सडक दुई लेनको बनाइनेछ । तीन स्थानमा परम्परागत भकारी आकारका संरचना निर्माण गरिनेछ । आयोजना ठेक्का सम्झौताको म्याद सकिन करिब तीन महिनामात्र बाँकी छ । गोकर्णेश्वर नगरपालिकाका जनार्दन खड्का चाँडै विवाद समाधान निकाल्नुपर्ने बताउँछन् । विकासका काम ठप्प हुँदा कसैको पनि हित हुदैन, उनले भने, उचित मागको सम्बोधन हुन्छ, नाजायज माग पूरा हुँदैनन् । सरकारले तुरुन्त यसमा पहल गर्नुपर्छ । आयोजनाका अनुसार गोकर्ण ब्यारेजदेखि जोरपाटी पुलसम्म ३५ मिटर, त्यहाँबाट गुह्येश्वरीसम्म ४० मिटर र गुह्येश्वरीदेखि सिनामंगलसम्म करिब ३० मिटर बहाव कायम गर्दै दायाँबायाँ हरित उद्यान निर्माण गरिनेछ । टेकुतिरका २३ वटा पुराना मन्दिरको जीर्णोद्धार गरिनुका साथै बल्खुमा ढल प्रशोधन केन्द्र बनाइनेछ । हरियालीको बीचमा साइकल लेन, फुटपाथसमेत रहनेछन् । गोकर्ण ब्यारेज रहेको स्थानमा पुलसमेत बनाइने आयोजना प्रमुख ढकालले बताए । गोकर्णसुन्दरीजल खण्ड र सिनामंगलबल्खु खण्डमा समेत परम्परागत शैलीको आधुनिक हरित उद्यान रहनेछ । फुटपाथमा मर्निङवाक गर्न सजिलो हुन्छ, ढकालले भने, प्रत्येक स्थानमा चौतारी बनाउँछौं । जहाँ बसेर नदीको बहाव नियाल्न सहज होओस् ।"
'सिटी नेटले स्थानीय सरकारसँग मात्रै काम गर्छ',"अरू देशको तुलनामा यहाँको व्यवस्थापन कस्तो लाग्यो ?यहाँको आतिथ्यले निकै खुसी तुल्यायो । दुइटा भ्रमण अत्यन्त रमाइला भए । अरू देशमा बैठक सकेर हामी फर्कन्छौं तर यहाँ स्थानीय सम्पदा, संस्कृतिको अवलोकन गर्न पायौं ।पाटन र बुङमती अवलोकनमा पनि जानुभयो, त्यहाँ के पाउनुभयो ?यहाँ थुप्रै मूर्तअमूर्त सम्पदा छन् । यहाँको परम्परागत संस्कृति र झाँकीहरू हेर्न पायौं । नेवारी परिकार, पहिरन र विभिन्न कलाहरूको प्रदर्शन गरिएको थियो । त्यसले यहाँको मौलिकता बुझ्न सघायो । यहाँ पुनर्निर्माण सुरु भएको रहेछ, मौलिक स्वरूपमा यसलाई पूरा गर्न सके पर्यटनलाई झन् आकर्षण गर्न सकिन्छ ।ललितपुर महानगरका जनप्रतिनिधिले नगरको विकासमा केके गर्न सक्छन्, सिटी नेटको कस्तो सहयोग रहन्छ ?नगरमा अबको पाँच वर्षमा केके गर्न सकिन्छ, भिजन बनाउनुपर्यो । भिजन भयो भने योजना बन्छ, योजना बन्नु भनेको आधा काम सकिनु हो । त्यसका लागि समुदायलाई समेट्न जरुरी छ । सिटी नेटले क्षमता अभिवृद्धि विकास र सदस्य संस्थाहरूबीच समन्वय गर्छ । ललितपुर महागरले छुट्टै कार्यक्रम चाहेमा अनुरोध गर्नुपर्यो । नेपाल च्याप्टरलाई सक्रिय बनाउनुपर्यो । हामी आइडिया दिन्छौं । जता राम्रो काम भइरहेको छ, हामी लिंक गराइदिन सक्छौं । नगरको विकासमा दातृ निकाय र नगरपालिकाबीच सिटी नेटले प्रभावकारी समन्वय गर्न सकिरहेको छैन भन्ने सुनिन्छ नि ?दातृ निकाय सरकारसँग सम्बन्धित हुन्छ । जस्तैः जीआईजेड जर्मन सरकार, यूएसएआईडी अमेरिकन सरकार मातहत छन् । उनीहरूको आफ्नै एजेन्डा हुन्छ । केन्द्रीय सरकारसँग समन्वय हुने भएकाले उनीहरूलाई आकर्षण गर्न गाह्रो छ । सिटी नेटले समष्टिगत रूपमा सोच्छ । हामी ठूलो स्केलमा काम गर्ने संस्था पनि होइन । ठूलो प्रोजेक्टका लागि जुन देशमा काम गर्ने हो, त्यहाँको सरकार नै प्रमुख हुन्छ ।सिटी नेटमा आबद्ध सदस्य संस्थाको विकास गर्न तपार्इंका के योजना छन् ? सिटी नेटले आफ्ना सदस्यलाई चार विधामा सहयोग गर्छ । विपद् व्यवस्थापन, जलवायु परिवर्तन, पूर्वाधार विकास र दिगो विकास । जलवायु प्रदूषण कसरी न्यूनीकरण गर्ने र त्यसबाट कसरी बच्ने भनेर हामी प्रोजेक्ट सञ्चालन गर्दैनौं । तर, कसैले प्रस्ताव ल्याए सिटी नेटले समन्वय गरिदिन्छ । दातृ निकाय खोज्नेभन्दा पनि धनी नगरपालिकासँग अन्य नगरपालिकाको सम्बन्ध गाँस्न प्रयास गरिदिने हो ।सिटी नेटसँग अबको भिजन के छ ?हाम्रो मुख्य काम नै सदस्य संस्थाहरूलाई सहयोग गर्ने हो । क्षमता विकास र सम्बन्ध विस्तार गराइदिने हो । कुनै एउटा देशको सहरमा राम्रा प्रगति भएका छन् भने अर्को सहरसँग सम्बन्ध गराएर एक्सप्लोजर भिजिट गराउने हो । एक हिसाबले भन्ने हो भने हामी लमीको काम गर्छौं ।सिटी नेटको सदस्य हुन कुनै पनि नगरमा एक लाखभन्दा बढी जनसंख्या हुनुपर्छ । थोरै जनसंख्या भएका नेपालजस्तो विकासोन्मुख देशका नगरपालिका तथा संघसंस्थाले कसरी फाइदा लिन सक्छन् ?सदस्य नभएर फाइदा लिन सकिँदैन भन्ने होइन । ललितपुर महानगरपालिका सदस्य हो, तर अरू वरिपरिका नगरलाई पनि सहयोग गर्न सकिन्छ । त्यसबाहेक पनि सिटी नेट नेपाल च्याप्टर नामक संस्था छ, च्याप्टरमा आबद्ध ३४ सदस्य छन् । च्याप्टरलाई अलिकति राम्रोसँग अगाडि लानुपर्यो । ताकि अरू नगरपालिकाले गरेका राम्रा काम तिनले पनि सिक्न सकून् । नेपाल च्याप्टर सिटी नेटबाट मान्यताप्राप्त संस्था हो । त्यसको अध्यक्ष हेटौंडा उपमहानगरका मेयर छन् । च्याप्टर जति बलियो हुन्छ, त्यति फाइदा लिन सकिन्छ ।संस्था स्थापनाको ३२ वर्षको अवधिमा स्मरणयोग्य काम केके भएका छन् ? प्रत्येक वर्ष विभिन्न कार्यक्रम हुन्छन् । विपद् व्यवस्थापनमा धेरै काम भएका छन् । जलवायु परिवर्तनमा पनि थुप्रै काम गरेका छौं । अहिले स्मार्ट सिटीको विषयमा छलफल भइरहेको छ । मुख्य कुरा यसको दायरा फराकिलो भएको छ । पहिला सिटी नेट भन्ने कुरा कसैलाई थाहा थिएन, अहिले धेरैले थाहा पाएका छन् ।नेपालमा तीन तहको सरकार छ । सिटी नेटको कार्ययोजनाअनुसार अगाडि बढ्न प्रदेश र केन्द्रसँग के कस्तो सहकार्य गर्नु आवश्यक छ ? सिटी नेटले काम गर्ने स्थानीय सरकारसँग हो । त्योभन्दा पनि समुदायसँग काम गर्ने भएकाले समुदाय नजिकको नगरपालिका अथवा गैरसरकारी संस्थासँग समन्वय गर्छ । प्रदेश र केन्द्र सरकारसँग काम हामी काम गर्दैनौं । आफ्ना सदस्यहरूसँग मात्र जोडिन्छौं ।ललितपुर महानगरपालिकालाई के सुझाव दिनुहुन्छ ?गो ग्रिन, गो ब्लु अनुसार पानीका स्रोत बढी प्रयोग गरेर फाइदा लिन सकिन्छ । विद्युतीय गाडी सञ्चालनमा ल्याउन सकिन्छ । प्रदूषण बढिरहेको अवस्थामा यसले यहाँका मान्छेलाई फाइदा पुर्याउँछ ।प्रस्तुति ः प्रशान्त माली"
बालहितका नाममा हिंसा,"अनाथ र असहाय बालबालिकालाई उचित पालनपोषण र शिक्षादीक्षा दिन भनी खुलेका बालगृहबाटै पटकपटक बालबालिका उद्धार गर्नुपर्ने अवस्था आउनु लज्जास्पद छ । वैशाखयता मात्रै राष्ट्रिय बालअधिकार परिषद् र बालबालिका खोजतलास केन्द्रले काठमाडौं, भक्तपुर र ललितपुरका ६ वटा बालगृहबाट १ सय ९१ जनाको उद्धार गरेका छन् । ती बालगृहले आवासीय बालगृह सञ्चालन तथा व्यवस्थापनसम्बन्धी मापदण्ड ०६९ ले तोकेका कुनै मापदण्ड पूरा गरेका थिएनन् । तिनमा न उचित पूर्वाधार थियो, न सरसफाइ नै । बालबालिकाले पर्याप्त पोषण त पाएका थिएनन् नै, एक बालिकामाथि त यौनहिंसा नै भएको रहेछ । केही बालगृह सरकारी निकायमा दर्ता नै रहेनछन् । बालबालिकालाई देखाई विदेशी दाताबाट सहयोग रकम भित्र्याएर त्यसैलाई आफ्नो आम्दानीको स्रोत बनाउने र आवरणमा समाजसेवा गरेको देखाउने हेतुले यसरी मापदण्डबिनै बालगृहहरू सञ्चालन गरिएका रहेछन् ।उद्धार गरिएका अधिकांश बालबालिका कर्णालीका दुर्गम भेगका छन्, ती पनि दलित, अशिक्षित र विपन्न परिवारका । बेथिति कतिसम्म भने, राम्ररी पढाउनबढाउन ल्याइएका ती बालबालिकाका अभिभावकसित उल्टै पैसा उठाइएको रहेछ । यसका लागि सक्रिय दलाललाई केही अभिभावकले हवाईजहाज भाडा भन्दै ५० हजार रुपैयाँसम्म दिएका रहेछन् । आफ्नो वर्कत भन्दा बाहिरको गतिलो पढाइ र खानेबस्ने सुविधा मिलाइदिने आश्वासनमा विपन्न र धेरै सन्तान भएका अभिभावकहरू सजिलै फसेका देखिन्छन् । ती अञ्जानहरूलाई के थाहा, उनीहरूका बालबालिका कल्याणका लागि होइन, माग्ने भाँडो बनाउन ल्याइएका हुन् भनेर । यसरी बालगृह चलाउनु ती अभिभावक र बालबालिकाको आर्थिक अवस्था र भावनामाथि खेलवाड र अन्याय गर्नु हो । यस्तो बेथिति रोक्न सबैभन्दा पहिले बालबालिका बढी ल्याउने गरिएको गाउँमै उचित जनचेतनाको खाँचो छ । बालगृहका नाममा बालबालिकामाथि शोषणको शृंखला लामो छ । आर्थिक वर्ष ०७५७६ मा पाँचवटा बालगृहबाट १ सय ९२ जना बालबालिका उद्धार गरिएका छन् । संसद्को महिला तथा सामाजिक समितिको प्रतिवेदनअनुसार ०६४ देखि ०७६ सम्म नियमविपरीत सञ्चालनमा आएका ६४ बालगृह बन्द गरी तिनबाट ८ सय ८० बालबालिका मुक्त गरिएका छन् । कमजोर सरकारी अनुगमनकै कारण यो सिलसिला जारी रहेको हो । नत्र, अरूका छोराछोरीको जिम्मा लिएर बिचल्ली बनाउने धृष्टता सञ्चालकहरूले गर्न सक्दैनथे । प्रहरीले बालगृहमा बच्चा ल्याउने काममा खटिएकामाथि बालबालिकासम्बन्धी कसुरमा मुद्दा चलाए पनि सञ्चालकहरूमाथि खासै कारबाही भएको देखिँदैन । मनलागी यतिसम्म छ, आर्थिक वर्ष ०७५७६ मा काठमाडौंका १ सय ९५ मध्ये तीनवटा र भक्तपुरका १ सय २१ मध्ये दुइटा मात्रै नवीकरण भएका छन् । बालबालिकासम्बन्धी ऐन ०७५ अनुसार केन्द्रीय बालकल्याण समितिको अनुमतिबिना बालगृह सञ्चालन गर्नु गैरकानुनी हो । आवासीय बालगृह सञ्चालन तथा व्यवस्थापनसम्बन्धी मापदण्ड ०६९ अनुसार बालगृहमा खानपिनको साप्ताहिक तालिका, नियमित स्वास्थ्य जाँच, सञ्चालकसहित १० कर्मचारी हुनैपर्छ । बालबालिकासम्बन्धी नियमावलीले त बालगृहहरूले अनिवार्य रूपले बालबालिकाको व्यक्तिगत विवरणको फाइल राख्नुपर्ने भनेको छ । तर केही बालगृहले यस्तो कुनै मापदण्ड पूरा गरेका छैनन् । ऐनअनुसार अभिभावक नभएमा, नजिकका आफन्तले हेर्न मिल्ने अवस्था नरहेमा, परिवारमा आधारित हेरचाह गर्ने संस्थामा राख्न नसकिएमा मात्रै बालगृहमा बालबालिका राख्न सकिन्छ । बालबालिका उद्धार गरिएका अधिकांश बालगृहले यो व्यवस्था पनि मिचेका छन् । विगतमा जिल्ला प्रशासनमा दर्ता भएर केन्द्रीय बालकल्याण समितिबाट बालगृहले सञ्चालन अनुमति लिने व्यवस्था थियो । अहिले यस्तो अधिकार प्रदेश हुँदै गाउँपालिकाले पाएका छन् । स्थानीय तहमै स्थानीय बालअधिकार समिति निर्माण गर्ने र बालबालिकासम्बन्धी नियमावलीले त्यसको सञ्चालन व्यवस्था गर्ने उल्लेख भए पनि बालबालिकासम्बन्धी ऐन ०७५ बमोजिमको नयाँ नियमावली अभावमा त्यस्ता समिति बनेका छैनन् । तसर्थ अविलम्ब नयाँ नियमावली बनाउनुपर्ने आवश्यकता त छँदै छ, स्थानीय तहलाई पनि बालगृह सञ्चालनसम्बन्धी कानुन, तौरतरिका र अनुगमनको पाटोबारे जानकारी गराउने प्रबन्ध मिलाउनुपर्छ । स्थानीय तहको सिफारिसपछि मात्रै बालगृहमा पठाउने व्यवस्थाको उल्लंघन भइरहेको छ, यसबारे उनीहरू जागरुक हुनुपर्छ । नियमनकारी निकायहरू अब पनि सक्रिय नहुने हो भने बालगृह सञ्चालनका बेथिति र बालबालिकामाथिको हिंसा अझ बढ्न सक्छ । यस्तो विकृति र शोषणको दुश्चक्रकै कारण विदेशी बालयौन दुराचारीहरूले नेपाललाई गन्तव्य बनाउने खतरासमेत बढ्दै गएको छ । तसर्थ, गाउँबाट बालबालिका ल्याई बिचल्ली पार्नबाट रोक्न बालगृहहरूको नियमित अनुगमन गरिनुपर्छ । मापदण्डअनुसार सञ्चालन भएनभएको सुपरिवेक्षण गरिनुपर्छ । नियमसंगत ढंगले नचल्ने र बालबालिकालाई कमाइखाने भाँडो मात्र बनाउने सञ्चालकहरूलाई कारबाहीको दायरामा ल्याउनुपर्छ । बालबालिकालाई बालगृहमा राख्नैपरे पनि स्थानीय तहबाट सिफारिस ल्याउनुपर्ने नियमको कडाइका साथ पालना गराइनुपर्छ । केन्द्रीय बालकल्याण परिषद्को अनुमति लिएनलिएको जाँचिनुपर्छ । नियमकानुन मिचेर बालगृह चलाई जथाभावी अर्काका छोरोछारी राख्ने चलन अन्त्य गरिनुपर्छ । ऐनले कानुनविपरीत बालगृहमा राख्ने कामलाई बालबालिकाविरुद्धको हिंसा भनेको छ । परोपकारका नाममा यस्तो हिंसा गर्ने छुट कसैले पाउनु हुँदैन ।"
शिक्षा नीतिमा आवश्यक विषय,"सरकारले ढिलै भए पनि शिक्षा नीति जारी गरेको छ । तर, विज्ञको सुझाव लुकाएर शिक्षा नीति शीर्षक समाचारमा भनिएझैं शिक्षक व्यवस्थापनका सवालमा हजारौं जिज्ञासा अझसम्म अनुत्तरित नै छन् । विज्ञ सम्मिलित कार्यदलले बनाएको शिक्षा आयोगको प्रतिवेदन तुरुन्त सार्वजनिक गरिनुपर्छ, जसले शिक्षकका पेसागत सवालबारे प्रस्ट पारेको छ । शिक्षकका न्यूनतम पेसागत योग्यता र दक्षता के के हुने भन्ने स्पष्ट पार्न जरुरी छ । परिभाषित दक्षताले पेसालाई मर्यादित बनाउन सहयोग पुग्छ । ठूलो संख्यामा लिइएको सजिलो आन्तरिक प्रतियोगिताबाट पटकपटक खुला प्रतियोगितामा छनोट हुन नसकेका हजारौं गुणस्तरहीन अस्थायी शिक्षक स्थायी भएका छन् । बढुवाको यही प्रणाली कायम रहे खुलामा छनोट भएका स्थायी कहिल्यै बढुवा नहुने तर आन्तरिकवाला पाँच वर्षमै बढुवा हुने अवस्था छ । शिक्षकलाई नतिजाका आधारमा पुरस्कृत तथा बढुवा गर्ने भनिएको छ । त्यसो भए धेरै अङ्क प्रयोगात्मक भएका सजिला भनिएका विषयहरू (जस्तै कम्प्युटर, लेखा, नेपाली) पढाउने शिक्षक बढुवा हुने तर प्रयोगात्मक अङ्क नभएका कठिन भनिएका विषय (जस्तै विज्ञान, गणित, अर्थशास्त्र) पढाउने शिक्षक कहिल्यै बढुवा नहुने अवस्था छ । यसलाई व्यवस्थापन गर्न नतिजाको राष्ट्रिय औसत मापदण्ड तय गरी विषयगत आधारमा सोही राष्ट्रिय औसतअनुसार बढुवा गरिए न्यायपूर्ण हुनेछ । दलका झोले तथा कमजोर नातागोता लाई अस्थायी शिक्षक बनाउने परिपाटी यथाशीघ्र बन्द गर्न आयोगले नियमित विज्ञापन गरी गुणस्तरीय शिक्षक प्रवेशका लागि उपयुक्त कानुनी प्रबन्ध गर्नु जरुरी छ । सक्षम शिक्षक विद्यालय प्रवेश भएमा शैक्षिक गुणस्तर स्वतः सुधार हुन्छ । मुहान सफा भए मात्र धारामा सफा पानी आऊने तथ्यलाई मनन गर्न जरुरी छ । कुशलदेव घिमिरे,"
प्रदेश प्रमुखलाई कसरी प्रतिशोध ?,"प्रदेश प्रमुखप्रति प्रतिशोध पढेपछि लेखक डा माधवी भट्टलाई केही प्रश्न गर्न मन लाग्यो१) अहिले पदमुक्त गरिएका प्रमुखहरू दूधले नुहाएका थिए ? ती राजनीतिको र सम्म उच्चारण गर्न नजान्ने गौप्राणी नै थिए ?२) लोकतान्त्रिक शासन व्यवस्थामा जुन दलले शासन गर्ने जनमत पाएको हुन्छ, उसले आफू अनुकूल हुने गरी निर्णय गर्न नपाउने हो ?३) तात्कालिक विशिष्ट परिस्थितिमा प्रदेश प्रमुख नियुक्त भएका महामहिमहरूले थिति सल्टिनेबित्तिकै राजीनामा गरी जनादेशको कदर गरिदिएका भए के बिग्रन्थ्यो ?४) संवैधानिक राष्ट्रपतिले सरकारबाट ल्याइएको हरेक प्रस्तावमाथि प्रश्न उठाइराख्ने हो ? यसो गरे देशको गति चाहिँ के होला ?५) संविधानको धारा १६५ को १(ख) को प्रावधान संघीय सरकारको कार्यकुशलताकै लागि राखिएको होइन र ?६) राजनीतिनिरपेक्ष को छ ? नेपालमा कुन चाहिँ व्यक्ति पार्टी बाहिरको छ ? ७) संघीयता सुदृढ गराउन के गर्नु हुन्छ र के गर्नु हुँदैन भन्ने बहसमा संघीय सरकारमा अवशिष्ट अधिकारमाथि धावा चाहिँ बोल्नैपर्ने हो र ? सुशीलकुमार गौतम, पुरानो नैकाप, चन्द्रागिरि१३, काठमाडौं"
कालापानी फर्काउन कूटनीतिक पहल,"अंग्रेजहरू बेलायत फर्कनुअघि उनीहरूले लडाइँमा कब्जा गरेको नेपाली भूमि नेपाललाई नै फर्काउन चाहेका थिए । तत्कालीन राणा सरकारले शिक्षितहरूको भूभाग बढ्दा आफैंलाई गाह्रो हुन्छ भन्ने खालको पाखण्डी तर्क गरिदिँदा, त्यस्तो सुनौलो मौका गुम्यो । पछि, नेपालमा भएको हरेक क्रान्ति भारतीय भूमि भएर सञ्चालित हुन थाल्यो । नेताहरू उतै निर्वासित भए । सत्तास्वार्थका लागि सामरिक महत्त्वका जमिन र आफूले उपयोग गर्न नसकेका नदीनाला भारतलाई जिम्मा लगाउन थालियो । भारतले धेरै कुरामा सहयोग गरेजस्तो गरी, थोरै आफूले भनेजस्तो नहुँदा हामीलाई कष्ट थोपर्ने गरेको छ । हाम्रा कतिपय ठूलासाना नेताहरू बेलाबखत भारतीय विस्तारवादको विरोध गरेजस्तो गर्छन् । कतिपय बुद्धिजीवी पनि बुज्झकी भएर भारतको निन्दा गर्छन् । कथित् जनयुद्धताका त भारतविरुद्ध सुरुङयुद्ध नै घोषणा गरिएको थियो ! तेल र ग्यास पाइप लाइन, भारतीय रेल हाम्रो चर्चाको विषय छ । कतिपय योजना भारतीय सहयोगमा बन्दै छन् । यस्ता थुप्रै कमजोरीको फाइदा उठाएर भारतले जंगे पिलर सार्ने र सिमाना मिच्ने गर्दागर्दै अब त आफ्नो नक्सामै हाम्रो भूमि राखिसकेछ ! हाम्रो भूमि जोगाउन अब अन्तर्राष्ट्रिय मध्यस्थकर्ता गुहारेर भए पनि अविलम्ब कूटनीतिक पहल थालिनुपर्छ । इन्द्रकुमार श्रेष्ठ, कमलाकुञ्ज, ओखलढुंगासीमा मिचियो भन्दै कहिले शेरबहादुर देउवाले, कहिले झलनाथ खनालले, पुष्पकमल दाहालले, कहिले नेविसंघ त कहिले अनेरास्ववियुले बेग्लाबेग्लै बोलेको अर्थ हुन्न । राजनीतिको खोल ओढ्दैमा सधैंभरि आफूलाई फरक देखाउन खोज्नुपर्छ भन्ने छैन । राष्ट्रलाई परेका बेला सबै एकढिक्का भएर राष्ट्रिय झन्डामुनि समेटिनुपर्छ । हामी नेपालीको एउटै आवाज हुन सक्यो भने त्यसको राम्रो प्रभाव पर्न सक्छ । हामीे सबैभन्दा पहिला नेपाली हौं, त्यसपछि मात्रै अमूक दल वा संघसंगठनका मानिस । कालापानीको समस्यालाई सरकारले अविलम्ब कूटनीतिक पहल गरी वार्ताबाट सुल्झाउन सक्नुपर्छ । हामीले नरेन्द्र मोदीको पुत्ला जलाउँदैमा यो समाधान हुने होइन । शक्तिशाली छिमेकीलाई हामी चिढ्याएर हामीले केही पाउने होइन । यसको मतलब विरोध नगरौं भन्ने होइन, तरिका चाहिँ सही अपनाऔं । अनुराग खनाल, भरतपुर२, चितवनभारतले आफ्नो नक्सामा कालापानी, लिपुलेक र लिम्पियाधुरा गाभेर नेपाली मानसको धैर्यको परीक्षा लिएको छ । पाकिस्तान लगायतसँग उसको सीमारक्षाका लागि रगत बगाउँदै आएका गोर्खालीहरूको गुनको बदला उसले बैगुनले तिरेको छ । भारतले यथाशीघ्र यो गल्ती सच्याउनु जरुरी छ । तर, भारतले यति सजिलै यो भूल स्विकार्ला भन्ने लाग्दैन, किनकि नेपालमाथि उसले गर्दै आएका घातहरूको शृंखला कम्ती लामो छैन । उसले नेपालका तीनै दिशातिर सीमा अतिक्रमण गर्दै आएको छ । सीमाक्षेत्रका नेपालीहरू बिहान उठ्दा आफ्नो जग्गा भारततिर परेको दाबी सुन्दै बस्न अभिशप्त छन् । प्रतिकारमा उत्रने पीडित नेपालीहरूले भारतीय सुरक्षाकर्मीको धाकधम्की सहँदै बस्न बाध्य छन् । वर्षौंवर्षदेखि हामीले यस्तो दादागिरी सहँदै आइरहेकै कारण भारतमा अहिले कालापानी लगायतलाई आफ्नो नक्सामा गाभ्ने आँट आएको हो । भारतको यो दुस्साहसको जवाफ हामीले त्यसैगरी दिनुपर्छ, नत्र पुर्खाहरूको आत्माले सराप्नेछ हामीलाई । यो प्रकरणमा हाम्रो सरकारले खुट्टा फेरि लुला बनाउला कि नबनाउला, हेर्न बाँकी छ । अब पनि भारतको दह्रो प्रतिवाद गर्न नसके सत्तासीनहरूले, विभिन्न दलका नेता भनाउँदाहरूले राजनीति छाड्नु बेस हुन्छ । गोविन्द चापागाईं, कागेश्वरी मनोहरा, काठमाडौं हाम्रो भूभाग कसैले कब्जा गर्न खोजे हामी सहँदैनौं । वीर गोर्खालीहरूसँग निहुँ खोज्दा आफैंलाई घाटा लाग्न सक्छ भन्ने गुह्य भारतले बुझोस् । राष्ट्रियता जोगाउन नेपाली नागरिक जस्तोसुकै कदम चाल्न सक्छन् । देश बनाउन सत्तामा गएकाहरूको मुखमा बुझो लाग्यो भन्दैमा हामी सर्वसाधारण नागरिक पनि चुप लागेर बस्न मिल्दैन । पूर्व मेचीदेखि पश्चिम महाकालीसम्मका, उत्तर हिमालदेखि दक्षिण तराई मधेससम्मका सम्पूर्ण नेपाली दाजुभाइ तथा दिदीबहिनीहरू एकजुट भई राष्ट्रियताको लडाइँ लड्नुपर्ने बेला आएको छ । नेपाल बचे मात्र नेपाली पनि बच्छौं । राजनीतिक दलहरूले हामीले सोचेको काम गर्लान् भनेर ढुक्क परे हाम्रो राष्ट्रियता चाँडै एकादेशको कहानी बन्न सक्छ । त्यसैले देश बचाउन गाउँगाउँबाट उठौं, बस्तीबस्तीबाट उठौं । चन्द्रप्रसाद खनाल, लम्की, कैलाली"
नयाँ उपकुलपति र त्रिविका चुनौती,"लामो प्रतीक्षापछि त्रिभुवन विश्वविद्यालय (त्रिवि) ले नयाँ उपकुलपति पाएको छ । दसैंअघि समितिले तीन जनाको नाम सिफारिस गर्दा पहिलो नम्बरमा डा भगवान कोइराला थिए । त्यति बेला हाम्रो चियाकफी टेबलमा ओली सरकारले एउटा राम्रो मान्छेलाई उपकुलपति बनाउन लाग्यो भनेर प्रशंसा पनि भयो । त्रिविमा सुधार चाहनेहरू उत्साहित भए । कोइराला आफ्नो विषयका ख्यातिप्राप्त डाक्टर हुनुका साथै चिकित्सा क्षेत्रमा एउटा इमानदार र सफल नेतृत्वदायी भनेर चिनिएका छन् । तर सन्देह थियो, उनी उपकुलपतिमा नियुक्त होलान् भन्नेमा । नभन्दै, दोस्रो नम्बरमा परेका चिकित्सा सेवाकै अर्का डाक्टर धर्मकान्त बाँस्कोटा प्रधानमन्त्री एवं कुलपतिको रोजाइमा परेछन् । दुवैलाई म चिन्दिनँ, तर भगवान कोइरालाको सार्वजनिक व्यक्तित्व बनेको छ । एकाध पटक उनीसँग देखादेख पनि भएको छ । उनको नियुक्तिको चर्चा हुँदा स्वाभाविक रूपले केही दृष्टिकोण बन्छ । तर त्यो सन्दर्भ अहिलेलाई सकियो । यथास्थितिमा उनी उपकुलपति बन्नुको कुनै अर्थ पनि हुँदैनथ्यो ।विश्वविद्यालयका उपकुलपतिलगायत विभिन्न संस्थाको नेतृत्वमा प्रधानमन्त्रीको रोजाइका मानिस पर्नु अस्वाभाविक होइन, न त्यो गलत नै हो । तर मान्छे रोज्दा विश्वविद्यालयबारे प्रधानमन्त्रीको के धारणा छ, उनी कस्तो विश्वविद्यालय बनाउन चाहन्छन् भन्ने प्रश्न पनि सँगै उठ्छन् । विश्वविद्यालयको विशिष्ट पहिचान र उन्नयनका लागि यी महत्त्वपूर्ण सवाल हुन् । तर हाम्रो सन्दर्भमा कुनै पनि प्रधानमन्त्री वा नेतामा यस्तो सोच कहिल्यै देख्न पाइएन । केबल आफ्ना मानिसलाई पद र सुविधा बाँड्ने, आफूप्रति अनुगृहीत बनाउने र आफ्नो स्वार्थअनुकूल विश्वविद्यालयबाट निर्णय गर्नेगराउने कुरा नै प्रमुख चासो भए । यसपटक पनि त्यही प्रवृत्ति दोहोरिएको मात्र हो । सिफारिस हुँदै चर्चा थियो भगवान कोइराला शिक्षामन्त्री गिरिराजमणि पाखरेलले, नियुक्ति पाएका धर्मकान्त बाँस्कोटा प्रधानमन्त्री ओलीले र तेस्रो नम्बरमा परेका चन्द्रमणि सत्तारूढ नेकपाका अर्का अध्यक्ष दाहालले चाहेका व्यक्ति हुन् भनेर । विडम्बना नै भन्नुपर्छ, उपकुलपति नियुक्त भइनसक्तै उनी पार्टीभित्रको यो वा त्यो गुटको व्यक्ति भनेर चिनिने अवस्था बन्यो । कुन सेवा र स्वार्थबापत आए भनेर मानिसलाई लख काट्न सजिलो भयो ।नेपालमा अहिले प्राथमिक विद्यालयदेखि विश्वविद्यालयसम्म ड्राइभ दिने कुनै शिक्षा योजना र नीति छ जस्तो मलाई लाग्दैन । राजनीतिमा धेरै उथलपुथलकारी घटना भए, तर शिक्षासहित कतै पनि कुनै नीतिगत परिवर्तन भएको अनुभूति हुन सकेन । विदेशी सहयोग परिचालन गर्नका लागि तिनकै प्राथमिकतामा तयार भएका केही परियोजना र कार्यक्रमलाई शिक्षा नीति भन्न सकिन्न । शिक्षामन्त्रीको अध्यक्षतामा गठित उच्चस्तरीय भनिएको आयोगले कस्तो नीति र योजना दियो, केही समाचार विवरणबाहेक अझै देख्न पाइएको छैन । आयोगको प्रतिवेदनप्रति सरकारको अपनत्व नभएको मात्र होइन, कसरी सरकारी प्रयत्नहरू उद्देश्यहीन भएर खेर जान्छन् भन्ने नमुना हो यो । नाफामुखी शैक्षिक बजारको रमझम, माफिया चलखेल र उच्चशिक्षापछि विदेश पलायन हाम्रो शिक्षाको मुख्य प्रयोजन बन्न पुगेको छ । हामी त्यसैमा अलमलिएका छौं, रमाएका छौं ।निजी क्षेत्र त स्तरीय शिक्षाका नाममा महँगो शुल्क लिएर १२ कक्षादेखि नै युरोप, अमेरिका, अस्ट्रेलियाका विश्वविद्यालयमा भर्नाका लागि विद्यार्थी तयार गर्ने खुला माध्यम भएको छ । त्यसैलाई हामीले हाम्रो शिक्षाको उद्देश्य र स्तरमापनको आधार बनाएका छौं । शासनप्रशासन र राजनीतिको उच्च पदस्थलगायत सम्भ्रान्त वर्गका केटाकेटी विदेशमा हुनु र त्यहाँ नातिनातिना खेलाउन जानुमा हुनेखाने वर्गको प्रतिष्ठा र इज्जत गाँसिएको छ । चाहे विश्वविद्यालयका प्राध्यापक होऊन् वा सरकारका सचिव, सेवानिवृत्तिपछि कुनै लाभको पदमा नियुक्ति नपाए अधिकांश विदेशमा यस्तै खाले पारिवारिक मिलनमा हुन्छन् ।अहिले हाम्रा विश्वविद्यालयहरूमा जेजस्तो अवस्था देखिन्छ, त्यस हिसाबले उपकुलपति पदको कुनै अर्थ छ जस्तो मलाई लाग्दैन । २०६२६३ को आन्दोलनपछि त्रिविमा करिब ११ महिना उपकुलपति, शिक्षाध्यक्षलगायतका शीर्ष पद रिक्त रहे । तर कुनै दिन पढाइ, परीक्षा केही रोकिएन । कसैले तलब खान नपाएको गुनासो पनि सुनिएन । त्यसपछिका दिनमा आन्तरिक भागबन्डा मिलाउन एकाध महिना रिक्त रहे पनि पदाधिकारी आउनेजाने क्रम जारी छ । तर के फरक परेको छ र ? केही मानिसले पद र सुविधा पाउँछन्, फरक त्यति नै हो । त्रिविको दैनिकी चलिरहन्छ । उपकुलपति हुने जसका लागि पनि यो अहम् चुनौती हो, प्राज्ञिक, व्यवस्थापकीय, नैतिक सबै दृष्टिले । नवनियुक्त उपकुलपति प्रधानमन्त्री ओलीको विश्वासप्राप्त व्यक्ति भनेर चिनिएका छन् । प्रधानमन्त्रीको विश्वासप्राप्त मान्छे उपकुलपति हुँदा विश्वविद्यालय मात्र होइन, समग्र शैक्षिक सुधारको सम्भावना पनि हुन्छ । उनले आफ्नो विश्वविद्यालयलगायत समग्र शिक्षामै सुधारका लागि प्रधानमन्त्रीलाई विश्वस्त गराउन सक्छन् । उनका प्रस्तावलाई प्रधानमन्त्रीले नपत्याउनुपर्ने अन्यथा कारण हुँदैन । त्रिवि मात्र सुध्रिने हो भने पनि उच्च शिक्षामा निकै ठूलो सुधारको गुन्जायस हुन्छ । जति विश्वविद्यालय थपिए पनि उच्च शिक्षाको ८० प्रतिशत भार त्रिविमै छ । त्रिविको उपकुलपतिले प्रधानमन्त्री मात्र होइन, अन्य राजनीतिक दलका नेतासँग पनि राम्रो सम्बन्ध राख्नु जरुरी छ । उनीहरूको पनि विश्वास लिन सके विश्वविद्यालयमा धेरै काम गर्न सकिन्छ । केही दिनपहिले एउटा समाचार आयो स्थानीय तहमा कर्मचारी भर्नाका लागि लोकसेवा आयोगले सञ्चालन गरेको परीक्षामा आवश्यक संख्याभन्दा कम उम्मेदवार उत्तीर्ण भएछन् । नियुक्तिको पूर्वसन्ध्यामा प्रसारित यो समाचारमा नवनियुक्त उपकुलपतिको ध्यान गएको छ भने, त्रिविमा उनले गर्नुपर्ने कामको एउटा महत्त्वपूर्ण पाटो आफैं खुल्छ । अहिले त्रिविको पठनपाठनमा खासै अवरोध देखिन्न । विद्यार्थी राजनीतिका कारण त्रिविको शैक्षिक कार्यतालिकामा प्रतिकूल प्रभाव परेको पनि छैन । तर पठनपाठनको वातावरण छैन । त्यसैले निजी क्षेत्रमा महँगो शुल्कसहित सञ्चालित केही कलेज र कार्यक्रमबाहेक त्रिविका आफ्ना क्याम्पसका नियमित कार्यक्रममा स्तर भने निरन्तर गिर्दो छ । परीक्षामा पैसाको लेनदेन, उत्तरपुस्तिका हेरफेर र अनियमितताका घटना शीर्ष समाचार बन्न थालेका छन् । अख्तियारमा विश्वविद्यालयसम्बन्धी मुद्दाको चाङ बढ्दो छ । स्वच्छता र नैतिकताको उदाहरण बन्नुपर्ने विश्वविद्यालयमा अहिले किन यसरी गलत धन्दा मौलाइरहेछन् ? नयाँ उपकुलपतिले सोच्नु जरुरी छ ।चिकित्सा शिक्षामा बढ्दो लुटतन्त्र, माफियाकरण र त्यसको राजनीतिक संरक्षणबारे उपकुलपति स्वयं बढी जानकार होलान् । यससम्बन्धी कतिपय दबाब र तनाव उनले भोगेकै पनि होलान् । चिकित्सा शिक्षामा व्याप्त यो गलत धन्दालाई वैधता दिने कि बन्द गर्ने ? त्रिवि मात्र होइन, नागरिक र शासकबीच नै द्वन्द्व छ यो मुद्दामा । यसको स्वस्थ निकासका लागि निकै ठूलो नीतिगत एवं संस्थागत हस्तक्षेप अनिवार्य भएको छ, आन्दोलनकै आवश्यकता छ । नाफामुखी मेडिकल कलेज बन्द वा राष्ट्रियकरण गर्नु अपरिहार्य हुन थालेको छ । राज्यले नै मुनाफारहित नीतिअनुसार ती कलेज चलाउनुपर्ने विकल्पमा हामी सीमित हुँदै गएका छौं । चिकित्सा शिक्षा सुधारका अभियन्ता डा गोविन्द केसी अहिले एक सातादेखि सत्रौं पटकको अनशनमा छन्, सुदूरपश्चिमको डडेलधुरामा । उनीसँग गम्भीर परामर्श गरी दीर्घकालीन नीतिगत उपाय निकालेर सरकारलाई सुझाउनु के त्रिवि नेतृत्वको संस्थागत एवं सामाजिक जिम्मेवारी होइन ? उपकुलपति बाँस्कोटा चिकित्सा क्षेत्रकै भएकाले यो विषयमा उनको सकारात्मक भूमिका थप अपेक्षित हुन्छ ।बितेको एकडेढ दशकमा त्रिवि बहुत नराम्रोसँग ओरालो लागेको छ । यसको स्वायत्त र प्राज्ञिक पहिचान ध्वस्त भएको छ । यसका विभागसंकाय कमजोर भएर चाहिँ होइन । सरकार र प्रमुख भनिएका दल कांग्रेस र कम्युनिस्ट यसका लागि सबैभन्दा बढी जिम्मेवार छन् । विश्वविद्यालय उनीहरूका निकृष्ट स्वार्थको मतियार एवं औजारमा सीमित भएको छ । अहिले त्रिविसहित सबै विश्वविद्यालयको हालत प्रधानमन्त्री कार्यालय र शिक्षा मन्त्रालय मातहतको कार्यालय जस्तो भएको छ, अझ प्रस्ट भन्ने हो भने निजी सचिवालयको आज्ञापालक । प्रधानमन्त्री पदेन कुलपति हुने व्यवस्थालाई कार्यकारी अधिकार ठानिएको छ । २०६२६३ को आन्दोलनपछि कुन विश्वविद्यालय कुन पार्टीलाई भनेर खुलेआम भागबन्डा हुन थाल्यो । उपकुलपतिलगायत सबै पद र पदाधिकारीमा पार्टीका कोटा तोकिए । अहिले एउटै दलको बहुमत छ, सरकार छ । विश्वविद्यालयका पदाधिकारीहरू चयनमा सरकारको एकलौटी रोजाइ हावी हुने सहजै अनुमान गर्न सकिन्छ । प्राज्ञिक आधारभन्दा दल र गुटगत निष्ठा त्यसको योग्यता बन्ने कुरा प्रस्ट देखिन्छ । यो परिस्थितिमा जेन्युन प्राज्ञिक नेतृत्व विश्वविद्यालयमा आउन सक्तैन । कोही आएछ भने पनि उसले प्राज्ञिक इमानदारीलाई बिर्सनुपर्ने हुन्छ ।लोकतान्त्रिक गणतन्त्रमा हिजोको शाही परम्परालाई पछ्याउँदै राष्ट्रपति वा प्रधानमन्त्री विश्वविद्यालयको कुलपति हुनुको कुनै तुक देखिन्न । प्रधानमन्त्री कुलपति हुने प्रावधान फ्याँक्नुपर्छ । त्यसैले सुधारको कुरा गर्दा कानुनी हैसियतदेखि नै पुनर्विचार गर्न आवश्यक छ भनिएको हो । विश्वविद्यालय सभा (सिनेट) नै यसको सर्वोच्च निकाय बनाउन र त्यहींबाट पदाधिकारी चयन गर्ने परम्परा स्थापना गर्न कानुनमै परिवर्तन चाहिन्छ । सिनेटबाटै कार्यकारी कुलपति नियुक्त हुने व्यवस्था गर्न सकिन्छ, उपकुलपति नभए पनि हुन्छ । त्रिविमा उपकुलपति नियुक्तिको चर्चा भइरहँदा सञ्चार माध्यमका विचार पृष्ठमा यस्ता केही अभिमत आएका छन् । तिनले पनि सिनेटलाई नै शक्तिसम्पन्न बनाउनुपर्ने खाँचो औंल्याएका छन् ।बेलाबखत नेपालमा नीतिगत कुरामा सरकारलाई सघाउन बौद्धिक संस्था अर्थात् थिङ्कट्याङ्क आवश्यक भएको चर्चा गरिन्छ । यसको स्रोत भनेको विश्वविद्यालयका विभागसंकाय अर्थात् फ्याकल्टी हुन् । त्रिविमा प्रायः फ्याकल्टी छन्, अनुसन्धान केन्द्रहरू छन् । संख्या थोरै होला, तर सक्षम र मेधावी प्राज्ञिक व्यक्ति त्रिविमा अझै छन् । तिनको खोजी गरेर यसको विस्तारित संरचनाको सदुपयोग गर्न सकिन्छ । ती कमजोर भए राष्ट्रियस्तरमा कुनै थिङ्कट्याङ्कको गुन्जायस नै रहँदैन । अहिले सरकारले राजनीतिक स्थिरता र समृद्धिलाई मुख्य एजेन्डा बनाएको छ । तर यस सम्बन्धमा कुनै विश्वविद्यालयमा नीतिगत अध्ययनअनुसन्धान भएजस्तो लाग्दैन । प्रधानमन्त्री कार्यालयमा उनकै अध्यक्षतामा थिङ्कट्याङ्क बनाउनुको औचित्य छैन भन्ने कुरा त्यहाँबाट प्राध्यापक चैतन्य मिश्र बाहिरिनुले पनि पुष्टि गर्छ ।छ नयाँ उपकुलपतिसँग कुनै नयाँ विचार ? विचारले मात्र पुग्दैन । हिम्मत पनि चाहिन्छ, जोखिम उठाउन पनि उत्तिकै तयार रहनुपर्छ केही नयाँ काम गर्ने हो भने । टिम पनि विश्वासिलो र क्षमतावान् चाहिन्छ । अन्यथा, कोही उपकुलपति हुनु वा नहुनुको कुनै अर्थ रहँदैन । उदाहरण अलि नमीठो लाग्न सक्छ, केही पहिले एक पूर्वउपकुलपतिको निधन भयो । मुलुकका प्रमुख सञ्चार माध्यमले सूचना दिए उनी यति वर्षका थिए, यो रोगले पीडित थिए । तर कसैले उनको प्राज्ञिक योगदान, उनको प्राज्ञिक नेतृत्वमा विश्वविद्यालयमा भएका कुनै कामबारे उल्लेख गरेन । उनीनिकट पार्टीगुटका केही नेताले पशुपति पुगेर श्रद्धाञ्जली दिए । बस, यत्ति हो निधन भएपछि एउटा पूर्वउपकुलपतिको पहिचान ?"
सुस्तातिर पनि ध्यान दिऔं,वर्षा झा
भारतीय नक्सा र नियत,"अबको बाटो नेपालभारत सम्बन्ध सयौं वर्ष पुरानो हो । यो सम्बन्धलाई कुनै कुराबाट हल्लिन दिनु हुँदैन, जुन दुवै देशको क्रियाकलापमा भर पर्छ । त्यसका निम्ति पहिलो, भारतले हालै प्रकाशन गरेको नयाँ संस्करणको नक्साको विवरणमा आफूले जानीनजानी ओगटेको नेपालको लिम्पियाधुरासम्मको कालापानीलिपुलेक क्षेत्र आफ्नो भूमिमा मिसाएकाले दुई देशको सुमधुर सम्बन्धमा चिसोपना हुन दिनु हुँदैन । यही कारण २०७२ को भारतीय नाकाबन्दीको असरले पारेको जस्तो नेपालभारत सम्बन्धको ग्राफ तलतिर ओर्लिन दिनु हुँदैन । । दोस्रो, आपसी मित्रताका आधारमा भारतले नयाँ नक्सामा नेपालको पश्चिमी सीमा संशोधन गरी नेपाल र ब्रिटिसकालीन सुगौली सन्धिको भावनालाई सार्थक पार्नुपर्छ । तेस्रो, वर्तमान भारतले तत्कालीन ब्रिटिसकालीन इस्ट इन्डिया कम्पनी सरकारको विरासत बोकेको कुरा बिर्सनु हुँदैन । चौथो, दुवै देशको परराष्ट्र सचिवस्तरीय संयन्त्रलाई जागरुक बनाएर वार्ताद्वारा पुराना नक्सा दस्ताबेजका आधारमा समाधानका उपाय खोजिनुपर्छ । यसका लागि नेपालको चतुर सीमा कूटनीति आवश्यक पर्छ । पाँचौं, नेपालको संविधान संशोधनका क्रममा पुस्तकको आवरणको पहिलो पृष्ठमा, नभए चौथो पृष्ठमा नेपालको शुद्ध नक्सा राख्नुपर्छ । अनुसूचीमा ७५ को बदला ७७ जिल्ला र ५ विकास क्षेत्रको बदला ७ प्रदेशको सीमा कोरिएको नक्सा संलग्न गर्न चुक्नु हुँदैन । छैटौं, नेपालले आफ्नो राष्ट्रको आधिकारिक नक्साको आउँदो संस्करणमा पश्चिमउत्तरी सीमा लिम्पियाधुरासम्म पुर्याउँदा अतिशयोक्ति हुँदैन । र सातौं, नेपाल र भारतबीचको आपसी दौत्य सम्बन्ध सदा सुदृढ र प्रगाढ पार्न आपसी वार्ता, विश्वास, समझदारी र समन्वयमा भारतीय नयाँ नक्सामा कोरिएको सीमारेखा सुधारसंशोधन गरी सदाका लागि समाधान गरिनुपर्छ ।"
भ्रष्टाचारको चौघेरामा प्रहरी,"संवाद सन्दर्भ३ (लोकमान कक्ष, अख्तियार) :समाजमा सबैखाले सहयोगीको आवश्यकता पर्छ । उनीहरूले मलाई परेको बेला सहयोग गरेका थिए, त्यसैले उनीहरूकै मागबमोजिम हतियार खरिदको रकम निकासा मैले गराइदिएको हुँ । बाँकी कुरा तपाईं र आईजीपीले मिलाउने हो ।अख्तियार दुरुपयोग अनुसन्धान आयोगका तत्कालीन प्रमुख आयुक्त लोकमानसिंह कार्कीको चासो र नरम धम्कीजन्य निर्देशन ।उपर्युक्त संवाद सन्दर्भलाई मैले कपोलकल्पित रूपमा बआवश्यक पर्न सक्ने हेतुले आफूसँग सुरक्षित राखेको छु । उक्त हतियार खरिद संगठनको आवश्यकता र परल मूल्यभन्दा ज्यादै अधिक भएकाले खरिद गर्न उपयुक्त नभएको राय मैले दिएपछि राज्यकोषको डेढ अर्ब रुपैयाँ जोगियो । परिणामस्वरूप, मेरो सरुवा पुलिस एकेडेमीमा भयो, किन हतियार खरिद नगरेको भनी कारबाहीका लागि स्पष्टीकरण सोध्नेसम्मका कारबाही अघि बढाइए ।सुडान प्रकरणसम्बन्धी यी घटना सन्दर्भ व्यक्तिविशेषका अनुभव मात्र होइनन्, सुरक्षा निकायभित्रको भ्रष्टाचार र सोको निदानका लागि प्रयास गर्ने पात्रविरुद्ध हुने षड्यन्त्रका उदाहरण पनि हुन् । प्रहरीलाई कमजोर बनाउने, संगठन प्रमुखलाई अँठ्याइराख्ने माध्यम पनि भ्रष्टाचार नै हो र आईजीपीको हेडक्वार्टर नीतिनिर्माण गर्ने कार्यालयका रूपमा नरहेसम्म, ठेक्कासम्बन्धी सबै काम मातहत कार्यालयलाई प्रत्यायोजन गर्ने नीति अवलम्बन नगरेसम्म आईजीपी भ्रष्टाचारमा फसिरहने सम्भावना हुन्छ । अर्कातिर, त्यस्ता काम गर्नगराउन निर्देशन दिने गृहको राजनीतिक र प्रशासनिक तहको संलग्नता फाइल कागजबाट पुष्टि हुन नसक्ने हुनाले ती जोगिइरहने र सुडान प्रकरणजस्ता भ्रष्टाचारसम्बन्धी गतिविधिले निरन्तरता पाइरहने देखिन्छ ।हामीकहाँ भ्रष्टाचार व्यवहार र पद्धति बनिसकेको छ । व्यक्तिगत र गैरव्यावसायिक सम्बन्धका आधार, शक्ति सन्तुलनको व्यवस्थापन, प्राप्तिका आधार सबै पक्षलाई भ्रष्टाचारजन्य व्यवहारले नै निर्देशित गरिरहेको हुन्छ । त्यसैले भ्रष्टाचार हाम्रो अभिन्न अंग बनिसकेको छ र सदाचारका रूपमा स्थापित भइसकेको छ । सुरक्षा निकायमा हतियार खरिद प्रणाली बदनियत गर्न अनुकूल रहेकाले अन्य सामग्रीको खरिदमा भन्दा यसमा बढी भ्रष्टाचार हुने गर्छ । हतियार खरिद सामरिक महत्त्वको विषय भएकाले यसले सुरक्षा संवेदनशीलताका नाममा सबैभन्दा बढी भ्रष्टाचार गर्ने अवसर दिइरहेको हुन्छ । विश्वबजारमै हतियार सबैभन्दा बढी भ्रष्टाचार हुने वस्तुका रूपमा चिनिने गर्छ । जुन वस्तुको प्रकृति नै हानिकारक हुन्छ, त्यसको उत्पत्ति र वितरण पनि भ्रष्टाचारजन्य क्रियाकलापमा निर्भर हुने गर्छ । यही खरिदबिक्रीको वाचाकबोलबाट आर्जन गरिने पदमा रहेका सुरक्षा अधिकारीको नियत र नीति पनि उत्तरदायी र व्यावसायिक हुन सक्ने प्रश्नै उठ्दैन । त्यसैले पनि अधिकांश आईजीपी जेल पर्ने गरेका हुन् । यसमा केही परिबन्धात्मक अवस्थालाई भने नकार्न सकिन्न । कतिपय सन्दर्भमा प्रहरी सेवाभित्रको भ्रष्टाचार बोलकबोलको भ्रष्टाचार हो । यो बोलकबोलका कारोबारीको पहुँच र सम्बन्धलाई आफूअनुकूल उपयोग गर्न सकिने मनसायले प्रहरी नेतृत्वले पनि तिनको हितअनुरूपको निर्णय गरिदिने गरेका कारण भ्रष्टाचारले हेडक्वार्टरमा सोझै प्रवेश पाउन सकेको हो । यसरी बोलकबोल र लेनदेनका विषयमा सहमति गरेर गरिने सरुवाबढुवाले प्रहरीभित्रको व्यावसायिक चरित्रलाई समाप्त पारिरहेको छ । ठेकेदारहरू खुलेआम प्रहरीको सरुवाबढुवामा अनधिकृत चासो राख्छन् । राजनीतिक नेतृत्वले पनि प्रहरीमा कतिपय अवस्थामा सोझै र कतिपय अवस्थामा बिचौलियाका माध्यमबाट पकड बनाइरहेको हुन्छ । द्वैध चरित्रको राजनीतिक नेतृत्वले बिचौलियालाई सम्पर्कसूत्रका रूपमा प्रयोग गरिरहेको हुन्छ । तिनै बिचौलियाको भर नपरी संगठनभित्रको महत्त्वपूर्ण जिम्मेवारी हासिल गर्न सकिन्न भन्ने कुरा घामजस्तै प्रस्ट भएकाले प्रहरीलाई दुइटा मात्र विकल्प हुन्छन् बिचौलियाका बीचमा रमाउ या आत्मसम्मानपूर्वक जोखिमयुक्त जागिरमार्गमा हिँड । पछिल्लो रोजाइले महत्त्वपूर्ण जिम्मेवारीमा त पुर्याउँदैन तर सेवाकालभरि र अवकाशपछि पनि सन्तुष्टिको जीवन बाँच्न भने मदत पुर्याउँछ । कानुन कार्यान्वयन गर्ने ठाउँमा बसेका जिम्मेवार पदाधिकारी स्वयंले रौतहट घटनामा सहयोग पुर्याएको, अपराधमा संलग्न कैयौंलाई परिस्थितिजन्य ढंगको व्यवहार गरेको जस्ता विषय उजागर हुनुको अर्थ हो प्रहरी स्वयंले अन्तै संरक्षण खोज्ने प्रयास गर्नु । यस्तो अवस्थामा प्रहरीले कानुनबमोजिम कारबाही गर्नुको सट्टा सहजकर्ताको भूमिका निर्वाह गर्ने गरेको पाइन्छ । कानुनी प्रणालीलाई कमजोर बनाउन र गैरकानुनी कार्यलाई संस्थागत गर्न प्रहरीलाई सहजकर्ता बनाउनु आवश्यक हुने रहस्य बुझेकैले राजनीतिज्ञहरूले आफू अनुकूलको प्रहरी प्रशासन खोज्ने गरेको हो ।हाम्रो मुलुकको प्रमुख समस्या नै भ्रष्टाचार हो, जसलाई निर्मूल पार्न प्रहरी संगठन सबल हुनैपर्छ । सबलबलियो प्रहरी भन्नाले मौलिक, नैतिक र व्यावसायिक प्रहरी, जसले कानुनी सीमाको निर्धारणमा अवाञ्छित व्यवहार गर्दैन । हामीकहाँ कानुनी प्रणालीको उल्लंघनमै आफ्नो राजनीतिक भविष्य देख्ने प्रवृत्तिले प्रश्रय पाएकैले प्रहरीको व्यावसायिक विकासलाई कहिल्यै संस्थागत गरिएन । भ्रष्टाचार रोक्ने संस्थामा पनि आफू अनुकूलकै पदाधिकारी राख्ने प्रयासले गर्दा राज्यका प्रणालीहरू भ्रष्टाचारका लागि बढी अनुकूल हुने गरेका हुन् । तसर्थ नेपाल प्रहरीको आन्तरिक प्रशासनिक शुद्धीकरण, ठेक्का प्रणालीको अधिकार प्रत्यायोजन, हतियार खरिद प्रणालीमा सुधार गर्दै प्रहरी हेडक्वार्टरलाई ठेकेदार निषेधित बनाउन आवश्यक छ । अन्यथा, जति आईजीपी भए पनि अपेक्षित काम गर्न नसकेको, राजनीतिक नेतृत्वको लाचार छाया भई आफ्नो कार्यकाल समाप्त गरेको गुनासो आई नै रहनेछ ।लेखक पूर्वएआईजी हुन् ।"
'अयोध्याको विवादित भूमि हिन्दुको',"(नयाँदिल्ली)  भारतको सर्वोच्च अदालतले अयोध्याको विवादास्पद धार्मिक भूमि हिन्दु पक्षको भएको फैसला गरेको छ । दशकौंदेखि विवादित राममन्दिरबाबरी मस्जिदसम्बन्धी मुद्दाको फैसलापछि राममन्दिर निर्माण गर्न बाटो खुलेको छ । सर्वोच्च अदालतका प्रधानन्यायाधीश रञ्जन गोगोईको अध्यक्षता रहेको ५ सदस्यीय संवैधानिक इजलासले सर्वसम्मतिले शनिबार बिहान राममन्दिरबाबरी मस्जिद मुद्दामा अन्तिम फैसला सुनाएको हो । अदालतले मस्जिद निर्माणका लागि मुस्लिम पक्षलाई विवादित भूमिनजिकै ५ एकड जमिन उपलब्ध गराउनसमेत आदेश दिएको छ । अदालतको अन्तिम फैसलाको प्रमुख अंश प्रधानन्यायाधीश गोगोई आफैंले पढेर सुनाएका थिए । अदालतले १०३५ पृष्ठ लामो फैसलामा ट्रस्ट बनाएर राममन्दिर निर्माण गर्नका लागि ३ महिनाभित्र विस्तृत कार्ययोजना बनाउनसमेत आदेश दिएको छ । सर्वोच्चले शनिबार रामन्दिरबाबरी मस्जिद मुद्दामा फैसला सुनाउने भएपछि पूरै उत्तरप्रदेशको सुरक्षा व्यवस्था कडा पारिएको थियो । अत्यावश्यक कामबाहेक अन्य प्रयोजनका लागि नेपालसँगको सीमा पनि बन्द गरिएको थियो । साथै सामाजिक सञ्जालमाथिको निगरानीलाई पनि कडा पारिएको थियो । उत्तरप्रदेशलगायतका विभिन्न राज्यमा स्कुलहरू बन्द गरिएका थिए । त्यसैगरी सर्वोच्च अदालत आसपासको क्षेत्रमा पनि निषेधाज्ञा जारी गरिएको थियो । राममन्दिरबाबरी मस्जिद विवादसँग प्रत्यक्ष र परोक्ष सरोकार राख्ने सबैले अदालतबाट जस्तोसुकै फैसला आए पनि त्यसको सम्मान गर्न सबैलाई आग्रह गरेका थिए । भारतीय प्रधानमन्त्री नरेन्द्र मोदीले शुक्रबार साँझ ट्वीट गर्दै अदालतको फैसलालाई हारजितका रूपमा नलिन अपिल गरेका छन् । उत्तरप्रदेशका मुख्यमन्त्री योगी आदित्यनाथले पनि अदालतको फैसलालाई हारजितका रूपमा नलिन र हल्लाको पछाडि नलाग्न आग्रह गरेका छन् । फैसलाप्रति प्रायः सबैजसो पक्षबाट सकारात्मक प्रतिक्रिया आएको छ । मोदीले फैसलालगत्तै ट्वीटमार्फत् कुनै पनि विवादलाई सुल्झाउन कानुनी प्रक्रियाको पालना कति महत्त्वपूर्ण छ भन्ने पनि फैसलाले पुष्टि गरेको बताएका छन् । सबै पक्षलाई आआफ्नो दलिल राख्न पर्याप्त समय र अवसर दिएको छ । न्यायको मन्दिरले दशकौं पुरानो मुद्दालाई सौहार्दपूर्ण तरिकाले समाधान गरेको छ, मोदीले भनेका छन् । शनिबार साँझ देशवासीलाई सम्बोधन गर्दै मोदीले अदालतको फैसलाले नयाँ बिहानीको सुरुवात गरेको बताएका छन् । यो विवादले कैयौं पुस्तालाई असर पारे पनि अब नयाँ पुस्ताले नयाँ भारत निर्माण गर्न संकल्प लिनुपर्ने अवस्था आएको छ, मोदीले भने । करिब ११ मिनेट लामो सम्बोधनमा उनले सर्वोच्चको फैसलाले जस्तोसुकै जटिल मुद्दाको समाधान पनि संविधानको दायराभित्र रहेर गर्न सकिन्छ भन्ने सावित गरेको समेत बताए । साथै, उनले फैसलापछि एउटा न्यायिक प्रक्रियाको अन्त्य भए पनि नागरिकको नियमकानुन पालना गर्ने दायित्व थप बढेको समेत जिकिर गरेका छन् । फैसलाबाट दुृढ इच्छाशक्तिको दृष्टान्त पेस गरेको समेत उल्लेख गरे । यो फैसलासँगै कसैप्रति कुनै कटुता छ भने त्यसलाई तिलाञ्जली दिने अवसर पनि भएको समेत उनले स्पष्ट पारे । ९ नोभेम्बरकै दिन बर्लिन पर्खाल ढालिएको सस्मरण गर्दै मोदीले अदालतको फैसलाले एकता सन्देश दिएको समेत दाबी गरेका छन् । फैसला मुद्दाप्रति असन्तुष्टि व्यक्त गरे पनि त्यसविरुद्ध तत्काल अपिलमा नजाने र फैसलाको समीक्षा गरेर आधिकारिक धारणा सार्वजनिक गर्ने मुद्दाको एक पक्ष सुन्नी वक्फ बोर्डले जनाएको छ । बोर्डका वकिल जफरयाब जिलानीले फैसलालगत्तै पत्रकार सम्मेलन गरेर अदालतको फैसलाको सम्मान गर्ने र अपिल गर्ने या नगर्ने समीक्षा पछि मात्र तय गरिने बताएका छन् । उत्तरप्रदेश केन्द्रीय वक्फ बोर्डका प्रमुख जाफर फारुखीले अदालतको फैसलालाई स्वीकार गर्ने र बोर्ड अदालतको फैसलाविरुद्ध कुनै याचिका नदिने प्रस्ट पारेका छन् । बोर्डले फैसलाको स्वागत गर्छ र हार्दिक रूपमा स्वीकार गर्छ । अदालतको आदेशविरुद्ध कुनै पनि याचिका दायर गर्ने वा कानुनी उपचार खोज्ने पक्षमा बोर्ड छैन, फारुखीले अदालतको फैसलापछि आयोजित पत्रकार सम्मेलनमा प्रस्ट पारेका छन् । त्यसैगरी दिल्लीको जामे मस्जिदका शाही इमाम सैयद अहमद बुखारीले अदालतको फैसलाको सम्मान गर्दै यसले यसले देशलाई विकासको गतिमा अगाडि बढाउने दाबी गर्दै आफू फैसलाविरुद्धको पुनरावलोन गर्ने पक्षमा नरहेको बताएका छन् । यसैगरी विवादास्पद भूमिमा दाबी गर्दै आएको निर्मोही अखडाले पनि आफ्नो दाबीलाई अदालतले अस्वीकार गरे पनि फैसलाप्रति अफसोस नभएको बताएको छ । विपक्षी दलहरूले पनि अदालतको फैसलाको स्वागत गरेका छन् । विपक्षी भारतीय राष्ट्रिय कंग्रेसले अदालतको फैसलाको स्वागत गर्दै पार्टी राममन्दिर निर्माणको पक्षमा रहेको बताएको छ । उसले अदालतको फैसलाले भारतीय जनता पार्टीको राममन्दिरको राजनीतिको अन्तको समेत दाबी गरेको छ । फैसलाप्रति खासै विवाद नदेखिए पनि अदालतको निर्णयले दशकौं पुरानो मुद्दालाई तत्काल किनारा लगाए पनि भारतमा हिन्दुत्वको राजनीतिलाई थप चर्को बनाउने विश्लेषण पनि सुरु भएको छ । पछिल्लो फैसलाले विवादास्पद भूमिमा राममन्दिर बनाएरै छाड्ने पक्षमा रहेका आरएसस र विश्व हिन्दु परिषद्को मनोबल बढाउने र त्यसले कालान्तरमा हिन्दु अतिवादलाई प्रश्रय दिने पनि सम्भावना पनि त्यत्तिकै छ । त्यसको प्रभावबाट सत्तारुढ ढल भारतीय जनता पार्टी टाढा रहन सक्ने छैन । त्यसमाथि पार्टी आफैंले पनि चुनावी घोषणापत्रमा राममन्दिर निर्माणलाई प्रमुख मुद्दाका रूपमा अघि सारेको थियो । जसले गर्दा शनिबारको फैसलाले भारतीय राजनीतिको दशा र दिशा तय गर्ने निश्चित देखिन्छ । सर्वोच्चको फैसला झट्ट हेर्दा सन्तुलित देखिए पनि यसले राममन्दिर निर्माणको बाटो खोलेको हुँदा यसको राजनीतिक लाभ भाजपाले घरेलु राजनीतिमा मज्जासँग उठाउने विश्लेषण पनि गरिएको छ । राजनीतिक विश्लेषक परोन्जोय गुहा थकुर्ताले अदालतको फैसला अपेक्षित रहेको बताए । उनले अदालतको फैसलालाई बहुसंख्यक समुदायको पक्षमा आएको समेत दाबी गरे । साथै उनले फैसलाका विभिन्न पक्षमाथि प्रश्न गर्न सकिने ठाउँहरू रहेको समेत जिकिर गरे । मन्दिरको निर्माणको कार्ययोजना कस्तो बन्नेछ ? त्यसका लागि गठन हुने ट्रस्टमा केकस्ता मानिसलाई संलग्न गराइनेछ ? तिनीहरूको पृष्ठ कस्तो रहनेछ ? जस्ता प्रश्नहरू अनुत्तररित छन्, उनले भने । फैसलाप्रति मुस्लिम पक्षबाट विरोध नभए पनि कानुनी उपचारका बाटाहरू रहेको समेत उनले बताए । अदालतको निर्णय वर्तमान सत्ता (हिन्दु बहुसंख्यक) को पक्षमा आएको हुँदा त्यसको लाभ स्वतः त्यो पक्षले उठाउनेसमेत थकुर्ताको दाबी छ । यसको असर त आगामी केही महिनाभित्र हुन लागेका प्रान्तीय चुनावहरूबाटै देखिन थाल्नेछ, उनले भने ।"
अस्ट्रेलियाको पूर्वी क्षेत्रमा भीषण डढेलो,"न्यु साउथ वेल्स अस्ट्रेलियाको पूर्वी क्षेत्रमा फैलिएको डढेलोका कारण कम्तीमा ३ जनाको मृत्यु भएको छ । शुक्रबारदेखि फैलिएको डढेलोका कारण हालसम्म कम्तीमा ३० जना घाइते भएका छन् । अधिकारीहरूका अनुसार सयौं विस्थापित छन् । स्थानीय सञ्चारमाध्यमका अनुसार पूर्वी राज्य न्यु साउथ वेल्सका कम्तीमा सय स्थानमा डढेलो सल्केको छ । तटीय सहर फोस्टरमा फैलिएको डढेलो अनियन्त्रित भएको छ । त्यसैगरी, फोस्टरबाट ६० किलोमिरटर उत्तरमा पर्ने बबिन सहर डढेलोका कारण पूर्णरूपमा ध्वस्त भएको जनाइएको छ । डढेलोका कारण केही पुल, विद्यालय तथा विद्युत् लाइन ध्वस्त भएका छन् । न्यु साउथ वेल्सका अधिकारीले मृतकहरूको संख्या बढ्न सक्ने आशंका गरेका छन् । त्यसैगरी, क्विन्सल्यान्ड राज्यमा हजारौं सर्वसाधारण उद्धारको पर्खाइमा रहेका बीबीसीले उल्लेख गरेको छ । अस्ट्रेलियाका प्रधानमन्त्री स्कट मरिसनले डढेलो नियन्त्रणका लागि १ हजार ३ सय अग्निनियन्त्रक तथा सुरक्षाकर्मी परिचालन गरिएको जनाए । उनले आवश्यक परे सेना परिचालनको स्वीकृति दिने बताएका स्थानीय सञ्चारमाध्यमले उल्लेख गरेका छन् । मरिसनले अस्ट्रेलियामा पछिल्ला महिना पटकपटक ढडेलो फैलिएको भन्दै रोकथामका लागि सबै सचेत बन्नुपर्नेसमेत आग्रह गरेका छन् । हरेक वर्ष डढेलोको समस्यासँग जुध्दै आएको अस्ट्रेलियामा यस वर्ष भने विगतको तुलनामा ठूलो क्षेत्रमा ढडेलो फैलिएको छ । गत साता न्यु साउथ वेल्स राज्यको करिब २ हजार हेक्टर क्षेत्रको झाडी डढेलोका कारण ध्वस्त भएको थियो । डढेलोका कारण सयौं वन्यजन्तु मरेका थिए । पछिल्लो समय खडेरीको चपेटामा परेको न्यु साउथ वेल्समा गत साता हल्का वर्षा भएपछि किसान तथा सर्वसाधारणले राहत अनुभव गरेका थिए । यद्यपि, थप वर्षा नभएसम्म डढेलोको जोखिम उत्तिकै रहेको अधिकारीहरूले चेतावनी दिएका छन् ।"
आफन्त भेट्न जात्रा,"दार्चुला (कास) सानै उमेरदेखि भारतको पिथौरागढ जैत ग्रामपञ्चायतमा बस्दै आएका कल्यानसिंह बडाल दुई दशकपछि आफ्नो पुर्ख्यौली घर हिकिला आए । दुहु गाउँपालिका२ हिकिलाको ब्रम्हमन्दिरमा लाग्ने जात्राको समय पारेर कुलदेवताको पूजा गर्न उनी आएका हुन् । मेरो बाल्यकाल भारतमै बित्यो । वर्षौंअघि आमा बुबासित पूजाका लागि आएको थिएँ, उनले भने, जात्राको मौकामा गाउँ आउन पाउँदा रमाइलो लागेको छ । जात्राकै समय पार्दा आफन्तसँग भेटघाट गर्न सजिलो भएको उनले बताए । यस्तै व्यास गाउँपालिका६ हुतीका कमलसिंह कुँवरले पनि आठ वर्षपछि ब्रम्हमन्दिरको जात्रा हेर्ने अवसर मिलेको बताए । रोजगारीका लागि विदेश बसेको धेरै भयो । लामो समयपछि आफन्तहरूसित जात्रामा रमाउने अवसर मिलेको छ, उनले भने, जात्रामा देउडा खेल्दा गजब रमाइलो भयो । दसैंमा हुने जात्रा विविध कारणले कात्तिकमा सरेको ब्रम्हमन्दिरका मुखिया कल्यानसिंह कार्कीले बताए । दुहु क्षेत्रमा सबैभन्दा ठूलो जात्रा यही मन्दिरमा लाग्ने गर्छ । यहाँ तीन वर्षपछि यसपटक जात्रा आयोजना गरिएको हो । जात्रा भर्न बैतडीसँगै सीमापारि भारतमा बसेका नेपाली आइपुग्छन् । यसपटक विभिन्न ठाउँबाट १५ हजारभन्दा बढी श्रद्धालु जात्रामा आएका मुखिया कार्कीले बताए । परम्परागत बाजागाजासहित गाउँगाउँबाट जात्रामा आउने चलन छ । यहाँको पूजामा सहभागी भएपछि मनोकामना पूरा हुने जनविश्वास छ । दार्चुलाका दुहु र लेकम भेगमा रात्रिकालीन जात्रा भइरहेका छन् । बर्खे खेतीपातीको काम सकेर यहाँका स्थानीय जात्रामा रमाउने गरेका छन् । असोज शुक्ल पक्षबाट यहाँका शक्तिपीठ तथा मठमन्दिरमा सुरु हुने जात्रा कात्तिक पूर्णिमासम्म चल्छ । शास्त्री केशवदत्त बडूले भने, शरद ऋतु देवीदेवताको पूजाउपासना गर्ने उत्तम मानिन्छ । त्यसैले कात्तिक शुक्ल पक्षसम्ममा विभिन्न देवीदेवताको पूजा गर्ने चलन छ । यहाँका मालिकार्जुन, ब्रम्ह र दुर्गा भवानीलगायतका मन्दिरमा जात्रा लाग्छ ।"
कलामा दुई देश,"(काठमाडौं)  नेपालचीनबीच कला सम्बन्ध पुरानै हो । झन्डै आठ सय वर्ष पुरानो । अरनिकोले तिनताक चीनमा बनाएको स्तूप र प्यागोडाहरू अचेल पर्यटन केन्द्र बनेका छन् । यतिबेला भने नेपाल र चीनका दुई कलाकारले कलामार्फत् जोडिएको दुई देशको सम्बन्धमा इँटा थप्ने काम गर्दै छन् । नोभेम्बर महिनाको अन्त्यमा बेइजिङमा हुने सेरामिक आर्टको प्रदर्शनीका लागि नेपालका चित्रकार रवीन्द्र श्रेष्ठ र चिनियाँ चित्रकार ली छ्यानले एउटै माटोको प्लेटमा संयुक्त चित्रकला बनाउँदै छन् । शनिबार राजधानीमा आयोजित पत्रकार भेटघाटमा चित्रकार छ्यानले यसरी सम्भवतः पहिलोपटक सहकार्य हुन लागेको दाबी गरे । चाइना फाउन्डेसन फर पिस एन्ड डेभेलपमेन्ट नामक संस्थाले गरेको कोलाब्रेसन आर्टका लागि चीनबाट छनोट भएका छ्यान र नेपालबाट श्रेष्ठले हामी एउटै आमाका सन्तान हौं र हामी एउटै उद्देश्यका लागि एकै ठाउँमा उभिएका छौं भन्ने भावलाई समातेको फाउन्डेसन सम्बद्ध रहेकी लिउ रु सीले बताइन् । उनका अनुसार दुवैले संयुक्त रूपमै माटोमा तीन वटा चित्र बनाउने छन् । फाउन्डेसनले हालसम्ममा थुप्रै मुलुकसँग सहकार्य गरेको र यो वर्ष नेपाल रोजिएको उनले खुलाइन् । माटोको पहिलो प्लेटको चित्रमा दुवैले आआफ्नो हिमालय रेखामा बुद्धको आँखा झल्काउने दृश्यहरू, दोस्रोमा दुवैले आआफ्नो देशबाट देखिने हिमाल र तेस्रोमा नेपालका तर्फबाट श्रेष्ठले मन्दिरका टुँडाल र चीनका तर्फबाट छ्यानले टुँडालको बीचमा नमस्ते वा याकको चित्र कोर्नेछन् । चित्रको माथितिर भने दुई देशकै हुलाक टिकटहरू अंकित रहनेछन् । नेपालको परम्परागत चित्रसँगै आधुनिक कलालाई समेत अगाडि बढाइरहेका चित्रकार श्रेष्ठसँग हुने सहकार्यका लागि छ्यान निकै उत्साहित छन् । दुई देशको सम्बन्ध पनि निकट र लामो छ भन्ने दर्साउन नै श्रेष्ठलाई फाउन्डेसनले आमन्त्रण गरेको उनले सुनाए । पृथ्वी रहेसम्म नेपाल र चीनको सम्बन्ध रहन्छ, उनले भने, हाम्रो मित्रता दिगो र बलियो छ । त्यसो त चीनको चिङतचनमा उनले नेपाली भाषामा नै विचार नाम राखेर आर्ट ग्यालरी पनि खोलेका छन् । ग्यालरी घुमेर आइसकेका चिनियाँ भाषा शिक्षक कुमार खड्काले छ्यानले चीनमा नेपालको प्रबर्द्धन गरिरहेको दाबी गरे । छ्यानले बौद्धधर्म र बुद्धप्रतिको आस्थाका कारण चिनियाँहरू नेपाललाई तीर्थस्थलको रूपमा ठान्ने बताए । दुवैले बनाएका चत्र चिनियाँ र नेपाली दूतावासमा समेत राखिने उनले बताए । चिनियाँ सेरामिक आर्टचीनको च्याङ्सी प्रान्तको चिङतचन सहरमा माटोबाट बन्ने चित्रकलाको लामो इतिहास छ । छ्यानका अनुसार करिब १ हजार ५ सय वर्षदेखि त्यस सहरमा अहिलेसम्म पनि माटोमा चित्रकला बनाउने कार्य जारी छ । चीनको यस प्रान्तको प्रमुख जीविकोपार्जन गर्ने आधार यही चित्र रहेको चित्रकार उनले बताए । उनका अनुसार यस चित्रलाई पहिले युरोपियन देशहरूमा सुनसँग साटिन्थ्यो ।यस्ता खाले एउटा चित्र तयार पार्न तीन हप्ता समय लाग्छ । माटोको प्लेट बनाउन एक हप्ता, त्यसमा अर्को एक हप्तासम्म चित्र बनाएपछि चार दिनसम्म आगोमा पोलेर तीन दिन त्यतिकै सेलाउन दिनुपर्छ । यति भए पनि चित्र बनाउने क्रममा प्रयोग गरिएका रंग पछि नखुइलिने छ्यानले बताए । १ हजार ३ सय साठी डिग्री तापक्रम आगोमा माटोमा बनाइएको चित्रलाई राखेरपछि मात्र चित्रको वास्तविक रंग आउँछ । आगो र माटोको सम्मिश्रणबाट तयार हुने भएकोले सबै चित्र सग्लो रूपमा नआउने उनले जनाए । भने, बनाउने क्रममा कतिपय चित्र फुटेर जान्छन् । यसरी तयार हुने चित्रको आयु पृथ्वीको आयुजस्तै लामो हुने भएकोले यसलाई घाम, पानीले पनि असर पार्न नसक्ने छ्यानले दाबी गरे । यस्ता खाले चिनियाँ चित्रमा पहिलेपहिले परम्परागत र सांस्कृतिक पक्षका चित्र बने पनि अहिले भने वरपरको घटना, समसामयिक सन्दर्भलगायत चित्रण हुँदै आएको छ्यानको सुनाए । यस्ता चित्रकला बनाउन धेरै समय खर्चिने र फुट्ने सम्भावना भए पनि चिङतचन सहरबासीले यसलाई पेसाभन्दा पनि आफ्नो पराम्परागत कला र धर्म पालनाको रूपमा लिएको उनले खुलाए ।"
धोतीकुर्तामा झुल्किए हमाल,"(पर्सा)  नेपाली चलचित्र जगतका लोकप्रिय अभिनेता राजेश हमाललाई धोतीकुर्ता पहिरन कत्तिको सुहाउला ? चलचित्रमा पनि हालसम्म सम्भवतः उनी यस्तो पहिरनमा देखिएका छैनन् । वीरगन्जमा आयोजित एक कार्यक्रममा भने हमाल तराई मधेसको मौलिक पहिरन धोतीकुर्ता लगाएर झुल्किँदा दर्शक दंग परे । वीरगन्जबासीले प्रतीक्षा गरेको कार्यक्रम सप्तरंगी२ मा हमाल आउने बताइएपछि उनलाई नजिकबाट नियाल्न पाउने आशमा दर्शक संख्या अनुमान गरिएभन्दा दोब्बर पुगेको थियो । वीरगन्जको घन्टाघर चोकमा आयोजित कार्यक्रममा दर्शकको चाप निकै बढेपछि अवागमन नै अवरुद्ध हुनपुग्यो । प्रहरी बाटो सुचारु गराउन हैरान देखिन्थे । कार्यक्रमको केन्द्रबिन्दु बनेका हमाल सेतो कुर्ता, धोती र गम्छामा सजिएर मञ्च पुगेका थिए । सुपरस्टारलाई आफ्नै परिवेशको पहिरनमा पाउँदा दर्शक हौसिए । उनले त्यही पोसाकमा नृत्य पनि गरेका थिए । गायक प्रकाश सपुतले आफ्नो चर्चित गीत गलबन्दी च्यातियो गाउँदा हमालले कम्मर मर्काए । ठेट पहाडी शैलीको गीतमा उनले मधेसी पहिरनमा नृत्य गरेर समावेशीताको सन्देश दिए । हमालले आफू पटकपटक चलचित्र छायांकनका लागि वीरगन्ज आएको तर यहाँका दर्शकबीच यसरी पहिलो पटक प्रस्तुति दिएको बताए । सुगम पोखरेल, हिमाल सागर, मेलिना राई, जितु नेपाललगायतले गीत तथा प्रहसन प्रस्तुत गरेका थिए । कार्यक्रमको उद्घाटन गर्दै प्रदेश नम्बर २ का मुख्यमन्त्री लालबाबु राउतले यस्तो सांगीतिक कार्यक्रमले मुलुकका विभिन्न प्रदेशमा बसोबास गर्ने जनतालाई एकताको सूत्रमा बाध्न सहयोग पुर्याउने बताए । समारोहमा एसिड प्रहारबाट घाइते भएकी वीरगन्जकी बालिका मुस्कान खातुनलाई स्कुटी प्रदान गरिएको थियो । मुस्कानका बुवा रसुल मियालाई महानायक हमालले स्कुटीको साँचो हस्तान्तरण गरेका हुन् । गृष्मा ब्रोडकास्टिङ प्रमुख गेहेन्द्र घिमिरे सातवटै प्रदेशमा कार्यक्रम गरिने बताए ।"
लुम्लेको पर्यटन साइनो,"(काठमाडौं)  भूतपूर्व बेलायती गोर्खालाई न्यायिक अभियानमार्फत् बेलायतको आवासीय अधिकार दिलाएपछि जोआना लुम्ले गोर्खाली चेली का उपनामले चर्चित बनिन् । नेपालमा २०७२ मा गएको महाभूकम्पबाट पीडितका लागि राहत संकलनका लागि उनको रोदनयुक्त अनुनय बेलायतका लोकप्रिय टीभी च्यानलहरू बीबीसी, आईटीभी, च्यानल फोर, च्यानल ५ र स्काईमा बजेपछि बेलायतीले सक्दो सहयोग पनि गरे । उनको नेपाल अर्थक्वेक अपिल बाट एकै दिन करिब ३ अर्ब रुपैयाँ संकलन भएको समाचार प्रकाशित भएको थियो । अभियानलाई बेलायती महारानी र युवराज चार्ल्सले समेत समर्थन गरेका थिए ।बेलायतको नेपाली समुदायसँग निकट रहेकी बेलायती अभिनेत्री जोआना लुम्ले एकपटक फेरि नेपालसँग जोडिएकी छन् । यद्यपि उनको यो कनेक्सन अभिनय वा गोर्खा आन्दोलनले भने जुराएको होइन् । नेपालको पर्यटन प्रवर्द्धनका लागि उनी सद्भावना दूत (गुडविल एम्बासेडर) छानिएसँगै उनको फेरि चर्चा सुरु भएको हो । बेलायतको माथिल्लो सदन हाउस अफ लर्डस मा गत बिहीबार आयोजित विशेष कार्यक्रममा अभिनेत्री लुम्लेसहित बेलायतको सर्वाधिक धनाढ्य व्यापारिक घराना हिन्दुजा ब्रदर्सका गोपीचन्द हिन्दुजा र बेलायती उपल्लो सदनकी सदस्य ब्यारोनेस बर्मालाई गुडविल एम्बासेडर घोषणा गरिएको हो । विश्वभरका पर्यटन व्यवसायीको कुम्भमेला मानिने वर्ल्ड ट्राभल मार्केट (डब्ल्यूटीएम) मा भाग लिन लन्डन गएका बेला संस्कृति, पर्यटन तथा नागरिक उड्ययनमन्त्री योगेश भट्टराईले उनलाई सद्भावना दूत नियुक्त गरेका हुन् । नियुक्तिपछि नेपाल भ्रमण वर्ष २०२० प्रवर्द्धन र बेलायतबाट नेपाल जाने पर्यटक संख्या बढ्ने विश्वास मन्त्री भट्टराईको छ । यसबाट नेपाली समुदाय पनि आशावादी छन् । त्यस्ता हाई प्रोफाइल व्यक्तिले बोलेका कुरा बेलायतमा सुनिन्छ । यसबाट हामी आशावादी छौं, ब्रिटेन नेपाल च्याम्बर अफ कमर्सका उपाध्यक्ष तथा ट्राभल टुर व्यवसायी विराज भट्ट भन्छन् । भट्टले ४ देखि ६ नोभेम्बरसम्म लन्डनमा भएको वर्ल्ड ट्राभल मार्केट प्रदर्शनी नेपाल पर्यटन प्रवर्द्धनका लागि कोसेढुंगा भएको दाबी गरे । बेलायतका लागि नेपाली राजदूत डा दुर्गाबहादुर सुवेदीले बेलायतबाट नेपाल जाने पर्यटकको संख्या बढिरहेको जनाउंदै यसवर्ष ७५ हजार र आउंदो वर्ष एक लाख पर्यटक नेपाल लैजाने उद्देश्यले प्रवर्धनात्मक कार्यक्रम गरिएको जनाए ।"
अब विदेशी च्यानलले विज्ञापन देखाउन नपाउने,"क्लिन फिड लागू भएलगत्तै नेपालमा प्रसारण हुने १५० भन्दा बढी हिन्दी भाषी टेलिभिजन च्यानलमा देखाइने विज्ञापनहरू बन्द हुन्छन् । यसले नेपालका केबल टेलिभिजन व्यवसायीलाई जस्तै भारतीय प्रसारण कम्पनीहरूलाई पनि चिन्तित बनाएको छ । क्लिन फिडको विरोध गर्दै केबल टेलिभिजन व्यवसायीहरूले जारी गरेको विज्ञप्तिमा भारतीय ब्रोडकास्टिङ एसोसिएसनले पनि नेपालका लागि छुट्टै क्लिन फिड लागू नगर्न नसक्ने बताएकाले क्लिन फिड कार्यान्वयन भए नेपालमा विदेशी च्यानल चलाउन नसकिने जनाइएको छ ।सरकारले २०७३ मा तयार पारेको विज्ञापनरहित (क्लिन फिड) नीतिअनुसार अमेरिका, युरोपेली, दक्षिणपूर्वी एसियाली मुलुकले विज्ञापनसहित प्रसारण गर्ने च्यानलले ग्राहकबाट शुल्क लिन नपाउने व्यवस्था गरेका छन् । यी मुलुकहरूमा विज्ञापनरहित प्रसारण गर्ने च्यानलले ग्राहकबाट शुल्क लिन पाउने प्रावधान रहेको नीतिमा उल्लेख गरिएको छ । पाकिस्तानमा विदेशी च्यानलले ग्राहकबाट शुल्क लिन नपाउने व्यवस्था गरिएको छ । बंगलादेशले सशुल्क च्यानलमा मूल्य नियमनको कानुनी व्यवस्था गरेको छ । भुटानमा च्यानल वितरणको अधिकार सरकारी निकायमै राखिएको छ, नीतिमा भनिएको छ, यी मुलुकमा विदेशी च्यानलमा हुने विज्ञापन प्रसारणलाई नियमन गरेको देखिन्छ । नेपालमा भने यससम्बन्धमा व्यवस्था हुन सकेको छैन । नेपाली प्रसारण कम्पनीहरूले वार्षिक करिब ५० करोड रुपैयाँ विदेशी च्यानलहरू प्रसारण गरेबापत तिर्दै आएका छन् । विज्ञापनरहित नीति लागू भए विदेशी च्यानलले विज्ञापनरहित फिडका लागि छुट्टै प्राविधिक तयारी गर्नुपर्ने र छुट्टै स्याटेलाइट ब्यान्डबाट प्रसारण गर्नुपर्ने भएकाले महँगो हुने र नेपालमा प्रसारण हुन नआउने केबल टेलिभिजन व्यवसायीको दाबी छ ।अनुमतिबिना इमेल र एसएमएस पठाउन नपाइनेऐनले मञ्जुरी नलिई इमेल वा एसएमएसबाट विज्ञापन गर्न नपाइने व्यवस्था पनि गरेको छ । सम्बन्धित व्यक्तिको मन्जुरीबिना कसैको इमेल वा मोबाइलमा इमेल वा एसएमएसबाट विज्ञापनमूलक सन्देश वा इमेल पठाउन पाइने छैन, ऐनको दफा १० मा भनिएको छ ।"
१० महिनामा ६४ जनाले मात्र पाए,"(काठमाडौं)  गएको १० महिनामा ६४ जनाले मात्र विदेशबाट फर्केका युवा परियोजना कर्जा प्राप्त गरेका छन् । यो ऋण प्राप्तिका लागि परेको आवेदनको तुलनामा धेरै कम हो । रोजगारीका लागि बिदेसिएका नेपालीलाई स्वदेशमै उद्यममा लगाउने उद्देश्यले सरकारले विदेशबाट फर्केका युवा परियोजना ऋण कार्यक्रम ल्याएको थियो । यो सहुलियत कर्जा हो । यो कार्यक्रममा ऋणीले सरकारको तर्फबाट ५ प्रतिशत ब्याज अनुदान पाउँछन् । राष्ट्र बैंकको तथ्यांकअनुसार गत भदौसम्म ६४ जना युवाले यो शीर्षकमा ४ करोड ५१ लाख रुपैयाँ ऋण पाएका छन् । गत असारसम्म बैंक तथा वित्तीय संस्थाले ४९ जना ऋणीले ३ करोड २९ लाख रुपैयाँ ऋण प्रवाह गरेका थिए । बैंक तथा वित्तीय संस्थाले तोकेको ब्याजदरमा ऋणीले पाँच प्रतिशत घटाएर बाँकी ब्याज मात्र तिर्नुपर्छ । सरकारले विदेशबाट फर्केका युवा परियोजनालगायत सात प्रकारका कर्जा कार्यक्रम लागू गरेपछि वैदेशिक रोजगार प्रवर्द्धन बोर्डले आवेदन संकलन गरेको थियो । त्यतिबेला कुल १८ हजार ७ सय ६७ आवेदन प्राप्त भएका थिए । तीमध्ये गत भदौसम्म ६४ जनाले पाएका छन् । यो अपेक्षाभन्दा धेरै कम भएको राष्ट्र बैंकले जनाएको छ । सहुलियत कर्जाका लागि ऋण लिन चाहनेमध्ये अधिकांशले कृषि तथा पशुपालनसम्बन्धी परियोजना पेस गरेका थिए । परेका आवेदनमध्ये ७ हजार ६ सय ७५ जनाले कृषि तथा पशुपालनमा लगानी गर्न चाहेको बोर्डको तथ्यांक छ । यसमा पनि कुखुरापालन गर्न चाहनेको संख्या २ हजार ८ सय ९५, गाई, भैंसी, बंगुर र बाख्रापालन गर्न चाहने २ हजार ६ सय ३७ जना छन् । खेती किसानीमा २ हजार २९ जना र माछापालनमा इच्छा देखाउनेको संख्या १ सय १४ जना रहेको विभागले जनाएको छ ।यस्तै होटल व्यवसाय, यातायात, उद्योग र अन्य व्यवसायमा युवाले विभिन्न खाले परियोजना पेस गरेका छन् । कुल परेका आवदेनमा १७ हजार ८ सय ७४ जना पुरुष र ८ सय ९३ जना महिला छन् । यीमध्ये सर्वाधिक ६ हजार ४ सय १७ जना मलेसियाबाट फर्केका छन् । साउदी अरबबाट फर्केकाको संख्या ४ हजार ३ सय ९९ र कतारबाट ३ हजार ६ सय १६ जना छन् । यूएई, कुवेत, ओमान, बहराइन, जोर्डन, जापान, दक्षिण कोरियालगायत देशमा श्रमको अनुभव बटुलेका हजारौं युवाले स्वदेशमा काम गर्ने इच्छा देखाउँदै आवेदन दिएका छन् । तर, यो कार्यक्रम प्रभावकारी हुन सकेको छैन । बिदेसिएका युवालाई स्वदेश फर्काएर उद्यमशीलतामा प्रोत्साहन गर्ने उद्देश्यले सरकारले सहुलियतपूर्ण कर्जा कार्यक्रम सञ्चालन सुरु गरेको हो । यो कार्यक्रमअन्तर्गत विदेशबाट फर्केका युवाले १० लाख रुपैयाँसम्म ऋण पाउने व्यवस्था छ । यस्तो कर्जाका लागि श्रमस्वीकृति प्राप्त गरी वा नगरी कुनै पनि देशमा कम्तीमा छ महिना सम्बन्धित तालिमपेसाव्यवसायक्षेत्रमा काम गरी नेपाल फर्केको तीन वर्ष ननाघेको युवाले यस्तो कर्जा पाउँछन् । सरकारले कृषि तथा पशुपन्छी, शिक्षित युवा स्वरोजगार, विदेशबाट फर्केका युवा परियोजना, महिला उद्यमशील, दलित समुदाय व्यवसाय विकास, उच्च र प्राविधिक तथा व्यावसायिक शिक्षा र भूकम्पपीडितको निजी आवास निर्माण कर्जासहित सात प्रकारका कर्जाका लागि ५ प्रतिशत ब्याज अनुदान दिँदै आएको छ । कृषि कर्जा पुरानै हो । व्यावसायिक कृषि तथा पशुपन्छी कर्जामा ब्याज अनुदान दिने कार्यक्रम ०७३ मै आएको हो । सरकारले उक्त कर्जालाई पनि एकै ठाउँमा समेटेर गत वर्ष सात वटा कर्जामा सहुलियत दिने एकीकृत कार्यक्रम बनाएको थियो ।सरकारको निर्देशनअनुसार राष्ट्र बैंकले ०७५ कात्तिक २० मा सहुलियतपूर्ण कर्जासम्बन्धी कार्यविधि जारी गरेको थियो । त्यसको केही महिनापछि मात्र उक्त व्यवस्था कार्यान्वयनमा आएको हो । कृषिबाहेकका ६ वटा कर्जामध्ये सबैभन्दा बढी महिला उद्यमीका लागि प्रवाह भएको हो । सबैभन्दा कम उच्च शिक्षित युवा स्वरोजगारमा ३० जना र त्यसपनि विदेशबाट फर्केकामा ६४ जनाले पाएको राष्ट्र बैंकको तथ्यांक छ । भदौसम्म १ हजार ५ सय ३५ जनाले ९२ करोड ५७ लाख रुपैयाँ मात्र कृषिबाहेकका क्षेत्रमा सहुलियत ऋण पाएका छन् । यो पनि अपेक्षाभन्दा धेरै कम हो । अपेक्षाअनुसार ऋण प्रवाह नभएपछि कृषि, ऊर्जा र पर्यटनमा जस्तै सहुलियतपूर्ण कर्जामा पनि सीमा तोक्ने विषयमा राष्ट्र बैंकमा छलफल सुरु भएको छ । राष्ट्र बैंकको तथ्यांकअनुसार गत भदौसम्म कुल १९ हजार ५ सय २८ ऋणीले ३६ अर्ब ८४ करोड रुपैयाँ सहुलियतपूर्ण ऋण प्राप्त गरेका छन् । सात वटै शीर्षकमा सबै बैंक तथा वित्तीय संस्थाबाट प्रवाह भएको ऋण हो । जसमध्ये व्यावसायिक कृषि तथा पशुपन्छी कर्जामा मात्र १७ हजार ९ सय ९३ ऋणीले ३५ अर्ब ९१ करोड रुपैयाँ प्रवाह भएको छ ।ब्याज अनुदान दिइने कर्जाको भुक्तानी अवधि बढीमा ५ वर्षसम्मको छ । कर्जाको अवधि व्यवसायको प्रकृतिअनुसार बैंक तथा वित्तीय संस्थाले तोक्न सक्ने छुट पनि सरकारले दिएको छ । कार्यविधिअनुसार सरकारले ब्याज अनुदान उपलब्ध गराउने कर्जामा सम्बन्धित बैंक तथा वित्तीय संस्थाले आफ्नो आधार दर (बेस रेट) मा २ प्रतिशत विन्दुभन्दा बढी नहुने गरी ब्याजदर कायम गर्नुपर्नेछ । यस्तो कर्जामा कर्जाको ब्याजभन्दा बाहेक अन्य कुनै पनि प्रकारको थप सेवा शुल्क लिन पाइँदैन ।ब्याज अनुदानसम्बन्धी कर्जा सुविधा लिएका ऋणीले समयमै भुक्तानी गर्नुपर्नेछ । समयमै कर्जा भुक्तानी नगरेको अवस्थामा कर्जा सूचना केन्द्रको कालोसूचीमा राखिने, ऋणीको पासपोर्ट रोक्का, ऋणको नाममा रहेको चलअचल सम्पत्ति बिक्रीमा बन्देज, बैंकमा खाता रोक्कालगायत सरकारी सुविधाबाट वञ्चित हुनेसम्म कारबाही हुने कार्यविधिमा उल्लेख छ ।सुहलियतपूर्ण कर्जा अनिवार्य रूपमा बिमा (सुरक्षण) हुन्छ । कर्जाको सुरक्षणमा लाग्ने खर्च (शुल्क) मध्ये बैंकले २५ प्रतिशत र सरकारले ७५ प्रतिशत अनुदान दिन्छ । व्यावसायिक कर्जाको हकमा पनि सम्बन्धित उद्योग तथा व्यवसायको बिमा अनिवार्य रूपमा हुन्छ । यस्तो बिमामा पनि कुल प्रिमियम (बिमा शुल्क) को ७५ प्रतिशत सरकारले र २५ प्रतिशत मात्र सम्बन्धित व्यवसायीले भुक्तानी गर्नुपर्छ । यो राम्रो कार्यक्रम भए पनि अझै धेरै नागरिकलाई सहुलियतपूर्ण ब्याजबारे जानकारी पनि छैन । यसकारण सहुलियत कर्जालाई व्यापक प्रचारप्रसार गर्नुपर्ने जानकारहरूको सुझाव छ ।"
हुम्लामा सस्तियो बजारभाउ,"(हुम्ला)  आन्तरिक सडक सञ्जालले नजोडिएको हुम्लामा चिनियाँ सीमा हिल्साबाट सडकमार्ग हुँदै दैनिक उपभोग्य सामान आउन थालेपछि बजार भाउ सस्तिएको छ । हिल्साबाट टिपरमार्फत सिमकोटसम्म सामान आउन थालेपछि खाद्यान्न, उपभोग्य वस्तु र निर्माण सामग्रीको भाउ सस्तो भएको हो । यसअघि हवाईजहाजमा महँगो मूल्यमा सामान ढुवानी गरेर सिमकोट पुर्याउनुपर्ने बाध्यता थियो । सिमकोटसम्म जहाजमार्फत पुगेको सामान खच्चड र भेंडामार्फत ग्रामीण क्षेत्रमा पुर्याउँदा महँगी अचाक्ली थियो । हवाईजहाजमार्फत नेपालगन्ज र सुर्खेतबाट सामान सिमकोट ढुवानी गर्दा प्रतिकिलो ११५ देखि १३० रुपैयाँसम्म भाडा तिर्नुपर्ने बाध्यता थियो । चिनियाँ मार्ग हुँदै हिल्साबाट सामान ढुवानी गर्दा ३५ देखि ४० प्रतिशतसम्म सस्तो पर्ने व्यवसायीको भनाइ छ । सडक मार्गबाट सामग्री ढुवानी हुन थालेपछि सबैभन्दा बढी निर्माण सामग्रीको भाउ सस्तिएको न्यु रावत निर्माण सेवाका सञ्चालक जर्न रावतले बताए । निर्माण सामग्री प्लेनबाट ढुवानी गर्दा निकै सास्ती थियो, ढुवानी भाडा पनि महँगो र चाहिएको बेला ढुवानी नहुने, उनले भने, जसका कारण समयमै निर्माणको काम नसकिने समस्या थियो, अब विकास निर्माणको काम कम लागतमा समयमै सकिने आशा छ । उनका अनुसार अहिले हिल्साबाट सिमकोटसम्म दैनिक ६ ट्रिपरले सामान ढुवानी गरिरहेका छन् । नेपालगन्ज र सुर्खेतबाट सामान ढुवानी गर्दा ११५ रुपैयाँदेखि १३० रुपैयाँ हवाईभाडा तिर्नुपर्ने भएपछि सिमकोटमै एक बोरा सिमेन्टको मूल्य १० हजार रुपैयाँसम्म पर्ने गरेको थियो । हिल्सा हुँदै ट्रिपरमा एक बोरा सिमेन्ट पुर्याउँदा ढुवानी भाडासहित ४ हजार ५ सय रुपैयाँ परेको सिरिया निर्माण सेवाका सञ्चालक ध्रुवकुमार शाहीले बताए । अब एकै बोरा सिमेन्टको मूल्य ३ हजारदेखि ५ हजार ५ सय रुपैयाँसम्म सस्तिएको छ, उनले भने, सिमेन्ट मात्र होइन, सबैखाले सामानको मूल्य सस्तिएको छ, खाद्यान्नको मूल्य आधाभन्दा कम भएको छ । हिल्साबाटै एक दिनमा ट्रिपर सिमकोट पुग्ने निर्माण व्यवसायी संघका उपाध्यक्ष रामबहादुर भण्डारीले बताए । उनका अनुसार हिल्साबाट सदरमुकाम सिमकोटसम्म टिपरले प्रतिक्विन्टल ३ हजार रुपैयाँ ढुवानी भाडा लिने गरेका छन् ।"
मासियो सलकपुरको सुन्तला,"कारण पत्ता लागेन स्थानीयका अनुसार पहिला जरा कुहिने, पात चाउरिँदै झर्ने र सिंगो बोट नै सुक्दै जाने समस्या देखिएको लामो समय बित्यो । यो समस्याले सिंगो सुन्तला बगानै मासिँदासमेत कृषि सम्बद्ध निकायले खास चासो नदिएको स्थानीयको आरोप छ । करिब २ वर्षअघि बाली संरक्षण प्रयोगशाला विराटनगरले सर्भे एन्ड सर्भिलेन्स नामक योजना बनाएर अनुसन्धानका लागि लाखौं बजेट समेत विनियोजन गरेको थियो । कृषिविज्ञ र प्राविधिकसहितको टोलीले वर्ष दिन लगाएर अनुसन्धान पनि गर्यो । तर, लाखौं खर्चिएर भएको अनुसन्धानको रिपोर्ट अहिलेसम्म बाहिर नआएको स्थानीयको आरोप छ ।"
धान महोत्सवस्थलमा घाँस,"सारस ब्रान्ड चामलराजकीय धान रोपाइँ मंगलोत्सव गरी रोपिएको धानको चामललाई सारस ब्रान्ड बनाएर पर्यटक लोभ्याउने घोषणा गरिएको थियो । धान मंगलोत्सवकै दिन लुम्बिनी आसपास पाँच हेक्टर र यहाँ काला नमक धान रोपाइँ गरिएको थियो । उत्पादित चामल लुम्बिनी र कपिलवस्तुका होटलमा पर्यटकका लागि खानाका रूपमा खुवाइने बताइएको थियो । तर, जुन ठाउँमा २६ सय वर्षअघि नै रोपाइँ उत्सव हुन्थ्यो, त्यहाँको चामल भने ब्रान्ड बन्न सकेन । अब लुम्बिनीकै भए पनि यस वर्षदेखि चामलको ब्रान्ड बनाउँछौं, उपाध्यक्ष त्रिपाठीले भने । यसले बुद्धकालमै रहेको काला नमक धान ब्रान्ड बन्छ । काला नमक धान सारसलाई पनि मन पर्छ । धानमा ओथारो बस्न मन पराउँछ । त्यसैले चामलसँग सारसको सम्बन्ध जोड्न पनि सारस ब्रान्ड नामकरण गरेको उनले बताए ।"
तरकारीमा जथाभावी विषादी,"(बर्दिया)  उत्पादन वृद्धि र बजारमा ताजा देखाउन किसानले नै प्रतिबन्धित विषादी तरकारीमा प्रयोग गर्ने गरेका छन् । बजार लैजान ठिक्क पारेको तरकारीमा समेत विषादी राख्दा त्यसको असर उपभोक्तामा पर्ने गरेको छ । सरकारले दुई वर्षअघि नै प्रतिबन्ध लगाएको डाइथेन नामक विषादी प्रयोग गर्ने गरेको अनुगमनमा भेटिएको हो । प्रतिबन्धित भए पनि यो विषादी बजारमा सहजै उपलब्ध छ । बजारमा भने अझै बिक्री भइरहेको छ । विषादी छरेको एकदुई दिनमै बिक्रीका लागि बजार पठाउँदा उपभोक्ताले विष खाइरहेका छन् । त्यसैले उपभोक्ता सचेत हुनुपर्यो । त्यससँगै किसानले विषादी कम प्रयोग गर्नुपर्छ, प्रदेशका १२ जिल्लाको विषादी हेर्ने कार्य क्षेत्र रहेको बाँके खजुरास्थित बाली संरक्षण प्रयोगशालाका वरिष्ठ बाली संरक्षण अधिकृत पुष्पराज बेल्बासे भन्छन् । कृषिका लागि रोगनाशक मेनकोजेव, कार्बेनलगायत विषादी आयात गरिँदै आएको छ । किटनाशकका लागि अर्गनो प्रस्टेक, कर्बोमेट, सेन्थेटिट पाइसी फ्राइद र जिंकलगायत विषादी आयात हुने गरेको हो । उनले विषादी प्रयोग अत्यधिक रहेको बताए । फिल्ड गएको बेला किसानले विषादी प्रयोग गरेको देख्दा हामी नै दंग पर्यौं, उनले भने, जानकारी माग्दा अरूको बारीबाट किरा आउने भएकाले जोगाउन विषादी छर्केको बताए । प्रदेशमा विषादी प्रयोगको अभिलेख हेर्ने हो नेपालमा आयत हुनेमध्ये ८५ प्रतिशत तरकारीमा प्रयोग भएको पाइएको छ । अध्ययनअनुसार तरकारीमा १ दशमलव ६ किलोग्राम विषादी प्रतिहेक्टरमा प्रयोग भइरहेको छ । नेपालमा हाल ३९६ ग्राम एआई प्रतिहेक्टरका दरले विषादी प्रयोग भइरहेको छ । यसअघि १२५ ग्राम एआई प्रतिहेक्टरका दरले विषादी प्रयोग भएको थियो । गत आवको तथ्यांकअनुसार ६ सय टन विषादी आयात गरिएको थियो । कृषि क्षेत्रमा प्रयोग हुने विषादी ७५ देखि ८० करोडसम्मको आयात भइरहेको छ । यो अभिलेखले पनि विषादीको प्रयोग अधिक भइरहेको पुष्टि गर्छ, उनले भने, यसैगरी विषादीको प्रयोग बढ्दै जाने हो भने ठूलै समस्या आउन सक्छ ।अत्यधिक विषादीको प्रयोगले मानिसको स्वास्थ्यमा प्रतिकूल असर पर्ने गरेको छ । विषादी कारण क्यान्सर, मुटुरोग, अशक्त शिशु जन्मिनुलगायत असर देखिन्छन् । त्यसैले कृषि प्राविधिकले वनस्पतिक विषादीमा जोड दिने गरेका छन् । आव ०७४७५ को तथ्यांक हेर्ने हो भने बर्दियामा ३ हजार ६ सय ३३ मेजीलिटर विषादी खपत भएको छ । बाँकेमा १६ हजार १ सय ५, दाङमा २२ हजार ६ सय ८३, पूर्वी रुकुममा १ सय ९७, रोल्पामा २ हजार २ सय ९९, प्यूठानमा १ हजार ३ सय ९०, कपिलवस्तु १३ हजार ७ सय ८२, अर्घाखाँचीमा ५७, पाल्पा १ हजार २ सय ११, गुल्मी २ सय ७९, रूपन्देही १५ हजार ७ सय ६५ र नवलपरासीमा २६ हजार ६ सय ९५ दशमलव ५५ किलोलिटर विषादी प्रयोग भएको अभिलेख छ । पछिल्लो समय घाँस मार्नका लागि पनि विषादी प्रयोग गर्ने चलन बढेको छ ।"
मुआब्जा विवाद कायमै,काठमाडौंतर्फ थप जग्गाकाठमाडौंतर्फ थप १२ रोपनी जग्गा सुरुङमार्गका लागि लिने तयारी गरेको आयोजनाले जनाएको छ । जुन जग्गा बलम्बुमा लिइनेछ । योसहित काठमाडौंतर्फ ३१२ रोपनी जग्गा उपयोग हुनेछ । काठमाडौंमा मात्र ४ अर्ब २० करोड मुआब्जा वितरण भइसकेको छ । थप जग्गाका लागि १ अर्ब चाहिनेछ । यसका लागि क्याबिनेटमा पठाइसकिएको आयोजनाले जनाएको छ । धादिङतर्फ ८० करोड भए पुग्नेछ । थप भएको जग्गामा फ्लाई ओभर बनाइने छ । उक्त जग्गामा ४७ वटा घर छन् । २ दशमलव ६८ किमि रहने सुरुङमार्ग निर्माणका लागि जापानको साढे १६ अर्ब ऋण सहयोग रहेको छ । ठेक्का भने साढे २२ अर्बको हो । जसमा ६ अर्ब नेपाल सरकारको रहेको छ । मुआब्जा वितरण र परामर्श सेवा यसैमा जोडिनेछ ।
हुम्डेमा आएन जहाज,"लमजुङ (कास) गण्डकी प्रदेशका उद्योग, पर्यटन, वन तथा वातावरणमन्त्री विकास लम्सालले भदौ २७ गते मनाङको हुम्डेमा पुगेर असोज १० गतेदेखि नियमित हवाई उडान हुने भाषण गरे । यस्तै भाषण मुख्यमन्त्री पृथ्वीसुब्बा गुरुङले पनि दोहोर्याए । समिट एयरको जहाज चढेर आएका मुख्यमन्त्री गुरुङलगायत सबै फर्किए । मनाङ ङिस्याङ गाउँपालिका४ हुम्डेकी छ्युङदा गुरुङले भने भाषणलाई पछ्याइरहिन् । असोज १० गते जहाजको दिनभरि प्रतीक्षा गर्यौं तर आएन, उनले भनिन्, अर्को साता आउला भनेको अहिलेसम्म आएन । उनी मात्रै होइन, मन्त्री, मुख्यमन्त्रीले भनेपछि धेरैले असोज १० गतेदेखि नियमित जहाज आउँछ भन्ने ठानेका थिए । २ महिना भइसक्दा पनि मनाङमा जहाज उड्न सकेको छैन ।परीक्षण उडान भनिएको उक्त समयमा मन्त्री लम्सालले पर्यटन व्यवसायीको समन्वयमा असोज १० गतेदेखि मनाङमा जहाज उडान नियमित गरिने बताएका थिए । उनले मनाङमा चारदिने प्याकेज बनाउने घोषणासमेत गरेका थिए । आन्तरिक पर्यटन वर्ष २०१९ र नेपाल भ्रमण वर्ष २०२० लाई लक्षित गरी मनाङको हुम्डे विमानस्थलमा नियमित उडान गर्न थालेको बताइएको थियो । भाषण, भाषणमै सीमित भयो । खै फ्लाइट भएन, मनाङ ङिस्याङ गाउँपालिका अध्यक्ष कान्छा घलेले भने । उनका अनुसार नियमित उडानको खबर सुनेपछि स्थानीय उत्साहित थिए । उनलाई भने भित्रभित्रै पत्यार लागेको थिएन । योभन्दा अगाडि पनि २३ पटक आउँछ भनेर जहाज आएन । मन्त्रीले भनेपछि पत्याउनै पर्यो तर त्यस्तै भयो, उनले भने । पर्यटन व्यवसायी समिति मनाङका अध्यक्ष विनोद गुरुङले जहाज उडान नहुँदा मनाङवासी समस्यामा परेको बताए । उनले सरकारी उदासीनताका कारणले मनाङीले मात्रै नभएर पर्यटकले जहाज चढ्न नपाएको बताए ।"
सिंगो परिवार नाम्लोको भर,"(काठमाडौं)  वर्षौंदेखि टाउकोमा नाम्लोले भारी बोक्दा त्यसको डाम नै बसिसकेको छ । सुस्त हिँडाइ, बल र उमेरको बेला भारी बोक्ने शरीरमा अब भार थाम्ने सामर्थ्य छैन । काठमाडौंमा बाँच्न र परिवारको खर्च धान्नलाई भारी बोक्नुपर्ने बाध्यतामा छन रामेछाप, मन्थलीका ६० वर्षीया भरिया चंखे खड्का । राजधानी पसेसँगै खर्च धान्न कामका रूपमा भारी बोक्ने नाम्लो रोजे । काठमाडौंको ओमबहालमा ६ जनाको परिवारसंगै २८ वर्षदेखि बस्दै आएका उनले नाम्लोसँग रमाउन थालेको पनि उति नै भयो । काठमाडौं आएपछि नै भारी बोक्ने काम सुरु गरें, उनी भन्छन्, सुरुमा आउँदा रत्नपार्कको खुलामञ्चमा बिहान बेलुकी भारी बोक्ने काम गर्थे । महिनाभरि ३ सय भारी बोक्दा १ हजार रुपैयाँ बुझ्थें । २ छोरीको घरजम भइसकेको छ । बाँकी एक छोरा र छोरीको बिहा गरेर घर बसाइदिन पाए हुन्थ्यो भन्ने उनको धोको छ । कुनै समयमा महिनाको ३ सयसम्म भारी बोक्ने उनले अहिले गोडा दुख्ने रोगले गर्दा दिनमा ५६ भारी बोक्छन् । यसबाट एक भारीको ५० रुपैयाँदेखि २ सय रुपैयाँसम्म पाउँछन् । सकुन्जेल भारी बोकेर कमाइ गर्छु, ज्यान काम नलाग्ने भएपछि के हुन्छ, थाहा छैन ? उनले सुनाए । धादिङको खाल्टे नगरपालिका५ का ५६ वर्षीय बुद्धिमान श्रेष्ठले पनि भारी बोकेरै ११ जनाको परिवारको खर्च धान्दै आएका छन् । २५ वर्षदेखि भारी बोक्ने काम गर्दै आएका उनलाई पनि भारीले गलाएको छ । ८१० वटा भारी बोकेर दिनको १ हजार रुपैयाँसम्म कमाउँछन् । घर बनाउन र बालबच्चालाई पढाउन भनी बैंकबाट १६ प्रतिशतका दरले ११ लाख रुपैयाँ ऋण लिएको उनले बताए । आफ्नो ढल्कँदो उमेरले उनलाई काम गरेर परिवार कसरी पाल्ने चिन्ता छ । यो उमेरमा कसलाई भारी बोक्ने रहर हुन्थ्यो । छोराछोरी ९१० मा पढ्दै छन्, उनले भने, पढाउन त निजी विद्यालयमा मन थियो, आर्थिक अवस्था कमजोर छ, सरकारी विद्यालयमा पढ्दै छन् । छोराछोरीलाई पढाएर केही बनाउन रहर भएको र आफूजस्तै भारी बोक्ने नहोस् भन्ने इच्छा सुनाउँछन् । भारी बोकेर उनले मात्र होइन उनी जस्तै धेरैले परिवारको खर्च चलाइरहेका छन् । पढाइ नभएकाले र अरू काम गर्न नजान्ने कारण बताउँदै भारी बोक्ने काम रोजेको धादिङको परेवाटार गाँउपालिका६ का ५९ वर्षीया खड्कबहादुर श्रेष्ठ बताउँछन् । छोराबुहारी, श्रीमती, नातिनातिनासहित ८ जनाको परिवारलाई सकेको खर्च आफैंले जुटाइरहेका छन् । १२ वर्षदेखि भरियाको काम गर्दै आएको उनले भारी बोक्ने कामले नै परिवारको खर्च, गाँउको साहुबाट भूकम्पले भत्काएको घर बनाउन भनी २० प्रतिशतका दरले ३ लाख रुपैयाँको ऋण तिरिरहेको बताए । दिनको ८ सय रुपैयाँदेखि १ हजार रुपैयाँसम्म कमाइ हुन्छ, उनले भने, घर बनाउँदा लागेको ऋण तिर्न पाए आनन्द हुन्थ्यो । भरियाको काममा दुःख बढी हुने गुनासो पोख्दै भने, ५०१०० केजीको भारी बोकेर ७८ तला माथि पुर्याउनुपर्छ । तिहारमा अरू समयको भन्दा केही आम्दानी गर्ने बाटो हुन्छ । अहिले नै निकै साह्रो हुन्छ, उमेर नि ढल्कँदै गएपछि कसरी भारी बोकेर परिवार पाल्नु ? धादिङको खाल्टे नीलकण्ठ५ का अम्बर रोक्काले राजधानी आएदेखि भारी बोक्ने काम गर्दै आएका छन् । ३२ वर्षे उनी ८ जनाको परिवार एक्लैले भारी बोकेको कमाइले धान्छन् । दिनको १२ सय रुपैयाँ कमाइ गर्ने उनलाई पनि आफ्ना छोराछोरीलाई पढाएर राम्रो जागिर खाएको हेर्ने धोको छ । गाउँमा भूकम्पले घर भत्काएपछि घर बनाउँदा थप उनलाई ३ लाख रुपैयाँ ऋण लागेको बताउँछन् । काठमाडौंको महँगी त्यसमाथि एक्लोको कमाइले मुस्किलले चलाइरहेको छु, उनी भन्छन् ।"
सहयोग पाउँदैनन् लैंगिक हिंसापीडित,"(काठमाडौं)  थापाथलीस्थित प्रसूतिगृहले शुक्रबार अछाम रामारोशनकी १२ वर्षीया बालिकाको ५ महिनाको गर्भ पतन गरायो । जबर्जस्ती करणीमा परेर गर्भवती भएकी ती बालिका पीडकबारे बताउन सक्दिनन् । उनका बाआमा पनि बोल्न सक्दैनन् । साताअघि ठूलोबुबाले उनलाई उपचारका लागि काठमाडौं ल्याएका थिए । चिकित्सकका अनुसार उनलाई पूर्णरूपमा स्वस्थ हुन केही दिन लाग्छ । उपचारको सम्पूर्ण खर्च अस्पतालले व्यहोर्ने भए पनि बिरामी र कुरुवाका लागि खानाखाजा खर्च परिवारले व्यहोर्दै आएको छ । अछामबाट आउँदा वडाले २० हजार रुपैयाँ दिएको थियो । एम्बुलेन्सलाई मात्रै १० हजार बुझाए । साथमा वडाकै सिफारिसमा एकजना प्रहरी जवान आएका थिए । उनी बिहीबार फर्किए । केही सामाजिक संघसंस्थाको सहयोगले खर्च टरिरहे पनि कति दिन बस्नुपर्ने र कति खर्च चाहिने भन्ने कुराले ठूलोबुबा पिरोलिएका छन् । कानुनी तथा आर्थिक सहायतासँगै बालिकालाई तत्कालका लागि मनोवैज्ञानिक तथा मनोविमर्श चाहिएको छ । महिला, बालबालिका तथा ज्येष्ठ नागरिक मन्त्रालयले यस्ता पीडितलाई सहयोग गर्न लैगिक हिंसा निवारण कोष खडा गरेको छ । कोष सञ्चालन नियमावली ०६७ अनुसार मन्त्रालयले तत्काल उद्धार गर्न, औषधि उपचार गर्न, कानुनी सहायता, मनोवैज्ञानिक उपचार तथा मनोविमर्श प्रदान गर्न तथा पुनःस्थापना गराउन राहत स्वरूप आर्थिक सहयोग उपलब्ध गराउन सक्छ । सहयोग पाए उनीहरूलाई राहत र सान्त्वना मिल्ने थियो तर अभाव र पीडामा छट्पटाइरहेको परिवार यसबारे अनभिज्ञ छ । लैंगिक हिंसाविरुद्धको अभियान वर्ष मनाउने तयारीमा रहेको मन्त्रालयका कर्मचारीले बालिकालाई सहयोग गर्न नभ्याएको बताएका छन् ।मन्त्रालय यतिखेर लैगिंक हिंसामुक्त देश निर्माण भन्ने नाराका साथ अभियान वर्ष मनाइरहेको छ । अभियान सफल बनाउनका लािग महिला, बालबालिका तथा ज्येष्ठ नागरिकमन्त्री थममाया थापा प्रदेश दौडाहामा छिन् । मन्त्रालयले अभियान सफल पार्नका लागि २५ लाख रुपैयाँ खर्च हुने अनुमान गरेको छ । मन्त्रालयकी सहसचिव रुद्रादेवी शर्माले यस घटनाबारे थाहा भएर पनि अभियानका कार्यक्रमको चापले गर्दा सहयोग दिन ढिलाइ भएको बताइन् । मन्त्रीज्यूलगायत हामी अभियानका कार्यक्रममा व्यस्त भयौं, कोषबाट बालिकाको सहयोगका लागि मन्त्रीज्यूसँग छलफल भइसकेको छ, अस्पतालबाट निस्केपछि सुरक्षित बसोबासका लागि सेफहाउस मा पठाउन पहल गर्नेछौं, उनले भनिन् ।यी बालिकाले मात्रै होइन, देशमा लैंगिक हिंसा पीडितलाई सहयोग गर्ने कोष पनि छ भन्ने कुराको अनुभूति अधिकांशले गर्न पाएका छैनन् । केही वर्षअघि ससुराबाट पटकपटक बलात्कार भएकी महिलाको बच्चा जन्मियो । बलात्कारबाट जन्मिएको बच्चा र आमालाई घर र समाजले स्विकारेन । बलात्कारपछिको स्वास्थ्य अवस्था कमजोर मात्रै भएन, मानसिक असर परेपछि औषधि सेवन गरिरहेकी छन् । बच्चाको जन्मदर्ता हुन सकेको छैन । केही सामाजिक संघसंस्थाले सडकबाट उठाएर सेफहाउस मा राखेका छन् । आमा र बच्चा दुवैलाई न्यायका लागि मनोपरामर्श र कानुनी सहायता चाहिएको छ । तर आर्थिक अवस्था कमजोर भएकाले उजुरी गर्ने र कानुनी लडाइँ लड्ने हिम्मत छैन । अन्यायमा परेकाले न्याय पाउँछन् भन्ने सुनेकी छु तर कहाँ गएर कसलाई भन्नुपर्ने हो मेलोमेसो छैन, पैसा पनि छैन, उनले बताइन् । मन्त्रालयले कोषका लागि गत वर्ष ७५ लाख बजेट विनियोजन भएको थियो । ३१ जनाले राहत बुझ्दा ३२ लाख २६ हजार खर्च भएको थियो । पीडितले २० हजारदेखि ५ लाख रुपैयाँसम्म सहयोग पाउने व्यवस्था छ । राहत पाउनेको संख्या र बजेट खर्च हेर्दा उक्त कोष प्रभावकारी भएको देखिँदैन । चालु आवका लागि मन्त्रालयले ६० लाख रुपैयाँ छुट्याएको छ । यो वर्ष सेवा क्षेत्रको दायरा फराकिलो बनाउन सातै प्रदेश र ७ सय ५३ स्थानीय तहमा कोष स्थापना गर्ने योजना बनाएको छ । मुलुकी अपराध संहिता, २०७४ मा बलात्कारपीडितलाई क्षतिपूर्ति भराई दिनुपर्ने व्यवस्था छ । लैंगिक समानुपातिक र समावेशी समाज बनाउने अभियानमा जुटेको सरकारले प्रचलित कानुन बमोजिमको पीडित राहत कोषसमेत स्थापना गरिसकेको छैन । मन्त्रालयले लैंगिक हिंसामुक्त समाज बनाउन पुरुष सञ्जालको अवधारणा ल्याएको छ । लैंगिक हिंसा अन्त्यका लागि पुरुष सञ्जाल परिचालनसम्बन्धी कार्यविधि ०७५ जारी गरेको छ । राजेश हमाल, सीताराम कट्टेल, मदनकृष्ण श्रेष्ठ र हरिवंश आचार्य, पारस खड्का, शेष घलेलगायत सदस्य रहेको पुरुष सञ्जाल दुईपटक गठन भइसकेको छ । कार्यविधिअनुसार उनीहरूको पदावधि ५ वर्ष हुन्छ । सञ्जाल बनाए पनि कार्यविधिअनुरूप काम गर्न नसकेको मन्त्रालयले स्विकारेको छ । हामीले मन्त्रालयकै विविध कारणले उहाँहरूलाई परिचालन गर्न सकेनौ, लैंगिक हिंसा निवारण शाखा प्रमुख रोशनीदेवी कार्कीले बताइन् । मन्त्रालयले लैंगिक हिंसा निवारणका लागि महिला संस्था, सामाजिक संस्थाहरूको विकास, महिला सशक्तीकरण तथा विकासका लागि गत वर्षमात्रै ३८ करोड बराबरको खर्च गरेको थियो । जनचेतनाका नाममा थुप्रै कार्यक्रम गरिसकेको सरकारको यो अभियान देखावटी मात्रै भइरहेको मानव अधिकार आयोगकी सदस्य मोहना अन्सारीले बताइन् । राज्य साँच्चै हिंसामुक्त, समावेशी, समानुपातिक सिद्धान्तको समाज बनाउन चाहन्छ भने हरेक पीडितकहाँ पुग्नुपर्छ, उनले भनिन्, सभा, सेमिनारले हिंसा अन्त्य गर्ने होइन, पीडितलाई न्याय र पीडकलाई सजाय दिन सक्नुपर्छ । कोही पीडित आर्थिक अभावकै कारण उजुरीमा पुग्न नसक्ने स्थिति अन्त्य हुनुपर्छ ।"
राज्यकै कमजोरीले चुरे दोहन : पूर्वराष्ट्रपति,"परदेशको अनुभूति भइरहेछ ः मुख्यमन्त्री राउतकार्यक्रमको अर्को सत्रमा प्रदेश २ का मुख्यमन्त्री लालबाबु राउतले प्रदेशको नभई परदेशको अनुभूति गरिरहेको बताए । शासकीय इकाई (प्रदेश) प्रमुख (मुख्यमन्त्री) को कि परदेश प्रमुखको अनुभूति गरिरहनुभएको छ ? भन्ने प्रश्नमा उनले भने, मुलुकमा भौगोलिक एकीकरण भयो तर भावनात्मक एकीकरण हुन सकेन । हामी (मधेसी) अझै पनि नेपाली बन्न सकेका छैनौं । परदेशकै अनुभूति गरिरहेका छौं । रामजानकी विवाह मण्डपको खुला आकाशमुनि सयौं पर्यवेक्षक र स्थानीयवासीबीच मुख्यमन्त्रीलाई अर्को प्रश्न राखियो अनि तपाईंले मुख्यमन्त्री भएयता के के उल्लेखनीय कामहरू गर्नुभयो ?मुख्यमन्त्री राउतले आफ्ना कामको फेहरिस्त सुनाए, विकास निर्माणसँगै सामाजिक रूपान्तरण अभियान सञ्चालन गरेका छौं । बेटी पढाऊ, बेटी बचाऊ अभियानले समाजमा तरंग ल्याएको छ ।बुक वर्म फाउन्डेसनको आयोजनामा शुक्रबारदेखि सुरु तीन दिवसीय साहित्य महोत्सवको दोस्रो दिनको तेस्रो सत्रमा मुख्यमन्त्री राउतसँग थिए, कान्तिपुर दैनिकका प्रधान सम्पादक सुधीर शर्मा । विषय थियो प्रदेश वा परदेश । मुख्यमन्त्री राउतले विद्यालय पढ्ने किशोरीलाई साइकल वितरण गर्नुलाई सामाजिक परिवर्तन अभियानका रूपमा बुझ्न आग्रह गरे ।शनिबार विभिन्न सात शीर्षकमा विमर्श भएको थियो । रामजानकी विवाह मण्डपमा चुरेको चिन्ता, प्रदेश वा परदेश सँगै मधेसको हिमाल शीर्षकमा पनि मन्थन भएको थियो, जसमा कनकमणि दीक्षित, विराजभक्त श्रेष्ठसँग धीरेन्द्र प्रेमर्षिले बहस चलाएका थिए । मधेसको भोजन विषयक सत्रमा केदार शर्मा, इम्तियाज वफा र गायत्री मिश्रसँग गणि अन्सारीले कुरा गरेका थिए । शनिबारै जनकपुर रेलवे स्टेसनमा आयोजित अध्यात्मको राजधानी शीर्षकमा पत्रकार चारु चढ्ढा, प्रदेशसभा सदस्य रामाशिषसँग पत्रकार तथा साहित्यकार नित्यानन्द मण्डलले वार्तालाप गरेका थिए । कस्तो साहित्य, कसको साहित्य विषयक विमर्शमा रामभरोस कापडी, आन्विका गिरी र मनु मञ्जिलसँग अभिनेता ब्रजेश खनालले तथा स्वाभिमान, सम्मान र अभिमान विषयक विमर्शमा प्रदेशसभा सदस्य रानी शर्मा, नारायण वाग्ले र प्रदेश २ का मुख्यन्यायाधिक्ता दीपेन्द्र झासँग कांग्रेस सांसद गगन थापाले बहस चलाएका थिए ।"
'कोषमा योगदान गर्नेलाई करोड ऋण',"काठमाडौं (कास) सरकारले सामाजिक सुरक्षा कोषमा योगदान गर्नेहरूलाई एक करोड रुपैयाँसम्मको ऋण दिने तयारी थालेको छ । कर्मचारी सञ्चय कोष र नागरिक लगानी कोषले जस्तै सामाजिक सुरक्षा कोषमा योगदान गरेकाहरूलाई समेत घरजग्गा खरिद र निर्माण तथा शैक्षिक ऋण प्रदान गर्ने तयारी भइरहेको श्रम, रोजगार तथा सामाजिक सुरक्षामन्त्री गोकर्ण विष्टले जानकारी दिए । सिंहदरबारमा शनिबार गैरसरकारी संस्था महासंघ, उपभोक्ता महासंघ, कर्मचारी सञ्चय कोषलगायत पदाधिकारीसँग छलफलमा उनले घरजग्गा सापटी बढीमा १ करोड र शैक्षिक कर्जाबापत बढीमा ३५ लाख ऋण दिने कार्यविधिको मस्यौदा मन्त्रालयले तयार गरिरहेको बताए ।"
समितिका निर्देशन सरकारले किन नटेरेको ?,"(काठमाडौं)  सरकारले निर्देशन पालना नगरेको भन्दै संसदीय समितिका सदस्यहरूले असन्तुष्टि जनाएका छन् । उनीहरूले समितिको औचित्यमाथि नै प्रश्न उठाएका छन् ।सरकार निर्देशन कार्यान्वयनमा टसमस नै गर्दैन भने निर्देशन दिनुको के अर्थ ? नेकपाका सांसद विरोध खतिवडाले शुक्रबार प्रतिनिधिसभाको सार्वजनिक लेखा समितिमा आक्रोश पोखे । उनीलगत्तै नेकपाकै सांसद धर्मशिला चपागाईंले थपिन्, हामीले गलत निर्णय गरेका भए समीक्षा गरौं, नत्र कार्यान्वयन नहुने निर्णय किन गर्ने ? नेकपाकै लेखराज भट्टले निर्णय कार्यान्वयन नहुनुको कारण के हो ? भन्ने प्रश्न गरे । समितिले अन्तःशुल्क स्टिकर छपाइमा नेपाली व्यवसायीलाई पनि सहभागी गराउन गत मंसिरमा दिएको निर्देशनविपरीत आन्तरिक राजस्व विभागले टेन्डर अघि बढाएकोप्रति सांसदले असन्तुष्टि जनाए । उनीहरूले स्टिकरमात्र नभई अन्य निर्देशन पनि सरकारी निकायले पालना नगरेको आरोप लगाए । कांग्रेस सांसद राजनकुमार केसीले समितिको निर्देशन सरकारले पटकपटक उल्लंघन गरेको बताए ।संघीय संसद्का दुवै सदनअन्तर्गतका १६ वटै समितिका निर्णय कार्यान्वयन नभएको गुनासो बढ्दै गएको छ । लेखा समितिले वाइडबडी जहाज खरिद प्रकरण, चिनीको मूल्य, ह्वासिङ सिमेन्टलगायतका विषयमा दिएका निर्देशनसमेत पालना भएका छैनन् । अहिले पनि विद्युत् प्राधिरकणको डेडिकेटेड र ट्रंक लाइनको विद्युत् महसुलको विषयमा अध्ययन गर्दै छौं, सांसद भट्टले भने, यस्तै हो भने सांसदहरूको मिहिनेत खेर मात्र जान्छ । उनकै संयोजकत्वमा गठित उपसमितिको सुझावका आधारमा समितिले गत साउन २६ गते ह्वासिन सिमेन्ट उद्योगलाई कमजोरी सुधार्न चारबुँदे निर्देशन दिएको थियो । वाइडबडीबारे कारबाहीका लागि अख्तियारमा लेखेर पठाए पनि प्रक्रिया अघि बढेको छैन । सभापति भरत शाहले नै अख्तियारले प्रक्रिया अघि नबढाएकामा असन्तुष्टि व्यक्त गरे । सरकार संसद्प्रति उत्तरदायी देखिएको छैन, समितिका सदस्य कांग्रेस सांसद मीनेन्द्र रिजालले भने । समितिका सचिव तथा संसद् सचिवालयका प्रवक्ता रोजनाथ पाण्डेले सरकारले आफूअनुकूल निर्देशन मात्र कार्यान्वयन गर्ने प्रवृत्ति बढेको बताए । लेखाको निर्देशन त झन् परिणाम देखिने गरी सबभन्दा बढी कार्यान्वयन गर्नुपर्ने हुन्छ, उनले भने, कार्यान्वयन गर्न नसक्ने भए सरकारले पुनरावलोकनका लागि समितिमा निवेदन दिन सक्छ । यहाँ त्यो अभ्यास पनि छैन । अर्थ समितिका सचिव सुरेन्द्र अर्यालले निर्देशन कार्यान्वयनको अवस्था उत्साहजनक नरहेको बताए ।सांसद हृदयेश त्रिपाठीले निर्देशनका विषयमा सरकारले पोजिसन राख्दा कार्यान्वयनमा समस्या हुने बताए ।"
न्युट्रास्युटिकल्स प्रतिबन्धको विरोध,"काठमाडौं (कास) नेपाल चिकित्सक संघले तागतको औषधि (भिटामिन) का नाममा एकभन्दा बढी तत्त्व समावेश गरिएको न्युट्रास्युटिकल्स बिक्री वितरण, आयात, सञ्चय, परिवहन र बिरामीलाई सिफारिस गर्न प्रतिबन्ध लगाउने सरकारको निर्णयको विरोध गरेको छ । संघले औषधि व्यवस्था विभाग (डीडीए) द्वारा जारी गरिएको न्युट्रास्युटिकल्स प्रतिबन्धको सूचनाप्रति भ्रममा नपर्न चिकित्सकलाई आग्रहसमेत गरेको छ । डीडीएका निमित्त महानिर्देशक पानबहादुर क्षत्रीले न्युट्रास्युटिकल्स प्रतिबन्धबारे आफूहरूले जारी गरेको सूचना नियमसंगत रहेको बताएका छन् । सरकारले न्युट्रास्युटिकल्समा प्रतिबन्ध लगाएको सूचनामा हामी अडिग छौं, क्षत्रीले शनिबार कान्तिपुरसँग भने, उहाँहरू (चिकित्सक संघ) लाई केही भ्रम भएको हुन सक्छ, हामी मेडिकल काउन्सिलसँग समेत यस विषयमा छलफल गर्ने छौं । खाद्यान्न भनेर भित्रिने यस्ता न्युट्रास्युटिकल्स औषधिका रूपमा बिक्री वितरण भइरहेका छन् । संघले ऐन, कानुनविपरीत कुनै पनि संघसंस्थाको नाममा यो या त्यो फुड सप्लिमेन्टन्युट्रास्युटिकल्सडाइटरी सप्लिमेन्ट सिफारिस नगर्नु भनी चिकित्सकलाई निर्देशन दिने अधिकार सरोकारवालाबाहेकका निकायलाई नभएको दाबी गरेको छ । डाक्टरले कुन औषधि लेख्न हुने वा नहुने भन्ने अधिकार मेडिकल काउन्सिललाई मात्र छ, न्युट्रास्युटिकल्स, भिटामिन आदि बिरामीका लागि औषधिको अंगजस्तै रहेको दाबी गर्दै संघका महासचिव डा लोचन कार्कीले भने, डीडीए वा फर्मासिस्टहरूद्वारा यो लेख्नुस्, यो नलेख्नुस् भन्नु हस्तक्षेप हो । उपभोक्ता हित संरक्षण मञ्चका महासचिव बाबुराम हुमागाईंले न्युट्रास्युटिकल्सबारे चिकित्सक संघको विज्ञप्ति डाक्टरले जे गरे पनि हुने अवधारणामा आधारित रहेको दाबी गरे ।"
१३ औं साग निर्धारित मितिमै,राजवैद्यले सेमिनारमार्फत सबै प्रतिनिधिले प्रतियोगिताको तयारी सन्तोषजनक रहेकोमा खुसी व्यक्त गरेको जानकारी गराए । सेमिनारमा काठमाडौं आएका खेलाडीहरूलाई पोखरा र जनकपुरसम्म पुर्याउने तयारीबारे जिज्ञासा राखेका थिए । सदस्यसचिवले मौसमका कारण काठमाडौंबाहिरको खेलस्थलसम्म पुग्नका लागि सडकमार्गको प्रयोग गरिने जनाएका थिए । त्यस्तै सुरक्षासम्बन्धी जिज्ञासामा नेपाल प्रहरीका प्रतिनिधिले सुरक्षा योजना प्रस्तुत गरेका थिए । सेमिनारमा साग सुरक्षा समितिका संयोजकसमेत रहेका प्रहरी महानिरीक्षक सर्वेन्द्र खनालको पनि उपस्थिति थियो । सेमिनारपछि सेफ द मिसनका प्रतिनिधि खेलस्थल अवलोकन निरीक्षणका लागि पोखरा गएका छन् । आइतबार टोलीले काठमाडौं र ललितपुरका खेलस्थल निरीक्षण गर्नेछन् ।
अर्को संस्करण पाकिस्तानमा !,"बैठकले दुई वर्षपछि हुने १४ औं सागको आयोजक मुलुक पनि टुंगो लगाएको छ । अर्को संस्करण आयोजनाका लागि पाकिस्तानलाई अनुरोध गर्ने निर्णय गरेको एनओसी अध्यक्ष श्रेष्ठले जानकारी गराए । सागको विधानअनुसार देशको नामको सुरुआती अक्षरका आधारमा आलोपालो गर्ने व्यवस्था भएअनुसार पाकिस्तानलाई आयोजना प्रस्ताव गर्ने निर्णय भएको छ, उनले थपे, पाकिस्तानले सकारात्मक प्रतिक्रिया दिएमा १३ औं सागको समापनको दिन उसलाई झण्डा हस्तान्तरण गरिनेछ ।आयोजनाको जिम्मा पाएको देशको भौतिक पूर्वाधारलाई दक्षिण एसिया ओलम्पिक काउन्सिलको टोलीले ६ महिनाभित्र अनुगमन गर्नेछ । काउन्सिललाई चित्त नबुझेमा आयोजना अधिकार खोस्न सकिने निर्णय भएको छ । आफ्नो पालोमा पाकिस्तानले आयोजना गर्न असमर्थ रहे १४ औं संस्करणको आयोजना श्रीलंका र माल्दिभ्सका प्रतिनिधिले आफूहरूले मिलेर गर्ने प्रस्ताव राखेका छन् । यसबारेमा काउन्सिलको अर्को बैठकले निर्णय गर्नेछ, अध्यक्ष श्रेष्ठले भने ।"
विजयलाई गल्फ उपाधि,"काठमाडौं (कास) विजय श्रेष्ठ आइन्डहाउसले शनिबार गोकर्ण गल्फ क्लबमा लक्ष्मी बैंक गल्फ जितेका छन् । एक ह्यान्डिक्यापमा खेलेका उनी ३८ स्कोर गर्दै नोर्बु शेर्पासँग टाइ भएपछि काउन्टब्याकका आधारमा विजयी भए । विजयले ब्याकनाइनमा २१ र चार ह्यान्डिक्याप लिएर खेलेका नोर्बुले १९ स्कोर गरे । टासी छिरिङले ३८ ग्रस अंक जोड्दै उत्कृष्ट ग्रसको उपाधि हात पारे । ३९ स्कोर गरी देवश्री राणा महिलातर्फ विजेता बनिन् । महेशविक्रम कार्कीले ३७ स्कोर गर्दै सिनियर र सदभाव आचार्यले ३५ स्कोर गर्दै जुनियर उपाधि हात पारे । आङडेन्डी शेर्पा ३७ स्कोरसाथ पाहुनातर्फको विजेता बने । टासी छिरिङले लङ्गेस्ट ड्राइभ र निरन्जन शर्माले क्लोजेस्ट टु द पिनको अवार्ड जिते । माधव सिम्खडाले विशेष पुरस्कार पाए । लक्ष्मी बैंकको प्रायोजनमा भएको प्रतियोगिता ९२ गल्फरले खेलेका थिए । बैंकका कार्यबाहक सीईओ अजयविक्रम शाह, गोकर्ण गल्फ क्लबका अध्यक्ष सुहृद घिमिरे र क्याप्टेन जोसेफ नाथनले विजेता खेलाडीलाई पुरस्कृत गरे ।"
तेक्वान्दोलाई सफलता,"काठमाडौं (कास) १३ औं सागका लागि वैदेशिक प्रशिक्षणमा रहेको राष्ट्रिय तेक्वान्दो टोलीले चीनमा आयोजित बेल्ट एन्ड रोड चाइना ओपन अन्तर्राष्ट्रिय तेक्वान्दो प्रतियोगितामा १ रजत र ५ कांस्य पदक जितेको छ । विश्व तेक्वान्दो महासंघबाट मान्यताप्राप्त वरीयता निर्धारण गरिएको प्रतियोगिता हो । नेपालले शुक्रबार ३ कांस्य जितेको थियो । अन्तिम दिन शनिबार १ रजतसहित २ कांस्य थपेको हो । नेपालका ज्ञानेन्द्र हमालले ६३ केजीमुनि रजत पदक जितेका छन् । ज्ञानेन्द्रले चोटका कारण चीनका खेलाडीसँगको फाइनल खेल्न नसक्दा रजतमा चित्त बुझाउनुपरेको प्रशिक्षक दीपक विष्टले कान्तिपुरलाई बताए । चीन, दक्षिण कोरियाका खेलाडीलाई हराएका ज्ञानेन्द्रले सेमिफाइनलमा चीनकै प्रतिद्वन्द्वीलाई पराजित गरेका थिए । महिला ७३ केजीमाथि निशा रावल र पुरुष ८७ केजीमुनि भूपेन्द्र श्रेष्ठले कांस्य जितेका छन् । बाइ पाएकी निशा सेमिफाइनलमा चीनकी खेलाडीसँग पराजित भइन् । भूपेन्द्रले पनि पहिलो खेल बाइ पाए । क्वाटरफाइनलमा चिनियाँलाई हराएका उनले सेमिफाइनलमा चीनकै खेलाडीसँग पराजय बेहोरे । महिला ७३ केजीमुनि मनिता शाही, ६३ केजीमुनि अप्सरा कार्की, ६२ केजीमुनि संगीता बस्याल र पुरुष ८७ केजीमाथि सक्षम कार्की भने पहिलो खेलमै पराजित भए ।"
हुम्लामा फुटबल,हुम्ला (कास) जिल्लामा पहिलोपल्ट भएको सेभेन ए साइड फुटबलको उपाधि लाली एफसीले जितेको छ । फाइनलमा ली एफसीले निङ्बा एफसीलाई १० ले हरायो । विजेताका हर्कबहादुर शाही उत्कृष्ट खेलाडी बने । विजेताले ५० हजार र उपविजेताले ३० हजार रुपैयाँ पुरस्कार पाए । १९ टिमले प्रतिस्पर्धा गरेका थिए । खेलाडीलाई कर्णाली प्रदेशसभाको प्रतिपक्षी दलका नेता जीवनबहादुर शाहीले पुरस्कृत गरे ।
प्रवीण र रस्तिना विजयी,"काठमाडौं (कास) पाटन दरबार स्क्वायरमा शनिबार भएको दौड प्रतियोगिताको छात्रतर्फ प्रवीण बोहरा विजयी भएका छन् । उनले ५ किमि दूरी १६ मिनेट ३१६ सेकेन्डमा पूरा गरे । युनिस आलेमगर दोस्रो र पारस देशार तेस्रा भए । छात्रा ३ किमि दूरीमा रस्तिना सितिखु (१३ मिनेट ५९१ सेकेन्ड) विजेता हुँदा प्रकृति सुवाल र रजिना दुलाल दोस्रा र तेस्रा भए । ललितपुर एथलेटिक्स क्लब र पाटन जेसिजको संयुक्त आयोजनामा भएको प्रतियोगिता भेट्रान (४० वर्षमाथि) ५ किमि दौडमा राजमान महर्जन, संसारलाल वैद्य र बुलाल महर्जन शीर्ष तीन स्थानमा विजयी भए । सबै विधाका विजेताले ५ हजार, दोस्राले ३ हजार र तेस्राले २ हजार पुरस्कार पाए ।"
एमसीसीको अर्को जित,"काठमाडौं (कास) मेरिलेबोन क्रिकेट क्लब (एमसीसी) ले काठमाडौं भ्रमणको अन्तिम खेलमा मिश्रित नेपाली टोलीलाई ट्वान्टी२० क्रिकेटमा १ सय १३ रनले पराजित गरेको छ । एमसीसीले अब पोखरामा कास्की ११ र मुख्यमन्त्री११ टिमसँग दुई खेल खेल्नेछ । शनिबार कीर्तिपुर मैदानमा टस जितेको एमसीसीले निर्धारित २० ओभरमा ७ विकेट गुमाई १ सय ८९ रन बनायो । माइल्स हेमोन्डले १३ बलमा ३३ रन बनाई आक्रामक सुरुआत दिलाएको एमसीसीबाट अर्का ओपनर बिली गोडलम्यानले ३० बलमा ४ चौका र ४ छक्कासहित ५४ रन बनाए । इड योङले ३७ बलमा ४२ रन बनाई आउट भए भने एलेक्स थम्पसन १८ बलमा २० रन बनाई अविजित रहे । नेपालबाट रशिद खानले ४ ओभरमा २८ रन खर्चेर ३ तथा सुसन भारीले ४ ओभरमा १५ रन खर्चेर १ विकेट लिए । कमलसिंह ऐरी, जितेन्द्र मुखिया र अविनाश बोहराले निकै महँगो बलिङ गर्दै ११ विकेट लिए । कमलले ४ ओभरमा ४८, जितेन्द्रले ४ ओभरमा ५५ र अविनाशले ४ ओभरमा ३४ रन खर्चे । राष्ट्रिय टोलीबाट एमसीसीविरुद्ध मौका नपाएका र यू१९ टोलीबाट खेलिसकेका खेलाडीसम्मिलित बनाइएको मिश्रित नेपाली टोली जवाफमा १३१ ओभरभित्र ७६ रनमा अलआउट भयो । रशिद खानले १८, सन्दीप जोराले १६, कुशल भुर्तेलले १४ र भीम सार्कीले १३ रन बनाए । कप्तान रोहितकुमार पौडेल ६ रनमा आउट भए । आरिफ शेख ४, अमित श्रेष्ठ १ रनमा आउट भए । मिश्रित टोलीले अन्तिम ५ विकेट २ रनमा गुमाएको थियो । एमसीसीका इड योङले ३, ओलिभर हेनोन डाल्बी र थम्सनले २२ तथा क्रिस राइट, विल रोड्स र विल भान्डेरस्परले ११ विकेट लिए । काठमाडौं भ्रमणमा एमसीसीले नेपाली यू१९ सँगको एकदिवसीय र राष्ट्रिय टोलीसँग मान्यताप्राप्त तीनदिवसीय खेल जितेको थियो । राष्ट्रिय टोलीसँगको एकदिवसीय खेलमा भने एमसीसी पराजित भएको थियो ।"
चर्च ब्वाइजसँग पुलिस स्तब्ध,बिर्तामोड (कास) त्रिभुवन आर्मी क्लब र चर्च ब्वाइज युनाइटेडबीच अन्नपूर्ण हाम्रो पूर्वाञ्चल गोल्डकप फुटबलको उपाधिका लागि फाइनल प्रतिस्पर्धा हुने भएको छ । शनिबार दोस्रो सेमिफाइनलमा चर्च ब्वाइज विभागीय टोली नेपाल पुलिस क्लबलाई १० ले पराजित गर्दै उपाधि नजिक पुगेको हो ।डोमालाल राजवंशी रंगशालामा चर्च ब्वाइजको जितमा सुनील खड्काले गरेको गोल निर्णायक बन्यो । उमेश राईले २६ औं मिनेटमा मिलाइदिएको पासमा सुनीलले दर्शनीय गोल गरे । खेलमा अग्रता लिने अवसर भने पुलिसले गुमाएको थियो । त्यसको दुई मिनेटअघि चर्च ब्वाइजका डिफेन्डरले बक्सभित्र पुलिसका सुमन लामालाई लडाएपछि पुलिसले पेनाल्टी अवसर पायो । सुमनले नै प्रहार गरेको पेनाल्टीलाई गोलकिपर विनय श्रेष्ठले उत्कृष्ट बचाउ गरेका थिए । पहिलो हाफको इन्ज्युरी समयमा पुलिसका सन्तोष हेमरनको पासमा बुद्धबल तामाङले गरेको प्रहार पोस्ट माथिबाट बाहिरियो । दोस्रो हाफमा अधिकांश समय पुलिसले बल आफ्नो नियन्त्रणमा राखेको थियो । ५३ औं मिनेटमा चर्च ब्वाइजका भुवन बस्नेतलाई लडाएपछि पुलिसका अन्जन राई रातो कार्ड पाउँदै मैदान बाहिरिए । लगत्तै चर्च ब्वाइजका विष्णु सुनुवारको कडा प्रहार पुलिसका गोलकिपर शत्रुधन चौधरीले नियन्त्रणमा लिए । पुलिसका सुमनको प्रहार ५७ औं मिनेटमा पोस्टको थोरै माथिबाट बाहिरियो । ५९ औं मिनेटमा पुलिसका भरत शाहको पासमा पेनाल्टी एरियामा रहेका भोला सिलवालले बललाई गोलपोस्टको दिशा दिन सकेनन् । चर्च ब्वाइजका उमेश राईको पासमा उमेश कार्कीले ७० औं मिनेटमा फस्ट बार च्याप्दै गरेको प्रहार पुलिसका किपर शत्रुधनले नियन्त्रणमा लिए । ८० औं मिनेटमा पुलिसका जुमानु राईले गरेको अन्तिम प्रयास पनि खेर गयो । बक्सभित्रबाट गरेको कडा प्रहार बतासिएको थियो । सुनील खड्का म्यान अफ द म्याच घोषित भए । उनले १० हजार रुपैयाँ प्राप्त गरे । फाइनल सोमबार हुनेछ । विजेताले १२ लाख ५० हजार रुपैयाँ पुरस्कार जित्नेछ ।
८ देशका ८ नाटक,"विद्यार्थीको प्रतिभा प्रस्फुटन गराउन विद्यालयले खेलकुद, वादविवाद, वक्तृता, कवितावाचन तथा नाटक मञ्चन गर्छन् । हाम्रो स्कुलले पनि १ सय ५० जना विद्यार्थी समेटेर सिल्भर ओक गैह्रीधारामा नाटक मञ्चन गरेको थियो । दिपाशना आचार्यले निर्देशन गर्नुभएको नाटक प्रयोगवादी प्रस्तुतिका कारण दर्शकको माया पाउन सफल भयो । प्याट्रिक र जसोनद्वारा रचित अराउन्ड द वर्ड इन एट प्लेज नामको त्यो नाटकको मञ्चनले चेक रिपब्लिक, साउथ अफ्रिका, रसिया, जापान, ब्राजिल, अमेरिका, इन्डिया र आयरल्यान्डका लोक कथा तथा परी कथाहरूको बेग्लाबेग्लै स्वाद एउटै थलोमा पस्केको थियो । आठ देशका आठ प्रकारका नाटक लगभग दुई घन्टामा दर्शकले भिन्नाभिन्नै मञ्चमा घुम्दै र हेर्दै मनोरञ्जन लिएका थिए ।कक्षा ६ देखि कक्षा १० सम्मका छात्राछात्राले अभिनय गरेको अराउन्ड द वर्ल्ड इन एट प्लेज मा म पनि सहभागी हुन पाउँदा एकदम खुसी थिएँ । मेरो नाटक आठौं अर्थात् अन्तिम भएका कारण द स्टोरी टेलर एट फल्ट का कलाकार हामी चेन्जिङ रूम बाट बाहिर पौडी पोखरीमा मञ्चन हुँदै गरेको द लस्ट बिड्स र त्यसभन्दा अगाडिको द स्टोरी अफ द यारा चिहाउन सक्दथ्यौं । दर्शकको उत्सुकता र कलाकार साथीहरूको जोसले हामी आफ्नो पालो अधैर्य भएर पर्खन्थ्यौं । सिल्भर ओक को मूल ढोका प्रवेश गरेपछि साथीहरूले चेकोस्लोभाकियाको लोककथामा आधारित ग्रान्ड फादरस् आइज नाटक सुन्दर ढंगले प्रस्तुत गरेका थिए । दोस्रो नाटक साउथ अफ्रिकी लोककथामा आधारित थियो । यो नाटक पोखरीमा पौडँदै अभिनय गरेको देख्दा दर्शकले पनि शीतलता अनुभव गर्न पाए । तेस्रो सबैभन्दा लामो नाटक थियो । रसियन परीकथामा आधारित यस नाटकमा प्रिन्स आइभान कसरी बोक्सीबाट बचे र सूर्यकी सानी बहिनीसँग बादलको दरबारमा ताराहरू झिकेर बल खेल्दै रमाएर कसरी बसे भन्ने कथा थियो । अर्को नाटक ब्राजिलको थियो । यो प्रेमकथामा आधारित थियो । खराब लतलाई माया, सहयोग र सद्भावले कसरी छुटाउन सक्छ भन्ने कथा यस नाटकले प्रस्तुत गरेको थियो । भारतको लोककथा र अमेरिकी रेड इन्डियनको लोककथाका दुई नाटकमा द्वन्द्व र संयोगात्मक सुखद अन्त्यले दर्शक पुलकित भएका थिए ।अन्तिम नाटकमा म कथावाचककी श्रीमतीको भूमिकामा थिएँ । प्रत्येक दिन नयाँनयाँ कथा राजालाई सुनाउने जागिर पाएका मेरा श्रीमान्को दिमागमा एक दिन कथा नफुर्दाको अवस्थाबाट सुरु भएको यस नाटक आयरल्यान्डको लोककथामा आधारित थियो । पिन माइक कानमा सिउरिँदा नै मुटु ढुकढुक भइरहेको थियो । जब दर्शक आए र दृश्यहरूमा साथीहरूले अभिनय गर्न थाले तब सबै सहज भयो । सोचेजस्तै मैले अभिनय गरेँ र स्यावासी पाएँ । दुई दिनमा दस पटक मञ्चन भएको नाटक हाम्रा अभिभावकले मात्र होइन, काठमाडौंका प्रमुख विद्यालयका विद्यार्थी साथीहरूले पनि हेरेर हाम्रो हौसला बढाएका थिए । शुभश्री भट्ट, कक्षा१०संस्कृति इन्टरनेसनल स्कुल, काठमाडौं"
पहाड,"जडिबुटी र खनिजकोपहाड हो सम्भावना,पहाडमै लुकेको छहाम्रो देशको मौलिकपना । िसमृद्धि वाग्ले, कक्षा४शिशु निकेतन स्कुल, पोखरा"
गाउाको माया,"सौरभ र शिशिर दसैं र तिहारको लामो छुट्टीमा सहरबाट गाउँ आए । दुवैलाई सहरको धुवाँधुलो, गाडीको चाप, भीडभाडदेखि वाक्क लागेको थियो । गाउँमा जताततै हरियाली, स्वच्छ सफा र शान्त वातावरणले निकै आनन्द लाग्न थाल्यो । उनीहरू कक्षा ६ मा पढ्दैछन् । गाउँमा आएपछि वल्लो घर पल्लो घरका छरछिमेकका साथीहरूसँग पनि भेट भयो । रियाना र रिवाज बुटवलबाट आएका थिए । आयान काठमाडौंबाट आएको थियो । उनीहरू सबैको गाउँ गोरखा जिल्लाको पालुङटार नगरपालिका३ राउतेपानी हो । गोरखा जिल्लाको एक ऐतिहासिक स्थल लिगलिगकोट पनि यहीँ छ । शाहवंशी राजाहरूको पालामा चेपे किनारबाट दौडेर जो पहिले लिगलिगकोट पुग्थ्यो सोही व्यक्ति राजा हुने चलन थियो भनेर उनीहरूलाई हजुरबाले सुनाउनुहुन्थ्यो । विगत केही वर्षदेखि चेपे किनारदेखि दौडेर को पहिले लिगलिग पुग्ने भनेर दौड प्रतियोगिता पनि हुँदै आएको छ । सौरभ र शिशिरले पनि यसपालि दौड प्रतियोगिता प्रत्यक्ष देख्न पाए । लिगलिगकोट ,चेपे नदी, बहादुर शाह र द्रव्य शाहका बारेमा उनीहरूले पढ्दै आएका थिए । एक दिन शिशिर, सौरभ, आयान, रिजन र रियाना मिलेर पिङ खेल्दै थिए । माथिल्ला घरे ठूलोबुबा उनीहरूले पिङ खेल्दै गरेको ठाउँमा आउनुभयो र सोध्नुभयो, बाबुनानी हो १ तिमीहरूलाई गाउँ रमाइलो कि सहर ? शिशिरलगायत सबैले एकै स्वरमा सहरभन्दा गाउँ नै रमाइलो लागेको कुरा बताए । सहरभन्दा गाउँ के कारणले रमाइलो लाग्यो त शिशिर ? ठूलो बुबाले सोध्नुभयो । सहरमा अचेल भीडभाड, होहल्ला, धुवाँधुलो, गाडीको चाप बढी छ । त्यो हेरी गाउँ अति नै सफा, सुन्दर र शान्त छ । त्यसैले गाउँ मन पर्यो, शिशिरले जवाफ दिए । तिमीलाई किन रमाइलो नि सौरभ ? ठूलो बुबाले सौरभलाई पनि सोध्नुभयो । मलाई चाहिँ गाउँमा स्वतन्त्र अनुभव भयो । जहाँ जता गए पनि हराइन्छ कि भन्ने डर लाग्दैन, त्यसैले, सौरभले जवाफ दिए । मलाई चाहिँ गाउँमा आफ्नै बारीमा फलेको तरकारी खान पाइने, सफा पानी पिउन पाइने । पानी पनि प्रशस्त पाइने भएर गाउँ रमाइलो लाग्छ, रियानाले पनि आफूलाई लागेको बताइन् । गाउँमा धुवाँधुलो नहुने हुँदा स्वस्थ पनि भइन्छ, त्यसैले मलाई पनि गाउँ मन पर्छ, रिवाजले पनि आफ्नो विचार राखे । मलाई त पिङ खेल्न पाएर स्कुल जान नपरेर गाउँ रमाइलो लाग्छ, आयानले भने । आयानको कुरा सुनेर सबै जना हाँसे । उनी सबैभन्दा साना छन् । त्यसैले स्कुल जान नपरेपछि गाउँ रमाइलो भन्ने कुरा राखे । सबैको कुरा सुनिसकेपछि ठूलो बुबाले भन्नुभयो, उसो भए गाउँ छोडेर तिमीहरू किन सहर गएका त ? गाउँमै बसे हुन्न ? हुन त हुन्थ्यो नि ठूलो बुबा तर गाउँमा राम्रो स्कुल छैन । हामी त पढ्नका लागि सहर गएका नि, शिशिरले भने ।अनि गाउँमा जागिरको व्यवस्था पनि छैन नि, जागिर खान हाम्रो बाबाआमा सहर नै जानुपर्यो, अनि? रियानाले भनिन् ।यी सबै कुराको गाउँमै व्यवस्था मिलाउन सकिन्न ठूलोबुबा ? रिवाजले प्रश्न गर्यो । सक्न त सकिन्छ नि । तर हामीले साोचेजस्तै छिट्टै सकिन्न । जसरी अहिले सरकारले गाउँगाउँमा बाटो र बिजुली पुर्याएको छ नि, त्यसैगरी शिक्षा र रोजगारको पनि व्यवस्था गर्न सक्नुपर्छ । निकट भविष्यमा तिमीहरूको अभिलासा पूरा हुन सक्ला, ठूलो बुबाको कुरा सुनेर सबै जना खुसी भए । उनीहरूले निष्कर्ष निकाले साँच्चै बिजुली र बाटो सँगसँगै शिक्षा र रोजगार पनि भए गाउँ किन रित्तो हुन्थ्यो र ?सरस्वती श्रेष्ठ सरु"
