शीर्षक,विवरण
बस्ती रित्याउने त्यो दुर्घटना,"चालकसमेत १५ जना घाइते भएका थिए । मृत्यु भएकामा टारीगाउँका मात्र २८ जना थिए । दाङका दुई जना र अरू प्यूठानकै पुण्यखोला, विजयनगर र खलंगाका थिए ।घोराही सरेपछि दीपा टारी फर्केकी छैनन् । तर उनको मन टारीबाट अलग्गिएको पनि छैन । यता आएपछि त्यो जमिन, घर, बाहिरी सेरोफेरो त छैन, उनले भनिन्, तर, मनभरि सधैँ टारीगाउँ र आफन्तकै मात्र झल्को आइरहन्छ । सपनामा टारीगाउँको सेरोफेरो र आफन्त देख्दा रमाउने उनी झल्यास्स बिउँझिँदा अर्कै संसारमा आइपुगेजस्तो लाग्ने बताउँछिन् । भन्छिन्, ब्युँझँदा मसँग आफन्त र टारीगाउँ केही हँॅदैन । दिनभरि कुनामा बसेर एक्लै रुन्छु । कोसँग पीडा सुनाउनु ? सुनाए पनि अब गुमेका कोही फिर्ता हुने होइनन् ।रेडियो, टेलिभिजनलगायत सञ्चारमाध्यममा सवारी दुर्घटनाको समाचार सुन्नेबित्तिकै त्यही माघ ८ को सम्झना आउने गरेको दीपाले बताइन् । मैले समाचारमा सुनेजतिका जन्तीबस दुर्घटनाको गन्ती गरेकी छु । ०६१ माघ ८ यता आठवटा जन्तीबस दुर्घटनामा परे, उनले भनिन्, हाम्रो जत्रै ठूलो दुर्घटना अन्त भएको छैन । तर पनि भइरहेकै छन् ।बाँचेको जीवन उपहारदुर्घटनामा गम्भीर घाइते भएर लामो उपचारपछि बाँचेका प्यूठान नगरपालिका, गेजबाङका शिवराज पण्डितले दुर्घटनापछिको जीवनलाई भगवान्को उपहारका रूपमा लिएको बताए । पण्डितको दाहिने खुट्टा, देब्रे हात र बायाँपट्टिका सातवटा करङ भाँचिएका थिए । दुर्घटना सम्झँदा त्यतिका लासको थुप्रोमा कसरी जीवितै रहिएछ भन्ने लाग्छ, उनले भने, एकअर्कालाई हेर्दाहेर्दै गुमेका आफन्तको सम्झना आउँछ । बरर आँसु झर्छन् । दुर्घटनामा घाइते भएकाहरू सबै अहिलेसम्म जीवितै रहेको पण्डितले बताए । तीमध्ये पाँच जना गाडी खस्दै गर्दा हामफालेर बाँचेका थिए भने आठ जना बससँगै खोलामा झरेका थिए ।सालोको बिहे भएकाले निकै रमाइलो गर्दै जन्ती गएको पण्डितले सुनाए । उनका अनुसार फर्कंदा चालकले गाडी धेरै छिटो कुदाइरहेका थिए । गीत घन्किरहेको थियो । कोही नाच्दै थिए, कोही गाउँदै । बाहिर सिमसिम पानी परेको थियो । अन्दाजी साँझ सवा ६ बजेको हुँदो हो । गर्जेनीको घुम्तीनेर आइपुगेपछि गाडीमा एक्कासि गड्याङ्ग आवाज आएको थियो । त्यसपछि गाडी पल्टिँदै सीधै खोलामा पुगेको सम्झन्छु, उनले भने, अरू कुरा त अस्पतालमै पुगेपछि मात्र थाहा पाएँ । त्यो सडक अझै फराकिलो पारिएको छैन । अझै पनि त्यो बाटो भएर यात्रा गर्दा डर लाग्ने गरेको उनले सुनाए । त्यसबेला ग्राभेल थियो, उनले भने, अहिले पनि उस्तै साँघुरो छ । कालोपत्रे मात्रै गरिएको छ । सुझाव बेवास्तागर्जेनी दुर्घटनाले सिंगो मुलुकको ध्यानाकर्षण गराएको थियो । तत्कालीन प्रधानमन्त्री शेरबहादुर देउवाले शोक वक्तव्य निकालेका थिए । जिल्ला विकास समिति, प्यूठानमा भएको सर्वदलीय बैठकले अधिवक्ता रामेश्वर सुवेदीको संयोजकत्वमा सात सदस्यीय स्वतन्त्र नागरिक छानबिन समिति गठन गरेको थियो । हामीले धेरै दुःख गरेर दुर्घटनाको कारणसहित प्रतिवेदन तयार पारेका थियौं, सुवेदीले भने, तर कतैबाट पनि सुझाव कार्यान्वयन भएन । गर्जेनी दुर्घटना भएको १५ वर्ष बित्यो तर अहिले पनि सडक यातायातमा उस्तै लापरबाहीको अवस्था देख्छु । चालकको गाडी चलाउने अनुभव कम भएको, तीव्र गतिमा बस चलाएको, मदिरा सेवन गरेको, साँघुरो सडकका कारण दुर्घटना भएको प्रतिवेदनको निष्कर्ष रहेको उनले बताए ।"
"'दुर्घटना होइन, धराप'","गत वर्ष दुर्घटनामा परेर २ हजार ७ सय ८९ जनाको मृत्यु भएकोमा २ हजार जना पुरुष छन् । त्यस्तै ४ सय ६७ महिला, १ सय ६२ बालक र एक सय चार जना बालिका छन् । दुर्घटनामा परी मृत्यु हुनेको संख्या गत वर्ष सबैभन्दा बढी हो । गत वर्ष औसतमा दैनिक ७ जनाले ज्यान गुमाएका छन् । दैनिक यतिका मानिसको ज्यान जाँदा दुर्घटना न्यूनीकरणको प्रयास के भयो ? ढकालले भने, यसमा राज्यले ठूलो मूल्य चुकाइरहेको छ । तर दुर्घटना न्यूनिकरणका लागि संस्थागत प्रयास खासै छैन । पछिल्लो पाँच वर्षमा भएका दुर्घटनामध्ये राजमार्गमा मात्र ५२ प्रतिशत भएका छन् । ५३ हजार ६ सय ५९ दुर्घटना भएकोमा २८ हजार ९६ दुर्घटना राजमार्गमा भएका छन् । सहरी सडकमा ३५ प्रतिशत र ग्रामीण सडकमा १२ प्रतिशत दुर्घटना हुने गरेको प्रहरीको तथ्यांक छ ।"
प्रधानमन्त्रीको तेस्रोपल्ट डायलसिस,"(काठमाडौं)  प्रधानमन्त्री केपी शर्मा ओलीको ग्रान्डी इन्टरनेसनल हस्पिटलमा शनिबार हेमोडायलसिस गरिएको छ । क्रियाटिनिनको स्तर नियन्त्रण गर्न हेमोडायलसिस गरिएको हो । ६७ वर्षीय प्रधानमन्त्रीको मूत्रनली (मूत्राशय र मिर्गौलाको बीच) मा राखिएको स्टेन्टसमेत शनिबारै निकालिएको छ । अस्पतालका निर्देशक डाचक्रराज पाण्डेका अनुसार मूत्राशय र मिर्गौलाबीचमा अवरोध आएको हो कि भनेर १८ दिनअघि प्रधानमन्त्रीको मूत्रनलीलाई फैलाउन स्टेन्ट हालिएको थियो । हामीले त्यही स्टेन्ट झिकेका छौं, डा पाण्डेले भने, १७ दिनपछि हामीले पुनः डायलसिस पनि गर्यौं । स्वास्थ्य परीक्षणसमेत गर्यौं ।अस्पतालको युरोलोजी विभागका अध्यक्ष प्राडा प्रेमराज ज्ञवालीको नेतृत्वको टोलीले करिब १० मिनेट लगाएर स्टेन्ट झिकेको थियो । स्टेन्ट झिक्दा प्रधानमन्त्रीलाई नदुखोस् भनेर एनेस्थेसिया समेत उपयोग गरिएको थियो । अस्पतालमा प्रधानमन्त्रीको क्रियाटिनिन तथा इलेक्ट्रोलाइटको स्तर र रेनल फङसन (मिर्गौलाको कार्यप्रणालीसम्बन्धी) लगायतका परीक्षण गरिएको थियो । पिसाबको प्रवाह धेरै सुधार भएको छ, डा पाण्डेले भने, उहाँ (ओली) को स्वास्थ्य स्थिति राम्रो छ । ग्रान्डी अस्पतालले शनिबार विज्ञप्ति नै जारी गरेर प्रधानमन्त्री ओलीको स्वास्थ्य राम्रो रहेको जनाएको छ । गत साउनमा प्रधानमन्त्री ओलीको रगतमा क्रियाटिनिनको स्तर वृद्घि भएपछि मिर्गौलामा समस्या भएको आकलन गर्दै उपचार थालिएको थियो । मिर्गौलासँग सम्बन्धित समस्या देखिएपछि सैनिक अस्पताल छाउनीमा गत साउनमा उनको स्वास्थ्य परीक्षण गरिएको थियो । चिकित्सकको सुझावअनुसार उनी सिंगापुर गएका थिए । छाउनीमा प्रधानमन्त्रीको नियमित ल्याब परीक्षणसहित यूएसजी गाइडेड रेनल बायोप्सी समेत गरिएको थियो । ओलीको शरीरमा केही बढी मात्रामा मिर्गौलासम्बन्धी एन्टिबडी देखिएकाले त्यसलाई घटाउन गत भदौमा प्लाज्माफेरेसिस उपचार सिंगापुरको नेसनल युनिभर्सिटी अस्पतालमा ७ पटक गरिएको थियो । प्रधानमन्त्री पदको शपथ लिनुभन्दा केही दिनअघि मात्र ओलीले बैंककस्थित बुम्रुङग्राड इन्टरनेसनल हस्पिटलमा नियमित स्वास्थ्य परीक्षण गराएका थिए । उनको सन् २००७ मा दिल्लीस्थित इन्द्रप्रस्थ एपोलो अस्पतालमा मिर्गौला प्रत्यारोपण गरिएको थियो ।"
ऋण खोजेर वन लगानी कार्यक्रम,"(काठमाडौं)  सरकारले वन लगानी कार्यक्रम (एफआईपी) का दातृ निकायबाट झन्डै पौने ५ अर्ब रुपैयाँ ऋण लिने प्रक्रिया अघि बढाएको छ । वन तथा वातावरण मन्त्रालयले विश्व बैंक र युरोपेली इन्भेस्टेमेन्ट बैंकसँग ऋण लिन प्रस्ताव तयार पार्दै छ । रेड कार्यान्वयन केन्द्र मार्फत आधा दर्जन परामर्शदाता प्रस्ताव लेखनमा व्यस्त छन् ।वन विज्ञहरू भने कार्बन उत्सर्जन न्यूनीकरणमा नेपालले उल्लेख्य सहयोग पुर्याइरहेकाले वन विनाश र क्षयीकरण रोक्न ऋण नभई अनुदान रकमका लागि लबिइङ गर्नुपर्ने तर्क गर्छन् । सरकारले दुई वर्षअघि रूपान्तरण र समृद्धिका लागि वनमा लगानी शीर्षक तयार गरी एफआईपीको योजना अघि बढाएको थियो । यसलाई कार्यान्वयन गर्न ११ अर्ब ६२ करोड ८० लाख रुपैयाँ खर्च हुने आकलन थियो । केन्द्रले आठ वर्षका लागि ५ वटा लगानी परियोजना सञ्चालन गर्ने गरी योजना तर्जुमा गरेको थियो । केन्द्रका प्रमुख बुद्धिसागर पौडेलका अनुसार स्थानीय, प्रदेश र संघबाट आएका सुझावका आधारमा वन लगानी योजना तय गरिएको थियो । एफआईपीले वन क्षेत्रको सुशासनमा रूपान्तरण ल्याउने र वनमा निर्भर रहेका विपन्न समुदायको क्षमता विकास गर्ने लक्ष्य राखेको छ । स्रोतका अनुसार १ सय २ मिलियन डलर लागतको कार्यक्रम बनाउने भनिए पनि अहिले मन्त्रालय त्यसबाट पछि हटेको छ । अहिले साढे ५ अर्ब रुपैयाँको कार्यक्रमको प्रस्ताव तयार भइरहेको छ, एक परामर्शदाताले कान्तिपुरसित भने, हाम्रो काम सरकारले भनेअनुसार गर्ने हो । त्यसमा २ अर्ब ७३ करोड ६ लाख रुपैयाँ विश्व बैंकले व्यवस्थापन गर्दै आएको जलवायु लगानी कोषअन्तर्गतको वन लगानी कार्यक्रमले उपलब्ध गराउनेछ । यसमध्ये ६१ करोड रुपैयाँ मात्र अनुदान हो । १ अर्ब ७९ करोड रुपैयाँ सहुलियत ब्याजदरको ऋण भन्दै मन्त्रालयले सकारिसकेको छ । सन् २०१७ को डिसेम्बरमा वासिङटनमा भएको बैठकले नेपाललाई उक्त रकम दिने निर्णय गरेको थियो । थप २ अर्ब ७३ करोड ६ लाख रुपैयाँ युरोपियन इन्भेस्टमेन्ट बैंकसँग ऋण लिने मन्त्रालयको तयारी छ । उक्त रकम लिन अहिले केन्द्रमार्फत परामर्शदाताहरू यादव कँडेल, बलराम कँडेल, अमर मिश्र, याम मल्ल, कृष्ण पौडेललगायतले प्रस्ताव लेखिरहेका छन् । यही कार्यक्रमका लागि आदिवासी, जनजाति र स्थानीय समुदायले परिचालन गर्ने गरी समर्पित अनुदान संयन्त्र (डीजीएम) अन्तर्गत ५१ करोड ३० लाख अनुदानका रूपमा पाउने सहमति भएको छ । नेपाल वन प्राविधिक संघ (एनएफए) का अध्यक्ष कुमुद श्रेष्ठले अनुदान रकमका लागि पहल गर्नुपर्नेमा ऋणतिर लिनु मुलुकका लागि हितकर नहुने टिप्पणी गरे । नेपालजस्तो देशले वन क्षेत्रको कार्यक्रम सञ्चालनका लागि ऋणको पछि दौडिन हुँदैन, उनले भने, ऋण ल्याएर कार्यक्रम चलाउँदा अपेक्षाअनुसार परिणाम आउने निश्चितता पनि हुँदैन । मन्त्रालयले भने पाँचवटा लगानी परियोजनाले नेपालको रेड प्लस रणनीतिमा पहिचान गरिएका वन विनाश र क्षयीकरणका कारण पत्ता लगाउन सघाउ पुग्ने दाबी गरेको छ । पाँचमध्ये प्रकृतिमा आधारित पर्यटन परियोजनाको टुंगो लागिसकेको छ । आठ वर्ष यी परियोजना चलाउँदा १५ लाख मेट्रिकटन कार्बन उत्सर्जन न्यूनीकरण गर्ने क्षमता विकास हुने अपेक्षा गरिएको छ । अहिले सरकारले विश्व बैंकको वन कार्बन साझेदारी सहयोगबाट झन्डै ५ अर्ब रुपैयाँ भित्र्याउने गरी तयारी पूरा गरेको छ । विश्व बैंकअन्तर्गतको कार्बन कोषले नेपालको दस्तावेज स्वीकृत गरेपछि उक्त रकम पाउने बाटो खुलेको हो । केन्द्रका प्रमुख पौडेलका अनुसार सन् ०२५ सम्ममा तराई भूपरिधि (ताल) लागू भएका १३ जिल्लामा सञ्चित हुने कार्बनलाई प्रतिमेट्रिक टन ५ डलरका हिसाबले खरिद गर्न बैंक सहमत भएको हो । डिसेम्बरमा हुने जलवायु परिवर्तनसम्बन्धी राष्ट्रसंघीय महासन्धिका पक्ष मुलुकहरूको सम्मेलन कोप २५ मा उत्सर्जन कटौती खरिद सम्झौता (ईआरपीए) हुने सम्भावना छ, केन्द्रका प्रमुख पौडेलले भने । सम्झौतामा अर्थ मन्त्रालयले हस्ताक्षर गर्नेछ । मन्त्रालयले अघि बढाउन खोजेको वन लगानी कार्यक्रममा कार्बन बिक्रीबाट प्राप्त रकम खर्च हुने छैन । वन मन्त्रालयका पूर्वसचिव उदयराज शर्मा समुदायस्तर र फिल्डस्तरमा फैलाएर परिणाम दिन सकिए ऋणबाट चलाएका कार्यक्रम पनि प्रभावकारी हुने तर्क गर्छन् । तर, गाडी किन्ने, विदेश भ्रमण गर्ने, मोजमस्ती गर्नेजस्ता अनावश्यक शीर्षकमा खर्च गर्ने हो भने ऋण रकम नल्याएकै राम्रो, उनको सुझाव छ, ऋण लिनुअघि गर्न खोजेको के हो त्यो स्पष्ट हुनुपर्छ, सरकारसँग त्यसको विस्तृत योजना हुनुपर्छ । वनविज्ञ विनोद भट्ट नेपालले नगण्य मात्रामा हरितगृह ग्यास उत्सर्जन गर्ने भएकाले अरू विकसित देशको वायुमण्डल शुद्ध बनाउन ऋण लिएर कार्यक्रम चलाउनु उचित नहुने तर्क गर्छन् । ऋण लिनुपर्ने क्षेत्र अरू धेरै हुन सक्छन् तर वातावरण जोगाउने नाममा ऋण लिनु न्यायिक हुँदैन, उनले भने । मन्त्रालयका सूचना अधिकारी हरिप्रसाद पाण्डेले सरकारले अघि बढाइरहेका प्रस्तावमाथि आफूले टिप्पणी गर्न नमिल्ने भनी प्रतिक्रिया दिए ।"
"वार्ता धेरै, विश्वास थोरै","(काठमाडौं)  एक समय एकअर्काका कटु आलोचक बनेका केपी शर्मा ओली र पुष्पकमल दाहाल अहिले नेकपाका अध्यक्ष छन् । उनीहरूकै भाषामा एउटा जेटका दुई पाइलट ।सरकारको समेत नेतृत्व गरिरहेको पार्टीका यी दुई अध्यक्षबीच हरेक दिनजसो भेटघाट हुन्छ । सरकार, पार्टी र अन्य महत्त्वपूर्ण विषयमा छलफल हुन्छ । तैपनि उनीहरूबीच विश्वासको वातावरण बन्न सकेको देखिँदैन ।तत्कालीन एमाले र माओवादी केन्द्रबीच एकता भएको १७ महिना तथा ओलीको नेतृत्वमा सरकार गठन भएको २० महिना भइसक्दासमेत यी दुई नेताको मन र मत मिल्न नसकेकै कारण केही महत्त्वपूर्ण निर्णयमा ढिलाइ हुने गरेको छ । कहिलेकाहीँ त दैनिकजसो हुने घन्टौं लामो संवादबाट पनि निकास निस्कन नसकेको विगत छ । पार्टी एकीकरण घोषणा गर्दा तीन महिनामा सक्ने भनिएको सांगठनिक एकीकरण १७ महिना पूरा हुँदा पनि टुंगिएको छैन ।पछिल्लोपटक मन्त्रिपरिषद् हेरफेर, सभामुख चयन, स्थायी कमिटी बैठक आह्वान, संवैधानिक आयोगहरू, सत्य निरूपण तथा मेलमिलाप आयोग र बेपत्ता पारिएका व्यक्तिहरूको छानबिन आयोगमा पदाधिकारी नियुक्तिलगायत विषयमा दुई नेताको कुरा मिलेको छैन ।उहाँहरू (ओलीप्रचण्ड) दिनहुँजस्तै वन टु वन वार्तामा बस्नुहुन्छ, प्रधानमन्त्री ओलीका सञ्चारविज्ञ रामशरण बजगाईंले भने, कहिलेकाहीँ आवश्यकताअनुसार दिनमा दुई पटकसम्म पनि बस्नुहुन्छ, छलफल गर्नुहुन्छ ।दुई अध्यक्षबीच गत बिहीबार पनि एकान्त वार्ता भयो । बिहान नौ बजे बालुवाटार पुगेका दाहाल दिउँसो साढे एक बजे त्यहाँबाट निस्किए । झन्डै साढे चार घण्टा लामो छलफल गरेका उनीहरूले खाना पनि सँगै खाए । शुक्रबार साँझ फेरि कुराकानी गरे । वार्ता लम्बिएपछि प्रधानमन्त्री ओलीले ६ बजे बोलाएको मन्त्रिपरिषद् बैठक सात बजे मात्रै बस्यो । गत आइतबारदेखि शनिबारसम्म ओली र दाहालबीच ६ पटक एकान्त वार्ता भयो । कात्तिक महिनाभरमा १४ पटक यस्तो वार्ता भएको छ ।वाम विश्लेषक श्याम श्रेष्ठ सत्ता साझेदारीका विषयमा कुरा मिल्न नसक्दा ओली र दाहालबीच लामो कुराकानी हुने गरेको बताउँछन् । सैद्धान्तिक र राजनीतिक समझदारीभन्दा तत्कालीन एमाले र माओवादीबीच गणितीय हिसाबले एकता भयो, एकता गर्दा सत्ता साझेदारीसम्बन्धी सहमति थियो होला, उनले कान्तिपुरसँग भने, त्यसको कार्यान्वयनलाई लिएर एकअर्काप्रति विश्वास नहुँदा लामो कुरा हुन्छ ।पछिल्लो समय उनीहरूबीच चारपाँच घण्टासम्म कुराकानी हुने गरेको छ । कहिलेकाहीँ केही संगठनात्मक काम गर्न परे महासचिव विष्णु पौडेललाई पनि बैठकमा राख्छन्, नत्र एकान्त वार्ता नै गर्छन् । उनीहरूले पछिल्लो समय सातै प्रदेश प्रमुख हेरफेर, पार्टीका केन्द्रीय आयोग र मञ्च गठनमा सहमति जुटाएका थिए । दुई अध्यक्षबीच बन्द कोठाभित्र भएको वार्ता र समझदारीबारे सामान्य जानकारी दुवैतर्फका सचिवालयले दिए पनि ठोस कुरा गोप्य राख्ने गरिएको छ । यतिसम्म कि पार्टी सचिवालयकै नेतासमेत ओली र दाहालको भेटवार्ताबारे बेखबरजस्तो देखिन्छन् ।दुई अध्यक्ष पटकपटक लामो कुराकानी हुन्छ तर के विषयमा कुरा गर्नुहुन्छ, त्यो सबै हामीलाई भन्नुहुन्न, महासचिव विष्णु पौडेलले कान्तिपुरसँग भने, पार्टी र सरकारका कामलाई कसरी प्रभावकारी बनाउने भन्ने विषयमा कुराकानी गर्नुहुन्छ होला ।यति धेरै वार्ता भइरहँदा पनि उनीहरूबीच बेलाबेला सार्वजनिक रूपमै विवाद र असन्तुष्टि देखिने गरेका छन् । पटकपटक वार्ता हुँदा पनि अविश्वास हट्न नसक्नुमा राजनीतिक विश्लेषक र नेकपा नेताहरूका आआफ्नै बुझाइ छन् । पार्टी एकताको संक्रमणकाल टुंगिइसकेको छैन, संक्रमणकाल पार गरेर पार्टीलाई गतिवान र सरकारलाई सफल बनाउन दुई अध्यक्षकै भूमिका मुख्य हुन्छ, प्रवक्ता नारायणकाजी श्रेष्ठले कान्तिपुरसँग भने, त्यही भएर उहाँहरूबीच घनीभूत छलफल भएको होला । यस्ता छलफलले पार्टी र सरकारलाई राम्रो नै गर्छ ।कात्तिक ७ मा प्रधानमन्त्री ओली अजरबैजानको राजधानी बाकुमा आयोजना भएको असंलग्न आन्दोलनको १८ औं शिखर सम्मेलनमा सहभागी हुन जानुअगाडि र फर्केपछि पनि दुई अध्यक्षबीच लामो कुराकानी भएको थियो । त्यसबेला उनीहरूबीच अविश्वास देखिएको थियो । नेकपा महासचिव पौडेल भने दुई अध्यक्षबीच राम्रो समझदारी रहेको बताउँछन् । उहाँहरूबीच समझदारी छ, समझदारी भएरै भेटवार्ता र छलफल चल्छ, उनले भने, पार्टीका लागि दुई अध्यक्ष बसेर निरन्तर कुरा गर्नु राम्रो हो । यसले पार्टी र संगठनलाई राम्रो गर्छ ।बाकुबाट फर्कंदा विमानस्थलमा प्रधानमन्त्री ओलीले पत्रकारलाई आफू र दाहालबीच दूरी घटेको जवाफ दिनुले पनि यसको पुष्टि गर्छ । सत्ता साझेदारी र पार्टी संगठनात्मक लेनदेनका विषयलाई ओली र दाहालले संस्थागत निर्णयभन्दा दुई जनाको व्यक्तिगत चासो बनाउँदा यस्तो समस्या आउने गरेको नेकपाकै नेताहरू बताउँछन् । दुई अध्यक्षले मात्रै निर्णय गर्दा अरू नेताले स्वामित्व लिन नसक्ने अवस्था आउने गरेको छ, स्थायी कमिटीका एक सदस्यले भने । पार्टी र सरकारबीच समन्वय नभएको र प्रधानमन्त्रीले एकलौटी ढंगले सरकार चलाएको भनेर दाहालले बेलाबेला असन्तुष्टि पोख्ने गरेका छन् । दुई तिहाइ सरकारको आलोचना गरेको र सरकारका निर्णयमा अनावश्यक चासो राखेको भन्दै प्रधानमन्त्री ओलीको पनि दाहालप्रति गुनासो छ । ओली र दाहालबीच पार्टी एकताअगाडि ०७५ जेठ २ मा बालुवाटारमा भएको ६ बुँदे सहमतिलाई लिएर विवाद र आशंका छन् । उक्त सहमतिबारे दाहालले समयसीमाभन्दा चाँडै र अनावश्यक ढंगले बहस गराएको बुझाइ ओलीको छ ।उनले कान्तिपुरलाई दिएको एक अन्तर्वार्तामा समेत मलाई लखेटर राजीनामा गराउन सम्भव छैन भन्ने अभिव्यक्ति दिएका थिए । सहमतिअनुसार आलोपालो प्रधानमन्त्रीका लागि ओलीले बाटो खुला गरिदिँदैनन् कि भन्ने दाहालको आशंका छ । त्यसैले उनले यो विषयलाई बारम्बार उठाएर ओलीमाथि दबाब बनाउन खोजेका छन् ।एकता हुने अघिल्लो दिन भएको ६ बुँदे सहमतिको बुँदा ४ मा सत्ता साझेदारीबारे भनिएको छ, समानता र समान अवधिका आधारमा आवश्यकताअनुरूप दुवै अध्यक्षले सरकारको नेतृत्व गर्ने । तर यो सहमतिका विषयमा पार्टी कमिटीभित्र औपचारिक छलफल र निर्णय नभएकैले कतिपय नेताहरूले त्यस्तो गोप्य सहमति पार्टीले चिन्दैन भनेर पनि अभिव्यक्ति दिने गरेका छन् ।बाहिर चर्चा भएजस्तो अविश्वास छैन तर केही विषयमा मतभेद पनि होला, केही विषय छलफल गर्नुपर्ने होलान्, ती विषयमा उहाँहरू छलफल गरिरहनुभएको छ, प्रवक्ता श्रेष्ठले भने, पछिल्लो समय अध्यक्षसँग मात्रै होइन, सबै नेतासँग प्रधानमन्त्रीले छलफल र सहकार्यको प्रक्रियालाई बढाउनुभएको छ ।एकले अर्कालाई आश्वासन दिने गरे पनि पूरै विश्वास नहुँदा दुवैले एकअर्काप्रति सार्वजनिक रूपमै असन्तुष्टि राख्ने गरेको राजनीतिक विश्लेषक श्रेष्ठको भनाइ छ । श्रेष्ठले भने, दिनदिनै बसेर विश्वास बनाउन खोजेका हुन्छन् तर केमा चित्त बुझ्दैन, फेरि असन्तुष्टि पोख्छन् । त्यही मिलाउन अर्को वार्ता गर्छन् ।"
युरोप र अमेरिका छिर्न नेपाली बाटो,"(काठमाडौं)  प्रहरीको लागूऔषध नियन्त्रण ब्युरोले त्रिभुवन अन्तर्राष्ट्रिय विमानस्थल हुँदै जापान उड्न लागेका पोर्चुगिज नागरिक टियागो मेन्डेस पेरेइरालाई गत साउन ३ गते पक्राउ गर्यो । उनको साथबाट ४ केजी दुई सय ग्राम प्रिकर्सर केमिकल्स भनेर चिनिने लागूपदार्थ एम्फेटामाइन बरामद भएको थियो । टियागो पक्राउ परेको २७ दिनपछि भारतको नयाँदिल्लीमा सूचना प्रविधि पढ्दै गरेका अफ्रिकी देश गाम्बियाका अजसी स्टेन अरनुस साउन ३० गते ठमेलको एक होटलबाट पक्राउ परे ।उनीहरूमाथि अहिले प्रहरीका तीन फरकफरक निकायले अनुसन्धान गरिरहेका छन् । यो मुद्दाको आवरणमा लागूऔषध देखिए पनि अन्तर्यमा मानव तस्करी र पैसाको अवैध कारोबार जोडिएको छ । टियागोले बयानका क्रममा आफूले अजसीबाट एम्फेटामाइन सेवन गर्ने गरेको बताएपछि प्रहरीले उनीबारे थप खोजी सुरु गर्यो । एम्फेटामाइन अन्तर्राष्ट्रिय माफिया समूहले अन्तरदेशीय कारोबार गर्दै आएको लागूऔषध हो । धनाढ्य लागूऔषध सेवनकर्ताहरूको रोजाइमा पर्ने यसको मूल्य अन्तर्राष्ट्रिय अवैध बजारमा प्रतिकेजी ५ करोड रुपैयाँभन्दा बढी छ ।अजसी पक्राउ परेपछि एम्फेटामाइनको अन्तर्राष्ट्रिय कारोबारमा नेपाल कसरी ट्रान्जिट बनिरहेको छ भन्ने गुथ्थी सुल्झिने आस प्रहरीले गरेको थियो । तर उनले कहाँबाट यो लागूऔषध पाए भन्ने प्रश्नको उत्तर दिएनन् । बरु अनुसन्धानकै क्रममा प्रहरीले अन्तर्राष्ट्रिय मानव तस्करीको धन्दामा उनको संलग्नता पत्ता लगाएको छ । द्वन्द्वग्रस्त अफ्रिकी मुलुकका नागरिकलाई नेपाल हुँदै अनेकन रुट प्रयोग गरेर युरोप र अमेरिका लैजाने काममा उनी संलग्न रहेको प्रहरीले जनाएको छ । एक जना विदेशीले पोर्चुगिसलाई एउटा पोको दिनु भनेर दिएको र आफूले केही पैसाको लोभमा त्यसको कारोबार गरेको उनले बताए । अनुसन्धानकै क्रममा प्रहरीले उनको कोठाबाट अफ्रिकी देशका नागरिकको १५ वटा राहदानी फेला पार्यो । जसमध्ये १३ वटा नाइजेरियाको, एउटा माल्टाको र एउटा घानाको थियो । कुरियर्समार्फत् नेपाल ल्याइएका ती राहदानी भिसा लगाउनका लागि आफूले राखेको अजसीले बताए ।प्रहरीले सुरुवाती अनुसन्धानमै थाहा पायो, बरामद भएकामध्ये माल्टाको पासपोर्ट नक्कली थियो । नयाँदिल्लीमा ट्राभल एजेन्सीसमेत दर्ता गरेका अजसीले ट्र्राभल कारोबारका नाममा मानव तस्करी, ठगी र किर्ते धन्दा पनि चलाएका थिए । उनी युरोप र अमेरिका छिर्न खोज्ने अफ्रिकाका गरिब र द्वन्द्वग्रस्त देशका नागरिकलाई पर्यटक र खेलाडीको भिसामा नेपाल छिराउँथे र भारत हुँदै अन्यत्र पठाउनका निम्ति मानव तस्करीका अन्तर्राष्ट्रिय गिरोहका लागि काम गर्थे । यो मुद्दामाथि अहिले प्रहरीको मानव बेचबिखन नियन्त्रण ब्युरोले पनि अनुसन्धान गरिरहेको छ । अनुसन्धानमा संलग्न एक प्रहरीका अनुसार अजसीले चाँजोपाँजो मिलाएर केही अफ्रिकी तेक्वान्दो खेलाडीको आवरणमा नेपाल छिरेका थिए । जनही ५ हजारको लोभमा एउटा तेक्वान्दो संस्थाले २ जनालाई नेपाल छिराउन कागजात दिलाइदिएको थियो । अनुसन्धान जारी रहेकाले ती प्रहरी अधिकारीले संस्थाको नाम भने उल्लेख गर्न चाहेनन् ।अजसीले केही नेपाली, केही भारतीयलाई समेत युरोप र अमेरिका छिराइदिने भन्दै रकम असुलेका थिए । उनी सामाजिक सञ्जालबाट काठमाडौंमा रहेका मान्छेहरूसँग जोडिन्थे र भन्थे, तिम्रो बैंक खातामा केही रकम बाहिरबाट आउँछ, त्यसको ८ प्रतिशत कमिसन काटेर बाँकी रकम मैले भनेअनुसारको बैंक खातामा हाल्देऊ । काठमाडौंका गुनबहादुर घर्ती अजसीले देखाएको लोभको पासोमा परेका थिए । अजसी दिल्लीस्थित नाइजेरियाली दूतावासमा कार्यरत टीका शर्मामार्फत भेनेजुएला लैजाने मान्छेको पैसा व्यवस्थापन गरिदिने भन्दै गुनबहादुरसँग नजिकिएका थिए । मानव तस्करी र ठगीको यो घटनामा भारतको मोतीहारी घर भई काठमाडौंको कालीमाटी बस्ने दीपु जैसवाल पनि जोडिइन् । फेसबुकमा चिनाजानी भएका अब्दुल अलि हसन अहम्मदले अमेरिका लैजाने भनेपछि तयार भएकी दीपुले गुनबहादुरको दुई बैंक खातामा ८ सय अमेरिकी डलर, अब्दुलको खातामा दुई सय र सानबेस हुसेनको खातामा तीन सय अमेरिकी डलर जम्मा गरिदिइन् । अजसीकै समूहले दीपुलाई नक्कली भिसा डकुमेन्ट उपलब्ध गराएर ठगी गरेको र माल्टाको नक्कली पासपोर्ट बनाइदिएको पाएपछि प्रहरीले उनीमाथि किर्ते जालसाजीको मुद्दा चलाएको छ । अनुसन्धानका क्रममा अजसीले फ्रान्सेली नागरिक एन्डे रोय र युरोपका ज्याक भन्नेले १५ सय युरो लिएर उक्त नक्कली पासपोर्ट उपलब्ध गराइदिएको बताए । लागूऔषधको मुद्दामा अनुसन्धानमा तानिएका अजसीका एकपछि अर्को अपराधको पोल खुलेपछि प्रहरीले निष्कर्ष निकाल्यो लागूऔषध, मानव तस्करी र किर्ते धन्दाको कारोबार समानान्तर रूपमा चलिरहेको रहेछ । लागूऔषध नियन्त्रण ब्युरोका एसपी वसन्त लामाले अजसी अन्तर्राष्ट्रिय सञ्जाल भएको लागूऔषध र मानव तस्करीको धन्दामा संलग्न रहेको बताए । उनले भने, यो घटनाले हामीलाई थप सजग बनाएको छ । अजसीको बयानपछि प्रहरीले अफ्रिकी देशहरू नाइजेरिया, घाना, आइभरिकोस्ट, गिनी बिसाउ र माल्टाका अरू नागरिक पनि पर्यटक भिसामा नेपाल छिरेको पत्ता लगायो । तर त्यसरी छिरेकाहरू भिसा अवधि सकिँदा पनि नेपाल हुँदै फर्किएको विमानस्थल अध्यागमनमा कुनै प्रमाण भेटिएन । पर्यटक भिसामा नेपाल छिरेका अफ्रिकी देशका नागरिकहरू एजेन्टको सहयोगमा बस चढेर काँकडभिट्टा हुँदै भारत छिर्ने गरेको प्रहरीले जनाएको छ । प्रहरीका अनुसार भारत छिर्दा काँकडभिट्टाको एक होटलमा बसेका अफ्रिकी नागरिकहरूको विवरण होटलको दर्ता पुस्तिका र पासपोर्टको फोटोकपीबाट पत्ता लागेको थियो । यसरी स्थलमार्ग हुँदै अवैध रूपमा भारत छिरेका १६ जना अफ्रिकी नागरिक त्यसपछि कहाँ पुगे भन्ने पत्ता लगाउन मानव बेचबिखन ब्युरोले अनुसन्धान थालेको छ । स्रोतका अनुसार ब्युरोले भारतस्थित इन्टरपोल शाखामा नेपाल हुँदै भारत पसेका अफ्रिकीहरूको राहदानी विवरण पठाउने तयारी थालेको छ । इन्टरपोलले भारतीय अध्यागमनको सहयोगमा ती राहदानी भारतका विभिन्न अन्तर्राष्ट्रिय विमानस्थलमा इन्ट्री भएको छ वा छैन वा भएर कुन गन्तव्यका लागि गएका छन् भनेर पत्ता लगाउनेछ । प्रहरीले नेपाल छिरेपछि हराएका अफ्रिकाका नाइजेरिया, घाना, आइभरिकोस्ट, गिनी बिसाउका नागरिकको १६ वटा राहदानीका प्रतिलिपि अध्यागमन रेकर्डबाट लिएको थियो । यसरी संकलन गरिएका ३२ राहदानी नेपाल प्रहरीले इन्टरपोलमा परीक्षणका लागि पठाएको थियो । राहदानी नम्बरका आधारमा ती नागरिकले कुनकुन देश हुँदै कहाँको यात्रा गरे र ती राहदानी सक्कली थिए कि थिएनन् भन्ने परीक्षण गरेर इन्टरपोलले रिपोर्ट पठाइदियो । ३२ मध्ये माल्टाको भनिएका दुई राहदानी नक्कली रहेको थाहा भए पनि अन्य राहदानी सक्कली थिए वा थिएनन् भन्ने विस्तृत रिपोर्ट नेपाल प्रहरीले पाइसकेको छैन । प्रहरीले ती अफ्रिकी देशमा पनि नेपाल हुँदै भारत छिरेका अफ्रिकीहरूको पासपोर्ट र अन्य विवरण खुलाउँदै पत्राचार गरेको छ । नेपाल प्रहरीको इन्टरपोल शाखाका एक अनुसन्धान अधिकारीले यसबारे निरन्तर सूचना आदानप्रदान भइरहेको र छिट्टै ती अफ्रिकीबारे सूचना आउने बताए । ब्युरोको प्रवक्ता एसपी गोविन्द थपलियाका अनुसार यो घटनामा मानव तस्करीसँगै लागूऔषधको कारोबार र अवैध आर्थिक कारोबारको काम पनि सँगसँगै भएको बताए । उनले भने, संगठित शैलीमा भइरहेको मानव तस्करीको यो नयाँ शैली र स्वरूपबारे हामीले गम्भीर अनुसन्धान गरिरहेका छौं ।"
एम्फेटामाइनको जरो,"अन्तर्राष्ट्रिय लागूऔषधको अवैध बजारमा एम्फेटामाइनलाई महँगो मूल्य पर्ने लागूऔषधका रूपमा लिइन्छ । औषधि बनाउने प्रिकर्सर केमिकल स्युडोइफिड्रिनलाई प्रशोधन गरेर नै एम्फेटामाइन बनाइन्छ । जानकारहरूका अनुसार एक केजी स्युडोइफिड्रिन प्रशोधन गरियो भने ४ देखि ५ सय ग्राम एम्फेटामाइन बन्छ । कानुनी छिद्र खोज्दै ओसारपसार गर्नुपर्ने भएकाले पनि यसको मूल्य महँगो पर्ने गरेको देखिन्छ । अन्तर्राष्ट्रिय बजारमा एक किलो एम्फेटामाइनको एक लाख २० देखि एक लाख ४० हजार अस्ट्रेलियन डलरसम्म पर्छ । यसको प्रयोगले सेवनकर्तालाई उत्तेजित पार्छ । कतिपयले यसलाई चुरोटजस्तै गरेर धूवाँ लिन्छन् त कतिपयले सुँघेर पनि प्रयोग गर्छन् । नेपाललाई ट्रान्जिट बनाएर भारत, चीनदेखि थाइल्यान्ड, अस्ट्रेलिया र भियतनामसम्म यसको कारोबार भएको देखिन्छ । लागूऔषध ब्युरोमा लामो समय काम गरेका डीएसपी अपिल बोहराका अनुसार यसका कारोबारीले मुख्यतः चिनियाँ बजार र सानो हिस्सामा भारतीय बजारका निम्ति नेपाल हुँदै ओसारपसार गरेको देखिन्छ ।०७३ साउन १६ मा प्रहरीको लागूऔषध नियन्त्रण ब्युरोले व्यापारिक घराना सांघाई ग्रुपका रतनलाल सांघाईसहित अन्य चारलाई पक्राउ गरेको थियो । सांघाई समूहको लगानी रहेको आर्या फर्मा ल्याब प्रालिले औषधि व्यवस्था विभाग र गृह मन्त्रालयसँग अनुमति लिएर कोडिन, डिकोल्डजस्ता औषधि बनाउन अनुमति लिएर भित्र्याएको स्युडोइफिड्रिन औषधि उत्पादनमा प्रयोग नगरी अन्तर्राष्ट्रिय लागूऔषध कारोबारीहरूलाई बेचेको आरोपमा प्रहरीले त्यतिबेला अनुसन्धान थालेको थियो । सोही घटनापछि नेपाली भूमि प्रयोग गरेर ठूलो परिणाममा एम्फेटामाइन र स्युडोइफिड्रिनको कारोबार हुने गरेको तथ्य खुलेको थियो ।ब्युरोले सांघाई प्लास्टिक इन्डस्ट्रीको गोदाममा ९ सय ५२ वटा डब्बामा रहेको ४ सय ७१ किलो ट्याब्लेट स्युडोइफिड्रिन प्रहरीले बरामद गरेको थियो । उक्त चक्की प्रशोधन गरी त्यसमा रहेको स्युडोइफिड्रिनबाट ७१ किलो एम्फेटामाइन वा आइसड्रग्स बनाउन सकिन्छ । ब्युरोका अनुसार जसको अन्तर्राष्ट्रिय बजार मूल्य एक अर्ब ३२ करोड रुपैयाँ पर्छ ।"
रौतहटमै बस्न चाहन्थे आलम,"जिल्ला अदालत रौतहटले पुर्पक्षका लागि जेल चलान गर्ने आदेश दिएपछि पूर्वमन्त्री तथा सांसद मोहम्मद आफताब आलम र प्रहरीबीच शुक्रबार राति भएको संवाद हो यो । त्यस क्रममा प्रहरी र आलमबीच भनाभन पनि हुन्छ । पुर्पक्षको आदेशलगत्तै आलमले प्रहरीलाई गाली पनि गर्छन् । चर्को स्वरमा आफूलाई रौतहटबाट अन्यत्र नलैजान आग्रह गर्छन् । काठमाडौं नजाने अडान लिएका आलमलाई राति ९ बजे हत्कडी लगाएर प्रहरी निरीक्षक (इन्स्पेक्टर) केदारमान दोङको नेतृत्वमा जिल्ला प्रहरी कार्यालय रौतहटले एस्कर्टिङ गाडीसहित पठाएको थियो । टोली ७ घण्टापछि शनिबार बिहान ४ बजे ललितपुरस्थित नख्खु कारागार आइपुगेको थियो । प्रक्रिया पुर्याई आलमलाई कारागारको जिम्मा लगाएर प्रहरी टोली फिर्ता भइसकेको छ । रौतहटका जिल्ला न्यायाधीश दीपक ढकालको इजलासले शुक्रबार तत्काल प्राप्त प्रमाणका आधारमा आलमलाई कारागारमा राखेर पुर्पक्ष हुने आदेश सुनाएको थियो । अदालतले आलमलाई सुरक्षित कारागारमा राख्न र घटनाका साक्षी तथा पीडितको सुरक्षामा विशेष ध्यान दिन पनि आदेश दिएको थियो ।स्रोतका अनुसार अदालतको आदेशपछि रौतहट प्रहरी प्रमुख एसपी भूपेन्द्र खत्रीले प्रदेश २ का प्रहरी प्रमुख डीआईजी प्रद्युम्नकुमार कार्कीसँग समन्वय गरेका थिए । प्रदेश प्रहरीले प्रहरी प्रधान कार्यालय हुँदै गृह मन्त्रालयलाई यसबारे जानकारी गरायो । लगत्तै गृहसचिव प्रेमकुमार राईले आलमलाई नख्खु कारागार ल्याउन निर्देशन दिए । त्यसअघि प्रमुख जिल्ला अधिकारी संयोजक रहेको थ्रेट एनालाइसिस कमिटी ले आलमलाई राजधानीकै कारागार पठाउनुपर्ने निर्णय गरेको थियो । रौतहट कारागारमै राख्दा समर्थन र विरोधका क्रममा उत्पन्न हुन सक्ने परिस्थिति आकलन र अदालतको आदेशअनुसार उनलाई नख्खु कारागार पठाइएको हो, एसपी खत्रीले कान्तिपुरसँग भने, पुर्पक्ष गरिएका आरोपितलाई सुरक्षित स्थानमा राख्नु र साक्षी तथा पीडितको सुरक्षा गर्नु हाम्रो दायित्व हो, त्यसैअनुसार निर्णय लिएका हौं ।आलमलाई पुर्पक्षका लागि थुनामा राखिएपछि उनका समर्थकबाट हुन सक्ने अप्रिय गतिविधिमा पनि विशेष निगरानी राखिएको प्रहरीले जानकारी दिएको छ । प्रदेश २ का प्रहरी प्रमुख डीआईजी कार्कीले पनि सबै परिस्थिति मूल्यांकन गरेर आलमलाई नख्खु कारागार पठाइएको बताए । साक्षीप्रमाण र पीडितलाई आलम पक्षबाट दबाब, धम्की र प्रलोभन आउन सक्छ, यसप्रति हामी चनाखो छौं, उनले कान्तिपुरसँग भने, अपराध मनोवृत्ति भएका मानिसले जहाँसुकै बसेर पनि अप्रिय घटना गराउन र प्रमाण नष्ट पार्न सक्ने जोखिम भएर आलमलाई राजधानीको कारागार पठाइएको हो । आस्था र लोकप्रियताका कारण नभई धम्की र त्रासले आलमबारे स्थानीय बोल्न नसकेको डीआईजी कार्कीले बताए ।२०६४ चैत २७ गते राति बम विस्फोटमा घाइते भएका मानिसलाई इँटाभट्टामा हालेर मारेको अभियोगमा आलमसहित १ दर्जनलाई प्रतिवादी बनाइएको छ । घाइतेलाई सामूहिक नरसंहार गरिएको भनिएको इँटाभट्टामा अहिले धान खेत छ । घटनास्थल तथा राजपुरस्थित आलमको बस्तीमा उनको समर्थन नगर्नेले सहज पहुँच पनि पाउँदैनन्, एक स्थानीयले कान्तिपुरसँग भने, उनको विरोध गर्नेलाई सीमा पारिका मानिस झिकाएर ठेगान लगाइदिने धम्की बारम्बार आउँछ ।न्यायाधीश र न्यायाधिवक्ता काठमाडौंमा आलमलाई पुर्पक्षका लागि कारागार पठाउने आदेश दिएलगत्तै रौतहटका जिल्ला न्यायाधीश दीपक ढकाल र जिल्ला न्यायाधिवक्ता खडिन्द्रराज कटवाल काठमाडौं आएका छन् । आलमको मुद्दामा लामो समय खटिनुपरेको कारण देखाउँदै आराम गर्न काठमाडौं आएको बताइए पनि दुवै जना सुरक्षा चुनौतीका कारण रौतहट छाडेको स्रोतको भनाइ छ । शुक्रबार न्यायाधीश ढकालको इजलासले आलमलाई पुर्पक्षका लागि जेलमा पठाउने आदेश दिएको थियो । प्रहरीको अनुसन्धान प्रतिवेदनकै आधारमा जन्मकैदको सजाय मागदाबीसहित जिल्ला न्यायाधिवक्ता कटवालले अदालतमा अभियोगपत्र दायर गरेका थिए । आदेश सार्वजनिक नहुँदै सदरमुकाम गौरबाट हिँडेका कटवालले आफू काम सकेर काठमाडौं आएको बताए । आलमको मुद्दाले थ्रेट छ कि भनेर मलाई माथिबाट सोधिएको थियो, मलाई अप्ठ्यारो छैन भनेको छु, उनले भने, जिल्ला फर्कन्छु कि फर्किन्नँ, ठेगान छैन । न्यायाधिवक्ता कटवालले आलमका मानिसले आफूप्रति इगो राखेका छन् कि भनेर राजपुरका मेयर शेख वकिललाई समेत सोधेको स्रोतको भनाइ छ । आलमको मुद्दाले सारै तनाब झेल्नुपरेकाले एकदुई दिन आराम गर्न काठमाडौं आएको हुँ, उनले कान्तिपुरसित भने । आलमको मुद्दाका कारण आफूलाई सुरक्षा चुनौती नभएको उनको दाबी छ ।अदालतका स्रेस्तेदार गुणराज पराजुलीले आलमको मुद्दाले झन्डै डेढ साता तनाव भएकाले ४५ दिन आराम गर्न भनेर न्यायाधीश ढकाल काठमाडौं गएको बताए । लामो समय तनाव पनि भयो, त्यसैले बिदा लिएर जानुभयो, उनले भने, बिदामा बस्न त पाइयो नि । न्यायाधीश ढकाललाई प्रहरीले सदरमुकाम गौरबाट राति ९ बजेतिर एस्कर्टिङ गरी चन्द्रनिगाहपुर ल्याएको थियो । मुद्दा नचलाउन न्यायाधिवक्ता कटवाल र साधारण तारेखमा छाड्न न्यायाधीश ढकालमाथि आलमका समर्थकले सुरुदेखि नै दबाब सिर्जना गरेको स्रोतको भनाइ छ । आलमलाई प्रहरी हिरासतबाट अदालत लैजाँदा सडकमा उनका समर्थकले पटकपटक हुटिङ गरेका थिए । त्यसपछि मौन जुलुससहित गौर परिक्रमा गरी कोणसभासमेत भएको थियो ।"
१२ वर्षपछि किरिया,"श्रीनारायण सिंह र रुक्साना खातुनले आआफ्नो छोरालाई बम विस्फोटमा घाइते भएपछि इँटाभट्टामा हालेर मारिएको भन्दै आलमविरुद्ध कर्तव्य ज्यान मुद्दामा जाहेरी दिएका थिए । सर्लाही गडैता२ का सफी अहमद र भारत सीतामाढीका गौरीशंकर रामबाट भने बम विस्फोटमा घाइते भएको भन्दै ज्यान मार्ने उद्योगमा निवेदन परेको थियो । शुक्रबार थुनछेक बहस चलिरहँदा १२ वर्षअघि मारिएका पिन्टु भनिने त्रिलोकप्रताप सिंहका बाबु श्रीनारायण सिंहले न्यायाधीश ढकालसमक्ष केही समय बोल्न अनुमति मागे । उनले इजलासमै आलमसित आफ्नो कुनै पनि व्यक्तिगत दुस्मनी नभएको बताए । आलमजीले पहिलो संविधानसभा निर्वाचनको अघिल्लो दिन राजपुरमा कुनै घटना घटेको छैन भन्नुभयो । बम पड्केकै छैन भनेर झूटो बोल्नुभयो, न्यायाधीशसमक्ष उनले भने, तपार्इंले मेरो छोरालाई चुनाव प्रचारप्रसारमा लैजानु भएको थियो । घटना भएको छैन भने खै छोरो ? दिनुस् न त मेरो छोरा । देखाइदिनुस् न छोरा । श्रीनारायणपछि आलमलाई बोल्ने समय दिइएको थियो । उनले अहिलेसम्म आफूले पटाकासमेत नपड्काएको जिकिर गरेका थिए । बमको त कुरै छाडौं, श्रीमान् मैले त आजसम्म पटाकासमेत पड्काएको छैन । अनि कसरी म दोषी भएँ ? म लोकतन्त्रका लागि लडेको मान्छे । यस्तो घटना म कल्पना पनि गर्न सक्दिनँ ।सिंह परिवारले त्रिलोकप्रतापको काजकिरिया गरेको थिएन । अदालतको आदेशपछि सिंह परिवार काजकिरियामा जुटेको छ । ढिलै भए पनि न्याय पाएका छौं, श्रीनारायणले भने, छोरा त फर्केर आउँदैन तर एउटा अपराध गर्ने मान्छे जेल गयो । यो खुसीको कुरा हो ।"
निजामतीको दोहोरो सुविधा कटौती प्रस्ताव,"(काठमाडौं)  सेवा निवृत्त निजामती कर्मचारीले सरकारी कोषबाट दोहोरो सुविधा लिन नपाउने कानुनी व्यवस्था गरिने भएको छ । सरकारी कोषबाट तलब पाउने गरी पुनः लाभको पदमा नियुक्ति भए त्यस्ता कर्मचारीको पेन्सन सुविधा कटौती हुनेछ । प्रतिनिधिसभाको राज्य व्यवस्था तथा सुशासन समितिमा विचाराधीन संघीय निजामती कर्मचारी सेवाको गठन र सञ्चालनसम्बन्धी विधेयकमाथिको छलफलमा सांसदहरूले सरकारी कोषबाट दोहोरो सुविधा लिन नपाइने प्रावधानमा सहमति गरेका छन् । मन्त्रिपरिषद्ले पनि सेवा निवृत्त कर्मचारीलाई दोहोरो सुविधा नदिने निर्णय गरेको छ । तर यो निर्णय पूर्णरूपमा पालना भएको छैन । राज्यकोषबाट तलब पाउने कतिपय पूर्वकर्मचारीले पेन्सन लिने गरेका छैनन् । कतिपयले भने दोहोरो सुविधा लिइरहेका छन् । अहिले दोहोरो सुविधा लिनेनलिने कुरा नैतिकताको विषय जस्तो मात्र रहेकाले कानुनी व्यवस्था गरेर रोक्न लागिएको संघीय मामिला तथा सामान्य प्रशासन मन्त्रालयका सहसचिव बाबुराम अधिकारीले जानकारी दिए । ऐन जारी भएपछि पेन्सन वा नयाँ नियुक्ति भएको पदमध्ये जुनबाट बढी रकम पाइन्छ, त्यही मात्र लिन सकिनेछ, उनले भने । नयाँ व्यवस्थाले अवकाशपछि राजनीतिक नियुक्ति पाउने पूर्वकर्मचारी बढी प्रभावित हुनेछन् । कुनै पनि सरकारी पदमा गरेको सेवाबापत पेन्सन पाइरहेको व्यक्ति फेरि निजामती सेवाको पदमा नियुक्त भए उक्त रकम पाउने छैन । उसले नयाँ नियुक्ति भएको पदका आधारमा तलबभत्ता पाउनेछ, विधेयकमा भनिएको छ । दोहोरो सुविधा लिएको ठहरिए सरकारी बाँकीसरह असुलउपर गरिने समितिका एक सदस्यले बताए । कर्मचारीको आन्तरिक बढुवामा तालिम लिएको नम्बर नजोडिने भएको छ । यसअघि बढीमा २ नम्बरसम्म दिने प्रावधानलाई सांसदहरूले खारेज गर्ने सहमति गरेका छन् । कर्मचारीले तालिम भने अनिवार्य लिनुपर्नेछ । समितिको छलफलमा संघीय मामिला तथा सामान्य प्रशासनमन्त्री लालबाबु पण्डितले तालिमका नाममा कुनै कर्मचारी एक वर्षमा २ सय १० दिन कार्यालयमा नआएको रेकर्ड पेस गरेका थिए । यति लामो समय विदेशमा तालिममा गएपछि त्यस्ता कर्मचारीले सरकारको काम कहिले गर्छन् ? उनले प्रश्न गरे । कतिपय कर्मचारीले बढुवा हुने र कम उमेरमै जागिर छाड्नुपर्छ भनेर तालिम नलिएको उनको भनाइ छ । कार्यसम्पानको सिलसिलामा द्वन्द्व, दुर्घटना वा प्रकोपमा परेर अशक्त भएमा आजीवन पेन्सन दिने कानुन बन्ने भएको छ । सांसदहरूले विधेयकमा उल्लिखित उक्त प्रावधानमा सहमति जनाएका छन् । यसबाट कुनै कर्मचारीको सेवा अवधि २० वर्ष नपुग्दै सरकारी सेवाका लागि शारीरिक वा मानसिक रूपमा अशक्त भई काम गर्न नसक्ने अवस्था भए बाँकी अवधि थप गरी यस्तो सुविधा दिन लागिएको हो । सरकारले खटाएको अवस्थामा कार्यसम्पादनको सिलसिलामा द्वन्द्व, दुर्घटना वा प्रकोपमा परी मृत्यु भए यस्ता कर्मचारीको आश्रित परिवारलाई एकमुष्ट १० लाख आर्थिक सहयोग दिइनेछ । तर यस्तो कर्मचारी योगदानमा आधारित पेन्सन पाउने कर्मचारी हुनुपर्नेछ । निजामती कर्मचारी सेवामै रहेको अवस्थामा स्वाभाविक मृत्यु भएमा पनि एकमुष्ट ५ लाख दिने प्रावधानमा पनि सहमति भएको छ । कामका सिलसिलामा कुनै कारणले घाइते भएमा वा बिरामी भएमा तत्काल उपलब्ध हुने सुविधासम्पन्न अस्पतालमा उपचार गराउन सकिनेछ । यस्तो उपचारका लागि लाग्ने खर्च सरकारले बेहार्नेछ । तर तत्काल उपलब्ध भएसम्म सरकारी अस्पतालमा उपचार गराउनुपर्नेछ । त्यस्तो उपलब्धता सम्भव नभए निजी अस्पतालको खर्च पनि सरकारले व्यहोर्ने जानकारी सांसद झपट रावलले जानकारी दिए । बढुवा समितिले गरेको निर्णय चित्त नबुझे त्यसविरुद्ध उजुरी दिने र त्यसको टुंगो लगाउने समयलाई ५० प्रतिशत घटाइएको छ ।"
'महाकाली उद्गमबाटै सीमा',"महेन्द्रनगर (कास) कांग्रेस सभापति एवं पूर्वप्रधानमन्त्री शेरबहादुर देउवाले महाकाली उद्गमस्थलबाटै सीमा नदी भएको बताएका छन् । तसर्थ भारतले जारी गरेको नयाँ नक्सामा राखिएको कालापानी, लिपुलेकलगायत क्षेत्र नेपाली भूभाग भएको उनको भनाइ छ । महाकाली पूर्वको उत्तरपश्चिम सीमान्त क्षेत्रको भूभाग नेपाल, भारत र चीनको त्रिदेशीय सीमा नाकाका रूपमा छ, शनिबार महेन्द्रनगरमा आयोजित पत्रकार सम्मेलनमा उनले भने, महाकाली नदी पूर्वको भूभाग नेपाली भूमि हो । कालापानीबारे कांग्रेसको धारणा स्पष्ट रहेको उनको दाबी छ । कालापानीमा ०१८ सालदेखि नै भारतीय सुरक्षाकर्मी बस्दै आएको प्रसंग उल्लेख गर्दै देउवाले कालापानी नेपालकै भूभाग भएको यथार्थ स्थापित गर्न कूटनीतिक पहल आवश्यक भएको बताए ।"
शैलुङका सडक अधुरै,"फितलो कानुनसडक निर्माणको काम सम्पन्न नगर्ने कम्पनीलाई कडा जरिवानाको व्यवस्था नभएकाले पनि ठेकेदारले ढिलाइ गरेका हुन् । सार्वजनिक खरिद ऐनको दफा १२१ मा ठेकेदार कम्पनीले सम्झौतामा तोकिएको म्यादमा काम नगरे म्याद सकिएको मितिदेखि प्रतिदिन सम्झौता रकमको ००५ प्रतिशतका दरले अधिकतम २ सय दिनसम्म मात्र क्षतिपूर्ति तिराउन सकिने व्यवस्था छ । म्याद सकिएको ५६ वर्षपछि काम सुरु गरे तापनि त्यहि २ सय दिन बराबरको मात्र क्षतिपूर्ति तिरे पुग्छ । विभागका अधिकारी भन्छन्, ऐनमा कडा जरिवानाको व्यवस्था नभएसम्म ठेक्कापट्टाको काम समयमा सकिन्न । कडाइ नहुँदा निर्माण व्यवसायीबीच अस्वस्थ प्रतिस्पर्धासमेत हुने गरेको छ ।मापदण्डविपरीत प्लान्ट १८औं सार्क शिखर सम्मेलनमा सडक कालोपत्र गर्ने चटारोले छोटो अवधिका लागि ललितपुरको सुनाकोठीस्थित नख्खु खोला किनारामा असफाल्ट (अलकत्रा तयार पार्ने मेसिन) प्लान्ट राखिएको थियो । अझै प्लान्ट भने जस्ताको तस्तै छ । ललितपुर महानगरपालिका२७ मा अनुमतिविपरीत दुईवटा प्लान्ट सञ्चालनमा छन् । यी प्लान्ट शैलुङ कन्स्ट्रक्सन र सुनौलो खिम्ती कन्स्ट्रक्सनले सञ्चालन गर्छन् ।असफाल्ट चिप्स र अलकत्रा मिसाएर कालोपत्रे गर्ने सामग्री तयार पर्ने मेसिन हो । डिजेलबाट सञ्चालन हुने प्लान्टबाट निस्कने धुवाँधुलो मानव स्वास्थ्यका लागि हानिकारक मानिन्छ । प्लान्टले वातावरणीय प्रभाव मूल्यांकन पनि गरेको छैन । राजनीतिक पहुँच हुनेहरूलाई केको कानुन ? स्थानीय एक बासिन्दाले भने, नेताहरूकै मिलेमतोले विकास निर्माण प्रभावित भइरहेको छ ।"
घरटहरा हटाउन एक साताको म्याद,"दोलखा (कास) मुख्य सडक आसपास जमिन अतिक्रमण गरी बनाइएका घरटहरा हटाउन जिल्ला प्रशासन कार्यालय रामेछापले मंसिर पहिलो सातासम्म अल्टिमेटम दिएको छ । मुआब्जा लिइसके पनि सरकारी जग्गा मिचेर बनाइएका घरटहरा नहटाए डोजर प्रयोग गरेर भए पनि खाली गराउन लागिएको प्रमुख जिल्ला अधिकारी खगेन्द्रप्रसाद रिजालले बताए । लामोसाँघु जिरी सडकको दोलखा प्रवेश सिमाना मुढेदेखि जिरीसम्मका अतिक्रमित जमिन खाली गराउन पहिलो चरणमा डोजर चलाइने भएको हो । कानुनबमोजिम सूचना दिइसकिएको छ । मंसिर पहिलो सातासम्म खाली गराउन मौका दिइनेछ, प्रजिअ रिजालले भने, त्यसपछि पनि अटेर गरे प्रशासन, डिभिजन सडक र वन कार्यालयले कानुनबमोजिम कदम चाल्छन् । तामाकोसी खोलामा दुई लेनको सडकका लागि पुल बनाउने क्रममा स्थानीयले अतिक्रमित जमिन नछाडेपछि सर्वपक्षीय भेलाले यस्तो निर्णय गरेको हो । करिब सातवटा टहरा भत्काए पुल बनाउन पुग्छ । तर, जबरजस्ती गरेकाले सबै संरचना हटाउने निर्णयमा पुगेका हौं, भीमेश्वर नगरपालिकाकी उपमेयर कमला बस्नेतले बताइन् । दोलखाको सिमानादेखि आहालडाँडा, खरिढुंगा, मकैबारी, चरिकोट, किराँतीछाप, तामाकोसी, नाम्द, मैनापोखरी, खावा, हाटडाँडा र लिंकन बजारमा सार्वजनिक जग्गा अतिक्रमण गरी घरटहरा बनेका छन् । लामोसाँघु जिरी सडक निर्माणयता करिब चार दशकभित्र सडक आसपास बजार विस्तार भएको छ । त्यहाँ मुआब्जा लिइसकेका जमिन, सरकारी वन क्षेत्र र सार्वजनिक जग्गा छन् । डिभिजन प्रमुख धर्मेन्द्र झाले धेरैपटक सूचना जारी गरे पनि अटेर गरेकाले मुआब्जा तिरेको जमिन डोजर प्रयोग गरेर खाली गराइने बताए ।"
"सडक बन्यो, गाडी गुडेन","रामेछाप (कास) दोरम्बा र ढुंगे दुवैतिरबाट शैलुङको खोलाखर्कसम्म सडक पुगे पनि यहाँका बासिन्दाले सार्वजनिक सवारीसाधनको प्रयोग गर्न पाएका छैनन् । खोलाखर्क, घलेडाँडा, गुफा, बालुवा, छाँगा, धारा, राजभीर र डडुवालगायतका बासिन्दाले गाडी चढ्न दोरम्बा नै पुग्नुपर्छ । दोरम्बामा अरनिको यातायात सेवा समितिले बस सञ्चालन गरेको छ । त्यसभन्दा उत्तरतर्फको उक्त गाउँमा बस सञ्चालन हुने सडक बने पनि सेवा छैन । हुनेखानेले गाउँमा टाटासुमो जिप रिजर्भ गरेर ल्याउँछन्, स्थानीय दिलकुमारी शेर्पाले भनिन्, पैसा नहुनेहरू पसिना चुहाएर दोरम्बा ओहोरदोहोर गर्न बाध्य छन् । खोलाखर्कबाट दोरम्बा झर्न तीन घन्टा लाग्छ, तर दोरम्बाबाट उकालो चार घन्टा नहिँडी खोलाखर्क पुगिँदैन । रिजर्भ ल्यायो गाडी चढ्यो, ल्याएन पैदल हिँड्यो, उनले भनिन्, सडक पुगेर सुविधा भयो भन्ने रहर मात्र भयो ।घलेडाँडाका ओमनारायण श्रेष्ठका अनुसार खोलाखर्कबाट शैलुङ भएर चल्ने बस अचेल सञ्चालनमा छैन । बस सेवा सञ्चालनका लागि पटकपटक माग गरेका हौं, उनले दुःखेसो पोखे, तर, कसैले सुनुवाइ गरेनन् । खैरेनीघाटदेखि शैलुङसम्म बस चलाएमा त्यस क्षेत्रका बासिन्दालाई आवतजावत गर्न र बिरामीलाई अस्पताल लैजान सहज हुने उनी बताउँछन् ।गाडी नचल्दा आलु र काउलीजस्ता स्थानीय उत्पादन बजारसम्म लैजान सकिएको छैन । स्थानीय दावाशङ्बु शेर्पाले गाउँपालिकाले शैलुङसम्म बस चलाउन समितिलाई बारम्बार आग्रह गरेको तर समितिले अटेर गरेको बताए । अरनिको सेवा समितिका सुवास फुँयालले भने सडकमा अझ सुधार भएमात्रै यात्रुबाहक बस चलाउन सकिने प्रतिक्रिया दिए ।"
दुई बेवारिसे शव भेटिए,"मकवानपुर (कास) हेटौंडाका छुट्टाछुट्टै स्थानमा शनिबार दुई बेवारिसे शव भेटिएको छ । हेटौंडा१९, चनौटमा जलेको अवस्थामा र साँझ हेटौंडा११, कुष्माण्डव सरोवर त्रिवेणीधाम नजिकै राप्तीखोलामा अर्को बेवारिसे शव भेटिएको मकवानपुरका प्रहरी प्रमुख उपरीक्षक मुकेशकुमार सिंहले जानकारी दिए । चनौटमा भेटिएको शव महिलाको जस्तो देखिए पनि पहिचान हुन सकेको छैन । राप्तीखोलामा भेटिएको शव अन्दाजी ४०४५ बर्षका पुरुषको रहेको छ । खोलामा ढुंगामा अड्किएको अवस्थामा शव देखेपछि स्थानीयले प्रहरीलाई खबर गरेका थिए । शवलाई पोस्टमार्टमका लागि हेटौंडा अस्पतालमा ल्याइएको प्रहरीले जनाएको छ ।"
त्रिशूलीमा पौडिँदा बेपत्ता,धादिङ (कास) त्रिशूली नदीमा पौडी खेल्न गएका एक युवक बेपत्ता भएका छन् । भक्तपुर सूर्यविनायक नगरपालिका५ का ३८ वर्षीय विकल श्रेष्ठ बेपत्ता भएका हुन् ।शनिबार बिहान मनकामना दर्शन गरी घर फर्कने क्रममा दिउँसो ३ बजे गजुरी२ चाम्बासस्थित होटलमा परिवारका सदस्यलाई छाडेर उनी साथीहरूसँग त्रिशूलीमा गएका थिए । शनिबार साँझसम्म उनलाई फेला पार्न नसकिएको उद्धारमा खटिएको गजुरीस्थित इलाका प्रहरी कार्यालयले जनाएको छ ।
लिखु४ को काम ३० प्रतिशत पूरा,"रामेछाप (कास) रामेछाप र ओखलढुंगाको सिमानामा निर्माणाधीन लिखु४ जलविद्युत् आयोजनाको ३० प्रतिशत काम पूरा भएको छ । आयोजनाले ०७७ साउनसम्ममा विद्युत् उत्पादन गर्ने लक्ष्य राखेको छ । ओलखढुंगा खिजीदेम्ब३ चण्डेश्वरी र रामेछापको उमाकुण्ड गाउँपालिका७ भुजीबीचको बिमिरेस्थित लिखु नदीमा १४ मिटरको बाँध निर्माण गरिएको छ । त्यहाँबाट करिब साढे ४ किलोमिटर भूमिगत टनेलमार्फत् ओखलढुंगाको रगनीस्थित लिम्तीमा उत्पादन गृह राखिएको छ । कम्पनीका जनसम्पर्क अधिकृत यदुकुल गौतमका अनुसार योजनाको सुरुङमध्ये करिब ३ हजार ९ सय मिटरको निर्माण कार्य सकिएको छ । बाँधको निर्माण र पावर हाउसमा मेसिन जडान गर्ने काम पनि भइरहेको छ, उनले भने । आयोजनाबाट उत्पादित विद्युत् ओखलढुंगाको लिम्तीबाट १ सय ३२ केभी प्रसारण लाइनमार्फत् रामेछापको मन्थली नगरपालिका१३ देवीटारमा निर्माण हुने सबस्टेसनमा पुर्याई केन्द्रीय प्रसारण लाइनमा जोडिनेछ । २४ मेगावाट विद्युत् उत्पादन हुने उक्त आयोजनाको प्रवर्द्धक ग्रिनभेन्चर लिमिटेड हो । सन् २०१० मा गरिएको प्रारम्भिक अनुमानअनुसार योजनाको लागत साढे ९ अर्ब रुपैयाँ छ ।"
किलाघः महोत्सवमा सुप चाख्नेको भीड,"(काठमाडौं)  नेवारी भोजमा अनिवार्य मानिने बुँ लाः हत्तपत्त उपत्यकामै पाइँदैन । तर, काठमाडौं महानगपालिका१८ द्वारा शनिबार आयोजित एकदिने किलाघः महोत्सवमा यो परिकार खानेको भीड लाग्यो । सेतो जाँडको छोक्रा सफा गरेर त्यसमा राँगाको हड्डीमासु मिसाएर पकाइने एक प्रकारको सुप हो यो । अहिले सहरी क्षेत्रमा यो सुप खाने चलन बिस्तारै हराउँदै छ । यंगः त्वाः कुमा खलः मिसा पुचः (महिला समूह) ले राखेको सुप चाख्नेहरू स्वाद मानिरहेका थिए । मिसा पुचःकी अध्यक्ष तारा प्रजापतिले बिक्री गरेर आम्दानी गर्नभन्दा पनि स्वादिष्ट परिकारप्रति चासो होओस् भनेर प्रदर्शनमा राखेको बताइन् । यो खेर जाने चिजबाट बनाउने परिकार हो, खाएमा जाँड लाग्दैन, उनले भनिन्, रुघाखोकी र टाउँ दुखाइमा औषधिको काम गर्छ । सुपले रिफ्रेस पनि हुन्छ । घाँटीमा भिपु माला, शरीरमा नेवारी भेषभूषामा सजिएकी ३७ वर्षीय राधिका महर्जन, सानुछोरी, नानीम्यजु, शर्मिला, सरस्वतीलगायत १२ जना महिला यःमरी बनाउन भ्याइनभ्याई देखिन्थे । उनीहरू त्यंगः त्वाः (टोल) का महिला समूहबाट आएका रहेछन् । नेपाल भाषामा यः को अर्थ मनमर्ने र मरीको अर्थ रोटी बुझिन्छ । यो चामलको पिठोबाट बनाइने एक प्रकारको मिष्ठान्न हो, त्यंगः त्वाः पुचःका अध्यक्ष नानीहिरा महर्जनले भनिन्, नेवारी संस्कृतिको जगेर्ना र प्रसारप्रसार गर्न प्रदर्शनीमा राखिएको हो । यःमरीको स्वाद चाख्नेमा विदेशी पनि थिए । महोत्सवमा श्वेतकाली महिला समूहले भने दूध र प्लास्टिकका झोलाबाट बनाइएका सामान राखेका थिए । फाटेका कपडाबाट फूलदानी, गमला र घरैमा उत्पादन गरेको साबुनको झोल पनि बिक्रीमा राखिएको थियो । यी सामान बनाउन किलाघः टोलका ४८ वर्षीया मधु प्रधानांग, नरदेवी टोलका ४० वर्षीया रजनी राजभण्डारी, निता वज्राचार्य, अष्ट र मिश्री महर्जन साताअघिदेखि खटिएका थिए । यस्तो महोत्सव प्रत्येक महिना आयोजना गर्नुपर्छ, प्रधानांगले भनिन्, यसले महिलाको मानसम्मान र आम्दानी बढाएको छ । उनका अनुसार खेर जाने प्लास्टिकजन्य वस्तुबाट उपयोगी सामान पर्याप्त उत्पादन गर्न सकिन्छ । महोत्सवमा हस्तकलालगायत १२ स्टल राखिएका थिए । किलाघः डबलीसँगै जयन्द्र राजभण्डारी, विनित बनिया र राजा वज्राचार्य अवलोकनकर्ताको नाम रञ्जना लिपिमा लेख्न व्यस्त थिए । ताम्सीपाखा युथ क्लब नरदेवीले भने सांस्कृतिक महत्व झल्कने तस्बिर राखेको थियो । यसबाहेक किलाघः सांस्कृतिक पुचःलगायत सांस्कृतिक बाजा खलकले धिमे, बाँसुरी, धाः बाजा प्रस्तुत गरेका थिए । वडाध्यक्ष न्हुछेँकाजी महर्जनले नेपाल भ्रमण वर्षलाई पूर्वाधार तयार गर्न नमुनाको रूपमा महोत्सव आयोजना गरेको बताए । यसका लागि तीन लाख बजेट छुट्याएका थियौं, उनले भने, विदेशी पर्यटकलाई लक्षित गरी अर्को महोत्सव गर्ने योजनामा छौं ।"
टुँडिखेलमा रोपियो खरी,"काठमाडौं (कास) अकुपाई टुँडिखेल का अभियन्ताहरूले टुँडिखेलको पूर्वोत्तर भागमा खरीको बिरुवा रोपेका छन् । टुँडिखेललाई अतिक्रमणमुक्त पार्न चलाइएको अभियानअन्तर्गत शनिबार खरीको बिरुवा रोपिएको हो । राणा प्रधानमन्त्री चन्द्रशमशेरले १९८१ सालमा टुँडिखेलमा रहेको खरीको बोटस्थित चौतारोबाट दासमुक्त घोषणा गरेका थिए । सैनिक मञ्च बनाउने क्रममा ०२८ सालमा उक्त बोट काटियो भने चौतारोसमेत भत्काइएको थियो । वनस्पतिविद् तीर्थ श्रेष्ठका अनुसार यहाँ दुईवटा खरीका बोट थिए । खरीबोटमा कुमारी थान पनि हुने भएकाले यसलाई जोगाइएको थियो । तर, देख्दादेख्दै बोट काटियो, श्रेष्ठले भने, आज खरीकै बोट रोपेर खुला ठाउँ चाहिन्छ भन्ने सन्देश दिइएको छ । सांस्कृतिक वृक्ष गुरुमार्पाकै छेउमै खरीको बिरुवा रोपिएको हो । पहिलेकै ठाउँमा रोप्न नसके पनि सांकेतिक रूपमा टुँडिखेलभित्रै रोपिएको अभियन्ता सुशन वैद्यले जानकारी दिए । पहिले खरीको बोटस्थित चौतारो मञ्चको रूपमा प्रयोग हुन्थ्यो । १९९० सालको भूकम्पपछि जुद्धशमशेरले यही चौतारोबाट राहत कार्यक्रम घोषणा गरेका थिए । २००७ सालमा राजा त्रिभुवनले प्रजातन्त्र स्थापना घोषणा पनि यहीँबाट गरे । एकपछि अर्को गर्दै टुँडिखेल अतिक्रमणमा परेपछि नागरिक स्तरबाट दबाबमूलक अभियान सुरु भएको छ । तीन महिनासम्म चल्ने अभियानअन्तर्गत गत शनिबार मानव साङ्लोले टुँडिखेल घेराउ गरेको थियो ।"
संग्रहालयको प्रबलीकरण,"ललितपुर (कास) भूकम्पले क्षति पुर्याएको बुङमतीस्थित संग्रहालयको प्रबलीकरण गरिएको छ । ०६१ सालमा संस्कृति तथा सम्पदाको संरक्षण गर्ने उद्देश्यले महर्जन गुठीयार समूहले बुङमतीमा संग्रहालय स्थापना गरेको थियो । टायलले छाएको एकतले घरमा रहेको संग्रहालयमा भूकम्पले क्षति पुर्याएको छ ।यूएन हेबिट्याट संस्था, ललितपुर महानगरपालिका र संसद् कोेषको सहयोगमा संग्रहालयको प्रबलीकरणसँगै व्यवस्थापन गर्न लागेको समाजका अध्यक्ष सुनिल महर्जनले बताए । अहिले दाचीँअप्पा इँटाबाट एक तल्ला थप गरेर निर्माण सम्पन्न भएको छ, उनले भने ।संघीय सांसद पम्फा भुसालले संसदीय कोषबाट उपलब्ध गराएको २० लाख रुपैयाँ भवनको प्रबलीकरणमा र यूएन हेबिट्याटबाट प्राप्त आठ लाख रुपैयाँ संग्रहालयको व्यवस्थापनमा खर्च भएको छ । ०७३७४ मा महानगरपालिकाले दिएको नौ लाख रुपैयाँबाट एक तल्ला थप गरिएको महर्जनले बताए । भवन रेट्रोफिटिङको काम सम्पन्न भइसकेको छ, उनले भने, संग्रहालय व्यवस्थापन भने बाँकी छ । संग्रहालयमा वर्षौं पुराना नेवारी संस्कृतिका सामग्रीहरू राखिएका छन् । प्रयोगमा नआउने पुरातात्त्विक सामग्री संग्रहालयमा राखिएको कर्मचारी रजना महर्जनले बताइन् । पहिले संग्रहालयमा प्रवेश निःशुल्क भए पनि अब सशुल्क बनाउने योजना रहेको उनको भनाइ छ ।"
वसन्तपुरको पार्किङ हट्यो,"काठमाडौं (कास) स्थानीय बासिन्दाको विरोधपछि हनुमानढोका दरबार क्षेत्रवरिपरिको अव्यवस्थित पार्किङ हटेको छ । काठमाडौं महानगरपालिकाको कडाइ नगर्दा दरबार क्षेत्रमै सवारी पार्किङ हुने गरेको थियो । दरबार क्षेत्र प्रवेश गर्ने ठाउँमा नगर प्रहरी खटिए पनि उनीहरूले चासो दिएका थिएनन् । स्थानीयको विरोधपछि जनप्रतिनिधि, प्रहरी, नगर प्रहरी, ट्राफिक प्रहरीलगायत सहभागी बैठकले सम्पदा क्षेत्रमा पार्किङ गर्न नदिने निर्णय भएको हो । पहिलो चरणमा कुमारी घर गद्दी बैठकको पार्किङ रोकिएको छ । नौतले दरबारदेखि कुमारी घरसम्मको खाली ठाउँमा मोटरसाइकल पार्किङ गर्दा हनुमानढोका दरबार क्षेत्र अव्यस्थित भएको थियो ।"
बालयौन दुराचारीलाई कतिन्जेल स्वर्ग ?,"पश्चिमा नागरिकबाट नेपाली बालबालिकामाथि भइरहेको यौन दुराचारबारे जुन तथ्य र प्रवृत्ति उजागर भएको छ, त्यो अत्यन्त डरलाग्दो छ । बालहितका लागि खुलेका भनिएका बालगृहमै बालबालिकाले उचित रेखदेख, शिक्षादीक्षा र पालनपोषण नपाइरहेको स्थितिमा त्यसकै लागि सघाउने बहानामा आएका कतिपय विदेशीमा यौन शोषणको उद्देश्य भेटिनु चिन्ताको विषय हो । यस्ता गतिविधिप्रति बेलैमा नेपाली अभिभावक र समाज मात्र होइन, बालगृह, बालबालिकाका लागि काम गर्ने संघसंस्था, प्रहरी, न्यायिक निकायलगायत पूरै राज्य गम्भीर बन्नुपर्ने देखिन्छ । बालबालिकालाई सहयोग गर्ने उद्देश्य देखाउँदै आएका कति विदेशीको अन्तर्य अर्कै हुन्छ । प्रहरीका अनुसार ०७५ सालमा मात्रै ६ विदेशी र एक नेपाली बालयौन दुराचारको आरोपमा पक्राउ परे । उनीहरूबाट पीडित २५ बालकलाई मनोसामाजिक परामर्श दिएर पुनःस्थापना गरियो । यहाँको अपराध अनुसन्धान र न्यायिक प्रणाली कमजोर भएको फाइदा उठाउन यस्ता दुराचारीहरूले नेपाललाई गन्तव्य बनाएको भेटिन्छ । सूचना र प्रविधिमा कमजोर अनुसन्धान अधिकारीहरू र केही भइहालेमा पैसाकै बलमा सबथोक गर्न सकिन्छ भन्ने बुझाइले पनि उनीहरूको मनोबल बढाएको पाइन्छ । केही विदेशी त आफ्नै मुलुकमा पनि यस्तै अभियोग खेपेर पनि यता आएको भेटिएको छ । दाता बनेर आएका र देखावटी रूपमै भए पनि बालबालिकालाई मायालु व्यवहार गर्ने उनीहरू यस्तो गतिविधिमा संलग्न भएको भेउ समाजले सजिलै पाउँदैन । कतिपयले उनीहरू दुराचारमा संलग्न भएको पत्याउँदैनन् पनि । खासमा, बालबालिकाप्रति गरिने अनुराग र स्नेह कस्तो हुन्छ, माया र दुर्व्यवहारबीचको भेद कसरी छुट्टिन्छ र प्रेमका नाममा यौनआनन्द लिन बच्चाहरूलाई अप्राकृतिक यौन गतिविधिमा कसरी संलग्न गराइन्छ भन्नेबारे नेपाली समाज पूर्ण सचेत देखिँदैन । यस्ता गतिविधिमा अक्सर ५० वर्षमाथिका धनाढ्य, शिक्षित पश्चिमाहरू संलग्न देखिन्छन् । पश्चिमासँग सजिलै घुलमिल हुने सामाजिक वातावरण र उनीहरूसित आफ्ना बालबालिकाको उठबसलाई सामान्य रूपमा लिने अभिभावकको सोचका कारण पनि बालयौन दुराचारीलाई बल मिलेको छ । कति बालयौन दुराचारी नेपालका अव्यवस्थित र नियमनबाहिर रहेर सञ्चालित बालगृहमा दाता वा स्वयंसेवकको भेषमा छिरेका छन् । कति भने खानेकुरा, पोसाक र केही रुपैयाँ दिएर सडक बालबालिकाप्रति लक्षित छन् । केही काठमाडौं वरपरका गाउँ छिर्ने, पारिवारिक साइनो गाँस्ने, केही सहयोग गरेजस्तो गर्ने अनि यौनकुण्ठा मेटाउन दुराचार गर्न तम्सिने गरेका भेटिन्छन् । दुःखलाग्दो पक्ष, बालबालिकाका क्षेत्रमा काम गर्ने सरकारी निकायहरू यसबारे बेखबरझैं छन् । यसलाई रोक्न प्रयास गरिरहेका केही गैरसरकारी संस्थाबीच पनि अस्वस्थ प्रतिस्पर्धा देखिन्छ । सरकारी सहकार्यको खाँचो त टड्कारै छ । बालयौन दुराचारीहरूका गतिविधि निगरानी गर्ने, यसविरुद्ध सामाजिक जनचेतना जगाउने काम हुन सकेको छैन । पश्चिमा बालयौन दुराचारीहरू सूचना प्रविधिमा दक्ष छन् । उनीहरू आफूले बालयौन दुराचार गर्न सफल भएको सूचना गोप्य रूपमा आफ्नो समूहका सदस्यहरूलाई बाँड्ने गर्छन् । डार्क नेट जस्ता डिजिटल प्लेटफर्ममार्फत उनीहरूले कुन देशमा सजिलै बालबालिकालाई फसाउन सम्भव छ, त्यसनिम्ति केके गर्न सकिन्छ भन्नेसम्मका सूचना आदानप्रदान गर्छन् । सूचना र प्रविधिमा कमजोर नेपालको प्रहरी संयन्त्रले गोप्य रूपमा आदानप्रदान हुने यस्ता डिजिटल प्लेटफर्महरूमा निगरानी राख्न सकेको देखिँदैन । पहिलो विश्वका प्रहरीहरू भने अनौपचारिक सञ्जाल बनाएर बालयौन दुराचारीवरुद्ध लडिरहेका छन् । उनीहरूले सम्भावित दुराचारीको यात्रा विवरणसूचना आदानप्रदान गर्दै बलियो अनुसन्धान गरिरहेका छन् । नेपाल प्रहरीले इन्टरपोलमार्फत यस्ता व्यक्तिको सूचना त पाउने गरेको छ, तर त्यो मात्रै पर्याप्त देखिँदैन । दुराचारीहरूले कमजोर अध्यागमन प्रणालीको फाइदा उठाउन नसकुन् भन्नेतर्फ उचित ध्यान दिएको पाइँदैन । नेपाल प्रहरीले यिनीहरूमाथि एकपछि अर्को कारबाही त गरेको देखिन्छ तर विशिष्ट प्रकृतिको यस्तो अनुसन्धानका लागि आवश्यक पर्ने जनशक्ति उत्पादन गरिरहेको छैन । बालयौन दुराचारसम्बन्धी अनुसन्धान र अभियोजन विशिष्ट प्रकृतिको हुन्छ भन्नेबारे समेत हामीकहाँ बहस चलेको छैन । सन् १९९२ मा थाइल्यान्डमा बालयौन दुराचारको कानुन बनेपछि त्यहाँ बालबालिकामाथि हुने हिंसाका घटनामा कडाइ गर्न थालियो । त्यसपछि पश्चिमा बालयौन दुराचारीहरूले नेपालजस्ता देशहरूमा आँखा लगाउन थालेका हुन् । तसर्थ नेपालले पनि कडाइका उपाय अपनाउन ढिलाइ गर्न हुँदैन । दाताका रूपमा छिर्ने दुष्टहरूबाट नेपाली बालबालिकालाई जोगाउन सरकारले बलियो प्रणाली निर्माणमा जोड दिनुपर्छ । प्रहरीमा उच्च प्रविधियुक्त साइबर क्राइम युनिट स्थापना गर्नुपर्छ, अनुसन्धानकर्मीलाई दक्ष बनाउनुपर्छ । बालबालिकासम्बन्धी ऐन ०७५ र फौजदारी आचारसंहितामा भएको बालयौन दुराचारसम्बन्धी व्याख्यालाई अझ स्पष्ट गर्नुपर्छ । अभियोजन प्रणाली प्रभावकारी बनाउनुपर्छ । पर्यटक भ्रमण वर्षको तयारी जोडतोडले चलिरहेका बेला पर्यटकको भेषमा पनि बालयौन दुराचारी छिर्न सक्छन् भन्नेबारे सरकार सचेत बन्नुपर्छ । यसका लागि, बालबालिकाको हित हेर्छौं भन्नेहरूको पृष्ठभूमि जाँच्ने परिपाटी बसाल्नुपर्छ । नेपाली बालबालिका जोखिममा छन् भन्ने तथ्यप्रति सम्बन्धित सबै पक्ष गम्भीर बन्ने हो भने समस्या न्यूनीकरण गर्न असम्भव छैन ।"
कहिले बस्ला थिति ?,"केही समययता कान्तिपुर दैनिकमा सीमा अतिक्रमण, मेडिकल माफिया र अदालती फैसलासम्बन्धी समाचारहरू उच्च प्राथमिकतासाथ प्रकाशित भइरहेका छन् । र, नेपाली समाज पनि यिनै विषयका वरिपरि रुमलिइरहेको छ । विडम्बना नै भन्नुपर्छ, लामो संक्रमणकालको अन्त्यपछि सही बाटो लिने अपेक्षा गरिएको हाम्रो देशले बाटो बिराउँदै गइरहेको छ । विधिको शासन एकादेशको कुरा भएको छ । दोषीले उन्मुक्ति पाउने र निर्दोष दण्डित हुने परिपाटीले जरो गाड्दै गएकाले आमनागरिक त्रस्त छन् । दुईतिहाइवाला सरकारका पालामा पनि राष्ट्रियता र न्यायको सवालमा आमनागरिकले शिर ठाडो पार्न सकेनन् भने त्यत्रो नागरिक संघर्षको के अर्थ रह्यो ? सरकारी नीतिको प्रभावकारितामा सरकारीस्तरबाटै बाधाअड्चन हुनु, सन्धिसम्झौतामा दह्रो निर्णय लिन धर्मराउनु, समस्या समाधानमा समयमै तदारुकता लिन नसक्नु यो सरकारको विशेषता भएका छन् । आलम प्रकरणमा अदालतमा अधिवक्ता स्वयंको दुईजिब्रे जवाफदेहिता, पीडकको रवाफ र पीडितलाई बयान फेर्न बलजफ्ती लगायतले हाम्रो अदालती गतिविधिमै शंका उब्जाइदिएका छन् । अर्कातिर, मेडिकल माफियाले ब्रह्मलुट मच्चाइरहेको यथेष्ट प्रमाण सार्वजनिक भइसक्दा पनि सरकार आँखा र कान बन्द गरेर बसेको बस्यै छ । सीमा अतिक्रमणको सन्दर्भमा समेत सरकारले आम अपेक्षाअनुरूप पाइला चाल्न सकेको छैन । सरकारले कूटनीतिक माध्यमबाट यसको सशक्त प्रतिरोध गर्नुपर्छ । पहिलेदेखि थिति बस्दै आएको भए अहिले जता पनि भद्रगोल देख्नुपर्ने थिएन । सरकारले अझै थितिको बाटो नसमाउने हो भने नागरिकको धैर्यको बाँध जतिखेर पनि फुट्न सक्छ । सुभाष अर्याल, भीरकोट५, स्याङ्जा"
पेन्सनको टेन्सन,"नेपालीको स्वास्थ्य अवस्था र सरदर उमेरमा उल्लेख्य सुधारलाई ध्यानमा राखेर राज्य व्यवस्था समितिले निजामती कर्मचारीको उमेरहद ५८ वर्षबाट बढाएर ६० वर्ष पुर्याएको खबर उत्साहजनक छ । अर्कातिर, सेवानिवृत्त निजामती कर्मचारीले सामाजिक सञ्जाल वा सञ्चार माध्यमबाट सरकारको विरोध गरे पेन्सन खोसिने व्यवस्था गरिनुले पूर्वकर्मचारी निरुत्साहित भएका छन् । लोकतन्त्रमा शान्तिपूर्ण विरोध गर्न पाइन्छ र यो भनेको सरकारलाई सचेत गराई सुधारको बाटामा हिँड्न बाध्य बनाउनु हो । सेवानिवृत्त कर्मचारी पनि सचेत नागरिक हुन्, जसले सरकारले बाटो बिराएमा खबरदारी गर्न पाउनुपर्छ । अमर्यादित शैलीको विरोधलाई निषेध गर्न खोज्नु स्वाभाविक हो । तर, जस्तोसुकै होओस् विरोध गर्नै हुँदैन भन्नु अधिनायकवादी शैली हो । महेन्द्रसिंह बम, टीकापुर१, कैलाली"
सीमा अतिक्रमण र सरकार,"भारतबाट भएको सीमा अतिक्रमण अहिलेको जल्दोबल्दो समस्या हो, तर प्रधानमन्त्री ओली आफ्नो सचिवालय सदस्य र मन्त्री फेर्ने जस्ता झिनामसिना कुरामा अलमलिइरहेका छन् । सीमा अतिक्रमणको विषयलाई लिएर नागरिकले जति नै जुलुस निकालुन्, सरकारले सक्रियता नदेखाउन्जेल कुनै उपलब्धि हात लाग्दैन । दस दिनयता यो सरकारले केके गर्यो, आम नागरिकलाई कुनै जानकारी छैन । कालापानीलाई लिएर प्रधानमन्त्री वा परराष्ट्रमन्त्रीले आफ्ना समकक्षीसँग यसबारे सीधै कुरा गरेका छन् ? सबै राजनीतिक पार्टी र नागरिकले साथ दिइरहेको यो बेलासमेत भारतलाई वार्तामा तान्न नसके अरू कुन बेला गर्ने ? देशको सीमा रक्षा गर्न नसक्ने सरकार नागरिकको सरकार कहलाउन सक्दैन । भारतको नीति पहिले कब्जा गर्ने अनि वार्ताका नाममा वर्षौं लम्ब्याउने रहँदै आएको छ । प्रतिनिधिसभाको राज्य व्यवस्था तथा सुशासन समितिले लिम्पियाधुरा मुहान भएको काली नदीलाई नै दुई देशको सीमा ठहर गर्दै त्यसैलाई आधार मानी नेपालको नयाँ नक्सा प्रकाशन गर्न र पाठ्यक्रममा समावेश गर्न सरकारका नाममा निर्देशन दिनु अति नै सराहनीय काम छ । राज्यको भौतिक उपस्थिति देखाउन उक्त सीमा क्षेत्रमा स्थायी सुरक्षा क्याम्प राख्न दिएको निर्देशन पनि उत्तिकै सान्दर्भिक छ । सरकारले यी दुवै काम तत्काल थाल्नुपर्छ । गोपाल देवकोटा, जोरपाटी, काठमाडौं किशोर नेपालको लेख आक्रोश, संयम र समाधान तथा चन्द्रकिशोरको मधेसको हिमाल लेख मननीय लागे । कालापानी विवादको जडमा राजा महेन्द्र नै भएको देखिन्छ । आजका युवालाई तथ्य थाहा हुँदैन, त्यसैले राजनीतिकर्मीहरूले तिनलाई जता चाह्यो त्यतै सजिलै डोर्याउँछन् । आक्रोश ओकल्न सजिलो छ, समाधान सजिलो छैन । कतिपयले यसै क्रममा सुगौली सन्धिताका गुमाएको भूमि पनि फिर्ता लिऔं भन्दै छन् । युवाहरूलाई थाहा छैन, जुन डर मोहन शमशेरलाई थियो, त्यही डर अहिलेको सत्तामा पनि कायम छ । तैपनि उच्चस्तरमा एक पटक सम्पूर्ण सीमा विवादको समाधान आवश्यक छ । अर्कातिर, मधेसको हिमाल हो, हिमालको मधेस हो तथा पहाडको मधेस र हिमाल दुवै हो । आजको नेपालमा यही भावना व्याप्त छ । पहाडले जबर्जस्ती मधेस र हिमाललाई आफ्नो मौजा बनाएको छ । नेपालमा पहाडको मात्र राज्य चलिरहेको छ । उसले न जनसंख्याका आधारमा मधेसको उचित प्रतिनिधित्व गराएको छ, न त भूगोलका आधारमा हिमालको उचित प्रतिनिधित्व । यसैले सत्तामा पहाडको जगजगी मात्र रहने गरेको छ । डा शिवशंकर यादव, छपकैया, वीरगन्ज"
भारी हुँदै सुपारी,"कृषिमा समृद्धि कसरी भन्ने विषयमा समाचार र लेखहरू आइरहे पनि पूर्वबाट कृषिमा समृद्धिको खम्बा मानिने सुपारी खेती बेवास्तामा परेजस्तो लागेको छ । सुपारी खेती गर्ने परिवारको दुरवस्था कस्तो छ, किसानमा यसप्रति किन वितृष्णा बढ्दै छ, निर्यातमा जटिलताको कारण के हो जस्ता विषयमा कतै पढ्न पाए जस्तो लाग्दैन । सुपारी विकासका अभियन्ताहरू सुपारीको बजार भाउ हुने, तर त्यो सुक्खा, प्रशोधित र उच्च गुणस्तरको हुनुपर्ने बताउँछन् । अर्कातिर, किसानका घरआँगनमा पुग्ने सानाठूला व्यापारी चाहिँ तिनैका कारण व्यापार गर्न कठिन भएको, २०७०७१ देखि नै सुपारीका बोराहरू भन्सार छेउछाउ व्यापारीका गोदाममा स्टक रहेको बताउँछन् । हामी किसानले कसका कुरा पत्याउनु ? सानो पुँजीका कारण म जस्ता साना किसानले सुपारी आफैं प्रशोधन गरी व्यापारीलाई दिन सक्दैनौं । अनि किसानलाई गोलबद्ध गर्ने प्रधानमन्त्री कृषि परियोजनाअन्तर्गतको सरकारी सुपारी जोनको पुँजीले सबैको सुपारी प्रशोधन गर्न पुग्दैन । सहकारीमार्फत प्रशोधन गर्नुपर्ने सुझाव लगानी गर्न सक्ने र पालो पर्खेर बस्न सक्ने किसानलाई मान्य होला, तर खेतीका लागि खेतीबाटै आम्दानी गर्नुपर्नेलाई यो ग्राह्य हुन्न ।व्यापारीहरू यस वर्ष विगतमा झैं भाउ नभएको भन्दै गाउँ पस्नै चाहेनन् । कसैकसैले त किसानले तयार पारेका प्रशोधित सुपारी सफा नभएको, कालो दाग भएको, एकै साइजका नभएको र सम्रगमा भन्नुपर्दा सिंगापुरे सुपारी जस्तो चमकदार नभएकाले पक्का व्यापारी नभेटिएको भन्ने पनि गरेका छन् । तर म जस्ता, कतै सूचीकृत नभएका सामान्य किसानहरू काँचो, पाकेको, प्रशोधित भनेर हुन्न, जेजस्तो अवस्थामा छ, किसानको खेतबाटै उचित मूल्यमा बिक्री हुनुपर्छ भन्ठान्छौं । हामीलाई सुपारीको उचित मूल्य चाहिएको छ, राजनीति हैन ।सुपारी पूर्वमा झापाका शान्तिनगर, पानीघट्टा, गढीगाउँ, खारखोला, बुधबारे, बाहुनडाँगी, शनिश्चरे लगायतमा धेरै हुने गर्छ । मोरङ, सुनसरी, उदयपुर, सर्लाही हुँदै नेपालको पश्चिमतिर पनि यो खेती विस्तारोन्मुख छ । हामी किसानको बुझाइमा, सरकारले सुपारीको सामर्थ्य चिन्न सकेको छैन । विश्व व्यापार संगठनको सदस्यका हैसियतमा नेपालले आफ्नो देशमा सुपारी छ भन्न सकेको छैन, यसलाई निर्यातजन्य कृषि उपजमा सूचीकृत गराउन सकेको छैन, उचित प्रविधि भित्र्याउन सकेको छैन । यस पालि त झन् मूल्यबारे बोलिदिने कोही नभएर हामी किसान धेरै दुःखी छौं, हतोत्साहित भएका छौं । हामी झापाली मात्रै करिब २,६७३ हेक्टर जग्गामा सुपारी खेती गर्छौं । तर सरकारी बेवास्ताले हामीलाई वैकल्पिक खेतीमा लाग्न बाध्य बनाउँदै छ । देख्दा चीज र छुर्पी, भित्र लुकेको खुर्पी भनेझैं बिचौलिया र दलाललाई चाहिँ सरकारले हतोत्साहित गर्नुपर्छ, किसानलाई हैन । कहीँकतै प्रशासन, व्यापारी आदिको मिलेमतोमा सस्तोमा आयात गरेको सुपारी नेपालीसँग मिसाएर व्यापार गर्न चाहनेहरूले किसानलाई मर्कामा त पारिरहेका छैनन् ? वाणिज्य विभाग, उद्योग हेर्ने निकाय, कृषि मन्त्रालय र स्वयं प्रधानमन्त्री कार्यालयले यसमा चनाखो बन्नुपर्छ । सरकारले कृषिमा खेल्न चाहने माफियाका हितमा हैन, किसानका हितमा प्रक्रिया थाल्नु आवश्यक छ । सुरेश खतिवडा, बुद्धशान्ति, झापा"
चुनावी खालमा महिला,"कुनै सार्वजनिक पदमा निर्वाचित पुरुषको असामयिक मृत्यु हुँदा खाली हुने पदमा उक्त व्यक्तिको श्रीमतीलाई निर्वाचनमा उम्मेदवार बनाउने चलन नेपाललगायत दक्षिण एसियाको राजनीतिमा एउटा प्रवृत्तिकै रूपमा व्यवहारकृत छ । मदन भण्डारीको मृत्युपछि वर्तमान राष्ट्रपति विद्यादेवी भण्डारीको सक्रिय राजनीतिमा पदार्पण यही प्रवृत्तिको ज्वलन्त परिघटना थियो । कुनै समय श्रीमान्झैँ राजनीतिमा सक्रिय भए पनि घरबार सम्हाल्नुपर्ने बुहार्तनले किचिएर अग्रपंक्तीय राजनीतिबाट घरेलुपंक्तीय छायामा खुम्चिन पुगेकी महिला श्रीमान्को मृत्युपछि एकाएक राजनीतिको केन्द्रमा आइपुग्छे र महिलाको घरेलुपंक्तीय छायामय जीवनसँग कुनै चासो व्यक्त नगर्ने पार्टी उसलाई राजनीतिक रंगमञ्चमा उतार्न हदैसम्मको उदारता देखाउन तम्सिन्छ । यस्तो अवस्थाको निर्वाचनमा उत्रिएका महिला उम्मेदवारले विजय हासिल गरेका उदाहरण नै बढी छन् । विजयपश्चात् संसदीय पुँजीवादी राजनीतिको सीमाभित्र गर्नुपर्ने कामहरूलाई अघि बढाउने कुरामा नै अक्षमता पनि खासै प्रकट हुने गरेको पाइँदैन, चल्दोमिल्दो जिम्मेवारी पूरा गरेकै हुन्छन् । विजयपश्चात्को राजनीतिक जीवन आफ्ना बितेका श्रीमान्ले जस्तै बिताउन सक्ने यथार्थ प्रकट हुनुले त्यसप्रकारका महिलाहरूलाई राजनीतिभित्रको पित्तृसत्तात्मक सोच र संरचनाले कसरी पुरुषको छायामा धकेलेको रहेछ भन्ने छोपिएको सत्य ह्वाङ्गै देखापर्दछ । उम्मेदवारका रूपमा पुनः सक्रिय राजनीतिमा आउँदा उनीहरूले पटकपटक सार्वजनिक रूपमा स्पष्टीकरणकै भाँती भनिरहेका हुन्छन् घरायसी जिम्मेवारीका कारण श्रीमान्लाई अघि बढ्न सघाएर आफू पछि बस्नुपरेको थियो, त्योभन्दा अघि त सबै जिम्मेवारी सक्रियतापूर्वक राजनीतिमा पूरा गरेकै हो । श्रीमान्को मृत्युजस्तो दुःखद घटनाकै जगमा किन नहोस्, अगाडि आउने अवसर खडा हुँदा महिला क्षमता प्रदर्शन गर्न सक्छे भन्ने यसप्रकारको सन्दर्भले राजनीतिमा पटकपटक एउटा गम्भीर आधारभूत विषयमाथि बहसको आवश्यकता अगाडि ल्याउने गरेको छ । त्यो आधारभूत विषय भनेको राजनीतिक पार्टीको सोच, संरचना र कार्यपद्धतिमा पितृसत्तावादको प्रभुत्व नै हो । तर संसदीय चुनावको जात्रामय माहोलबीच यस गम्भीर आधारभूत विषयमाथिको बहस प्रत्येक पटक फासफुस हुन पुग्दछ र निर्वाचन सकिएपछि एकाध सेमिनारी कोठामा आक्कलझुक्कल विषयका रूपमा अलप हुन पुग्दछन् ।नेपालको संसदीय पुँजीवादी राजनीतिक घटनाक्रममा फेरि एक पटक त्यस्तै सन्दर्भ अगाडि आइपुगेको छ । ताप्लेजुङ हेलिकप्टर दुर्घटनामा मृत्यु हुन पुगेका तत्कालीन मन्त्री रवीन्द्र अधिकारीकी पत्नी विद्या भट्टराईलाई उनको पार्टीले उम्मेदवारका रूपमा अगाडि सारेको छ । उनले विजय वा पराजय के हात पार्लिन्, त्यो त त्यस क्षेत्रमा उनको पार्टीको पकड, पार्टीभित्रका गुटहरूको सन्तुलनलगायत संसदीय राजनीतिका तमाम दाउपेचले निर्धारण गर्ने कुरा हो । संसदीय पुँजीवादी निर्वाचनमा व्यक्ति सही वा गलतले मात्रै परिणाम निश्चित गर्दैन भन्ने जगजाहेर छ । उनको विजय या पराजय जे भए पनि त्यो सैद्धान्तिक विषय भने होइन बरु उनले उम्मेदवार बन्ने तरखरसँगै व्यक्त गरेको विषय भने बहस गर्नैपर्ने आधारभूत विषय हो । उनले एउटा छलफलमा भनेकी छन्, म अखिलको केन्द्रीय सचिव र एउटा विभाग प्रमुख भएर काम गरेकै हो, विवाहपछि घर चलाउने मामलामा म पछि बस्नुपर्ने माहोल बन्यो । हो, त्यही माहोल भित्र नै महिलालाई राजनीतिमा पुरुषसरह चलायमान हुन नदिने पितृसत्तात्मक सोच, संरचना र कार्यपद्धति छन् । त्यसैले बहस गर्नुपर्ने विषय त्यहीँ नै छ । उम्मेदवार भट्टराईको पार्टीको विचारसँग सहमति असहमति बेग्लै कुरा हो तर उनले बताएको माहोल चाहिँ नेपालका सबै राजनीतिक पार्टीभित्रको एउटा आधारभूत रोग हो, जसको उपचारबिना नेपालको राजनीति महिलामैत्री बन्नै सक्दैन । विडम्बना के छ भने त्यस प्रकृतिका महिला उम्मेदवारले आफ्नो उम्मेदवारी किन ठीक र न्यायपूर्ण छ भन्ने पुष्टि गर्न मात्र आफू विगतमा पछाडि बस्नुपरेको पितृसत्तात्मक माहोलको उल्लेख गर्छन्, महिलालाई सक्रिय राजनीति तिलाञ्जली दिन बाध्य पार्ने पितृसत्तात्मक माहोलका विरुद्ध सैद्धान्तिक र व्यावहारिक योजना अगाडि सार्ने गर्दैनन् । अहिलेको उपनिर्वाचनका सन्दर्भमा पनि आजसम्म स्थिति त्यतिमै सीमित देखिन्छ । यदि खास माहोलका कारण पछाडि बस्न बाध्य भएको व्यक्तिले दुःखद दुर्घटनाका कारण अगाडि आउने अवसर उपलब्ध हुँदा त्यस पितृसत्तात्मक माहोलका विरुद्ध लड्ने संकल्पका रूपमा आजको अवसर उपयोग गर्नेतिर ध्यान दिँदैन भने विषय नितान्त व्यक्तिगत बन्न पुग्छ । त्यस दुर्घटनामय अपवाद घटनाबाट प्राप्त अवसरले आम महिलाको सरोकारसँग खासै तालमेल पनि राख्न सक्दैन । महिला मुक्तिका सम्बन्धमा गम्भीर बहस उठान गर्न उपयुक्त हुने यस्ता अवसरहरू यसरी नै फगत व्यक्तिगत मामला बनेर बिलाउने गरेका छन् । जब गम्भीर मुद्दालाई व्यक्तिगत स्तरमा झारिन्छ, तब त्यसबारे पक्षविपक्षमा पनि व्यक्तिगत आधारमा छिपछिपे समर्थन वा आलोचनाको माहोल बन्दै जान्छ । एउटी सक्षम राजनीतिक महिला वर्षौं गुमनाम हुन बाध्य हुन्छे । जब श्रीमान्को दुःखद मृत्युले आम मानवीय सहानुभूतिको सागर उर्लिन्छ, तब भने पार्टी तुरुन्तै महिलालाई अगाडि ल्याउन तयार भइहाल्छ । यो के हो ? के यो पितृसत्तावादले संसदीय जुवाको खालमा सहानुभूतिको दाउ खेलेको मात्र होइन ? वास्तवमा श्रीमान्को मृत्युप्रति संसदीय पार्टीहरूले देखाउने यसप्रकारको रवैया महिलाको क्षमतामाथि मिहिन ढंगले गर्ने गरेको ठट्टाबाहेक अरू केही होइन । ढिलो चाँडो बहस यता सोझ्याउनैपर्छ । पितृसत्तावादी ढंगले ढालिएका पुँजीवादी संसदीय पार्टीहरूले यस्ता विषय र सन्दर्भमा गम्भीर बहस उठ्ने माहोल बन्नै दिँदैनन्, बरु समाजमा यस्ता गोलचक्करमय विषयहरू सतहमा उफारिरहन्छन् कि ती तात्कालिक विषयमा आफ्नो मत वा झोंक फेर्दाफेर्दै आधारभूत विषयमा प्रवेश गर्न फुर्सद नै निस्कँदैन । वर्षौंदेखि अग्रपंक्तीय राजनीतिबाट टाढा रहेकी महिलाले टिकट पाउँदा स्वाभाविक रूपमा वर्तमानमै सक्रिय रहेकालाई चोट पर्ने भइहाल्छ । अब ती चोट महसुस गर्नेहरू असन्तुष्टिमा तर्क गर्न व्यस्त हुने भए । उम्मेदवारकै गुटमा रहेकाहरू असन्तुष्टका तर्कहरूलाई पराजित गर्न प्रतितर्क उत्पादनमा व्यस्त हुने भए । अनि असामयिक मृत्यु र महिलाको एकलपनाप्रति उर्लेको सहानुभूतिलाई उपयोग गर्न सक्दा पार्टीको जित थप सहज हुने सम्भावना हिसाबकिताब गरेर बसेको नेतृत्व टोलीले महिलालाई न्याय गर्नुपर्ने, मृतक नेताको सम्मानका खातिर लगायतका सबै खालका तर्कबाट सिंगो पार्टीलाई अभियानमा एकोहोर्याउन लाग्ने भयो, आम मतदाताको हृदय पगाल्ने रणनीतिमा लाग्ने भयो । संसदीय पार्टीहरूले सम्पूर्ण प्रशिक्षण र व्यवहार चुनावदेखि अर्को चुनावको तयारीसम्ममा केन्द्रित र सीमित गर्ने हुनाले आम कार्यकर्ता र त्यस राजनीतिलाई समर्थन गर्ने आम मतदाताको मुख्य सरोकार चुनावी जितहारभन्दा माथि उक्लिनै पाउँदैन । जसरी हुन्छ जित्ने मात्र एकछत्र ध्याउन्नाबीच चुनाव वरपर जन्मिने गम्भीर बहसका मुद्दाहरू त्यत्तिकै कमजोर भएर छेउ किनारामा थन्किन पुग्छन् । श्रीमान्को मृत्युपछिको एकल अवस्थामा पुगेका महिलाप्रति सामान्यतया सबैको सहानुभूति हुन्छ नै र त्यो मानवीय कुरा भइहाल्यो । त्यसैले निर्वाचनमा त्यस महिला उम्मेदवारप्रति बढी सहानुभूतिजन्य समर्थन देखापर्नु स्वाभाविक नै हो । निर्वाचित भएर जाँदा जीवनको भौतिक व्यवस्थापनलाई सजिलो होस् भनी सोच्नु पनि अन्यथा होइन । यति हुँदाहुँदै पनि सक्षम महिलालाई अघि बढाउन पार्टीले किन श्रीमान्को मृत्यु पछि मात्र सोच्यो ? श्रीमान्को मृत्युको दुःख व्यहोर्न नपरेका अरू सक्षम महिलाचाहिँ सधैँ पुरुषको छाया नै बनिरहनुपर्ने हो ? त्यस्तो किन हो ? यस्ता सहज र जायज प्रश्नहरूसमेत गम्भीरतापूर्वक उठ्ने उठाउने अवस्था सुरक्षित गर्ने वातावरण संसदीय पार्टीहरूमा पटक्कै पाइँदैन । कतिपय पात्रहरूले यस्ता गम्भीर विषयलाई उठाउँदा त्यो उठाउन पाउने स्वतन्त्रतासम्मै सीमित गरिन्छ । वैचारिक बहसमा विषय उठानको मात्र स्वतन्त्रता वास्तविक स्वतन्त्रता नै होइन, बरु विषयलाई पुर्पक्षसम्म पुर्याउन पाउनु मात्र बहसको स्वतन्त्रता हो, जुन स्वतन्त्रता उत्पीडितहरूलाई चालु नेपालका पार्टीहरूमा उपलब्ध छैन । राजनीतिक आन्दोलनको आजसम्मको यात्रा जुनसुकै विचारधाराबाट निर्देशित भए पनि पितृसत्तावाद त्यसको लैङ्गिक आलम्ब रहँदै आयो । त्यसैले पुरुष नेतृत्वकृत पार्टीहरूले महिलालाई राजनीतिमा ल्याउने अवधारणाअन्तर्गत सोचे, महिलाले राजनीतिमा नेतृत्व पनि गर्नुपर्ने अवधारणा बन्नै सकेन, छिटफुट अवधारणा बने पनि कार्यकारी हुनै सकेन । जसरी मानव समाजका सन्दर्भमा मानव केन्द्रित विचार गलत सावित भयो, त्यसैगरी पुरुष केन्द्रित अवधारणाले पनि लैङ्गिक उत्पीडनलाई नयाँनयाँ संस्करणमा पुनरुत्पादन गर्ने काम मात्रै हुँदै आयो । त्यसकारण मानव समस्या हल गर्न विकसित जुनसुकै विचारधारा र संगठनले पनि महिलालाई बढीमा सहयोगीभन्दा बढी मान्नै सकेन । यही वैचारिक समस्याका कारण पुँजीवादी हुन् या कम्युनिस्ट पार्टीमा महिलाको स्थान पुरुष निर्धारित बन्न पुग्यो । पुरुष निर्धारित महिलाको राजनीति त्यो बेलासम्म नै पुरुषका निम्ति स्वीकार्य हुन सम्भव हुन्छ, जबसम्म पुरुषलाई अघि बढ्न बाधा बन्दैन वा सहयोगी बन्छ । यही वैचारिकीमा नै दम्पतीमध्ये राजनीतिबाट एक जना थान्को लाग्नुपर्ने समय आउँदा महिला थन्किनुपर्ने माहोल बन्न पुग्दछ । के यति गम्भीर विषय कुनै महिलाले आफू विगतमा परिवार व्यवस्थापनको जिम्मेवारीका कारण पछाडि बसें, अब भने अवसर पाएर अगाडि आएँ भनेर समाधान हुने स्तरको हो ? स्पष्टै छ, पटक्कै होइन ।तसर्थ, पुरुषसरह सामाजिक जीवनमा अगाडि बढ्नै नदिने सोच र संरचनाविरुद्ध हरेक पार्टीमा गम्भीर बहसको थालनी आजको आवश्यकता हो । पुँजीवादी हुन् या कम्युनिस्ट, संसदीय हुन् या वैकल्पिक व्यवस्थाका पक्षधर पार्टीहरू कम्तीमा पितृसत्तावादबाट मुक्त हुनैपर्ने ग्यारेन्टी महिला र न्यायप्रेमी पुरुषले हरेक पार्टीमा अब खोज्नैपर्दछ । महिला राजनीतिमा अग्रपंक्तिको नेतृत्वमा समेत आउँदैनन् भने, आउन सक्ने संरचना बन्दैन भने क्रान्ति र परिवर्तन असम्भव छ, केही भए पनि त्यो टिक्दैन वा न्यायपूर्ण कदापि हुँदैन भन्ने संश्लेषण अब गर्नैपर्छ । हिजोदेखि चलिआएका, पितृसत्तावादलाई आलम्ब बनाई जीवित रहेका राजनीतिक पार्टीभित्रका नयाँ पुस्ताले संघर्ष गर्नैपर्छ । पितृसत्तावादी सोच, संरचना र कार्यपद्धतिलाई सच्याउने अभियान सुरु गर्दैपर्छ । तर मानव इतिहासको एउटा गतिलो अनुभवजन्य सत्य के हो भने पुरानो समाज, पुस्ता वा राजनीतिभित्रबाट नयाँ र ठीक जन्मिन सम्भव हुन्छ, पुरानो पुरै नयाँ बन्न सम्भव हुँदैन । त्यसैले मुख्य आवश्यकता हो नयाँ पुस्ता र नयाँ युगको नयाँ राजनीतिले पितृसत्तावादी सोच, संरचना र कार्यपद्धतिसँग पूर्णतः सम्बन्ध विच्छेद गरिएको राजनीति व्यवहारमा सुरु गर्न संकल्प गर्नु ।"
उत्पादन र रोजगारी संरचना,"समयक्रमसँगै नेपालको अर्थतन्त्रको उत्पादन र रोजगारी संरचनामा परिवर्तन हुँदै गएको छ । कुल उत्पादन र रोजगारीमा बढी उत्पादकत्व हुने क्षेत्रको बाहुल्य बढ्दै जाँदा नै प्रतिव्यक्ति आम्दानी बढी आर्थिक समृद्धि हासिल हुन्छ । केन्द्रीय तथ्यांक विभागले बर्सेनि निकाल्ने क्षेत्रगत उत्पादनमा आधारित कुल गार्हस्थ्य उत्पादनको तथ्यांकबाट अर्थतन्त्रको उत्पादन संरचना र समय समयमा हुने श्रम सर्वेक्षणबाट रोजगारी संरचनामा आएको परिवर्तन हेर्न सकिन्छ तर अहिलेसम्म केन्द्रीय तथ्यांक विभागले नियमित ढंगले श्रम सूचकका रूपमा बेरोजगारीको दर निकाल्न सकेको छैन ।आर्थिक वर्ष २०७४७५ मा कुल गार्हस्थ्य उत्पादनमा कृषि क्षेत्रले २८१ प्रतिशत, औद्योगिक क्षेत्र (खानी तथा उत्खनन, उद्योग, विद्युत्, ग्यास तथा पानी र निर्माण) ले समग्रमा १४९ प्रतिशत योगदान दिएको छ । बाँकी ५७ प्रतिशत योगदान सेवा क्षेत्रबाट भएको देखिन्छ । सेवा क्षेत्रभित्र सबैभन्दा बढी योगदान चाहिं थोक तथा खुद्रा व्यापारले दिएको छ, १३९ प्रतिशत । त्यसपछि दोस्रो ठूलो योगदान दिने क्षेत्रमा रियल स्टेट, भाडा तथा व्यावसायिक सेवा छन्, जसको योगदान ११३ प्रतिशत छ । कुल गार्हस्थ्य उत्पादनमा यातायात, सञ्चार तथा भण्डारणले ७२३ प्रतिशत, शिक्षा क्षेत्रले ७१२ प्रतिशत र वित्तीय मध्यस्थताले ६३१ प्रतिशत तथा अन्य सामुदायिक, सामाजिक तथा व्यक्तिगत सेवाले ४६३ प्रतिशत योगदान दिएको देखिन्छ । कम योगदान दिने क्षेत्रमा होटल तथा रेस्टुराँ (२०४ प्रतिशत), सार्वजनिक प्रशासन र रक्षा (२६६ प्रतिशत) तथा स्वास्थ्य र सामाजिक कार्य (१६८ प्रतिशत) छन् । उत्पादन संरचनामा आइरहेको परिवर्तन बर्सेनि हेर्न सकिने भए पनि रोजगारी संरचनामा भएको बदलाव बुझ्न केही समयको अन्तरालमा हुने श्रम सर्वेक्षण वा जनगणनाको भर पर्नुपर्ने हुन्छ ।केन्द्रीय तथ्यांक विभागले एक दशकको अन्तरालमा आर्थिक वर्ष २०७४७५ मा तेस्रो श्रम सर्वेक्षण गरी परिणाम सार्वजनिक गरेको छ । रोजगारीको परिभाषामा परिवर्तन गरिएकाले यो श्रम सर्वेक्षणको परिणाम यसअघि गरिएका श्रम सर्वेक्षणसँग तुलनायोग्य छैनन् । अहिले ज्याला वा नाफाका लागि गरिएका कामलाई मात्र रोजगारी ठानिएको छ । आफ्नो उपयोग वा उपभोगका लागि उत्पादन गर्ने काममा संलग्न मानिसलाई रोजगारीको परिभाषाभित्र राखिएको छैन । रोजगारीको नयाँ परिभाषाले गर्दा पछिल्लो श्रम सर्वेक्षणमा नेपालको बेरोजगारी दर ११४ प्रतिशत देखिएको छ, जुन यसअघि २३ प्रतिशत मात्र थियो । पछिल्लो बेरोजगारी दरचाहिँ अर्थतन्त्रको वास्तविकता नजिक छ । श्रम सर्वेक्षणले विभिन्न क्षेत्रले दिने रोजगारीको स्थिति र संरचनालाई पनि उजागर गरेको छ । माथि उल्लिखित रोजगारीको परिभाषाअनुसार श्रम सर्वेक्षणले १५ वर्षमाथिका करिब २ करोड ७ लाख काम गर्ने सक्ने मानिसमध्ये नेपालमा करिब ७० लाख ८६ हजार मानिस रोजगार रहेको देखाएको छ । यसबाट श्रमशक्ति सहभागिता दर ३८५ प्रतिशत मात्र रहेको देखिन्छ ।उत्पादन क्षेत्रअनुसारको रोजगार संलग्नता अर्थात् संरचना हेर्दा पछिल्लो श्रम सर्वेक्षणमा कृषि क्षेत्रले २१५ प्रतिशत रोजगारी मात्र दिएको पाइएको छ । सोही समयमा उत्पादनमा २८१ प्रतिशत योगदान दिएको कृषि क्षेत्रले रोजगारीमा २१५ प्रतिशत योगदान दिनुले यस क्षेत्रबाट जनशक्ति पलायन भइरहेको देखाउँछ । अथवा, यस क्षेत्रमा आफ्नो उपभोगका लागि संलग्न हुने जनशक्ति हिस्सा अझै उच्च रहेको पनि देखाउँछ । सामान्यतया कम उत्पादकत्व हुने कृषि क्षेत्रबाट श्रम पलायन हुनुलाई सकारात्मक रूपमा लिन सकिन्छ । उत्पादनमा १४९ प्रतिशत योगदान दिएको औद्योगिक क्षेत्रले रोजगारीमा ३०८ प्रतिशत टेवा दिएको छ । यो क्षेत्रभित्र उत्पादनमूलक उद्योगले १५१ प्रतिशत र निर्माणले १३८ प्रतिशत रोजगारी सिर्जना गरेका छन् । नेपाली अर्थतन्त्रमा औद्योगिक क्षेत्रमा बढी रोजगारी सिर्जना गर्ने क्षेत्रमा यिनै दुई छन् । यी क्षेत्रमा कृषि क्षेत्रभन्दा बढी ज्याला वा नाफाका लागि रोजगारी सिर्जना हुने गरेको छ ।सेवा क्षेत्रमा समग्रमा ४७७ प्रतिशत रोजगारी सिर्जना भएको छ, जबकि कुल गार्हस्थ्य उत्पादनमा यसले ५७ प्रतिशत योगदान दिएको छ । उत्पादनमा योगदान दिएअनुसार सेवा क्षेत्रमा रोजगारी सिर्जना हुने गरेको छैन । सेवा क्षेत्रभित्र सबभन्दा बढी हिस्सालाई रोजगार दिने क्षेत्रमा थोक तथा खुद्रा व्यापार (सवारी साधनको मर्मतसम्भार गर्ने कामसहित) छ, जसले रोजगारी सिर्जनामा १७५ प्रतिशत योगदान दिएको छ । त्यसपछि सेवा क्षेत्रमा अलि बढी रोजगारी दिनेमा शिक्षा (७९ प्रतिशत), होटल तथा रेस्टुराँ (५२ प्रतिशत), यातायात र भण्डारण (४५ प्रतिशत) तथा स्वास्थ्य र सामाजिक कार्य (२४ प्रतिशत) छन् । कृषि क्षेत्रमा रोजगार रहेका व्यक्तिले सातामा औसत ३६ घण्टा काम गर्ने गरेको श्रम सर्वेक्षणले देखाएको छ । औद्योगिक क्षेत्रमा भने सातामा औसत ४५ देखि ५० घण्टासम्म रोजगार भएका व्यक्तिहरूले काम गर्ने गरेका छन् । सेवा क्षेत्रभित्र हेरीकन सातामा औसत ४० घण्टादेखि ५५ घण्टासम्म काम गर्ने गरेको पाइएको छ । खास गरी यातायात र भण्डारण क्षेत्रमा रोजगार भएका व्यक्तिले सबभन्दा बढी औसतमा सातामा ५५ घण्टासम्म काम गर्ने गरेको पाइएको छ । यसरी कृषि क्षेत्रमा रोजगार भएका व्यक्तिले औसतमा सातामा सबैभन्दा कम घण्टा काम गरेको देखिन्छ । विभिन्न क्षेत्रमा हुने कमाइले त्यस क्षेत्रमा रोजगार व्यक्तिको जीवनस्तर सुधारमा महत्त्व राख्छ । कृषि क्षेत्रमा रोजगार व्यक्तिको औसत मासिक आम्दानी रु १२,१८५ मात्र हुने गरेको श्रम सर्वेक्षणले देखाएको छ, जुन निजी घरमा काम गर्ने कामदार पछिको सबभन्दा कम हो । औद्योगिक क्षेत्रका कामदारले मासिक औसत रु १५,४९२ देखि रु २०,७१५ सम्म आम्दानी गरेको देखिन्छ । खास गरी निर्माणमा मासिक औसत रु २०,७१५ आम्दानी गरेको पाइएको छ । उत्पादनमूलक उद्योगहरूमा कार्यरत व्यक्तिहरूको मासिक औसत आय रु १७,४४० रहेको छ, जुन कृषि क्षेत्रको भन्दा ४३ प्रतिशतले बढी हो । सेवा क्षेत्रभित्र विभिन्न उपक्षेत्रमा मासिक औसत आम्दानी न्यूनतम रु १२,२८८ (होटल तथा रेस्टुराँ) देखि अधिकतम रु २५,०५८ (घरजग्गा कारोबार) सम्म छ । सूचना तथा सञ्चार र वित्त तथा बीमा क्षेत्रमा औसत मासिक आम्दानी करिब रु १९,०००, सार्वजनिक प्रशासन र रक्षामा रु २१,२९६ रहेको पाइएको छ । निर्माण क्षेत्रमा सातामा ५० घण्टा काम गरे मासिक औसत रु २०,७१५ कमाइ हुन्छ भने यातायात तथा भण्डारण क्षेत्रमा सातामा ५५ घण्टा काम गरे रु १७,७५१ मात्र । यातायात तथा भण्डारण क्षेत्रमा श्रम शोषण भएको देखिन्छ ।मासिक आम्दानीमा भिन्नताले गर्दा नै अर्थतन्त्रमा आय असमानता सिर्जना हुने हुन्छ साथै समग्रमा औसत प्रतिआय पनि कम हुन्छ । तसर्थ, प्रतिव्यक्ति आय बढ्नका लागि बढी आम्दानी हुने क्षेत्रमा रोजगारी बढाउँदै जानुपर्ने र कम आय भएको क्षेत्रतर्फ प्रतिव्यक्ति आम्दानी बढ्दै जानुपर्छ । गुणस्तरीय शिक्षा र प्रविधिको प्रयोग गरी कम आय हुने क्षेत्रको उत्पादकत्व बढाएर आम्दानी बढाउनुपर्छ । त्यस्तै, बढी आय हुने क्षेत्रमा लगानी बढाएर रोजगारी सिर्जना गर्ने अनि सो क्षेत्रका लागि चाहिने सीप र क्षमता वृद्धि गर्नुपर्ने आवश्यकता छ । हालैको श्रम सर्वेक्षणमा कुनै पनि शिक्षा नभएका व्यक्तिको मासिक आम्दानी औसत रु १४,०६५ हुँदा स्नातक तहमाथि पढेकाहरूको औसत मासिक आम्दानी रु ३०,००० भन्दा माथि रहेको पाइएको छ । यसरी अर्थतन्त्र र प्रतिव्यक्तिको आय बढ्न व्यक्तिहरू बढीभन्दा बढी शिक्षित र सीपयुक्त हुनुपर्ने देखिन्छ ।"
चुरे जोगाउने नै भए,"हालै जनकपुरमा आयोजित एक कार्यक्रममा पूर्वराष्ट्रपति रामवरण यादव र पूर्वप्रधानमन्त्री माधवकुमार नेपालले चुरेको संरक्षण हुन नसकेकामा चिन्ता व्यक्त गर्नुभयो । सरकारले चुरे संरक्षणसम्बन्धी कानुन नल्याएको, जथाभाबी भौतिक संरचना बनाएको विषय पनि उठ्यो । चुरे संरक्षणको विषय बेलाबेला चर्चामा आउने र सेलाउने भइरहेको छ, चुरे विनाश चाहिँ रोकिएको छैन । चुरे आयोग गठनपछि संरक्षणमा ठोस काम हुने अपेक्षा थियो तर आयोगले पनि भूसंरक्षण कार्यालयले भन्दा भिन्न काम गर्न सकेन । संरक्षण चर्चा हुन थालेको वर्षौं भइसक्दा पनि चुरे विनाशको ठोस कारणसम्म पहिल्याउन नसक्नुचाहिँ विडम्बनै मान्नुपर्छ । चुरे नेपालको कुल भूमिको करिब १३ प्रतिशत (१८ लाख ८६ हजार हेक्टर) क्षेत्रफल ओगटेको कान्छो पहाड हो । यो जैविक विविधताका दृष्टिले समृद्ध तर भूबनावटका हिसाबले अत्यन्त कमजोर छ । यो क्षेत्र जैविक र वातावरणीय हिसावले भने अति नै महत्त्वपूर्ण छ । चुरेले तराईको कृषियोग्य भूमिको उत्पादकत्व संरक्षण र उत्पादनमा वृद्धिमा योगदान गरेको छ । वर्षाको समयमा पानीको सतहलाई नियन्त्रित गर्न चुरेको भूमिका अतुलनीय छ । चुरे अमूल्य वन स्रोत र सम्पदाको पनि आधार हो । असंख्य वन्यजन्तु र चराचुरुंगीको बासस्थान त हुँदै हो । ढुंगा, माटो तथा बालुवा बेचेर लाभ लिने लोभले चुरेका भित्री भागसम्म पुगेर गरिने जथाभाबी स्रोत दोहन रोकिएको छैन । यस्तो दोहन कसका आडमा भइरहेको छ ? खोजी जरुरी छ । चुरे विनाशको प्रमुख कारण जंगलको तीव्र फँडानी र काठदाउरा निकासी हो । भूउपयोग योजना बन्न नसक्नु र चुरे क्षेत्रको संरक्षणमा समुदायलाई भरोसा गर्न नसक्नु पनि विनाशका कारक हुन् । चुरे संरक्षणको विषय ढुंगा, गिट्टी र बालुवा निकासीसँग मात्र जोडिएको छैन । यसका विभिन्न जटिलता छन् । अत्यधिक ढुंगा, गिट्टी र बालुवा निकासीबाहेक चुरे क्षेत्रको वन विनाश र चुरे क्षेत्रमा बस्ने जनताको भूस्वामित्व र जीविकाका विषयमा समाधान खोजेपछि मात्र चुरेलाई बचाउन सकिन्छ । यस क्षेत्रमा उल्लेख्य रूपमा मानव बसोबास पनि छ । धेरैजसो बाढीपहिरो र अन्य प्राकृतिक प्रकोपबाट पीडित छन् । गरिबीका कारण पनि मानिसहरू यस क्षेत्रमा आइपुगेका छन् ।खेतीेपाती चुरेवासीको जीविकाको मुख्य स्रोत भए पनि भिरालो र कम उब्जाउ जग्गा भएकाले खाद्यान्न अभाव भइरहन्छ । महिलाहरू अत्यधिक कार्यबोझ, कठिन श्रम भोगिरहेका छन् । अति विपन्नताका कारण बढी खाद्यान्न अभाव भोग्नेहरू पनि महिला र बालबालिका छन् । गरिबीले हिंसा बढाइरहेको छ । बालविवाह, बहुविवाह चुरे क्षेत्रमा अत्यधिक छ । पर्यावरणीय हिसाबले चुरेको चर्चा भए पनि चुरेवासीका मानवीय कथाहरू कसैले उधिनेको छैन । स्थानीय बासिन्दाको गरिबीको व्यथा निकै गहिरो र जटिल छ । चुरे क्षेत्रमा मानिस बसोबास सुरु भएको लगभग पाँच दशक हुँदै छ । यहाँ अहिले बाक्लै घरहरू छन् । यस्ता अधिकांश बस्तीमा सरकारले विद्यालय, खानेपानी, बिजुली, सिंचाइजस्ता पूर्वाधारको व्यवस्था गरिदिएको छ । सामुदायिक वनहरू पनि हस्तान्तरण भएका छन् । केही जग्गा नापजाँच भई पुर्जा वितरण गरिएको छ तर अधिकांश स्थानीय बासिन्दाको भूस्वामित्व प्रस्ट हुन सकेको छैन । जग्गामा स्वामित्व नहुँदा उनीहरूले चुरेलाई आफ्नो महसुस गर्न सकेका छैनन् । भोग गरिरहेको जग्गा फैलाउँदै लैजानु मानवीय चाहना हो । यही प्रवृत्तिका कारण स्थानीय बासिन्दा चुरे विनाशमा धेरथोर जिम्मेवार पक्कै छन् । जीविका चलाउँदा गरिने कतिपय अभ्यासले पक्कै पनि विनाशलाई सहयोग पुर्याइरहेका हुन्छन् तर यो पनि पक्का हो चुरे नासिँदा पर्ने अप्ठ्यारोका सबभन्दा बढी भागीदार उनीहरू आफैं हुन्छन् । त्यसैले चुरे नासिँदाको चिन्ता पनि त्यहाँ बसोबास गर्ने समुदायलाई पक्कै छ । चुरे संरक्षणबारे बहस चुलिँदा स्थानीय बासिन्दालाई अन्यत्र पुनःस्थापना गर्नुपर्ने, बसोबास गरिरहेकै जग्गा दर्ता गरी चुरे संरक्षणका काममा सहभागी गराउने जस्ता भिन्नाभिन्नै धारणा आउने गर्छन् तर पहिलो सोच अव्यावहारिक मात्र हैन, असामाजिक पनि छ । मान्छेलाई बिर्सेर संरक्षणको काम हुन सक्दैन । जीविका चलाउने साधन जमिनमा पहुँच पुर्याउनु अनि उत्पादन बढाउने सीप र साधन उपलब्ध गराउनु नै जीविका र स्रोत दुवैलाई बचाउने उपाय हुनेछ । त्यसैले चुरे संरक्षणका लागि त्यस क्षेत्रमा बसोबास गर्ने तथा आश्रित मानिसहरूको जग्गाको पहुँच तथा व्यवस्थापन, जग्गाको उपयोगिता र जीविकोपार्जनका विषयमा गहिरो विश्लेषण गरी सोको सम्बोधन हुन जरुरी छ । आम रूपमा चुरेको भौगोलिक विशेषतालाई एकै प्रकृतिको माने पनि त्यसभित्र विविधता छ । त्यसले यसको भिरालोपना तथा माटोको प्रकृति लगायतलाई आधार बनाई संवेदनशील क्षेत्र, खेतीपातीका लागि अयोग्य क्षेत्र, बसोबास तथा खेतीयोग्य क्षेत्रमा वर्गीकरण गर्न आवश्यक छ । संवेदनशील क्षेत्रको बसोबासलाई स्थानान्तरण गर्नुपर्ने हुन सक्छ । यस्तो स्थानान्तरण सकभर स्थानीय बासिन्दा नै बसिरहेको क्षेत्र नजिक हुनुपर्छ र जीविकामा प्रतिकूल असर नपर्ने किसिमको पनि हुनुपर्छ । खेती गर्न अनुपयुक्त क्षेत्रमा अन्नबालीको सट्टा रूख रोप्ने पद्धति अपनाउनुपर्छ । बसोबास तथा खेती गर्न योग्य ठाउँको स्वामित्व किसानलाई दिनुपर्छ । स्वामित्वका साथै उनीहरूलाई संरक्षणमुखी खेतीपातीमा सहयोग गर्नु आवश्यक छ । यसर्थ चुरे क्षेत्रको सहभागितात्मक भूउपयोग नक्सा बनाई सोही अनुरूप त्यहाँको बसोबास र भूउपयोगलाई व्यवस्थापन गर्ने कार्यचाहिँ पहिलो प्राथमिकतामा हुन आवश्यक छ । अधिकांश भूभाग वनले ढाकेको चुरे क्षेत्रको संरक्षणमा भूउपयोगसँगै जोडिएर आउने अर्को पक्ष हो वन क्षेत्रको उपयुक्त संरक्षण । सामुदायिक वनको अभ्यासबाट चुरे क्षेत्रको संरक्षणमा सामूहिक जिम्मेवारी रहने हुँदा थप अतिक्रमण घट्नेछ ।अहिलेको अस्पष्ट नीति र आर्थिक लाभलाई हेरेर अरू सबै कुरा बिर्सने व्यवहारले चुरे क्षेत्रको संरक्षण हुँदैन । चुरे संरक्षणका लागि गिट्टीबालुवाको निकासी बन्द गर्ने, काठको व्यापारीकरण रोक्ने, चुरेक्षेत्रको भूस्वामित्व स्पष्ट गर्ने र स्थानीय बासिन्दाको जीविकाको प्रयास थाल्ने अनि चुरेवासीलाई नै संरक्षणको मूल कर्ता बनाउने काम एकैसाथ गर्न आवश्यक छ । स्थानीयवासीहरूको भूमिकालाई विनाशसँग होइन, संरक्षणसँग गाँसेर हेर्नुपर्छ । चुरे क्षेत्रको पर्यावरणीय र सामाजिक जटिलताको गहिरो विश्लेषण गर्ने अनि यसलाई सरकारी वा गैरसरकारी परियोजनामा सीमित नगरी अभियानका रूपमा, सबैको साझा जिम्मेवारीका रूपमा विकास गर्नुपर्छ । त्यो अभियान चुरेका बस्तीबस्तीमा पुग्नुपर्छ । समुदायका साथै स्थानीय सरकारलाई पनि यस विषयमा जिम्मेवार बनाउनुपर्छ । देउजा भूमि अधिकारकर्मी हुन् ।"
मुख्य कारण चालकको लापरबाही,"बढी दुर्घटनामा मोटरसाइकल मोटसाइकल सबैभन्दा बढी दुर्घटनामा पर्ने गरेको प्रहरीको तथ्यांक छ । २२ हजार सवारी दुर्घटनामा मोटरसाइकल मात्रै ८ हजार ५ सय ५४ छन् । लापरबाही किसिमले चलाएकै कारण मोटरसाइकल दुर्घटना बढी हुने गरेको छ, प्रहरी प्रवक्ता पोखरेलले भने । मोटरसाइकलपछि जिप र कार दुर्घटना हुने गरेको छ । गतवर्ष कार र जिप दुर्घटनाको संख्या ६ हजार ७९ छ । दुर्घटना हुनेमा बस तेस्रो नम्बरमा पर्छ । प्रहरीका अनुसार गत वर्ष दुई हजार ६ सय बस दुर्घटनामा परेका छन् ।"
सन्देशमूलक देखें देखें,"काठमाडौं (कास) अभिनय र गायन दुवैलाई निरन्तरता दिइरहेका छन् यमन श्रेष्ठ, बुबा मदनकृष्ण श्रेष्ठजस्तै । शनिबार उनले आफ्नै पटकथा र निर्देशनमा सन्देशमूलक छोटो फिल्म देखें देखें सार्वजनिक गरे । रक्तदान सामान्य भए पनि आँखादानप्रति समाजमा व्याप्त अन्धविश्वासलाई चिर्ने कोसिस गरेका छन् उनले आधा घन्टा लामो देखें देखें मा । नेपाल तिलगंगा आँखा अस्पतालसँग मिलेर बनाइएको छोटो फिल्ममा हास्यव्यंग्य शैलीमार्फत् गम्भीर कथा भन्न खोजिएको छ । मामा जुक्तिलाल, भान्जी सुरेन्द्रकुमारी र ज्वाइँ सुरेन्द्र कुमारमार्फत् फिल्मले आँखाको नानी दानको महत्त्वलाई प्रकाश पारेको छ । कोर्नियल ब्लाइन्ड (नानीको अन्धोपन) बाट पीडित जुक्तिलालकै सानी छोरीको सन्दर्भबाट अघि बढेको कथा अप्रेसनको सफलतामा टुंगिन्छ । यसबीच आँखादानसम्बन्धी सुरेन्द्रकुमारी र सुरेन्द्रकुमारबीच रहेको गलत बुझाइको पनि निराकरण हुन्छ । आँखादान भनेको मरेपछि मात्रै गर्ने हो भन्ने कुरा समाजमा अझै बुझाउन सकिएको छैन, निर्देशक श्रेष्ठले भने, जसले गर्दा एक दिनमा सयौं आँखाको नानी जलेर नस्ट भइरहेका छन् । एउटा मान्छेका आँखाबाट चार जना दृष्टिविहीनले संसार देख्न सक्छन् । रक्तदानजस्तै यसलाई पनि सामान्य बनाउन फिल्मले सघाउन सक्छ । एभरेस्ट बैंक, जेसीआई काठमाडौंलगायतको संघसंस्थाको सहयोगमा निर्मित देखें देखें मा श्रेष्ठ स्वयंले पनि अभिनय गरेका छन् । सुनीता गौतम, श्रीहरि श्रेष्ठ, कोपिला थापा, राधिका कँडेल, गौरी शंकर धुन्जु, रिंकु वज्राचार्यलगायतले पनि अभिनय गरेका छन् । शनिबार सुन्धारास्थित सीटीसी मलमा विशेष शो गरिएको फिल्मको छायांकन गौरी शंकर धुन्जुले गरेका हुन् ।"
अस्ट्रेलिया तताउँदै नेपथ्य,"काठमाडौं (कास) नेपाली लोक रक ब्यान्ड नेपथ्यले अस्ट्रेलियामा नयाँ सांगीतिक शृंखला पस्किने भएको छ । त्यसनिम्ति प्रमुख गायक अमृत गुरुङको नेतृत्वमा नेपथ्य टोली शनिबार अस्ट्रेलियातर्फ प्रस्थान गरेको छ । सन् २००९ बाट सुरु भएको नेपथ्यको सांगीतिक यात्रा अस्ट्रेलियामा यो चौथो हो । यसपटक टोलीमा ६ जना ब्यान्डका सदस्यसहित प्राविधिक एवं व्यवस्थापन गरेर १२ सदस्य रहेको विज्ञप्तिमा जनाएको छ । केही दशकयता अस्ट्रेलिया, नेपाली विद्यार्थीहरूको अध्ययन गर्ने मुख्य गन्तव्य रहिआएको छ । रोजगारी र बसोबासका हिसाबले पनि अस्ट्रेलियामा ठूलो संख्यामा नेपाली छन् । यिनै नेपालीमाझ नेपथ्यले हरेकपटक मौलिक सांगीतिक छवि प्रस्तुत गर्दै आएको छ । त्यहाँका नेपालीले आफ्नो संगीतप्रति देखाएको रुचिलाई नै ध्यानमा राखि अस्ट्रेलिया भम्रणलाई नेपथ्यले प्राथमिकतामा राख्दै आएको विज्ञप्तिमा जनाइएको छ । विज्ञप्तिअनुसार यो वर्षको पहिलो कन्सर्ट क्विन्सल्यान्ड राज्यको राजधानी ब्रिसबेनमा हुनेछ । त्यहाँस्थित फोर्टिच्युड म्युजिक हलमा नोभेम्बर १९ तारिखका दिन नेपाली लोक रक घन्किनेछ । ब्रिसबेनपछि नेपथ्यले डार्बिनमा नोभेम्बर २२ तारिखका दिन, एडिलेडमा डिसेम्बर ३, होबार्टमा डिसेम्बर ८ तारिख, सिड्नीमा डिसेम्बर १४ प्रस्तुति दिएपछि अन्तिम प्रस्तुतिका लागि मेलवर्न पुग्ने बताइएको छ । नेपथ्यको यस वर्षको यात्रा संयोजन नेपाली टच ले गर्न लागेको हो । अस्ट्रेलियास्थित नेपाली टचको संयोजनमा नेपथ्यको कार्यक्रमको स्थानीय आयोजना ब्रिसवेनमा माउन्ट ८८४८ इभेन्ट, डार्बिनमा गोर्खा पल्टन, एडिलेडमा गिरीश एंड ३ केजी इभेन्ट, होवार्टमा ताज इभेन्ट र मेलवर्नमा नेप्ले इभेन्टले गर्ने बताइएको छ । श्रोता दर्शकको माया पाउँदै आएको अस्ट्रेलियाको नयाँ शृंखलाप्रति उत्साहित छु, गायक अमृत गुरुङले भने ।"
गाउँपालिका कार्यालय रित्तै,"कैलाली (कास) मोहन्याल गाउँपालिकाको खिमडीस्थित ५ नम्बर वडा कार्यालयमा सहयोगी तारा बुचामगर मात्र छिन् । यहीँ टाँगिएको छ गाउँपालिका कार्यालयको बोर्ड । जनप्रतिनिधि र अरू कर्मचारी भने कोही भेटिँदैनन् । मगरले नै कार्यालय खोल्छिन्, बन्द गर्छिन् । सेवाग्राही आए कर्मचारी वा जनप्रतिनिधिको फोन नम्बर दिन्छिन् । कार्यालयको माथिल्लो तलाको एउटा कोठामा प्रहरी चौकी छ । गाउँपालिका अध्यक्ष नवलसिंह रावल बढीजसो लम्की बजारमा भेटिन्छन् । उपाध्यक्ष पूजा बुढामगर ४ नम्बर वडाको खलुबलुमा बस्छिन् । प्रशासकीय अधिकृत गणेश ओझालगायत कर्मचारीले धनगढीमै कार्यालय खोलेका छन् । स्थानीयका अनुसार कहिलेकाहीँ गाउँपालिकाको बैठक गर्नुपरे मात्र कर्मचारी र जनप्रतिनिधि खिमडी जान्छन् । कैलालीको पहाडी गाउँपालिका हो मोहन्याल । खिमडीसम्म मोटरबाटोको ट्र्याक छ । जिप चल्छन् । जनप्रतिनिधि कार्यालयमा नबस्दा सेवाग्राही नै उनीहरूलाई खोज्दै धाउनुपर्ने अवस्था छ । यसरी त सेवाग्राहीलाई साह्रै सास्ती भएको छ, स्थानीय लालमुनि बोहराले भने, अहिले पनि पुरानै शासनको पारामा गाउँपालिका चलिरहेको छ ।राष्ट्रिय प्रजातन्त्र पार्टीका केन्द्रीय सदस्य वीरेन्द्र बमले हालसम्म गाउँपालिकाको स्थायी केन्द्र घोषणा हुन नसक्नुले मोहन्यालवासीलाई गाह्रो परेको बताए । जनतालाई पायक पर्ने ठाउँमा छिटो कार्यालय राख्नुभन्दा जनप्रतिनिधि झोलामा कार्यालय लिएर हिँडेको उनले आरोप लगाए । कार्यालयबाट दैनिक कामकाज सञ्चालन नहुँदा सेवाग्राहीले जनप्रतिनिधि र कर्मचारी खोजेर सेवा लिइरहनुपरेको कांग्रेसका गाउँ कमिटी सचिव वीरबहादुर सिजालीले बताए । गाउँपालिका अध्यक्ष रावलले अदालतको आदेशका कारणले खिमडीमा कार्यालय राखिए पनि कर्मचारीले त्यहाँबाट काम गर्न नमानेको बताए । हामीले त सबैलाई पायक पर्ने वडा नम्बर ३ को फल्लेबिसौनामा केन्द्र राख्न खोजेका थियौं, केही समय चलेको पनि हो । कर्मचारी मानेका थिए, उनले भने, तर केही स्थानीयको विवादले मुद्दा पर्दा अस्थायी रूपमा पनि एकै ठाउँबाट काम सञ्चालन गर्न सकिएन ।"
त्रिदेशीय सडकमा चट्टान बाधक,"(सुर्खेत)  सडक सञ्जालमार्फत कर्णालीलाई तिब्बतसँग जोड्ने गरी सरकारले बनाउन लागेका सडकमा पर्ने भीर र कडा चट्टान हटाउन गाह्रो भएको छ । ९५ किमिको हिल्सासिमकोट, ६५ किमिको दुनैधो र ९६ किमि दूरीको गमगढीनाक्चालाग्ना सडक निर्माणका लागि बर्सेनि रकम विनियोजन भइरहेको छ । तर उक्त खण्डका धेरै ठाउँमा कठिन भूगोल र कडा चट्टान चुनौती बनेका छन् । संघीय सरकारले मुगुको गमगढी हुँदै नाक्चानाग्ला, हुम्लाको सिमकोट हुँदै हिल्सा र डोल्पाको दुनैधो हुँदै मरिम्ला जोड्न सडक निर्माण गर्दै छ । यी सबै सडक त्रिदेशीय हुन् । यी सडकका अधिकांश खण्डको डीपीआर सकिएको छ । भारतको जमुनाहा नाकाबाट सुर्खेत, दैलेख, कालीकोट, मुगु हुँदै तिब्बतको नाम्चेनाग्ला जोड्ने सडकमा मुगुको मुगुमकार्मारोङ गाउँपालिकास्थित थाइलभीर मुख्य चुनौतीका रूपमा देखिएको छ । माँगु, टाँड, ढुङ्गेधारालगायत भीर फोर्न पनि उत्तिकै समस्या छ । पाँच सय मिटर लामो चट्टानका कारण सडकको ट्र्याक खोल्न कठिन भएको छ । सिमकोटहिल्सा सडकको छ्याछडा भीर फोर्नुपरेका कारण सडक निर्माणको काम करिब दुई वर्ष रोकियो । अहिले सडक निर्माण अन्तिम चरणमा छ । डोल्पाबाट मरिम्ला नाका जोड्ने क्रममा एकतिहाइ भागमा कडा चट्टान छ । दुनैबाट धो र मरिम्ला नाका जोड्न करिब ४० किमि क्षेत्रमा भीर फोर्नुपर्ने देखिएको नेपाली सेनाको जाजरकोटडोल्पा सडक निर्माण कार्यदल प्रमुख सेनानी विश्वबन्धु पहाडीले बताए । उक्त सडकको मरिमदेखि धोतर्फ र दुनैको केही क्षेत्रमा बलौटे माटो छ । सडकको दुई तिहाइ क्षेत्रमा सडक खन्न सजिलो छ । तर एक तिहाइ खण्डमा कडा चट्टान छ, उनले भने, चिनियाँ नाका जोड्ने भने जाजरकोटडोल्पा सडकभन्दा केही सहज छ । जाजरकोटडोल्पा सडक निर्माणका क्रममा ८० प्रतिशत क्षेत्रमा चट्टान फोर्नुपरेको थियो । यो सडक निर्माणका क्रममा जाजरकोट खण्डमा मन्मै, मैदे, रग्दा, रातोभीर, रुकुममा च्याल्सेगौडा, मन्काबगर, डोल्पामा साङ्ले, करबाड, शिरविन्डे, तपतपेलगायत कडा चट्टानयुक्त भीर फुटाइएको थियो । ती भीर तीनदेखि पाँच सय मिटर लामा थिए । पहाडीको नेतृत्वमा सल्लीचौरजहारी र छिन्चुजाजरकोट सडक निर्माणको कामसमेत सकिएको थियो । पहाडी क्षेत्रमा बाहिरबाट हेर्दा चट्टान छैन जस्तो लाग्छ, निर्माणको काम सुरु भएपछि भने बढी भेटिन्छ, प्रमुख सेनानी पहाडीले भने, जाजरकोटडोल्पा सडक खोल्न पनि धेरै वर्ष कडा र जोखिमपूर्ण चट्टान बाधक बने । मरिम्ला जोड्न पनि ठूला चट्टान देखिएका छन् । भेरी करिडोर नामकरण गरिएको दुनैमरिम्ला सडकको तीन खण्डमा काम भइरहेको छ ।जाजरकोटदुनै सडकखण्डको एक सय १८ किमि ट्र्याक खुलिसकेको छ भने दुनैधोको डीपीआर स्वीकृत भइसकेको छ । जाजरकोटदुनै सडकखण्डको एक सय १८ किमिमा ट्र्याक खुलेपछि सडक निर्माणले गति लिएको हो । पासाघाटचिसापानीअन्तर्गत २८ किमि दूरीमा १५ पुलको डीपीआर स्वीकृत भइसकेको सडक डिभिजन कार्यालय चौरजहारीका प्रमुख नरेन्द्र भट्टले बताए । वातावरणीय अध्ययन प्रतिवेदन स्वीकृतिको प्रक्रियामा छ, उनले भने, छिट्टै पुल निर्माणका लागि टेन्डर गर्ने तयारीमा छौं । प्रतिवेदन स्वीकृत भएपछि कालोपत्रेको कामलाई तीव्रता दिइने उनको भनाइ छ । यो सडक निर्माण भए चिनियाँ सीमासँग डोल्पासहित रुकुम र जाजरकोट जोडिनेछन् । दुनैदेखि धोसम्म जोड्ने सडकको दूरी ६२ किमि छ । धोदेखि मरिम्लापाससम्म भने ६५ किमि दूरी रहेको भट्टले जानकारी दिए । यो सडक खण्डको ५५ किलोमिटर ट्र्याक खुलिसकेको छ । उनले १० किलोमिटरमा मात्र ट्र्याक खुल्न बाँकी रहेको सुनाए । सरकारले यो सडकमा चालु आर्थिक वर्षमा २६ करोड ९० लाख रुपैयाँ विनियोजन गरेको छ ।हुम्लाको हिल्सासिमकोट सडक निर्माणको काम अन्तिम चरणमा पुगेको छ । छ्याछडा भीरको ट्र्याक खुलेसँगै सडक निर्माणको काम अन्तिम चरणमा पुगेको हो । जोखिम र चुनौतीपूर्ण मानिएको भीरको तीन सय मिटर दूरीमा ४० मिटर मात्र सडक फराकिलो बनाउन बाँकी रहेको सिमकोटहिल्सा सडक निर्माण आयोजनाले जनाएको छ । अन्य स्थानमा ट्र्याक खोलिसकिएको आयोजनाका सबइन्जिनियर वीरेन्द्र शाहीले बताए । यो सडक निर्माण भए कर्णालीका हुम्ला, सुदूरपश्चिमको बाजुरासहित कालीकोट, मुगु, दैलेख र सुर्खेत चीनसँग जोडिनेछन् । चिनियाँ सीमासँग कर्णालीलाई जोड्ने अर्को सडक हो मुगुस्थित गमगढीनाक्चालाग्ना सडक । ९६ किलोमिटर दूरीमा पनि सडकको ट्र्याक खोल्ने काम जारी रहेको सडक विभागले बताएको छ । गत वर्ष यो सडकमा दुई करोड रुपैयाँ विनियोजन गरिएको थियो । अख्तियारीमा ढिलो आउँदा सडकमा गत वर्ष एक करोड ७० लाख रुपैयाँ खर्च हुन सकेन । चालु आवमा सडकका लागि १५ करोड रुपैयाँ विनियोजन भएको सडक डिभिजन कार्यालय, जुम्लाको भनाइ छ । अहिलेसम्म सडकको १६ किमि ट्र्याक खोल्ने काम सकिएको कार्यालयका इन्जिनियर श्रवणकुमार महतराले बताए । सामान्य स्थानको तुलनामा चट्टानयुक्त सडक निर्माण गर्न १० गुणा बढी रकम लाग्ने प्राविधिकको भनाइ छ । भीर फुटाउन विस्फोटक पदार्थ प्रयोग गर्नैपर्छ । नेपाली सेनाले मात्र विस्फोटको काम गर्ने भएकाले सरकारी प्रक्रिया लामो हुन्छ । यसले चट्टान फुटाउने काममा ढिलाइ हुने गरेको हो । पहाडी जिल्लामा चट्टानकै कारण अधिकांश सडक अलपत्र परेको सडक डिभिजन कार्यालय, सुर्खेतका इन्जिनियर देवेन्द्र भट्टराईले बताए । कर्णाली राजमार्गमा पनि चट्टानकै समस्या भएकाले स्तरोन्नतिको काममा ढिलाइ भएको उनको भनाइ छ । दैलेखबाट जुम्लाका सिमानासम्म धेरै चट्टान क्षेत्र रहेकाले राजमार्ग फराकिलो बनाउन समस्या भइरहेको उनी बताउँछन् ।केही समयअघि सडक अवलोकन गर्न पुगेका कर्णालीका मुख्यमन्त्री महेन्द्रबहादुर शाहीसहितको टोलीले पनि चट्टानकै कारण राजमार्ग फराकिलो बनाउन समस्या भएको निष्कर्ष निकालेको थियो ।"
गर्भवतीको उद्धार,जाजरकोट उच्च रक्तचापको समस्या रहेकी एक महिलालाई सुत्केरी गराउन गाउँमा गाह्रो भएपछि शनिबार हेलिकप्टरबाट उद्धार गरिएको छ । डोल्पाको जगदुल्ला१ हुरीकोटकी ३० वर्षीया जनमदेवी बुढालाई हेलिकप्टरबाट सुर्खेत अस्पताल पठाइएको डोल्पाका प्रमुख जिल्ला अधिकारी मुकेश केशरीले बताए ।
भीरबाट लडेर मृत्यु,गोरखा (कास) बारपाक सुलीकोट६ भन्ज्याङका ५० वर्षीय काले बराम शनिबार मृत फेला परेका छन् । खेतमा काम गर्न गएका उनी शुक्रबार रातभरि नआएपछि बिहान खोजी गर्दा मृत फेला परेका हुन् । मैलुङ बाँसपानीको भीरबाट करिब तीन सय मिटर तल उनको शव फेला परेको प्रहरीले जनाएको छ ।
मोटरसाइकलयात्री घाइते,पोखरा (कास) साहसिक यात्राका लागि नेपाल आएका एक मोटरसाइकलयात्री शनिबार मुस्ताङमा दुर्घटनामा परेका छन् । बेनीबाट जोमसोम जाँदै गरेका स्कटल्यान्डका ६० वर्षीय फिन्नी चलाएको एचपी५८ए ३८६० नम्बरको मोटरसाइकल सहित सडकबाट करिब तीन सय मिटर तल कालीगण्डकीमा खसेर घाइते भएको प्रहरीले जनाएको छ । उनलाई उपचारका लागि हेलिकप्टरबाट काठमाडौं पठाइएको छ ।
रुकुम पूर्वमा हिमपात,"रुकुम पूर्व (कास) जिल्लाका उच्च भागमा शुक्रबार राति हिमपात हुँदा अग्ला डाँडा सेताम्मे देखिएका छन् । पुथाउत्तरगंगा गाउँपालिका तथा सिस्ने गाउँपालिकाका हिमाली क्षेत्रमा हिउँ परेको हो । पुथा, सामजाङ, चुरेन, दोगारी, ङिम्कुलगायत क्षेत्रमा चिसो बढेको छ । दिउँसो घाम लागेको छैन भने छिटपुट वर्षा पनि भएको छ । शुक्रबार राति हिमपात भयो, सिस्ने हिमालको तलसम्मै हिउँ झरेको छ, सिस्ने गाउँपालिका१ का वडाध्यक्ष मानबहादुर बुढाले भने, अब हिमपात सुरु भयो । चिसोबाट बच्ने उपाय खोज्न सर्वसाधारण लागिसकेका छन् । थप हिमपात हुन सक्ने मौसमविद्हरू बताउँछन् ।"
चन्द समूहका हतियार बरामद,"दाङ (कास) प्रहरीले नेत्रविक्रम चन्द समूहबाट ठूलो परिमाणमा हतियार बरामद गरेको छ । दाङ र कपिलवस्तु जिल्लाको सीमा क्षेत्रबाट प्रहरीले एसएमजी हातहतियारसहित ३ सय ९० राउन्ड गोली फेला पारेको छ ।चन्द समूहले हातहतियार स्थानान्तरण गर्दै छ भन्ने सूचना पाएपछि शुक्रबार साँझ गएको प्रदेश ५ प्रहरी कार्यालय दाङ, जिल्ला प्रहरी कार्यालय दाङ र गढवा इलाका प्रहरी कार्यालयको संयुक्त टोलीले दाङको गढवा गाउँपालिका र कपिलवस्तुको शिवराज नगरपालिका१ को सीमाबाट राइफलको म्यागेजिन १३ थान, राइफलमा प्रयोग हुने ३ सय ९० वटा गोली, एसएमजी राइफल पाँच थान र हतियार राख्न प्रयोग हुने एउटा सुटकेस फेला परेको दाङका प्रमुख एसपी जनक भट्टराईले बताए । प्रयोगमा नरहेको गोठमा सुटकेसभित्र लुकाइराखेको अवस्थामा हतियार फेला परेका हुन् । असोज ३० मा प्रहरीले राजपुर४ मगरैनाको जंगलमा बैठकस्थल नियन्त्रणमा लिई चन्द समूहका २१ नेता पक्राउ गरेको थियो । त्यसपछि उक्त हतियार फेला पारेको हो ।"
सञ्चालन भएन कमोडिटी बजार,"(काडमाडौं)  ऐन जारी भएको दुई वर्षसम्म पनि वस्तु विनियम (कमोडिटी) बजार सञ्चालन हुन सकेको छैन । धितोपत्र बोर्डले लाइसेन्स नदिँदा ०७४ भदौदेखि कानुनी रूपमा कुनै पनि एक्सचेन्ज कम्पनी सञ्चालनमा छैनन् । नयाँ कम्पनीका लागि धितोपत्र बोर्डले दुई पटकसम्म आवेदन मागेको थियो । पहिलो पटक ५ वटा कम्पनीको आवेदन परेको थियो । मापदण्ड नपुगेको भन्दै ती कम्पनीको आवेदन खारेज गर्दै दोस्रो पटक फेरि आह्वान गरियो । दोस्रोमा ६ वटा कम्पनीका आवेदन आयो । दोस्रो पटक आवेदन संकलन भएको पनि ५ महिना भइसकेको छ । यो अवधिमा बोर्डले न त कुनै कम्पनी छनोट गरेको छ न त आवश्यक पूर्वाधार नै तयार पारेको छ । हाल बोर्डमा कमोडिटी फ्युचर्स एक्सचेन्ज लिमिटेड (सीएफएक्स) र राइजल कमोडिटी एक्सचेन्ज लिमिटेड (आरसीडीएक्स), नेसनल कमोडिजिट एन्ड डेरिभेटिभ, मल्टी कमोडिटी एन्ड डेरिभेटिभ, नेपाल डेरिभेटिभ एक्सचेन्ज र नेपाल मर्कन्टायल एक्सचेन्जले आवेदन दिएका छन् । वस्तु विनिमय बजार सञ्चालन आउन नसक्नुमा सरकारको पनि चासो छ । महालेखा परीक्षकले ०७५ को वार्षिक प्रतिवेदनमा ०७४ माघ ९ देखि वस्तु विनिमय बजारसम्बन्धी ऐन लागू भए पनि बोर्डले हालसम्म के कारणले कारोबार सञ्चालन अनुमति दिन सकेन भन्दै प्रश्न गरेको छ । ऐन नियमले निर्दिष्ट गरेबमोजिम वस्तु विनिमयको कारोबारलाई नियमित गर्नेतर्फ ध्यान जानु जरुरी देखिन्छ, प्रतिवेदनमा भनिएको थियो । बोर्डले नेपाली बजारका लागि दुई वटा एक्सचेन्ज कम्पनी आवश्यक रहेको बताएको छ । मुलुकको अर्थतन्त्रको आकार, औद्योगिक व्यवसायको विकास, वस्तु कारोबारको सम्भाव्यता तथा लगानीकर्ताको हित संरक्षणलाई समेत हेर्दा दुई वटा मात्र वस्तु विनिमय बजार सञ्चालन गर्न स्वीकृति प्रदान गरिने निर्णय बोर्डले गरेको थियो । वस्तु बजारसम्बन्धी ऐन र नियमावलीको व्यवस्थाअनुसार राम्रा र सक्षम कम्पनी भित्र्याउने बताएको बोर्डले अझै कम्पनी छनोट गर्न सकेको छैन । बोर्डले भने यसबारे काम भइरहेको जनाएको छ । प्राप्त आवेदनउपर अध्ययन भइरहेको छ, बोर्डका प्रवक्ता निरज गिरीले भने, अध्यक्ष पद रिक्त भएकाले केही ढिलाइ भएको हो । नयाँ अध्यक्ष आएलगत्तै एक्सचेन्ज कम्पनीलाई लाइसेन्स दिने प्रक्रिया सुरु हुन्छ । बोर्डका निवर्तनमा अध्यक्ष रेवतबहादुर कार्कीको कार्यकाल असोज ३० देखि सकिएको छ । अध्यक्षका लागि सिफारिस गर्न सरकारले छनोट समिति पनि गठन गरेको छ । कमोडिटी बजारसम्बन्धी ऐनमा कमोडिटी एक्सचेन्ज कम्पनीको चुक्ता पुँजी न्यूनमत ५० करोड रुपैयाँ हुनुपर्ने व्यवस्था छ । मुलुकमा अनौपचारिक रूपमा कमोडिटी सञ्चालनमा आएको ११ वर्षपछि ०७४ भदौमा वस्तु बजारसम्बन्धी ऐन आएको थियो । ऐनले कमोडिटी बजारको नियमनको जिम्मेवारी धितोपत्र बोर्डलाई दिएको छ । त्यसका आधारमा बोर्डले नियमावली बनाएर नयाँ आवेदन मागेको थियो । कमोडिटी एक्सचेन्ज पब्लिक लिमिटेड कम्पनी हुनुपर्ने व्यवस्था ऐनमा छ । स्वदेशी व्यक्ति तथा संस्थाले कमोडिटी एक्सचेन्ज कम्पनीमा ५ प्रतिशतभन्दा बढी सेयर किन्न नपाउने व्यवस्था गरिएको छ । यसले कमोडिटी एक्सचेन्ज ठूलो कम्पनीका रूपमा स्थापित हुनुपर्ने र कम्पनीमा कुनै एक व्यक्ति वा संस्थाको एकाधिकार रोक्ने देखिन्छ । विदेशी पुँजी, सीप तथा प्रविधिको प्रयोग गरी वस्तु विनिमय बजार सञ्चालन गर्ने प्रयोजनका लागि रणनीतिक साझेदारका रूपमा विदेशी लगानीकर्ताले त्यस्तो कम्पनीको चुक्ता पुँजीको बढीमा ५१ प्रतिशतसम्म सेयर लिन सक्ने व्यवस्था ऐनमा छ ।"
निर्देशिकाअनुसार प्रस्ताव ल्याउन प्राधिकरणलाई पत्र,"(काठमाडौं)  नेपाल विद्युत् प्राधिकरणले विद्युत् महसुल समायोजनका लागि पठाएको प्रस्ताव विद्युत् उपभोक्ता महसुल निर्धारण निर्देशिकाअनुसार ल्याउन प्राधिकरणलाई पत्र लेख्ने निर्णय विद्युत् नियमन आयोगले गरेको छ । आयोगले मंगलबार प्राधिकरणलाई निर्देशिकाअनुसार प्रस्ताव ल्याउन पत्र लेख्ने निर्णय गरेको अध्यक्ष दिल्ली सिंहले जानकारी दिए ।प्राधिकरणको गत शनिबार र आइतबार बसेको सञ्चालक समिति बैठकले विभिन्न भोल्टेजबाट विद्युत् लिएका उपभोक्ताको महसुल दर समायोजनका लागि आयोगमा प्रस्ताव पठाउने निर्णय गरेको थियो । सञ्चालक समितिको निर्णयअनुसार प्राधिकरणले गत बुधबार आयोगमा प्रस्ताव पठाएको हो ।प्राधिकरणले प्रस्ताव पठाएकै दिन आयोगले विद्युत् उपभोक्ता महसुल निर्धारण निर्देशिकाको मस्यौदा सार्वजनिक गरेको छ । आयोगले सार्वजनिक रूपमा सुझाव माग गर्दै निर्देशिकाको मस्यौदा सार्वजनिक गरेको हो । प्राधिकरणले गरेको प्रस्ताव आयोगले तयार पारेको निर्देशिकाको मस्यौदाअनुसार नभएको भन्दै आयोगले प्राधिकरणलाई फिर्ता पठाउन लागेको छ ।आयोगले मंगलबार निर्देशिकाअनुसार प्रस्ताव ल्याउन प्राधिकरणलाई पत्र लेख्ने निर्णय गरेको छ, अध्यक्ष सिंहले भने, प्राधिकरणलाई बुधबार पत्र गएको छ ।प्राधिकरणले सिफारिस गरेको महसुल दर औसतमा अहिलेको दरभन्दा १० देखि १५ प्रतिशत महँगो छ । प्राधिकरणको सञ्चालक समितिको बैठकले उद्योगलाई महँगो शुल्क लिएर डेडिकेटेड लाइनबाट उपलब्ध गराइएको विद्युत्को महसुल पनि घटाउने प्रस्ताव गरेको थियो ।यसअघि सामान्य महसुल दरभन्दा ७० प्रतिशत बढी रकम तिरेर उद्योगले निरन्तर विद्युत् आपूर्तिका लागि डेडिकेटड फिडरबाट विद्युत् आपूर्ति लिएका थिए । चरम लोडसेडिङको बेला उद्योगलाई निरन्तर विद्युत् दिन यो प्रक्रिया अपनाइएको थियो ।वैशाख ३१ गते विद्युत् प्राधिकरणले औद्योगिक क्षेत्रसहित सबैतिर लोडसेडिङ अन्त्य भएको घोषणा गरेकाले उद्योगीहरूले डेडिकेटेडको नाममा लिने गरिएको शुल्क घटाउनुपर्ने माग गर्दै आएका थिए ।निर्देशिकाको मस्यौदामा महसुल निर्धारणका लागि सिफारिस गर्दा पठाउनुपर्ने विवरणहरू उल्लेख गरिएको छ । मस्यौदामा ऊर्जा बिक्री, वार्षिक रूपमा प्राप्त हुने लाभांश, अन्य आम्दानी, वार्षिक खर्चजस्ता विभिन्न पक्षलाई विश्लेषण गरी विद्युत् महसुल निर्धारण गरिने उल्लेख छ । आयोग अध्यक्ष सिंहका प्राधिकरणले निर्देशिकामा उल्लेख गरिएको विवरणसहित प्रस्ताव पठाएपछि आयोगले विश्लेषण गरी महसुल निर्धारण गर्छ । प्राधिकरणलाई पनि घाटा नपर्ने र उपभोक्तालाई पनि मर्का नपर्ने गरी विद्युत् महसुल निर्धारण गर्छौं, उनले भने, कति महसुल राख्दा प्राधिकरणलाई कति फाइदा हुन्छ सोही आधारमा निर्धारण हुन्छ ।निर्देशिकामा महसुल निर्धारणका लागि आयोगमा प्राप्त प्रस्तावबारे कम्तीमा दुई वटा राष्ट्रिय दैनिकमा सूचना प्रकाशित गर्ने, निर्धारण गर्नुपअघि कम्तीमा एक पटक सार्वजनिक सुनुवाइ गर्ने र सरोकारलालाई निवेदनउपर प्रतिक्रिया जनाउन कम्तीमा दुई हप्ताको समय प्रदान गर्ने उल्लेख छ ।पछिल्लो तीन वर्षमा पहिलो पटक प्राधिकरणले महसुल समायोजन गर्ने निर्णय गरेको हो । यसअघि प्राधिकरणको सिफारिसमा विद्युत् महसुल निर्धारण आयोगले महसुल निर्धारण गर्दै आएको थियो । समग्री विद्युत् क्षेत्रको नियमन गर्ने उद्देश्यसहित सरकारले तयार पारेको विद्युत् नियमन आयोग विधेयकलाई संसद्ले २०७४ साउन २७ गते अनुमोदन गरेको थियो । नयाँ ऐन बनेसँगै विद्युत् महसुल निर्धारण आयोग भंग भएको थियो । तर, संसद्बाट ऐन बनेको लामो समयसम्म पनि नियमन आयोगले पूर्णता पाउन सकेन । महसुल निर्धारण आयोग भंग भएको र नियमन आयोगले पूर्णता नपाएका कारण प्राधिकरणले महसुल समायोजन गर्न सकेको थिएन ।"
'सहकारीमा सन्दर्भ दर लागू भएरै छोड्छ',"काठमाडौं (कास) सहकारी संघसंस्थाले लगानी गर्दा लिन पाउने अधिकतम १६ प्रतिशत ब्याज (सन्दर्भ दर) लागू गराएरै छोड्ने संकेत सरकारले गरेको छ । सन्दर्भ ब्याजदर परिमार्जनका लागि सहकारीका अगुवा, सहकारी संघसंस्थाले संयुक्त रूपमा आग्रह गरिरहेको समयमा सरकारका तर्फबाट यस्तो भनाइ आएको हो । सहकारीमा सन्दर्भ ब्याजदर कार्यान्वयनको अवस्थाबारे शुक्रबार आयोजित कार्यक्रममा भूमि व्यवस्था, सहकारी तथा गरिबी निवारण मन्त्रालयका सचिव सूर्यप्रसाद गौतमले यस्तो बताएका हुन् । तत्काल सन्दर्भ ब्याजदर पुनरावलोकनको कुनै गुन्जायस छैन, उनले भने, तोकिएको ब्याजदर शतप्रतिशत कार्यान्वयन हुन्छ । सहकारीको सुशासनका लागि सन्दर्भ दर लागू भएकाले कार्यान्वयनमा शंका नगर्न उनले सरोकारवालालाई आग्रह गरे । सहकारीले बढी ब्याज लिएर सदस्यको शोषण गर्ने, सदस्यको धितो लिलाम गरी आफै सकार्ने, सदस्यलाई सुकुम्बासी बनाउनेलगायत गलत प्रवृति धेरै छ, उनले भने । सहकारी ऐनकै आधारमा स्थापना भएका संस्थाले सन्दर्भ दर मान्दिनौ भन्ने छुट नभएको सचिव गौतमले बताए । सहकारी संस्था सञ्चालन गर्न समस्या भए अर्को व्यवसाय रोजे हुन्छ, उनले भने, सदस्यको शोषण गरेर नाफा आर्जन गर्ने छुट अब सहकारीले पाउँदैनन् । सहकारी वैधानिक साहु बन्न खोजेको आरोप उनले लगाए । उनले थपे, हामीले सहकारीको स्वायत्तता र स्वतन्त्रताको हस्तक्षेप गरेको नभई ऐनको परिपालना गराउन खोजेका हौं । नीति नियम सञ्चालकको हितमा मात्र नहुने भएकाले आफ्नो हितविपरीत भयो भन्दैमा विरोध नगर्न उनले आग्रह गरे । सदस्यको हित हुने गरी सञ्चालन नहुने सहकारी अब कारबाहीमा पर्छन्, उनले भने ।"
धादिङतर्फ मुआब्जा वितरण,"(काठमाडौं)  नागढुंगासिस्नेखोला सुरुङमार्गमा पर्ने धादिङतर्फको जग्गाको मुआब्जा शुक्रबारबाट वितरण सुरु गरिएको छ । नागढुंगा सुरुङ मार्ग निर्माण आयोजनाका अनुसार एकैदिन ६ रोपनी जग्गाको ३ करोड मुआब्जा वितरण भएको छ । निवेदन दिने सबैलाई मुआब्जा वितरण गर्दै जाने आयोजना प्रमुख श्यामप्रसाद खरेलले बताए । १०९ रोपनीमध्ये ४४ रोपनी जग्गाको मुआब्जा दिनुपर्ने हुन्छ । जसमा ४४ मध्ये झन्डै २६ रोपनी श्री ५ को वायु गुठीको नाममा छ । गुठीको नाममा रहेको जग्गाको अझै समस्या समाधान भइसकेको छैन, उनले भने, गुठी संस्थान ऐनअनुसार मोहीले पाउने एक तिहाइ मुआब्जा मात्र वितरण गरिएको छ । एक तिहाइ मात्र मुआब्जा दिँदा बाँकी रकम सरकारको गुठीमा जानेछ । आयोजनाले भने शतप्रतिशत मुआब्जा दिन भन्दै भौतिक पूर्वाधार तथा यातायात मन्त्रालयलाई सिफारिस गरी पठाएको थियो । यसबारे अहिलेसम्म निर्णय भएको छैन । उनका अनुसार स्थानीयले अहिलेलाई एक तिहाइ भए पनि मुआब्जा दिनुपर्ने माग राख्दै निवेदन दिएपछि वितरण थालिएको हो । मालपोत कार्यालयबाट लगत कट्टा गरेर नआउँदा समस्या भएको छ, पठाएको २०२५ दिन भइसक्यो, उनले भने, निवेदन दिएकाको लगत कट्टाका लागि पठाएका छौं, तीन कित्ताको मात्र आयो, १० कित्ताको अझै आउन बाँकी छ । उनले जग्गाको प्रमाण लिएर निवेदन पेस गर्नेलाई मुआब्जा दिन समस्या नहुने बताए । सबैले एक तिहाइ रकम मात्र लिएर गएका छन्, उनले भने, पछि सरकारले निर्णय गरेर थप रकम पाउने भए फेरि वितरण गरिनेछ । एक तिहाइका लागि समस्या नभए पनि केहीको जग्गाको प्रमाण नहुँदा समस्या भएको छ । प्रमाण नभएकाले निवेदन नै दिन सकेका छैनन्, उनले भने, उनीहरूको माग शतप्रतिशत मुआब्जा पाउनुपर्छ भन्ने छ । केही पनि प्रमाण नभएकाको हकमा सरकारले निर्णय गरे पनि मुआब्जा दिन नसकिने उनले स्पष्ट पारे । मुआब्जा वितरण गरेपछि काम गर्न ठाउँ खाली हुने उनले बताए । काठमाडौंतर्फ भने जम्मा ३ सय १२ रोपनी जग्गा प्रयोग हुनेछ । १२ रोपनी भने पछि थप गर्न लागिएको हो । यो जग्गाको हकमा मन्त्रिपरिषद्बाट निर्णय हुन बाँकी छ । जसका लागि १ अर्ब चाहिनेछ । काठमाडौंतर्फ ४ अर्ब २० करोड मुआब्जा वितरण भइसकेको छ । काठमाडौंतर्फ केही व्यक्तिले पैसा लगेर पनि घर खाली गरेका छैनन्, उनले भने, केहीले जग्गाको सम्बन्धमा गुनासो गरेका छन्, कार्यालयमै बोलाएर गुनासो सुनुवाइ गर्ने काम भइरहेको छ । मुआब्जा वितरणमा समस्या भने नरहेको उनले दाबी गरे । जापानी निर्माण कम्पनी हाज्मा एन्डोले ठेक्का लिएको सुरुङमार्गको ४२ महिनाभित्र निर्माण सकिसक्नुपर्नेछ । जसलाई बिहीबार निर्माण कार्यादेश दिइएको छ । निर्माण व्यवसायीलाई कार्यादेश दिइसकेका छौं, ४२ महिनाको गणना सुरु भइसकेको छ, उनले भने, कार्यादेश दिएको २८ दिनभित्र हामीले निर्माण कम्पनीलाई शतप्रतिशत साइट उपलब्ध गराउनेछौं । सुरुङ निर्माणको काम सिस्नेखोला तर्फबाट हुनेछ ।"
रैथाने धान संरक्षणमा स्थानीय,"(पर्वत)  उन्नत जातको धानमा बढी उत्पादन हुनुको सट्टा बाला नलाग्ने र विभिन्न रोगको संक्रमणलगायत समस्या देखिएपछि मोदी गाउँपालिका२ देउपुर कुँडुलेका किसान रैथाने धानबाली संरक्षण अभियानमा जुट्न थालेका छन् । करिब ५० परिवारले विगत ३ वर्षयता उन्नत जातका धान रोप्न छाडेका छन् । गत वर्ष लोकतन्त्र धानमा बाला नलाग्ने समस्या देखिएपछि फलेबास३ पोखराचौरका किसानले पनि यो वर्ष उन्नत धान लगाएनन् । धान बढी उब्जनी हुने कटुवाचौपारीमा समेत कतिपय किसानले केही वर्षयता उन्नत धानको बीउ लगाउन छाडेका छन् । उन्नत जातका धानमा प्रत्यक्ष र तत्कालका लागि केही फाइदा देखिए पनि दीर्घकालीन बेफाइदा धेरै भएपछि किसान पुराना र स्थानीय बीउको संरक्षण गर्न थालेका हुन् । बर्सेनि बाहिरैबाट बीउ किन्नुपर्ने, ३० दिनभित्रको बीउ रोप्न नभ्याए फल नलाग्ने, धानको अनुपातमा चामल नपर्नेलगायत बेफाइदा बुझेपछि नयाँ जातका धान लगाउनै छोडेको कुँडुलेकी भिममायाँ चापागाईंले बताइन् । केही वर्ष प्राविधिक र जानकारले उन्नत र आधुनिक धान रोप्दा फाइदा हुने बताएका थिए । कतिपयले दबाबै दिए, उनले भनिन्, दुई वर्ष रोप्यौं । दुवै वर्ष थरीथरीका समस्या देखिएपछि चटक्कै छोड्यौं । स्थानीय जातको धान संरक्षण गर्न थालेपछि अनादी, कनजिरा, मन्सरा, आँगालगायत बीउ खोज्न गाउँबाहिरबाट समेत किसान आउने गरेको स्थानीय हेमनाथ चापागाईंले बताए ।विकासे धान रोप्दा धेरै फल लाग्छ भनेर कृषिका सरहरूले धेरै कर गर्नुभयो, हामीले मानेनौं, स्थानीय हेमनाथले भने, अहिले ठीक गरिएछ भन्ने लागेको छ । आधुनिक र उन्नत जातका धान खोज्दै गत असारमा कुश्मा, फलेबास र बेनीसम्मका किसानहरू कुँडुले पुगेको उनले बताए । कुँडुलेका किसानले मोदी तथा पातीखोलाको किसानका फाँटमा एक्ले, अनादी, कनजिरालगायत धान लगाएका छन् । बीच भाग अर्थात् कुँडुले आसपासको तप्केनीमा मन्सरा, वीरम्फुलेलगायत धान लगाएका छन् । माथिल्लो र सिँचाइ नहुने क्षेत्रमा आँगा, मार्सीलगायत धान लगाएको स्थानीय अगुवा किसान तुलसी पौडेलले बताइन् ।अघिल्लो वर्ष उन्नत धानबाट धोका खाएपछि फलेबास३ पोखराचौर र आर्खेतका किसानले यो वर्ष पुरानै जातमा फर्किएका छन् । गत वर्ष स्थानीय कृषि प्राविधिकहरूले दोब्बर फल्ने भन्दै अनुदानमा बाडेको धानमा बाला नलागेपछि यो वर्ष करिब दुई दर्जन बढी किसानले पूरै कोदेगुडुरा, मार्सी, मन्सुरालगायतका धानको बीउ खोजेर लगाएको स्थानीय पूर्णप्रसाद भुसालले बताए । अघिल्लो वर्ष नगरपालिकाकै कृषि कार्यालयले फसायो, उनले भने, अहिले कसैको कुरा सुनेनौं । पुस्तौंदेखिको धान छोडेकामा अहिले पछुतायौं । नगरपालिकाले अनुदानमा वितरण गरेको ८० किलो लोकतन्त्र धानमा बाला लागेको थिएन । नगरप्रमुख पदमपाणि शर्माले राहत दिने बताए पनि एक वर्ष बितिसक्दा अझै राहत नपाएको किसानको गुनसो छ । जिल्लाभर धेरै फलाउने, छिटो पाक्ने, हावाहुरीबाट नढल्ने लगायतका फाइदाको पछि लाग्दै उन्नत जातका नाममा नक्कली र विभिन्न रोगको संक्रमण फैलाउने धानको बीउ रोक्नुपर्ने कतिपय किसान बताउँछन् । विगतमा उन्नत जातका भन्दै धेरै धानका बीउ ल्याइएको थियो, कटुवाचौपारीका केशवदास पौडेलले भने, यहाँको माटोमा एक्ले र जेठोबुढो जत्तिको अरू फल्दैन । कृषिले पनि त्यो सिफारिस गर्नुपर्छ । स्थानीय किसानले धेरै वर्षदेखि रोप्दै आएका धानमा मिसावट हुने भएकाले स्थानीय जातकै मूल बीउ भए उन्नत जातको बीउको आवश्यकता नहुने किसान दण्डपाणि पौडेलले बताए ।"
डडेलधुराको बीउ बंगलादेश,"(डडेलधुरा)  १२ वर्षअघि दाजुको विवाह गर्दा धनगढीबाट तरकारी खरिद गरेर ल्याएका भागेश्वर४ का जयराज भट्ट अहिले बर्सेनि ५ लाख रुपैयाको तरकारी बिक्री गर्छन् । ५ लाख रुपैयाँ बराबरकै बीउसमेत बेचिरहेका छन् । बारीमा उत्पादित तरकारी डडेलधुरा सदरमुकामबाट सिधै राजधानी काठमाडौं पुग्न थालेको छ । डडेलधुराकाठमाडौं सिधा यातायात सुरु भएपछि उनले स्थानीय बजारमा नबेची सिधै पठाउन थालेका हुन् । डडेलधुराको पोखरास्थित बीउ बैंकमार्फत तरकारी, मकै र गेडागुडीका बीउ बंगलादेशसम्मै निर्यात भइरहेको छ ।जयराजले झैं जिल्लाका विभिन्न पकेट क्षेत्रका कृषकले उत्पादन गरेको बीउ पछिल्लो समय सिधै बंगलादेश निर्यात हुन थालेपछि अधिकांश कृषक बीउ उत्पादनमा लागेका छन् । कृषि ज्ञान केन्द्र डडेलधुराका कृषि विकास अधिकृत दिलबहादुर विष्टका अनुसार गत वर्ष डडेलधुराबाट मात्र १० करोड रुपैयाँभन्दा बढीको बीउ बंगलादेश निर्यात गरिएको छ । प्रमुख खाद्य बाली गहुँ, मकै, गेडागुडीसँगै तरकारीको बीउ बर्सेनि ५ हजार क्विन्टलभन्दा बढी उत्पादन हुने गरेको कृषि ज्ञान केन्द्रले जनाएको छ । लगानीअनुरूप राम्रो मुनाफा हुन थालेपछि परम्परागत खेती छोडेर तरकारी र बीउ उत्पादन गर्ने कृषकको संख्या बढेको छ । विदेशबाट फर्केर तरकारी र बीउ उत्पादनमा लगानी गर्ने दर्जनौं युवाहरूले यो क्षेत्रमा एउटा लहर नै ल्याएका छन्, क्षेत्रीय कृषि निर्देशनालयका कृषि प्राविधिक टेकबहादुर विष्टले भने, परम्परागत कृषि खेतीले भविष्य सुनिश्चित नहुने बुझ्पेछि युवाहरू आधुनिक तरिकाले कृषि कर्ममा संलग्न भएका छन । जिल्लामा ३२ वटा युवा कृषक समूहले बीउ र तरकारी उत्पादनमा ठूलो लगानी गरेका छन् ।सुरुमा जिल्लाको दुर्गममा रहेको गांगखेतका कृषकहरूले बीउ उत्पादन सुरु गरेका थिए । अगुवा कृषक विष्णु थापाले भने, राम्रो मुनाफा हुन थालेपछि व्यावसायिक तरकारी खेती गरिरहेका कृषकले बीउ उत्पादनमा पनि हात हाले । तत्कालीन कृषि विकास अधिकृत राजेन्द्र मिश्रले बीउ उत्पादनका लागि प्रोत्साहन गरेको सम्झँदै थापाले भने, उत्पादन भएको बीउको बजार पनि कृषि कार्यालयले व्यवस्था गरिदिन्थ्यो । हालका वर्षमा जिल्लामा तरकारी उत्पादन हुने पकेट क्षेत्रका रूपमा रहेका अमरगढी नगरपालिका, भागेश्वर गाउँपालिका, आलीताल र गन्यापधुरा गाउँपालिकाका सयौं कृषक व्यावसायिक बीउ उत्पादनमा लागेका छन् । मुला, रायो केराउ, सिमी, मेथी, चम्सुर, गोलभेंडा, काँक्रो, भिन्डी, ब्रोकाउली, प्याज, काउली, अकबरे खुसार्नी, धनियाँ, सलगम र स्विचचार्डको बीउ प्रमुख रूपमा उत्पादन भई बंगलादेशसम्म पुग्ने गरेको जिल्ला कृषि ज्ञान केन्द्र डडेलधुराले जानकारी दिएको छ । ठाउँ ठाउँमा बीउ बैंकहरू स्थापना भएका छन् भने कृषकहरूले बैंकमा लगेर बीउ बिक्री गर्छन् । व्यवसायीहरूले बैंकबाट बीउ खरिद गरी विदेश निर्यात सुरु गरेका हुन् । कृषक र स्थानीय व्यवसायीका बीच कृषि ज्ञान केन्द्रले समन्वय स्थापना गरिदिएको छ, स्थानीय बीउ व्यवसायी हरिमोहन ऐरले भन्,े बजारीकरण र प्रचारप्रसारमा पनि विभिन्न संघसंस्थाहरूले सहयोग गरिरहेका छन् । उनका अनुसार बीउ व्यापारीहरू घरमै पुगेर खरिद गर्न थालेका छन् । कृषि ज्ञान केन्द्र र कृषि क्षेत्रमा कार्यरत विभिन्न गैरसरकारी संस्थाको तथ्यांकअनुसार गत वर्ष १० करोड रुपैया भन्दा बढीको बीउ र ५० करोडभन्दा बढीको तरकारी डडेलधुराबाट बाहिरिएको छ ।"
उखु किसानले पाएनन् सरकारी अनुदान,"विराटनगर (कास) मोरङ र सुनसरीका उखु किसानले गत वर्ष उखु बेचेबापत सरकारबाट पाउनुपर्ने करिब ८ करोड अनुदान अहिलेसम्म पाउन सकेका छैनन् । गत वर्ष यहाँका किसानले इस्टर्न सुगर मिललाई ११ लाख ८७ हजार क्विन्टल उखु बेचेका थिए ।सरकारले गत वर्ष उखुको मूल्य प्रतिक्विन्टल ५ सय ३६ रुपैयाँ २८ पैसा निर्धारण गरेको थियो । त्यसमा सरकारले प्रतिक्विन्टल ६५ रुपैयाँ २८ पैसा अनुदान दिने र मिलले प्रतिक्विन्टल ४ सय ७१ रुपैयाँ भुक्तानी गर्ने सहमति भएको थियो । कोसी उखु उत्पादक संघका अध्यक्ष शिवलाल चौधरीले मिलले सबै किसानको रकम भुक्तानी गरिसक्दा पनि सरकारले अनुदान रकम नदिएको गुनासो गरे ।मोरङ र सुनसरीका दुई हजार उखु किसानले सरकारबाट गत वर्षको अनुदान रकम (करिब ८ करोड) पाउनुपर्ने छ । चौधरीले भने, अर्को फसल काट्ने समय हुन लाग्दासमेत किसानले अहिलेसम्म रकम पाएका छैनन् । सरकारले दसैंमा दिने भनेको थियो । छठ सकिँदा पनि पाइएन ।मिलका नायब महाप्रबन्धक कृष्ण गौतमले आफूहरूले भने ६ महिनाअघि नै किसानलाई सबै रकम भुक्तानी गरिसकेको बताए । मिलले गत वर्ष ११ लाख ८७ हजार क्विन्टल उखु खरिद गरेको थियो । प्रतिक्विन्टल ४ सय ७१ रुपैयाँका दरले सबै किसानलाई ६ महिनाअघि करिब ५६ करोड रुपैयाँ भुक्तानी गरिसकेको गौतमले जानकारी दिए । मिलले गत वर्ष करिब एक लाख क्विन्टल चिनी उत्पादन गरेको थियो । विगतका वर्षमा मिलले किसानलाई भुक्तानी दिन ढिलाइ गर्दा आधा किसानले उखु खेती नै गर्न छाडेका थिए । अध्यक्ष चौधरीले यसपालिदेखि मिलले समयमा भुक्तानी दिए पनि सरकारी अनुदान एक वर्षमा पनि नपाइएको बताए । मिलले सुरुवाती पाँच वर्षसम्म वार्षिक सरदर २५ लाख क्विन्टलसम्म उखु क्रसिङ गरेको थियो । चौधरीले भने पछिल्लो समय मिलले किसानलाई उखुको भुक्तानी वर्षभरिमा पनि नगरेपछि किसानले खेती छाड्दा अहिले सरदर १२ लाख क्विन्टल मात्र क्रसिङ गर्दै आएको छ । उनका अनुसार मिलले हरेक वर्ष समयमै उखुको भुक्तानी दिने हो भने अझै पनि उखु खेती गर्न किसान उत्साहित छन् ।"
भित्रियो 'तोदे' अलैंची,"(बिर्तामोड)  काभ्रे पनौतीका किसानले तोदे जातको अलैंची भित्र्याएका छन् । भारत कालिङपोङको तोदेमा उत्पादन हुँदै आएको उक्त जातको २० केजी अलैंची परीक्षणका लागि ल्याइएको हो ।२० केजी बीउबाट करिब २० लाख बिरुवा उत्पादन हुने अलैंची विकास केन्द्र फिक्कलका वरिष्ठ अधिकृत पदमप्रसाद अधिकारीले जानकारी दिए । ८ हजार रुपैयाँ केजीका दरले बीउ खरिद गरेको पनौती नगरपालिका१ का वडाध्यक्ष गुणराज सापकोटाले बताए । तोदे जातको अलैंची नेपालको मध्य पहाडी क्षेत्रका लागि उपयुक्त हुने वरिष्ठ अधिकृत अधिकारीको विश्वास छ । नेपालमा फल्दै आएको अलैंचीको क्याप्सुल भन्दा तोदेको क्याप्सुल ठूलो हुन्छ । १५ सयदेखि २२ सय मिटर उचाइको जमिनमा यो जातको अलैंची राम्रो फल्ने गरेको छ । यसको बोट डेढ मिटरदेखि साढे दुई मिटर अग्लो हुने गर्छ । बोटमा दुई वटासम्म थुंगा लाग्छ । एउटा थुंगामा ८ देखि २० वटासम्म क्याप्सुल हुने गरेको छ । एउटा क्याप्सुलमा ३५ वटासम्म सिड (गेडा) हुने गरेको अधिकृत अधिकारीले बताए । पातलो बोक्रा र ठूलो हुने भएकाले तोदे जातको अलैंचीको मूल्य अन्यको भन्दा केजीमा २ सय रुपैयाँ बढी रहेको उनले बताए ।नेपालमा रामसाही, गोलसाही, डम्बरसाही, भर्लांगे, साउने र जिर्मले जातका अलैंची उत्पादन हुने गरेको छ । यी जातका अलैंची प्रतिरोपनी ४० केजीसम्म उत्पादन हुन्छ भने तोदे प्रतिरोपनी ७५ केजीसम्म उत्पादन हुने गरेको अधिकारीले बताए । पछिल्लो समय नेपाली अलैंचीमा विभिन्न रोग देखापरेको छ ।सानो क्याप्सुल र विभिन्न रोग देखिएकाले नेपाली अलैंची खेतीमा नयाँ जातको बीउ भित्र्याउन जरुरी रहेको अलैंची महासंघका महासचिव सुवास भट्टराईले बताए । भारतीय बजारमा तोदे जातको अलैंचीको माग र मूल्य दुवै राम्रो छ, महासंघका निवर्तमान अध्यक्ष एवं व्यवसायी निर्मल भट्टराईले भने, नेपालमा यो जातको अलैंचीको व्यावसायिक खेती गर्न जरुरी छ । उत्पादन पनि राम्रो छ । बजारलाई कुनै समस्या छैन । किसानले मूल्य पनि राम्रो पाउँछन् । अहिले अलैंचीको मूल्य २७ हजार मन (४० केजी) मा बिक्री भइरहेको छ ।तोदे जातको अलैंचीको मूल्य भने प्रतिमन ३५ हजार रुपैयाँ रहेको भट्टराईले बताए । मुलुकका ५४ जिल्लामा अलैंची खेती हुने गरेको छ । १७ हजार ४ हेक्टर जमिनमा अलैंचीका बिरुवा रोपिएका छन् । जसमध्ये १२ हजार ७६९ हेक्टरबाट वार्षिक ६ हजार ८ सय ४९ टन अलैंची उत्पादन हुने गरेको अधिकारीले जानकारी दिए । उत्पादित अलैंची ९८ प्रतिशत निकासी हुन्छ । जसमा सबैभन्दा ठूलो बजार भारत रहेको छ । अलैंची महासंघ, अलैंची विकास केन्द्र, पनौती नगरपालिकाका जनप्रतिनिधि तथा किसानको एउटा टोली भारत र भुटानमा गरिँदै आएको तोदे जातको अलैंचीबारे अध्ययन अवलोकन गरेर फर्किएको छ ।"
"वन्यजन्तुलाई बाटो छैन, राजमार्ग विस्तार","(पर्सा)  पर्सा निकुञ्जमा ओहोरदोहोर गर्ने वन्यजन्तुका लागि अन्डर पास निर्माण गर्नेनगर्ने टुंगो नलगाएरै त्रिभुवन राजपथको चार लेन सडक विस्तार प्रक्रिया अघि बढेको छ । पथलैयाअमलेखगन्ज ९ किमि सडकमा एनिमल अन्डर पास निर्माणको माग गर्दै आए पनि त्यसको निर्क्योल नगरी सडक विभागले काम अगाडि बढाएको निकुञ्ज प्रशासनले जनाएको छ ।सडक विभागले पूर्वपश्चिम लोकमार्गलाई ४ लेनमा विस्तार गरिरहेको छ । त्यसै क्रममा त्रिभुवन राजपथको पथलैयादेखि हेटौंडासम्मको सडक खण्डलाई चार लेनमा विस्तारको प्राविधिक प्रक्रिया अघि बढाइसकेको छ । निकुञ्जका प्रमुख संरक्षण अधिकृत अमिर महर्जनले निकुञ्जअन्तर्गत पर्ने पथलैयादेखि अमलेखगन्जसम्मको ९ किमि वन क्षेत्रको सडक र पथलैयापूर्व निजगढतर्फको १५ किमि सडक क्षेत्रमा समेत वन्यजन्तुको सहज आवागमनका लागि अन्डर पास आवश्यक रहेको बताए ।पथलैयादेखि अमलेखगन्जसम्मको सडक खण्ड त वन्यजन्तु आवागमनका दृष्टिले अत्यन्त संवेदनशील छ । यस खण्डमा तत्कालका लागि कम्तीमा २ वटा अन्डर पास आवश्यक रहेको निकुञ्ज प्रशासनको पर्याप्त आधार प्रमाण, वैज्ञानिक तथ्यांकलगायत समेतबाट प्रमाणित भइसकेको छ, उनले भने, २ वर्षअघि विस्तारित निकुञ्जको क्षेत्रमा पनि वन्यजन्तुको संख्या बढेकाले यस विषयमा झनै संवेदनशील र गम्भीर हुनुपर्नेमा सडक विभागले यस विषयमा कुनै गृहकार्यसमेत नगरी सडक फोर लेन विस्तारको प्रक्रिया अघि बढाएकाले हाम्रो चिन्ता बढेको हो ।महर्जनले निकुञ्ज प्रशासनको सहमति नलिई वन क्षेत्रमा सडक विस्तार अमान्य हुने बताए । सडक विभागले हाम्रो सहमति लिनसमेत आवश्यक ठानेको छैन, उनले भने, भविष्यमा निकुञ्जको वन क्षेत्रमा निर्माण कार्यमा व्यवधान आयो भने त्यसै दिनबाट ईआईए गराउने तथा सडक विस्तारका क्रममा काटिने १ रूख बराबर २५ रूख रोप्ने जस्ता मुद्दाहरू उठ्नेछन्, सडक विस्तारअघि सबै कुरा टुंगो लगाएर मात्र अघि बढ्दा निकुञ्ज र सडक विभाग दुवैलाई सहज हुनेछ, यसका लागि भौतिक पूर्वाधार, ऊर्जालगायत सम्बद्ध तालुक राख्ने मन्त्रालयहरूसँग पनि समन्वय हुनुपर्छ । अन्डर पाससम्बन्धी कार्यविधि हाल वन मन्त्रालयले पनि बनाइरहेको महर्जनले बताए ।यहाँ हात्ती, बाघ, चित्तलदेखि सर्प, गोहोरोलगायत सरीसृप र ससाना कीटसमेत आवागमन गर्छन् । त्रिभुवन राजपथको यो खण्डको समानान्तर गत वर्ष मोतीहारीअमलेखगन्ज पाइप लाइन निर्माण गरिएपछि पर्सा राष्ट्रिय निकुञ्जका वन्यजन्तुको परम्परागत पदमार्ग बिथोलिएको निकुञ्जकर्मीले बताए । यसअघि निर्माणाधीन निजगढकाठमाडौं द्रुत मार्गमा वन्यजन्तुको सहज आवागमनका लागि २ वटा एनिमल पास बनाउन निकुञ्ज प्रशासनले द्रुत मार्ग आयोजनालाई सुझाएको थियो । हाल त्रिभुवन राजपथमै यस्तो पासको आवश्यकता महसुस गरिएको छ । निकुञ्जको घना वन क्षेत्रलाई चिर्दै राजपथको पथलैयाअमलेखगन्ज खण्ड गएको छ । तर, वन्यजन्तु आवागमनको दृष्टिले यही खण्ड अति महत्त्वपूर्ण र संवेदनशील छ । उत्तरतर्फ केही दूरीमा चुरे पहाड र दक्षिणतर्फ पथलैयाको मानव बस्ती पर्ने भएकाले निकुञ्जको पश्चिमी तथा पूर्वी भेगका वन्यजन्तु एकअर्को भागमा आवागमनका लागि राजपथ छिचोल्ने गर्छन् ।तुलनात्मक रूपमा कम मानवीय गतिविधि भएकाले वन्यजन्तुले परापूर्वकालदेखि आवागमनका लागि निकुञ्जको यो वन क्षेत्र प्रयोग गर्दै आएका छन् । तर, विकास निर्माणको क्रममा पटकपटक निकुञ्जको यस क्षेत्रमा मानवीय हस्तक्षेप बढ्दै गए वन्यजन्तुको निर्वाध आवागमनका लागि कम्तीमा २ वटा एनिमल पास अविलम्ब निर्माण गरिनु आवश्यक रहेको महर्जनले बताए । ससाना कीटपतंगदेखि भीमकाय हात्तीसम्मलाई लक्षित गरी एनिमल पास आवश्यक छ, यस्तो एनिमल पाससँगै वन्यजन्तुलाई आवागमनमा सहजताका लागि गाइडिङ फेन्ससमेत निर्माण गर्नुपर्छ, उनले भने, यसमा सडक विभाग गम्भीर हुनैपर्छ । निकुञ्जका सहायक संरक्षण तथा सूचना अधिकृत अशोककुमार रामले वन्यजन्तुले आफ्नो परम्परागत पदमार्ग एकपटक बिथोलिएपछि असुरक्षित महसुस गरी लामो समय उक्त मार्ग प्रयोग नै नगर्ने गरेको बताए ।हात्तीमै विद्यावारिधि गरिरहेका राम यस मामिलामा हात्ती झन् बढी संवेदनशील हुने गरेको बताउँछन् । हात्तीले आफ्नो सुँडसमेतको उचाइभन्दा बढी अर्थात् कम्तीमा २४ फिट अग्लो एनिमल पास नभए नयाँ बाटोबाट आवागमन नै गर्न चाहँदैन, उनले भने, निकुञ्जका हात्ती त्रिभुवन राजपथ छिचोलेर बर्सेनि पूर्वमा सर्लाहीसम्म पुग्ने गरेका छन्, उनीहरूको प्राकृतिक पदमार्ग कुनै पनि हालतमा बिथोलिनु हुन्न । वीरगन्जपथलैया व्यापारिक मार्ग आयोजना कार्यालयका इन्जिनियर अशोक यादवले हाल पथलैयादेखि पूर्वतर्फको राजमार्गको टेन्डर भइसकेको बताए । पथलैयादेखि उत्तरतर्फको राजमार्गको प्रारम्भिक अध्ययनको काम पनि भएको उनले जानकारी दिए । सडक विभागले केन्द्रबाटै यो काम गरिरहेको छ, उनले भने ।"
बैंककै सेयरमा आकर्षण,"(काठमाडौं)  दोस्रो बजारका लगानीकर्ता फेरि वाणिज्य बैंक (बैंकिङ समूह) को सेयरमा झुम्मिएका छन् । एकदुई साताअघिसम्म बैंकिङ समूहको सेयरमा लगानीकर्ताको आकर्षण घटेको थियो । पछिल्ला एकदुई सातायता लगानीकर्ता पुनः बैंकिङ समूहको सेयरमा झुम्मिएको तथ्यांकहरूले देखाएका छन् । कुल सेयर कारोबारमा बैंकिङ समूहको हिस्सा बढेर करिब ५८ प्रतिशत पुग्नुले पनि यो पुष्टि हुन्छ । एकदुई महिनाअघिसम्म यस्तो कारोबार हिस्सा ४२४२ प्रतिशतसम्म पनि झरेको थियो । साप्ताहिक कारोबारका आधारमा छानिएका प्रमुख १० कम्पनीको सूचीमा ९ वटा वाणिज्य बैंक छन् । यसले पनि वाणिज्य बैंकको सेयरमा लगानीकर्ताको आकर्षण बढेको देखाउने जानकारहरू बताउँछन् । नेप्सेको तथ्यांकअनुसार यो साता सेयर बजारमा १ अर्ब ७२ करोड रुपैयाँ बराबरको सेयर कारोबार भएको छ । गत साताको तुलनामा कारोबार रकम करिब ४० प्रतिशतले बढी हो । कुल कारोबारमध्ये वाणिज्य बैंकहरूको मात्र ९९ करोड ९५ लाख रुपैयाँ बराबरको सेयर किनबेच भएको छ । साताभर वाणिज्य बैंकको ५८ लाख २८ हजार कित्ता सेयर किनबेच भएका थिए । कुल सेयर कारोबारमा प्रायः दोस्रो धेरै हिस्सा ओगट्ने बिमा समूहको योगदान यो साता घटेको छ । कुल कारोबारमा बिमाको हिस्सा ५२५ प्रतिशत छ । बिमाभन्दा धेरै हिस्सा जलविद्युत्, लघुवित्त, उत्पादन तथा प्रशोधन र संस्थापक सेयर समूहले ओगटेका छन् । जसमध्ये जलविद्युत् समूहको हिस्सा ६७५, लघुवित्तको ८९८, उत्पादन तथा प्रशोधनको ६७४ र संस्थापक सेयर समूहको हिस्सा ७८५ प्रतिशत रहेको नेप्सेको तथ्यांक छ ।बैंक तथा वित्तीय संस्थाले धमाधम पहिलो त्रैमासको अपरिष्कृत प्रतिवेदन सार्वजनिक गरिरहेका छन् । प्रायः प्रतिवेदनहरू राम्रा छन् । धेरैले लाभांश पनि घोषणा गरिरहेका छन् । लघुवित्त, जलविद्युत्लगायत समूहअन्तर्गतका कम्पनीमा लगानीकर्ताले खुलेर लगानी बढाउन नचाहिरहेको समयमा वाणिज्य बैंकहरूले थोरै धेरै भए पनि लाभांश घोषणा गरेको, सेयर मूल्य पनि औसतभन्दा तल झरेकोलगायत कारण लगानीकर्ताको आकर्षण बढेको जानकारहरू बताउँछन् ।यो साता करिब साढे २५ हजार कारोबारबाट १ सय ८७ कम्पनीका ५६ लाख २८ हजार कित्ता सेयर किनबेच भए । साप्ताहिक कारोबारमा नेप्से सामान्य अंकले सकारात्मक देखिए पनि साताको पहिलो दिन (आइतबार) को तुलनामा ४१५ अंकले बढेको देखिन्छ । यो साता अन्य र विकास बैंकबाहेक सबै समूहका परिसूचक बढेका छन् । यो साता नेपाल स्टक एक्सचेन्जको कारोबार कक्ष नियमित कारोबारका लागि पाँचै दिन खुला रह्यो । विगतमा जस्तै यो साता पनि ऋणपत्रतर्फ संस्थागत तथा सरकारी ऋणपत्रको कारोबार भएन ।"
७ लाख नगदसहित पक्राउ,"जनकपुर (कास) सिरहाका ४८ वर्षीय अरुण गुप्तालाई सशस्त्र प्रहरीले ६ किलो चाँदीका गहना र ७ लाख रुपैयाँ नगदसहित पक्राउ गरेको छ । भारतबाट गहना बनाएर नेपाल ल्याउँदै गरेका गुप्तालाई जनकपुर२५ लोहनाबाट पक्राउ गरिएको धनुषाका सशस्त्र प्रहरी उपरीक्षक (एसपी) राजेश उप्रेतीले बताए ।उनका अनुसार साइकलमा रहेका गुप्ताले शरीरभरि चाँदी र पैसा बाँधेर ल्याइरहेको सूचनाका आधारमा पक्राउ गरिएको हो । सशस्त्र प्रहरीले चाँदीको तस्करी गर्ने गिरोहलाई पछ्याएर धमाधम पक्राउ गर्न थालेको छ । दुई महिनायता मात्रै ५५ किलो चाँदी बरामद गरिसकेको छ । जनकपुरका सुनचाँदी व्यापारीलाई चाँदीका गहना दिन गुप्ता भारतबाट हिँडेको देखिन्छ, एसपी उप्रेतीले भने, थप अनुसन्धान हुँदै छ । यहाँ नेपालबाट चाँदी भारत लग्ने र गरगहना बनाएर नेपाल ल्याउने गिरोह सक्रिय रहेको स्रोतले जनायो ।"
उद्योग पूर्वाधार निर्माणमा ढिलाइ,"(भैरहवा)  यहाँस्थित विशेष आर्थिक क्षेत्र (सेज) मा उद्योग सञ्चालनका लागि सम्झौता गरेर त्यसअनुसार पूर्वाधार निर्माण नगर्ने बढेका छन् । यहाँ स्थापना गर्ने भनिएका पाँच उद्योगले कुनै पनि काम अघि बढाएका छैनन् । सम्झौताअनुसार गत साउन महिनाभित्रै उद्योगका पूर्वाधार निर्माण अगाडि बढाइसक्नु पर्ने थियो । अहिलेसम्म सम्झौताअनुरूप जमिनको भाडा मात्र तिर्दै आएका छन् । विशेष आर्थिक क्षेत्र प्राधिकरणका अनुसार उद्योग सञ्चालनका लागि सम्झौता गरेर पनि पूर्वाधार निर्माण नगर्नेमा निर इन्डस्ट्रिज, ग्रोबेल इन्नोभेसन प्रालि, आईडीएस इलेक्ट्रिक प्रालि, क्रिएसन वर्ल्ड वाइड प्रालि र अरिभा एग्रिकल्चर प्रालि रहेका छन् । यिनका लगानीकर्ताले पूर्वाधार तयार गरेर उद्योग चलाउनु पर्ने निर्धाारित समय गुजारिसकेका छन् । कहिले विद्युत् अभाव त कहिले आन्तरिक समस्या देखाउँदै म्याद लम्ब्याउने गरेको आरोप सेज प्राधिकरणले लगाएको छ । सञ्चालकले उद्योग स्थापनाको काम अगाडि बढाउनुको साटो जमिनको भाडा मात्रै तिर्दै आएका छन्, विशेष आर्थिक क्षेत्र प्राधिकरणका प्रवक्ता तथा सहसचिव सुन्दर थापाले भने, सम्झौताअनुसार उद्योगका पूर्वाधारको साउनभित्रै निर्माण अगाडि बढाइसक्नुपर्ने थियो । अहिले सेजमा उद्योग स्थापनाका लागि विद्युत् आपूर्तिलगायत सबै आवश्यकता पूरा भएको उनले दाबी गरे । सम्झौताअनुरूप पूर्वाधार निर्माण नगर्ने उद्योगलाई के गर्ने भन्नेबारेमा विशेष आर्थिक क्षेत्र नियमावली, २०७४ संशोधनको प्रक्रियामा रहेको छ । संशोधनका लागि प्राधिकरणले करिब डेढ महिनाअघि मन्त्रिपरिषद्मा ड्राफ्ट पठाइसकेको छ । संशोधन भएर आउनासाथ यस्ता उद्योगको विषयमा टुंगो लगाइने प्राधिकरणले जनाएको छ ।के कस्ता उद्योग सञ्चालन गर्न पाइने भन्ने बारेमा नियमावालीमा उल्लेख गरिएको छ । त्यसैले थप उद्योग सञ्चालन अनुमतिका लागि नियमावली संशोधनको पर्खाइमा रहेको प्राधिकरणले जनाएको छ । खाली रहेको जमिनका लागि गत भदौमै सूचना जारी गरेर अन्य उद्योगलाई आह्वान गर्ने पक्षमा थियौं, थापाले भने, तर, सेजमा कुन कुन प्रकृतिका उद्योग सञ्चालन गर्न पाउने भन्नेबारेमा नियमावलीमा उल्लेख भएकाले संशोधनको पर्खाइमा बसेका हौं । विशेष आर्थिक क्षेत्र ऐन २०७५ गत चैतमा संशोधन भएपछि उद्योग सञ्चालनका लागि २२ वटा उद्योगले आवेदन दिएका थिए । तिनले सञ्चालन अनुमति पाइसकेका छन् । ती सबै उद्योग स्थापना गर्न सम्झौता गरे पनि पाँच वटाले विभिन्न कारण देखाई सम्झौता रद्द गरेका थिए । सम्झौता रद्द गर्नेमा सिद्धार्थ ग्रुप अफ इन्डस्ट्रिजका तीन वटा, सुगम नानो हर्बल प्रालि र नुमटल इन्डस्ट्रिज छन् । सिद्धार्थ ग्रुप अफ इन्डस्ट्रिजका प्रबन्ध निर्देशक राजेश अग्रवालले सेज सञ्चालनमा भएको ढिलाइले सम्झौता रद्द गरिएको बताए । उद्योग सञ्चालन गरुन्जेल अन्य उत्पादित वस्तुसँग प्रतिस्पर्धा गर्न नसक्ने अवस्था भयो, अग्रवालले भने, अब उद्योग सञ्चालन गरेर भारत निकासी गर्ने सम्भावना अत्यन्त कमजोर भयो । उनका अनुसार भैरहवा सेजमा प्लास्टिकका डोरम्याट, प्लास्टिकका फाइप फिटिङ र जुत्ताको सोल उत्पादन गर्नका लागि एक्सन पोलिमर प्रालिले तीन वटा उद्योग सञ्चालन गर्ने सम्झौता गरेको थियो । यी उत्पादित सामानको भारतबाट आयात गर्दा २० प्रतिशत रहेको भन्सार महसुल दर घटाएर १० मा झारिएपछि भारतबाटै कच्चा पदार्थ, जनशक्ति र मेसिन तथा उपकरण ल्याएर उत्पादन गर्दा प्रतिस्पर्धा गर्न सकिने अवस्था नरहेको हो । सेजमा पहिलो उद्योगका रूपमा स्थापना भएको शक्ति मिनिरल्सले परीक्षण उत्पादनपश्चात् वैशाख अन्तिम हप्तादेखि निकासीका लागि व्यावसायिक उत्पादन सुरु गरी भारत निकासी गर्दै आएको छ । यस उद्योगले स्वदेशको चुनढुंगा (डोलोमाइट)लाई प्रशोधन गरी लाइनस्टोन, फल्क्स र फाइन डस्टको उत्पादन गर्दै आएको छ । पञ्चकन्या औद्योगिक समूहले खानेपानी ट्यांकी र पीभीसी पाइप उत्पादनका लागि उद्योग निर्माण अघि बढाएको छ । पञ्चकन्या समूहका उपाध्यक्ष ध्रुवकुमार श्रेष्ठले भैरहवा सेजमा दुईवटा उत्पादनको नतिजा हेरेपछि आफ्नो समूहको अन्य उत्पादन विस्तार गर्नेबारेमा सोचिने बताए । जय बुद्ध मेटल क्राफ्ट प्रालिले ट्रस्ट तयार पारी मेसिन औजार आयातका लागि सेज प्राधिकरणबाट अनुमति लिइसकेको छ । एस प्लास्टिक उद्योग पनि स्थापना निर्माणको क्रममा जुटेको छ । ब्रिलेन्ट लाइटिङ र भी स्टार ग्लोबल प्रालिले निर्माण कार्य पूरा गरी उद्योग सञ्चालनको तयारीमा छन् । उद्योग सञ्चालनका लागि नेसनल अर्ग्यानिक प्रालि, अरियन्ट एग्र्रो प्रोसेसिङ इन्डस्ट्रिज, कुराकानी अनलाइन प्रालि र शक्ति मिनरल्स प्रालिले थप अर्को उत्पादनका लागि उद्योग सञ्चालनका लागि अनुमति लिएका छन् । यिनीहरूलाई सम्झौता गर्नका लागि सेज प्राधिकरणले ताकेता गरेको छ । सेजमा छाला, जडीबुटी, फलफूल, प्लास्टिक, इलेक्ट्रिक, गार्मेन्टजन्य उद्योगलाई प्राथमिकतामा राखिएको छ । यहाँ बन्द हडताल निषेध तथा बैंक, इन्स्योरेन्स कम्पनी, उत्पादित बस्तुको प्रदर्शनी हल, सेमिनार हल, चाइल्ड केयर सेन्टर, विद्यालय, हुलाक, स्वास्थ्य चौकी, मनोरञ्जन स्थललगायतका सुविधा उपलब्ध हुनेछन् । ५२ बिघा क्षेत्रफलमा रहेको भैरहवा सेजमा ६८ वटा प्लट छन् । अहिले यहाँ तत्काल बैंक र बिमा कम्पनी स्थापनाको तयारी सेजले थालेको छ ।"
चिलीमा रोकियो प्रदर्शन,"सान्टिआगो दक्षिण अमेरिकी राष्ट्र चिलीमा संविधानबारे जनमतसंग्रह गरिने सहमतिपछि प्रदर्शन रोकिएको छ । चिलीका जनताले नयाँ संविधान निर्माण तथा सामाजिकराजनीतिक सुधारको माग गर्दै करिब महिनादेखि दिनहुँजसो आन्दोलन गर्दै आइरहेका छन् । प्रदर्शनकारीको माग सम्बोधन गर्दै सरकारले नयाँ संविधान लेखनका लागि जनमतसंग्रह गर्ने निर्णय गरेको जनाएको हो । आन्दोलनकारी र सरकारबीच भएका वार्तामा वर्तमान संविधान विस्थापित गर्न जनमत संग्रह गर्ने विषयमा सहमति भएको हो । घन्टौं लामो छलफलपछि दुवै पक्षबीच सन् २०२० को अप्रिलमा जनमतसंग्रह गर्ने सहमति भएको अन्तर्राष्ट्रिय सञ्चारमाध्यमले जनाएका छन् । संविधान तथा सरकारले शिक्षा, स्वास्थ्य, रोजगारीलगायत नागरिकका आधारभूत अधिकारहरूको व्यवस्था नगरिएको भन्दै लाखौं नागरिक प्रदर्शनमा उत्रेका थिए । सुरुमा दमनको नीति अख्तियार गरेको सरकार प्रदर्शन चर्कंदै गएपछि पछि हटेको हो । चिलीको वर्तमान संविधान सन् १९८० मा जारी भएको हो । चिलीका पूर्व शासक अगस्तो पिनोचेटले जारी गरेको संविधान लोकतान्त्रिक नरहेको प्रदर्शनकारीको दाबी रहेको थियो । पछिल्ला प्रदर्शनमा तानाशाही शासकले जारी गरेको संविधानलाई लोकतान्त्रिक संविधानले विस्थापित गरिनुपर्ने माग गर्दै आएका थिए । चिलीका गृहमन्त्री गोन्जालो बुमलले पछिल्लो सहमति ऐतिहासिक भएको बताएका छन् । उनले सहमतिबमोजिम चिलीमा नयाँ जनमतसंग्रह हुने र वर्तमान संविधानलाई निरन्तरता दिने वा नयाँ बनाउनेबारे निर्णय हुने बताए ।"
राजापाक्षप्रेमदासा टक्कर,"श्रीलंकामा हाल राष्ट्रिय सुरक्षाको मुद्दा सबैभन्दा बढी चर्चामा छ । त्यसका साथै अल्पसंख्यक समुदायका मुद्दा र बेरोजगारीका विषयमा समेत मतदाताले उत्तिकै चासो दिएका छन् । एक चरणमा हुने निर्वाचनमा मतदाताले आफ्नो प्राथमिकताअनुसार बढीमा तीन जनालाई भोट हाल्न पाउँछन् । तर, कुनै पनि उम्मेदवारले ५० प्रतिशतभन्दा बढी मत नल्याएको खण्डमा भने शीर्ष स्थानका दुई उम्मेदवारमध्येबाट मतदाताले दोस्रो प्राथमिकतामा हालेको मतको आधारमा विजेता छानिन्छ । कुनै एक उम्मेदवारले ५० प्रतिशत मत ल्याएको खण्डमा चुनावी नतिजा आइतबार आउने बताइएको छ । बलियो को ?चुनावी प्रतिस्पर्धामा दुई जना उम्मेदवारबीच कडा टक्कर रहेको जनाइएको छ । तीमध्ये एक गोटाभया राजापाक्षमाथि आफ्ना दाइको शासनकालमा रक्षामन्त्री हुँदा मानव अधिकार हनन् गरेको आरोप छ । महिन्दा राजापाक्षको राष्ट्रपतिकालमा एक दशक रक्षामन्त्री बनेका गोटाभयामाथि हजारौं मानिस बेपत्ता पारेको आरोप लाग्ने गरेको छ । तर, गृहयुद्ध अन्त्य गर्नमा आफ्नो योगदान रहेको उनको दाबी छ । इस्टर हमलापछि भने उनको आत्मबल उच्च रहेको बताइन्छ । सुरक्षा मामिलामा कडा अडान राख्दै आएका गोटाभयाले सिंहाली बौद्ध समुदायको समर्थन जुटाएका छन् । राजापाक्षले श्रीलंकालाई सबैभन्दा बढी आर्थिक सहयोग गर्ने चीनसँग सम्बन्ध सुधार गर्ने कुरासमेत प्रमुखताका साथ उठाएका छन् । तर, कतिपयले चीनसँगको ऋण बढिरहेकाले उनको आलोचना गरेका छन् । त्यसैगरी, चुनावी प्रतिस्पर्धामा अगाडि देखिएका सजिथ प्रेमदासाले चुनावमा आफू विजयी भए तमिल टाइगर्सलाई पराजित गर्ने सेनाप्रमुख शरथ फोन्सेकालाई राष्ट्रिय सुरक्षा प्रमुख बनाउने वाचा मतदातासँग गरेका छन् । त्यसका साथै प्रेमदासाले गरिबी निवारण र गुणस्तरीय आवास योजना अघि सारेका छन् । राजापाक्षको विपरीत प्रेमादसाले भारत र अमेरिकासँग थप सम्बन्ध विस्तार गरिनुपर्ने बताउँदै आएका छन् । उनी सन् १९९३ मा तमिल टाइगर्सबाट मारिएका तत्कालीन राष्ट्रपति रनासिंघे प्रेमादासाका छोरा हुन् । किन उठेनन् सिरिसेना ?चुनावमा वर्तमान राष्ट्रपति मैथ्रीपाला सिरिसेनाले सन् २०१५ मा भएको चुनावमा महिन्दा राजापाक्षलाई अप्रत्याशित रूपमा हराएका थिए । तर, उनले कुनै खास कारण नदेखाई वर्तमान चुनावमा उम्मेदवारी दिएनन् । श्रीलंकालीमाझ उनको लोकप्रियता क्रमशः घटिरहेको छ । इस्टर घटनामा गुप्तचर संयन्त्रका सूचना बेवास्ता गरेका कारण उनी अलोकप्रिय भएका जनाइएको छ । त्यसका साथै उनले प्रधानमन्त्रीलाई पदबाट हटाएपछि श्रीलंकामा संवैधानिक संकट उत्पन्न हुनुका साथै सत्ता संर्घष चर्केको थियो ।"
'भव्य पार्न हरसम्भव प्रयास हुन्छ',"(काठमाडौं)  १३ औं दक्षिण एसियाली खेलकुदको मिति नजिकिँदा राष्ट्रिय खेलकुद परिषद (राखेप) ले तयारीलाई अन्तिम रूप दिन थालेको छ । सात देशका खेलाडी, अफिसियलसमेत गरी करिब ७ हजारको व्यवस्थापन तथा खेलमेला भव्य पार्न हरसम्भव प्रयास गरिने राखेपको दाबी छ । मंसिर १५ देखि २४ सम्म काठमाडौं उपत्यका, पोखरा र जनकपुर सहरमा आयोजना हुने प्रतियोगिताका लागि शनिबारदेखि १५ दिने काउन्टडाउन सुरु भएको छ । तर पूर्वाधार, खेल सामग्रीलगायतका महत्त्वपूर्ण कामहरू सम्पन्न भइसकेका छैनन् । प्रतियोगिताको उद्घाटन तथा समापनस्थल दशरथ रंगशाला र पोखरा रंगशालाको निर्माण जारी छ । राज्यको प्रतिष्ठासँग जोडिएकाले यस प्रतियोगितालाई राष्ट्रिय उत्सवको रूपमा सम्पन्न गर्ने योजना राष्ट्रिय खेलकुद परिषद्का सदस्यसचिव रमेशकुमार सिलवालले सुनाए । पूर्वाधारलगायत अनेक तयारीबारे तपाईहरू कसैले पनि शंका गर्नुपर्दैन । नेपालले ठूला प्रतियोगिता आयोजना गर्न सम्भव छ भन्ने सन्देश दिनेगरी प्रतियोगिताअघि नै सबै तयारी सम्पन्न हुनेछ, १३ औं साग भव्य हुनेछ, सिलवालले पत्रकार सम्मेलनमा भने । साग आयोजना अपटेडबारे राखेपले लामो समयपछि औपचारिक पत्रकार सम्मेलन गरेको हो । सदस्यसचिव सिलवालले पूर्वाधार, प्रशासनिक र राष्ट्रिय टिम तयारीलाई एकैसाथ अगाडि लगिएको र सबैमा सन्तोषजनक प्रगति भइरहेको जानकारी गराए । उनका अनुसार सागको पूर्वाधार मंसिर १० सम्म तयार हुनेछ । अधिकांश खेलको पूर्वाधार तयार अवस्थामा छन्, उनले भने, सातदोबाटोको पौडीपोखरी र दशरथ रंगशाला मंसिर ७ सम्म र पोखरा रंगशाला १० सम्म तयार हुने स्थिति बनेको छ ।सातदोबाटोस्थ्ति वातनुकूलित पौडी पोखरीमा टायल बिछ्याउने काम भइरहेको छ । कम्प्लेक्सको छानो हालेर पोखरीमा पानी भर्ने काम बाँकी छ । दशरथ रंगशालाको भीआईपी प्यारापिटतर्फ छानोका लागि फलामे फ्रेम राख्ने काम अहिले भइरहेको छ । त्यसमाथि फ्याब्रिक छानो राखिनेछ । छानो मंगलबार नै चीनबाट नेपाल आइसकेको छ । पोखरा रंगशालामा १० हजार दर्शक क्षमताको प्यारापिट निर्माण गर्न बाँकी रहेको सदस्यसचिवले सुनाए । सागका लागि १५ समिति बनाएर तयारी थालिएको थियो । सबै समितिले आआफ्नो तयारीलाई अन्तिम रूप दिइएको सिलवालले जनाए । प्रतियोगिताका लागि ४ अर्ब बजेट निकासा भएको छ । त्यसमध्ये १ अर्ब ६२ करोड पूर्वाधार निर्माणका लागि खर्च भएको छ । बाँकी रकम आयोजनामा खर्च भएको छ । अपुग बजेटका लागि सरकारले प्रतिवद्धता जनाइसकेको सिलवालले बताए । सागमा समावेश खेल आयोजनाका लागि खेल सामग्री आयात अहिले प्रक्रियामा छ । २० खेलको सामाग्री व्यवस्थापन टेन्डर प्रक्रियामा गएको छ भने बाँकी खेलका लागि राखेप आफैंले खरीद प्रक्रिया अगाडि बढाएको छ, खेल सामग्री व्यवस्थापनको ढिलाइबारे सदस्यसचिवले भने, एक सातासम्म सबै खेल सामग्री सम्बन्धित भेन्यूमा पुगिसक्छ ।३ सय २४ स्वर्ण पदकसागमा २७ खेल समावेश गरिएको छ । सबै देशका लागि खेल तथा खेलाडी दर्ताको समय बुधबारसम्म कायम रहेकाले अन्तिम सूची आइसकेको छैन । अहिलेसम्म प्याराग्लाइडिङका लागि नेपाल र पाकिस्तानबाट मात्र टिम दर्ता भएकाले सो खेल हुनेनहुने निश्चित भइसकेको छैन । प्याराग्लाइडिङ भएमा ३ सय २४ स्वर्ण पदकका लागि प्रतिस्पर्धा हुनेछ । ३ सय २४ रजत र ४ सय ८७ कांस्य गरी कुल १ हजार १ सय ३५ पदकका लागि ७ देशका खेलाडीबीच प्रतिस्पर्धा हुनेछ । सागका लागि नेपालका २१ खेलका खेलाडीहरूले वैदेशिक प्रशिक्षण र प्रतियोगितामा सहभागिताको अवसर पाएका छन् । बाँकी ६ खेलले विदेशी प्रशिक्षक बोलाएर स्वदेशमै प्रशिक्षण गरिरहेको र तयारीलाई क्रमशः अन्तिम रूप दिएको सदस्यसचिव सिलवालले जानकारी दिए ।नेपालबाट २७ खेलमै सहभागिता हुनेछ । समावेश सबै खेलमा सहभागिता जनाउने नेपालमात्र हो । जहाँ ६ सय ४८ खेलाडी उत्रँदैछन् । त्यसपछि बंगलादेश २५, भुटान १४, भारत २०, माल्दिभ्स १०, पाकिस्तान १८ र श्रीलंकाले २५ खेलमा सहभागिता जनाउने निश्चित गरेका छन् । दर्ता अवधि बुधबारसम्म रहेकाले यो संख्या थपिन सक्नेछ ।आसन्न सागमा नेपालले कम्तीमा ५० स्वर्ण पदक जित्ने लक्ष्य राखेको छ । आठौं संस्करणमा १२ खेल समावेश थियो । हामीले ३१ स्वर्ण जितेका थियौं । अहिले खेलसंख्या दोब्बरभन्दा बढी छ । हामीले कम्तीमा ५० स्वर्णको अपेक्षा गरेका छौं, त्योभन्दा बढी हुनेमा ढुक्क पनि छौ, सदस्यसचिवले पदक लक्ष्य सुनाए । उनले पदक जित्ने खेलाडीको प्रोत्साहनका लागि प्रधानमन्त्रीबाट केही दिनमा सम्बोधन हुने गरी कार्यक्रम आउने बताए ।उद्घाटनमा १५ हजारको मार्चपाससदस्यसचिव सिलवालले सागको उद्घाटनमा नेपालको कला, संस्कृति र गौरव झल्काउने तथा सातै प्रदेशको प्रतिनिधित्व हुने गरी प्रस्तुति रहने जानकारी दिए । सशस्त्र प्रहरीका प्रमुख शैलेन्द्र खनाल संयोजक रहेको समारोह समितिले हल्चोक मैदानमा अहिले तयारी गरिरहेको छ । मंसिर १ देखि दशरथ रंगशालामै आंशिक रूपमा तयारी गरिने, मंसिर ८ देखि पूर्ण तयारी रंगशालामा गरिने, मंसिर ११ र १२ गते प्रिरिहर्सल तथा १३ मा ग्रान्ड रिहर्सल गरिने राखेपले जनाएको छ । ३ घण्टा १४ मिनेटको उद्घाटन समारोहमा नेपालको पहिचान स्मरण गराइने छ, सिलवालले भने, १५ हजारभन्दा बढी खेलाडीकलाकारको मार्चपास तथा प्रस्तुति रहनेछ, लेजर बिमको प्रयोग गरिनेछ र पहिलोपल्ट ड्रोनको प्रयोग गर्न लागेका छौं । नेपाल ओलम्पिक कमिटीका अध्यक्ष जीवनराम श्रेष्ठले ओलम्पिककै छातामुनि रहेर हुने प्रतियोगिता भएकाले सागलाई भव्य कुनै कन्जुस्याइँ गर्न नहुने बताए ।रंगशालामा प्रत्यक्ष उद्घाटन हेर्न नसक्नेका लागि जनकपुर, पोखरा र काठमाडौं उपत्यकाका विभिन्न स्थानमा ५० स्थानमा ठूला स्क्रिनबाट देखाइने व्यवस्था मिलाइने सदस्यसचिवले जानकारी गराए । पुरुष फुटबलको फाइनल सकिएपछि दशरथ रंगशाला र महिला फुटबलको फाइनल सकिएपछि पोखरा रंगशालामा समापन समारोह हुनेछ । सातै राष्ट्रको प्रतिनिधित्व हुने गरी १३ औं सागका लागि तयार पारिएको डिजिटल प्रोमोको प्रसारण त्रिपुरेश्वरस्थित वर्ल्ड ट्रेड सेन्टरमा शनिबारै सुरु गरिएको छ । सागको आधिकारिक वेबसाइट (धधध।ज्ञघकबनलभऊब।िअय) पनि सुरुआत गरिएको थियो ।"
नेपालको पहिलो जित,हङकङका सुरुआत निकै खराब रह्यो । टोलीले ४७ रन बनाउँदा ५ विकेट गुमाइसकेको थियो । त्यसमा करण केसीले २ र राष्ट्रिय टोलीबाट ५० ओभरमा पहिलो खेल खेलिरहेका अविनाश कर्णले २ विकेट लिए । सबै क्याच विकेटकिपर विनोद भण्डारीको नाममा थियो । उनले अर्को क्याच लिँदै एकै खेलमा ६ सिकार बनाउने पहिलो नेपाली खेलाडी बने । हङकङबाट किन्चित शाहले ५३ रन बनाए । उनले ८० बल खेल्दै ३ चौका र १ छक्का प्रहार गरे । एहसान नवाज ५३ बलमा ४४ रन बनाई अविजित रहे । नेपालबाट करण र अविनाशले ३३ विकेट लिए । करणले ९ ओभरमा १ मेडन राख्दै र अविनाशले ९ ओभरमा २ मेडन राखेर समान ३२ रन खर्चे । सुसनले २ विकेट लिए ।
भुटान उड्नुअघि चार खेलाडी कारबाहीमा,"(काठमाडौं)  विश्वकप छनोट र एसिया कप छनोटअन्तर्गत कुवेतविरुद्धको महत्त्वपूर्ण खेलअघि नेपाली राष्ट्रिय फुटबल टोलीका चार मुख्य खेलाडी अनुशासनको कारबाहीमा परेका छन् । शनिबार बिहान सातदोबाटोस्थित एन्फा कम्प्लेक्समा भुटानमा हुने खेलका लागि टिम बिदाइ भइसकेपछि एन्फाको आकस्मिक बैठकले चार खेलाडीलाई कारबाही गर्ने निर्णय गरेको हो । मुख्य स्ट्राइकर विमल घर्तीमगर, मिडफिल्डर अन्जन विष्ट र सन्तोष तामाङ तथा डिफेन्डर दिनेश राजवंशी गरी ४ खेलाडीलाई फूलमालाको बिदाइपछि टिमबाट बर्खास्तगीको सूचना दिइएको थियो । उनीहरू भुटान जान पाएनन् । अखिल नेपाल फुटबल संघ (एन्फा) ले बन्द प्रशिक्षणमा रहेका चार खेलाडी शुक्रबार राति २ बजेसम्म ठमेलका विभिन्न क्लबमा रहेको पाइएकाले कारबाही गरिएको एन्फाले जनाएको छ ।उनीहरू क्याम्पबाट भागेर नाइट क्लबमा गएको प्रमाणित भएपछि काठमाडौंमा उपलब्ध एन्फा पदाधिकारीको आकस्मिक बैठकले प्रशिक्षक योहान कालिनसँगको छलफलपछि कम्तीमा कुवेतसँगको खेलमा टिमबाहिर राख्ने निर्णय भएको हो, एन्फा प्रवक्ता किरण राईले कान्तिपुरसँग भने, अध्यक्ष नेपाल फर्केपछि एन्फाको बैठकले उनीहरूको थप कारबाहीबारे निर्णय गर्नेछ । एन्फा अध्यक्ष कर्माछिरिङ शेर्पा अहिले भुटानमै छन् ।चार खेलाडी कारबाहीमा परेपछि २० सदस्यीय टिम भुटान पुगेको छ । राष्ट्रिय टिमको क्याम्पमा परे पनि अन्तिम टिममा नपरेका सुवास गुरुङलाई टिममा बोलाइएको छ । हामीसँग ३ दिन समय छ, प्रशिक्षकलाई आवश्यक परेको खण्डमा अरु खेलाडीलाई पनि पठाउन सकिन्छ, प्रवक्ता राईले भने । नेपालले विश्वकप छनोटमा कुवेतविरुद्ध थिम्पुमा मंगलबार प्रतिस्पर्धा गर्दै छ । दशरथ रंगशाला अन्तर्राष्ट्रिय मापदण्डको नभएको भन्दै एसियाली फुटबल महासंघले जनाएपछि नेपालले घरेलु खेल भुटानमा खेल्नुपरेको हो ।"
संगमलाई उपाधि,"रूपन्देही (कास) सुनौलो संगम युवा क्लबले ज्ञानबहादुर गुरुङको स्मृतिमा आयोजित चौथो सयपत्री नकआउट फुटबलको उपाधि जितेको छ । शनिबार फाइनलमा फर्साटिकर युवा क्लबलाई १० गोलले पराजित गरेको हो । रामनगर मैदानमा फर्साटिकरका आकाश रानाले आत्मघाती गोल गरे । संगमका मोहन थापा सर्वोत्कृष्ट भए । सुनौलोका कान्छा गुरुङ स्ट्राइकर, युगल थापा गोलकिपर, आशिष गुरुङ रक्षक, फर्साटिकरका ध्रुव राई मिडफिल्डरमा उत्कृष्ट भए । सुनौलोले २ लाख २ हजार र फर्साटिकरले १ लाख १ हजार रुपैयाँ पुरस्कार पाए ।"
माछाको संसार,एजेन्सीको सहयोगमा
चित्र कोर्दै विद्यार्थी,"आफ्नो कला चित्रमार्फत् प्रस्तुत गर्दै आएका बालबालिका प्रतियोगितामा भाग लिन पाउँदा उत्साहित थिए । उनीहरूले बनाएको चित्रको मूल्यांकन चित्रकार एवं कार्टुनिस्ट दुर्गा केसीेले गरिरहेका थिए । बालबालिका ८ देखि १३ वर्ष उमेर समूहका थिए । लायन्स क्लब अफ पोखरा पिस सिटीको आयोजनामा भिमाद २ टेक्रेभन्ज्याङस्थित बालविकास माविमा भएको प्रतियोगितामा १२ फरकफरक विद्यालयमा अध्ययनरत विद्यार्थीलाई सहभागी गराइएको थियो । जर्नी अफ पिस (शान्ति यात्रा) विषयक चित्रकला प्रतियोगितामा तनहुँको बालविकास माविकी छात्रा बिन्दु थापा प्रथम भइन् । अरुणोदय माविका छात्र एकिन थापा द्वितीय र शंकर माविका छात्र सुशील थापा तृतीय भए । क्लबका पूर्वअध्यक्ष टंकराज अधिकारीका अनुसार तनहुँको भिमाद नगरपालिका १ र २ का सामुदायिक विद्यालय बालविकास मावि, अरुणोदय मावि, सिद्धार्थ प्रावि, बलभद्र निमावि, सिद्धार्थ मावि, ज्ञानज्योति आवि र रघु मावि, सिद्ध मावि, किउँ मावि, जनता मावि, मदरसा गौसिय मावि र शंकर माविका छात्रछात्राको प्रतियोगितामा सहभागिता रहेको थियो ।"
धान भित्र्याउने सिकाइ,"मानो रोपी मुरी फलाउने अभ्यास विद्यार्थीलाई गराइएको छ । झतपुरस्थित शंकर नेसनल स्कुलका विद्यार्थीले असारमा रोपाइँ गरेर फलाएको धान विद्यार्थी आफैंले काटेर भित्र्याएका हुन् । धान कसरी रोपिन्छ, कसरी फल्छ भन्नेबारे अध्यासकै रूपमा सिकाउन यस्तो गरिएको हो । स्कुलले प्रिप्राइमरी र प्राइमरी तहका विद्यार्थीलाई कार्यक्रममा सहभागी गराएको हो । अधिकांश विद्यार्थीलाई पसलबाट किनेर ल्याइने खाद्य पदार्थ प्रयोग गरेको मात्र अनुभव भएकाले स्कुलद्वारा चामल कसरी तयार हुन्छ भन्ने प्रक्रियाबारे पनि जानकारी दिइएको थियो । हाम्रो भान्सासम्म चामल कसरी आउँछ भन्ने बुझाइएको प्रधानाध्यापक शरण चौलागाईंले बताए ।"
बालअधिकार,"किस्मत वाग्ले, कक्षा६सैनिक आवासीय महाविद्यालय, पोखरा"
चखेवा र चल्ला,"आहा ! कति धेरै हाँसहरू रैछन्, हेर त सविता, रक्कीले नदीतिर औलाले देखाएर भने ।हाँस होइनन्, ती त चखेवा हुन् । चखेवा पाहुना चरा हुन् रे, सविताले भनिन् ।चरा पनि पाहुना हुन्छ ? नचाहिने कुरा । बरु म दुईचार ओटा मार्छु । यतै पोलेर खाम हुन्न ? रक्कीको कुरा सुनेर सविताले आत्तिँदै भनिन्, हुन्न, हुन्न, मार्न हुन्न । आमाले भन्नुभएको पाहुनाहरू देवता समान हुन्छन् रे ।लाटी १ तिमीले कहिल्यै हाँसको छ्वएला खाएकी छौ ? कति मीठो हुन्छ । त्योभन्दा अझ टेस्टी हुन्छ होला चखेवाको मासु, रक्कीले फकाउन खोजे । रक्कीको घर काठमाडौंमा थियो । त्यहीँको बोर्डिङ स्कुलमा कक्षा ६ मा पढ्थे । यतिबेला उनी परीक्षापछिको बिदामा चितवनको सौराहा (सानीमाको घरमा) पुगेका थिए । सानीमाकी छोरी सविता रक्कीभन्दा ६ महिना कान्छी थिइन् र कक्षा ६ कै परीक्षा सकाएर बसेकी थिइन् ।किसान परिवारकी छोरी सविता शनिबार र अरू वेला पनि स्कुल बिदा भएको दिन राप्ती किनारमा गाई चराउन जान्थिन् । त्यस दिन रक्की पनि सवितासँगै गएका थिए ।रक्कीले फेरि भने, आज म ढुंगाले हिर्काएरै भए पनि चखेवा मारेर त्यसको मासु नचाखी छोड्दिनँ । बरु तिमी पनि ढ्ुंगा बटुल्न सघाऊ त मलाई, रक्कीले नदी किनारका ढुंगा बटुल्न थाले ।उसको चाला देखेर सवितालाई पीर पर्यो । त्यसपछि सम्झाउँदै भनिन्, दाइ १ यी मासु खान भनेर घरमा पालिएका हाँसहरूजस्ता होइनन् । यिनीहरू त साइबेरियादेखि उड्दै यहाँ आएका हुन् । त्यहा कात्तिकदेखि नै हिउँ पर्ने हुनाले नदी, तालहरू बाक्लो हिउँबाट ढाकिन्छन् । त्यसपछि पानीमा निर्भर रहने पन्छीहरू जस्तै राजहाँस, कर्याङकुरुङ, सारस, सुइरे पुच्छर हाँसजस्ता थुप्रै प्रजातिका चराहरू त्यहाँबाट अन्य मुलुकमा बसाइँ सर्छन् । तीमध्ये केही नेपालमा आएर कोसी टप्पु, जगदीशपुर, सौराहाको राप्तीजस्ता नदी, तालतलैयामा बस्छन् । पानीमा पाइने साना कीरा, माछा खान्छन् । त्यही आसपासका टापु परेको सुरक्षित ठाउँका झाडीभित्र गुँड बनाई चल्ला कोरल्छन् । हुर्काउँछन्, बढाउँछन् । त्यसपछि यहाँ गर्मी बढ्दै गएपछि फेरि आफ्नै ठाउँमा फर्केर जान्छन् ।कति कुरा जानेकी ? रक्कीले अलि झर्केर बोले, जहाँबाट आए नि के भो त ? मासु खान भैहाल्छ क्यारे ।दाइ १ तपाईं कति मासु मासु भनिरहनुहुन्छ ? ती निर्दोष प्राणीको मासु खाएर तपार्इं कति दिन अघाउनुहुन्छ ? तिनीहरूले हाम्रो के बिगारेका छन् र मार्नुपर्यो ?सविता जंगिएपछि रक्की अलि हच्किए । सविताले सोधिन्, मैले भनेको एउटा कुरा मान्नुहुन्छ ?मान्छु, के कुरा हो भन न ।सविताले रक्कीलाई आँखा चिम्म गर्न भनिन् । उनले आँखा चिम्लेपछि डोर्याउँदै लगेर नदी किनारको डिलमा (जहाँबाट ती चखेवाहरू अझ नजिकबाट सर्लक्क देखिन्थे) पलेटी कसेर बस्न लगाइन् । त्यसपछि आँखा खोल्न भनिन् । नजिकैबाट चखेवाहरू देखेर हातैले समातुलाझैं गरी रक्की रोमाञ्चित भए । र, भने आहा।चुप चुप हाम्रो आवाज सुनेर ती चखेवाहरू उडेर अन्तै जालान्, सविताले रक्कीलाई सतर्क गराइन्, तपाईं यी चखेवालाई कुनै हानिनोक्सानी पुग्ने काम नगर्नुृहोला । हेरेर मात्र बसिरहनू । म गाई फर्काएर यतै ल्याउँछु ।रक्कीले दंग परेर मनमनै सोचे, सविता नभएको मौकामा एउटा ठूलै चखेवा मार्छु । बरु कुनचाहिं ठूलो होला ? उनले बथानका एकएक चखेवा नियाल्न थाले । त्यहीबेला ठूला चखेवाको साथमा केही साना चल्ला पनि देखे । माउ चखेवा वरिपरि घुमेर चल्लाहरूको सुरक्षा गरिहेको थियो । माउले ती चल्लालाई पानीमा डुबेर आहारा खोज्न सिकाउँदै थिए । चल्लाहरू माउ पानीमा डुबेको हेरेर आफूहरू पनि टाउको तल पुच्छर माथि पारेर पानीमा डुबे । अनि तुरुन्तै बाहिर निस्केर टाउको हल्लाउँदै फुर्रर पानी उडाए । एकछिनपछि फेरि डुबे । फेरि माथि उत्रिए । त्यसरी धेरै पटक पानीमा डुब्ने र उत्रने प्रयास गरेपछि बल्ल मसिना ढुंगाका कुरमा ठुँड जोतेर माउले जस्तै आहारा खोजे । त्यहाँबाट के टिपेर ल्याए कुन्नि । माथि उत्रेपछि घाँटी तन्काएर कुप्लुक्क निले । दुईचार पटक त्यसरी निलेर अघाएपछि चिँचिँचिँ गरी चल्लाहरू पानीमाथि फुर्किंदै नाच्न थाले । त्यो अनुपम दृश्यले रक्कीको मन पुलकित भयो । उनले मनमनै सोचे, ओहो १ मैले चल्लाका बाआमालाई मारेको भए ती चल्लाहरू टुहुरा हुन्थे । अनि आहारा खोज्न नजानेर भोकै मर्थे विचरा। भो, अब म चखेवा मार्दिनँ, कहिल्यै नि मार्दिनँ । रक्की बसेको ठाउँबाट जुरुक्कै उठे ।सविता गाई फर्काएर फेरि त्यहीं आइपुगिन् र भनिन्, हिँड्नुस् घर जाऔं । तीन बजी सक्यो, भोक पनि लाग्यो होला । गाई अघि लगाएर घरतिर जाँदै गर्दा रक्कीले भने, सविता १ आज झन्डै मैले चखेवालाई मारिनँ । सुन न मैले त्यहाँ बसेर हेरिरहँदा चखेवाका पनि हाम्रो जस्तौ बुबाआमा, बच्चासहितको परिवार देखें । उनीहरू आफ्नै संसारमा रमाइरहेका थिए । यदि मैले उनीहरूको बाआमा मारेको भए! उनी भावुक बनेको देखेर सविताले भनिन्, दाइ १ कुनै काम गर्नुभन्दा पहिले १० चोटि सोच्नुपर्छ । बिनासोचविचार गरेको कामले कसैको हित गर्दैन । मेरी आमाले भन्नुभएको । त्यसकारण तपाईंलाई मैले सोच्ने मौका दिनका लागि त्यहाँ बस्न भनेकी हुँ ।उनले थपिन्, अर्को कुरा मासुकै लागि घरमा पालिएका पशुपन्छीबाहेक चराचुरुंगी, जंगली जनावर, गोही, कछुवा, माछाजस्ता जलचरलाई हेर्न पाइने, मार्न नपाइने नियम सौराहमा बनाइएको छ । यदि कसैले नियम उल्लंघन गरी मारेको भेटिएमा सजाय भोग्नुपर्ने हुन्छ । धन्न बच्नुभयो । सविता र रक्की कुरा गर्दै घर पुगे । साँझ रक्कीले कपिमा दिउँसो देखेका चखेवाहरूको चित्र कोर्यो । त्यो देखेर सविता अत्यन्तै खुसी भइन् र आफूले पनि कोर्ने प्रयास गर्नि । रक्की सौराहामा बसुन्जेल सविताले जंगल सफारी, हात्तीसार, गोही प्रजनन् केन्द्र जस्ता थुप्रै ठाउँमा घुमाउन लगिन् । रक्की दिउँसो जहाँ जान्थे फर्केर साँझ घर आएपछि चित्र कोरिहाल्थे ।रक्कीले त्यहाँ थुप्रै विदेशी पर्यटक र आन्तरिक पर्यटकलाई भेटेर सोधे, तपाईहरु यहाँ किन आउनुभएको ?मानिसको जीवनमा ठूलो महत्त्व राख्ने जंगली जनावर, चराचुरुंगी र वनस्पति अवलोकन, अध्ययन र अनुसन्धान गर्नुका साथै मनोरञ्जनका लागि हामी सौराहा आएका हौं, प्रायः सबैले यस्तै जवाफ दिए । उनीहरूको जवाफले रक्कीको मनमा जनावर, पशुपन्छी र वनस्पतिप्रति माया पलायो । स्कुल बिदा सकिनुअघिल्लो दिन कपीभरि चित्र, दिमागभरि ज्ञान, आँखाभरि सौराहाका दृश्य, हृदयभरि सानिमा र बहिनीको माया बोकेर रक्की काठमाडौं फर्किए ।"
