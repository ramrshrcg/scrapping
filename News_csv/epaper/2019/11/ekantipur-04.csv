शीर्षक,विवरण
डायलाइसिस कि प्रत्यारोपण ?,"आफ्नो स्वास्थ्य अवस्थाबारे सामान्य जानकारी गराएर उनले बैठकका एजेन्डामाथि छलफल गरेका थिए । बैठक फटाफट अघि बढ्यो, हामीले एजेन्डामा धमाधम निर्णय पनि गरिहाल्यौं, एक मन्त्रीले भने, उपचारका लागि धेरै समय खर्चिनुपर्ने भएकाले उहाँले आवश्यक निर्णय धमाधम गराउनुभएको हुन सक्छ । चिकित्सकहरूले धेरै आराम जरुरत रहेको बताएपछि शुक्रबार दिनभर आराम गरेका प्रधानमन्त्री ओलीले शनिबार नेकपाको सचिवालय बैठक बोलाएका थिए । बैठकमा उनले आफूसँग अब नियमित डायलाइसिस या मिर्गौला प्रत्यारोपणमध्ये एउटा रोज्ने विकल्पमात्रै रहेको बताएका थिए । आइतबार बिहान ११ बजेतिर बसेको मन्त्रिपरिषद् बैठकले सातै प्रदेश प्रमुखहरूलाई पदमुक्त गर्न राष्ट्रपतिकहाँ सिफारिस गर्ने निर्णय गरेको थियो । त्रिभुवन विश्वविद्यालयका उपकुलपति र नेपाल मेडिकल काउन्सिलको अध्यक्ष नियुक्तिको निर्णय पनि भएको थियो । मन्त्रिपरिषद् बैठकको बीचबाटै प्रधानमन्त्री ओली एक्सरे गर्न अस्पताल पुगेका थिए । फर्कंदा राष्ट्रपति कार्यालय छिर्यौं, प्रधानमन्त्रीसँगै अस्पताल पुगेका उनको निजी सचिवालयका एक सदस्यले कान्तिपुरसँग भने । उनका अनुसार प्रधानमन्त्री प्रदेश प्रमुखहरूलाई पदमुक्त गर्ने सिफारिस लिएर राष्ट्रपति कार्यालय गएका थिए । प्रधानमन्त्रीनिकट स्रोतका अनुसार मन्त्रिपरिषद् बैठकपछि उनी आराम गर्ने मनस्थितिमा थिए । त्यसैले आइतबार अबेरसम्म नेकपा सचिवालय बैठक बोलाएनन् । तर दिउँसो ३ बजेतिर उनले ५ बजेका लागि मन्त्रिपरिषद्को आकस्मिक बैठक डाके । केहीबेरमा मन्त्रिपरिषद् बैठक साढे ६ बजेका लागि सारेर नेकपा सचिवालय बैठक बोलाए । सचिवालय बैठक नै ७ बजेसम्म लम्बिएपछि मन्त्रिपरिषद् बैठक सोमबार बिहान ११ बजेसम्मका लागि स्थगित गरिएको छ ।"
सातै प्रदेश प्रमुख पदमुक्त,"(काठमाडौं)  कांग्रेस नेतृत्वको अघिल्लो सरकारले नियुक्त गरेका सातै प्रदेश प्रमुखहरूलाई झन्डै २२ महिनापछि एकैसाथ हटाइएको छ । उनीहरूलाई मन्त्रिपरिषद्को सिफारिसमा राष्ट्रपति विद्यादेवी भण्डारीले आइतबार पदमुक्त गरेकी हुन् । प्रधानमन्त्री निवास बालुवाटारमा आइतबारै बसेको मन्त्रिपरिषद् बैठकले प्रदेश प्रमुखहरूलाई हटाउने निर्णय गरेको थियो ।प्रधानमन्त्री केपी शर्मा ओली अस्वस्थ भएपश्चात् सरकारले आइतबार भटाभट अन्य निर्णय लिएसँगै प्रदेश प्रमुखहरूलाई समेत पदमुक्त गरेको हो, जसप्रति प्रतिपक्षी कांग्रेसले तीव्र विरोध जनाएको छ । यससँगै प्रदेश १ का गोविन्दबहादुर तुम्बाहाङ, प्रदेश २ का रत्नेश्वरलाल कायस्थ, प्रदेश ३ की अनुराधा कोइराला, गण्डकी प्रदेशका बाबुराम कुँवर, प्रदेश ५ का उमाकान्त झा, कर्णाली प्रदेशका दुर्गाकेशर खनाल र सुदूरपश्चिम प्रदेशका मोहनराज मल्ल पदमुक्त भएका छन् । राष्ट्रपति भण्डारीले मन्त्रिपरिषद्को सिफारिसमा नेपालको संविधानको धारा १६५ को उपधारा (१) को खण्ड (ख) बमोजिम प्रदेश प्रमुखहरूलाई पदमुक्त गरेको राष्ट्रपति कार्यालयका प्रवक्ता हरिप्रसाद दाहालद्वारा जारी विज्ञप्तिमा उल्लेख छ । उनीहरूलाई शेरबहादुर देउवा नेतृत्व सरकारले २०७४ माघ ३ मा नियुक्त गरेको थियो । कांग्रेस र मधेसी दलनिकट व्यक्तिलाई मात्रै प्रदेश प्रमुख नियुक्त गरिएपछि तत्कालीन एमाले र माओवादीले त्यतिबेलै विरोध जनाएका थिए । ओली सरकारले निर्वाचन घोषणापछि देउवा सरकारले गरेका सबै नियुक्ति एकमुष्ट खारेज गर्ने निर्णय गरेको थियो । यो निर्णयका कारण धेरैवटा संस्थानका राजनीतिक नियुक्तिदेखि राजदूतसमेत खारेजीमा परेका थिए । त्यही निर्णयमा प्रदेश प्रमुख पनि पदमुक्त भएको सूचना केही मन्त्रीले बाहिर ल्याएका थिए । तर विपक्षी कांग्रेससँगको सम्बन्ध झन् चिसिने भन्दै नेकपा नेताहरूले सुझाव दिएपछि खारेज गरिएका निर्णयको सूचीमा प्रदेश प्रमुखलाई समेटिएको थिएन । कांग्रेसले अहिले आएर प्रदेश प्रमुखहरूलाई पदमुक्त गर्नु पूर्वाग्रही र असहिष्णु कदम भएको भन्दै आपत्ति जनाएको छ । अहिलेको अवस्थामा प्रदेश प्रमुखहरूलाई हटाउनुपर्ने कारण थिएन, सहमहामन्त्री प्रकाशशरण महतले भने, यो कदम असहिष्णु र पूर्वाग्रही देखिन्छ । प्रवक्ता विश्वप्रकाश शर्माले समयको प्राथमिकता अर्कै, सरकारको ध्यान अर्कैतिर भन्दै ट्वीट गरेका छन् । जरुरी समीक्षाबेगरै पूर्वाग्रहपूर्ण निर्णय, सहमतिको राजनीति थप बिथोल्ने प्रयत्न र निर्वाचन आचारसंहिताको नैतिक हेक्का राखिएन, उनले लेखेका छन् ।सरकारले रिक्त रहेका प्रदेश प्रमुखमा नयाँ नियुक्तिका लागि छलफल थालेको छ । सोमबार बिहान ११ बजे मन्त्रिपरिषद् बैठक बोलाइएको छ । नेकपा सचिवालय बैठकमा आइतबारै नयाँ नियुक्तिको विषयले प्रवेश पाएको थियो । नेकपाका एक नेताका अनुसार बिहानसम्म नियुक्ति हुनेहरूको सूची तयार हुन्छ । त्यसपछि मन्त्रिपरिषद्ले निर्णय गरी नियुक्तिका लागि राष्ट्रपतिलाई सिफारिस गर्नेछ । पार्टीभित्र पूर्वएमाले र पूर्वमाओवादीको समीकरण मिलाउनुपर्ने भएकाले आइतबार साँझका लागि डाकिएको मन्त्रिपरिषद् बैठक सोमबार बिहानसम्मका लागि सारिएको हो ।पूर्ववर्ती सरकारले गरेका राजनीतिक नियुक्ति उल्टाएर पार्टीनिकट व्यक्तिलाई लैजान नेकपाभित्रै चर्को दबाब थियो । प्रदेश प्रमुख आलंकारिक पद भए पनि आफ्नै पार्टीनिकट व्यक्ति नियुक्त हुँदा सहज हुने भन्दै नेकपाको सरकार रहेका ६ वटा प्रदेशका मुख्यमन्त्रीहरूले पनि प्रधानमन्त्रीलाई सुझाव दिइरहेका थिए ।अवकाश दिइएका प्रदेश प्रमुखहरूमध्ये प्रदेश ७ का प्रमुख मल्ल पछिल्लो समय विवादमा तानिएका थिए । उनको परिवारले ३६ वर्षअघि गाउँलेको लालपुर्जा भेला पारेर लिएको ऋण नतिर्दा ४० किसान बिचल्लीमा परेको र किसानले आफैं जग्गा फुकुवा गर्नुपरेको समाचार सार्वजनिक भएको थियो । तुम्बाहाङ त्रिभुवन विश्वविद्यालयका प्राध्यापक हुन् । अखिलको राजनीति गरे पनि ०३७ सालको जनमत संग्रहपछि उनी कांग्रेसनिकट भएका थिए । कायस्थ र झा पूर्वसचिव हुन् । सचिवबाट अवकाश पाएपछि उनले तत्कालीन मधेसी जनअधिकार फोरमको राजनीति गरेका थिए । उनी सचिव रहँदै खिलराज रेग्मी नेतृत्वको चुनावी सरकारमा मन्त्रीसमेत भएका थिए । कुँवर पूर्वमहान्यायाधिवक्ता हुन् भने कोइराला माइती नेपालको संस्थापक अध्यक्ष, शाही शासनकालमा मन्त्री हुँदै गत चुनावअघि कांग्रेसमा प्रवेश गरेकी थिइन् । खनाल शिक्षक पृष्ठभूमिका कांग्रेस नेता र मल्ल जिल्ला पञ्चायत सदस्यबाट राप्रपा हुँदै कांग्रेसमा जोडिएका थिए ।"
यात्रुको भारले बस सुनकोसीमा,"उपचारका लागि धुलिखेल अस्पताल लगिएका ५० जना घाइतेमध्ये चेतकुमारीको मृत्यु भएको हो । उक्त अस्पतालका ४९ जना घाइतेमध्ये २ जनालाई डिस्चार्ज गरिएको काभ्रे प्रहरीले जानकारी दिएको छ । ६६ वर्षीया गोमा श्रेष्ठ र करिब ३५ वर्षीया एक महिलालाई थप उपचारका लागि काठमाडौं पठाइएको अस्पतालले बताएको छ । उपचारका लागि शिर मेमोरियल अस्पताल बनेपा लगिएका ३ जनामध्ये बालिका सलिनाको मृत्यु भएको हो । त्यहाँ एक दम्पतीको उपचार भइरहेको छ । खाडीचौरमा उपचार गराएका बस चालक धनबहादुर तामाङलाई राजधानी रिफर गरिएको छ । बसलाई पनि नदीबाट निकालिएको छ । लामोसाँघुजिरी सडक खण्डको मुडे आउँदा बसको पट्टा भाँचिएको प्रहरीले जानकारी दिएको छ । त्यसलाई मर्मत गरेर बस राजधानीतर्फ गएको थियो । बस छुटेको स्थान शैलुङ मुडेबाट दक्षिण करिब १० किमि दूरीमा पर्छ । बसमा अधिकांश शैलुङ३, ४ र ५ नम्बर वडाका काटाकुटी, बागखोर र देउराली गाउँका बासिन्दा थिए । वडा नम्बर ५ काटाकुटीका मात्र ७ जनाको मृत्यु भएको शैलुङ गाउँपालिकाका अध्यक्ष भरतप्रसाद दुलालले जानकारी दिए । तिहारका लागि गाउँ आएकाहरू काठमाडौं फर्कने क्रम नसकिएकाले बसमा यात्रु खचाखच थिए । बसले ३४ सिटको टिकट काटे पनि त्यहाँबाट छुट्ने बेला कम्तीमा ४० यात्रु भएको दुलालको अनुमान छ । बागखोरबाट दैनिक बिहान ९ र १० बजे २ वटा बस काठमाडौंका लागि छुट्ने गरेका छन् । पहिलो बस भएकाले धेरैले यात्रा गरेका थिए, अध्यक्ष दुलालले भने । गाउँका केही मान्छे अझै सम्पर्कबाहिर रहेको उनको भनाइ छ । शैलुङ पर्यटकीयस्थल भएकाले घुम्न आउने मान्छे पनि दुर्घटनामा परेको हुन सक्ने उनको अनुमान छ ।"
दिल्लीको धूलो 'काठमाडौं आउँदैन',"भारतमा जस्तो भिजिबिलिटी घटेको पनि छैन, अर्यालले भने, बिहानको समयमा ४५ किलोमिटर छ । यो गत वर्षको जत्तिकै हो । बिहानको समयमा सामान्य तुवाँलो लागेको मात्र हो । सन् १९९८ पछिका वर्षमा भारतबाट बाक्लो हुस्सु नेपालतिर आउने क्रम बढेको अर्का मौसमविद् बरुण पौडेलले बताए । तर त्यस्तो हुस्सु पनि राजस्थान, लखनऊ, उत्तरप्रदेश हुँदै भित्रिने हो, उनले भने, अहिले भारतमा देखिएको प्रदूषणका कण यहाँसम्म ल्याउने कुनै वायुको प्रणाली देखिन्न, त्यही भएर आत्तिनुपर्ने अवस्था छैन । डेढ वर्षअघि भारतको राजस्थान, लखनऊ, उत्तरप्रदेशमा फैलिएको धुले आँधी (डस्ट स्ट्रम) का कण नेपालको वायुमण्डलसम्मै छरिएका थिए । त्यसपछि धमिलो वर्षा भएको थियो । यस पटक दिल्लीका कण उडाएर ल्याउने मौसमी प्रणाली नदेखिएकाले चिन्ता नलिन मौसमविद्हरूको आग्रह छ । विगतमा पनि हिउँदयाममा धूलोधूवाँ बढी आउँदा नेपाली वायुमण्डल दिउँसै अँध्यारो हुने गरेको थियो । दिल्ली र आसपासका क्षेत्रका कलकारखाना, अत्यधिक सवारीसाधनका अतिरिक्त पन्जाब र हरियाणाका खेतमा पराल जलाएका कारण प्रदूषण यो हदसम्म बढेको अनुमान गरिएको छ । विभिन्न सरकारी तथ्यांकले दिल्ली र आसपासको क्षेत्रमा प्रदूषण यो हदसम्म बढ्नुमा करिब ३५ प्रतिशत योगदान पन्जाब र हरियाणाका खेतमा जलाइएको परालको धूवाँ रहेको देखाएको छ ।"
त्रिवि उपकुलपतिमा बाँस्कोटा नियुक्त,"(काठमाडौं)  त्रिभुवन विश्वविद्यालयको १९ औं उपकुलपतिमा डा धर्मकान्त बाँस्कोटा र नेपाल मेडिकल काउन्सिलको अध्यक्षमा डा भगवान कोइराला नियुक्त भएका छन् ।प्रधानमन्त्री तथा कुलपति केपी शर्मा ओलीले आइतबार त्रिविको उपकुलपतिमा बाँस्कोटालाई नियुक्त गरेका हुन् । बाँस्कोटालाई उपकुलपति नियुक्त गर्ने निर्णय भयो, प्रधानमन्त्री सचिवालय स्रोतले भन्यो, उनले सोमबार पदबहाली गर्ने छन् । मेडिकल काउन्सिलका पूर्वअध्यक्ष बाँस्कोटा नाक, कान, घाँटीका विशेषज्ञ हुन् । उनी राष्ट्रपति विद्यादेवी भण्डारीका निजी चिकित्सकसमेत हुन् ।शिक्षामन्त्री गिरिराजमणि पोखरेलको अध्यक्षतामा बनेको सिफारिस समितिले बाँस्कोटाको नाम दुई नम्बरमा प्रस्ताव गरेको थियो । एक नम्बरमा सिफारिस गरिएका डा कोइरालालाई काउन्सिलको अध्यक्ष नियुक्त गरिएको छ । मन्त्रिपरिषद्को आइतबार बसेको बैठकले मुटु शल्यक्रिया विशेषज्ञ कोइरालालाई अध्यक्ष नियुक्त गरेलगत्तै प्रधानमन्त्री ओलीले बाँस्कोटालाई उपकुलपति नियुक्त गरेका हुन् ।समितिले राष्ट्रिय परीक्षा बोर्डका अध्यक्ष चन्द्रमणि पौडेलको नामसमेत उपकुलपतिका लागि तेस्रो नम्बरमा सिफारिस गरेको थियो । सिफारिस समितिले ३ जनाको नाम प्रस्ताव गर्ने र तीमध्ये एक जनालाई प्रधानमन्त्री एवं कुलपतिले उपकुलपति नियुक्ति गर्ने व्यवस्था त्रिवि ऐनमा छ । प्रधानमन्त्री ओलीले नाम सिफारिस हुनुअघि नै आफू र राष्ट्रपतिनिकट बाँस्कोटालाई उपकुलपति नियुक्त गर्ने तयारी गरेको चर्चा थियो । उनलाई उपकुलपति बनाउन कोइरालालाई काउन्सिल अध्यक्षमा लगिएको जानकारहरू दाबी गर्छन् । शिक्षामन्त्री पोखरेलले कोइरालासँग परामर्श गरेरै उपकुलपतिका लागि सिफारिस गरेको उनको सचिवालयले जनाउँदै आएको छ ।बाँस्कोटा र कोइराला दुवैलाई चिकित्सा शिक्षा आयोगको उपाध्यक्ष बन्नसमेत आग्रह गरिएको थियो तर दुवैले सिफारिस समितिमा दरखास्त दिएनन् । बाँस्कोटाले अवकाश पाएपछि काउन्सिल जेठदेखि अध्यक्षविहीन थियो । उनको कार्यकालमा मेडिकल काउन्सिल सुधारोन्मुख दिशातर्फ अघि बढेको पदाधिकारीहरू दाबी गर्छन् । आयोग गठनपछि काउन्सिलको भूमिका भने खुम्चिएको छ । मेडिकल कलेजहरूको नियमनको जिम्मेवारी आयोगलाई दिइएको छ । काउन्सिलमा रजिस्ट्रारसहित ६ सदस्यको पदसमेत रिक्त छ । त्रिवि उपकुलपति र मेडिकल काउन्सिल अध्यक्ष दुवैको कार्यकाल ४ वर्ष हुन्छ ।शिक्षामन्त्रीको अध्यक्षतामा गत साउन १८ गते उपकुलपतिको नाम सिफारिस गर्न समिति गठन भएको थियो । समितिमा व्यवस्थापन संकायका डिन डिल्लीराम शर्मा र मेची क्याम्पस झापाका प्रमुख कमलप्रसाद गुरागाईं सदस्य थिए । समितिले असोज १७ गते ३ जनाको नाम कुलपतिसमक्ष सिफारिस गरेको थियो । पूर्वउपकुलपति तीर्थराज खनियाँले कार्यकाल पूरा गरेर भदौमा अवकाश पाएपछि रेक्टर सुधा त्रिपाठीलाई कार्यवाहक जिम्मेवारी दिएर नयाँ उपकुलपतिको खोजी सुरु भएको थियो । त्रिविमा रेक्टर, रजिस्ट्रारलगायत पदाधिकारीको समेत यसै वर्ष पदावधि सकिँदै छ । संस्कृत, कृषि तथा वन विज्ञान, पूर्वाञ्चल, पोखरा, मध्यपश्चिम र सुदूरपश्चिमसहित ६ विश्वविद्यालय पनि उपकुलपतिविहीन छन् । यी विश्वविद्यालयमा उपकुलपति नियुक्तिका लागि सिफारिस समिति गठन गरिएका छन् । समितिको आग्रहमा शिक्षा मन्त्रालयले गरेको सार्वजनिक अपिलमा उपकुलपति बन्न इच्छुक ७० जनाभन्दा बढीले आवेदन दिएका छन् । आवेदन रुजु गरेर रोस्टर तयार पार्ने काम भइरहेको शिक्षा मन्त्रालयका सहसचिव रामशरण सापकोटाले जानकारी दिए । सिफारिस समितिले रोस्टरबाट उपकुलपतिको नाम सिफारिस गर्नेछ ।"
गृहको सुरक्षा कार्ययोजना आयोगबाट फिर्ता,"खर्चको सीमा तोकियोआयोगले निर्वाचन प्रचारप्रसारका लागि प्रतिनिधिसभा सदस्यका उम्मेदवारले २५ लाख, प्रदेशसभा सदस्यले १५ लाख तथा उपमहानगरपालिका प्रमुखका उम्मेदवारले ५ लाख ५० हजार रुपैयाँ खर्च गर्न पाउने गरी सीमा निर्धारण गरेको छ । आयोगका अनुसार उपमहानगरपालिकाको वडाध्यक्षका लागि २ लाख ५० हजार, नगरपालिकाको वडाध्यक्षका लागि २ लाख, गाउँपालिकाको अध्यक्ष र उपाध्यक्षका लागि ३ लाख ५० हजार तथा वडाध्यक्षका लागि १ लाख ५० हजार निर्वाचन प्रचारप्रसार खर्चको सीमा तोकिएको छ ।"
नेकपाले टुंग्यायो उम्मेदवार,"काठमाडौं (कास) नेकपाले मंसिर १४ मा हुने उपचुनावका लागि उम्मेदवारहरू टुंगो लगाएको छ । आइतबार बसेको नेकपा सचिवालय बैठकले प्रतिनिधिसभा, प्रदेशसभा र उपमहानगरपालिका प्रमुखका लागि उम्मेदवार छनोट गरेको हो । निर्णयअनुसार कास्की२ बाट प्रतिनिधिसभा सदस्यका लागि विद्या भट्टराई उम्मेदवार हुनेछिन् । कास्की जिल्ला कमिटीले सर्वसम्मत रूपमा भट्टराईको नाम सिफारिस गरेको भए पनि गण्डकी प्रदेशले राजकाजी गुरुङ र सोमनाथ प्यासीको नाम थपेर केन्द्रमा पठाएको थियो । नेकपा सचिवालय बैठकको निर्णयअनुसार भट्टराईले प्रतिनिधिसभा सदस्यका लागि उम्मेदवारी दिन त्रिभुवन विश्वविद्यालयको स्थायी जागिरबाट राजीनामा दिनुपर्नेछ । ०५६ सालयता राजनीतिमा निष्क्रिय रहेकी ४६ वर्षीया भट्टराईलाई २० वर्षपछि सक्रिय हुने अवसर आएको हो । तत्कालीन प्रतिनिधिसभा सदस्य एवं संस्कृति, पर्यटन तथा नागरिक उड्डयनमन्त्री रवीन्द्र अधिकारीको हेलिकप्टर दुर्घटनामा निधन भएपछि कास्की२ खाली भएको हो । भट्टराई अधिकारीकी श्रीमती हुन् । नेकपाले भक्तपुर१ क बाट प्रदेशसभा सदस्यका लागि देवीप्रसाद ढकाललाई उम्मेदवार बनाउने निर्णय गरेको छ । काभ्रेमा जन्मिएका ढकाल पार्टी एकीकरण हुनुअघि नेकपा माओवादीको केन्द्रीय सदस्य एवं भक्तपुर जिल्ला कमिटी अध्यक्ष थिए । ढकाल ०७० को संविधानसभा चुनावमा तत्कालीन माओवादीबाट भक्तपुर२ मा उठे पनि पराजित भएका थिए । भक्तपुर१ क बाट प्रदेशसभा सदस्यमा निर्वाचित तत्कालीन एमालेका हरिशरण लामिछानेको मस्तिष्कघातका कारण गत वैशाखमा निधन भएपछि उपचुनाव हुन लागेको हो । दाङ क्षेत्र नम्बर३ ख मा विमला वली नेकपाका तर्फबाट उम्मेदवार बन्ने भएकी छन् । उनी सडक दुर्घटनामा निधन भएका प्रदेशसभा सदस्य उत्तरकुमार वलीकी श्रीमती हुन् । उनको राजनीतिक पृष्ठभूमि भने छैन । नेकपाले धरान उपमहानगरपालिका प्रमुखमा प्रकाश राईलाई उम्मेदवार बनाउने निर्णय गरेको छ । बागलुङ२ ख मा भने नेकपाले राष्ट्रिय जनमोर्चा पार्टीलाई समर्थन गर्ने भएको छ ।"
उपनिर्वाचन एकताको परीक्षा : देउवा,"भरतपुर (कास) कांग्रेस सभापति शेरबहादुर देउवाले उपनिर्वाचनमा कांग्रेसका सबै उम्मेदवार विजयी भए पार्टीको आन्तरिक कहल अन्त्य हुने दाबी गरेका छन् । भरतपुरमा आइतबार कार्यकर्तासँग छलफलमा उनले मंसिर १४ गते हुने उपनिर्वाचन एकताको परीक्षा भएको बताए । प्रतिनिधि र प्रदेशसभाको निर्वाचनका समयमा पार्टीभित्रको मतभेदका कारण थलिएको कांग्रेसलाई पुनः जगाउन उपनिर्वाचन महत्त्वपूर्ण रहने उनको भनाइ छ । अरू दुई पार्टी मिलेर एक भएका थिए, हाम्रो एउटै पार्टी दुईवटा देखिएको छ, उनले भने, यो उपनिर्वाचनको नतिजा हाम्रो एकताको परीक्षा बन्नेछ ।"
तीन आयोगले प्रतिवेदन बुझाउन पाएनन्,"काठमाडौं (कास) पदाधिकारी नियुक्त नभएका तीन आयोगले राष्ट्रपतिलाई प्रतिवेदन बुझाउन पाएका छैनन् । संवैधानिक व्यवस्थाअनुसार हरेक वर्षको प्रतिवेदन राष्ट्रपतिसमक्ष बुझाउनुपर्छ तर महिला, दलित र आदिवासी जनजाति आयोगले पदाधिकारी तथा सदस्य नियुक्त नहुँदा कर्मचारीले तयार पारेको प्रतिवेदन बुझाउन पाएका छैनन् । संविधानमा भएको व्यवस्थाअनुसार हामीले वार्षिक कार्यप्रगति प्रतिवेदन तयार गर्यौं, महिला आयोगकी उपसचिव तथा प्रवक्ता लक्ष्मी पाण्डे गौतमले कान्तिपुरसित भनिन्, राष्ट्रपति कार्यालयमा बुझाउन खोज्दा पर्दैन भन्ने जवाफ पायौं । २०५८ सालमा स्थापित महिला आयोग पछिल्लो पटक संवैधानिक बनेको छ । साबिकको संरचनाअनुसार आयोगले महिला हिंसासम्बन्धी नियमित काम तथा विभिन्न परियोजना सञ्चालन गरेको छ । प्रतिवेदनमा महिला हिंसाका उजुरी, पीडितलाई अदालती प्रक्रियाको सिफारिस, हिंसामा परेकालाई अल्पकालीन आवासको व्यवस्थालगायत विषय समेटिएको उपसचिव गौतम बताइन् । तर पदाधिकारी नहुँदा संवैधानिक व्यवस्थाअनुकूलका कार्ययोजना बनाउने र कार्यान्वयन गर्ने काम हुन सकेको छैन, उनले भनिन् । राष्ट्रिय दलित आयोग २०५८ सालमा गठन भएको हो । नयाँ संविधानसँगै संवैधानिक आयोग बनेको यसले पदाधिकारी पाएको छैन । यसअघि नै स्थापित आयोगले साबिकको संरचनाअनुसार दलित समुदायको मानव अधिकार संरक्षण र सशक्तीकरणसम्बन्धी काम गर्दै आएको छ । दलित समुदायको हकहित संरक्षण, संवर्द्धन एवं सशक्तीकरणका लागि आयोगको व्यवस्था गरिएको हो । आयोगले पदाधिकारी अभावमा नीति तथा कार्यक्रम बनाउन सकेको छैन भने प्रतिवेदन बुझाउनै नपर्ने भएपछि सहज भएको कर्मचारी बताउँछन् । जनजाति आयोगको कार्यालय गत वर्षमात्र स्थापना भएको हो । ललितपुरको पुल्चोकस्थित श्रीमहल परिसरमा आयोगको कार्यालय छ । केही महिनाअघि सहसचिवले अनिवार्य अवकाश पाएपछि यहाँ एक उपसचिव, एक अधिकृत, पाँच नासु, एक लेखापाल, दुई चालक र चार कार्यालय सहयोगीसहित १४ कर्मचारी कार्यरत छन् । पदाधिकारी नियुक्त नभएको आयोगले प्रतिवेदन बुझाउनुपर्दैन भन्ने बुझियो, आयोगका उपसचिव कमलप्रसाद अधिकारीले भने, तलब खाने र कार्यालय रुङ्ने मात्रै काम भएको छ । पदाधिकारीको प्रतीक्षामा छौं । दुईतले भवनको भुइँतलामा आयोगका एक अध्यक्षसहित पाँच सदस्यका निम्ति कार्यकक्ष बनाइएको छ ।तीनवटै आयोग परिसरमा पदाधिकारी र सदस्यका निम्ति पाँच वटा फोर्ड गाडी गत असारदेखि राखिएका छन् । दलित आयोगले आफ्नो वेबसाइटमा अध्यक्ष र सदस्यको तस्बिर स्थान रिक्त राखेर गतिविधिहरू प्रकाशन गर्दै आएको छ । महिला आयोगले पनि वेबसाइटमा अध्यक्ष र सदस्यको स्थान खाली राखेर कर्मचारीको तस्बिरसहितको विवरण राखेको छ । जनजाति आयोगले भने वेबसाइटमा पदाधिकारीको स्थान रिक्त राखे पनि सूचनामूलक कार्यप्रगति उल्लेख गरेको छैन । मधेसी आयोग, थारू आयोग र मुस्लिम आयोगमा अध्यक्ष मात्र नियुक्त भएका छन् । राष्ट्रिय समावेशी आयोग अध्यक्ष र एक सदस्य नियुक्त गरे पनि अध्यक्षले पदबाट राजीनामा दिइसकेका छन् । आदिवासी जनजाति आयोग, राष्ट्रिय महिला आयोग र राष्ट्रिय दलित आयोगमा हालसम्म पदाधिकारी नियुक्त गरिएको छैन ।"
महराको थुनछेक बहस जारी,काठमाडौं (कास) निवर्तमान सभामुख कृष्णबहादुर महराविरुद्धको बलात्कार प्रयाससम्बन्धी कसुरमा काठमाडौं जिल्ला अदालतमा आइतबार सुरु थुनछेक बहस नसकिएपछि हेर्दाहेर्दै मा राखिएको छ । सोमबार पुनः बहस हुनेछ ।जिल्ला न्यायाधीश सुदर्शन पाण्डेको बन्द इजलासमा थुनछेक बहस सुरु भए पनि नसकिएका कारण सोमबारका लागि हेर्दाहेर्दैमा राखिएको हो । महराका तर्फबाट बहस गर्न ३२ जना कानुन व्यवसायीले नाम लेखाएका थिए । तीमध्ये आइतबार वरिष्ठ अधिवक्ता लव मैनालीले मात्र बहस गरे । सरकारी पक्षबाट चार जनाले बहस गरेका थिए । बहस सकिएपछि जिल्ला अदालतले महरालाई पुर्पक्षका लागि थुनामा पठाउने वा धरौटीमा रिहा गर्ने भन्ने आदेश दिनेछ । अदालती बयान शुक्रबार सकिएपछि आइतबार थुनछेक बहस सुरु भएको हो । जिल्ला सरकारी वकिलको कार्यालयले महराविरुद्ध बलात्कार प्रयाससम्बन्धी कसुरमा बिहीबार मुद्दा दर्ता गरेको हो । संसद् सचिवालयकी कर्मचारीलाई बलात्कारको प्रयास गरेको अभियोगमा प्रहरीले काठमाडौं जिल्ला अदालतको अनुमति लिएर गत असोज १९ गते महरालाई हिरासतमा राखेर अनुसन्धान सुरु गरेको थियो ।
विदेशी आरोहीको मृत्यु,"लमजुङ (कास) मनाङको हिमलुङ हिमाल (७१२६ मिटर) चढेर फर्किंदै गरेका एक विदेशी पर्यटकको मृत्यु भएको छ । मनाङको नार्पाभूमि गाउँपालिका४, फू क्षेत्रमा पर्ने उक्त हिमालको बेस नं ३ (६३५० मिटर) मा झर्दै गर्दा बिरामी भएका ३ जनामध्ये स्पेनका नागरिक ४४ वर्षीय फेर्नान्डो सान्चेज ग्रासाको मृत्यु भएको प्रहरीले बताएको छ । प्रहरीका अनुसार आँखाको ज्योति गुमेपछि तल झार्ने क्रममा उनको बाटोमै मृत्यु भएको हो । बिरामी भएका स्पेनकै जेसस डेल सेर्रोमिल्लन र जुआन कार्लस डेल सेर्रोमिल्लनलाई भने एयर डाइनेस्टीको हेलिकप्टरमार्फत उद्धार गरी शिक्षण अस्पताल काठमाडौं लगिएको छ । उनीहरूलाई बेसक्याम्प नं १ (५४५० मिटर) भन्दा मुनि करिब ४ हजार ५ सय मिटर उचाइको बेसक्याम्पबाट उद्धार गरिएको नार्पाभूमि गाउँपालिका५ का अध्यक्ष सोनाम तेजे लामाले बताए । घटनाबारे गृह मन्त्रालयले अनुसन्धान थालेको जनाएको छ । उक्त टोली कात्तिक ६ गते कोतोबाट फू गाउँतर्फ गएको प्रहरीको रेकर्ड छ । उनीहरू इम्याजिन एनपी ट्रेकिङ एजेन्सी काठमाडौंबाट आएको प्रहरीले बताएको छ ।"
राजनीतिक आडमा ३६ गुन्डा नाइके,दलहरुले मनी र मसल का लागि गुन्डाहरुलाई संरक्षण दिने गरेका छन् । नेकपामा पनि यस्तो छ । गुन्डा र पैसावाला पार्टीमा हाबी हुँदा इमानदार नेताकार्यकर्ता छायामा परेका छन् । इमानदार नेताकार्यकर्ताले न पैसा खर्च गर्न सक्छन् न भीड जम्मा गर्न । यसका लागि गुन्डा र भ्रष्टाचार गरेर सम्पत्ति आर्जन गर्नेहरु नै अग्रणी देखिन्छन् ।
मेडिकल विद्यार्थीको चेतावनी परीक्षा नसारे बहिष्कार,"माग पूरा गर्न प्रशासनको पहलभैरहवा युनिभर्सल साइन्सेस अफ मेडिकल कलेजले एमबीबीएस र बीडीएसका विद्यार्थीबाट लिइएको अतिरिक्त शुल्कका सम्बन्धमा कलेज व्यवस्थापन, विद्यार्थीका अभिभावक र स्थानीय प्रशासनबीच बैठक बसेर समाधान खोज्ने समझदारी भएको छ । रूपन्देहीका प्रमुख जिल्ला अधिकारी महादेव पन्थले आन्दोलनरत विद्यार्थीलाई आइतबार आफ्नो कार्यकक्षमा बोलाएर आफूले समस्या सुल्झाउन पहल गर्ने जनाउँदै कात्तिक २० मा सम्बन्धित पक्षबीच छलफल गर्ने बताएका छन् ।प्रजिअ पन्थका अनुसार प्रशासनले माग सुनुवाइमा पहल गर्ने आश्वासन दिएपछि विद्यार्थीले आन्दोलनका कुनै कार्यक्रम नगर्ने मौखिक प्रतिबद्धता जनाएका छन् । कान्तिपुरसँग सम्पर्कमा आएका विद्यार्थीले भने यसबारे कुनै प्रतिक्रिया दिएका छैनन् ।कलेज प्रशासनले त्रिभुवन विश्वविद्यालय र नेपाल सरकारले तोकेभन्दा धेरै शुल्क लिएको भन्दै एमबीबीएस र बीडीएस प्रथम वर्षका विद्यार्थी बिहीबारदेखि आन्दोलित बनेका हुन् । उनीहरूले अतिरिक्त शुल्क फिर्ताका लागि पहल गरिदिन स्थानीय प्रशासनसमक्ष समेत माग गरेका थिए ।"
कलेजविरुद्ध उजुरी आह्वान,काठमाडौं (कास) शिक्षा मन्त्रालय र चिकित्सा शिक्षा आयोगले तोकिएभन्दा बढी शुल्क लिने मेडिकल कलेजहरू विरुद्ध किटानी उजुरी दिन आह्वान गरेका छन् । कलेजहरूले अतिरिक्त शुल्क फिर्ता गर्न अटेरी गरिरहेका बेला मन्त्रालय र आयोगले आइतबार संयुक्त वक्तव्य जारी गरी बढी शुल्क लिने कलेज सञ्चालकविरुद्ध ठगी मुद्दामा कानुनी कारबाही गर्नका लागि प्रमाणसहित जिल्ला प्रशासन कार्यालयमा लिखित उजुरी दिन अभिभावक र विद्यार्थीलाई आग्रह गरेका हुन् । कुनै पनि बहानामा सरकारले तोकेको शुल्क अवज्ञा हुने स्थिति आए किटानी उजुरीका आधारमा प्रचलित कानुनबमोजिम नेपाल सरकार कानुनी कारबाही गर्न बाध्य हुनेछ विज्ञप्तिमा भनिएको छ ।चर्को शुल्क लिएको विरोधमा मेडिकल कलेजका विद्यार्थीले आन्दोलन गरिरहेका छन् । मेडिकल कलेजहरूले भने बढी शुल्क लिन नपाए एमबीबीएस र बीडीएसमा भर्ना नै नलिने धम्की दिँदै आएका छन् । मन्त्रालय र विभागले मेडिकल कलेजहरूलाई नियमित रूपमा अध्ययनअध्यापन गराउन र स्वास्थ्य सेवा प्रवाह गर्नसमेत आग्रह गरेका छन् । मन्त्रालय र आयोगले गृह मन्त्रालयसँग छलफल गरी किटानी उजुरी आए सम्बन्धित जिल्ला प्रशासन कार्यालयहरूमार्फत ठगीकै मुद्दामा कारबाही गर्न आग्रह गरिसकेका छन् । आयोगले चिकित्सा शिक्षामा अध्ययनरत विद्यार्थीको शिक्षण शुल्क राष्ट्र बैंकले प्रकाशित गरेको मुद्रास्फीति दरलाई आधार मानी शैक्षिक सत्र २०७६७७ का लागि शुल्क तोकेको छ । एमबीबीएसतर्फ काठमाडौं उपत्यकाभित्रका लागि ४० लाख २३ हजार २ सय ५० र उपत्यका बाहिरका लागि ४४ लाख ३६ हजार २५ तथा बीडीएसतर्फ २० लाख १९ हजार ५ रुपैयाँ ८० शुल्क कायम गरिएको हो । यसअघि एमबीबीएसतर्फ काठमाडौं उपत्यकाभित्रका लागि ३८ लाख ५० हजार र उपत्यका बाहिर ४२ लाख ४५ हजार एवं बीडीएसतर्फ १९ लाख ३२ हजार ६ सय १२ रुपैयाँ शुल्क थियो ।मन्त्रालय र आयोगले कलेजले सरकारले तोकेकोभन्दा बढी शुल्क विद्यार्थीसँग लिए जिल्ला प्रशासन कार्यालयमा उजुरी दिई सम्बन्धित विश्वविद्यालय र प्रतिष्ठानमा जानकारी गराउनसमेत आग्रह गरेका छन् । मन्त्रालयले सरकारको निर्णय कार्यान्वयनका लागि कात्तिक ४ मा सबै विश्वविद्यालय तथा प्रतिष्ठानलाई लिखित आग्रह गरेको थियो । विद्यार्थी र तिनका अभिभावकको उजुरीमाथि छानबिन गरी कारबाही गर्न सम्बन्धित जिल्ला प्रशासन कार्यालयलाई कात्तिक १२ मा पत्र पठाइएको थियो । मन्त्रालयका सहसचिव दीपक शर्मा र चिकित्सा शिक्षा आयोगका सदस्यसचिव डा हरिप्रसाद लम्सालद्वारा जारी विज्ञप्तिमा आयोगले आगामी शैक्षिक सत्रका लागि विषय विज्ञसहित शिक्षण संस्थासमेतको प्रतिनिधित्व भएको कार्यदल गठन गरी दिगो ढंगले शुल्क प्रणाली निर्धारण गर्ने प्रक्रिया थालिसकेको उल्लेख छ ।
ब्युँतिएन रामेछाप पदमार्ग,"(रामेछाप)  सगरमाथा आधार शिविरतर्फ पदयात्रा जाने मुख्य सिजन सुरु भएको एक महिना बितिसक्दा पनि रामेछापको पदमार्ग सुनसान छ । उक्त क्षेत्र पर्यटन बोर्डले केही वर्षअघि प्रवर्द्धन गरेको नयाँ गन्तव्य हो ।दिनको १०१५ जनाको टोली उता गइरहेको छ, गौरीशंकर संरक्षण क्षेत्रको चेकपोस्टका आङछिरी शेर्पाले भने, संरक्षण क्षेत्रको नुम्बु चिज सर्किट जानेको संख्या भने निराशाजनक नै छ । उनका अनुसार यो सिजनमा जम्मा १५ जनाले नुम्बुर चिज सर्किटको यात्रा तय गरेका छन् । चेकपोस्टको तथ्यांकमा एक महिनाको अवधिमा करिब दुई सय पर्यटकमात्र पदमार्ग भएर सोलुतर्फ उक्लिएका छन् । १५ वर्षअघि यही बाटोमा अनगन्ती पर्यटहरू हिँड्थे । भरिया, गाइड र विदेशीले खचाखच बाटोको रौनक नै बेग्लै हुन्थ्यो । अहिले पर्यटक हेर्न गौंडो कुर्नुपर्ने अवस्था आएको स्थानीय बताउँछन् । मन्थलीबाट लुक्लाका लागि निजी क्षेत्रका विमानले पर्यटक ओसार्न थालेपछि शिवालयको बाटोबाट सोलु भित्रिने गरेका पर्यटक स्वाट्टै घटेका हुन् । स्थानीय राजन कार्की भन्छन्, पहिले विदेशीले बास पाउन मुस्किल हुन्थ्यो, अहिले कोही आइदिए हुन्थ्यो भनेर कुर्नुपर्ने बेला आयो । धेरैका लज खाली छन् । बजार सुनसान छ । कार्कीका अनुसार जिरीसम्म सडक यातायातबाट आउने पर्यटक पहिलो दिन रामेछापको शिवालयमा बास बस्थे । शिवालयमा पर्यटककेन्द्रित होटल तथा लज निर्माण गरिएका छन् । तर ती सुनासानजस्तै हुन्छन् । बजारमा पर्यटक लक्षित झन्डै दुई दर्जन लज छन् । विगतमा पर्यटक नआउनुको मुख्य कारण तत्कालीन सशस्त्र द्वन्द्व थियो । त्यसबेला पर्यटकसँग पैसा असुल्ने, सामान खोस्ने गलत क्रियाकलाप भएकाले उनीहरू बिच्किएको स्थानीय शंकर कार्की बताउँछन् । त्रासमा हिँड्नुभन्दा विमानबाट सोझै लुक्ला जाने पर्यटक बढेका हुन् । शान्ति स्थापना भएपछि पनि पदमार्ग गुल्जार हुनै सकेन ।शिवालयदेखि रामेछापको बाम्तीसम्मका प्रायः सबै ठाउँमा होटल र पसल थिए । अहिले त्यहाँका होटल विस्थापित हुँदै छन् । त्यस्तो दिन अब आउँदैन होला, देउरालीका व्यवसायी बाबुकाजी शेर्पाले भने, त्यसबेला त यहाँ खचाखच पाहुना आउने र जाने भइरहन्थ्यो । विदेशी र भरियाको लर्को, भरिया, खच्चर र धपाउने गोठाला, नेपाली पथ प्रदर्शकको ताँती नै लाग्थ्यो । पर्यटकको चाप हुँदा स्थानीय सामानले पनि बजार पाएको थियो । चौंरीको चिज, आलु, खोर्सानी, टिम्बुरजस्ता उत्पादनबाट कृषकले फाइदा लिन्थे ।खानेबस्ने ठाउँ महिनौंअघि नै बुक गर्नुपर्ने शेर्पा सम्झन्छन् । केही त बास नपाएर बाम्तीतिरै झर्थे । व्यापार मज्जाको थियो । खानाका परिकार विदेशी शैलीमै बन्थे, उनले भने । अब त्यो अवस्था रहेन । हिउँदमा मोटर बाम्ती हुँदै सोलुसम्मै पुग्छ । वर्षायाम सडक अवरुद्ध हुँदा मात्र अलि चहलपहल बढ्ने शेर्पाले बताए । वर्षमा ८१० समूहमा आउने पर्यटकले मात्रै पदमार्ग पछ्याइरहेका छन् । शिवालय र देउरालीको मात्र व्यवसाय सुकेको छैन, नेपालको स्विट्जरल्यान्ड भनेर चिनिने दोलखाको जिरीको व्यापार पनि स्याप्पै सुकेको छ । सगरमाथाको आधार शिविर जाने एक मात्र पदमार्ग जिरीदेखि माली, शिवालय, साङ्वाडाँडा, देउराली, भण्डार, किन्जा, जुनबेँसी त्यसैगरी सुकेका छन् । सरकारले दोलखा र रामेछाप जिल्लालाई समेटेर गौरीशंकर संरक्षण क्षेत्र बनाइदियो । संरक्षण क्षेत्रकै बाटो भएर हिँड्नुपर्दा त्यसका लागि पूर्वअनुमति लिनुपर्ने, बीचबीचमा जाँच गराउनुपर्ने अनि शुल्कसमेत तिर्नुपर्ने भएकाले पर्यटकहरूले पदमार्गलाई भुल्दै गएका हुन् । संरक्षण क्षेत्रमा प्रवेश गर्ने पर्यटकले प्रतिव्यक्ति तीन हजार रुपैयाँ बुझाउनुपर्छ । यो प्रक्रिया झन्झटिलो पनि छ । सगरमाथा राष्ट्रिय निकुञ्ज यही बाटामा पर्छ ।"
७० प्रतिशत काम सकियो,"(हेटौंडा)  पूर्वपश्चिम राजमार्गको विकल्पका रूपमा लिइएको मदन भण्डारी लोकमार्ग (धरानचतरासिन्धुलीहेटौंडा) को निर्माण कार्य ७० प्रतिशत सकिएको छ । सुनसरी, उदयपुर, सिन्धुली र मकवानपुर जिल्लाका भित्री भागलाई जोड्ने २५० किलोमिटर लोकमार्गलाई दुई खण्डमा विभाजन गरी निर्माण कार्य भइरहेको छ । सिन्धुलीको भिमानदेखि हेटौंडा उपमहानगरपालिका६ चौघडासम्म ११५ किलोमिटरलाई पश्चिम खण्ड र उदयपुरको बसाहादेखि सिन्धुलीको कमलामाई नगरपालिका९ भिमानसम्म १३५ किलोमिटरलाई पूर्वी खण्डमा बाँडेर काम भइरहेको हो । ०७३ कात्तिकमा सम्झौता भई निर्माण सुरु गरिएको उक्त लोकमार्ग ०७७ भदौमा सम्पन्न गर्नुपर्ने समयावधि तोकिएको छ । पश्चिमी खण्डमा ४५ किलोमिटर सडक कालोपत्रे भइसकेको आयोजनाका सूचना अधिकारी एवं इन्जिनियर केशव ओझाले बताए । यो खण्डमा मुआब्जा विवाद र कानुनी अड्चनका कारण विभिन्न भागमा करिब १६ किलोमिटर सडकको स्तरोन्नति कार्य रोकिएको छ । यस क्षेत्रको करिब ६० प्रतिशत काम सकिएको छ, इन्जिनियर ओझाले भने । पश्चिमी खण्डमा पुल निर्माणको काम भने ८० प्रतिशत सकिएको छ । यस खण्डमा ३३ वटा पुल निर्माण गर्नुपर्नेमा २० वटा निर्माण भइसकेका छन् । ८ वटाको जगको काम सकिएको छ भने ३ वटाको ५० प्रतिशतभन्दा बढी काम भएको छ । सिन्धुलीको धुरा बजार र अठौवामा मुआब्जा विवादले पुल निर्माणको काम सुरु हुन सकेको छैन । पश्चिमी खण्डमा सडक र पुल गरेर ७० प्रतिशत काम सकिसकेका छौं, ओझाले भने । लोकमार्गको पूर्वी खण्डमा भने सडक निर्माण ६० प्रतिशत र पुलको काम ८२ प्रतिशत सकिएको पूर्वी खण्ड आयोजनाका सूचना अधिकारी एवं इन्जिनियर गोविन्द डुमरुले बताए । १३५ किलोमिटर सडकमध्ये ४५ किलोमिटर कालोपत्रे गरिएको छ । पूर्वी खण्डमा पर्ने ४३ वटा पुलमध्ये ३५ वटा पुल निर्माणको काम सकिएर सवारीसाधन नै आवतजावत गर्न थालिसकेका छन् । यस खण्डमा पनि सडक र पुलको गरेर करिब ७० प्रतिशतभन्दा बढी काम भइसकेको डुमरुले जानकारी दिए ।लोकमार्ग निर्माणको जिम्मा पूर्वी खण्डतर्फ जेट आईईसी शर्मा एन्ड लामा जेभी र पश्चिम खण्डतर्फ कालिका, स्वच्छन्द, राकेन जेभीले लिएका छन् । पहिलो लेयर ११ मिटर चौडाइ र दोस्रो लेयरमा त्यसमाथि ७ मिटर चौडाइमा कालोपत्रे गरिने आयोजनाले जनाएको छ । उक्त लोकमार्गको चौडाइ ३० मिटर रहनेछ । मधेस आन्दोलनका कारण पूर्वपश्चिम राजमार्ग ठप्प हुँदा चतरादेखि उदयपुर हुँदै सिन्धुली र मकवानपुर चुरेको फेदी हुँदै सवारीसाधन आउजाउ गर्ने गरेका थिए । त्यही मार्गलाई सरकारले वैकल्पिक मार्गका रूपमा विकास गरेको हो ।विगतको सरकारले यो सडकलाई सहायक मार्गका रूपमा तोके पनि यही सडक हुँदै पूर्वपश्चिम जोडिने मार्गलाई मदन भण्डारी लोकमार्ग नामकरण गरिएको हो । यो लोकमार्गले इलामदेखि डडेलधुरासम्म समेट्छ । ०७२ चैत २९ गतेको राजपत्रमा सहायक सडक मार्ग तोकेर सडकको मध्यभागबाट दायाँबायाँ १५१५ मिटर सडक सीमा उल्लेख गरिएको छ । सरकारले उक्त सडकलाई प्राथमिकताको आयोजनामा राखेर चालु आर्थिक वर्षका निम्ति ३ अर्ब ६२ करोड रुपैयाँ विनियोजन गरेको छ । तोकिएको समयभन्दा अगावै काम सक्ने निर्माण कम्पनीले १० प्रतिशत बोनस पाउने र समयमा पूरा नगरे कम्पनीले १० प्रतिशत हर्जाना बेहोर्नुपर्ने व्यवस्था गरिएको छ । यस्तो व्यवस्था गरिएको नेपालको यो एक मात्र सडक आयोजना हो । यो सडकबाट तराईका जिल्लालाई नछोई काठमाडौं पुग्न सकिन्छ । आव ०६४६५ देखि सुरु भएको उक्त योजनामा सरकारले बर्सेनि ८ करोडदेखि २५ करोडसम्म बजेट विनियोजन गर्दै आएको थियो । भित्री मधेसका चार जिल्ला मकवानपुर, सिन्धुली, उदयपुर र सुनसरीका करिब ५० लाख बासिन्दालाई प्रत्यक्ष लाभ पुर्याउने उक्त सडकलाई दुई लेनको बनाउने कार्य भइरहेको छ ।"
"योजना आयो, बजेट आएन","(मकवानपुर)  संघीय सरकारले प्रदेशलाई योजनाअनुसार बजेट नपठाउँदा विकास निर्माणका काम गर्न समस्या भएको छ । संघीय सरकारले प्रदेश ३ सरकारलाई ससर्त कार्यक्रमअन्तर्गत सडक, पुल तथा झोलुंगे पुललगायत योजना हस्तान्तरण गरे पनि त्यसका लागि आवश्यक बजेट भने पठाएको छैन । योजनाअनुसार प्राप्त बजेट हेर्दा निकै न्यून रहेको छ । यो बजेटले तोकिएको योजनाको काम मुस्किलले २५ प्रतिशत पनि सम्पन्न हुँदैनन्, प्रदेश ३ को भौतिक पूर्वाधार विकास मन्त्रालयका इन्जिनियर पुण्यराम सुलुले भने । संघले चालु आर्थिक वर्ष ०७६७७ भित्र निर्माण सम्पन्न गर्न ७ सय ४२ वटा योजना प्रदेश सरकारलाई हस्तान्तरण गर्दै करिब २ अर्ब १९ करोड २७ लाख रुपैयाँमात्र बजेट पठाएको छ । अघिल्लो आवमा पनि संघबाट प्रदेश सरकारलाई ६ सय ९ वटा साना सडक आयोजना हस्तान्तरण भएर आउँदा ३२ करोड रुपैयाँमात्र बजेट प्राप्त भएको उनले जानकारी दिए । गत वर्ष प्रदेशका १३ वटै जिल्लाका साना सडकहरूका लागि संघीय सरकारबाट प्राप्त भएको उक्त बजेट अपुग भएपछि ६० वटा योजनामात्र छनोट गरेर काम अगाडि बढाउनुपर्ने अवस्था सिर्जना भएको थियो, उनले भने, गत वर्षको तुलनामा यस वर्ष बजेट धेरै आए पनि योजनाअनुसार बजेट अपुग छ ।संघले प्रदेशभरका सम्भावित प्रादेशिक सडक शीर्षकमा ६ सय एक सडक योजनाका लागि १ अर्ब ३४ करोड ७९ लाख १४ हजार रुपैयाँ पठाएको छ । उक्त बजेट प्रतिसडक भाग लगाउँदा २२ लाख ३० हजार रुपैयाँ पर्न जान्छ । डीपीआर बनाउनसमेत यो बजेटले पुग्दैन, इन्जिनियर सुलुले भने, अब मन्त्रालयले तोकिएका योजनामध्येको महत्वपूर्ण योजना छनोट गरेर अगाडि बढ्नुको विकल्प छैन ।संघले उत्तरदक्षिण सडक शीर्षकमा ३ वटा सडक आयोजनाका लागि २ करोड ८० लाख, पुलका लागि डेढ करोड, सम्भावित रणनीतिक सडक ५६ वटालाई १९ करोड, स्थानीय तहका सडक पुल तथा सामुदायिक पहुँच सुधार परियोजना शीर्षकमा ७० वटा योजनालाई ३७ करोड ५७ लाख रुपैयाँ, ग्रामीण सडक सञ्जाल सुधार परियोजना सञ्चालन गर्न २ वटा सडकका लागि ७ करोड रुपैयाँ र राष्ट्रिय ग्रामीण यातायात सुदृढीकरणका लागि ९ वटा योजनालाई १८ करोड ८८ लाख ७४ हजार रुपैयाँ पठाएको उनले जानकारी दिए । मन्त्रालयअन्तर्गत यातायात पूर्वाधार निर्देशनालयका निमित्त निर्देशक डा सहदेवबहादुर भण्डारीका अनुसार चालू आवभित्रमा सम्पन्न गर्नेगरी संघीय सरकारले ६९ वटा ठूला सडकको योजना प्रदेश सरकारलाई हस्तान्तरण गरे पनि बजेट भने अझै पठाएको छैन । संघीय सरकारबाट प्राप्त भएका यी योजना सम्पन्न गर्न करिब २ अर्ब ५७ करोड लाग्ने भए पनि आवश्यक बजेट प्राप्त नहुँदा काम अगाडि बढाउन नसकिएको उनले बताए । संघीय सरकारले प्रदेश सरकारलाई सडक पूर्वाधारसम्बन्धी योजना हस्तान्तरण गरे पनि बजेट नपठाउँदा काम गर्न समस्या छ, उनले भने । सडकअन्तर्गतका धेरैजसो कार्यालय प्रदेश सरकार मातहत हस्तान्तरण भइसकेका छन् ।प्रदेशले गत आर्थिक वर्षमा ३ अर्ब ५० करोड सडक पूर्वाधारमा खर्च गरेको थियो । निर्देशनालयले प्रदेश सरकारले सडक पूर्वाधारका लागि विनियोजन गरेको कुल बजेटको करिब ५७ प्रतिशत खर्च गरेको थियो । निर्देशनालयअन्तर्गतका आधा दर्जन पूर्वाधार विकास कार्यालयल र २ वटा डिभिजन कार्यालयबाट कुल बजेट ६ अर्ब ५० करोडको ५७ प्रतिशत अर्थात् ३ अर्ब ५० करोड खर्च भएको थियो । निर्देशनालयअन्तर्गत ललितपुर, काभ्रेपलाञ्चोक, सिन्धुपाल्चोक, रामेछाप, नुवाकोट र चितवनमा पूर्वाधार विकास कार्यालय रहेका छन् । भौतिक पूर्वाधार मन्त्रालय अहिले प्रदेश ३ का मुख्यमन्त्री डोरमणि पौडेलले नै सम्हालेका छन् ।"
झुल्के घाम हेर्न सिराइचुली,"(चितवन)  साइकलप्रेमीहरूको संस्था चितवन राइडर्स क्लबका अध्यक्ष नवीन खरेल नेतृत्वको सात सदस्यीय टोली साइकल चढेर भाइटीकाको भोलिपल्ट चितवनको पहाडी गाउँ हात्तीबाङ पुग्यो । त्यहाँ बास बसेको टोली भोलिपल्ट सबेरै करिब दुई घण्टा हिँडेर झुल्के घाम हेर्न सिराइचुली उक्लियो । घाम झुल्किएसँगै लहरै हिमाल टल्किएको दृश्य निकै मनमोहक हुँदो रहेछ, टोलीमा सहभागी शिक्षिका रुक्मिणी सापकोटा घिमिरेले भनिन् ।भरतपुरको गणेशधाम संरक्षण संवर्द्धन समितिको २८ सदस्यीय टोली पनि शुक्रबार हात्तीबाङ बसेर शनिबार बिहानै सूर्योदय हेर्न चुली पुगेको थियो । टोली पुग्दा पूर्वी चितवन पर्सा र भण्डाराका २०२२ युवा चुलीमै रमाइरहेका थिए । उनीहरू शक्तिखोरबाट हिँडेरै अघिल्लो साँझ चुली पुगेर त्यहीँ बसेका रहेछन् । समितिका अध्यक्ष दिनेशकुमार चुकेले भने, पूर्वको आकाशमा कुहिरो टन्नै देखिन्थ्यो तर साढे ६ बजेतिर रातो घाम निस्कँदै गर्दा सबै रमाए । आफूहरू गणेशधामलाई चितवनको महत्त्वपूर्ण पर्यटकीय गन्तव्यका रूपमा विकास गर्दै आइरहे पनि सिराइचुलीजस्तो अर्को रमणीय ठाउँको पनि उचित प्रचारप्रसारमा लागेको उनले बताए । त्यही योजनाका साथ हाम्रो टोली यहाँसम्म आइपुगेको हो, अध्यक्ष चुकेले भने । इच्छाकामाना गाउँपालिका१ मा पर्ने सिराइचुलीको उचाइ समुद्र सतहबाट एक हजार ९ सय ९५ मिटर उचाइमा छ । यो जिल्लाकै अग्लो पहाड भएको दाबी गर्नेहरू पनि छन् ।तत्कालीन चितवन जिल्ला विकास समितिले सञ्चालन गरेको ग्रामीण गरिबी निवारणका लागि पर्यटन परियोजना (टीआरपीएपी) अन्तर्गत सिराइचुलीको खोजी भएको हो । ०५९ सालपछि यो चुली प्रचारमा आयो तर पूर्वाधार निर्माण र प्रचारप्रसारको काम राम्रोसँग हुन नसक्दा पर्यटकको संख्या उल्लेख्य बढ्न सकेको छैन । बेलाबेलामा स्वदेशीविदेशी पर्यटक आई नै रहेका छन्, हात्तीबाङ होमस्टे सञ्चालक समितिका सचिव जगदीश पुरीले भने, तर राम्रो प्रचार भए अझै बढाउन सकिन्छ । सिराइचुली प्रचारमा आएपछि पर्यटकलाई राख्न हात्तीबाङमा टीआरपीएपीले नै १० वटा होमस्टे बनाएको थियो । अहिले पाँचवटा मात्रै सञ्चालनमा छन् । गाउँमा एउटा सामान्य स्तरको लज पनि छ तर यहाँ स्वदेशीविदेशी पर्यटक कति आउँछन् भन्ने प्रस्ट विवरण राख्ने गरिएको छैन । जगदीश पुरी आफ्नो होमस्टेमा वर्षमा १५२० हुल पर्यटक आउने बताउँछन् । एक हुलमा पाँचदेखि २० जनासम्म हुन्छन् । कुरिनटारदेखि केही पर पृथ्वी राजमार्गअन्तर्गत धादिङको हुग्दीखोला मझिमटारदेखि दक्षिणमा पर्छ हात्तीबाङ । हुग्दीबाट १४ किलोमिटर कच्ची पहाडी बाटो पार गरेर हात्तीबाङ पुगिन्छ । अचेल त्यहाँसम्म बस र जिप चल्न थालेका छन् । हात्तीबाङभन्दा पर बाटो र बस्ती छैन । त्यसैले सिराइचुली जाने पर्यटकले हात्तीबाङमै रात बिताउनुपर्छ । चुलीमा केही सत्तल बन्दै गरेका कारण खाने, बस्ने, सुत्ने राम्रो सुविधा नभए पनि कहिलेकाहीँ युवाहरू रात बिताउने गरी चुलीमा पुग्छन् । आकाश खुलेका बेला चुलीबाट हिमालको लामै लहर देखिन्छ । चैतवैशाखमा वनैभरि गुराँस फुल्ने हुँदा सूर्योदयसँगै प्रकृतिको पनि आनन्द लिने गन्तव्य सिराइचुली बनेको छ । तर पर्यटकीय पूर्वाधारको राम्रो व्यवस्था हुन सकेको रहेनछ । अझसम्म बिजुली पुगेको छैन, गणेशधामको भ्रमण टोलीमा रहेका बाबुराम अधिकारीले भने, हात्तीबाङ गाउँको बाटामा सोलार बत्ती राखेर भए पनि झिलीमिली पार्नुपर्ने हो । ससाना कुरामा पनि ध्यान दिएको पाइएन । हात्तीबाङपछि चितवनको पुरानो सदरमुकाम उपरदाङगढी हुँदै शक्तिखोर र सौराहा पुग्न सकिन्छ । उपरदाङगढीमा दुई सय वर्षपहिले बनेको किल्ला पनि छ । चितवन सौराहा, निकुञ्ज र गैंडाले प्रख्यात छ तर पहाडी क्षेत्रमा पनि अनेकौं ऐतिहासिक, धार्मिक र प्राकृतिक पर्यटकीय क्षेत्र छन्, अध्यक्ष चुकेले भने, सिराइचुलीजस्तो रमणीय क्षेत्रको उचित व्यवस्थापन गरे चितवनको पर्यटनले राम्रो लाभ लिने थियो ।"
सरकारले गुठीलाई १६ अर्ब तिर्न बाँकी,"ॅजानकारी गराइएनदेवस्व संरक्षणका लागि गुठी संस्थानका कर्मचारीलाई सरकारले तलब र प्रशासनिक खर्च बेहोर्दै आएको थियो तर ०४९ सालदेखि प्रशासनिक खर्च सरकारले काटिदियो । अहिले सांस्कृतिक गतिविधिभन्दा प्रशासनिक खर्च बढी छ । यो वर्ष संस्कृतिका लागि १० करोड र प्रशासनिक खर्चका लागि १३ करोड रुपैयाँ संस्थानले छुट्याएको छ । गुठी जग्गाको मालपोत तिर्ने प्रवृत्तिमा कमी आयो । सरकारले रैकर जग्गामा साना किसानलाई मालपोत छुट दिने व्यवस्था गरेको छ । गुठी रैतान नम्बरीलाई रैकरसरह सुविधा दिँदा मिनाहा भएको रकम शोधभर्नासमेत गरेको छैन, गुठी संस्थानका अध्यक्ष मीन चौधरी भन्छन्, बढ्दो प्रशासनिक खर्चले संस्थान थेग्नै मुस्किल भयो ।संस्कृतिविद् गोविन्द टण्डन भने सरकारकै कारण देवस्वको बेवास्ता हुन थालेको बताउँछन् । गुठीका अर्बौं रकम सरकारले नै हिनामिना गरेको छ, उनको प्रश्न छ, अनि कसरी जोगिन्छ गुठीको सम्पत्ति ? भूमि व्यवस्था, सहकारी तथा गरिबी निवारण मन्त्रालयका सचिव सूर्यप्रसाद गौतमले गुठीलाई बुझाउनुपर्ने रकम तिराउन पहल गर्ने बताए । हामीलाई अहिलेसम्म गुठीले जानकारी नै दिएको छैन, गौतमले भने, जानकारी भए सम्बन्धित निकायमा पहल गर्छौं । गृह मन्त्रालयलाई अनुरोध गर्छौं ।संस्थानले हेर्ने जात्रापर्व काठमाडौंमा १ हजार २ सय ८२, भक्तपुरमा ३ सय ९ र ललितपुरमा ४ सय २२ वटा छन् । संस्थानअन्तर्गत मठमन्दिर ७ सय १७, पाटीपौवा ६ सय ४७ र पोखरी १ सय ५९ वटा छन् ।"
गुठी विधेयक छिट्टै : मन्त्री अर्याल,"भूमि व्यवस्था, सहकारी तथा गरिबी निवारणमन्त्री पद्माकुमारी अर्यालयले सहमतिमै गुठी विधेयक छिट्टै ल्याउने तयारीमा सरकार लागेको बताएकी छन् । गुठी संस्थानको ५६ औं वार्षिकोत्सवका अवसरमा आयोजित कार्यक्रममा अर्यालले भनिन्, अहिले केही समय रोकिएको मात्रै हो । सरोकारकावालासँग छलफल गरेर सहमतिमै विधेयक ल्याइने उनको भनाइ छ । हामीले विज्ञसँग त्यतिबेला पनि छलफल गरेकै थियौं । गुठीका पदाधिकारीलगायतसँग राय लिएका थियौं, मन्त्री अर्यालले स्विकारिन्, पहिला पर्याप्त छलफल नभएकै हो । संविधान बनेको एक वर्षभित्रै कानुन बनाइसक्नुपर्ने संवैधानिक व्यवस्थाले पनि हतारमा विधेयक ल्याइएको उनले बताइन् । हतार भएकाले गुठियार, पुजारीलगायत सरोकारवाला निकायसँग छलफल गर्न पाइएन, उनले भनिन्, गुठीको भावनामा चोट पुर्याउनु हुँदैन भन्नेमा हामी सजग छौं । सरोकारवाला, गुठीयारलगायत आन्दोलनमा उत्रिएपछि सरकारले ल्याएको गुठी विधेयक गत असारमा फिर्ता भएको थियो ।"
न्युरोडलाई व्यवस्थित बनाउने महानगरको योजना,"सवारी निषेधको योजनाअव्यवस्थित पार्किङ र ट्राफिक कारबाहीमा धेरै सवारीसाधन पर्ने क्षेत्रमा न्युरोड पनि पर्थ्यो । काठमाडौं महानगरपालिकाले अव्यवस्थित पार्किङको समस्या समाधानका लागि ह्विल्स ट्रली योर्स संस्थाको सहकार्यमा स्मार्ट पार्किङ सुरु गरिसकेको छ । स्मार्ट पार्किङ सुरु गरिए पनि न्युरोड क्षेत्रको पार्किङको समस्या अझै उस्तै छ । त्यसको विकल्पमा न्युरोडलाई सवारीसाधन मुक्त क्षेत्र बनाउन अध्ययन गरिरहेको आयोगले जनाएको छ । अहिले नै सवारी साधनमुक्त बनाउन सम्भव छैन, बस्नेतले भने, योजना बनाउँदै जाने हो भने एकदिन अवश्य सम्भव हुन्छ । सवारीसाधन निषेध गरेपछि पार्किङका लागि व्यवस्था मिलाउन महानगरले उपयुक्त ठाउँको अध्ययन सुरु गरेको छ । खुलामञ्च र रानीपोखरीसँगैको शान्तिपार्कबीचको बाटोलाई अन्डरग्राउन्ड बनाएर त्यहाँमाथि पार्किङ गर्ने व्यवस्था मिलाउन अध्ययन गरिरहेको बस्नेतले बताए ।"
पाठ्यपुस्तकमा बेल विवाहदेखि वाग्मती सभ्यतासम्म,"(काठमाडौं)  जातजाति अनेकौं छन्, अनेकौं छन् भाषा, गोकर्णेश्वर क्षेत्र हाम्रो मनमुटु साझा सुन्दर शैल शिवपुरी तारेभीर ताज,बागद्वार, सुन्दरीजल पर्यटनको राज जात्रापर्व, मेला लाग्ने ऐतिहासिक क्षेत्र, आराध्य छन् गोकर्णेश्वर शिव मानवभित्र यो गीत काठमाडौंको गोकर्णेश्वर नगरपालिकाले कक्षा १ देखि ८ सम्मका विद्यार्थीलाई तयार गरेको पुस्तकमा राखिएको छ । गीतमा नगरपालिकाको जातजाति, भाषा, सम्पदा, पर्यटकीय स्थल, जात्रा पर्व, धर्मलगायतलाई समेटिएको छ । नगरपालिकाले आफ्नो नगर क्षेत्रको धार्मिक, पर्यटकीय स्थल, सम्पदा र चाडपर्वलाई समेटेर तयार पारेको पुस्तक नगरभित्रको १६ वटा सामुदायिक र ८७ वटा विद्यालयका विद्यार्थीले यही शैक्षिक सत्रदेखि अध्ययन गरिरहेका छन् । पुस्तकमा नगरपालिकाको सबै पक्षलाई चिनाउले खालका विषयवस्तु समेटेका छौं, नगरपालिकाको शिक्षा शाखा प्रमुख टेकेन्द्रप्रसाद ढकालले भने, स्थानीय सम्पदा कला, धर्म संस्कृति, भाषा सभ्यता, चाडपर्व र प्राकृतिक सभ्यताको पहिचानलाई पाठ्यक्रममा पढ्नबुझ्न पाइन्छ । अन्य नगरपालिकाले स्थानीय पाठ्क्रम बनाउन सकेका छैनन् । पाठ्यपुस्तकलाई व्यावहारिक र जीवनोपयोगी बनाउन स्वास्थ्य, योग, वातारण, उत्प्रेरणामूलक पाठहरू समेत समावेश गरिएको गोकर्णेश्वरका मेयर सन्तोष चालिसेले बताए । यस्ता पाठ्यक्रमबाट चरित्रवान् नागरिक तयार पार्न सहयोग पुग्छ, उनले भने । कक्षा १ को पुस्तकमा नगरको जाति, भाषा र वेशभूषा चिनाउन खोजिएको छ । यसबाहेक नगरपालिका र वडाको पहिचान हुने खालका विषयवस्तु छन् । नैतिक शिक्षालाई जोड दिने, स्थानीय जात्रापर्व, नाचलाई चिनाउने विषय पनि समेटिएको छ । नाता र सम्बन्ध र शिष्टाचार, धार्मिक सम्पदा, पेसा, पर्यटकीय क्षेत्रहरूलाई पनि कक्षा १ को पुस्तकमा राखिएको छ । कक्षा २ को पुस्तकमा शिष्टाचारको परिचय, आवश्यकता र महत्त्व, गोकर्णेश्वर क्षेत्रका रमाइला कुरा, घरेलु उद्योग, प्राकृतिक स्रोतसाधन, किराती भाषा र सभ्यता, बालबगैंचा, चामुण्डा देवी, नेपाली जाति र संस्कृति समेटिएका छन् । कक्षा ३ का पुस्तकमा गुरुङ संस्कृति, गाईजात्रा, सुन्दरीमाईको महत्त्व, रिन्छेन गुम्बा, खगेन्द्र नवजीवन, पर्यटकीय क्षेत्र वागद्वार, गुम्बा र गलैंचा उद्योगका विषय छन् । कक्षा ४ मा मुस्लिम धर्म, श्रावणीमेला, गाउँको धार्मिक परम्पराजस्ता सांस्कृतिक विषय छन् । शिवपुरी जलाधार संरक्षण क्षेत्र, सुन्दरीजलमा पानीबाट बिजुली र रमणीय मूलखर्कजस्ता पर्यटकीय क्षेत्र समेट्ने खालका विषयवस्तु छन् । नगरका स्वास्थ्य संस्थाबारे पनि यो पुस्तकमा विस्तृत पढ्न पाइन्छ । यसबाहेक देसे गाउँको धार्मिक परम्परा, नेपाली भाषा, योग शिक्षा पनि कक्षा ४ को पुस्तकमा समेटिएको छ । कक्षा ५ को पुस्तकामा वाग्मती नदीको सभ्यता, सुन्दर पर्वत तारेभीर, सुन्दरीजल क्षेत्रको महत्त्व, सफारी पार्क र गल्फ मैदानका विषय समेटिएका छन् । त्यस्तै बौद्ध धर्म, बेल विवाह र बाबुको मुख हेर्ने दिन गोकर्णे औंसीका विषयलाई पनि महत्त्व दिइएको छ ।कक्षा ६ को पुस्तकमा नगरपालिकाको भौगोलिक स्थितिलाई समेटिएको छ । शिवपुरी नागार्जुन राष्ट्रिय निकुञ्ज, सेतो गुम्बा, कान्तिभैरवको परिचय र पर्यटन विकासको सम्भावनाका विषयवस्तु छन् । ल्होसार, कृष्णजन्माष्टमीजस्ता धार्मिक विषय पनि पुस्तकमा छ । फोहोर व्यवस्थापन, विद्यालयमा करेसाबारी, योग अभ्यासको महत्त्व पनि यो पुस्तकमा पढ्न पाइन्छ । कक्षा ७ को पुस्तकले गोकर्णेश्वरका प्राकृतिक सम्पदा, उत्तरगया धामको परिचय, गोकर्णेश्वर महादेव, कपन गुम्बा, स्मृति संग्रहालय, रामनवमीका विषय छन् । दुग्ध व्यवसाय, करेसाबारी तथा कौसीखेतीको महत्त्वका विषयवस्तु समेटिएको पुस्तक विद्यार्थीले पढिरहेका छन् । कक्षा ८ को पुस्तकमा वाग्मती सभ्यताको धार्मिक महत्त्व, बौद्धनाथको परिचय, बीपी संग्रहालय, होमस्टेजस्ता विषय छन् । वैदिक सनातन धर्म, बुद्ध जयन्ती, रक्षा बन्धनजस्ता धार्मिक सांस्कृतिक विषय पनि समेटिएका छन् । पुष्प व्यवसाय, गोकर्णेश्वर नगरपालिका व्यवस्थापनको संरचनाबारे पनि विद्यार्थीले पढिरहेका छन् । रंगीन पुस्तकको कभरमा गोकर्णेश्वर मन्दिर र अन्तिम पानामा बौद्ध स्तूप राखिएको छ । नगरपालिकाका प्रमुख प्रशासकीय अधिकृत अग्निप्रसाद अधिकारीले निजी प्रकाशकले वार्षिक रोयल्टी तिर्ने गरी पुस्तक छापिएको बताए । यस वर्ष सबै कक्षाका २४ हजार थान पुस्तक छापिएको छ, उनले भने ।"
एक महिनामा १३९ को मृत्यु,"काठमाडौं (कास) दसैंको घटस्थापनादेखि तिहारसम्म नौ सय आठ सवारी दुर्घटना हुँदा एक सय ३९ जनाले ज्यान गुमाएका छन् । काठमाडौं उपत्यकामा सबैभन्दा बढी ५ सय ५५ सवारी दुर्घटनामा ११ जनाको मृत्यु भएको छ । प्रदेश १ मा ८३ दुर्घटनामा १६ जनाको मृत्यु भएको छ । प्रदेश २ मा ६२ दुर्घटनामा २४ जना, प्रदेश ३ मा ६४ दुर्घटनामा ३५ जनाको मृत्यु भएको छ । यस अवधिमा गण्डकी प्रदेशमा १६, प्रदेश ५ मा २८, कर्णाली प्रदेशमा ७ र सुदूरपश्चिम प्रदेशमा २ जनाको मृत्यु भएको प्रहरीले जनाएको छ । प्रहरीका अनुसार गम्भीर घाइते हुनेमा ३ सय ८२ र सामान्य घाइते हुने ८ सय ६८ जना छन् । प्रहरी प्रवक्ता विश्वराज पोखरेलले चालकको लापरबाही, क्षमताभन्दा बढी यात्रु र सडकको अवस्थाले दुर्घटना हुने गरेको बताए । प्रहरी प्रधान कार्यालयलका अनुसार दसैं अवधिभर सवारी दुर्घटनामा परी मुलुकमा १ सय ११ जनाले ज्यान गुमाएका छन् । यो असोज १२ घटस्थापनादेखि २६ गते पूर्णिमासम्मको तथ्यांक हो । क्षमताभन्दा बढी यात्रु बोकेको बस सिन्धुपाल्चोकको इन्द्रावती गाउँपालिकामा दुर्घटना हुँदा ११ जनाको मृत्यु भएको थियो । तिहार मनाएर काठमाडौं फर्केका यात्रु चढेको बस साँखुमा दुर्घटना हुँदा केही दिनअघि मात्रै ३ जनाले ज्यान गुमाएको थिए ।"
ठगी गर्ने दम्पती पक्राउ,काठमाडौं (कास) लाओस पठाइदिन्छु भन्दै ठगी गरेको आरोपमा पतिपत्नी नै पक्राउ परेका छन् । पक्राउ पर्नेमा मकवानपुर हेटौंडा उपमहानगरपालिका१२ सिग्रेनी सोल्टी चोकका ५० वर्षीय विजय थिङ लामा र उनकी पत्नी ५० वर्षीया सजना छिन् । वर्किङ भिसामा पठाउने भन्दै उनीहरूले विभिन्न व्यक्तिबाट २४ लाख २० हजार रुपैयाँ ठगी गरेको प्रहरीले जनाएको छ । लाओस र भारतको दिल्लीसम्म पुगेका व्यक्तिलाई अलपत्र पारी सम्पर्कविहीन भएका उनीहरूलाई प्रहरीले सिग्रेनीबाट नियन्त्रणमा लिएको हो । शुक्रबार पक्राउ परेका उनीहरूलाई आइतबार महानगरीय प्रहरी परिसर ललितपुरमा पठाइएको महाशाखाले जनाएको छ ।
"'हिँडौं काठमाडौं, चिनौं काठमाडौं'","काठमाडौं (कास) काठमाडौं महानगरपालिकाले हिँडौं काठमाडौं, चिनौँ काठमाडौं अभियान सुरु गर्ने भएको छ । आम मानिसको हिँड्ने बानीलाई जोड दिन इभेन्टकै रूपमा अभियान सुरु गर्न लागिएको महानगरपालिकाको सहरी योजना आयोगले जनाएको छ । हरेक हप्ताको शनिबार अभियान सञ्चालन गर्ने तयारी गरिरहेको आयोगका उपाध्यक्ष सरोज बस्नेतले बताए । केही शुल्क लिएर मात्रै यो अभियान सञ्चालन गरिन्छ, उनले भने । अभियानमा उपत्यका नजिकैका २ देखि ३ घण्टामा हिँडेरै पुग्न सकिने ठाउँ तय गर्ने योजना छ ।यो अभियानमा हिँड्दै जाने, मौलिकता अध्ययन गर्ने, परम्परागत खाना, वेशभूषाको अवलोकन गर्न सकिनेछ, उनले भने ।"
कम घाटाको दिगोपना,"उच्च आयात, निराशाजनक निर्यात र बढ्दो व्यापार घाटा बेहोरिरहेको पृष्ठभूमिमा यस आर्थिक वर्षको तीनमहिने व्यापारमा सकारात्मक संकेत मिलेको छ । साउनअसोज महिनामा निरन्तर आयात कम, निर्यात बढी र व्यापार घाटा घटेको छ । निर्यात वृद्धिदर विगतकै वर्षहरूमा जस्तै १५ प्रतिशत हाराहारीमा छ । गत वर्ष ४३ प्रतिशतले वृद्धि भएको आयात यसपटक साढे १० प्रतिशतले ऋणात्मक छ । गत वर्ष ४६ प्रतिशतले बढेको व्यापार घाटा यसपटकको तीन महिनामा १२ प्रतिशत घटेको छ । यसले अर्थतन्त्रका महत्त्वपूर्ण सूचकहरू भुक्तानी सन्तुलन, शोधनान्तर घाटा, चालु खाता घाटामा हुने हुँदा मुलुकका लागि सुखद विषय हो । तर घाटा कम हुनुका बहुकारणहरू छन् । ती सबै कारणले आगामी महिनामा पनि साथ दिइरहने सम्भावना कम हुँदा व्यापार घाटाको दिगोपना कायमै राख्ने चुनौती मुलुकसामु छ । साथै आयात कमको असर सरकार सञ्चालनको प्रमुख स्रोत राजस्व संकलनमा धक्का लागिसकेको छ । तीन महिनामै सरकारले लक्ष्य निर्धारण गरेभन्दा २२ प्रतिशत कमले राजस्व संकलन भएको छ । आयात कम र व्यापार घाटा यही गतिमा घट्ने भइरहेमा सरकारी कोषमा अर्कोतिरबाट सकस पर्नेछ । आयात घट्नुमा केही हदसम्म सरकारी नीतिगत हस्तक्षेपको प्रभाव परेको छ । विलासिता भनिने केही सामग्रीहरू अत्यधिक आयात नहोस् भनेर भन्सार महसुल बढी लगाइएको छ । सिमेन्ट तथा अन्य केही उत्पादनमूलक उद्योगहरू आत्मनिर्भरको बाटोमा रहेको भन्दै चौतर्फी रूपमा आयातलाई निरुत्साहन गरिएको छ । ज्ञान आर्जनमा प्रयोग हुने पुस्तक आयातमा समेत १५ प्रतिशत भन्सार महसुल लगाइएको छ । खसी, बोका, राँगालगायत मासुजन्य पशुपक्षीको आयातमा क्वारेन्टाइन ऐन लगाई गुणस्तरमा कडाइ गरिएको छ । जंक फुड तथा सफ्ट ड्रिङ्सलगायत केही सामग्रीहरूको आयातमा पूर्ण बन्देज छ । तर यतिमात्रै कारणले सधैं व्यापार घाटा कम भइरहने निश्चित छैन । विकास निर्माणका कामले तीव्रता लिने र उद्योगधन्दा खुल्ने क्रम बढ्ने हो भने फेरि घाटा बढ्नेछ । घाटा बढ्छ, राजस्व कम हुन्छ भनेर विकास निर्माणका काम र औद्योगिकीकरणलाई रोक्ने भन्ने हैन ।व्यापार घाटा पनि कम गरिरहने र राजस्व संकलन पनि बढाइरहने उपाय भनेको निर्यात प्रवर्द्धन, औद्योगिक उत्पादनलाई बढावा, अनौपचारिक अर्थतन्त्रमाथि थप कडाइ गर्नु नै हो । मुख्यगरी उद्योगधन्दाको विस्तार, त्यसमा पनि कम लागतमा सामग्रीहरूको उत्पादन र नेपालबाट निर्यात हुने सामग्रीहरूलाई विश्वबजारमा प्रतिस्पर्धी योग्य बनाउनुपर्यो । आजको दिनसम्म यो आधारशीला तयार भइसकेको देखिँदैन । विद्युत्, कच्चापदार्थ, श्रमिक, प्रशासनिक समय, लागतजस्ता कारणले नेपाली उत्पादन महँगो छ । मूल्य र अन्य कारणले अन्तर्राष्ट्रिय बजारमा प्रतिस्पर्धी हुन सकिरहेका छैनन् । नियमनको अभाव र निश्चित सुविधाको फाइदा उठाउँदै यसपटक त नेपालमा उत्पादन नै नहुने पाम आयल यहाँबाट निर्यात हुने प्रमुख सामग्रीका रूपमा देखापरेको छ । यो तेल भारतमा अन्य मुलुकहरूले निर्यात गर्दा भन्सार महसुल लाग्छ । तर नेपालबाट यो र यस्तै प्रकृतिको तेल निर्यात हुँदा भन्सार नलाग्ने सुविधा भारतले दिएको छ । यो सुविधाको दुरुपयोग गर्दै निश्चित प्रतिशत फाइदाका लागि तेस्रो मुलुकबाट आयात गरी व्यापारीहरूले यो वर्षको तीन महिनामा ५ अर्ब ७५ करोड रुपैयाँको तेल निर्यात गरिसके । तीनमहिने व्यापार तथ्यांकले निर्यात वृद्धि भएको देखिए पनि यसभित्र गैरनेपाली सामग्रीसमेत परेकाले खुसी हुने बेला भएको छैन । यो प्रवृत्तिलाई निरुत्साहित गर्दै नेपालकै सामग्री निर्यात प्रवर्द्धनको उपायहरूको खोजी गर्नुपर्छ । अन्तर्राष्ट्रिय बजारमा अनुभव हासिल गरिरहेका केही बहुराष्ट्रिय कम्पनीहरूले पनि नेपालमै उत्पादन गरिरहेका छन् । तिनका उत्पादनलाई सरकारले मद्दत गरेर निर्यातलाई बढावा दिन सक्छ । सरकारी खर्च सञ्चालनका लागि आवश्यक राजस्व संकलन गर्न पनि स्वदेशी उत्पादन बढाउन आवश्यक छ ।नेपालमा धेरै खपत हुने पेट्रोलियम पदार्थको आयात घटाउँदै वैकल्पिक ऊर्जा प्रयोगलाई बढावा, आयात निरुत्साहित र निर्यात प्रवर्द्धनको नीतिगत हस्तक्षेप कायमै राखी मुलुकलाई औद्योगिकीकरणमा लैजानु नै व्यापार घाटा कम गर्ने दिगो उपाय हो । आन्तरिक आर्थिक गतिविधि विस्तार हुने सर्तमा सरकारले भन्सार राजस्वको मोह त्याग गर्नुपर्छ । भन्सार महसुल संकलन कम होस्, तर जनताले पर्याप्त वस्तु तथा सेवा उपभोग गर्न पाइरहेका छन् भने त्यसलाई उपलब्धि मान्नुपर्छ ।"
संघीयता कार्यान्वयनका कमजोरी,"आइतबार प्रकाशित रुद्र शर्माको लेख संघीयताबारे गलत बहस पढेपछि केही लेख्नैपर्ने भयो । पढेलेखेका, केही बुझेका मानिससमेत त्यस्सै उचालिएर घरि संघीयता महंँगो भो भन्छन्, घरि स्थानीय सरकार र केन्द्र सरकार भए पुगिगो नि किन चाहियो प्रदेश सरकार भनी कराउँछन् । तीन तहको सरकार र प्रशासनिक संरचना जनआन्दोलन २०६२६३ को उपलब्धि हो । विविध जाति, जनजाति, समूह, भूगोल एवं मधेसीहरूको अधिकार प्राप्तिको जायज आन्दोलनलाई सम्बोधन गर्न नै राखिएको हो । संविधानमा तीनै तहको सरकारको निर्वाचन १ पटकमात्र भएको छ । साढे २ वर्षमा अर्को चुनाव हुनेछ । यस पटकको कमीकमजोरी अर्कोपटक सुधार हुने आशा जीवित छ, अहिले नै आत्तिनु पर्दैन । प्रदेश सरकार र स्थानीय सरकार बनेपछि सुरुवात भएको भौतिक विकास तथा समृद्धितर्फको राष्ट्रजागरणको थिति देख्दै नदेखेजस्तो गर्नु कि आँखामा फुलो पर्नु हो कि आफ्नो लुटको स्वर्ग खोसिएकोमा रुनुकराउनु बाहेक केही होइन । डाक्टरले सिफारिस गरेको औषधि मात्रा मिलाएर खान आफू नजान्ने अनि रोग बल्झ्यो भनेर डाक्टरलाई गाली गर्नु हुँदैन । संघीयता कार्यान्वयनमा देखिएका कमीकमजोरी हटाउँदै जानुपर्छ, घटाउँदै लानुपर्छ । गाईले दूध कम दियो भनेर गाई फेर्ने हो, गोठकै छानो उघारिदिने आत्मघाती काम गर्नु हुँदैन । सुशीलकुमार गौतम, चन्द्रागिरि१३, काठमाडौं"
बिचौलियाबाट टाढा बस्नु वेश,"देशमा तीन तहको सरकार छ, तर जनताले परिवर्तनको महसुस गर्न पाएका छैनन् । आँखा खोलेर हेर्दा पनि सन्तोष लिनसक्ने अवस्था भए जस्तो लाग्दैन । बिचौलिया, माफियाहरूको हालिमुहाली यथावतै छ । राजनीतिक दलहरू गुट र उपगुटको ऐँजेरुले टाक्सिएका छन् । नेता, कार्यकर्ता र कर्मचारीमा सुसंस्कारको अभाव छ । अधिकांशको ध्यान कमाउने र लुकाउनेतिर मात्र देखिन्छ । देश निर्माणका लागि असल नियतसाथ मिहिन हिसाबको खाका आवश्यक पर्छ । सतही नारा र हल्लाले भविष्यको जग निर्माण हुन सक्दैन । हिउँदभरि सडक खन्ने अनि वर्षातमा पहिरोले तान्ने विकासलाई विकास भन्न सकिन्न । हामीलाई त विनाश बिनाको विकास चाहिन्छ । भविष्य जोगाएर वर्तमान बनाउनु आजको प्रमुख सवाल हो । सबै नेता, दल, जनता र कर्मचारीले देशको भविष्य कस्तो बनाउने हो, योजनासाथ द्रुतगतिमा विकासले विनाश ननिम्त्याउनेगरी अगाडि बढ्न ढिला नगरौँ । सबै तहका सरकारहरू माफिया, बिचौलिया र गलत ढंगले देश बिगार्ने अभ्यासबाट टाढै रहनुपर्छ । कृष्ण कुम्पुरे, धादिङ"
धार्मिक कर्म र सरसफाइ,"विभिन्न धार्मिक कार्य कुनै न कुनै रूपमा प्राकृतिक स्रोत र सम्पदासँग सम्बन्धित रहँदै आएको छ । हामीले मनाउने यस्ता धार्मिक कार्यबाट धर्म कमाउन तम्तयार हुन्छौँ । तर हामीले मनाउने धेरै धार्मिक कार्य गर्दा उत्पन्न हुने फोहोरको व्यवस्थापनमा भने खासै दिएका छैनौँ । अर्थात् हामीले गर्ने धर्मकर्मबाट कहीँ कतै पाप त गरिरहेका छैनौँ ? यसै प्रसंगमा छठ माताको पूजाआजा पनि पानीको स्रोत भएको नदी, खोला वा पोखरीमा गर्नुपर्छ । शुद्धताको उत्कृष्ट पूजाआजामा पर्ने छठी माताको कार्यको क्रममा पानीको स्रोत भएको नदी, खोला वा पोखरीलाई हामीले कहीँ कतै फोहोर त गरेका छैनौं भनी हामी सबैले सोच्न जरुरी छ । छठी माताको पूजाआजा गर्दा निस्कने फोहोरलाई हामी सबैले उचित व्यवस्थापन गर्न यससँग सम्बन्धित निकाय र स्वयं आस्थावानहरूले पनि संवेदनशील हुन जरुरी छ । यसो हुनसकेमा भगवानप्रतिको सच्चा आस्था हुनेछ, नत्र भने धर्म प्राप्त हुनै छैन । दीपक श्रेष्ठ, धनगढीमाई नपा ११, सिरहा"
बलात्कार घटाउने उपाय,"कात्तिक १५ प्रकाशित बलात्कारको बढ्दो प्रवृत्ति सम्पादकीय सटिक लागेर केही लेख्ने जमर्को गरेको हुँ । किनभने झन्डै डेढ वर्षअघि बलात्कारपछि हत्या गरिएकी कञ्चनपुरकी निर्मला पन्तको अपराध अनुसन्धानका लागि देशव्यापी आन्दोलनमार्फत दबाब भए पनि आजसम्म अपराधी पत्ता लाउन चासो राखिएन भने अरु यस्तै आपराधिक मनोवृत्ति झन् बढ्दो छ । तर प्रतिनिधिसभाका सभामुख भने पक्राउ परी हिरासतबाट अदालती कारबाहीको प्रक्रियामा रहे लगत्तै आरआर क्याम्पस अनेरास्ववियु पदाधिकारीसमेत बलात्कार आरोपमा पक्राउ पर्नाले झन्डै दुई वर्ष पहिलेसम्म निकै कम अर्थात् २०७४७५ मा १ हजार ५ सयमात्र बलात्कृत भएकामा गतवर्ष भने २ हजार २ सय ३० महिला बलात्कृत भएकोले यस्ता घटनामा वृद्धि भएको दृष्टान्त स्पष्ट देखिन्छ । आफन्त जस्तो विश्वासिलो व्यक्तिले माकलबारीको एकान्त स्थानमा गरेको बलात्कार र उल्टै बेइज्जत गरिदिने धम्कीपूर्ण अस्त्र प्रयोग गर्ने क्रियाकलापले राजनीतिक शक्तिको उन्मादमा आपराधिक मनोवृत्ति बढेको छ । अर्कोतिर प्रहरीको एरिया फरक परेको, साँझको समय, ढिलो उजुरी परेको जस्ता बहानामा सकेसम्म टार्न खोज्ने प्रवृत्तिले पीडितले उजुरी दिनुअघि सोच्नुपर्ने भई ढिलो उजुरीबाट प्रमाण नष्ट हुनगई अनुसन्धानमा अवरोध उत्पन्न भएको देखिन्छ । फलस्वरुप अपराध अनुसन्धान ढिलो हुने, प्रमाण नष्ट हुनसक्ने, अपराधी फरार भई पक्रन नसकिने, पीडितले न्याय पाउन नसक्ने र आम नागरिकमा प्रहरी प्रशासनप्रति आस्था र विश्वास घट्न सक्छ । सामान्यतया बलात्कार पुँजीवादका कारणले नभई तत्कालै उद्वेगमा आएर गरिने आपराधिक क्रियाकलाप हो । यसमा बेरोजगारी, एक्लोपना, दण्डहीनता, अश्लील सामाजिक सञ्जालको प्रयोग, यौनाङ्गको विकास, हर्मोनको निष्कासन, उत्सुकता, नारीप्रतिको बक्रदृष्टि, राजनीतिक दम्भ, विकृत यौन मानसिकताको प्रमुख भूमिका रहन्छ । त्यसकारण बलात्कार र बलात्कारपछि हत्या गरिएको सूचना पाउनासाथ समयमै पक्राउ एवं अनुसन्धान गरी ऐननियम बमोजिम सक्रिय कारबाही थाल्ने मार्गप्रशस्त गरिसकेको कानुनी राज्यमा पनि एरिया, समय, कसको, कुन राजनीतिक दलको भनी जोखना हेरिनु हुँदैन । गंगाराज अर्याल, पाणिनि८, अर्घाखाँची"
लुम्बिनी जाने कि नजाने ?,"सरकारले घोषणा गरेको भ्रमण वर्ष सुरु हुन २ महिना पनि बाँकी छैन । तर तयारी भने खासै भएको देखिँंदैन । जसको ज्वलन्त नमुना हो, लुम्बिनीको सडक । विदेशीहरू अझ विशेषतः बौद्ध धर्मावलम्बीहरू नेपाल घुम्न आउने मुख्य कारण नै बुद्ध जन्मस्थल लुम्बिनीको दर्शन गर्न हो । तर अहिले त्यहाँ जाने सडकको अवस्था कस्तो छ ? सडकको कारणले सरकारको छवि कस्तो बन्ला ? के कहिले यो सरकारले गम्भीर भएर सोचेको छ ? ओली सरकार केही देख्न र सुन्न नसक्ने भएकै हो ? जोकोही यात्री जसले भैरहवादेखि लुम्बिनीसम्मको यात्रा गरेको छ, उसले सहजै सडकको अवस्था महसुस गर्न सक्छ । जहाँको २२ किलोमिटर सडक हिंँड्दा खाल्टाखुल्टीले गर्दा पूरै शरीर हल्लिन्छ । धुलाम्य सडकले गर्दा त्यहाँ जाने सबै दर्शनार्थी घुवाँ, धुलोले कुरूप हुन्छन् । जसले गर्दा हरेक यात्रुले सरकारलाई सरापेको बाहेक केही सुनिँदैन । जाबो २२ किलोमिटर सडक पनि बनाउन नसक्ने सरकारले भ्रमण वर्ष सफल बनाउँछौँ, २० लाख पर्यटक नेपाल भित्र्याउँछौँ भनेर कुन मुखले डंका पिट्दैछ ? जनताले पत्याउन छाडेका छन् ।लुम्बिनीको सडक देख्दा जोकोही नेपालीको मन यति विरक्त हुन्छ कि सबैले यो तालले कसरी भ्रमण वर्ष सफल हुन्छ भन्ने प्रश्न गर्छन् । यदि सरकारले भम्रण वर्ष सफल बनाउने हो भने यथाशीघ्र लुम्बिनीबौद्ध, स्वयम्भू, सौराहा, पोखरा, राराताल जस्ता पर्यटकीय महत्त्व बोकेका ठाउँहरूका सडक, बाटाघाटा र पूर्वाधार बनाइहाल्नुपर्छ । अन्यथा त्यही कारणले भ्रमण वर्ष असफल हुनेमात्र होइन, सरकारको आलोचना पनि हुनेछ । सरकारलाई असक्षमताको ट्याग लाग्नेछ । युवा पर्यटनमन्त्री योगेश भटराईले यसतर्फ अविलम्ब सोची तीव्र तयारी अगाडि बढाउनु आवश्यक छ । बाटोघाटो, हवाइसेवाको नियमितता र सस्तो हवाई टिकटको व्यवस्था गर्नसके मात्र भ्रमण वर्षले सफलता पाउन सक्छ । पर्यटकहरूले लुम्बिनी जाने कि नजाने भनी निर्णय लिने भनेकै त्यहाँसम्म पुग्ने सडक सहजता नै हो । गोपाल देवकोटा, जोरपाटी, काठमाडौँ"
संघीयता खुम्च्याउँदै सरकार,"थप अन्योलगत महिना सर्वोच्च न्यायालयको संवैधानिक बेन्चले स्थानीय तहका निर्वाचित पदाधिकारीहरूले तलब सुविधा लिनुलाई गैरसंवैधानिक भन्यो । संवैधानिक व्याख्याका दृष्टिमा त्यो स्वाभाविक होला । यही कारण हुनसक्छ, यो फैसलाप्रति देशको तथाकथित प्रबुद्ध समुदाय निकै प्रसन्न पनि देखियो । तर संघीयता कार्यान्वयनमा यसको दीर्घकालीन असर के पर्छ भन्ने विहङ्गम विषयमा खासै छलफल भएको छैन । के अब स्थानीय निर्वाचित पदाधिकारीले लिने सबै सुविधा तलब का नाममा नलिएर सुविधा का नाममा मात्र लिने हो ? यसरी नाम फरक पारेर लिँंदैमा उनीहरूले राजस्वबाट आफ्ना लागि खर्च गर्ने रकममा कसरी कमी आउँछ ? स्थानीय जनप्रतिनिधिले सम्पूर्णतः सेवा निःशुल्क गर्नुपर्छ भन्ने आशय हो भने, त्यही मान्यता प्रधानमन्त्रीदेखि प्रदेश सरकारका मन्त्री र सांसदहरूका हकमा किन लागू नहुने ? आखिर स्थानीय तहलाई पनि संविधानले अधिकारसम्पन्न सरकार नै भनेको जो छ । यसले भ्रष्टाचारलाई कति प्रश्रय देला ? र, स्थानीय तहमा निर्वाचित हुने आकर्षण के होला अनि सरकार सञ्चालनमा पदाधिकारीहरूको कति ऊर्जा र समय व्यतीत होला ? यी तमाम पक्षमा यथेष्ट विचारविमर्श भएको छैन । तीनै तहका सरकार र पदाधिकारी यथार्थमा कसरी परिचालित हुनुपर्छ भन्ने आदर्श कानुनी र अभ्यासको साझा खाका बनाउन राज्य असफल भएको छ ।नेपालको संघीय प्रणाली उल्टो बाटोमा अग्रसर भएको तर्क अगाडि आउनेबित्तिकै अचेल तत्क्षण सुनिने प्रतिक्रिया हो, यहाँ संघीयता चल्दैन र असफल हुन्छ भन्ने पहिल्यै थाहा थियो । मुलुकका प्रमुख राजनीतिक शक्तिहरू, सबै तहका सरकार सञ्चालकहरू र तथाकथित प्रबुद्ध भनिने वर्गभित्रैबाट यस्ता धारणा बराबर सुन्नमा आउनु कुनै शुभसंकेत होइन । यसले मुलुकको संघीय भविष्यलाई थप अन्योलग्रस्त मात्र बनाउँछ । संघीय राज्य प्रणाली चल्नै नसक्ने बाटोमा नेपाल उन्मुख भइसकेको हो भने, यसको थप आकर्षक विकल्प के हो भन्ने पनि यही वर्गले किटानीसाथ भन्न सक्नुपर्छ । अन्यथा नेपालको संघीयताको नियति पनि मेक्सिकोको एक सय वर्षको संघीयताको जस्तै ट्र्याजिक ब्रिलियन्स युक्त हुने खतरा छ, जसका संविधान र राज्य प्रणाली त संघीय आदर्श अनुरूप छन्, तर न संघीयताले व्यवहारमा यथेष्ट शक्ति निक्षेपित गर्न सकेको छ, न त विकास र समृद्धिमा अपेक्षाकृत योगदान नै । र, संघीयता विघटन गर्न झन् असम्भव छ ।"
कोरसमै सीमित महिला स्वर,"वर्षैपिच्छे देउसी खेलेको सिस्नुपानीले यसपालि भने तालीमात्र पाएन, गाली पनि पायो । सिस्नुपानीको देउसीसँग केही वर्षयता नेपाल प्रज्ञा प्रतिष्ठानले पनि सहकार्य गर्दै आएको छ । यही सहकार्यले नै यो देउसी सुन्न, हेर्न राष्ट्रका कार्यकारिणीदेखि ठूला भनिएका सबै मानिस पुग्न थालेका छन् । सर्वसाधारणको पहुँचको देउसी अहिले प्रज्ञाको प्रेक्षालयमा थुनिएको सत्य हो ।तिहारसँगै आउने यो देउसीको स्वाद पर्खिनेको संख्या सानो छैन । हास्यव्यङ्ग्य कर्म गर्नेहरूको संस्था हो यो । पञ्चायती प्रशासनको धरपकडमा परेका तथा पञ्चायती तानाशाहीले दिएको सास्ती देखेर हुर्किएको पुस्ताले प्रजातन्त्रको पुनःस्थापनापछि देखिएका त्यस्तै विकृतिमाथि प्रहार गर्ने उद्देश्यले यो संस्था स्थापित भएको हो ।यसमा आबद्धहरू पूर्व एमाले निकट अझ प्रधानमन्त्री केपी ओली निकट हुन् भनिन्छ । अधिकांश पूर्वी नेपालका हुनु, अझ त्यसमा पनि झापा जिल्लाका हुनु, झापामा पनि प्रधानमन्त्री ओलीकै निर्वाचन क्षेत्रकै व्यक्तिहरूको संख्या ठूलो हुनुले पनि यो आशंकामात्रै रहँदैन । हास्य कर्म गरिरहेको यो संस्था र यसले खेल्ने देउसीलाई यसमा संलग्न व्यक्ति र तिनका राजनीतिक पृष्ठभूमि, आस्था र पहुँचका आधारमा मात्र हेरिनु त्यति युक्तिसंगत नहुन सक्छ । २०७५ को देउसीलाई खबरदारी देउसी नाम दिइए पनि खबरदारीको भाषा र प्रस्तुति त्यति पेचिला तथा खरा भने थिएनन् । जब खबरदारीले मात्रै काम गरेन, तब व्यङ्ग्य तिखो बनेर घोच्नु कुनै आश्चर्य होइन । सरकार स्थापनाका पाँच महिनामै कामको फेहरिस्त सार्वजनिक गरेको सत्ता जब दुई वर्ष बित्न लाग्दा पनि देखिने र सुनिने काम देखाउन र सुनाउन सक्दैन, तब पाँच वर्ष पुग्न तीन वर्ष बाँकी रेशम फिरिरी भन्नु बिराउनु होइन । जब हास्य कलाकार तथा कवि शैलेन्द्र शिम्खडाको आफूलाई सिस्नुपानी नेपालले अन्तिम समयमा देउसीबाट अलग गरेको गुनासो बाहिरियो, तब एउटा गहिरो आशंकाले घेर्न पुग्यो । कस्तो होला, यसपालिको देउसी ? खबरदारी देउसी भनिएको अघिल्लो सालकै जस्तो नरम होला कि ? अथवा अझै धेरै नरम होला ? कि सत्ताकै गुणगान पो गर्ला कि ? देउसीको पूर्णपाठ पढेपछि सिम्खडाको व्यङ्ग्य पचाउन नसकेको भन्ने गुनासोलाई देउसीले जितेको महसुस भयो । सत्तालाई खबरदारी गर्न, बेथितिमाथि औंला उठाउन गाईजात्रा कुर्नु पर्दैन । विकृति माथिका तमाम प्रहारलाई गाईजात्रे आँखाले मात्रै हेर्नु नागरिकको बोल्न पाउने हकको विपरीत हो । २०५५ सालमा स्थापित भएर त्यही वर्षदेखि नै निरन्तर व्यङ्ग्यात्मक देउसी खेल्दै आएको सिस्नुपानीले प्रारम्भमा कवि, लेखककै घरमा देउसी खेल्यो । त्यसको केहीपछि यो विभिन्न सञ्चार माध्यममा पुग्यो देउसी लिएर । त्यही देउसी नै वास्तवमा जनताले देखेको देउसी थियो । जनताले सिस्नुपानीलाई चिन्न, सुन्न र पर्खिन थालेको सम्भवतः त्यहींबाट हो । सत्तरीको दशकको प्रारम्भबाट भने प्रज्ञा प्रतिष्ठानको डबली हुँदै अहिले प्रज्ञाको प्रेक्षालयमा देउसी विराजमान छ । प्रारम्भमा निःशुल्क हल उपलब्ध गराएको प्रज्ञालाई गत वर्षदेखि विज्ञापन बापत उठेको रकमबाट भाडा तिर्न थाले पनि सिस्नुपानी र प्रज्ञा प्रतिष्ठानसँगको सहकार्य भने यथावत छ । २०५५ सालमा नौजना संस्थापक सदस्य रहेको यस संस्थामा हाल सदस्य संख्या १५ पुगेको छ । प्रारम्भमा हरिकला उप्रेतीमात्र महिला सदस्यका रूपमा थिइन् । अहिले दुई दशकको यात्रामा अर्की सदस्य सुमी लोहनी थपिएकी छन् । मञ्चमा देउसी भट्याउने अनुहारहरू बाइस वर्षदेखि उही छन् । पुरुष सदस्य फेरिएका छैनन्, जो थपिए उनीहरू निरन्तर छन् । तर उप्रेती र पछिल्लो समयमा लोहनीदेखि बाहेकका महिला सदस्यको आउनेजाने क्रम चलिरहेको छ । साहित्यकार हरिमाया भेट्वाल, कवि मोमिला, सन्ध्या पहाडी, रूपा न्यौपाने, देवु लुइँटेल, रुमु न्यौपाने, ओजस्वी भट्टराई, जयन्ता पोखरेल, गरिमा लुइँटेल लगायतका महिलाको उपस्थितिले निरन्तरता भने पाएन । यसपालि उप्रेती, लोहनीसँगै रूपा झाको उपस्थिति रहेको थियो । सिस्नुपानीको देउसीमा महिलाको आउनेजाने क्रम चलिरहेको छ । सायद चलिरहला पनि । तर कार्यसमितिमै रहेका महिलाहरूले पनि देउसीमा भूमिका पाएको देखिँंदैन । लाग्छ कि उनीहरू मात्र कोरम पुर्याउन उभ्याइएका पात्रमात्र हुन् । कोरस हुन्, गायक होइनन् । कोलाज हुन्, चित्र होइनन् । सिस्नुपानीको बाइसवर्षे देउसी यात्रामा देउसी भट्याउने महिला किन जन्मन सकेनन् ? राष्ट्रका तमाम विकृतिमाथि औंला ठड्याउने सिस्नुपानीले उपमै चुप पारिएका महिलाका अवस्थालाई आवाज त दियो, तर आफ्नो मञ्चमा उभिएका महिलाका आवाजलाई किन न्याय गर्न सकिरहेको छैन ? किन महिला स्वरलाई कोरसमै अलमल्याएको छ ? महिलालाई देउसीमा एकल आवाज भर्न दिन किन सिस्नुपानीको नेतृत्व तर्किरहेको छ ? अझै पनि महिलालाई मञ्चको शोभामात्रै ठान्ने साइँदुवा सोच हावी रहेको सिस्नुपानीमा महिलाले भट्याउने देउसीको प्रतीक्षा कहिलेसम्म गर्नुपर्ने हो, हामीले ? प्रत्येक पटकका अपेक्षामा हिलो छ्यापिरहेछ, सिस्नुपानी । देउसी संस्कृतिमाथि सिस्नुपानीले धावा बोलिरहेको भन्नेहरू छन् । हिजोसम्म सिस्नुपानीको देउसीको वाहवाही गाउनेहरू अहिले राष्ट्रका उच्चपदको अपमान गर्यो भनिरहेछन् । आलोचना गरिरहेछन् । आलोचना, प्रश्न, सल्लाह नसुन्नु, मन नपराउनु, नसहनु, नपचाउनु सत्ताको स्वभाव हो । अहिलेसम्म पाच्य देउसी आजै आएर आलोचित किन भइरहेछ ? आलोचना गर्नेहरूको अनुहार हेरे पुग्छ । मलाई लागेसम्म यसले गाउने देउसीले न संस्कृति बिगारेको छ, न सपारेकै छ । बस् ! यो देउसी परम्पराको निरन्तरता होइन । एउटा क्रमभंगता हो । देशका बेथिति माथिको प्रहार हो । देउसीको विनिर्माण हो । उत्तरआधुनिक आँखाले यसलाई विपठन वा विप्रयोग पनि भन्न सक्ला । तर यसले परम्पराको अनुशरण भने महिलाको प्रतिनिधित्वको नाममा मात्र गरिरहेछ । महिलाका आवाजलाई खुम्च्याउने परम्परा धानिरहेको सिस्नुपानीले बुझ्नुपर्छ कि यो समय महिला कोलाजभित्र मात्रै अटाउँदैनन् । यो समय महिला कोरसमा मात्रै सीमित छैनन् । यो महिलाका सग्ला चित्र कोरिने समय हो । यो महिलाका आवाज अलग्गै चिनिने समय हो । कोरस र कोलाजभन्दा माथि उठेर अलग्गै चिनिने र सुनिने समयमा सिस्नुपानीको मञ्चमा गुञ्जिने तिख्खर र प्रभावशाली आवाजको प्रतीक्षा गरिरहेछ, समय ।"
माटो बचाउने कानुनको खाँचो,"तिहार लाग्न नपाउँदै ग्रामीण सडक खन्ने क्रममा जथाभावी डोजर प्रयोग गरिएका खबरहरू सुनिन थाले । खेतीयोग्य जमिन, सार्वजनिक पाखापखेरा, सामुदायिक र सरकारी वन, परापूर्वदेखि चलनचल्तीमा रहेका चरन, विभिन्न प्रयोजनका लागि छुट्याइएका मठमन्दिर एव गुठीका जग्गा, सिंचाइका कुला, पानीका मुहान आदि केहीलाई पनि वास्ता नगरी डोजर दौडाइएका समाचारले सञ्चार माध्यम ढपक्कै ढाकिए । कतिपय ठाउँमा डोजरले खनेका बाटामा पहिरो जाँदा सिंगै बस्ती जोखिममा परेका छन् भने कतिपय ठाउँमा खानेपानीका स्रोतहरू सुकेका छन् । आपसी सहमतिमा बाटो खनौं भन्दा जग्गाधनी र डोजर चलाउनेबीच झडप भएर डोजरको बकेटले मान्छेलाई हुत्त्याई गम्भीर घाइते बनाएको बैतडीको घटना पनि भर्खरै सार्वजनिक भएको छ । यो लेख यस्तै डोजर आतंक का कारण र समाधानका उपायमा केन्द्रित छ ।प्रथमतः देश संघीयतामा गइसकेपछि ग्रामीण सडक सम्बन्धी सम्पूर्ण कामको दायित्व नगरपालिका र गाउँपालिकाको हो । नेपालको इतिहासमै निर्वाचित स्थानीय सरकार गठन भएको यो पहिलो चोटि भएकाले सम्पूर्ण जनप्रतिनिधिको काँधमा ऐतिहासिक जिम्मेवारी छ । यसको फाइदा उठाएर वैज्ञानिक तवरले वार्षिक बजेटको प्राथमिकीकरण गर्नुपर्छ । डोजर आतंकबाट मुक्ति पाउने यो पहिलो खुट्किलो हो । कतिपय स्थानीय निकायले वार्षिक बजेटको दुईतिहाइभन्दा बढी रकम सडक निर्माणमा खर्च गरेका छन् । स्थानीय सरकारका नीतिनिर्माताहरूले आफ्नो क्षेत्रको विकासको खाका निर्माण गर्ने क्रममै अक्षम्य त्रुटि गरिरहेको यसले देखाउँछ । संविधानले प्रत्याभूति गरेका आधारभूत सेवा, गाउँबाट सहरमा बसाइँसराइको प्रवृत्ति र विकट पाखामा छरिएका घरहरूलाई एकीकृत बस्तीमा व्यवस्थापन गर्ने राज्यको अवधारणालाई केन्द्रमा राखेर वार्षिक बजेटको प्राथमिकीकरण गर्ने हो भने, गाउँपालिका वा नगरपालिकाको कार्यालय रहेको ठाउँलाई सबै दृष्टिकोणले सुविधासम्पन्न बनाउने कामले पहिलो प्राथमिकता पाउनुपर्छ । दोस्रो, वडा कार्यालय रहेका ठाउँहरू पछि गएर एकीकृत बस्ती वा सहरमा परिणत हुने हुनाले यहाँ प्रशासनिक सेवाका साथसाथै शिक्षा, स्वास्थ्य, सञ्चार, यातायात, पिउने पानी, उद्योगधन्दा, घरघडेरी इत्यादिको यथेष्ट उपलब्धता हुनुपर्छ । तेस्रो, खानेपानीका उपलब्ध स्रोतहरूको संरक्षण गरी सबै घरधुरीमा पिउन र घरधन्दाका लागि पानीको व्यवस्था गर्नुपर्छ । चौथो, चलनचल्तीका गोरेटा, साँघु, पुलपुलेसा र बाटाहरूलाई सधैंभरि प्रयोग गर्न मिल्ने गरी मर्मतसम्भार गर्नुपर्छ । पाँचौं, खेतीयोग्य जमिनमा मल, सिंचाइ, उन्नत बीउ र विषादीको उपलब्धता हुनुपर्छ । बल्ल छैटौं प्राथमिकतामा पर्छ, नयाँ बाटोका लागि ट्र्याक खोल्ने काम । यो प्राथमिकताको सूची सबै ठाउँमा एकैनासको नहुन सक्छ, तर केही अपवादलाई छोडेर हेर्ने हो भने, बाटोका लागि नयाँ ट्र्याक खोल्ने काम पहिलो प्राथमिकतामा पार्नु भनेको सन्तुलित विकासको विरुद्ध हो, नागरिकले तिरेको करको दुरुपयोग हो । यसले विकासलाई भन्दा पनि द्वन्द्व (विनाश) लाई निम्त्याउँछ । नयाँ ट्र्याक खोल्ने काम गर्दा केही आधारभूत तथ्यांकको विश्लेषण गर्नु जरुरी हुन्छ । ग्रामीण सडकको पहिलो उद्देश्य हो गाउँपालिका वा नगरपालिकाको कार्यालय भएको ठाउँ र वडा कार्यालय भएको ठाउँ जोड्नु । जुन वडामा निर्यात गर्न पुग्ने गरी तरकारी, फलफूल, कृषि बाली, पशुपक्षी इत्यादिको उत्पादन भैरहेको छ वा पर्यटकीय दृष्टिकोणले सम्भावनायुक्त ठाउँहरू छन्, त्यसलाई पहिले सडकले जोड्नुपर्छ । त्यसपछि क्रमैसँग बाटाको सञ्जाल अरू वडामा पनि पुर्याउनुपर्छ । वडालाई सडकले नै जोड्नुपर्छ भन्ने पनि छैन । धेरै खर्च लाग्ने र स्थानीय जीविकोपार्जनमा खासै योगदान नपुर्याउने स्थिति देखिए ट्र्याक नखोली भइरहेका गोरेटो र घोरेटोलाई मात्र स्याहारसम्भार गर्दा हुन्छ । डोजर आतंक बढ्नुको एउटा कारण स्थानीय निकायले यस्तो पद्धतिलाई अवलम्बन नगर्नु पनि हो । पृथ्वीको सतहमा विभिन्न भौगर्भिक बल हुन्छन् । ती बलको सन्तुलनलाई त्यहाँको भूदृश्यले प्रतिविम्बित गर्छ । सडक खन्ने क्रममा जब माटो या चट्टानलाई जथाभावी काटिन्छ (भूदृश्य भत्काइन्छ), तब त्यहाँ कार्यरत भौगर्भिक बलहरूको सन्तुलन बिग्रन्छ र पहिरोको सुरुआत हुन्छ । यसको अर्थ सडक खन्दा जहाँसुकै पहिरो जान्छ भन्ने होइन । भूदृश्य र भूबनोटका आधारमा पहिरो जाने र नजाने ठाउँको पहिचान भौगर्भिक इन्जिनियरहरूले सजिलै गर्न सक्छन् । पहिरो जाने ठाउँमा डोजर प्रयोग गर्नु हुँदैन या गर्नैपरे पनि भौगर्भिक इन्जिनियर वा भूप्रविधि इन्जिनियरको रेखदेखमा मात्र गर्नुपर्छ । डोजरले खनेको बाटोमा पहिरोको आतंक बढ्नुको एउटा मुख्य कारण सडक खन्ने ठाउँको भूदृश्य र भूबनोटलाई बेवास्ता गर्नु हो ।धेरैजसो ठाउँमा डोजरले खनेका सडकहरू आवश्यकताभन्दा बढी नै भिराला (ग्रेड धेर भएका) छन् । पछि सडकको स्तरोन्नति गर्ने बेला यस्तो ग्रेड मिलाउनै सकिन्न र अर्कै ठाउँबाट सडक बनाउनुपर्ने हुन्छ । अर्थात्, खर्च र समयको बरबादी । अर्को कुरा, डोजरले खन्न सजिलो हुने ठाउँबाट मात्र लगिएको हुनाले सडकको लम्बाइ पनि अत्यधिक छ, जसले गर्दा पछि स्तरोन्नतिको लागत निकै बढ्छ । फलस्वरूप, यातायातका साधनहरूलाई धेरै इन्धन चाहिने हुनाले भाडा महँगो हुन्छ र यात्राको समय पनि पट्यार लाग्ने गरी लम्बिन्छ । यस्तो अवैज्ञानिक काम गर्नुगराउनु भनेको स्थानीय निकायसँग भएको संविधानप्रदत्त अधिकारको दुरुपयोग हो । यो प्रवृत्तिलाई कानुनी तवरले हतोत्साहित नगरेसम्म समस्या समाधान हुँदैन । डोजरले सडक खनेको क्षेत्रमा पहिरो जाने र पानीका मूल सुक्ने समस्या उब्जिनुमा चार प्रमुख कारण छन् । पहिलो, डोजरले भिरालो ठाउँमा सडक खन्दा बाटाको भित्तापट्टि खुकुलो माटाको या पटपटी फुटेको चट्टानको ठाडो अग्लो कान्लो बन्छ, जसलाई पछि नभत्कियोस् भनेर रोकथामको उपाय नगरी त्यत्तिकै छोड्ने गरिएको छ । यसकै कारण बर्खायाममा पहिरो जान थाल्छ । दोस्रो, बाटो खन्दा डोजरले भूमिगत जल बग्ने बाटो बिथोलिदिन्छ अनि मूल सुक्छ । तेस्रो, ग्रेड धेर भएको सडकमा बर्खामा भलपानी चाँडो बग्छ । फलस्वरूप, पानीले जमिनभित्र सोसिने समय निकै थोरै पाउँछ, जसका कारण भूमिगत जलभण्डारमा पानी थपिँदैन । अनि मुहानको पानीको मात्रा घट्दै जान्छ । पानी पर्दै जाँदा भलपानीको मात्रा पनि बढ्दै जान्छ र बाटाको किनार भत्काएर खेतबारी या पाखामा पस्छ । यो क्रममा भलपानीले माटो मात्र कटान गर्दैन, ठूलठूला पहिरोलाई पनि निम्त्याउँछ । यस्तो पहिरोले सडक, खेतबारी, गाउँघर र पानीका मूलहरूलाई समेत बगाउँछ या पुरिदिन्छ । चौथो, सडक खन्दा फालेको माटोलाई भलपानीले बगाउँदै लैजानाले खोला किनारमा भएका सिंचाइका कुला, मूल र खेतीयोग्य जमिन पुरिन्छन् । पानीको मूल सुकाउनु र पहिरो निम्त्याउनु दण्डनीय हो, किनभने यसले बाध्यात्मक बसाइँसराइ गराउँछ, नागरिकलाई सुकुम्बासी बनाउँछ । ग्रामीण सडक सकेसम्म छोटो, खेतीयोग्य जमिनबाट भरसक बाहिर, वातावरणीय प्रभाव न्यून हुने, सधैंभरि सेवा दिने खालको र मनासिब लागतमा निर्माण गर्न सकिने हुनुपर्छ । सडक विपद् न्यूनीकरणको सिद्धान्तले तोके अनुरूप र प्रदूषणबाट नागरिक स्वास्थ्यलाई रक्षा गर्ने गरी मुख्य बस्तीभन्दा केही दूरीमै बनाउनुपर्छ । सडक कताबाट लाँदा ठीक हुन्छ, यसको निर्क्योल ओभरसियरले नभई अनुभवी र स्नातकोत्तर गरिसकेका सम्बन्धित प्राविधिकहरूको टिमले मात्र गर्न सक्छ । बाटो निर्माणबाट बाढीपहिरो बढ्नु हुँदैन, पानीका स्रोतहरू सुक्नु हुँदैन, सडक खन्दा निक्लिएको ढुंगामाटोलाई जथाभावी फाल्न पाइँदैन, पहिरो वा बाढीको प्रकोपलाई निमिट्यान्न पार्न सम्भव नभए रोकथामका भरपर्दा उपायको अवलम्बन गर्न त्यो टिमलाई निर्देशन दिनुपर्छ । प्राविधिक टिमले सिफारिस गरेको नापनक्सालाई पटक्कै फेरबदल नगरीकन ट्र्याक खोल्नुपर्छ, जुन अहिले हुन सकेको छैन । सडक निर्माणसँग अविच्छिन्न तर अहिलेसम्म बेवास्ता गरिएको तथ्य हो माटो र चट्टानको महत्त्व बुझ्न नसक्नु । माटो र चट्टान प्रकृतिप्रदत्त स्रोत हुन्, यिनलाई उत्पादन गर्न सकिन्न । माटो वनस्पति जगत्को आधार हो । पुर्खाले कडा परिश्रम गरेर माटो बचाएका हुनाले हामीले अन्न उब्जाउन सकेका हौं । यसको संरक्षण नगर्ने हो भने कृषिप्रधान र वनस्रोतमा धनी हाम्रो देश चाँडै मरुभूमिमा परिणत हुन्छ । त्यसै गरी चट्टान विभिन्न खनिज पदार्थको स्रोत हुनुका साथै हामीलाई आवश्यक पर्ने निर्माण सामग्रीको माग पूरा गर्न सक्ने भरपर्दो पदार्थ हो । चट्टानमा आधारित निर्माण सामग्रीको उद्योग खोलेर रोजगारीका प्रशस्त अवसरहरू सिर्जना गर्न सकिन्छ भने, निर्माण सामग्रीलाई निर्यात गरेर विदेशी मुद्राको आर्जन पनि गर्न सकिन्छ । बिजुली उत्पादनमा हामी आत्मनिर्भर भएर देशले पूर्वाधार निर्माणमा गति लिन थालेपछि यो उद्योगले अवश्य तीव्रता पाउनेछ । यति विघ्न महत्त्व भएको चट्टान र माटोलाई डोजरले जथाभावी काटेर फाल्न दिनु भनेको देश र जनताको नाममा लिएको शपथको अपहेलना मात्र होइन, अख्तियारीको दुरुपयोग पनि हो । सडक निर्माणका क्रममा रूख काट्न नपाइने, काट्नैपरे एउटाको बदला पच्चीस रूख हुर्काउनुपर्ने व्यवस्था ऐनमा छ । तर त्यो रूखलाई नभई नहुने माटोचाहिँ जति काटेर फाले पनि हुने ? डोजर आतंक नियन्त्रणको अचूक अस्त्र भनेको जथाभावी चट्टान र माटो काट्ने कामलाई कानुन बनाएर व्यवस्थापन गर्नु नै हो ।लेखक त्रिचन्द्र क्याम्पसमा भूगर्भशास्त्र विषयका प्राध्यापक हुन् ।"
मूल्यहीन जनस्वास्थ्य,घम्बर नेपाली
दिल्लीको वायु प्रदूषण असह्य,"नयाँदिल्ली दिल्लीका मुख्मन्त्री अरबिन्द केजरीवालले भारतको उत्तरी क्षेत्रको वायु प्रदूषण असह्य तहमा पुगेको बताएका छन् । वायु प्रदूषणका कारण विषाक्त हावा फैलिएपछि भारतीय राजधानी नयाँदिल्लीमा शनिबार सार्वजनिक स्वास्थ्य संकटकाल घोषणा गरिएको थियो । भारतीय सञ्चार माध्यमका अनुसार आइतबार नयाँदिल्लीका विद्यालयमा पठनपाठन बन्द भएको छ भने ३० भन्दा बढी उडान अवतरण गर्न सकेनन् । मुख्यमन्त्री केजरीवालले प्रदूषणको असरसँग लड्न तथा राहत वितरणका लागि केन्द्र सरकारसँग सहयोग मागेका छन् । बीबीसीका अनुसार हावामा हुने खतरनाक कण पीएम २५ को तह स्वस्थ रूपमा रहन सकिने भन्दै निकै माथि अर्थात् जुन चिनियाँ राजधानी बेइजिङको भन्दा सात गुणा बढी पुगेको छ । वायु प्रदूषण बढ्दै गएपछि अधिकारीहरूले शुक्रबार दिल्लीका विद्यालयमा ५० लाख मास्क वितरण गरेका थिए । दिल्लीमा केही दिनका लागि सबैखाले निर्माण कार्य बन्द गराइएको छ । मुख्यमन्त्री केजरीवालले दिल्ली ग्यास च्याम्बर मा परिणत भएको बताएका छन् । राजनीतिज्ञहरूले प्रदूषणको जिम्मेवार भन्दै एकअर्कालाई आरोप लगाइरहेको बीबीसीले जनाएको छ । राजधानी दिल्लीमा आइतबार युवाको एक समूहले वायु प्रदूषणको नियन्त्रणका लागि ठोस कदम चाल्न माग गर्दै प्रदर्शन गरेका थिए । तपाईं देख्न सक्नुहुन्छ, स्थिति कति भयावह छ र तपाईंले आफ्नो अगाडि देख्न नसक्नु निकै डरलाग्दो अवस्था हो, प्रदर्शनमा सहभागी एक युवतीले भनिन् ।"
भारतको नयाँ नक्सा,"(नयाँदिल्ली)  भारतको उत्तरी राज्य जम्मुकश्मीर औपचारिक रूपमा दुइटा केन्द्रशासित राज्यमा विभाजित भएसँगै नरेन्द्र मोदी सरकारले भारतको नयाँ नक्सा सार्वजनिक गरेको छ । भारत सरकारले ३१ अक्टोबरदेखि अस्तित्वमा आएका दुई भिन्नाभिन्नै केन्द्रशासित प्रदेश (युनियन टेरोटरी) जम्मुकश्मीर र लद्दाकसहितको देशको औपचारिक राजनीतिक नक्सा सार्वजनिक गरेको हो । त्यसका लागि जम्मुकश्मीरको पुनर्गठनसम्बन्धी आदेश शनिबारको राजपत्रमा प्रकाशित गरिएको थियो । गत अगस्ट ५ मा संविधानमा रहेको उत्तरी राज्य जम्मुकश्मीरको विशेष अधिकार खारेज गरिएको थियो । त्यसका साथै मुस्लिम बाहुल्य राज्यलाई दुइटा केन्द्रशासित प्रदेशमा विभाजन गर्ने निर्णयसमेत गरेको थियो । दुइटा युनिटमा विभाजन गर्ने निर्णय ३१ अक्टोबरको मध्यरातबाट लागू हुने गरी कार्यान्वयन गरिएको थियो । त्यसको दुई दिनमा केन्द्र सरकारले भारतको नयाँ नक्सा जारी गरेको हो ।जम्मुकश्मीरमा भने दिल्लीमा जस्तै विधानसभा पनि रहनेछ भने लद्दाकमा भने दिल्लीकै प्रत्यक्ष शासन रहनेछ । केन्द्र शासित भएसँगै यी दुई प्रदेशमा उपराज्यपाल नियुक्त गरिएको छ । सरकारले यसअघि नै जम्मुकश्मीरका लागि गिरिशचन्द्र मर्मु र लद्दाकका लागि राधाकृष्ण माथुरलाई उपराज्यपाल नियुक्त गरिसकेको छ । नयाँ युनियन टेरोटरी बनाउने निर्णय कार्यान्वयन गर्ने क्रममा भारतको नयाँ नक्सा जारी गरिएको हो । नयाँ नक्साअनुसार भारतमा २८ राज्य र ९ केन्द्रशासित प्रदेश रहनेछन् साथै भारतको नयाँ नक्सासँगै पहिले जम्मुकश्मीरलाई विभाजन गरेर नयाँ कायम गरिएका दुइटा युटीअन्तर्गतका जिल्ला पनि रेखांकन गरिएको छ । सन् १९४७ को नक्साअनुसार जम्मुकश्मीरमा १४ जिल्ला थिए भने यसअघिको जम्मुकश्मीर राज्य सरकारले ती जिल्लालाई विभाजन गरी २८ पुर्याएको थियो । राजपत्रमा प्रकाशित जम्मुकश्मीरको पुनर्गठन आदेश २०१९ अनुसार नयाँ नक्सामा जम्मुकश्मीरमा २० जिल्ला छन् भने लद्दाकमा कारगिल र लेह जिल्लामा समेटिएको छ । रोचक के छ भने नयाँ नक्सामा पाकिस्तान नियन्त्रित कश्मीरलाई पनि समेटिएको छ । जम्मुकश्मीरअन्तर्गत पाकिस्तान नियन्त्रित कश्मीरका मुजफ्फरावाद, मीरपुर र पुँछ जिल्लालाई सामेल गरिएको छ साथै गिलगिटबल्तीस्तानलाई लद्दाकअन्तर्गत राखिएको छ ।"
पाकिस्तानको विरोध,"नरेन्द्र मोदी सरकारले जारी गरेको भारतको नयाँ नक्सामा आफ्नो देशका केही जिल्ला समेटिएपछि पाकिस्तानले तीव्र विरोध गरेको छ । पाकिस्तान नियन्त्रित कश्मीरका मुजफ्फरावाद, मीरपुर र पुँछ जिल्लालाई जम्मुकश्मीरमा र गिलगिटबल्तीस्तानलाई लद्दाकअन्तर्गत समावेश गरिएपछि पाकिस्तान रुष्ट भएको हो । पाकिस्तानी विदेश मन्त्रालयले आइतबार एक विज्ञप्ति जारी गर्दै भारतद्वारा जारी जम्मुकश्मीरसहितको नयाँ राजनीतिक नक्सा कानुनी रूपमा अमान्य भएको साथै त्यसले संयुक्त राष्ट्र संघको सम्बन्धित प्रस्तावको समेत ठाडो उल्लंघन गरेको बताएको छ । संयुक्त राष्ट्र संघले मान्यता दिएको नक्साको विपरीत हुने गरी जारी गरिएको नक्सा पाकिस्तान ठाडै खारेज गर्छ, पाकिस्तानी विज्ञप्तिमा उल्लेख छ । जम्मुकश्मीरको स्वायत्त हैसियत खारेज गर्ने भारत सरकारको निर्णयको पाकिस्तानले सुरुदेखि नै विरोध गर्दै आएको छ । त्यति मात्र होइन, उसले संयुक्त राष्ट्र संघलगायत अन्तर्राष्ट्रिय मञ्चमा समेत भारतीय निर्णयको विरोधमा समर्थन जुटाउन पहल र पैरवीसमेत गर्दै आएको छ ।"
इराकमा चर्कियो सरकारविरोधी प्रदर्शन,"बग्दाद इराकमा पछिल्ला दिनमा गरिँदै आएको सरकार विरोधी प्रदर्शन थप चर्किएको छ । प्रदर्शनकारीले आइतबारको विरोधका क्रममा राजधानी बग्दाद आवतजावत गर्ने सडकहरू अवरुद्ध पारेका छन् । रोजगार तथा सार्वजनिक सेवा सुधारको माग गर्दै इराकमा गत अक्टुबर १ देखि नियमित विरोध प्रदर्शन गरिंदै आएको छ । प्रदर्शनकारीले मुख्य सडकहरूमा गाडी तथा कार तेर्साएर अवरुद्ध पारेको बीबीसीले जनाएको छ । यसअघिका प्रदर्शन निस्तेज पार्न अश्रुग्यास तथा रबरका गोली प्रहार गरेको भए पनि आइतबार प्रहरीले प्रदर्शनकारीका गतिविधि चुपचाप हेरिरहेको देखिन्थ्यो । एक महिना लामो प्रदर्शनका क्रममा कम्तीमा २ सय ५० जनाले ज्यान गुमाइसकेका छन् । तीमध्ये तीन चौथाइको राजधानी बग्दादको प्रदर्शनमा मृत्यु भएको हो ।आइतबार अधिकांश स्कुलका विद्यार्थीले सरकारविरोधी नाराबाजी गर्नुका साथै धर्नामा बसेका थिए भने सरकारी कार्यालय बन्द गरिएका थिए । भ्रष्ट तथा चोर शासकहरू नहटेसम्म विरोध प्रदर्शन जारी राख्ने सन्देश दिन हामीले सडक सञ्जाल अवरुद्ध पार्ने निर्णय गरेका हौं, २५ वर्षीय आन्दोलनकारी तहसिर नसेरले भने, हामीले सरकारी कर्मचारीलाई कार्यालय जान दिएका छैनौं । बीबीसीका अनुसार मध्य बग्दादमा रहेको ताहिर स्क्वायर तथा वरपरका क्षेत्रमा आन्दोलन केन्द्रित छ । सयौं प्रदर्शनकारी सरकारी कार्यालय तथा विदेशी नियोगहरूको ग्रिन जोन पुग्न पुल तर्ने प्रयास गरिरहेको बीबीसीले जनाएको छ । राजधानी बग्दादका साथै अन्य प्रमुख सहरमा पनि विरोध प्रदर्शन गरिएको छ । इराकका दक्षिणी सहर दिवानिया, नाजाफ र नसिरियामा पनि सयौं प्रदर्शनकारी सरकारको विरोधमा सडकमा उत्रेको बीबीसीले जनाएको छ ।राजधानी केन्द्रित प्रदर्शन चर्किंदै गएपछि राजधानी बग्दादमा अक्टुबर अन्त्यमा कर्फ्यु लगाइएको थियो । इराकी राष्ट्रपति बर्हाम सलेहले गतसाता राजनीतिक दलहरूले नयाँ प्रधानमन्त्रीका लागि सहमति जुटाए प्रधानमन्त्री अदेल अब्दुल महदीले राजीनामा दिने बताएका थिए । यसअघि गरिएका प्रदर्शनका क्रममा प्रहरीले हस्तक्षेप गरेपछि दर्जनौंको ज्यान गएको थियो । सयौं घाइते भएको अन्तर्राष्ट्रिय सञ्चार माध्यमले जनाएका छन् । सरकारद्वार गठित छानबिन समितिको प्रतिवेदनअनुसार प्रदर्शनका क्रममा प्रहरीले अनावश्यक बल प्रयोग गरेको देखिएको जनाइएको छ । प्रधानमन्त्री महदीले जनताले शान्तिपूर्वक विरोध तथा प्रदर्शन गर्न पाउने बताए पनि हिंसा अस्वीकार्य भएको बताउँदै आएका छन् । सिया समुदायका वरिष्ठ राजनीतिज्ञ तथा अर्शशास्त्री महदी एक वर्षअघि प्रधानमन्त्री भएका हुन् । उनले देशको विकास तथा समाजसुधारको वाचा गरेका भए पनि पूरा नगरेपछि सरकारविरोधी प्रदर्शन सुरु भएको हो । उच्च बेरोजगारी दर, बढ्दो भ्रष्टाचार र निकै कमजोर सार्वजनिक सेवा सुधारको माग गर्दै अक्टोबर १ देखि सुरु विरोधमा अधिकांश युवा तथा बेरोजगार उत्रेका छन् । सरकारद्वारा गठित एक अनुसन्धान समितिले दर्जनौं वरिष्ठ सुरक्षाकर्मीलाई बर्खास्त गर्नुपर्ने तथा घटनामा संलग्नलाई मुद्दा चलाउनुपर्ने सिफारिस गरेको भए पनि प्रधानमन्त्री तथा केही वरिष्ठ अधिकारीलाई दोषी ठहर गर्दै घटना सामसुम पारिएको थियो ।"
पर्फमेन्स आर्टको लहर,"के हो पर्फमेन्स आर्ट ? यो विधा सन् १९६० को दशकदेखि स्थापना भएको मान्छि । जापानी मूलका अमेरिकी कलाकार योको उनोदेखि अमेरिकी प्रयोगवादी भिजुअल आर्टिस्ट क्यारोलीसम्मले फर्ममेन्स आर्टमा योगदान गरेका थिए । योको चर्चित अंग्रेजी ब्यान्ड बिटल्सका संस्थापकमध्ये एक जोन लेननका पत्नी थिइन् भने क्यारोलीले आफ्नै शरीरको प्रयोगमार्फत फर्ममेसन्स आर्ट प्रस्तुत गर्थिन् । लैगिंकता, यौनिकताजस्ता विषयमा कला अभिव्यक्ति दिने उनी पर्फमेन्स आर्टका क्रममा थुप्रै पटक नांगिएकी थिइन् । नेपालमा भने भर्खरै यसको बहस हुन थालेको श्रेष्ठले बताउँछन् । उनको विचारमा विभिन्न विषयवस्तु, घटना र अवस्थाप्रतिको धारणालाई प्रभावकारी रूपमा प्रस्तुत गर्न यो विधा रोचक र प्रभावकारी बन्न सक्छ । कलाको नयाँ फर्ममार्फत विश्वबजारमा नेपाली विचार प्रस्तुत गर्न यो माध्यम उपयोगी हुने उनको विश्वास छ । यसमा लागेर पैसा नै नकमाए पनि हाम्रो प्रस्तुतिले अन्तर्राष्ट्रिय स्पेस पाउन सक्छ, उनले भने, बिस्तारै यो नेपालमा कला फराकिलो बन्दै गएको छ । कला प्रदर्शनकै क्रममा विभिन्न वस्तुलाई प्रतीकात्मक रूपमा प्रयोगमा ल्याउने भएकाले पर्फमेन्स आर्टलाई बहुआयमिक रूपमा बुझ्नुपर्ने उनको तर्क छ । कला प्रदर्शनीमा एकल, सामूहिक र आवश्यक परेका बेलामा दर्शकको समेत सहभागिता रहने भएकाले यसमा सबैजना सक्रिय रूपमा सहभागी हुन्छन् ।"
उरी : द सर्जिकल स्ट्राइक सर्वाधिक कमाइ,"बलिउडमा सन् २०१९ मा थुप्रै फिल्म हिट, सुपरहिट भए । स्टारकास्ट फिल्मले भन्दा सामान्य मानिएका अभिनेताका मध्यम बजेटका फिल्मले बक्स अफिसमा तहल्का मच्चाए । पछिल्लो समय बलिउडमा पनि कन्टेन्ट बिक्न थालेको छ ।हृत्तिक रोशन, टाइगर श्राफ अभिनित एक्सन फिल्म वार ले अहिलेसम्म घरेलु बक्स अफिसमा मात्रै ३१४ करोड भारुको ग्रस कलेक्सन गर्दै यस वर्ष सर्वाधिक व्यापार गर्ने फिल्म त बनेको छ तर सर्वाधिक नाफा गर्ने फिल्मको सूचीमा भने उरी ः द सर्जिकल स्ट्राइक अगाडि छ । त्यसैगरी, प्रभास स्टारर साहो, सलमान खान स्टारर भारत, अक्षयकुमारको केशरी का बक्सअफिसमा व्यापार हेर्दा ठूलै रकम देखिए पनि बिग बजेटका कारण उक्त फिल्महरूको नाफा भने कम देखिएको छ । बरु २५ करोड भारु बजेटको उरी २४५ करोड भारु कमाइ गर्दै लगानीको ८६७ प्रतिशत बढी मुनाफा गर्न सफल रह्यो । नाफा प्रतिशतका आधारमा सर्वाधिक आम्दानी गर्ने फिल्मको सूचीमा ड्रिमगर्ल दोस्रो नम्बरमा परेको छ । ३० करोड भारु बजेटमा बनेको आयुस्मान खुराना अभिनित उक्त फिल्मले बजेटको ३६६ प्रतिशत नाफा गरेको हो ।यस वर्ष सर्वाधिक चर्चामा रहेको शाहिद कपूर अभिनित फिल्म कबिर सिंह बजेट र कमाइको अनुपातमा सर्वाधिक मुनाफा गर्ने फिल्मको तेस्रो स्थानमा अटाएको छ । यसको नाफा बजेटको ३६४ प्रतिशत मूल्यांकन गरिएको छ । अक्षयकुमार अभिनित केशरी ले बक्सअफिसमा डेढ सय करोड र मिसन मंगल ले दुई सय करोड भारुको कमाइ गरे पनि दुई फिल्मको बजेटको तुलनामा मिसन मंगल सुपरहिट बन्यो । केशरी ७५ करोड भारुमा बनेको थियो भने मिसन मंगल केवल ४५ करोड भारुमा ।यसै वर्ष मिथुन चक्रवर्ती र मन्दिरा वेदी अभिनित फिल्म द टास्केन्ट फाइल्स पनि रिलिज भयो । कतिपयले त यस फिल्मको नाम अझै पनि सुनेका छैनन् होला तर चार करोड भारुको उक्त फिल्मले झन्डै १७ करोड भारुको कमाइ गर्यो । अथवा, लगानीको ३१८ प्रतिशतको नाफा निर्मातालाई दिलायो । त्यसैगरी, लगानी र कमाइ अनुपातका आधारमा सर्वाधिक बढी प्रतिशत मुनाफा गर्ने यस वर्षका बलिउड फिल्ममा बदला, लुकाछुपी, गल्ली ब्वाई, आर्टिकल १५, छिचोरे क्रमशः सूचीको छैटौंदेखि दसौं स्थानमा पर्दा साहो ११ औं बढी मुनाफा गर्ने फिल्म बन्यो ।त्यसैगरी, बक्स अफिसका आधारमा यस वर्ष सलमान खान स्टारको र्याङ्किङमा अग्रस्थानमा छन् भने उनलाई आमिर खानले पछ्याएका छन् । त्यसपछि अक्षयकुमार र अजय देवगण स्टार र्याङ्किङमा रहँदा शाहरूख खान पाँचौं स्थानमा परेका छन् । छैटौंदेखि दसौं स्थानमा क्रमशः हृत्तिक रोशन, रनवीर सिंह, प्रभास, रणवीर कपूर र शाहिद कपूर अटाएका छन् । यसको मापन निम्न अभिनेताका फिल्मले एक सय, दुई सय वा तीन सय करोड क्लब प्रवेश गरेका आधारमा पाएको अंकभारलाई आधार मानेर स्टार भ्यालु तय गरिएको हो । यसलाई भारतीय अनलाइन मिडिया कोइमोइले निकालेको हो । एजेन्सी"
नेपथ्यमा चेलीको पीडा,"(काठमाडौं)  सांगीतिक ब्यान्ड नेपथ्यको एउटा विशेषता छ गाउँठाउँमै पुगेर लोकभाका टिप्दै त्यसलाई परिमार्जन गर्ने । अनि लोकरक शैलीमा पस्किने । भेडाको ऊनजस्तो, सा कर्णाली, लामपाते सुरती, सिरानमा फोटो छ जस्ता चर्चित गीत यसरी नै तयार भएका थिए । आइतबार नेपथ्यले गण्डकी भेकमा प्रचलित यस्तै लोकगीतलाई परिमार्जनसहित सार्वजनिक गरेको छ । शिरमा रिबन सालको पछ्यौरी बोलको गीतमा पश्चिम नेपालको गुरुङ समुदाय, परिवेश र उनीहरूको लाहुरे संस्कृति आधारित भाकामा एउटी चेलीको पीडा प्रस्तुत गर्न खोजिएको छ । नेपथ्यका अनुसार यो गीत लमजुङतिरबाट प्रचलनमा आएको थियो । सानो छँदा मैले यो भाका आमाबाट सुनेको थिएँ, मुख्य गायक अमृत गुरुङले भने, त्यतिबेला आमा लमजुङतिरको भाका भन्नुहुन्थ्यो । अमृतले पछि यो भाका पोखरातिरै पनि सुने तर त्यतिबेला खासै वास्त गरेनन् । उनको व्यस्तता देशदेखि विदेशसम्म भयो । धेरै वर्षपछि अमृत एकदिन लमजुङ पसगाउँ पुगे । त्यहाँ आमा समूहको सांगीतिक टोलीले लालटिन बालेर नाचगान देखाउँदा एउटी चेलीले निकै भावुकतासाथ फेरि यो भाका सुनाइन् । म छक्क परेँ, बितेको दिन सम्झेँ, आमाले गाउनुभएको लोकभाकाले नोस्टाल्जिक बनायो, अमृतले भने, त्यो साँझ ती चेलीले आफ्नो वेदना गाएकी रहिछन् । कथा बुझ्दै जाँदा भर्खरै बिहे भएकी उनी पतिको घरबाट जबर्जस्त निकालिएकी रहिछन् । यसपछि अमृतले आफूलाई त्यही चेलीको ठाउँ राखेर शब्द कोर्न थाले पानी है पर्यो कहाँ पर्यो त्यो बुँदडाँडाकाँडा सररररसायो म रुँदाशिरमा रिबन सालको पछ्यौरीअमृतका अनुसार यो भाका गुरुङ समाज र लाहुरे संस्कृतिसँग पनि जोडिएको छ । गीतमा प्रयुक्त सालको पछ्यौरी शब्दमा साल नभई सल हो । अंग्रेजीमा पछ्यौरीलाई सल भनिन्छ, यो शब्द लाहुरेहरूबाट आयो । गाउने क्रममा स्थानीय लवज मिसिन पुग्यो र सालको पछ्यौरी बन्यो । गीतको यही मुखडा र यस्तै भाका लमजुङ, कास्की, स्याङजा र गुरुङ बसोबासका अन्य क्षेत्रतिर अत्यधिक प्रचलनमा रहेको उनले जनाए । म्युजिक भिडियो सहित सार्वजनिक गीत ब्याण्डले कालिकास्थानको नेपालयस्थित आर शालामा रेकर्ड गराएको हो । नेपालयका अर्पण शर्माका अनुसार यो गीत परम्परागत वन टेक मै रेकर्ड गरिएको हो ।स्टुडियोकै लाइभ भिडियो फुटेजलाई जोडेर म्युजिक भिडियो तयार पारिएको छ । छ मिनेट लामो शिरमा रिबन को यो भिडियो युट्युबमा उपलब्ध छ । नेपालयले आफ्ना सिर्जनाहरू आइट्युन, गुगलप्ले र स्पोटिफाइजस्ता भर्चुअल स्टोरहरूका माध्यमबाट सार्वजनिक गर्दैआएको छ ।"
प्रियारानीलाई उपाधि,"सुनसरी (कास) मलेसियाको राजधानी क्वालालम्पुरमा सम्पन्न सौन्दर्य प्रतियोगिता मिस कस्मोपोलिटन वर्ल्डमा नेपालबाट प्रियारानी लामाले ताज पहिरेकी छन् । क्वालालम्पुरको पुत्रजाया म्यारिएट होटलमा सम्पन्न ग्रान्ड फिनालेमा नेपालको प्रतिनिधित्व गरेकी उनले विभिन्न ३१ मुलुकका सुन्दरीलाई पछि पार्दै मिस कस्मोपोलिटन वर्ल्डको शीर्ष उपाधि जितेकी हुन् । करिब तीन साताको विभिन्न चरण पार गर्दै अघिल्लो साता ताज पहिरेकी उनी नेपाल फर्केकी छन् । टपटेन हुँदै अन्तिम पाँचमा परे पनि फाइनलमा उपाधि जितुँला भन्ने त सोचेकै थिइनँ, उनले भनिन्, नेपाललाई अन्तर्राष्ट्रिय स्तरमा चिनाउन पाउँदा खुसी छु । ट्यालेन्ट राउन्डमा उनले महिला हिंसाविरुद्ध एकल नाटक प्रदर्शन गरेको बताइन् । धरानस्थित वीरेन्द्र मेमोरियल कलेजबाट माइक्रो बायोलजीमा स्नातक गरेकी २८ वर्षीया लामालाई गत वर्षकी विजेता कोरियाकी सो यिओल लिमले ताज पहिराइदिएकी थिइन् । लामाले मुख्य उपाधिसँगै बेस्ट नेसनल कस्ट्युमको र बेस्ट ट्यालेन्टको फर्स्ट रनरअपको टाइटल विजेतासमेत बनेको बताइन् । मिस पूर्वाञ्चल २०१० को फस्ट रनरअप उपाधि विजेता रहिसकेकी लामा २०११ देखि मिस पूर्वाञ्चलको कोरियोग्राफरको रूपमा कार्यरत छिन् । उनले मिस नेपाल २०१० मा सहभागिता जनाएर मिसबेस्ट कम्प्लिकेसनको अवार्ड पनिर् िजतेकी थिइन् । प्रतियोगितामा फर्स्ट रनरअप मलेसियाकी क्रिस्टिन चाइ छिन त्जे, सेकेन्ड रनरअप नेदरल्यान्डकी म्यारिट विट्स, थर्ड रनरअप फिलिपिन्सकी क्लारिसा माये प्रेसा इसिड्रो र फोर्थ रनर अप रूसकी एकातेरिना भेइन्बेर्गर भएको आयोजकको बेभसाइटमा उल्लेख छ ।"
सापकोटाका कविता,"काठमाडौं (कास) कवि ध्रुवकुमार सापकोटाको कविता संग्रह बजारमा आएको छ । समीकरण जिन्दगीको कवि तुलसी दिवस, गीतकार रत्नशमशेर थापा, कथाकार प्राज्ञ माया ठकुरी, कवि प्राज्ञ विवश पोखरेललगायतले राजधानीमा सार्वजनिक गरे । विराटनगरबाट काव्यिक सिर्जनयात्रा थालेका सापकोटा हाल निदरल्यान्ड बस्छन् । उनको यो पहिलो कविताकृति हो, जसमा विविध विषयका ४५ सिर्जना छन् । बाहिर बसे पनि सापकोटाका सिर्जनामा देशकै चिन्ता देखिन्छ, कवि प्रमोद प्रधानले टिप्पणी गरे, तर तिनमा अहिलेका आम नेपाली कवितामा जस्तो राजनीतिक सन्दर्भ नगण्य छन् । कवि मञ्जु काँचुलीले सापकोटाका कविता भावना र अनुभूतिले धनी पाएको सुनाइन् भने साहित्यिक पत्रकार रोचक घिमिरेले ती सरल भएर पनि गम्भीर अर्थ दिने खालका रहेको उल्लेख गरे । अर्का साहित्यिक पत्रकार नगेन्द्रराज शर्माले संग्रहका धेरै कविता प्रतीकात्मक र व्यंग्यात्मक रहेको बताए । कवि सापकोटाले बाहिर बसे पनि आफूले देशलाई सधैं मिस गर्ने गरेको र आफ्ना सिर्जनामा त्यही भावना प्रतिबिम्बित हुने गरेको सुनाए । समारोहमा कवि गोकुल अधिकारी र सापकोटाले संग्रहका केही कविता वाचन गरेका थिए । कृति जनता प्रकाशनले छापेको हो ।"
"हजुरबुबाको पुस्तक, नातिका गीत","काठमाडौं (कास) शिक्षासेवी बाबुकाजी कसपालले आत्मसंस्मरणात्मक पुस्तक कृपा ल्याएका छन् । शनिबार राजधानीमा वरिष्ठ गीतकार एवं चलचित्रकर्मी चेतन कार्की, राष्ट्रिय योजना आयोगका पूर्वउपाध्यक्ष गोरक्षबहादुर न्हुछें प्रधान, संस्कृतिविद तेजेश्वरबाबु ग्वंगलगायतले पुस्तक लोकार्पण गरे साथै कसपालकै १२ वर्षीय नाति अधिश्रीले पनि हजुरबुबाको पुस्तकसँगै आफ्नो गीति एल्बम सुवासमा अधिश्री सार्वजनिक गराए । भक्तपुरका कसपालले पुस्तकमा संघर्षबाट सफल बनेको आफ्नो जीवनका कथाव्यथा प्रस्तुत गरेका छन् । उनले अरनिको राजमार्ग नबन्दाको पुरानो भक्तपुर, काठमाडौंसँगको साामाजिक आर्थिक सम्बन्धदेखि आफ्ना निजी भोगाइ पुस्तकमा समेटेका छन् । बिक्रीबाट आएको रकम रत्नच्यान्टी प्रतिष्ठानमार्फत सामाजिक कार्यमा लगाउने उनले जनाए । अधिश्रीको एल्बममा भने वरिष्ठ गीतकार सुवासचन्द्र ढुंगेलका सिर्जना छन् । अधिश्रीसँगै दिदी सर्वश्रीले एल्बमका गीत प्रस्तुत गरेको कार्यक्रममा लुम्बिनी विश्व अभियानका विश्व निर्देशक रामकुमार श्रेष्ठ, पूर्वमहान्यायाधिवक्ता युवराज संग्रौला, गायक दीपक खरेल लगायतले पुस्तक र गीतमाथि प्रकाश पारेका थिए ।"
"बस भीरबाट खस्दा ४ को मृत्यु, २२ घाइते","(म्याग्दी)  पश्चिम म्याग्दीको दरबाङबाट बिमतर्फ जाँदै गरेको मिनीबस आइतबार साँझ भीरबाट खस्दा चार जनाको घटनास्थलमै मृत्यु भएको छ । पश्चिम मालिका७ बिममा भएको दुर्घटनामा घाइते २२ जनाको उद्धार गरिएको छ । ग१ज २४३६ नम्बरको बस सडकबाट तल खसेर भीरमा अड्किएको हो । घटनास्थल पुगेकी मालिका गाउँपालिका उपाध्यक्ष खरमाया बिटालुका अनुसार मृत्यु हुनेमा मालिका७ का वडाध्यक्ष रेशम जुग्जालीकी ११ वर्षीया छोरी आयुषा, ९ वर्षीया रवि जुग्जाली, स्थानीय सतदेवी भट्टचन र गुल्मी कालीगण्डकी२ की विष्णु पाण्डे छन् । घाइते अधिकांश बिमस्थित किसानी माविमा सञ्चालित कृषि प्राविधिक विषयका विद्यार्थी हुन् । दसैंतिहार मनाएर विद्यालय फर्केका विद्यार्थी दुर्घटनामा परेका हुन् । घाइते हुनेमा मालिका५ का हुमबहादुर जुग्जाली, पलप्रसाद जुग्जाली, कृस्टिना जुग्जाली, नरदेवी परियार, दिलु शेरपुजा, तनदेवी जुग्जाली, चन्द्रकली दर्जी, सुरेश जुग्जाली, देवी जुग्जाली र लीला जुग्जाली छन् । त्यसैगरी मंगला५ छिस्वाङकी रमिला खत्री, बेनी३ का केशव शर्मा, धौलागिरी३ की रिलमाया बुढा, बेनी९ का विसन खत्री, ४ का गौरव पौडेल, प्रमिश पौडेल, बागलुङ ताराखोलाका विजय कँडेलसमेत २२ घाइतेलाई प्राथमिक स्वास्थ्य केन्द्र दरबाङ पुर्याइएको प्रहरीले जनाएको छ । अँध्यारो र अप्ठ्यारो भीरमा बस अड्केकाले घाइतेको उद्धारमा कठिनाइ भएको इलाका प्रहरी कार्यालय दरबाङका प्रहरी निरीक्षक रामप्रसाद पाण्डेले बताए । मालिका गाउँपालिकाको केन्द्र दरबाङबाट यात्रु लिएर गएको स्थानीय रुटमा चल्ने बस साँझ बिमको घुम्तीमा मोड नपुग्दा सडकबाट तल खसेको हो । घाइतेलाई प्राथमिक स्वास्थ्य केन्द्र पठायौं, उनले भने, सबैको अवस्था तत्कालै प्रस्ट भन्न सकिएन ।"
प्राधिकरणले डेडिकेटेडबापतको ११ अर्ब महसुल उठाउने,"(काठमाडौं)  नेपाल विद्युत् प्राधिकरणले डेडिकेटेड र ट्रंक लाइनबाट विद्युत् लिएका उद्योगहरूसँग उठ्न बाँकी करिब ११ अर्ब रुपैयाँ उठाउने निर्णय गरेको छ । आइतबार बसेको प्राधिकरण सञ्चालक समितिको बैठकले यस्तो निर्णय गरेको एक सदस्यले जानकारी दिए ।प्राधिकरणले सञ्चालक सदस्य भक्तबहादुर पुनको संयोजकत्वमा दोस्रो पटक गठन गरेको अध्ययन समितिले तयार पारेको प्रतिवेदनको आधारमा सञ्चालक समितिले यस्तो निर्णय गरेको हो ।उक्त प्रतिवेदनमा डेडिकेटेड र ट्रंक लाइनबाट विद्युत् आपूर्ति लिएका ५८ वटा उद्योगलाई सामान्यसरहको विद्युत् महसुल लगाएको भन्दै ती उद्योगलाई डेडिकेटेड र ट्रंक सरहको महसुल लगाउन सिफारिस गरेको छ । यस्तै डेडिकेटेड र ट्रंक महसुलको आधारमा बिलिङ गरिएका ग्राहकबाट पनि सोही रकम उठाउन बाँकी रहेको प्रतिवेदनमा औंल्याइएको छ । यी सबै गरी करिब ११ अर्ब रुपैयाँ उठाउन बाँकी रहेको ती सदस्यले जानकारी दिए ।प्राधिकरणले डेडिकेटेड र ट्रंक फिडरबाट विद्युत् लिने ग्राहकलाई साधारण ग्राहकभन्दा करिब ७० प्रतिशत बढी महसुल लिँदै आएको थियो । शनिबारकै बैठकले डेडिकेटेड र ट्रंक लाइनबापत लिने गरिएको महँगो शुल्क हटाएर मूल्य समायोजनका लागि विद्युत् नियमन आयोगमा सिफारिस गर्ने निर्णय पनि गरेको छ । प्राधिकरणले डेडिकेटेड लाइनबाट विद्युत् आपूर्ति लिने उद्योगलाई अब लिने महसुल साधारण महसुलभन्दा १५ प्रतिशत मात्रै बढी हुने सञ्चालक समितिका एक सदस्यले जानकारी दिए । प्राधिकरणको प्रस्ताव नियमन आयोगले स्वीकृति गरेलगत्तै लागू हुनेछ ।यसअघि पुन संयोजकत्वको समितिले तयार पारेको प्रतिवेदनमा पनि ५८ वटा उद्योगलाई सामान्यसरहको बिलिङ मात्रै गरिएको भन्दै औंल्याइएको थियो । तीमध्ये २५ वटा उद्योगले भने आफूले डेडिकेटेड र ट्रंक लाइनबाट विद्युत् लिनका लागि प्राधिकरणमा निवेदन नदिएको र लोडसेडिङको बेलामा तालिकामा बसेको दाबी गर्दै आएका थिए ।पुन संयोजकत्वको समितिले औंल्याएको आधारमा प्राधिकरणले छुट बिलिङ भन्दै उद्योगहरूलाई बक्यौता तिर्न पत्र पठाएपछि उद्योग र प्राधिकरणको विवाद भएको थियो । उद्योगहरूले आफूले लोडसेडिङको बेलामा तालिकामा बसेको, प्राधिकरणको विद्युत् महसुल संकलन विनियमावलीअनुसार डेडिकेटेडको परिभाषामा नपरेको दाबी गरेपछि प्राधिकरणले पुनकै संयोजकत्वमा दोस्रो पटक अध्ययन समिति बनाएको हो ।प्राधिकरणले छुट बिल भन्दै डेडिकेटेड र ट्रंक लाइनबापतको महसुल तिर्न पत्र पठाएपछि केही उद्योगी अदालतसमेत गएका छन् । उद्योगीहरूको रिटको सुनुवाइ गर्दै पाटन उच्च अदालत र तुलसीपुर अदालतले प्राधिकरणकै संयन्त्रमार्फत विवाद समाधान गर्न आदेश दिएका छन् ।अब डेडिकेटेड र ट्रंक लाइनबाट विद्युत् आपूर्ति लिएकाहरूसँग उठाउन बाँकी सबै रकम उठाउने निर्णय भएको छ, प्राधिकरण सञ्चालक समितिका ती सदस्यले भने, हामीले करिब सबै उद्योगलाई बिलिङ गरिसकेका छौं ।उनका अनुसार उद्योगीलाई छुट बिल भन्दै पठाइए पनि केही उद्योग अदालत गएका छन् भने केहीले बिल तिर्ने तदारुकता देखाएका छैनन् ।उद्योगले कि त बिल तिर्नुपर्यो होइन भने अदालतले भनेजस्तो प्राधिकरणमा रहेको पुनरावलोकन समितिमा आउनुपर्यो, उनले भने, सञ्चालक समितिले निर्णय गरेपछि बिल तिर्न आनाकानी गर्नेहरूको लाइन काट्नेसम्मको कारबाही हुनेछ ।धेरै बिल तिर्न बाँकी हुने उद्योगलाई सहजताका लागि किस्ताबन्दीमा तिर्ने सुविधा दिन सकिने विषयमा समेत सञ्चालक समितिमा छलफल भएको ती सदस्यले जानकारी दिए ।उद्योगीहरूले पुराना बिल तिर्न समस्या हुने दाबी गरिरहेका छन् । तिर्न चाहनेलाई किस्ता बन्दीमा तिर्न दिने विषयमा पनि सञ्चालक समितिमा छलफल भएको थियो तर निर्णय भएको छैन, उनले भने, तिर्न पनि नखोज्ने र पुनरावलोकनमा पनि नआउनेहरूलाई के कारबाही गर्ने भनेर निर्णय गर्न बाँकी छ ।अहिले २३१ वटा उद्योगले डेडिकेटेड प्रसारण लाइनमार्फत विद्युत् आपूर्ति लिइरहेका छन् भने ६७ वटा उद्योगले ट्रंक लाइनमार्फत विद्युत् आपूर्ति लिइरहेका छन् ।पुन संयोजकत्वको समितिले तयार पारेको प्रतिवेदनअनुसार डेडिकेटेड र ट्रंक लाइनबाट विद्युत् लिने २९८ मध्ये १८५ ग्राहकले प्राधिकरणले तोकेकै महँगो शुल्क तिरिरहेका छन् । ५० वटा ग्राहक भने सरकारी अस्पताल, सामुदायिक खानेपानी र सिँचाइ वर्गका ग्राहक भएकाले प्रिमियम शुल्क लिनु नपर्ने प्रतिवेदनमा जनाइएको छ ।प्राधिकरणको वितरण विनियमावली २०६९ मा प्राधिकरणले विनियमावलीअनुसार गरेको काम कारबाही तथा निर्णयउपर चित्त नबुझे पुनरावेदन समितिसमक्ष निवेदन दिन सकिने व्यवस्था छ । प्राधिकरणबाट छुट बिलिङ सम्बन्धमा गरिएको निर्णयउपर पुनरावेदनको निवेदन दायर गर्ने ग्राहकले छुट बिलिङबापतको सम्पूर्ण रकम धरौटीस्वरूप जम्मा गर्नुपर्नेछ, विनियमावलीको नियम ४५ को उपनियम २ मा भनिएको छ ।विनियमावलीको नियम ४६ मा सञ्चालक समितिले तोकेको एक सदस्य समितिका अध्यक्ष हुने प्रावधान छ । यस्तै प्राधिकरणका मुख्य प्रशासकीय अधिकृत वा निजले तोकेको उपकार्यकारी निर्देशक र महाप्रबन्धक तथा ऊर्जा मन्त्रालय वा विद्युत् विकास विभागका एक जना विशेषज्ञ यसका सदस्य हुने प्रावधान छ । यही प्रावधानअनुसार प्राधिकरणले सञ्चालक सदस्य उमेशप्रसाद थानीको संयोजकत्वमा पुनरावलोकन समिति गठन गरेको थियो । समितिका सदस्य थानीले कात्तिक ३ गते ऊर्जामन्त्री वर्षमान पुनसमक्ष राजीनामा बुझाइसकेका छन् ।थानीले राजीनामा गरेकाले प्राधिकरणले चाँडै अन्य सञ्चालक सदस्यलाई पुनरावलोकन समिति अध्यक्ष नियुक्त गर्ने एक सञ्चालकले जानकारी दिए । पाटन र तुलसीपुर उच्च अदालतबाट समितिमा जान आदेश पाएका डेढ दर्जन उद्योगहरूले हालसम्म पुनरावलोकन समितिसमक्ष निवेदन दिएका छैनन् ।उद्योगीहरूले भने पुनरावलोकन समितिमा जाँदा बक्यौताको शतप्रतिशत धरौटी राख्नुपर्ने भएकाले समस्या परेको बताउँदै आएका छन् ।"
राष्ट्र बैंकको कमजोरीले चलेन आरटीजीएस,"(काठमाडौं)  राष्ट्र बैंककै कमजोरीको कारण रियल टाइम ग्रस पेमेन्ट सिस्टम (आरटीजीएस) सञ्चालनमा आउन नसकेको खुलासा भएको छ । राष्ट्र बैंकले पर्याप्त दक्ष कर्मचारी, आन्तरिक सफ्टवेयरसँगको मिलानलगायत आन्तरिक तयारी नगरी लागू गरेकाले झन्डै दुई महिनासम्म पनि आरटीजीएस सञ्चालन हुन नसकेको आरोप सरोकारवालाहरूले लगाएका छन् । भदौ २९ मा उद्घाटन गरेर नचलेपछि राष्ट्र बैंकले तिहारपछि (कात्तिक १५ गते) देखि पुनः सुरु गर्ने बताएको थियो । पछिल्लो पटक तोकिएको समय गत शुक्रबार नै सकिएको छ । राष्ट्र बैंकले आरटीजीएस पुनः सञ्चालनबारे केही बोलेको छैन । आन्तरिक तयारी पूरा नभएकै कारण तोकिएको समयमा आरटीजीएस सञ्चालन हुन नसकेको स्रोतले बताएको छ । अझै धेरै काम गर्न बाँकी छ, स्रोतले भन्यो, अहिले आएर दक्ष कर्मचारीको पनि अभाव देखियो । भदौमा हतारिएर सुरु गरेकै कारण नियमित रूपमा सञ्चालन गर्न नसकिएको ती अधिकारीले स्वीकार गरे । गत भदौमा पर्याप्त गृहकार्य नगरी सुरु गरिएछ, ती अधिकारीले भने, अब सबै तयारी पुरा भएपछि मात्र सुरु हुन्छ । पुरानो गल्ती दोहोरिन्न ।आरटीजीएस चेक नकाटी ठूलो रकम स्थानान्तरण गर्न सकिने, कारोबार हुनसाथ अर्को खातामा पैसा जम्मा हुनेलगायत विभिन्न सुविधा सहितको कारोबार प्रणाली हो । आरटीजीएस प्रणाली बेलायत सरकारको आर्थिक सहयोगमा निर्माण गरिएको हो । नेपालमा डीएफआईडीले उक्त प्रणाली निर्माण गरेर राष्ट्र बैंकलाई हस्तान्तरण गरेको हो । प्राविधिक सहयोग र सफ्टवेयर आरटीजीएस प्रणाली निर्माणमा करिब १८१९ करोड रुपैयाँ खर्च भएको बताइएको छ ।अनौपचारिक रूपमा राष्ट्र बैंकले भदौ २६ देखि आरटीजीएस प्रणालीमार्फत कारोबार सुरु गरेको थियो । औपचारिक रूपमा उदघाटन भएको २ दिनमै आरटीजीएसले काम गर्न सकेन र राष्ट्र बैंकले त्यसलाई बन्द गरेको थियो । आरटीजीएस प्रणाली तयार भए पनि राष्ट्र बैंक र वाणिज्य बैंकहरूको सिस्टममा पूर्ण रूपमा एकीकृत भइनसकेकाले केही समयका लागि स्थगित गर्नुपरेको राष्ट्र बैंकले त्यतिबेला बताएको थियो ।बैंकहरू भने राष्ट्र बैंकको भनाइ स्वीकार गर्न तयार छैनन् । राष्ट्र बैंकको कारोबार प्रणालीमा समस्या रहेकाले आरटीजीएस सञ्चालनमा आउन नसकेको उनीहरूको भनाइ छ । आरटीजीएस अझै राष्ट्र बैंककै प्रणालीमा समायोजन नभएको कुरा आइरहेको छ, एक वाणिज्य बैंकका प्रमुख कार्यकारी अधिकृतले भने, बैंकहरू तयारी अवस्थामा छन् । आरटीजीएस निर्माण गरिदिने बेलायत सरकारलाई खुसी बनाउने ध्ययले राष्ट्र बैंकले हतारमा सञ्चालन गरेकाले अहिले समस्या भएको उनले आरोप लगाए । राष्ट्र बैंकले भने अहिले म्यानुअल र स्वचालित गरी दुवै प्रणालीबाट परीक्षण भइरहेको जनाएको छ । यो ठूलो रकमको कारोबार प्रणाली भएकाले राम्रोसँग परीक्षण पछि मात्र सञ्चालनमा ल्याइने स्रोतले बताएको छ । आरटीजीएस एक प्रकारको आधुनिक भुक्तानी प्रणाली हो । यो प्रणालीमार्फत कारोबार गर्दा सेवाग्राहीले तत्काल रकम भुक्तानी सुविधा पाउनेछन् । हाल चेकमार्फत रकम भुक्तानी गर्दा क्लियरिङ प्रक्रियामा जानुपर्ने भएकाले सामान्य अवस्थामा एक देखि दुई दिनमा मात्र राफसाफ हुँदै आएको छ । आरटीजीएस कार्यान्वयनमा आएपछि त्यो अवस्थाबाट छुटकरा पाइनेछ । चेक नकाटेरै पनि रकम भुक्तानी गर्न सकिनेछ । आरटीजीएसमार्फत कारोबार गर्दा ग्राहकले आफ्नो खाता रहेको बैंकमा गएर एउटा फाराम भर्नुपर्नेछ । सोही फारामको आधारमा आफूले भुक्तानी गर्न चाहेको व्यक्तिको खातामा उत्तिबेलै रकम स्थानान्तरण हुनेछ । खासगरी ठूला कारोबारका लागि यो आरटीजीएस उपयुक्त हुने जानकारहरू बताउँछन् ।सुरुमा राष्ट्र बैंकले २ लाखभन्दा बढी र २० लाख रुपैयाँभन्दा कम रकम भुक्तानी गर्दा आरटीजीएस वा चेक काटेर दुवै माध्यमबाट गर्न पाइने व्यवस्था गरेको थियो । २० लाख रुपैयाँभन्दा बढी रकम भुक्तानी गर्दा भने अनिवार्य रूपमा आरटीजीएसमार्फत गर्ने पर्ने बताएको थियो । सुरुको अवस्था भएकाले अर्को सूचना जारी नभएसम्मका लागि ग्राहकको इच्छाअनुसार २० लाखभन्दा बढी रकम पनि आरटीजीएस वा चेकमार्फत कारोबार गर्न सुविधा दिइएको छ । यो प्रणाली संस्थागत भएपछि अर्को सूचना जारी गरी २० लाखभन्दा बढीको भुक्तानी अनिवार्य रूपमा आरटीजीएसमार्फत गरिने राष्ट्र बैंकको योजना थियो ।राष्ट्र बैंकले पहिलो चरणमा वाणिज्य बैंकमार्फत आरटीजीएस लागू गरेको थियो । वाणिज्य बैंकहरू आरटीजीएसका मुख्य (प्रिन्सिपल) सदस्य हुन् । विकास बैंक र फाइनान्स कम्पनी एसोसिएट सदस्य छन् । आउँदो पुसदेखि विकास बैंक र वित्त कम्पनीमा पनि आरटीजीएस प्रणाली लागू गरिने राष्ट्र बैंकले जनाएको छ । तर, वाणिज्य बैंकहरूमै लागू गर्न ढिलो भएपछि विकास बैंक र वित्त कम्पनीको पालो तत्काल नआउने जानकारहरू बताउँछन् ।यो प्रणाली लागू भएपछि तत्काल ग्राहकको खातामा पैसा आउने भएकाले बजारमा तरलताको गति बढ्ने जानकारहरू बताउँछन् । नगदरहित कारोबारलाई प्रोत्साहन गर्ने सरकारको नीतिको सफलताका लागि पनि आरटीजीएस सहयोगी हुने उनीहरूको तर्क छ ।"
सञ्चालक समितिमा आज छलफल,"काठमाडौं (कास) राष्ट्र बैंकका डेपुटी गभर्नर शिवराज श्रेष्ठलाई छानबिन गर्नू भन्ने मन्त्रिपरिषद्को निर्णयमाथि सोमबार (आज) छलफल हुने भएको छ ।राष्ट्र बैंकको आइतबार बसेको सञ्चालक समितिको बैठकमा अर्थ सचिव राजन खनालले मन्त्रिपरिषद्ले पठाएको पत्र प्रस्तुत गरे पनि छलफल भने अर्को बैठकमा हुने भएको हो । सञ्चालक समितिको एक सदस्यले गोजीबाट पत्र पस्तुत गर्ने, त्यही आधारमा निर्णय नगरौं भन्ने कुरा आयो, स्रोतले भन्यो, सोमबार बिहान बैठक बसेर उनीमाथि छानबिन गर्न समिति गठन गरिनेछ ।विभिन्न अनियमिततामा मुछिएपछि कात्तिक ३० मा बसेको मन्त्रिपरिषद् बैठकले उनीमाथि छानबिन गर्न राष्ट्र बैंकको सञ्चालक समितिलाई निर्देशन दिने निर्णय गरेको थियो । यो निर्णयको आधारमा अर्थ मन्त्रीस्तरीय निर्णयमा राष्ट्र बैंकलाई पत्राचार भएको हो, स्रोतले भन्यो । मन्त्रिपरिषद्को निर्देशनमा छानबिन भनिए पनि श्रेष्ठलाई पदमुक्त गर्ने प्रक्रिया सुरु गरिएको जनाइएको छ ।एनसेललाई लाभांश लैजाने प्रक्रिया र सर्वोच्चमा परेको मुद्दामा सहयोग गरेको, रकम फुकुवा गर्ने सर्वोच्चको फैसला आइनपुग्दै व्यापारी अजेयराज सुमार्गीलाई साथ दिएको, बैंक तथा वित्तीय संस्थाहरूको खराब कर्जा लुकाउन सहयोग गरेको, सम्पत्ति शुद्धीकरण निवारणसम्बन्धी सूचना संकलन गर्न संयुक्त राष्ट्रसंघको सहयोगमा पाँच वर्षअघि लिइएको सफ्टवेयर प्रणाली लागू गर्न असहयोग गरेको लगायत आरोप उनीमाथि छन् ।सञ्चालक समितिको बैठक आइतबार बोलाइएकाले यो एजेन्डामा छलफल र निर्णय हुने अनुमान गरिएको थियो । बैठकको अग्रिम एजेन्डामा यो विषय समावेश थिएन । राष्ट्र बैंकका गभर्नर तथा सञ्चालक समितिका अध्यक्ष चिरञ्जीवी नेपाल तथा अन्य सदस्यहरूले आइतबारको बैठकमा जानकारी भने पाए । यसबारेमा गभर्नर नेपालले जानकारी गराउँदा सञ्चालक समितिका सदस्यसमेत रहेका श्रेष्ठ पनि थिए । गभर्नरले जानकारी गराएलगत्तै उनी बैठकबाट बाहिरिएको स्रोतले जनाएको छ । श्रेष्ठले पदीय मर्यादाभन्दा बाहिर गई गम्भीर प्रकृतिका गैरकानुनी काम गरेको देखिएपछि प्रधानमन्त्री कार्यालयले नै मन्त्रिपरिषद्मा एजेन्डा पेस गरेको मन्त्रीले बताएका छन् । उनका अनुसार अर्थमन्त्री युवराज खतिवडा अमेरिका गएका बेला मन्त्रिपरिषद्ले सो निर्णय गरेको हो ।सरकाले उक्त मन्त्रिपरिषद्का ११ वटा निर्णयहरूबारे सञ्चारकर्मीलाई जानकारी गराए पनि श्रेष्ठको छानबिनको विषय भने अहिलेसम्म सार्वजनिक गरिएको छैन ।"
पेट्रोलियम अन्वेषणले बढायो चहलपहल,"(दैलेख)  पेट्रोलियम पदार्थको अन्वेषणका लागि चिनियाँसहित विशेषज्ञको टोली दैलेख पुगेपछि चहलपहल बढेको छ । ४० चिनियाँसहित मजदुरको टोली पेट्रोलियम पदार्थको उत्खननस्थल पुगेको हो ।चिनियाँ टोली पुगेपछि सदरमुकामसहित चुप्रा बजार, श्रीस्थान, नाभिस्थान, दुल्लुलगायत क्षेत्रमा चहलपहल बढेको हो । टोलीका कारण खाद्यान्न, लत्ताकपडा, विद्युतीय सामग्रीको व्यापार बढेको व्यवसायीको भनाइ छ । टोली आएपछि सदरमुकामका होटल भरिभराउ छन् । होटल पार्कइनकी सञ्चालक बास्ना थापाले होटलका १० वटै कोठा एक महिनाअघिदेखि बुक भएको बताइन् । हाम्रो होटलमा बस्ने कोठा नभएपछि अन्य होटलमा व्यवस्थापन गरिएको छ, उनले भनिन्, होटल मात्र होइन बजारका चोकचोकमा टोली आएपछि चहलपहल बढेको छ, व्यापार व्यवसाय फस्टाएको छ । सदरमुकामकै पञ्चकोसी र मानसरोवर होटलले टोलीले भरिएपछि अन्य ग्राहक राख्न समस्या भएको जनाएका छन् । थापाले अन्वेषणको पहिलो चरणमै स्थानीय उत्साही भएको बताइन् । उत्खनन सफल भए दैलेखको आर्थिक विकासले फड्को मार्ने उनको भनाइ छ । अध्ययनका क्रममा टोलीले १५ किलोमिटर आसपासमा फैलिएको पेट्रोलियम पदार्थको पहिचान गर्नेछ । पञ्चकोसी क्षेत्रमा अन्वेषणको काम सुरु भइसकेको टोलीले जनाएको छ । प्रारम्भिक चरणको अध्ययन गरेको अनुसन्धान टोलीले तीन महिनासम्म अन्वेषणस्थलमै विभिन्न अनुसन्धानको काम गर्नेछ । अन्वेषणका लागि दुई स्थानमा प्राविधिक र कामदार बस्ने क्याम्प नै खडा गरिएको छ । डुंगेश्वर गाउँपालिका र दुल्लु नगपालिकामा क्याम्प निर्माणको काम अन्तिम चरणमा पुगेको छ । क्याम्पमा कामदार र प्राविधिकको टोली बस्नेछ भने विशेषज्ञ टोलीलाई सदरमुकामका होटलमा राखिएको छ । पेट्रोलियम अन्वेषण प्रवर्द्धन परियोजनाका वरिष्ठ विभागीय भूगर्भविद् डा गणेशनाथ त्रिपाठीले टोलीलाई अन्वेषणको कामका लागि चार समूह विभाजन गरेको बताए । उनका अनुसार तत्काल तीन समूहले संयुक्त रूपमा काम सुरु गरिसकेका छन् । जियोलोजीकल सर्भेका लागि १५ जनाको टोली खटाइएको छ भने म्याग्नेटो टेलरिङ सर्भेका लागि २२ जनाको टोली तैनाथ छ । जियोकेमिकलका लागि ६ जनाले काम सुरु गरिसकेको भूगर्भविद् त्रिपाठी बताउँछन् । अन्वेषणका लागि चाहिने सबै सामान आइपुगेको उनको भनाइ छ । कामदारका लागि चुप्रामा १५ टेन्ट निर्माण गरिएको छ भने ६ शौचालय र ८ धारा निर्माणाधीन अवस्थामा छन् । चिनियाँ टोलीसँगै ६० जना स्थानीय मजदुरले काम गर्ने त्रिपाठीले जानकारी दिए । अन्वेषणका लागि आवश्यक ड्रिल मेसिनसमेत दैलेख पुगेको उनले जनाए । उद्योग वाणिज्य संघका सदस्य अशोक थापाले ज्वाला निभ्ने पिरमा रहेका स्थानीयवासी बजारको चहलपहलले आशावादी बनेको बताए । प्रमुख जिल्ला अधिकारी युवराज कटेलले विस्फोटक पदार्थ र अन्य सामग्रीको सुरक्षाका लागि सुरक्षा व्यवस्था कडा बनाइएको जानकारी दिए । उनका अनुसार अन्वेषणका लागि चिनियाँसहित २०१ जनाको टोली दैलेख आइसकेको छ । एक साताभित्र थप एक सय जनाको टोली आइपुग्ने उनको भनाइ छ । चीनको चाइना जिओलोजिकल सर्भेको टोलीको नेतृत्व वरिष्ठ भूगर्भविद् ट्यान फुएनले गरेका छन् । अन्वेषणका क्रममा अनुसन्धान टोलीले ग्यास तथा पेट्रोलियम पदार्थ भएको जमिनमुनि कम्तीमा ५ देखि २० किलोमिटरसम्म अध्ययन गर्ने जनाइएको छ । प्रदेशसभा सदस्य अमरबहादुर थापाले दैलेखमा पेट्रोलियम पदार्थको उत्खननले कर्णालीको विकासमा ठूलो टेवा पुग्ने बताए । पेट्रोलियम पदार्थको उत्खननपछि रोजगारीका प्रशस्त ढोका खुल्नेछन्, उनले भने, कर्णालीको आर्थिक विकासले फड्को मार्नेछ ।"
पर्यटन प्रवर्द्धन गर्न महोत्सव,बैतडी (रासस) सरकारले घोषणा गरेको नेपाल भ्रमण वर्ष २०२० लाई लक्षित गर्दै बैतडीमा राष्ट्र निर्माण महामहोत्सवको आयोजना गरिने भएको छ । महामहोत्सव पञ्चेश्वर गाउँपालिकाको आयोजनामा कात्तिक २१ गतेदेखि सुरु हुन लागेको हो ।पर्यटन वर्ष २०२० लाई सफल पार्नका लागि गाउँपालिकालगायत जिल्लाभरिका धार्मिक पर्यटकीय तथा प्राकृतिक रमणीय स्थानहरूको प्रचारप्रसार गरी यी ठाउँहरूलाई विश्वभर चिनाउन महोत्सव आयोजना गरिएको पञ्चेश्वर गाउँपालिकाका प्रवक्ता दशरथ मंगोलाले जानकारी दिएका छन् । समग्र बैतडीको औद्योगिक विकासका लागि लोककल्याणकारी ट्रस्ट महाअभियानअन्तर्गत महोत्सवको आयोजना गरिएको पञ्चेश्वर गाउँपालिका अध्यक्ष गोरखबहादुर चन्दले बताए । सुदूरपश्चिम प्रदेश मुख्यमन्त्री कार्यालयको २५ लाख रुपैयाँको सहयोग रहने र बाँकी रकम गाउँपालिकाले व्यहोर्ने उनले बताए ।
तिनाउ र कम्युनिटीको मर्जर पूरा,काठमाडौं (कास) तिनाउ डेभलपमेन्ट बैंक र नेपाल कम्युनिटी डेभलपमन्ट बैंकको मर्जर पूरा भएको छ । आइतबार बसेको सञ्चालक समितिको बैठकले ती बैंकलाई मर्जरका लागि अन्तिम स्वीकृति दिने निर्णय गरेको छ । राष्ट्र बैंकले मनकामना लघुवित्त वित्तीय संस्था र स्मार्ट लघुवित्त वित्तीय संस्थालाई मर्जरका लागि सैद्धान्तिक सहमति (लेटर अफ इन्टेन्टएलओआई) प्रदान गरेको छ । सैद्धान्तिक सहमति पाएसँगै ती वित्तीय संस्थालाई मर्जरको प्रक्रिया अघि बढाउन बाटो खुलेको छ ।
टीभीएसको 'सप्तरंग सिरिज २',काठमाडौं (कास) टीभीएस टु ह्वीलरको आधिकरिक वितरक जगदम्बा मोटर्स प्रालिको सक्रियतामा देशका सातै प्रदेशमा टीभीएस अपाचे सप्तरंग सिरिज २ हुने भएको छ । सप्तरंगको आयोजक संस्था ग्रीष्मा ब्रोडकास्टिङले संगीतमय मनोरञ्जनात्मक कार्यक्रम देशका सात वटै प्रदेशमा गर्ने जनाएको हो । कात्तिक २१ देखि मंसिर ४ गतेसम्म कार्यक्रम प्रस्तुत गरिनेछ । कार्यक्रममा विभिन्न गीतसंगीतका साथै नृत्य तथा प्रहसन समावेश गरिनेछ ।
दराजको ठूलो सेल,"काठमाडौं (कास)दराजले दोस्रो पटक अनलाइन किनमेलको उत्सव ११११ सेल योजना ल्याएको छ । नेपाललगायत अन्य देशमा हरेक वर्ष नोभेम्बर ११ को दिन यो सेल लाग्ने गर्छ । अलिबाबाद्वारा अधिग्रहण गरिएपछि दराजले सन् २०१८ को नोभेम्बर ११ अर्थात् २०७५ कात्तिक २५ गते नेपालमा ११११ आयोजित गरेको थियो । उक्त दिनमा दराजले साधारण दिनभन्दा ८० गुना बढी व्यापार गरेको थियो । २ लाखभन्दा बढी उपभोक्ता, १ हजारभन्दा बढी बिक्रेता तथा ब्रान्डहरू एकैदिन दराज एपमा जम्मा भएका थिए ।"
७ सय भाडा लिनुको कारण माग,"डाँडामा भालेश्वर महादेवको ऐतिहासिक शिला छ । यहाँ थानकोटवासी, मकवानपुरको चखेल र चित्लाङवासीको फागुपूर्णिमामा भव्य मेला लाग्छ । अहिले मन्दिरमा एक पटक कपुर आरती गराउन ५ सय, पञ्चामृत पूजा गरेमा १०१ सय र रुद्राभिषेक पूजा गराएमा २ हजार १ सय रुपैयाँ लाग्ने पुजारी विदुर न्यौपानेले बताए । यहाँबाट सगरमाथा, धौलागिरिलगायत हिमशृंखला देख्न सकिन्छ । काठमाडौं सहर, मकवानपुरको चखेल, चित्लाङ एकै पटक देख्न सकिन्छ । वित्तीय, भौतिक र प्राविधिक अनुगमनका क्रममा भौतिक संरचना भने राम्रो बनाएको पाइएको विभागले जनाएको छ । केबुलकारमा यात्रु चढाउनुअघि दैनिक टेस्ट रन गर्ने गरेको हिल्सका प्रशासकीय अधिकृत पौडेलले बताए । प्रत्येक साता मर्मत गर्ने गरेका छौं, उनले भने । हिल्सका अनुसार यहाँ दैनिक औसतमा १२ सयदेखि १५ सय जना पर्यटक आउने गरेका छन् ।"
कृषि अनुदान वितरणमा अनियमितता,"(रुपन्देही)  प्रदेश ५ को भूमि व्यवस्था कृषि तथा सहकारी मन्त्रालयले किसानका लागि वितरण गरेको अनुदानमा जथाभावी भएपछि प्रदेश सभाको कृषि, वन तथा वातावरण समितिले अनुगमन गरेको छ । अनुदानको धेरै रकममा अनियमितता देखिएको समितिको ठहर छ । मन्त्रालयले गत आवमा ३५ करोडभन्दा बढी रकम अनुदानमा वितरण गरेको थियो । त्यसको झन्डै ५० प्रतिशत रकम दुरुपयोग भएको ठहर समितिले गरेको हो । धेरै रकम मापदण्डबिना नै वितरण गर्दा किसानका नाममा अन्यले लिएको र त्यसका लागि कर्मचारीमा कमिसनको ठूलै खेल भएकोसमेत समितिको आशंका छ । अनुदान वितरणको निर्णय गर्ने र भुक्तानीको बेलामा मन्त्रालय र निर्देशनालयका कर्मचारीले २० प्रतिशतसम्म कमिसन माग गरेको र धेरै किसानबाट ५ प्रतिशत अनिवार्यजस्तै गरेर लिएको समितिले फेला पारेको छ ।भदौमै अनुदानमा दुरुपयोग भएको सार्वजनिक भएपछि समितिले दुई टोली बनाएर प्रदेशका १२ वटै जिल्लामा पुगेर अनुगमन गरेको छ । दुई टोलीको नेतृत्व सभापति विजयबहादुर यादव र सदस्य कमलराज श्रेष्ठले गरेका थिए । अनुगमनमा क्रममा सबैभन्दा बढी दुरुपयोग बाँकेमा देखिएको छ । दोस्रोमा कपिलवस्तु छ । त्यस्तै सबैभन्दा राम्रो दाङमा देखिएको छ । समितिले आइतबार मन्त्री, सचिव र दुई उपसचिवलाई बैठकमै बोलाएर दुरुपयोगको विषयमा स्पष्टीकरण लिएको छ । त्यसक्रममा मन्त्री र कर्मचारी एकातर्फ देखिए भने समितिका पदाधिकारी र सदस्य अर्को पक्षमा देखिएका थिए । समितिमा अनुदानमा भएको अनियमितता र कमिसनको विषयमा चर्काचर्की नै भयो । छलफलमा पत्रकार प्रवेशलाई भने निषेध गरिएको थियो ।मन्त्रालयले कृषि यान्त्रीकरणतर्फ दूध बोक्ने ट्यांकर, पिक अप भ्यान, चिलिङ भ्याट, पिलेट दान बनाउने मेसिन, ह्याचरी मेसिन, मिनी टिलरलगायत सामग्री वितरण गरेको थियो । अनुदानमा वितरण गरिएको ट्यांकर थन्किएको छ । जिप मान्छे बोक्न र ट्र्याक्टर गिट्टीबालुवा बोक्न प्रयोग भएको अनुगमनमा फेला परेको समितिका सभापति यादवले बताए । यान्त्रीकरणका मेसिन किन्नेदेखि अनुदानको रकम वितरण गर्ने सबै प्रक्रियामा कमिसनमा काम भएको देखिन्छ, उनले भने, कर्मचारीले चरम अनियमितता गरेका छन् । १२ करोडभन्दा बढी अनुदान गएको मन्त्री आरती पौडेलकै जिल्लामा बढी रकम दुरुपयोग भएको देखिएको छ । अनुगमन समितिका एक सदस्यका अनुसार त्यहाँको उज्ज्वल सरकारी संस्थालाई डेरी सञ्चालनका लागि ११ लाख रुपैयाँ अनुदान दिइएको छ । अनुगमन समितिले भने त्यहाँ सहकारीको कार्यालय नै फेला पार्न सकेन । समितिको बैठकमा मन्त्री पौडेलले भने कर्मचारीकै बचावट गरेकी थिइन् । उनले सबै प्रक्रिया पूरा गरेर किसानलाई अनुदान वितरण गरिएको भए पनि अहिले कर्मचारीले थप अनुगमन गरिरहेको उनको दाबी थियो । समितिले प्रतिवेदनमा प्रमाणसहित अनुदान दुरुपयोग भएको विवरण दिएमा हामी असुल गर्ने प्रयास गर्नेछौं, उनले भनिन्, समितिको प्रतिवेदन पूर्ण कार्यान्वयनका लागि मन्त्रालय प्रतिबद्ध छ ।"
रेल आउन अझै दुई महिना लाग्ने,"(काठमाडौं)  रेल सेट एसेम्बलिङ गर्न ढिलाइ हुँदा जयनगरजनकपुर रेल सञ्चालनमा आउन अझै दुई महिना लाग्ने भएको छ । यस अघि रेल विभागले कात्तिक मसान्तभित्र रेल आउने दाबी गरेको थियो । हाल थप समय लाग्ने देखिएको हो । सबैतिरबाट ताकेता गर्न सकिए चाँडो हुने थियो, विभाग स्रोतले भन्यो, निर्माणमै ढिलाइ भएको छ, कसरी चाँडै आउँछ ? विभाग स्रोतका अनुसार चाँडो गर्न ताकेता गरे पनि काम सकिएको छैन । सञ्चालनका लागि भारतको जयनगरजनकपुरअन्तर्गत कुर्था खण्डमा भौतिक संरचना तयार भइसकेको छ । भारतबाट रेल बनेर नआउँदा मात्र समस्या भएको हो । विभागका महानिर्देशक बलराम मिश्र भने रेलको पाटपुर्जा धेरै बनाउनुपर्ने भएकाले केही समय बढी लागेको दाबी गर्छन् ।हामी दैनिकजस्तो अपडेट भइरहेका छौं, यसका धेरै पाटर््स हुन्छन्, जसको एसेम्लिङ हुँदै छ, उनले भने, रङरोगन पनि निर्माण सँगसँगै गर्ने कुरा छ, त्यसैले तोकिएको भन्दा थोरै बढी समय लाग्ने देखिएको हो, अरू त्यस्तो समस्या छैन । कात्तिक मसान्तमै रेल आउने भएपछि त्यहीअनुसार भौतिक संरचना तयार पारिएको छ ।सबै तयारी पूरा भइसकेको छ, उनले भने, रेल आएपछि सिधै सञ्चालन हुनेछ । दुई सेट रेल खरिदका लागि विभाग र भारतको कोंकण रेलवेज कर्पोरेसन लिमिटेडबीच वैशाखमा सम्झौता भएको थियो । सम्झौताअनुसार ५ महिनाभित्र रेल आउने बताइएको थियो । रेल सेट खरिदका लागि ८४ करोड ६५ लाखमध्ये २० प्रतिशत रकम बैंक खातामार्फत पठाइसकिएको छ । रेलको एक सेटमा पाँच वटा डिब्बा रहनेछन् । ती डिब्बामा एक पटकमा करिब १३ सय यात्रु अटाउने छन् ।कर्मचारी व्यवस्थापनको तयारी भने छैन । दुई सयभन्दा बढी कर्मचारी चाहिने छ । तत्कालका लागि सञ्चालन गर्न विशेषज्ञ सेवा भारतबाटै लिइनेछ । विभागका अनुसार केही कर्मचारी सुरुमा ज्यालादारी र करारमा राखिनेछन् । सबैभन्दा बढी कर्मचारी तल्लो तहमा आवश्यक पर्छ । माथिल्लो तहमा कम कर्मचारी भए पनि पुग्नेछ । कर्मचारी नियुक्तिका लागि नियम कानुन अन्तिम चरणमा पुगेको विभागले जनाएको छ । रेल स्टेसनका लागि संगठनको संरचना बनाएर कर्मचारी माग गरिएको हो । एउटा स्टेसनमा १२ देखि १५ जनासम्म कर्मचारी रहनेछन् ।जयनगरजनकपुरदेखि बर्दिबाससम्म रहेका स्टेसनका लागि कर्मचारी आवश्यक छ । जयनगर, इनरुवा, खजुरी, मैनाथपुर, वैदेही, पर्वा, जनकपुर, कुर्था, प्रिपाडी, बिजलपुरासम्ममा कर्मचारी व्यवस्थापन गर्नुपर्छ । ३४ किमि क्षेत्रको कुर्थासम्म काम सकिएको छ । कुर्थादेखि बिजलपुरासम्म १७ किमि छ । बिजलपुरादेखि बर्दिबाससम्म रेल गुड्न भने समय लाग्नेछ । जयनगरबाट बर्दिबाससम्म ६९ किमिको रेल्वे नेटवर्क बन्नेछ ।"
सुन्तला उत्पादन घट्यो,"(अर्घाखाँची)  पाणिनि गाउँपालिका १ सिम्लेमा गत वर्षको तुलनामा ४० प्रतिशतले सुन्तला उत्पादनमा कमी आएको छ । दाना लाग्ने बेलामा असिना आयो । धेरै दिनसम्म परेको असिनाले दाना झारेपछि उत्पादन घटेको हो । यसपालि पनि लटरम्मै दाना थिए । गत वर्षजस्तै फल्ला भन्ने आशा थियो । पाक्ने बेला त बोटमा कताकति मात्रै दाना बाँकी रहे, शिवशक्ति मिश्रित कृषक समूहका अध्यक्ष रेवतीराज पौडेलले भने, मेरो बारीमा पाँच सय बोट छन् । गत वर्ष आठ लाख रुपैयाँ कमाइ भएको थियो, अहिले आधा पनि नहोलाजस्तो छ । सिम्लेका तीन सय कृषकले अन्नबाली मासेर व्यावसायिक सुन्तला खेती गर्दै आएका छन् । गत वर्ष यस गाउँले सुन्तला बिक्रीबाट तीन करोड रुपैयाँ भित्र्याएको थियो । गत वर्षजस्तै सुन्तला बिक्रीबाट मनग्गे आम्दानी गरौंला भनेकी सिम्लेकी तुलसा पौडल यतिखेर निराश छिन् । के गर्नु, प्रकृतिले साथ नदिएपछि हामीले दुःख गरेर मात्रै हुँदो रहेनछ, उनले भनिन् । यहाँका धेरैजसो बारीमा सुन्तलाका बोट छन् । हिउँदमा सिँचाइ, गोबर र कम्पोस्ट मल राखेर स्याहार गरिन्छ । सिम्लेदेखि अलि पल्तिरको बाँसबोटका ९० प्रतिशत दाना बोटमा छैनन् । सिम्लेतिर अलि कम र त्यहाँ बेसरी असिना परेपछि बोट रित्तै भएका हुन् । जोगिएका दाना पहेँलिँदै छन् । धेरै दिन परेको असिनाले दानाजति झारेर बोट रित्तै पारिदिएको बाँसबोट प्रगतिशील कृषक समूहका संस्थापक अध्यक्ष तिलकबहादुर रेश्मीले बताए ।"
श्रम समझदारी कार्यान्वयनको बाटो खुल्यो,ॅसमझदारीअनुसार कामदार पठाऊवैदेशिक रोजगार विभागले ३ सय ६९ वैदेशिक रोजगार व्यवसायीलाई श्रम समझदारीअनुसार मलेसियामा कामदार पठाउन निर्देशन दिएको छ । विभागले मलेसियामा मात्रै कामदार पठाउँदै आएका व्यवसायीलाई भेला गरी यस्तो निर्देशन दिएको हो । विभागले श्रम समझदारीअनुसार कामदार नपठाए रोजगार कम्पनी दण्डको भागीदार हुने चेतावनीसमेत दिएको छ ।
पुलिसको जित,"(बिर्तामोड)  प्रतिस्पर्धात्मक खेलमा जित हासिल गर्दै विभागीय टिम नेपाल पुलिस क्लब झापाको बिर्तामोडमा जारी अन्नपूर्ण हाम्रो पूर्वाञ्चल अन्तर्राष्ट्रिय गोल्डकपको क्वाटरफाइनलमा प्रवेश गरेको छ । बिर्तामोडस्थित डोमालाल राजवंशी रंगशालामा आइतबार पुलिसले घरेलु टोली झापा ११ लाई २१ गोलले पराजित गरेको हो । पुलिसको जितमा सुमन लामा र सौजन याख्याले गोल गरेका थिए । झापाका लागि कप्तान योगेश गुरुङले एक गोल फर्काएका थिए । खेलमा १३ औं मिनेटमा सुमनले फ्रिकिक मार्फत गोल गर्दै पुलिसलाई अग्रता दिलाएका थिए । डिएरिया नजिकैबाट प्रहार गरेको फ्रिकिक झापाका गोलकिपर किशोर गिरीले जज गर्न भ्याएनन् । ५४ औं मिनेटमा सौजन याख्खाले गोल गर्दै पुलिसको अग्रता दोब्बर बनाएका थिए । झापाका गोलकिपर किशोर अगाडि बढेको फाइदा उठाउँदै सौजनले बललाई गोलपोस्टको दिशा दिन भ्याए । झापाका लागि कप्तान योगेश गुरुङले ६९ औं मिनेटमा गोल गर्दै टिमलाई खेलमा फर्काउने प्रयास गरेका थिए । तर, थप गोल गर्न नसक्दा झापा घरेलु मैदानमा स्तब्ध बन्यो । खेलमा झापाले केही राम्रा आक्रमणहरू सिर्जना गरेको थियो । १० औं मिनेटमा झापाका मिलन राईले गरेको फ्रिकिक प्रहार बारमा लागेर फर्किएको थियो । पहिलो हाफको इन्जुरी समयमा पुनः मिलनको प्रहार दोस्रो पटक गोलपोस्टमा लागेर फर्किएको थियो । झापा ७९ औं मिनेटमा तेस्रो पटक अभागी रह्यो । कप्तान योगेश गुरुङले प्रहार गरेको बल पुनः पुलिसको गोलपोस्टमा लागेर फर्किएको थियो । त्यसअघि झापाले खेलको तेस्रो मिनेटमै अग्रता लिने अवसर पाएको थियो । पुलिसका डिफेन्डरले क्लियर गर्न नसकेको बललाई झापाका निरोज बस्नेतले गोलपोस्टको दिशा दिन सकेनन । २८ औं मिनेटमा योगेशको प्रहार पनि गोलपोस्ट नजिकैबाट बाहिरिएको थियो । खेलमा पुलिसले पनि थप गोल गर्ने केही राम्रा अवसरहरू गुमाएको थियो । ५ औं मिनेटमा पुलिसका सुमन लामाको कडा प्रहार झापाका गोलकिपर किशोरले नियन्त्रणमा लिन नसके पनि पुलिसका अरू खेलाडीले एटेम्ट गर्न भ्याएनन् । १७ औं मिनेटमा पुलिसका नीरकुमार राईको प्रहार किशोरले पञ्च गरेर बाहिर पठाएका थिए । ३२ औं मिनेटमा पुलिसका निरकुमारले वान भर्सेस वानमा लगेको बललाई किशोरले अघि बढेर उत्कृष्ट बचाउ गरेका थिए । खेलमा पुलिसका सौजन याख्या म्यान अफ द म्याच घोषित भए । उनले नगद १० हजार रुपैयाँ प्राप्त गरे । गोल्डकपमा सोमबार भारत सिक्किमको आक्रामक फुटबल क्लब र बेलबारी एफसी मोरङबीच खेल हुनेछ ।"
लिभरपुलको नाटकीय जित,"लन्डन, लिभरपुलले उत्कृष्ट पुनरागमन रच्दै शनिबार राति इंग्लिस प्रिमियर लिगमा एस्टन भिल्लालाई २१ ले हरायो । लिभरपुलले खेलको अन्त्यतिर दुई गोल गरेको हो । गोल गर्नेमा एन्ड्र्यु रोबर्टसन र साडियो माने रहे । भिल्ला पार्कमा भएको खेलमा ट्रेजग्वेटको गोलले एस्टन भिल्लाले अग्रता लिएको थियो र योगर्न क्लोपको टिममाथि सिजनमा पहिलो लिग खेल गुमाउने डर उत्पन्न भएको थियो । तर रोबर्टसनले खेल सकिन चार मिनेटअगाडि बराबरी गोल गरे भने मानेले इन्ज्युरी समयको चौथो मिनेटमा निर्णायक गोल गरे । यो जितपछि लिभरपुलले दोस्रो स्थानमा रहेको म्यानचेस्टर सिटीमाथि छ अंकको अग्रता कायम राख्यो । खेलपछि क्लोपले भने, हामीले राम्रो त खेल्यौं, तर निर्णायक हुन सकेनौं । आजजस्तै खेल्ने हो भने सधैं जित्न सकिन्न । तर आज पनि मलाई टिमले पुनरागमन गर्छ भन्ने विश्वास थियो । हामी योभन्दा राम्रो प्रदर्शनका लागि सक्षम छौं । भिल्ला व्यवस्थापक डिन स्मिथले खेलको अन्त्यमा आफ्नो टिमको हातमा केही पनि नपरेको दुःख व्यक्त गरे । सिटीले भने एक गोलले पछाडि रहेको स्थिति उल्टाएर साउथह्याम्पटनलाई २१ ले नै हरायो । केली वाल्करले सिटीका लागि ८६ औं मिनेटमा निर्णायक गोल गरे । साउथह्याम्पटनले जेम्स वार्ड प्रोसेको गोलले अग्रता लिएको थियो । खेल सकिन २० मिनेटअगाडि सर्जिओ एगुरोले बराबरी गोल गरे । चेल्सीले अर्को खेलमा अन्तिम स्थानमा रहेको वाटफोर्डलाई पनि समान २१ ले नै हरायो । यस्तै न्युकासल युनाइटेडले वेस्टह्यामलाई ३२, सेफिल्ड युनाइटेडले बर्नलीलाई ३० र ब्राइटनले नरविचलाई २० ले हरायो । आर्सनल भने उल्भ्सको हातबाट ११ को बराबरीमा रोकियो ।"
अधिकांश टिम वैदेशिक प्रशिक्षणमा,"सागमा समावेश खेल र खेलस्थलआर्चरी : पोखरा रंगशाला (१७२१ मंसिर)एथ्लेटिक्स : दशरथ रंगशाला (१६१९ मंसिर)ब्याडमिन्टन : पोखरा रंगशाला कभर्डहल (१०१६ मंसिर)बास्केटबल : राखेप कभर्डहल (१८२३ मंसिर)थ्री बाई थ्री बास्केटबल : राखेप सेमी कभर्डहल (१८२३ मंसिर)बक्सिङ : कराँते कभर्डहल (१९२३ मंसिर)साइक्लिङ : गोकर्ण, काठमाडौं (१९२३ मंसिर)पुरुष क्रिकेट : त्रिवि मैदान (१६२३ मंसिर)महिला क्रिकेट : पोखरा रंगशाला (१६२३ मंसिर)फेन्सिङ : कीर्तिपुर (२०२३ मंसिर)पुरुष फुटबल : दशरथ रंगशाला (१२२३ मंसिर)महिला फुटबल : पोखरा रंगशाला (१२२३ मंसिर)गल्फ : गोकर्ण गल्फ कोर्स (१५२० मंसिर)ह्यान्डबल : पोखरा कभर्डहल (१३१८ मंसिर)जुडो : नेपाली सेनाको कभर्डहल, लगनखेल (२१२४ मंसिर)कराँते : कराँते कभर्डहल (१६१९ मंसिर)कवड्डी : त्रिविवि, कीर्तिपुर १९२३ मंसिर)खोखो : नयाँबजार कीर्तिपुर (१६१९ मंसिर)प्याराग्लाइडिङ : सराङकोट, पोखरा (१३२२ मंसिर)सुटिङ: सुटिङ रेन्ज, सातदोबाटो (१६२२ मंसिर)पौडी : सातदोबाटो, ललितपुर (१९२३ मंसिर)स्क्वास : स्क्वास कम्प्लेक्स, ललितपुर (१९२३ मंसिर)टेबलटेनिस : टीटी हल, लैनचौर (१६२० मंसिर)टेनिस : टेनिस कम्प्लेक्स, सातदोवाटो (१८२० मंसिर)तेक्वान्दो : तेक्वान्दो एकेडेमी, सातदोबाटो (१६१९ मंसिर)ट्रायथोलन : पोखरा १५१८ मंसिर)महिलापुरुष भलिबल : राखेप कभर्डहल (१९२४ मंसिर)बीच भलिबल : लेकसाइड पोखरा (१९२४ मंसिर)भारोत्तोलन : पोखरा (१६२१ मंसिर)कुस्ती : जनकपुर (२०२३ मंसिर)उसु : नेपाली सेनाको कभर्डहल, लगनखेल (१४२० मंसिर)"
टेबलटेनिसले थाइल्यान्डमा प्रशिक्षण गर्ने,"स्यान्टुको पुनरागमननेपाल नम्बर एक स्यान्टु श्रेष्ठ सागका लागि छनोट भएका छन् । असोज ९ र १० गते सागका लागि भएको अन्तिम छनोट प्रतियोगिताको एक दिनअघि मोटरसाइकल दुर्घटनामा स्यान्टुको खुट्टा भाँच्चिएको थियो । अन्तिम छनोटमा सहभागी हुन नपाए पनि संघले उनका लागि विशेष व्यवस्था गरी चोटमुक्त हुन समय दिएको थियो । त्यही प्रावधानअनुरूप स्यान्टुले आइतबार शीर्ष ५ मा छनोट भएका खेलाडी सुनील महर्जनसँग प्रतिस्पर्धा गरेका थिए । त्यस प्रतिस्पर्धामा स्यान्टु ११२, ११८ र ११४ को सोझो सेटमा विजयी हुँदै राष्ट्रिय टिममा पुनरागमन गरेका हुन् ।"
आईओएफटीसी अमेरिकाको मिचिगनमा,"(काठमाडौं)  इन्टरनेसनल ओपन फ्रेन्डसिप तेक्वान्दो च्याम्पियनसिप (आईओएफटीसी) को १३ औं संस्करण अमेरिकाको इस्टर्न मिचिगन युनिभर्सिटीमा हुने भएको छ । ज्योति एभरेस्ट तेक्वान्दो डोजाङले आयोजना गर्ने प्रतियोगिता सन् २०२० को मे १ र २ तारिखमा हुनेछ । प्रतियोगिता संयोजक लवप्रसाद गोर्खालीले आयोजनाको जिम्मेवारी मिचिगनले पाएकोमा खुसी व्यक्त गरे । पोर्टल्यान्डबाहेक पहिलोपल्ट अमेरिकाको अर्को राज्यमा आईओएफटीसी आयोजना हुन लागेको हो । आईओएफटीसीको केन्द्रीय कार्यालय रहेको पोर्टल्यान्डमा यसअघि ४ संस्करण आयोजना भइसकेको छ । राखेपका तेक्वान्दो पूर्वप्रशिक्षकसमेत रहेका प्रतियोगिता संयोजक गोर्खालीले प्रतियोगितामा नेपाल, अमेरिका, फिलिपिन्स, अस्ट्रेलिया, अस्ट्रिया, क्यानाडा, पाकिस्तान, भारत, हङकङ, चीन, दक्षिण कोरिया, मेक्सिकोलगायत २५ राष्ट्रले भाग लिने पक्का भइसकेको जानकारी गराएका छन् । उनका अनुसार प्रतियोगितामा करिब सात सयभन्दा बढी खेलाडीको सहभागिता रहनेछ ।इन्टरनेसनल ओपन फ्रेन्डसिप तेक्वान्दो च्याम्पियनसिपमा सिनियर पुरुष र महिलाको समान आठआठ तौल समूहमा प्रतिस्पर्धा हुनेछ । यसैगरी, जुनियरतर्फ महिला र पुरुष गरी दसदस तौल समूह र क्याडेट वर्गमा दसदस तौल समूहमा खेलाइनेछ । सिनियर, जुनियर र क्याडेट पुम्सेमा व्यक्तिगत, जोडी र टिम गरी तीन इभेन्टमा प्रतिस्पर्धा हुनेछ । यसबाहेक बोर्ड ब्रेकिङ इभेन्ट पनि सामेल गरिएको छ । प्रतियोगितामा कुल ६५ स्वर्ण पदक, ६५ रजत पदक र १३० कांश्य पदकका लागि प्रतिस्पर्धा हुनेछ । यसबाहेक बोर्ड ब्रेकिङ इभेन्टमा पनि पदक दिइनेछ ।नेपालबाट ५ खेलाडी इन्टरनेसनल ओपन फ्रेन्डसिप तेक्वान्दो च्याम्पियनसिपमा सहभागी हुनेछन् । कात्तिक १ र २ गते चितवनको रत्ननगरमा भएको तेस्रो खुला मैत्री रत्ननगर तेक्वान्दो प्रतियोगितामार्फत ३ पुरुष र २ महिला खेलाडी छनोट भएका हुन् । सो प्रतियोगिताबाट सीतापाइला तेक्वान्दो डोजाङका शैलेशराज गिरी, कोटेश्वर तेक्वान्दो डोजाङका रञ्जित साउद, मैत्री तेक्वान्दो डोजाङका दिनेश सुनार, सीतापाइला तेक्वान्दो डोजाङकी आयशा तामाङ र कोटेश्वर तेक्वान्दो डोजाङकी सुस्मिता मोक्तान छनोट गरिएको थियो । आईओएफटीसी संस्थापक तथा निर्देशक ग्रान्डमास्टर दिवाकर महर्जनले नेपाली खेलाडीहरूलाई प्रतियोगितापूर्व एक महिना पोखरामा बन्द प्रशिक्षणमा राखिने जानकारी गराए । प्रतियोगिताका लागि १ करोड २० लाख रुपैयाँ खर्च लाग्ने अनुमान गरिएको छ ।"
एमसीसीविरुद्ध यू१९ को साहस,"(काठमाडौं)  मेरिलेबोन क्रिकेट क्लब (एमसीसी) ले नेपाल भ्रमणको पहिलो खेलमा नेपाली यू१९ टोलीलाई ३८ रनले पराजित गरेको छ । भारतमा चार टिम सम्मिलित प्रतियोगिता खेल्न जान लागेको नेपाली यू१९ टोलीले जुझारु प्रदर्शन गर्दै खेललाई रोमाञ्चक बनाउने प्रयास गरेको थियो । नेपाली यू१९ ले टस जितेपछि ब्याटिङमा आएको एमसीसीले निर्धारित ५० ओभरमा ७ विकेट गुमाई ३ सय ३४ रन बनायो । दुई टेस्ट अनुभवी खेलाडी समावेश एमसीसीविरूद्ध नेपाली यू१९ टोलीले हरेस खाएन । टोलीले राम्रो चुनौती दिँदै त्रिवि क्रिकेट मैदान कीर्तिपुरमा ९ विकेट गुमाई २ सय ९६ रन बनायो । ओपनर विल रोड्स, इंग्ल्यान्डका लागि टेस्ट खेलिसकेका टम वेस्ट्ली र माइल्स हमोन्डले अर्धशतक बनाएपछि एमसीसीले विशाल स्कोर बनायो । योर्कसायरका रोड्सले ९३ रनको सानदार इनिङ्स खेले । ८३ बल खेलेका उनले १३ चौका र ४ छक्का प्रहार गरे । उनले ओपनर विली गोडलम्यानसँग पहिलो विकेटमा १७ ओभरभित्र १ सय १० रन जोडे । रोड्स, गोडलम्यान र कप्तान जिम्मी एडम्स आउट भए पनि वेस्टलीसँगै विलियम भानडेर्सपार, हमोन्ड र इड योङले एमसीसीको इनिङ्स तानेका थिए । इंग्ल्यान्डबाट ५ टेस्ट खेलेका वेस्टलीले ५५ बल खेल्दै ८ चौका र २ छक्कासहित ६५ रन बनाए । भानडेर्सपारले ४२ बलमा २४, हमोन्डले ३६ बलमा ३ चौका र ६ छक्का प्रहार गरी ६५ रन बनाए । योङले ३२ बलमा अविजित ४५ रन बनाउने क्रममा ३ चौका प्रहार गरे । नेपाल यू१९ बाट शेर मल्ल र सागर ढकालले २२ तथा आकाश चन्द र कुशल मल्लले ११ विकेट लिए । शेरले १० ओभरमा १ मेडन राख्दै ५३ र सागरले १० ओभरमा ६० रन खर्चे । एमसीसीले सागरलाई प्लेयर्स टु म्याचको ट्रफी प्रदान गरेको थियो । कप्तान रीत गौतम र लोकेश बमले पनि नेपाली यू१९ टोलीलाई राम्रो सुरआत दिलाए । पाकिस्तानबाट टेस्ट खेलिसकेका यासिर अराफतलाई बमले एकै ओभरमा चार चौका प्रहार गरेपछिको अर्को ओभरमा १८ रन बनाई क्रिस राइटको बलमा आउट भए । खडक बोहराले पनि ६ चौका प्रहार गरी २६ बलमा २६ रन बनाए । एमसीसीको तीव्र बलर ओलिभर हानोन डब्लीले रीतमाथि बाउन्सर बर्साएका थिए । त्यसपछिको अर्को बललाई लामो सट खेल्ने क्रममा रीतले बाउन्ड्री लाइनमा क्याच दिन पुगे । रीतले ५८ बल खेली ३ चौका र १ छक्कासहित ४५ रन बनाए । विशालविक्रम केसी १३ रनमा आउट भए । हरिबहादुर चौहान र अरुण ऐरीले पाँचौं विकेटमा ६३ रनको साझेदारी गरे । ऐरी ४० बल खेली २ चौका र १ छक्का प्रहार गरी ३० रन बनाए । हरिले ६० बलको इनिङ्समा ५ चौका र १ छक्का प्रहार गर्दै ५२ रन बनाए । कुशल मल्ल १२ र प्रतिश जीसी ४ रनमा आउट भए । आकाश चन्द र शेरले नवौं विकेटमा ६० रन जोडेर नेपाली यू१९ को स्कोरलाई ३ सयको नजिक पुर्याए । आकाशले २६ बलमा ३० रन बनाउँदा १ चौका र २ छक्का प्रहार गरे । शेर २४ बलमा २८ रन बनाई अविजित रहे । एमसीसीबाट राइटले ३, हमोन्ड र वेस्टलीले २२ विकेट लिए ।"
नेपाली क्लबले एएफसी प्रतियोगिता खेल्न नपाउने,"एएफसीको मापदण्डअनुसार लाइसेन्सका लागि खेलाडीले नियमित र पारदर्शी पारिश्रमिक दिनुपर्ने, कम्तीमा १८ जना खेलाडीलाई वर्षैभर अनुबन्ध गर्नुपर्ने, आफ्नै प्रशिक्षणस्थल हुनुपर्ने, यू१८, यू१६ लगायत युथ टिम हुनुपर्नेछ । नेपालका कुनै पनि क्लबसँग यी मापदण्ड पूरा गर्ने आधार छैन ।"
जुडो टिम जापान र मंगोलिया जाँदै,"काठमाडौं (कास) आसन्न १३ औं दक्षिण एसियाली खेलकुद (साग) को अन्तिम तयारीका लागि नेपाली जुडो टिम जापान र मंगोलिया जाने भएको छ । ४ जना खेलाडी जापानमा प्रशिक्षण गर्नेछन् भने १६ जनालाई मंगोलियामा प्रशिक्षणको व्यवस्था मिलाइएको छ । जापान जाने टोली ४ खेलाडीसहित ७ सदस्यीय रहेको छ । खेलाडीमा सोनिया भट्ट, मनिता श्रेष्ठ प्रधान, इन्द्रबहादुर श्रेष्ठ र सञ्जित डंगोल छन् । व्यवस्थापकमा विपिनप्रसाद श्रेष्ठ तथा प्रशिक्षकमा देवु थापा र पृथ्वी आलोक रहेका छन् । टोली सोमबार प्रस्थान गर्दै छ ।१६ खेलाडीसहित १९ सदस्यीय टोली मंगलबार मंगोलिया जानेछ । खेलाडीमा उमेश मगर, सुनील नगरकोटी, मनीष महतो, पवनकुमार श्रेष्ठ, श्रीराम मकाजु, रमेशबहादुर चन्द, शिवबहादुर बराम, राजन जोशी, सुमित्रा राई, देविका खड्का, निर्मला घर्तीमगर, विनिता मगर, निशा चौधरी, पूनम श्रेष्ठ, आकृति जोशी र दीपा गुरुङ रहेका छन् । टिम व्यवस्थापकमा धर्मरत्न पछाईं तथा प्रशिक्षकमा वीरेन्द्र रञ्जित र दलबहादुर गुरुङ छन् ।"
दुवै शारदा विजयी,धनगढी (कास) लिटिल फ्लावर प्रिमियर लिग क्रिकेट प्रतियोगिताको आइतबार भएका दुई खेलमा शारदा विद्यानिकेतन र शारदा उच्च मावि विजयी भएका छन् । शारदा विद्या निकेतनले नेस्ट स्कुल भक्तपुरलाई ९ विकेटले हराएको छ । सत्यवादी एकेडेमी अत्तरियालाई धनगढीको शारदा उच्व माविले ५ विकेटले हराएको छ । पहिलो खेलअन्तर्गत टस जितेर ब्याटिङ रोजेको निस्ट भक्तपुरले १९४ ओभरमा सबै विकेट गुमाएर ११७ रन बनायो । विपिन ऐरीले ३० र सोहन यादवले २३ रनको योगदान गरे । शारदाका नरेन साउदले २ विकेट लिए । शारदाका ओपनर राजेन्द्र सिंहले अविजित रहँदै टिमलाई जिताए । राजेन्द्र र वीरेन्द्र नाथले पहिलो विकेटमा १ सय १० रन जोडे । राजेन्द्रले अविजित ६१ रवीरेन्द्रले ४७ रन बनाए । निस्टका तीव्र गतिका बलर विज्ञान गौतमको बलद्वारा वीरेन्द्र क्याच आउट भए । शारदा विद्या निकेतनले १ सय २० रन बनाएर जित हासिल गर्यो । राजेन्द्र म्यान अफ द म्याचमा चुनिए । आइतबारको तेस्रो खेलमा धनगढीकै अर्को शारदा उच्व माविले ५ विकेटमा जित हासिल गर्यो । टस जितेर ब्याटिङ रोजेको सत्यवादी १७५ ओभरमा ८५ रनमा अलआउट भयो । खगेन्द्र जोशीले ३३ र नीरज भट्टले १८ रन जोडे । शारदाका अल्फाज मन्सरीले ४ विकेट लिएर म्यान अफ द म्याचमा चुनिए । शारदाले ११५ ओभरमै जित निकाल्यो । सोनु अन्सारीले २८ र रिजनले २० रनको योगदान गरे । सत्यवादीका लागि योगेश भाटले ४ विकेट लिएका थिए ।
बार्सिलोनाको अर्को हार,"म्याड्रिड स्पेनी ला लिगामा रियल म्याड्रिड शनिबार राति रियल बेटिसको हातबाट घरमै गोलरहित बराबरीमा रोकियो । जिनेदिन जिदानको टिमले पूरा खेल अवधिमा निर्णायक प्रहार गर्न सकेनन् । यो नतिजाका कारण रियलले बार्सिलोनालाई उछिनेर शीर्ष स्थान कब्जा गर्ने अवसर गुमायो । यसअघि रियलको प्रमुख प्रतिद्वन्द्वी बार्सिलोना भने पराजित रह्यो । उसलाई लेभान्टेले ३१ ले पराजित गरेको हो । बार्सिलोनाले लियोनल मेसीले पेनाल्टीबाट गरेको गोल मदतले अग्रता लिएको थियो । तर लेभान्टेका तर्फबाट जोसे कम्पना, बोर्जा मायोरल र नेमेन्जा राडोजाले गोल गरे । बार्सिलोनाको यो सिजनको तेस्रो लिग हार हो । हारका बाबजुत बार्सिलोना २२ अंकमा शीर्ष स्थानमा छ । रियल पनि समान २२ अंकमा दोस्रो स्थानमा छ । थप एक अंकको दूरीमा एटलेटिको म्याड्रिड रहेको छ । एटलेटिकोले पनि अर्को खेलमा सेभियासँग ११ को बराबरी खेल्यो । सेभिया २१ अंकमै चौथो स्थानमा रहेको छ ।"
