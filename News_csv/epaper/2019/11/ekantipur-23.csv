शीर्षक,विवरण
मलाई प्रधानमन्त्री हुने हतारो छैन,"(काठमाडौं) : नेकपाका अध्यक्ष पुष्पकमल दाहालले आफूलाई प्रधानमन्त्री बन्न कुनै हतारो नभएको बताएका छन् । उनले विगतमा गरिएको पार्टी र सरकारको नेतृत्वमा आलोपालो गर्ने भन्ने सहमतिलाई पनि नयाँ निर्णयले प्रतिस्थापन गरेको स्पष्ट पारे ।मलाई प्रधानमन्त्री हुने हतारो छैन । देशमा स्थिरता हुनुपर्यो, स्थायित्व हुनुपर्यो । विकास निर्माणले गति लिनुपर्यो, उनले आफ्नो खुमलटार निवासमा शुक्रबार कान्तिपुरलाई अन्तर्वार्ता दिँदै भने, म पार्टी अध्यक्षका हैसियतले देशको स्थायित्व र जनताको भलाइका निम्ति सक्रिय भूमिका खेल्छु ।अध्यक्ष दाहालले आफू र अर्का अध्यक्ष केपी शर्मा ओलीबीच स्पष्टसँग अधिकार बाँडफाँट गरिएपछि सबै भ्रमहरूको अन्त्य भएको पनि उल्लेख गरे ।एउटा अध्यक्ष फुर्सदिलो जस्तो, कताकता हिँडिरहेजस्तो, अर्को अध्यक्षले बैठक पनि गरेको छ, प्रधानमन्त्री पनि छ, काम पनि ओभरलोडजस्तो भन्ने फिलिङ पार्टी पंक्तिलाई थियो, उनले भने, अध्यक्षहरूकै बीचमा छलफल हुँदा पनि त्यो भाव झल्किन्थ्यो । अब त्यो स्थितिको अन्त्य भयो । दुवै अध्यक्ष कार्यकारी भूमिकासहितका भयौं ।दुवै अध्यक्षको कार्यकारी भूमिका स्पष्ट गर्ने हालैको निर्णयले सरकार र पार्टी सञ्चालनमा सहज हुने उनको भनाइ थियो । उनले तत्कालीन एमाले र माओवादीबीच एकीकरण भएयताको डेढ वर्ष आफूलाई सेरेमोनियल अध्यक्ष भएजस्तो महसुस भएको अनुभूति पनि सुनाए । गएको डेढ वर्षमा मलाई कार्यकारीजस्तो फिल भएन, उनले भने, मलाई कार्यकारीका रूपमा काम गर्न त्यति सहज वातावरण थिएन । अबचाहिँ सहज भयो, दुवै अध्यक्षलाई आफू कार्यकारी भएको फिलिङ आयो ।पार्टी सचिवालयको बुधबारको निर्णयले समानता र समान अवधिका आधारमा आवश्यकताअनुरूप दुवै अध्यक्षले सरकारको नेतृत्व गर्ने पुरानो सहमति प्रतिस्थापन गरेको दाहालको भनाइ छ । यो निर्णयले गत वर्ष जेठ २ गतेको सहमतिलाई प्रतिस्थापित गर्यो, अब केही कन्फ्युजन आउँदैन, उनले स्पष्ट पारे ।पार्टी एकीकरणकै बेला एक अध्यक्षले सरकार र अर्को अध्यक्षले पार्टीको जिम्मा लिनेबारे छलफल भए पनि सहमति नभएको उनले जानकारी दिए । प्रधानमन्त्री पनि, अध्यक्ष पनि र वरीयतामा पनि एक नम्बरमा हुँदा त अर्को अध्यक्षको भूमिका छ भन्न सिद्धान्तले हुने तर व्यवहारमा नहुने अनुभव भयो, उनले भने, अहिले दुई अध्यक्षको कार्यकारी अधिकारसहित भूमिका विभाजन भएको छ । अब पार्टीको कार्यकारी अध्यक्षका रूपमा के भूमिका हुन्छ भन्ने प्रश्नमा दाहालले भने, एउटा त बैठकको अध्यक्षता गर्ने, एजेन्डा प्रस्तुत गर्ने, अध्यक्षको हैसियतले निर्णय गर्ने कुरासँग यो सम्बन्धित छ ।सचिवालय बैठकको निर्णयलाई स्पष्ट पार्दै उनले थपे, गएको करिब डेढ वर्ष कमरेड केपी ओलीले अध्यक्षको हैसियतमा पार्टी सञ्चालन गर्नुभयो, अध्यक्षता पनि गर्नुभयो, निर्णय लिने कुरामा पनि उहाँकै अग्रसरता थियो । अब उहाँले डेढ वर्षसम्म गरेको काम मैले गर्ने हो ।यसअघि नेकपा सचिवालय बैठकमा अध्यक्षता दुवैले गर्दै आएको भनिए पनि बैठकका एजेन्डाहरू ओलीले प्रस्तुत गर्दै आएका थिए । गत मंसिर ४ को सचिवालय बैठकमा दाहाललाई कार्यकारी बनाउने एजेन्डा पनि ओलीले नै प्रस्तुत गरेका हुन् ।दाहालले आफूले डेढ वर्षमा एकपटक पार्टी सचिवालय र एकपटक स्थायी समिति बैठकको अध्यक्षता गरेको स्मरण गर्दै सचिवालयको नयाँ निर्णयका कारण ओलीले अध्यक्षता गर्ने च्याप्टर सकियो भन्ने अर्थ नलाग्ने स्पष्ट पारे । कुनै बैठक उहाँले अध्यक्षता गर्दा राम्रो हुने हामीलाई लाग्दा उहाँको अध्यक्षता गर्ने अधिकारलाई यो निर्णयले निषेध गर्दैन, जसरी हिजो उहाँले अध्यक्षता गर्दा मैले अध्यक्षता गर्ने कुरालाई निषेध थिएन, उनले भने ।दाहालले अब पार्टी कमिटीको बैठक पार्टी कार्यालय धुम्बाराहीमै बोलाउने जानकारी गराए । पार्टी एकीकरणको डेढ वर्षमा गत भदौ ९ गते दाहालले अध्यक्षता गरेको सचिवालय बैठकमात्रै पार्टी कार्यालयमा बसेको थियो ।अध्यक्ष दाहालले अध्यक्षहरूको कार्यविभाजनले एकीकरणका बेला भएको एउटा मात्रै बुँदालाई नयाँ सहमतिलाई प्रतिस्थापन गरेको बताए । अब हुने पार्टीको एकता महाधिवेशनबाट सहमतिमै नेतृत्व छान्ने पुरानो समझदारी पनि कायमै रहेको उनको भनाइ थियो ।उनले वरिष्ठ नेता माधवकुमार नेपालको पार्टी र सरकार सञ्चालनमा महत्त्वपूर्ण योगदान रहेको बताए । माधवजीसँग लामो संगत र छलफल गरेको हुनाले आनीबानी थाहा छ, मेरो पनि उहाँलाई थाहा छ, उनले भने, अहिले उहाँ पार्टीको वरिष्ठ नेता हुनुहुन्छ । वरिष्ठ नेता र पूर्वप्रधानमन्त्रीको हैसियतले उहाँको भूमिका महत्त्वपूर्ण छ ।"
नेपालले पठायो कूटनीतिक नोट,"उक्त भेटमा दुवै देश चाँडोभन्दा चाँडो सचिवस्तरीय बैठक डाक्न सहमत देखिएका थिए ।नेपालले नोट पठाएर बैठकका लागि औपचारिक रूपमै आग्रह गरे पनि बैठक कहिले हुने भन्ने कुरा भारतीय पक्षमा भर पर्ने देखिन्छ । पत्राचार भए पनि हामीले मात्र चासो देखाएर हुँदैन, भारतीय पक्षले पनि त्यहीअनुसार चासो देखाउनुपर्यो, उनीहरूको समयअनुसार वार्ताको मिति निर्क्योल होला, परराष्ट्र मन्त्रालयका एक उच्च अधिकारीले भने । यसअघि बिहीबार भारतको विदेश मन्त्रालयमा आयोजित पत्रकार सम्मेलनमा प्रवक्ता रविश कुमारले नेपालका तर्फबाट पत्राचार भएपछि सचिवस्तरीय बैठकका लागि औपचारिक प्रक्रिया सुरु हुने र दुवै पक्षको अनुकूलता हेरेर बैठकको मिति तय हुने बताएका थिए ।"
मन्त्रीको स्वागत गर्न बालबालिकालाई दुःख,"नवनियुक्त महिला, बालबालिका तथा ज्येष्ठ नागरिकमन्त्री पार्वत गुरुङको स्वागतका लागि काठमाडौंको गोकर्णस्थित संयुक्त अपांग आवाज केन्द्रबाट शुक्रबार सिंहदरबार ल्याइएका बालबालिका । केन्द्रका अध्यक्ष तिलबहादुर कार्कीलगायतका पदाधिकारी तथा सल्लाहकारले हिँड्नसमेत नसक्ने बालबालिकालाई डोहोर्याउँदै ल्याएर मन्त्री गुरुङलाई फूलका गुच्छा र माला लगाउन लगाएका थिए । मन्त्रालयको सिँढी चढ्न नसकेपछि बालबालिकालाई बोकेर भित्र पुर्याइएको थियो । चिसो मौसममा पातलो कपडा लगाएका बालबालिका थरथर कामिरहेका थिए । सबैको हातमा फूलका थुँगा थमाइएको थियो । केन्द्रका पदाधिकारीले मन्त्रीलाई देख्नेबित्तिक्कै नमस्ते गर्नू है भन्दै उनीहरूलाई सिंहदरबार पुर्याएका थिए । बालबालिकाले भने ठूलो मान्छे जो अगाडि देखिन्छन्, उनीहरूलाई नै नमस्ते भनिरहेका थिए । कतिपय बालबालिका कुर्सीमा बस्नसमेत सकेका थिएनन् । मन्त्रालयले चियाको व्यवस्था गरेको थियो तर बालबालिकाले चियाको गिलास उचाल्नसमेत सकेका थिएनन् । मन्त्री गुरुङ र सचिव चन्द्रकुमार घिमिरेको उपस्थितिमा आयोजित संक्षिप्त कार्यक्रममा अध्यक्ष कार्कीले अहिलेसम्म आफ्नो संस्थालाई कुनै पनि मन्त्रीले केही नगरेकाले गुनासो पोखे । मन्त्रीलाई देखाउन र स्वागत गर्न बालबालिका ल्याइएको उनले बताए । उनले आफूले व्यक्तिगत रूपमा पहल गरेर बालबालिकाको पालनपोषण गरे पनि सरकारी निकायले वास्ता नगरेको सुनाए । केन्द्रले मन्त्रीलाई मायाको चिनो पनि प्रदान गरेको थियो । मन्त्री गुरुङले बालबालिकाको हितमा काम गर्ने वचन दिए ।"
२८६९ जना अध्यागमनको कालोसूचीमा,"क्यापटल मर्चेन्ट बैंकिङ एन्ड फाइनान्स लिमिटेडको रकम अपचलन गरेको अभियोगमा बैंकर पवनकुमार कार्की इन्टरपोलको रेडकर्नर नोटिस जारी भएका आरोपित हुन् । उनलाई अध्यागमन विभागले कालोसूचीमा राखेको छ । ०७२ मंसिरमा इन्टरपोलले उनीविरुद्ध रेडकर्नर नोटिस जारी गरेको थियो ।चलचित्र हिम्मतवाली का नायक सुदर्शन गौतमविरुद्ध मानव तस्करी अभियोगमा ०७६ वैशाखमा रेडकर्नर नोटिस जारी भएपछि अध्यागमनले पनि उनलाई कालोसूचीमा राखेको छ । वरिष्ठ न्युरो सर्जन डा उपेन्द्र देवकोटाकी छोरी मेघा देवकोटाको अपहरणमा संलग्न केशव दर्लामी मगर ११ वर्षदेखि फरार छन् । उनी इन्टरपोलका साथै अध्यागमनको पनि फरार सूचीमा छन् । ०६५ भदौमा उनीविरुद्ध इन्टरपोलले रेडकर्नर नोटिस जारी गरेको थियो ।कार्की, गौतम र मगरसहित अध्यागमनले विभिन्न अपराध अभियोगमा फरार र अनुसन्धानका क्रममा रहेका २ हजार ८ सय ६९ जनालाई कालोसूचीमा राखेको छ । उनीहरू नेपालबाट अर्को मुलुक जान नपाउने र विदेशबाट त्यस्ता व्यक्ति आएको जानकारी पाउनासाथ तत्काल पक्राउ गरिने विभागका महानिर्देशक ईश्वरराज पौडेलले जानकारी दिए । नेपालमा अपराध गरेर कानुनी दायरामा नआएकालाई अदालत, अख्तियार, प्रहरीलगायत निकायको पत्रपछि अध्यागमनले कालोसूचीमा राखेर निगरानी गर्छ, उनले भने, अध्यागमन कानुन उल्लंघन गरेर देशनिकाला भएका कतिपय विदेशीलाई पनि निश्चित अवधिका लागि कालोसूचीमा राखिएको छ ।अदालतबाट फैसला भइसकेका तथा अनुसन्धानका क्रममा फरार रहेका मानिसका नाममा जारी सयभन्दा बढी राहदानी रोक्का गरिएको राहदानी विभागका महानिर्देशक रामकाजी खड्काले बताए । अदालतबाट दोषी ठहर भएपछि भागेका तथा अनुसन्धानकै क्रममा फरार १ सय १२ जनाका नाममा जारी राहदानीलाई कालोसूचीमा राखेका छौं, उनले भने, कानुनी दायरामा नआएसम्म त्यस्ता व्यक्तिका नाममा जारी भएको राहदानी फुकुवा हुँदैन । अध्यागमनको कालोसूचीमा भएकामध्ये १० विदेशीसहित ६५ जना इन्टरपोलको फरार सूचीमा छन् । नेपाल प्रहरीको आग्रहमा इन्टरपोलले २७ नेपाली र २ विदेशीलाई रेडकर्नर र २८ नेपाली र ८ विदेशीलाई डिफ्युजन नोटिस जारी गरेको छ । भक्तपुरको दुवाकोटस्थित इन्जिनियरिङ कलेजको विवाद मिलाइदिने भन्दै ७८ लाख घूस लिएको प्रकरणमा अख्तियार दुरुपयोग अनुसन्धान आयोगका तत्कालीन आयुक्त राजनारायण पाठक पनि अध्यागमनको कालोसूचीमा थिए । विशेष अदालतले उनलाई धरौटीमा छाडेपछि अध्यागमनले उनीमाथि लगाइएको कालोसूची हटाएको थियो ।हत्या, बलात्कार, ठगी, अपहरण, मानव तस्करी, आतंकवाद, लागूऔषध ओसारपसार, अन्तरदेशीय अपराधलगायत संगठित, आर्थिक र सामाजिक अपराधमा अदालतबाट दोषी ठहरिएका तथा अनुसन्धानका क्रममा भागेकाहरूलाई इन्टरपोलको सहयोगमा खोज्ने काम भइरहेको प्रहरी प्रवक्ता डीआईजी विश्वराज पोखरेलले बताए । उनीहरूलाई खोज्न अध्यागमन विभागको समेत सहयोग लिइएको उनको भनाइ छ । प्रहरी र अध्यागमनले फरार व्यक्ति ओहोरदोहोर गर्न सक्ने आशंकामा विमानस्थलमै विशेष संयन्त्र परिचालन गरेको छ । प्रहरीको केन्द्रीय अनुसन्धान, लागूऔषध नियन्त्रण, साइबर, विशेष एवं मानव बेचबिखन नियन्त्रण ब्युरो र महानगरीय प्रहरी अपराध महाशाखाको संयन्त्रसमेत फरार व्यक्तिको निगरानी गर्न विमानस्थलमा सक्रिय छन् ।"
मन्त्रिपरिषद्मा घट्यो महिला सहभागिता,"मन्त्रिपरिषद् पुनर्गठन हुँदा महिला, बालबालिका तथा ज्येष्ठ नागरिकमन्त्री थममाया थापा र कृषि राज्यमन्त्री रामकुमारी चौधरी हटाइए । थापाको ठाउँमा दोलखाका पार्वत गुरुङ र चौधरीसहित हटाइएका तीनवटै राज्यमन्त्रीको ठाउँमा पुरुष राज्यमन्त्री नियुक्त भए । यससँगै मन्त्रिपरिषद्मा महिला मन्त्रीको सहभागिता घटेको छ । २५ सदस्यीय मन्त्रिपरिषद्मा यसअघि पनि ४ जना अर्थात् १६ प्रतिशत मात्रै महिला मन्त्री थिए ।संविधानले भने राज्यका हरेक क्षेत्रमा ३३ प्रतिशत महिला सहभागिता अनिवार्य गरेको छ । आफूलाई हटाइनुको कारणबारे जानकारी नगराइएको निवर्तमान महिला, बालबालिका तथा ज्येष्ठ नागरिकमन्त्री थापाले बताइन् । केही दिनअघि प्रधानमन्त्रीले मन्त्रिपरिषद् पुनर्गठन गर्नुपर्यो, कोही दोहोरिनुहोला, कोही बाहिरिनुहोला भन्नुभएको थियो, किन हटाइएको हो भन्नेबारे केही भन्नुभएन, उहाँको मूल्यांकन गर्ने आधार के हो, मलाई थाहा भएन, उनले भनिन्, संविधानको मर्मअनुसार ३३ प्रतिशत पुर्याउनुपर्ने हो, त्यसो गरिएन । मन्त्रिपरिषद्मा महिला सहभागिता कटौती गरिएकोमा महिला नेत्री, सांसद र अधिकारकर्मीले आलोचना गरेका छन् । सरकारले योग्यता, क्षमता र सम्भावना हुँदाहुँदै महिलालाई नेतृत्व नदिनु अन्याय भएको कांग्रेस केन्द्रीय सदस्य चित्रलेखा यादवले बताइन् । मन्त्रिपरिषद्मा महिला सहभागिता घटाइनु अन्याय हो, उनले भनिन्, यसमा एटिच्युड प्रमुख कारण छ । पूर्वसभामुख ओनसरी घर्तीले भने गुटउपगुटका कारण महिलालाई पार्टीमा पछाडि पारिएको बताइन् । मन्त्रिपरिषद्को निर्णय पार्टीको भन्दा प्रधानमन्त्रीको क्षेत्राधिकार भएकाले यसो हुन पुगेको नेकपाका प्रमुख सचेतक देवप्रसाद गुरुङले बताए । मन्त्रिपरिषद् गठन गर्ने क्षेत्राधिकार प्रधानमन्त्रीमा निहित छ, यसमा उहाँको स्वनिर्णय अन्तिम हुन्छ, उनले भने, भविष्यमा संवैधानिक प्रावधान कार्यान्वयन होला भन्नेमा आशावादी छौं । सामाजिक सञ्जालमा पनि महिलावादी, अधिकारकर्मी तथा सरोकारवालाले सरकारप्रति व्यंग्यात्मक टिप्पणी गरेका छन् । पद्मा पौडेलले लेखेकी छन्, एकातर्फ महिला, बालबालिका र समाज कल्याणबाट महिलामन्त्री हटाएर पुरुषमन्त्री नियुक्त गर्ने, अर्कोतर्फ महिला मन्त्री कम हुनुले दुई तिहाइको सरकारमा मन्त्री बन्न योग्य महिला छैनन् भन्ने साबित गर्न खोजिएको त होइन ?संविधानको प्रावधानअनुरुप महिलाको सहभागिता समेट्ने विषय प्रधानमन्त्रीले नै जान्नुपर्ने संविधानविद् विपिन अधिकारी बताउँछन् । राज्यका हरेक क्षेत्रमा महिलाको समानुपातिक समावेशी प्रतिनिधित्व गराउने भनिएको छ, यसलाई महत्त्व नदिइएको देखिन्छ । संविधानविद् भीमार्जुन आचार्यले संविधान पालना गरे नि हुन्छ, नगरे पनि फरक पर्दैन भन्ने अहंकारका कारण यस्तो भएको बताए ।"
नेसनलका विद्यार्थीमाथि कुटपिट,"अतिरिक्त शुल्क फिर्ताको माग राख्दै नेसनल मेडिकल कलेजको मूलगेट अगाडि धर्नामा बसेका विद्यार्थीमाथि साँझ होस्टेल फर्किने क्रममा हातपात भएको छ । कलेज परिसरमा रहेका व्यवस्थापन पक्षका केही युवा र एमबीबीएस चौथो वर्षका केही विद्यार्थीले आफूहरूमाथि शुक्रबार राति ८ बजे हातपात गरेको उनीहरूले बताए । कलेज परिसरमा ठूलो संख्यामा सुरक्षाकर्मी उपस्थित भए पनि मूकदर्शक बनेको विद्यार्थीले गुनासो गरेका छन् । कुटपिटको घटनापछि विद्यार्थीले गुन्डागर्दी गर्न पाइँदैन, केटीलाई पिट्न पाइँदैन, वीरगन्जवासी हामीलाई साथ दिनुस् जस्ता नारा लगाउँदै वीरगन्ज बजार परिक्रमा गरेका छन् । यसअघि पनि पटकपटक कलेज परिसरमै कुटपिट भएको गुनासो गर्दा पनि प्रहरी प्रशासनले कारबाही नगरेको विद्यार्थीले बताएका छन । नेसनल मेडिकल कलेजका एमडी बसरुद्दिन अन्सारी निजी मेडिकल कलेजका अध्यक्षसमेत हुन् । सरकारले अतिरिक्त शुल्क फिर्ता गर्न निर्देशन दिए पनि कलेजले टेरेका छैनन् । एक महिनादेखि विद्यार्थी आन्दोलनरत छन् । कलेजको १८ औँ ब्याजका एमबीबीएस प्रथम वर्षमा अध्ययनरत एक विद्यार्थीका अनुसार कलेज व्यवस्थापनले लाइब्रेरी चार्जका नाममा ३५ हजार, खेलकुदबापत ४० हजार, सीडीपी चार्ज ५० हजार, होस्टेल र मेस चार्ज १५ हजार, इन्टरनेटबापत एक हजार ४ सय रुपैयाँ लगायत शीर्षकमा १२ लाख रुपैयाँ बढी असुल्ने गरेको छ । सरकारले काठमाडौं उपत्यकाबाहिर ४२ लाख ५० हजार रुपैयाँ शुल्क तोकेको छ । कलेजको होस्टेलमा नबसे पनि होस्टेलको शुल्क तिर्नुपर्छ । कलेजका एमडी अन्सारीले जुनियर विद्यार्थीको आन्दोलनका कारण अरू पढ्ने विद्यार्थीलाई नोक्सानी भएपछि सिनियर विद्यार्थीले आन्दोलनको विरोध गरेको बताए ।"
महराको कैफियत प्रतिवेदन मगाउनू,काठमाडौं (कास) उच्च अदालत पाटनले बलात्कार प्रयास गरेको आरोपमा निवर्तमान सभामुख कृष्णबहादुर महरालाई पुर्पक्षका लागि थुनामा राख्नुको आधार र कारण खुलाएर कैफियत प्रतिवेदन पेस गर्न आदेश दिएको छ । मुख्य न्यायाधीश नहकुल सुवेदीको इजलासले जिल्ला अदालत काठमाडौंलाई कैफियत प्रतिवेदन पेस गर्न भनेको हो । आफूलाई कानुनविपरीत पुर्पक्षका लागि थुनामा राखिएको दाबी गर्दै महराले बिहीबार उच्च अदालत पाटनमा निवेदन दिएका थिए । निवेदनमा जिल्ला अदालत काठमाडौंले पुर्पक्षका लागि थुनामा राख्ने भनी गरेको आदेश बदर हुनुपर्ने माग गरिएको छ । उक्त निवेदनको सुनुवाइपछि उच्च अदालतले आदेश गरेको हो ।
अध्यादेश पारित हुन दिन्नौं : देउवा,"पोखरा (कास) कांग्रेस सभापति शेरबहादुर देउवाले सरकारले ल्याउन लागेको संवैधानिक परिषद्सम्बन्धी अध्यादेश संसद्बाट पारित हुन नदिने बताएका छन् । सहमति र प्रजातान्त्रिक मूल्यमान्यताविपरीत अध्यादेश ल्याउन खोजिएको उल्लेख गर्दै उनले सरकारले जबर्जस्ती गरे सडकमा जाने चेतावनी दिए । नेपाल डेमोक्र्याटिक लयर्स एसोसिएसनको वार्षिक साधारणसभा उद्घाटन कार्यक्रममा देउवाले सहमतिको बाटो बन्द गरेर सरकारले संवैधानिक परिषद्लाई कठपुतली बनाउन खोजेको बताए । अख्तियारलगायत संवैधानिक आयोगलाई सरकारले शाही आयोगजस्तो बनाउन लागेको छ, यसतर्फ कानुन व्यवसायी चनाखो हुनुपर्छ, उनले भने ।"
थाई एयर एसियाले पाएन अनुमति,"काठमाडौं (कास) मलेसियन र थाई लगानीकर्ताले सञ्चालनमा ल्याएको थाई एयर एसियालाई नेपाल नागरिक उड्डयन प्राधिकरणले नेपाल उडान अनुमति रोकेको छ । संस्कृति, पर्यटन तथा नागरिक उड्डयन मन्त्रालयले भने स्वीकृति दिइसकेको थियो । मलेसियाको वायुसेवा कम्पनी एयर एसियाअन्तर्गतको थाई एयर एसियाले बैंकककाठमाडौंबैंकक उडान अनुमति मागेको थियो । प्राधिकरणले अभिभावक संस्था एयर एसियाले नेपालमा उडान गरेबापत चार वर्षयताको बक्यौता रकम नबुझाएकाले यसलाई पनि उडान रोक लगाइएको स्रोतको भनाइ छ । असोजसम्म एयर एसियाले बुझाउनुपर्ने बक्यौता १८ करोड ९४ लाख रुपैयाँ रहेको त्रिभुवन अन्तर्राष्ट्रिय विमानस्थल कार्यालयले जानकारी दिएको छ ।"
नेपालले ठिक ढंगले कानुन कार्यान्वयन गरिरहेको छ,"काठमाडौं (कास) नेपाल भ्रमणमा रहेका अमेरिकाका वरिष्ठ कूटनीतिज्ञ जोर्गन के एन्ड्र्युजले नेपालले संघीय संरचनाअनुरूप कानुनहरू बनाएर ठीक ढंगले कार्यान्वयन गरिरहेको बताएका छन् । अमेरिकी विदेश मन्त्रालयको अन्तर्राष्ट्रिय मादक पदार्थ र कानुन प्रवर्तन मामिला ब्युरोका उपसहायक सचिव एन्ड्र्युजले नेपाल अमेरिकाको असल मित्र रहेको उल्लेख गर्दै आफ्नो मुलुकले नेपाल सधैं अघि बढेको हेर्न चाहेको बताए । अमेरिकाले नेपाललाई सहयोग गर्दै आइरहेको छ, यो निरन्तर रहन्छ, नेपाली सञ्चारकर्मीसँग शुक्रबार उनले भने । एन्ड्र्युजले कानुन निर्माण र कार्यान्वयनमा नेपालले महत्त्वपूर्ण काम गरिरहेको बताए । नेपालले फौजदारी अपराध संहिता बनाएर कार्यान्वयनमा ल्याएको छ, उनले भने, कुनै पनि देश कानुन निर्माणमा पूर्ण हुँदैन । त्यसमा केही न केही सुधार भई नै रहन्छ ।"
पढाइ मुस्किलले सय दिन,"शिक्षा नियमावलीमा वर्षमा दुई सय २० दिन विद्यालय खुल्नुपर्ने व्यवस्था छ । कम्तीमा एक सय ९२ दिन पढाइ हुनुपर्छ । डोल्पाका कतिपय विद्यालय भने मुस्किलले सय दिन खुल्छन् ।चिसोको कारण देखाउँदै उपल्लो डोल्पाका विद्यालय अनियमित बनेका हुन् ।हरेक वैशाखको १५ गते खुल्ने विद्यालय चिसोका कारण कात्तिक १५ गतेभित्रै बन्द भइसक्छन् । १५ गतेभित्र वार्षिक परीक्षा र त्यसको नतिजा समेत सार्वजनिक गर्नुपर्ने भएकाले कात्तिक महिनामा पढाइ हुँदैन । वैशाख १५ देखि विद्यालय खुले पनि वैशाखमा भर्ना अभियान सञ्चालन हुन्छ । जेठ र असार यार्चा टिप्ने समय हो । विद्यालय बन्द नभए पनि विद्यार्थी पाटन उक्लने भएकाले पढाइमा असर पुग्छ । उपल्लो डोल्पामा खासगरी साउन, भदौ र असोजमा मात्र पठनपाठन हुन्छ ।चिसोको कारण देखाउँदै उपल्लो डोल्पाका सात सय २२ विद्यार्थी अहिले फुर्सदमा छन् । कात्तिक महिनाको आधाआधिदेखि ती विद्यार्थी विद्यालय गएका छैनन् । उपल्लो डोल्पाका २३ विद्यालय बन्द छन् । अन्तिम परीक्षा र नतिजासमेत सार्वजनिक भएर शैक्षिक सत्र नै सकिएपछि विद्यालय बन्द भएका हुन् । ती विद्यालय अर्को वर्षको वैशाख १५ गते मात्रै खुल्नेछन् ।डोल्पो बुद्ध, शे फोक्सुन्डो र छार्काताङसोङ गाउँपालिका डोल्पाको उपल्लो क्षेत्र मानिन्छन् । डोल्पो बुद्धमा १२, थार्काताङसोङमा ८ र शे फोक्सुन्डोमा ३ विद्यालय छन् । जाडो बढेसँगै एक मावि र २२ आधारभूत विद्यालय बन्द गरिएको शे फोक्सुन्डो गाउँपालिकास्थित मोप्पोरंग आधारभूत विद्यालयका प्रधानाध्यापक यज्ञबहादुर शाहीले बताए । उनले वैशाखदेखि कात्तिकसम्म कुनै पनि चाडपर्वमा बिदा नगरेर पठनपाठन सञ्चालन गर्ने गरिएको जनाए । हामी १ सय ८४ देखि ९४ दिनसम्मको क्यालेन्डर बनाउँछौं र त्यसैलाई कार्यान्वयन गर्छौं, शाहीले भने, यार्चा सिजनको बेला १५ दिनभन्दा बढी विद्यालय बन्द हुँदैन ।जाडो मौसममा उपल्लो डोल्पाका सबै बासिन्दा बेंसी झर्ने भएकाले विद्यालय बन्द गर्ने गरिएको शिक्षा विकास तथा समन्वय इकाई प्रमुख सिंहराज डाँगीले बताए । चैतदेखि ती विद्यालयमा पठनपाठन हुन्छ, कात्तिकको सुरुवातसम्म पठनपाठन हुने भएकाले विद्यार्थीको पढाइ पनि राम्रो छ, उनले भने, जिल्ला र राष्ट्रियस्तरको नतिजा हेर्दा उपल्लो डोल्पाको नतिजा पनि कम छैन ।शे फोक्सुन्डो गाउँपालिका अध्यक्ष टसी तुन्डुप गुरुङले चिसोको कारणले यो समयमा विद्यालय बन्द गर्नुपरेको बताए । विद्यालयले विद्यार्थीको पढाइ असर नपर्ने गरी कार्यतालिका बनाएर पढाउँछन् । त्यसकै आधारमा बिदा गर्छन्, उनले भने ।"
१ वर्षभित्रै संयुक्त अभ्यास,अपराध नियन्त्रणमा सहयोग आदानप्रदान विभिन्न तहमा दुवै देशका सुरक्षा अधिकारी सम्मिलित बैठक चाडपर्व लक्षित संयुक्त सुरक्षाकर्मी सम्मिलित नागरिक सहायता कक्ष स्थापना सीमा व्यवस्थापन मजबुत पार्न संयुक्त सुरक्षा अभ्यास नियमित रुपमा सद्भावना भ्रमण आदानप्रदान अन्तर्देशीय व्यावसायिक तालिममा दुवै देशका सुरक्षाकर्मीको सहभागिता तेस्रो देशका नागरिकमाथि निगरानी पाँचौं बैठक भारतमा
सरकारबारे समाजवादीमा विवाद,"काठमाडौं (कास) सूचना नदिई मन्त्रालय फेरबदल गरिएको र राज्यमन्त्री हटाइएको विषयले असन्तुष्ट बने पनि त्यसैलाई कारण बनाएर सरकार तत्काल छाडिहाल्ने मनस्थितिमा समाजवादी पार्टीका अध्यक्ष उपेन्द्र यादव देखिएका छैनन् । पार्टीकै संघीय परिषद् अध्यक्ष बाबुराम भट्टराई पक्ष भने नैतिक रूपमा सरकारमा बस्न नहुने निष्कर्षमा पुगेको छ । प्रधानमन्त्री केपी शर्मा ओलीले गरेको मन्त्रिपरिषद् पुनर्गठनमा यादवलाई स्वास्थ्य तथा जनसंख्या मन्त्रालयबाट कानुन मन्त्रालयमा स्थानान्तरण गरिएको छ भने समाजवादीकै स्वास्थ्य राज्यमन्त्री सुरेन्द्र यादवलाई पदमुक्त गरिएको छ । यादव भारत भम्रणमा रहेका बेला मन्त्रालय फेरबदल र राज्यमन्त्री हटाइएको थियो । संविधान संशोधनमा सरकारको बेवास्ता र राजपासँग एकीकरणका कारण सरकार छाड्नुपर्ने दबाब पार्टीभित्र बढ्दै जाँदा मन्त्रिपरिषद्को पछिल्लो घटनाले यादवलाई नैतिक संकटमा पुर्याएको छ । तर यादव तत्काल सरकार छाड्ने पक्षमा नरहेको उनीनिकट पार्टी नेताले बताए । उनी भारतबाट शुक्रबार साँझ फर्किएका छन् । पार्टीका वरिष्ठ नेता अशोक राईले कुनै पनि घटनाबाट आवेगमा आएर निर्णय नहुने बताए । मन्त्रिपरिषद् पुनर्गठन गर्ने, हटाउने, मन्त्रालय फेरबदल गर्ने अधिकार प्रधानमन्त्रीमा निहित छ, तर गठबन्धन दल भएका नाताले प्रधानमन्त्रीले यस्तो महत्त्वपूर्ण निर्णयमा परामर्श गर्दा राम्रो हुन्थ्यो, राईले भने, आवेगमा आएर निर्णय लिइहाल्ने पक्षमा हामी छैनौं । नेता भट्टराई पक्षका नेताले भने एकदुई दिनमै पदाधिकारी बैठक बसेर सरकार छाड्ने निर्णय लिन अध्यक्ष यादवलाई दबाब दिन थालेका छन् । यस विषयमा छलफल गर्न बिहीबार पार्टीका राजधानीमा उपलब्ध पदाधिकारीहरूको अनौपचारिक बैठक बसेको थियो । जसमा भट्टराईनिकट पदाधिकारीहरूको बाहुल्य थियो । मन्त्री फेर्न पाउने अधिकार प्रधानमन्त्रीलाई भए पनि सत्ता साझेदार पार्टीसँग सल्लाह र सहमतिबिना भएको निर्णयलाई सकारात्मक रूपमा लिन सकिँदैन, भट्टराईनिकट एक नेताले भने, संघीय परिषद् अध्यक्ष भट्टराई र केन्द्रीय समिति अध्यक्ष यादवसहित बस्ने पार्टीको बैठकले सरकारमा रहनेनरहने विषयमा औपचारिक निर्णय गर्नेछ । संघीय परिषद् अध्यक्ष भट्टराईले मन्त्रिपरिषद् पुनर्गठनलाई प्रधानमन्त्रीको स्वेच्छाचारी र निरंकुश प्रवृत्ति भनी टिप्पणी गरेका थिए । उनले पार्टीबाट सरकारमा नेतृत्व गर्ने उपप्रधानमन्त्री यादवसँग सल्लाह र परामर्श नै नगरी एकपक्षीय ढंगले भएको मन्त्रिपरिषद् पुनर्गठन गरिनु लोकतन्त्रको मान्यताविपरीत रहेको बताएका थिए । के सरकारबाट हट्ने मनस्थितिमा पार्टी पुगेकै हो भन्ने प्रश्नमा पार्टी महासचिव रामसायप्रसाद यादवले भने, मनस्थितिले होइन, निर्णयले पार्टी चल्छ । अहिले त्यस्तो निर्णय भएको छैन । आवश्यक परे पार्टीको बैठक बसेर नै निर्णय हुन्छ । समाजवादीबाट अहिले पार्टी अध्यक्ष यादव कानुन र नेता मोहम्मद इस्तियाक राई सहरी विकासमन्त्री छन् ।"
अन्योलमा विस्थापित,"चित्रे, सिन्धुपाल्चोक (कास) आफूले पाएको जग्गामा सडक पर्ने भएपछि बिचल्लीमा परेका हेलम्बु गाउँपालिका२ किउलका चित्रेगाउँका मुरली विश्वकर्मालाई यतिबेला चिन्ताले छोपेको छ । भूकम्पको परकम्पपछि आएको पहिरोले थातथलोबाट लखेटिएपछि भौंतारिएका उनी अहिले अरूको जग्गामा जस्तापाताको टहरा बनाएर बसिरहेका छन् । विकको परिवारको अवस्था दिनहुँ कष्टकर बन्दै गएको छ । आखिर कहिले पाइएला सुरक्षित बास ? टहराछेउको प्वाल देखाएर उनले प्रश्न गरे, थोत्रो टहरामा कतिन्जेल धान्ने ? जग्गाधनी पुर्जामा पर्याप्त जग्गा देखिएपछि आनन्दले गाउँ फर्किएका आफूसहित ६ दलित परिवार ऋण खोजेर पुनर्निर्माणमा जुटेको उनको भनाइ छ । स्थलगत आएर हेरेपछि मात्रै ठगिएको थाहा भयो, त्यसबेला जहाँ भन्यो त्यही ल्याप्चे ठोकियो, जग्गा सबै सडकमा परेको रहेछ, उनले दुःखेसो पोखे । विस्थापित परिवारका लागि सामुदायिक आत्मनिर्भर सेवा केन्द्र (सीएसआरसी) को सहजीकरामा जग्गा खरिद भएको थियो । हेलम्बु, चित्रे हुँदै जाने सडकमा जग्गा परेपछि अहिले यहाँका ६ दलित परिवार कहाँ आवास बनाउने भन्नेमा पिरोलिएका छन् । हेलम्बु२ का जनप्रतिनिधि र संस्थाका प्राविधिकले जसरी भए पनि चाँडो घर बनाउन दबाब दिइरहँदा झनै तनाव झेल्नुपरेको चित्रेकै भरत विकले बताए । तल्लो भागमा सडक सारेर आवास बनाउन दिने संस्था र प्रशासनले निर्णय गरेको छ, सडक सारेर पनि विस्थापितलाई शौचालय बनाउन मात्रै पुग्ने जग्गा छ, घर कसरी बन्ला र, उनले निराशा व्यक्त गरे ।हेलम्बु२ का अध्यक्ष छिरिङग्याल्बु लामाले हेलम्बु, चित्रे हुँदै जाने सडक आवास निर्माणका लागि उपयुक्त देखिएको भन्दै सिफारिस दिएपछि सीएसआरसीले डकुमेन्ट तयार पार्दै सहजीकरण गरेको थियो । लामो समयपछि चित्रेका ६ दलित परिवार सरकारी प्रक्रियाअनुसार सुरुवाती चरणमा विस्थापितको सूचीमा अटाए । त्यसका लागि विस्थापित परिवारको सरकारी प्रक्रियाको अनुसूची १३ अनुसार वडाले सबै समस्याबाट मुक्त र आवासका लागि योग्य भनेर सिफारिस गरेपछि मात्रै कागजी प्रक्रिया अगाडि बढाएको जिल्ला आयोजना कार्यान्वयन इकाइ (अनुदान तथा पूर्वाधार) ले जनाएको छ । त्यसपछि मात्रै जग्गा लिने र दिनेबीच प्रस्ट मन्जुरीनामा भएपछि जग्गा पास गर्दै उनीहरूले जग्गा पाए, इकाइका सुजन केसीले भने । जग्गाको अनुगमन जिल्ला समन्वय समिति प्रमुख, प्रमुख जिल्ला अधिकारीदेखि विभिन्न निकायले गर्ने भए पनि वडाबाट आएको सिफारिसले नै मुख्य भूमिका खेल्ने उनी बताउँछन् ।बारम्बार वडा कार्यालय धाउँदा पनि समाधान हुन नसकेपछि ६ दलित परिवारले हेलम्बु गाउँपालिकामा जग्गा उपलब्ध गरिपाऊँ भन्दै निवेदन दिएका छन् । जग्गा किनिदिने प्रक्रियामा रहेका मालपोत, प्राविधिक, संस्थादेखि जनप्रतिनिधि र जग्गादातालाई छलफलमा बोलाएका छौं, तर आएका छैनन्, हेलम्बु गाउँपालिकाका प्रमुख निमाग्याल्जेन शेर्पाले भने । थोत्रो टहरामा अलपत्र परेका विस्थापित परिवारको स्थलगत अवस्था हेरेपछि समाधानमा पहलकदमी लिइरहेको उनको भनाइ छ ।"
हाहाकार नगरमा पानीका धारा,"खानेपानीको अभावले कुवा र खोलामा निर्भर रहँदै आएका थाहा नगरपालिका६ वज्रबराही, १० नम्वर वडा चित्लाङ र ११ नम्बर वडा टिस्टुङ मालागिरीमा मंसिर अन्तिम सातादेखि घरघरमा पानीको धारा जडान हुने भएको छ । दैनिक पाँच घन्टाभन्दा बढी धारामा पानी खस्नेछ । खानेपानी समस्याले हाहाकार नगरपालिकाका ११ सय घरधुरीका झन्डै १० हजार जनसंख्या लाभान्वित हुने भएका हुन् ।पानीको सबैभन्दा समस्या रहेको थाहा नगरपालिका१० चित्लाङका ५ सय ४० घरधुरीमा मंसिरको अन्तिम सातासम्ममा खानेपानीको सेवा हुने उपलब्ध हुने नगरपालिका मेयर लवशेर विष्टले बताए । खानेपानीको अभावले गर्दा उक्त क्षेत्रका बासिन्दा कुवा र ढुंगेधारामा निर्भर थिए । सामुदायिक विकास केन्द्र नेपाल (सीसीडीएन) को आर्थिक र प्राविधिक सहयोगमा चित्लाङमा खानेपानी सम्भव भएको हो । २ करोड ५६ लाखको लागतमा बृहत् सितापाइला खानेपानी उपभोक्ता समिति चित्लाङमार्फत एक वर्षदेखि खानेपानीको काम भइरहेको छ । चित्लाङको धाराचौरमा डिपबोरिङ गरेर पानी निकालिएको छ । उक्त पानी डिपबोरिङ नजिकै निर्माण गरिएको ओभरहेट ट्यांकीमा संकलन गरेर घरघरमा वितरण गर्न लागेको उपभोक्ता समितिका अध्यक्ष हरि मगरले बताए । उक्त वडाका घरघरमा पानी पुर्याउन १८ किलोमिटर पाइपलाइन विस्तार गरिएको छ । यसका लागि स्थानीय श्रमदानमा जुटेको सीसीडीएनका इन्जिनियर सन्तोष ढकालले बताए । स्थानीयको आवश्यकताअनुसार खानेपानीको योजना भएकाले उपभोक्ता समितिलगायत गाउँलेले पूर्ण सहयोग गरेकाले योजना समयमै सम्पन्न हुन लागेको हो, उनले भने । पानीको मुख्य र शाखा लाइनमा पाइप बिछ्याउने काम भइसकेको छ । करिब २ सय ५० घरमा पानीको धारा जोडिएको छ । अब बढीमा एक महिनापछि कुवा र ढुंगेधाराको पानीबाट मुक्त हुनेछौं, वडाध्यक्ष परशुराम श्रेष्ठले भने, साबिकको चित्लाङ गाविस थाहानगरमा गाभिएपछिको यो ठूलो उपलब्धि हो । भूकम्पपछि कुवा र ढुंगेधाराको पानी सुक्दा चित्लाङका बासिन्दा समस्यामा थिए । थाहा नगरपालिका६ वज्रबराहीमा पनि आगामी पुसको पहिलो सातासम्ममा ५ सय ४३ घरधुरीका करिब ४ हजारभन्दा बढी बासिन्दा खानेपानीबाट लाभान्वित हुने भएका छन् । २ करोड २९ लाखको लगानीमा गत वर्षदेखि सुरु भएको योजना पुसको पहिलो सातासम्ममा सम्पन्न भइसक्ने उपभोक्ता समितिका अध्यक्ष चित्रबहादुर बलामीले बताए । सीसीडीएनको आर्थिक प्राविधिक सहयोगमा निर्माण गरिएको आयोजनाको डिपबोरिङ पापुङमा गरिएको छ भने बोरिङभन्दा २०६ मिटर टाढा ओभरहेट ट्यांकी बनेको छ । त्यहाँबाट बज्रबराहीको सरस्वती बजार, पापुङ, लीलाखेललगायतका बस्तीमा पानी वितरण हुने इन्जिनियर ढकालले बताए । हाल तीन सयवटा धारा जडान गरिएको छ । अब २ सय ४३ धारा जडान गर्न बाँकी छ ।थाहा नगरपालिका११ स्थित चित्रे मालागिरीको खानेपानी योजना पनि अन्तिम चरणमा पुगेको छ । मंसिर मसान्तसम्ममा काम सम्पन्न भइसक्छ, थाहा नगरापालिका मेयर विष्टले भने । सीसीडीएनले थाहा नगरपालिकाको तीनवटा खानेपानी योजनाका निम्ति ५ करोड १७ लाख रुपैयाँ लगानी गरेको छ । योजनामा नगरपालिकाले कुल बजेटको १० प्रतिशत रकम उपलब्ध गराएको छ भने स्थानीयवासीले पाइपलाइन बिछ्याउन श्रमदान गरेका थिए । नगरपालिका र स्थानीयको सहयोगमा खानेपानी योजना समयमै सम्पन्न हुन लागेको सीसीडीएनका कार्यकारी निर्देशक महेन्द्रबहादुर मगरले बताए ।"
तेस्रो संस्करण घोषणा,"रेडियो कान्तिपुरले नेपाली गीतसंगीतको विकास र प्रवर्द्धनका लागि गर्दै आएको नेसनल म्युजिक अवार्डको तेस्रो संस्करण घोषणा गरेको छ । रेडियोको २१औं वार्षिकोत्सवका अवसरमा आउँदो मंसिर २७ गते अवार्ड समारोह हुने भएको हो । रेडियोका स्टेसन म्यानेजर दिनेश डीसीले स्रष्टाको सिर्जनाको सम्मानस्वरूप प्रदान गरिँदै आएको अवार्डले नेपाली गीतसंगीतको समुन्नतिमा सघाउने विश्वास व्यक्त गरे । करिब दुई दशकअघि नै रेडियो कान्तिपुरले गीतसंगीत र स्रष्टाको सम्मानमा रोयल्टी दिँदै आएको र पछिल्लोपटक म्युजिक अवार्डका रूपमा बृहत् समारोह गर्दै आएको उनले बताए । हामीले दसैं, तिहार, होलीजस्ता पर्व, संस्कृति र परम्परालाई स्थानीयस्तरमै पुगेर प्रवर्द्धन गर्दै आएका छौं, डिसीले भने । रेडियो कान्तिपुरको लाइब्रेरीमा दर्ता भई वर्षभरि प्रसारण भएका गीतसंगीतबाट र पिपुल च्वाइसमार्फत संगीतका १५ विधामा अवार्ड प्रदान गरिने पत्रकार सम्मेलनमा जनाइयो । विधाहरूमा उत्कृष्ट नव गायकगायिका, उत्कृष्ट रचनाकार, उत्कृष्ट संगीत निर्देशक, उत्कृष्ट लोकदोहोरी गायक र गायिका, उत्कृष्ट पार्श्व गायक र गायिका, उत्कृष्ट राष्ट्रिय गीत, उत्कृष्ट पप गायक र गायिका, उत्कृष्ट सांगीतिक समूह तथा उत्कृष्ट आधुनिक गायक र गायिका लगायत रहेका छन् । अवार्डमा गीतसंगीतका क्षेत्रमा लामो समयदेखि सेवा पुर्याउँदै आएका वरिष्ठ संगीतसाधकलाई एक लाख रुपैयाँसहितको लाइफ टाइम एचिभमेन्ट अवार्ड प्रदान गरिनेछ । उत्कृष्ट तीन विज्ञापन एजेन्सीसमेत पुरस्कृत हुनेछन् । १५ विधामा उत्कृष्ट ५० हुँदै उत्कृष्ट पाँचको छनोट गरिनेछ । त्यसका लागि गीतकार चूडामणि देवकोटा, गायिका कुन्ती मोक्तान र संगीतकार सुरेश अधिकारीसहितको निर्णायक मण्डलले काम गर्नेछ । उत्कृष्ट पाँच छिट्टै घोषणा गरिने स्टेसन म्यानेजर डीसीले बताए । पत्रकार सम्मेलनमा रेडियोसँगै सहकार्य गरेको डिस होमका तर्फबाट सञ्जय राजभण्डारी र सानिमा बैंकका चिफ डिपोजिट अफिसर बबी सिंह गड्तौलाले रेडियो कान्तिपुरको सामाजिक योगदानको प्रशंसा गरेका थिए । अवार्डमा सिटी एक्स्प्रेस मनी ट्रान्सफर, आईएमई लाइफ इन्स्योरेन्स, गुड लाइफ बिस्कुट, टुपीएम नुडल्स, प्योरेक्स लन्ड्री सोप, केएनपी पेन्ट्स्, जेजे ज्वेलर्स, कनेक्ट आईपीएस र ईपेमेन्ट सिस्टमको पनि सहकार्य रहनेछ ।"
प्रशासनमा धर्ना,"धादिङ (कास) गत साउन २४ गते भएको बस दुर्घटनामा मृत्यु तथा बेपत्ता भएकाका आफन्तले शुक्रबार जिल्ला प्रशासन कार्यालय धादिङमा धर्ना दिएका छन् । हामीले एक हप्तासम्म गण्डक नहरसम्म भोकभोकै खोजतलास गर्यौं । ठूलो बाढीका कारण गण्डक ब्यारेजका धेरै ढोका खुलेका थिए तर कसैको शव फेला परेन, बेपत्ता रविकुमार साहका ७० वर्षीय बाबु परिमल साहले भने, हालसम्म पनि बिमा रकम नपाएपछि धर्ना दिएका हौं ।यात्रुको चलानीमै नाम भएको र शव पनि फेला नपरेपछि कुशको शव बनाएर धार्मिक परम्पराअनुसार काजकिरिया गर्नुपरेको अर्का बेपत्ता भएका रामजीवन महतोका ६० वर्षीय बाबु रामेश्वरले भने । बस दुर्घटनामा सख्त घाइते चालक जीवन विक हाल धुलिखेल अस्पतालको कोमामा रहेकाले मुद्दा चलाउन नसकिएको जिल्ला प्रहरी कार्यालयको भनाइ छ । दुर्घटनामा मृत्यु भई सनाखत भएका परिवारलाई पृथ्वी राजमार्ग यातायात व्यवसायी समितिले काजकिरिया खर्च ५० हजारका दरले दिए पनि अरु बिमा पाउन सकेका छैनन् । सर्लाही मलंगवाबाट काठमाडौंतर्फ आउँदै गर्दा पृथ्वी राजमार्ग बस व्यवसायी समितिको ना७ख ७४६९ नम्बरको रात्रिबस त्रिशूली नदीमा खसेको थियो । दुर्घटनामा १० जनाको मृत्यु भएको थियो । प्रहरीको सहयोगमा आफन्तहरूले नवलपरासीको गण्डक नहरसम्म खोजतलास गर्दा पनि १८ जना यात्रु अझै बेपत्ता छन् ।"
ऐन संशोधनको माग गर्दै आन्दोलन,"मकवानपुर (कास) सामुदायिक वनहरूमाथि तेहरो कर लागू भएको भन्दै सामुदायिक वन उपभोक्ता महासंघ आन्दोलनमा उत्रिएको छ । महासंघले तीनै तहको सरकारले सामुदायिक वनमाथि कर लगाएको भन्दै तत्काल खारेजीको माग गरी प्रदेशले बनाएको वन ऐनसमेत संशोधनको माग गरेको छ । तीनै तहका सरकारलाई सामुदायिक वनले करिब ७३ प्रतिशत कर बुझाउन बाध्य भएको महासंघकी केन्द्रीय अध्यक्ष भारती पाठकले जानकारी दिइन् । प्रदेश ३ सरकारले भदौ ११ गते प्रदेशभित्रको राष्ट्रिय वनको संक्षरण र सुव्यवस्था गर्न बनेको विधेयक पारित गरेसँगै यस प्रदेशका सामुदायिक वनले संघ, प्रदेश र स्थानीय तहलाई अलगअलग कर बुझाउन बाध्य हुने महासंघको भनाइ छ । सामुदायिक वन उपभोक्तासँग पर्याप्त छलफल नै नगरी ऐन बनाउँदा वन क्षेत्रमा समस्या देखिएको अध्यक्ष पाठककले बताइन् । महासंघले शुक्रबार हेटौंडामा वन ऐन संशोधन र तेहरो कर हटाउनुपर्ने माग राख्दै विरोध र्यालीसमेत निकालेको थियो ।"
विद्युत् बक्यौता सवा अर्बभन्दा बढी,"मकवानपुर (कास) नेपाल विद्युत् प्राधिकरण हेटौंडा शाखाले उठाउनुपर्ने बक्यौता रकम सवा अर्बभन्दा बढी पुगेको छ । चालू आर्थिक वर्षको असोजसम्ममा प्राधिकरणले ग्राहकसँग एक अर्ब ३२ करोड ६५ लाख ९७ हजार ६५ रुपैयाँ बक्यौता उठाउन बाँकी छ । महसुल नबुझाउनेमा सरकारी कार्यालयदेखि ठूला उद्योगसम्म छन् ।सबैभन्दा बढी बक्यौता शिवम् सिमेन्ट लिमिटेडको छ । लामो समयदेखी महसुल नबुझाएको यस उद्योगले मात्रै एक अर्ब २९ करोड ३६ लाख ४९ हजार २ सय ५८ रुपैयाँ महसुल तिर्न बाँकी छ । मनकामना क्रसर उद्योगले २३ लाख ९३ हजार ९ सय ५६, जयगणेश क्रसर उद्योगले १८ लाख १० हजार ८ सय एक रुपैयाँ र सुविसु भूमिले १४ लाख ९९ हजार १० रुपैयाँ तिर्न बाँकी रहेको प्राधिकरणका लेखापाल उमानाथ रेग्मीले जानकारी दिए । शुभ उत्तम इँटा उद्योगले ११ लाख १४ हजार ६ सय ४४ र शम्भु रोडा उद्योगले ९ लाख ४३ हजार ९ सय ७५ रुपैयाँ महसुल तिर्न बाँकी छ । महसुल नतिर्नेहरूको लाइन काट्ने अभियान सञ्चालन गर्नेमा पुगेका छौं, रेग्मीले भने । चालू आर्थिक वर्षको कात्तिक दोस्रो सातासम्म ७३ जना ग्राहकको लाइन काटेर ५५ लाख लाख १८ हजार ३ सय १९ रुपैयाँ असुली गरेको उनले जानकारी दिए । समयमा महसुल नतिरे प्राधिकरणले लाइन काट्छ, काटेको ६ महिनासम्म सम्पर्कमा नआए उनीहरूलाई कालोसूचीमा राखिन्छ, उनले भने, चालु आवमा दुई जनालाई कालोसूचीमा राखेर एक लाख १९ हजार एक सय ९४ रुपैयाँ रकम असुली गरेका छौं ।"
खुला क्षेत्र मास्न जनप्रतिनिधि नै अग्रसर,"ल्चोक नःटोलस्थित पलेस्वाँ पुखु (कमलपोखरी) क्षेत्र मर्डिङ वाक गर्ने ठाउँ हो । दिउँसो ज्येष्ठ नागरिकहरू यहाँ सुस्ताउन आइपुग्छन् । तर, ललितपुर महानगरपालिकाले २०७६७७ देखि लागू हुने गरी पाँच वर्षका लागि पार्किङ सञ्चालन गर्न ठेक्का लगायो । सुरुमा स्थानीले आपत्ति जनाए पनि स्थानीय पोखरी संरक्षण समितिले महानगरको निर्णयलाई समर्थन जनायो । ४ रोपनी १५ आना क्षेत्रफलमा फैलिएको पोखरीमा पार्किङ सञ्चालन गर्न दिएबापत् ठेकेदारले महानगरलाई मासिक १ लाख ६१ हजार रुपैयाँ बुझाउँछ ।  पुल्चोकस्थित मदन स्मारक विद्यालयको खुला ठाउँमा विद्यार्थीहरू ब्याडमिन्टन खेल्थे । पूर्वपट्टिको १३ हजार ६ सय वर्गफिट यो जग्गामा व्यापारिक कम्प्लेक्स बनाउन ललित मण्डप ट्राभल एन्ड टुर्सलाई ०६४ सालमा २५ वर्षका लागि लिजमा दिइयो । विद्यालयकै पश्चिमतिर पर्ने १० रोपनी जग्गा पनि ०६९ मा ४० वर्षका लागि भ्याली कन्स्ट्रक्सनलाई दिइयो ।  सातदोबाटोस्थित महेन्द्र आदर्श विद्याश्रम माविको १२ रोपनी क्षेत्रफलमा फैलिएको जग्गामा अहिले सेल्स बेरी डिपार्टमेन्ट स्टोरको भवन छ । गुठीको यो जग्गा मासिक ६ लाख भाडा लिने गरी ३० वर्षका लागि ज्यापू कम्पनीलाई भाडामा दिइएको थियो । विद्यालयले फुटबल मैदानमा भवन बनाउन स्वीकृति दिएपछि विद्यार्थीले फुटबल खेल्ने चौर गुमाए । ४२ रोपनी जग्गा कुबेर ज्ञान हाउजिङ कम्पनीलाई ०७४ मा भाडामा लगाइयो । प्रतिरोपनी प्रतिमहिना ४१ हजार ५१ रुपैयाँ बुझाउनेगरी यो खुला ठाउँ ३० वर्षका लागि कम्पनीले लिएको छ । खुमलटार क्षेत्रमा रेडियोको जम्मा एक सय ६० रोपनी जग्गा छ । जसमध्ये १० रोपनी ०७३ मा इन्फ्राटेक कम्पनीलाई प्रतिमहिना ३५ हजार रुपैयाँले भाडामा लगाइयो । ५ रोपनी जग्गा जियो अटोमोबाइल कम्पनीलाई ०७३ मा प्रतिमहिना ३५ हजारका दरले १० वर्षका लागि जिम्मा दिइयो । गणपति तथा भेनियर प्लाइउड उद्योगलाई पनि ०७३ मा २ रोपनी जग्गा प्रतिमहिना ३५ हजार रुपैयाँका दरले भाडामा दिइएको छ । केन्द्रको जग्गामा ०७२ को भूकम्पका बेला सातदोबाटो, खुमलटार क्षेत्रका हजारौं मानिसले आश्रय लिएका थिए । सरकारले खुला क्षेत्र घोषणा गरेका तर भाडामा लगाएका जग्गाका यी केही उदाहरण मात्र हुन् । उपत्यकामा त्यस्ता थुप्रै ठाउँ छन् । कतिसम्म भने खुला क्षेत्र बचाउन अग्रसर हुनुपर्ने जनप्रतिनिधि नै उल्टो मिच्न लागिपरेका छन् । सर्वसाधारणले स्थानीय तहमा जनप्रतिनिधि आएपछि रोकिने विश्वास गरेका थिए । तर, खुला क्षेत्र मासिनेक्रम बढ्दो छ । सरकारले भूकम्पपछि ०७३ मा ललितपुरका ३ सय ४६ स्थानलाई खुला क्षेत्र घोषणा गरेको थियो । यी क्षेत्रमा अहिले संरचना बनाउने क्रम रोकिएको छैन । ललितपुर महानगरपालिका प्रवक्ता राजु महर्जन भने अब खुला क्षेत्रमा संरचना बनाउन नदिने बताए । बनाइहाल्नुपरे बोर्ड बैठकबाट पारित गरेर मात्र दिने निर्णय भएको छ । खुला क्षेत्रको रूपमा लथालिंग अवस्थामा रहेका पार्क, पोखरी ब्युँताउने काम पनि भइरहेको छ, उनले भने, खुला क्षेत्र संरक्षण गर्न गत वर्ष र यो वर्ष २२ करोड रुपैयाँ बजेट पनि छुट्याएका छौं ।कतिपय खुला क्षेत्र बनिसकेको संरचना हटाउन मुद्दामै जानुपर्ने अवस्था रहेको उनी बताउँछन् । मदन स्मारक स्कुलको जग्गामा संरचना बनाउन नदिने पक्षमा फैसला भयो भन्ने सुनेको छु । तर यकिन थाहा छैन, उनले भने ।हरिसिद्धि इँटा तथा टायल कारखाना सञ्चालन गर्न ०२१ मा हरिसिद्धिका किसानसँग प्रतिरोपनी १५ सयका दरले ४ सय १२ रोपनी जग्गा अधिग्रहण गरिएको थियो । कम्पनीका सञ्चालकले साधारणसभाबिनै कम्पनीको नाममा रहेको ४७ रोपनी जग्गा ०६६ मा बी एन्ड बी अस्पताललाई, वाग्मती हाउजिङ र नेपाल क्यान्सर अस्पताललाई २५२५ रोपनी र विजयदीप ल्याबरोटरीलाई ५ रोपनी बिक्री गरिसकेका छन् । एनसीसी बैंकले १ सय १९ रोपनी जग्गा ०६६ मा लिलाम गरेर लिइसकेको छ । सरिता श्रेष्ठको नाममा २ रोपनी बिक्री भइसकेको छ ।बाँकी रहेको जग्गामा हाउजिङ बनाउन बिक्रीका लागि ललितपुर महानगरपालिका २८ नम्बरले घरबाटो सिफारिस दिइसकेको छ । हरिसिद्धिको यो जग्गा सरकारले घोषणा गरेको खुला क्षेत्रभित्र पर्छ । उपत्यका विकास नगर विकास प्राधिकरणका अनुसार उपत्यकामा ८ सय ८७ स्थान खुला क्षेत्र भनेर छुट्याइएको छ । खुला क्षेत्रमा सार्वजनिक जग्गा, विद्यालय, कलेज, अस्पतालका चौर, नदीकिनार पर्छन् ।अदालतको निर्देशन कार्यान्वय भएनललितपुर र भक्तपुरका सार्वजनिकसरकारी जग्गा अतिक्रमणबारे अध्ययन थाल्न ९ वर्षअघि सर्वोच्च अदालतले दिएको आदेश अझै कार्यान्वयन भएको छैन । त्यतिबेला रावल आयोगको प्रतिवेदन ०५२ ले काठमाडौं नगरक्षेत्रको सम्बन्धमा मात्र अध्ययन गरी प्रतिवेदन प्रस्तुत गरेको भनी विशेषज्ञ समितिले ललितपुर, भक्तपुरलगायत देशका अन्य स्थानहरूमा भएको जग्गाहरूको अतिक्रमणको विषयमा समेत छानबीन गरी कानूनबमोजिम कारवाही गर्न निर्देशनात्मक आदेश जारी गरेको थियो । तर, छानबिन हुन नसक्दा सार्वजनिक स्थल मासिने क्रम बढ्दो छ । ०२१ को नापीनक्साका अनुसार काठमाडौं नगरक्षेत्रमा जम्मा १८ हजार ९ सय ४१ रोपनी सार्वजनिक जग्गा छ । जसमध्ये एक हजार ८ सय ५९ अर्थात् ९८१ प्रतिशत अतिक्रमण परेको प्रतिवेदनमा उल्लेख छ । सबैभन्दा वढी हाँडीगाउमा ३९०४ प्रतिशत (११६ रोपनी) र बौद्धमा ३७९७ प्रतिशत (२२२ रोपनी) जग्गा अतिक्रमणमा परेको देखिएको थियो । विष्णुपति, वाग्मती, धोबीखोला र मनोहरा, नजिकका सरकारी र सार्वजनिक जग्गा बढी मात्रामा अतिक्रमणमा परेको छ ।सार्वजनिक पर्ति जग्गाको रूपमा कायम देखिएका जग्गामा समेत विभिन्न संघसंस्थाले भवन बनाई प्रयोग गरेको पाइएको छ । कतिपय मन्दिर, बहाल, ढुंगेधारा, पाटीपौवा निजी घरपसल हातामा परिसकेका छन् । उदाहरणका लागि, पाटन दरवार क्षेत्रका पसल कबल गुठी संस्थान ललितपुर शाखा कार्यालय अन्तर्गत मत्स्येन्द्रनाथ गुठीको नाममा हो । तर, कबल भाडामा लिएबापत् पसल सञ्चालकले संस्थानलाई भाडा नतिरेको दशकौं बितिसकेको छ । अहिले पसल कवल सञ्चालकले उल्टो अन्य व्यक्तिलाई भाडामा लगाएर मनग्य आम्दानी गरिरहेका छन् । यसले संस्थानलाई मासिक १० लाखभन्दा बढी घाटा छ । संस्थानको लगतमा यस्ता पसल कबलहरू दरबारको ठूलो घन्टामुनि, सुन्दरी चोकको दक्षिणपट्टि र मंगलबजार चारदोबाटो चोक वरिपरि गरेर ५६ वटा छन् ।मालपोत ऐन, २०३४ बमोजिम गैरकानुनी दर्ता बदर गरी सरकारी सार्वजनिक कायम गर्न सकिने व्यवस्था छ । तर, अतिक्रमण दिनानुदिन बढिरहँदा पनि न मालपोत कार्यालय प्रमुखले संरक्षण गर्न चासो दिए न त प्रमुख जिल्ला अधिकारीले नै । यसले सार्वजनिक जग्गा अभावका कारण जनस्वास्थ्य तथा वातावरणमा समेत प्रतिकूल असर परिरहेको सरोकारवालाहरू बताउँछन् । मालपोत ऐन, २०३४ को दफा २ मा सार्वजनिक जग्गा भनी परिभाषित जग्गा नै खुला क्षेत्र हुन् । दफा २४ (१) मा सरकारी वा सार्वजनिक जग्गा व्यक्ति विशेषका नाममा दर्ता गर्न गराउन नहुने कानुनी व्यवस्था छ । दफा २४ (२) मा सरकारी वा सार्वजनिक जग्गाको व्यक्ति विशेषका नाममा भएको दर्ता लगत मालपोत कार्यालयले कट्टा गर्नुपर्छ ।त्यस्तै, मालपोत कार्यालयले सरकारी र सार्वजनिक जग्गा दर्ता गरी अभिलेखसमेत अद्यावधिक गरिराख्नुपर्ने प्रावधान छ । तर, यसप्रति सम्बन्धित निकायको ध्यान जान सकेको छैन । स्थानीय प्रशासन ऐन, २०२८ को दफा ९ को ६ (क) मा सरकारी वा सार्वजनिक जग्गामा कसैले घर बनाए वा बनाउने प्रयत्न गरेमा प्रमुख जिल्ला अधिकारीले रोक्का गर्नुपर्ने कानुनी प्रावधान छ । कसैले अटेर गरी बनाएमा जरिवाना तिराई भत्काउन लगाउनुपर्छ । प्रमुख जिल्ला अधिकारी भागिरथ पाण्डेयले सार्वजनिक जग्गा अतिक्रमण रोक्न आफूहरू प्रतिबद्ध रहेको बताए । कसैले जानकारी वा उजुरी दिएमा तत्काल कारबाही प्रक्रिया अगाडि बढाउँछौं, उनले भने, स्थानीय तहले भत्काउन चाहेमा पनि सुरक्षा प्रदान गरिनेछ ।"
लोप हुँदै ढुंगेधारा,"उपत्यकाका धेरै ढुंगेधारा लोप भएका छन् । केही लोप हुने क्रममा छन् । ललितपुर महानगरपालिकामा मात्रै ६० वटा ढुंगेधारामध्ये ७ वटा लोप भइसके । १२ वटा सुकिसकेका छन् । चालु रहेका ४२ वटामा पनि सधैं पानी आउँदैन । भएका धारामा पनि कोहीमा नियमित आउँदैन । पानी आए पनि निकासमा समस्या छ । छबहालका तीनवटा धारामध्ये एउटामा पानी आउँछ तर निकास नभएकाले त्यहीँ जमेर पोखरी बनेको छ । धारोसमेत डुबेकाले पानी भर्न सकिँदैन । निकास थुनिएर बनेको पोखरीमा बालबालिका पौडी खेलिरहेका देखिन्छन् । भक्तपुरमा चालू अवस्थामा ३७ वटा धाराको हालत पनि ललितपुरको जस्तै छ । काठमाडौंमा महानगरभित्र १ सय ६५ धारा छन् । त्यसमध्ये ९६ वटा प्राकृतिक अवस्थामा सञ्चालित छन् । दुईवटा पाइपबाट पानी ल्याएर चलाइएका छन् । ३४ वटा सुकिसकेका छन् । ३३ वटाचाहिँ लोप भइसके । पुरातत्त्व विभागले ०३७ सालयता धाराको लगत संकलन गरेको छैन । त्यतिबेलाको लगतमा एक सय २० धारा भेटिन्छन् । महानगरले खोज्दा यो संख्या अझ बढेको थियो । ०३७ सालयता पुरातत्त्वले धाराको अवस्था कस्तो छ भनेर खोजी गरेको छैन । ढुंगेधाराका लागि आफूहरूले तत्काल केही काम गर्न नसकेको पुरातत्त्व विभागका प्रवक्ता रामबहादुर कुँवरले भने । उनको भनाइमा ढुंगेधाराका लागि कार्यक्रम नै छैन । विभागका कामु महानिर्देशक दामोदर गौतम सम्पदा संरक्षणमा स्थानीय सरकार पनि जिम्मेवार हुनुपर्ने बताउँछन् । हामीले देख्ने ठाउँमा त गर्छौं, गौतम भन्छन्, तर सबै ठाउँमा विभाग पुग्न सक्दैन । संविधानले सम्पदा संरक्षणको जिम्मा स्थानीय सरकारलाई पनि दिएको छ । धारा सुक्न थालेपछि वर्षौंदेखि यसैमा भर पर्नेलाई समस्या भएको छ । यसको जीर्णोद्धार र मर्मतमा ध्यान दिइएको छैन । मोहनकाली चोकको ढुंगेधारामा पानी सुकेको छ । यहाँ कहिले पानी सुक्यो भन्ने कसैलाई पत्तो छैन । ०३८ सालमा हनुमानढोका दरबारका कर्मचारी भएर छिरेका सिन्धुपाल्चोक कालिकाका चन्द्रप्रसाद पराजुलीले देख्दा मोहनकाली चोकको सुन्धारामा पानी आउँदैनथ्यो । प्रताप मल्लको पालामा बनेको यो धारामा सर्वसाधारणलाई जाने अनुमति थिएन । मल्ल राजाहरूको निधन भएमा यही धाराको छेउमा राख्ने गरिन्थ्यो ।केही समय यसलाई अप्राकृतिक रूपमै भए पनि धाराको स्वरूप दिइयो । ड्रममा पानी राखेर ढुंगेधारबाट खसालियो । धेरै दिन चलेन कृत्रिम धारा । भूकम्पले यसमा पनि क्षति पुर्याएपछि फेरि सर्वसाधारणका लागि बन्द छ ।म आउँदा यो धारो सुकिसकेको थियो, पराजुली भन्छन्, बूढानीलकण्ठ प्रतिमा छेउका धारामा चाहिँ सानो पानी आउँथ्यो । पानी ल्याएका काठका डुँड देखिन्थे, अहिले सुक्यो । हरेक धारामा धार्मिक महत्त्व गाँसिएका छन् । सबै धारामा नाग, महादेव, माछालगायतका मूर्ति सजिएका छन् । धेरैजसो धारामा सामान्यतः मकरको आकृति बनाइएका हुन्छन् ।"
पत्रकार गुरुवाचार्य रहेनन्,"काठमाडौं (कास) वरिष्ठ पत्रकार विनय गुरुवाचार्यको शुक्रबार बिहान निधन भएको छ । लामो समयदेखि पार्किन्सनसम्बन्धी समस्याबाट पीडित ८२ वर्षीय गुरुवाचार्यको थापाथलीस्थित आफ्नै निवासमा निधन भएको हो । गुरुवाचार्यले अमेरिकामा मुख्यालय रहेको अन्तर्राष्ट्रिय समाचार समिति एसोसिएटेड प्रेस (एपी) को काठमाडौंस्थित प्रतिनिधिका रूपमा ३८ वर्ष काम गरेका थिए । उनको शनिबार अन्त्येष्टि हुने परिवारले जनाएको छ । गुरुवाचार्यका श्रीमती, एक छोरा र एक छोरी छन् ।"
लागूऔषधसहित पक्राउ,"काठमाडौं (कास) महानगरीय प्रहरी प्रभाग साँखुबाट खटिएको प्रहरी टोलीले अवैध लागूऔषधसहित एक जना भारतीय नागरिकलाई पक्राउ गरेको छ । प्रहरीले पोल्यान्ड एक किलोसहित भारत जितिया जिल्ला पोखरिया घर भई माकलबारी बस्ने राकेश साहलाई पक्राउ गरेको हो । लागूऔषधको कारोबार भइरहेको भन्ने सूचनाका आधारमा खटिएको प्रहरीले शुक्रबार बा९६प ९८५३ नम्बरको मोटरसाइकल जाँच गर्दा लागूऔषध बरामद गरेको हो । घटनाबारे अनुसन्धान गरिरहेको प्रहरीले जनाएको छ ।यस्तै, महानगरीय प्रहरी प्रभाग नागढुंगाले लागूऔषधसहित एक जनालाई पक्राउ गरेको छ । पक्राउ पर्नेमा रत्ननगर नगरपालिका१२ का विशाल पौडेल छन् । प्रहरीले बिहीबार वीरगन्जबाट काठमाडौं आउदै गरेको ना५ख ८२५० नम्बरको सवारीसाधनलाई नागढुंगामा जाँच गर्दा फेनारगन, डाइजेपाम र नुर्फिन गरी २७ एम्पुलसहित उनलाई पक्राउ गरेको हो ।"
गरगहना चोरी,"काठमाडौं (कास) कागेश्वरी मनहरा नगरपालिका९ मा डेरा गरी बस्ने राधा मिश्रको कोठाबाट १ लाख ६० हजार रुपैयाँ बराबरको गहना चोरी भएको हो । यस्तै, बूढानीलकण्ठ नगरपालिका१० मा विष्णु तामाङको कोठाबाट ३ लाख ५० हजार ५ सय रुपैयाँबराबरको धनमाल चोरी भएको हो । चोरीमा संलग्न फरार व्यक्तिको खोजी भइरहेको प्रहरीले जनाएको छ ।"
मतलब कालापानी,"के कालापानी हिन्दुस्तानको हो ? यस्तो नक्सायुक्त दाबी हाम्रो छिमेकी मुलुक हिन्दुस्तानको रहिआएको छ । र, एक हिसाबले यो सही पनि हुनसक्छ । यसमा त्यस्तो अन्यथा मान्नुपर्ने कुरो के छ र ?हिन्दुस्तान पहिले सात समुद्रपारिको बेलायतीहरूका अधीनस्थ मुलुक थियो । यसो ता मुगल बादशाहहरूले पनि लामो समयसम्म हिन्दुस्तानमा शासन गरेको हिन्दुस्तानी इतिहास रहेको छ । खुद हिन्दुस्तानले चाहिँं हिन्दुस्तानमा शासन (अर्थात स्वशासन) गर्ने अवसर निकै पछि पाएको हो । त्यसकारण हिन्दुस्तानी शासकहरूलाई आफ्नै हिन्दुस्तान सम्बन्धी ज्ञान त्यति नहुनु कुनै अनौठो होइन ।सम्भवतः यही अज्ञानताको फलस्वरुप हिन्दुस्तानको छिमेकी मुलुकहरूसँग जमिन सम्बन्धी झोंँझ, झञ्झट र झमेला चलिरहन्छ । कहिले जनगणतन्त्र चीनसँग भने कहिले सहोदर मुलुक पाकिस्तानसँग । नेपाल पनि यसबाट पृथक रहेको छैन । नेपालसँग त हिन्दुस्तानको बरोबार सीमान्त टन्टा भई नै रहेको छ । हाम्रो घाइते सुस्ता यसको जीवन्त साक्षी छ । र, वर्तमान कालापानी विवाद यसको सबभन्दा ताजा उदाहरण हो । तर यसमा हिन्दुस्तानको कुनै दोष छैन । सबै उसको विद्यमान अज्ञानताको नाजायत उपज हो । (विचराहरूलाई विदेशी शासनबाट मुक्त हुन काफी टाइम लाग्यो नि !) ।हिन्दुस्तानबाट बेलायती महारानीको पलायनपछि भारतीय राष्ट्रिय कांग्रेस पार्टी सत्तामा आयो । अर्को शब्दमा भन्ने हो भने प्रधानमन्त्री पण्डित जवाहरलाल नेहरूको लामो प्रधानमन्त्रीत्वकाल आरम्भ भयो । यो समय अझ रब्बरझैं लम्बिन गयो । र, प्रधानमन्त्री नेहरूको निधनपश्चात उनकै शाखासन्तानहरूले सरकारी विरासत हासिल गरे । प्रधानमन्त्री श्रीमती इन्दिरा गान्धीदेखि प्रधानमन्त्री राजीव गान्धीसम्म । (साख्खै आमाछोरा) । बल्ल गैरकांग्रेसी प्रधानमन्त्री नरेन्द्र दामोदरदास मोदीको हातमा हिन्दुस्तानी शासनको सरकारी लगाम आएको छ । भारतीय जनता पार्टीका एक वरिष्ठ नेता प्रधानमन्त्री मोदी नयाँ शासक भए पनि उनमा अज्ञानताचाहिँं उही पुरानै रहेको प्रतीत हुन्छ । अतएव छिमेकी मुलुकहरूसँगको जमिनी द्वन्द्व अरु बल्झिएर फराक भएको छ ।वर्तमान हिन्दुस्तानी प्रधानमन्त्री मोदी अति उत्साहित राजनीतिक व्यक्तित्वका मालिक हुन् । त्यसउसले उत्साहको अतिरेकमा उनी छिमेकी मुलुकहरूसँग नित्यनवीन किचकिच गरिरहन्छन् । नेपालमा भएको नाकाबन्दी उनको यस्तै ऐतिहासिक चालामालाको कोटीमा आउँछ । एक्कासी नाकाबन्दी किन गरियो र अन्ततः के कारणले फिर्ता भयो, यो कसैलाई थाहा भएन । मेरो विचारमा त स्वयं हिन्दुस्तानी प्रधानमन्त्री मोदीको ज्ञानमा पनि नभएको हुनुपर्छ । यो हिन्दुस्तानी शासकको अज्ञानताको पराकाष्ठा थियो । यस्तै ज्ञानहीनताको कार्यव्यापारमा उनी ज्यास्ती अभिरुचि राख्ने गर्छन् । उनले आफ्नै मुलुक हिन्दुस्तानमा पनि नाकाबन्दी शैलीको नोटबन्दी गरेका थिए । तर यो हिन्दुस्तानको आन्तरिक मामला भएकोले मलाई केही भन्नु छैन । म त कुनै नोटबन्दीको नभएर हाम्रो मुलुकमा हिन्दुस्तानले लगाएको कपटपूर्ण ढंगको अघोषित नाकाबन्दीको मात्र कुरा गर्न सक्छु । यसमा पनि हिन्दुस्तानी शासकहरूका परम अज्ञानताले नै काम गरेको थियो । (याने सदावहार हिन्दुस्तानी अज्ञान भन्नोस् ।) ।जहाँसम्म कालापानीको कुरो हो, एक किसिमले कालापानी हिन्दुस्तानकै हो । तर यहाँनेर ध्यान दिनुपर्ने तथ्य के हो भने हिन्दुस्तानी अज्ञानले बलात् विवादित बनाउन खोजेको कालापानी नभएर यो अर्कै कालापानी हो । अर्थात् अन्डमान र निकोबार नामक कालापानी । मतलव, ती टापुद्वयलाई हिन्दुस्तानीहरू कालापानी भनी सम्बोधन गर्ने गर्छन् । ठिकै छ । त्यो कालापानी हिन्दुस्तानको भएकोमा कुनै सन्देह छैन । त्यसकारण हिन्दुस्तानको कालापानी हिन्दुस्तानलाई पूर्णतया मुवारक ! हामीलाई त हाम्रो कालापानीसँग मतलव छ । मेरो भन्नु के हो भने तमाम अज्ञानताबाट उन्मुक्ति प्राप्त गरेर हिन्दुस्तान कालापानीबाट हट्नैपर्छ । र, हाम्रो कालापानीलाई आफ्नोमा गाभेर निकालिएको नक्सा सच्याउनु जरुरी छ । हो, कालापानी नेपालकै हो ।"
नेपाली चलचित्रका उतारचढाव,लेखक चलचित्र निर्देशककलाकार हुन् ।
दन्तमञ्जनको महिमा,"प्रयोग गर्ने तरिकादाँत सफा गर्ने ब्रस पानीमा भिजाएर ब्रसको बीच भागमा बालबालिका भए सानो मटर वा केराउको गेडाको आकारको दन्तमञ्जन वा वयस्क भए ठूलो केराउको गेडाजति दन्तमञ्जन राख्नुपर्छ । तत्पश्चात सफा औंलाले दन्तमञ्जन ब्रसको भित्र पस्नेगरी थिच्नुपर्छ । जसले गर्दा दाँत सफा गर्ने बेला दन्तमञ्जन सबै दाँतमा बाहिर आउँदैन, फिँजिएर दाँतभित्र पुग्छ । त्यसपछि कुनै पनि दाँतको कुनै पनि सतह नछुट्नेगरी ब्रस गर्नुपर्छ । दन्तमञ्जन सफा दाँतमा बढी असरदार हुन्छन् । दन्तब्रस र मञ्जनभन्दा ब्रस गर्ने तरिका महत्त्वपूर्ण हुने भएकाले उचित तरिका, समय तथा अन्य जानकारी डेन्टिस्टबाट सिकौं । राम्रो परिणामको लागि नरम ब्रस र फ्लोराइड भएको केराउ दानाजति मञ्जनले दिनको २ पटक खानापश्चात ३३ मिनेट ब्रस गर्नुपर्छ । दिनको २ पटक फ्लसिङ गर्नु राम्रो हो । किनभने ब्रस र मञ्जन पुग्न नसक्ने दुई दाँत बीचको भाग यसले सफा गर्छ । दाँत माझेपछि आधा घन्टासम्म केही नखान र मुख कुल्ला नगर्न जोड दिनुपर्छ ।"
बढेकै हुन् त बाघ ?,"सन् २०२२ सम्ममा बाघको जनसंख्या दोब्बर पुर्याउनु २०१० को पिटर्सवर्ग सम्मेलनको महत्त्वाकाक्षीं घोषणा थियो । सन् २००९ मा नेपालमा पाटे बाघको संख्या १२१ थियो । तसर्थ पिटर्सवर्ग घोषणा अनुसार नेपालले २०२२ सम्ममा यो संख्या दोब्बर अर्थात २४४ पुर्याउनु पर्नेछ । २०१८ को गणनामा यो संख्या बढेर २३५ पुगिसकेको छ । लक्ष्य प्राप्ति गर्न अझ ४ वर्ष समयसीमा छ । मात्र ७ वटा बाघको खाँचो छ । १९९४ मार्च २८ मा टाइम्सले एसियाबाट केही वर्षमै बाघ लोप भइसक्ने घोषणा गरेको थियो । लोप पनि किन नहोस् बाघ संरक्षणविद् डा हेमन्त मिश्रकै शब्द सापट लिएर भन्नुपर्दा, दैनिक एक डलरभन्दा न्यून आय हुने आम मानिसहरूको सागरभित्र थोरैमात्र बाघ बचेका छन् । अर्कोतिर उत्तरतिरको चीन संसारको सबैभन्दा ठूलो बाघको अवैधानिक बजार हो । इन्भारोमेन्टल इन्भेस्टिमेन्ट एजेन्सीका अनुसार, चीनको बजारमा एउटा वयस्क बाघका अवशेषहरूको लगभग ८० हजार अमेरिकी डलरसम्म आउँछ । यस विषम परिस्थितिमा नेपालले पाएको सफलता अभूतपूर्व छ ।पिटर्सवर्ग सम्मेलन सफल ठहरियो । विश्व बैंक र डब्लुडब्लु एफका अध्यक्षसमेत सहभागी सम्मेलनले बाघ संरक्षणका पाँच वर्षसम्मको लागि ३३० मिलियन अमेरिकी डलरको फन्ड जुटाउन सफल भयो । सम्मेलनमा नेपालले बाघ दोब्बर पुर्याउने प्रतिबद्धता मात्र जनाएन, यसले त्यसपछि ५५० वर्ग किलोमिटर क्षत्रफल भएको बाँके राष्ट्रिय निकुञ्जको घोषणा गर्यो । बर्दिया राष्ट्रिय निकुञ्जसँग बाँके पनि जोडिँदा १५१८ क्षेत्रफलको नयाँ बाघ क्षेत्र निर्माण भयो । अहिले बाँके (२१) र बर्दिया (८७) गरी १०८ बाघ यस क्षेत्रभित्र छन् । बाँकेलाई नयाँ निकुञ्ज बनाइएपछि त्यहाँ बाघको संख्या ४ वर्षमा पाँच गुणा बढी भएको छ । २०१३ मा त्यहाँ (३७) बाघ थिए । त्यसैगरी बर्दियामा २०१३ मा जम्मा ५० बाघ थिए, झन्डै दुई गुणा वृद्धि हुँदै अहिले ८७ पुगिसकेको छ । पर्सा, चितवन, बाँके, बर्दिया र शुक्लाफाँटामा गरी ५ वर्षयता बाघको संख्या १९ प्रतिशत वृद्धि हुँदा बाँके र बर्दियामा मात्र शत प्रतिशतले बढेको देखिन्छ । निर्णय स्तरमा चालिएको एउटा सानो सकारात्मक कदमको कति ठूलो परिणाम निस्कन्छ भन्ने उदाहरण हो यो । त्यहाँ जंगल थपिएको होइन । मात्र राष्ट्रिय निकुञ्ज बनेपछि त्यहाँ एन्थ्रोपोजेनिक व्यवधानमा कमी आयो, फलस्वरुप बाघको संख्या चार वर्षमा पाँच गुणाले बढ्यो । पर्सा वन्यजन्तु आरक्षणमा पनि बाघको संख्यामा उल्लेख्य वृद्धि देखिएको छ । ७ (४७) को संख्या २०१८ मा बढेर १८ (१६२४) सम्म पुगेको छ । शुक्लाफाँटामा बाघको संख्या यथास्थिति (१६१७) छ । अप्रत्यासित ढंगबाट चितवनमा बाघको संख्या घटेको छ । २०१४ मा १२० रहेकोमा २०१८ मा घटेर ९३ पुगेको छ । चितवनमा बाघको संख्या गिरावटको वार्षिक प्रवृत्ति यस्तै नै हो भनेर यकिन गर्न सकिएको छैन । यद्यपि २०१८ को बाघ गणना प्रतिवेदनले यहाँ बाघको संख्यामा कमी आउनुका यथेष्ट कारण उल्लेख गरेको छ । पहिलो महत्त्वपूर्ण पक्ष, चितवन राष्ट्रिय निकुञ्ज दक्षिणमा भारतको वाल्मिकी टाइगर रिजर्भसँग जोडिएको छ । पर्सा, वाल्मिकी र चितवनको संयोजन तराई आर्क ल्यान्डस्केप (ताल) को सबैभन्दा पूर्वमा अवस्थित बाघ संरक्षणको महत्त्वपूर्ण क्षेत्र हो । यस क्षेत्रभित्र प्रायः बाघहरू ओहोरदोहोर गर्ने गर्छन् । २०१८ को प्रतिवेदनलाई मान्ने हो भने अहिले चितवन राष्ट्रिय निकुञ्ज सरेर जाने बाघहरूको स्रोत क्षेत्रजस्तो भएको छ । उक्त निकुञ्जबाट बाघ घट्नुमा यहाँका केही बाघहरू पर्सा र वाल्मिकीतिर सरेको हुनसक्ने एउटा कारण दिइएको छ । पर्सा र वाल्मिकीमा बाघको संख्यामा उल्लेख्य वृद्धि हुनुले पनि यो कुरा पुष्टि गर्छ ।२००९ देखि २०१३ सम्ममा पर्सा राष्ट्रिय निकुञ्जमा क्यामेरा ट्रयापमा देखिएका कुल ३१ बाघमध्ये १० वटा पहिला नै चितवनको ट्रयापिङमा देखिएका थिए भने अरु १२ बाघ पनि पर्सामा जन्मिएर हुर्किएका थिएनन् । त्यसैगरी वाल्मिकी टाइगर्स रिजर्भमा २००९ मा कुल १० बाघ थिए भने २०१८ मा त्यहाँ बाघको संख्या ३१ पुगिसकेको छ । आन्तरिक प्रतिस्पर्धा चितवनका बाघको संख्याको गिरावटबसाइँसराईको अर्को प्रमुख कारण हो । अर्को प्रमुख कारण २०१७ को बाढी पनि हो । उक्त बाढीले असंख्य जंगली जनावरहरू राष्ट्रिय निकुञ्जबाट बगाएको थियो । बाघका आहारा प्रजातिका जीवहरू बाढीले बगाउँदा चितवनका बाघका आन्तरिक सिकार क्षेत्रहरू हेरफेर भएको र बाघ विस्थापन हुनुपरेको तर्क पनि सान्दर्भिक देखिन्छ । सन् २०१४ को तुलनामा सिकार घनत्व पनि खस्केको देखिन्छ जसले गर्दा पनि बाघहरू विस्थापन भएको नकार्न सकिन्न । बाघको आन्तरिक द्वन्द्व बढ्दै जाने र विस्थापन नरोकिने हो भने चितवनमा बाघको संख्या घट्ने मात्र नभई आसपासका मध्यवर्ती क्षेत्रमा विस्थापित घाइते बाघ र मानव द्वन्द्व बढ्ने निश्चितजस्तै देखिन्छ । शुक्लाफाँटा आरक्षणमा पनि बाँघको संख्या बढ्न सकेन । चितवनमा जस्तै यहाँ पनि भारततिर बाघहरू विस्थापित हुने गर्छन् । प्रतिवेदन अनुसार, त्यहाँ बघिनीको तुलनामा बाघको संख्या अधिक छ । त्यहाँ कमैमात्र डमरुहरू जन्मिन्छन्, तिनीहरू हुर्कने सम्भावना पनि न्यून हुन्छ । २०१७ मा दुईवटा डमरु वयस्क बाघले मारिदियो, जसलाई इन्फ्यान्टिसाइड भनिन्छ । शुक्लाफाँटामा एउटा हुर्किसकेको डमरु पनि इलाका नियन्त्रणको द्वन्द्वमा वयस्क बाघद्वारा मारियो । चितवन र शुक्लाफाँटालाई छोड्ने हो भने अन्य तीन पर्सा, बाँके र बर्दियामा उल्लेख्य मात्रामा बाघ बढेका छन् । यी राष्ट्रिय निकुञ्जको बाघ वृद्धिका विस्तृत कारणहरूको अध्ययन भने गरिएको देखिँदैन । २०१५ मा पर्साको कोर एरियालाई १२८ वर्ग किलोमिटरबाट बढाएर ६२७ वर्ग किलोमिटर बनाइयो । त्यही अनुसार आवश्यक सुरक्षा पोस्टहरू निर्माण गर्दै एन्थ्रोपोजेनिक व्यवधानमा कमी ल्याइयो । यसैले पनि पर्सामा बाघको आकर्षण बढ्यो । चितवनको आन्तरिक द्वन्द्वबाट विस्तापित बाघको सहज गन्तव्य पर्सा भयो । नयाँ बाँके क्षेत्र निर्माण, आवश्यक सुरक्षा पोष्टहरू, कोरिडरहरूको उचित व्यवस्थापन, सीमावर्ती क्षेत्रका स्थानीयवासीको सहकार्यजस्ता पक्षले बाँके र बर्दियामा बाघ वृद्धि सम्भव भएको हो । २०१८ मा आइपुग्दा छिमेकी मुलुक भारतले पनि बाघ संरक्षणमा अकल्पनीय परिणाम निकालेको छ । २०१४ मा त्यहाँ कुल २,२२६ बाघ थिए, २०१८ मा यो संख्या बढेर २,९६७ पुगेको छ । नेपालमा पछिल्लो ४ वर्षमा १९ प्रतिशत ले बाघको संख्या बढ्दा भारतमा ३३ प्रतिशतले वृद्धि भएको छ । यसले बाघ संरक्षणमा ठूलो आशा पलाएको छ ।१८७५ देखि १९२५ सम्मको ५० वर्षको अवधिमा भारतमा ८० हजार जति बाघ मारिएको अनुमान गरिन्छ । ६० को दशकमा बाघको स्थिति यति दयनीय अवस्थामा पुगेको थियो कि अर्को शताब्दीमा बाघ देख्न नपाइने आँकलन गरिएको थियो । सन् १९७२ मा वन्यजन्तु संरक्षण ऐन त ल्याएयो । तर २००६ मा आइपुग्दा भारतमा बाघको संख्या घटेर १४,११ म आइपुगेको थियो । यद्यपि उनीहरू चुपचाप बसेनन् बरु परिणाम निकाल्न केही कसुर बाँकी राखेनन् । फलस्वरुप, २०१४ मा २,२२६ हुँदै २०१८ मा बढेर २, ९६७ पुगिसकेको छ । बाघको वृद्धिदर पनि २००९ बाट क्रमशः २० प्रतिशत, ३० प्रतिशत र ३३ प्रतिशत छ । नेपालभारत दुबैतिर यस पटकको सर्वेक्षण एकदमै विश्वसनीय पनि देखिन्छ । भारतले पाँचवटा बाघका विशाल क्षेत्रहरू निर्धारण गरेको छ । यिनै क्षेत्रका आधारमा बाघको संख्या सार्वजनिक गरिएको छ । शिवालिक शृंखला र गंगा तटीय क्षेत्रमा बाघको संख्या ३४० बाट बढेर ४४२ पुगेको छ । यो भनेको ३० प्रतिशत ले वृद्धि हुनु हो । यहाँको बाघको संख्याले नेपालको बाघ पर्यावरणमा विशेष महत्त्व राख्छ । नेपालको मध्य तथा पश्चिम तराईका बाघहरू जुनसुकै बेला पनि त्यस क्षेत्रतिर सर्न सक्छन् । त्यताका बाघहरू पनि आउन सक्छन् । बाघको संख्या बढेको छ । तर अबको समय कम चुनौतीपूर्ण भने छैन । वन्यजन्तु संरक्षणविद् नेहा सिन्हाले गार्डियनलाई भनेकी छिन् कि संरक्षण क्षेत्रभित्र बाघ उल्लेख्य रूपमा जन्मिएर हुर्किएका छन् । तर यो संख्यालाई यथास्थितिमा राख्ने हो भने तिनलाई फैलन र आफ्नो इलाका बनाउन दिनुपर्छ । हरेक वयस्क बाघको आफ्नो छुट्टै इलाका हुन्छ । सिन्हाका अनुसार, कहिलेकाहीँ त एउटै बाघले २०० वर्ग किलोमिटर क्षेत्र ओगट्छ । क्षेत्र साँघुरो भएमा बाघहरू एकआपसमा जुध्छन् र विस्थापित बाघहरू मानव इलाकामा प्रवेश गर्दा बाघमानव द्वन्द्वको अवस्था सिर्जना हुनसक्छ । नराम्ररी घाइते भएका बाघहरू प्राकृतिक बासस्थानमा प्राकृतिक सिकार गर्न असमर्थ हुँदा सहज सिकारको लागि ढुकेर मान्छेलाई आहारा बनाउन सक्छन् ।भारतमा यो त्यति ठूलो समस्या नहुन सक्छ । किनकि सम्भावित बाघ क्षेत्रको १० प्रतिशत क्षेत्रभित्र मात्र भारतमा बाघ छन् । चाहेको अवस्थामा अरु १० गुणा बढी क्षेत्रमा उसले बाघ विस्तार गर्न सक्छ । भारतले यो परिणाम पनि त्यत्तिकै निकालेको होइन । सन् २०१४ मा कुल ६९२ वटा संरक्षण क्षेत्र थियो भने अहिले उसले यो संख्या ८८० पुर्याइसकेको छ । सामुदायिक संरक्षण क्षेत्र ५० बाट बढाएर १०० पुर्याइसकेको छ । बाघको संख्या निर्धारणको सबैभन्दा महत्त्वपूर्ण कुरा यसको आहारा प्रजातिको अवस्था हो । नेपालका पाँचै निकुञ्जमा आहारा प्रजातिको घनत्वमा नगन्य ह्रास आएको छ । २०१७ को बाढीले चितवन र २०१५ को बाढीलाई आहारा प्रजातिको ह्रासको एउटा कारण मानिएको छ भने जाडो मौसममा कैद गरिएका तस्बिरमा पोर भिजिबिलिटी का कारण साना आहारा प्रजाति नदेखिएको तर्क पनि छ । क्षेत्रगत हिसाबले हेर्दा बर्दिया, चितवन र शुक्लाफाँटा आहारा प्रजातिको घनत्व पनि उच्च छ भने पर्सामा केही कम र बाँकेमा एकदमै पातलो देखिन्छ । बाघको घनत्व पनि बर्दिया र चितवनमा उच्च तथा पर्सा, बाँके र शुक्लाफाँटामा न्यून देखिन्छ ।बर्दियामा प्रत्येक १०० वर्ग किलोमिटरभित्र ४ देखि ५ बाघ अँटाएका छन् भने चितवनमा ३ देखि ४ वटा । बर्दियामा प्रत्येक १ वर्ग किलोमिटरभित्र ७७ र चितवनमा ७० आहारा प्रजाति छन् । एउटा वयस्क बाघलाई वर्षमा ३० देखि ५० किलोसम्मका कम्तीमा ६० आहारा प्रजाति चाहिन्छ । डमरुका आमाहरूलाई अझ बढी चाहिन्छ । कहिलेकाहीँ एउटै बाघले २०० वर्ग किलोमिटर क्षेत्र ओगट्न सक्छ । चितवन र बर्दियामा प्रत्येक १०० वर्ग किलोमिटरमा ३ देखि ५ सम्म बाघ देखिन्छन् । यी निकुञ्जको बाघको भार बहन क्षमता कति हुन सक्ला ? यो पनि अर्को विशेष विषय हो । चितवनमा बाघको आन्तरिक प्रतिस्पर्धा कति धेरै छ भन्ने कुरा त त्यहाँ जुधेर मर्ने बाघ र विस्थापित हुने बाघको संख्याबाट प्रस्ट देखिन्छ । नेपालमा बाघको आन्तरिक प्रतिस्पर्धा अबको दिनको सबैभन्दा ठूलो चुनौती हो ।शुक्लाफाँटा छोडेर अन्य सबै निकुञ्जभित्र पोथीको संख्या तुलनात्मक रूपमा उच्च छ । समग्रमा ११८ बघिनी छन् र २८ वटा डमरुहरू छन् । यसको अर्थ निकट भविष्यमा उल्लेख्य मात्रामा डमरु जन्मने सम्भावना छ । सबै निकुञ्जमा बाघको घनत्व र आन्तरिक प्रतिस्पर्धा आगामी वर्षहरूमा उच्च हुने सम्भावना छ ।चोरी सिकार नियन्त्रणले मात्र बाघ बढ्दैनन् । बाघ बढाउन तिनलाई फैलन दिनुपर्छ । फैलनका लागि अनुकूल वातावरण चाहिन्छ । एउटा क्षेत्रबाट अर्कोतिर सर्न सक्ने आवश्यक करिडरहरू चाहिन्छन् । भारतले मुख्य त क्षेत्र विस्तार गरेर चार वर्षमा ३३ प्रतिशतको वृद्धि ल्याएको हो । नेपालको १९ प्रतिशतको वृद्धि पनि पर्सामा कोर क्षेत्रको वृद्धि र बाँकेको नयाँ क्षेत्र प्रमुख कारणहरू हुन् । यही संख्यालाई निरन्तरता दिन पनि बाघ फैलन पाउने वातावरण सिर्जना गर्नुपर्छ । नेपालमा अरु सम्भावित बाघक्षेत्र कुनकुन हुन सक्छन् ? यो विषयमा खासै चासो दिएर अनुसन्धान गरेको पाइन्न । विगतमा नेपालको मध्य पहाडी शृंखला पनि बाघको अरु प्रमुख क्षेत्र थिए । अहिले त पाँच निकुञ्जभित्र सीमित भइसकेका छन् । अहिले लगभग सबै पहाडी क्षेत्रबाट पाटेबाघ हराइसकेको देखिन्छ । पहिलो कुरा त बाघ सम्बन्धी शोधहरू निकुञ्जमा केन्द्रित छन् । चार हजार मिटर माथिसम्म पाटेबाघ विचरण गर्ने गरेको रेकर्ड छ । थुप्रै पहाडी भूभागमा १०१५ वर्ष अघिसम्म आक्कलझुक्कल बाघहरू देखिएको पाइएको छ । कसरी अकस्मात पहाडी क्षेत्रबाट बाघहरू विस्थापित भए भन्ने आधिकारिक अनुसन्धान छैन । चोरी सिकारको बिगबिगीमा निकुञ्जभित्रको बाघको अस्तित्व संकटमा परेको समय निकुञ्ज बाहिर निर्जन पहाडी क्षेत्रका बाघहरू सकिनु कुनै नौलो होइन ।हुन सक्छ, नेपालका राष्ट्रिय निकुञ्ज र वन्यजन्तु आरक्षमा जन्मदर पनि उच्च भएको होला । यद्यपि चुरे र पहाडी क्षेत्रबाट विस्तारै विस्थापित बाघहरू निकुञ्ज र आरक्षणतिर केन्द्रीकृत भएको सम्भावनालाई नकार्न मिल्दैन । त्यसो त २००९ बाट २०१४ मा निकुञ्जभित्र ६३ प्रतिशतले बाघ बढेका थिए । कसरी यो वृद्धि सम्भव भयो भन्ने हामीसँग चित्तबुझ्दो शोध पनि छैन । तराईमा सम्भावित बाघक्षेत्र विस्तार अब असम्भव प्रायः छ । अर्कोतिर बसाइँसराइका कारण पहाडी क्षेत्रहरू निर्जन बन्दैछन् । वन पैदावर माथिको निर्भरता विस्तारै घट्दैछ । तसर्थ फेरि मध्य पहाडका जंगलहरूलाई पनि बाघको गन्तव्य बनाउन सकिएला कि ? केही हदसम्म भूटानबाट पनि पाठ सिक्न सकिन्छ । भूटानमा पछिल्लो २०१४ को गणना अनुसार मात्र १०३ बाघ छन् । रमाइलो पक्ष भूटानमा बाघहरू समुद्र सतहको १०० मिटर माथिदेखि ४००० मिटर उचाइसम्म विचरण गर्छन् । त्यसो त भूटानमा ७२ प्रतिशत भूभाग जंगलले ढाकेको छ र ५१४ प्रतिशत भूभाग त संरक्षित क्षेत्रले नै ओगटेको छ । थोरै संख्यामा भए पनि भूटानका बाघहरू संसारकै सुरक्षित बाघमा गनिन्छन् । हाम्रोमा भौगोलिक विविधता असीमित छ, तर संरक्षित क्षेत्र न्यून छन् । प्रायःजसो आरक्षणहरू उच्च पहाडी र हिमाली क्षेत्रमा छन् । शिवपुरीनागार्जुन राष्ट्रिय निकुञ्ज छोड्ने हो भने अरु एउटा पनि संरक्षण क्षेत्र मध्य पहाडी क्षेत्रमा पर्दैनन् । तराई ल्यान्ड आर्कका पाँचैवटा संरक्षण क्षेत्रले राम्रोसँग चारकोशेचुरे र महाभारत छुँदैनन् । पूर्व, पश्चिम, चुरेतराई बीचको बायोलोजिकल करिडर पूर्णतः ध्वंस भइसकेको छ । कोशी, गण्डकी र कर्णाली नदी करिडरहरू पनि पहाड र तराई बीचको एउटा बायोलोजिकल करिडर हुन सक्थे । तर पहाडी क्षेत्रमा संरक्षण क्षेत्रको अभावले त्यो पनि सम्भव देखिँदैन । यस्तो विषम परिस्थितिमा संसारकै सबैभन्दा सकसपूर्ण अवस्था नेपालका बाघको छ । खासमा भन्नुपर्दा एउटा साँघुरो इलाकामा बाघहरू जकडिएका छन् ।नेपालकै जंगल मासेर बनाइन लागिएको विमानस्थल हेरौं । यो आसपासका क्षेत्र भनेका ताल क्षेत्रसँग पूर्वलाई जोड्ने महत्त्वपूर्ण बायोलोजिकल करिडर हुन् । यदि यसलाई घना वनक्षेत्रमै रूपान्तरण गर्ने हो भने चितवनबाट विस्थापित बाघहरूलाई नेपालको पूर्वी क्षेत्रहरू लगायत सिन्धुलीरामेछापदेखि पूर्वका पहाडी जिल्लाहरूतिरसम्म कनेक्सन जोड्ने आधार हुनसक्छ । पर्यटन प्रबन्धनका नाममा त्यसैगरी अहिले निकुञ्ज क्षेत्रभित्र व्यावसायिक रिसोर्टहरू खोल्ने नयाँ विधेयक पनि ल्याइँदैछ । बाघलाई अलिकति पनि मानवीय हस्तक्षेप मन पर्दैन । त्यसैले नै नेपालका कोर निकुञ्ज क्षेत्रभित्र ९८ प्रतिशत भूभागमा बाघ भरिएका छन् भने हल्काफुल्का मानवीय प्रभाव भएका निकुञ्ज क्षेत्रभित्र ६८ प्रतिशत भूभागमा मात्र बाघ विचरण गर्छन् । यसबाट प्रस्ट हुन्छ कि यदि नेपालले निकुञ्जभित्र मानवीय हस्तक्षेप गर्ने र थप बाघक्षेत्र विस्तार नगर्ने तथा भारतले शिवालिक शृंखला एवं गंगा तटीय क्षेत्रमा बाघ क्षेत्रहरू यही अनुपातमा विस्तार गर्ने हो भने निश्चय नै नेपालका बाघहरू त्यतै सोहोरिनेछन् । नेपालका बाघ संरक्षणका खास चुनौतीहरू हिजो होइन, अब सुरु हुँदैछन् ।"
महिलाको इज्जत !,"हा म्रो समाजमा एउटा भ्रम छ महिलाको इज्जत उनका दुई तिघ्रा को बीचमा लुकेको हुन्छ । त्यसैले जब पुरुषले बलात्कार गर्छ, महिलाको इज्जत लुटिएको ठानिन्छ । तर जुन पुरुषले अपराध गर्छ, उसको इज्जत चाहिँ सुरक्षित नै हुन्छ । बलात्कार गरेको पुरुषको इज्जत गयो वा इज्जत लुटियो भन्ने कहिल्यै सुनिँदैन । महिलाको इज्जत लुटिँदा उसको श्रीमानको ज्यान पनि जान्छ भन्ने कथाचाहिँ सुनिन्छ । महिलाको योनि पवित्र भए लोग्नेका ज्यान बच्ने र योनि अपवित्र भए लोग्ने मर्ने कथा त पुराणमै छ । जालन्धरकी पत्नी वृन्दाको सतित्व जब विष्णु भगवान्ले भेष बदलेर लुटे, तबमात्र युद्धमा देवताहरूले जालन्धरलाई मार्न सफल भए । विष्णुले वृन्दाको इज्जत लुटेबापत उनी भने पूजा गरिने तुलसी र शालिग्राम मात्रै बन्नुपर्ने भयो । उनको त पुरुषत्व लुटिएको वा इज्जत गएको चाहिँ कतै सुनिँदैन । गौतम ऋषिकी पत्नी अहिल्याको रूपले मुग्ध भएका इन्द्रले पनि महर्षि गौतमको रूप लिएर अहिल्यालाई बलात्कार गरे । गौतम ऋषिले थाहा पाएपछि आफ्नो पतिलाई पनि चिन्न नसकेको भनेर अहिल्यालाई श्राप दिए, ढुंगा बन भनेर । अहिल्याले गल्ती नभए पनि सजाय पाइन्, उनीमाथि अपराध गरेका इन्द्रले चाहिँ राजाको पद छोड्नु परेन । के अहिल्या, वृन्दाप्रति त्यो अन्याय थिएन ? उता, इन्द्रले अहिल्यालाई बलात्कार गरेपछि उनकी पत्नीले इन्द्र तिम्रो शरीर अपवित्र भयो, तिमी मेरो नजिक नआउ त भन्ने साहस गर्न पनि सकिनन् । महिलाको पवित्रता उनको योनिसंँग गाँसिन्छ । तर पुरुषको इज्जत उसको गुप्तागसंँग नगाँसिनु अचम्म होइन र ? नेपाली समाजमा मात्र होइन, अफगानिस्तान, पाकिस्तान, इरान, सिरिया आदि मुस्लिम बाहुल्य मुलुकमा झन् महिलाको शरीरप्रति गरिने अत्याचार उदेकलाग्दो छ । त्यहाँ कुनै युवतीले आमाबुबाको इच्छाबेगर आफूले चाहेको तर समाजले र परिवारले नचाहेको युवकसंँग विवाह गरिन् भने परिवारको इज्जतमा दाग लगाएको भनेर अनर किलिङ(इज्जतका नाममा मार्न) गर्ने अर्थात् ढुंगाले हानेर, विष खुवाएर, जलाएर, घाँटी थिचेर मार्ने गरिन्छ र यसलाई कुनै अपराध नै मानिन्न । अफगानिस्तानमा त कुनै युवतीले घरका बाहेक अन्य मानिससँंग हाँसेर कुरा गरिन् भने पनि उनी सजायको भागिदार हुन्छिन् । अझ त्यहाँ त कुनै सलिम नामको व्यक्तिले अदा नामकी युवतीलाई बलात्कार गर्यो भने सजायस्वरुप सलिम का दिदीबहिनीलाई अदाका दाजु वा बाबुले बलात्कार गरेर सलिम लाई सजाय दिलाउने ताजुबलाग्दो प्रावधान छ । पुरुषले नकाम गर्ने तर त्यसको सजायको भागिदार अपराधीका परिवारका महिला हुने ? अर्थात महिलाको शरीर जसरी भए पनि पुरुषको भोगको लागि तयार हुनुपर्ने ? मानौं, महिला पुरुषका लागि सम्पत्ति नै हुन् । र पुरुषको प्रयोजनका लागि महिलालाई जहिले र जसरी पनि इज्जत का लागि प्रयोग गर्न सकिन्छ । अझ कट्टर मुस्लिम धर्म अनुसार त यदि कुनै महिलालाई कसैले बलात्कार गर्यो भने उनले नै चारजना साक्षी खोज्नुपर्ने प्रावधान छ । उनले चारजना साक्षी अदालतमा ल्याउन सकिनन् भने अदालतले उल्टै उनलाई पुरुषको मानहानि गरेको भनेर दण्ड दिने अवस्था पनि हुनसक्छ । यदि महिला दृष्टिविहीन छिन् र उनलाई कुनै पुरुषले बलात्कार गर्यो भने ती दृष्टिविहीनले पनि चारवटा साक्षी ल्याउनुपर्छ । आफूलाई कसैले बलात्कार गर्दा, चारजना साक्षी कसरी खोज्नु ?कतिपय समाजको सिकाइ प्रणाली नै यस्तो छ, जसले महिलाको शरीरलाई पुरुषको सम्पत्तिजस्तो बनाइदिन्छ । त्यसैले नेपाल, बंगलादेश, भारतमा पुरुषले कुनै युवतीमहिलालाई प्रेम प्रस्ताव राख्दा किशोरीमहिलाले स्वीकार गरिनन् भने केटा मान्छेलाई रिस उठिहाल्छ । मैले मनपराएको केटीमहिलाले महिलाले पनि मनपराउनै पर्छ भन्ने अहं उसलाई जानेरनजानेर सानैदेखि दिइएको हुन्छ । वास्तवमा युवक वा पुरुषले मनपराउँछु भन्नुको अर्थ मैले चाहँदा मसित सुत्नुपर्छ भन्ने हुन्छ । तर किशोरीले नमानेपछि कतिपय पुरुषले रिसले चुर भएर म यसको जीवन बर्बाद पार्छु भनेर केटीलाई एसिड छर्कनेजलाउने गरेका घटना छन् । उक्त पुरुषले साँच्चिकै प्रेम गरेको भए कसैलाई एसिड छर्कने वा आगो लगाउन काम गर्थ्यो र ? पुरुषको यौन पिपासा पूर्ति गर्न महिला जहिले पनि तयार हुनुपर्छ भन्ने सामाजिक सिकाइकै कारण उनीहरू त्यसका लागि तयार नहुने केटी मान्छेलाई जे गर्न पनि तयार भएका हुन् ।मुस्कान, सुनिता तथा अन्य युवतीहरू यस्तै पुरुषलाई नाइँ भन्दा जल्नुपर्छ । अचम्म के छ भने प्रायः समाजले पक्कै पनि त्यो केटी नै बदमास थिइ होला भन्छ । कानुनले दिने सजाय पनि प्रायः यस्तो अपराधीलाई कमै हुन्छ । अझ कतिपय अवस्थामा साक्षी अभावमा यस्ता अपराधी छुट्छन्, किनभने नेपालको कानुनले महिला शरीरको सम्मान गर्दैन । राज्यले महिलालाई भने जसरी भए पनि परिवार र समाजको इज्जत बचाउन, आफ्नो योनिलाई पवित्र राख्नुपर्छ भन्ने सिकाइन्छ । त्यही योनिको पवित्रता जाँच्न रामले सीतालाई अग्निपरीक्षा दिन लगाए, कतै रावणले बलात्कार गरेको छ कि भनेर, अर्थात रावणले सीताको इज्जत लुट्यो कि भन्ने ठानेर राम चिन्तित थिए । महिला बलात्कृत हुनु पनि उनको दोष मानिने र पुरुषचाहिँ सजायको भागी नहुने चलन कहिलेसम्म रहने ?कुनै महिला बलात्कृत भइन् भने पक्कै पनि छोटो लुगा लगाएर वा हाँसेर पुरुषलाई बलात्कार गर्न प्रेरित गरिन् होलिन समेत भनिन्छ । बलात्कृत पुरुषले अपराध गर्यो भन्नेचाहिँ ठानिँदैन । त्यसैले प्रहरीले बलात्कृत को मुख छोपिदिन्छ, किनभने पुरुषको इज्जत त बच्नुपर्छ । महिलाचाहिँं जीवनभर बलात्कृत को ट्याग भिरेर हिँड्नुपर्छ । समाजले भन्छ, त्यस्तो बलात्कृत केटीलाई कसरी विवाह गर्न सकिन्छ र ? उनको त अक्षत योनि छैन नि । अनि पुरुषको गुप्तांगचाहिंँ पवित्र छ कि छैन, अर्थात उसले विवाहपूर्व कसैसंँग सम्बन्ध राखेको छ कि छैन भन्ने प्रश्न नै उठ्दैन । यसरी महिलाको चरित्र, उनको योग्यता आदि सबै उनको योनिको पवित्रता संँग जोडिने कहिलेसम्म होला ? सकारात्मक पक्ष, इज्जत भन्ने मापदण्ड महिलाको योनिमात्र होइन भन्ने विचार समाजमा विस्तारै पलाउँदैछ । त्यसैले सँंगै बस्ने तर विवाह नगर्ने जोडी पनि समाजमा देखिन थालेका छन् । यसरी संँगै बसेको जोडीमध्ये पुरुषले यदि अरू नै सँग विवाह गर्न चाह्यो भने अक्षत योनि भएकै खोज्छ कि खोज्दैन भन्नेचाहिँ अध्ययनको विषय हुनसक्छ । महिलाको शरीर भोगकै लागिमात्रै हो भन्ने भावनाले अभिभावकले छोरीको कन्यादान गरिदिन्छन् । दान दिएको वस्तुमा त मालिकको मात्र अधिकार हुन्छ । त्यसैले लोग्नेको घरबाट पिटिएर, हिंसा सहेर निकालिएकी छोरीको माइतमा स्थान हुँदैन । जति हिंसा भोगे पनि आफू र आफ्नो इज्जत बचाउन महिला चुप लागिरहन्छिन् । लोग्नेको घरबाट निकालिएमा अक्षत योनि नभएकैले उनको विवाह सजिलै हुँदैन । सारमा, महिलालाई बलात्कृत हुँदा उनी अपवित्र भइन् भनेर छुवाछूत गर्ने, उनलाई र उनको परिवारलाई हेयको नजरले हेर्ने, उनको जिन्दगी खत्तम भयो भन्ने विचार समाजका विभिन्न तप्कामा रहिरह्यो भने महिलाको सम्मान कसरी हुन्छ ? अहिल्या, सीताजस्तै पुरुषको लागि आफू ढुङ्गा बन्नुपर्ने, वनवास जानुपर्ने नेपाली महिलाको जीवन भइरह्यो भने समाज कसरी अगाडि बढ्ला ? महिलाको इज्जत उनको योनिको पवित्रतासंँग गाँसिएको छैन भन्ने आम बहस समाजमा कसले चलाइदेला ?"
युवामा बढ्दो सीओपीडी,"लक्षण  खोकी श्वास फेर्न समस्या श्वास फेर्दा घ्यार्रघ्यार्र हुनु रुघा कफ खुट्टा सुन्नाइ तौल कम हुनु तनाव, स्मरणशक्तिमा कमी श्वास प्रणालीमा संक्रमण"
यौनसम्बन्धले पनि डेंगु,भाइरसका कारणले हुने संक्रामक ज्वरो डेंगुलाई लामखुट्टेले नै फैलाउने मान्यता छ । तर गत सेप्टेम्बरमा स्पेनका चिकित्सकले शारीरिक सम्बन्धले समेत डेंगु भाइरस सरेको पहिलोपटक पुष्टि गरेका छन् । त्यहाँका स्वास्थ्य अधिकारीहरूले एक व्यक्तिद्वारा यौनका माध्यमले डेंगु फैलिएको पुष्टि गरेका हुन् । हालसम्म लामखुट्टेद्वारा नै डेंगु भाइरस फैलिने जानकारीमा थियो । यो घटना म्याड्रिकको हो । त्यहाँका ४१ वर्षीया महिलाले पुरुष साथीसँग यौनसम्पर्क गरेपछि डेंगु भएको अधिकारीहरूले बताएका छन् । ती महिलाको पुरुष साथी क्युबाको यात्रा गर्दाताका लामखुट्टेको टोकाइले डेंगु भाइरसको संक्रमणमा परेका थिए । मेड्रिडको स्वास्थ्य विभागले सेप्टेम्बरमा ती व्यक्तिलाई डेंगु भएको पुष्टि गरेको थियो । महिलाले डेंगु फैलिएको क्षेत्रको भ्रमणसमेत गरेकी थिइनन् । शुक्रकीटको विश्लेषण गर्दा क्युबामा फैलिएकै डेंगु भाइरस फेला पुष्टि भएको थियो । हालै यौनसम्पर्कका माध्यमले एक पुरुष र एक महिलामा डेंगुको केस दक्षिण कोरियामा सार्वजनिक भएको छ । स्टकहोमस्थित युरोपियन सेन्टर फर डिजिज प्रिभेन्सन एन्ड कन्ट्रोल (इसीडीसी) का अनुसार पुरुषसँग यौनसम्बन्ध राख्नेमा डेंगु भाइरस सरेको यो पहिलो केस हो । डेंगु मुख्य रूपले एडिस एजेप्टी लामखुट्टेद्वारा फैलिन्छ ।
हाड मक्किने रोगले समस्या,"अस्टियोस्पोरोसिस अर्थात् हाड कमजोर हुने रोगले सामान्य झडका, चोटपटकले हाड भाँचिने जोखिम रहन्छ । नेपालीमा हाड मक्किने समस्यासमेत भनिने यो अवस्थाको सिकार विश्वका २० करोड महिला रहेको अनुमान इन्टरनेसनल अस्टियोस्पोरोसिस फाउन्डेसनको छ । हालै गरिएको एउटा नयाँ अनुसन्धानअनुसार मात्र बेलायत, युरोप र जापानमा बर्सेनि करिब ७ करोड ५० लाख महिला र पुरुष हाड मक्किने समस्यासँग जुधिरहेका छन् । इन्टरनेसनल अस्टियोस्पोरोसिस फाउन्डेसनको अनुमानअनुसार बर्सेनि विश्वमा ९० हाड भाँचिने समस्याको कारण अटियोस्पोरोसिस हो । बर्सेनि करिब २५ प्रतिशत नितम्ब (हिप) का हाड भाँचिने समस्या यसै रोगले गर्दा हुन्छ । यो रोगको सिकार पुरुषमा भने नितम्बको हाड भाँचिने समस्या मृत्युको एउटा महत्त्वपूर्ण कारण हो । अस्टियोस्पोरोसिसको सिकार पुरुषमा नितम्बको हाड भाँचिएको १२ महिनामा मृत्यु दर करिब २० प्रतिशत छ । विश्वमा महिला र पुरुषको जीवनभरि हाडको स्वास्थ्यमा विशेष ध्यान दिनुपर्ने तथ्यांकले औंल्याएको छ । यसका लागि स्वस्थ आहार लिनु, तौल नियन्त्रण राख्नु, व्यायाम गर्नु, क्याल्सियम र भिटामिन डी ले परिपूर्ण आहार लिनु महत्त्वपूर्ण हुन्छ । स्वस्थकर जीवनशैलीयापन गर्नेलाई अस्टियोस्पोरोसिस हुने सम्भावना कम हुन्छ ।"
निद्रा नपुग्दा चिढिने समस्या,"हालै स्वस्थ व्यक्तिमाथि गरिएको अध्ययनले पर्याप्त निद्राको कमीले व्यक्तिमा चिन्ताको स्तर बढ्ने देखाएको छ । केही व्यक्तिमाथि गरिएको यो अनुसन्धानले राति पूर्ण निद्रा नलिँदा व्यक्तिमा चिन्ताको स्तर ३० प्रतिशतसम्म बढ्ने देखाएको छ । नेचर ह्युमन बिहेभियर मा प्रकाशित अध्ययनअनुसार निद्राको कमीले गर्दा मस्तिष्कको केही विषेश खण्डमा चिन्ता र चिढिने गतिविधि बढ्छ । गहिरो निद्राका लागि मस्तिष्कमा जुन तरंगको आवश्यकता हुन्छ, त्यो प्रभावित हुन्छ । यसबाहेक निद्राको मस्तिष्कको कार्यजालोमा नकारात्मक प्रभावसमेत पर्छ । जब हामी दिनहुँ राति गहिरो निद्रा लिन्छौँ त्यति खेर चिन्ताबाट टाढा रहन्छौं । निद्रा र चिन्ताबीच सबैभन्दा बलियो सम्बन्ध छ । अध्ययनअनुसार स्वाभाविक निद्रा, बिनाऔषधिको प्रयोगले आएको निद्रा स्वास्थ्यका लागि लाभदायक हुन्छ ।"
शैक्षिक प्रमाणपत्र धितोमा ३५ जनालाई ऋण,"छिल्लो एक वर्षमा शैक्षिक प्रमाणपत्र धितोमा राखेर ३५ जनाले मात्र सहुलियत ऋण सुविधा पाएका छन् । एक वर्षअघि शैक्षिक प्रमाणपत्र धितोमा सहुलियत ऋण दिन सकिने व्यवस्था सरकारले ल्याएको थियो । शिक्षित युवा स्वरोजगार कर्जा नामक उक्त कार्यक्रम लागू भएको पनि करिब ११ महिना पुगिसकेको छ । यो अवधिमा बैंक तथा वित्तीय संस्थाबाट ३५ जनालाई मात्र यस्तो कर्जा प्रवाह भएको राष्ट्र बैंकले जनाएको छ । यो गत असोजसम्मको तथ्यांक हो ।सरकारको निर्देशनमा राष्ट्र बैंकले शिक्षित युवा स्वरोजगार कर्जासहित सात प्रकारका सहुलियत दरका कर्जा कार्यक्रम ल्याएको छ । ती सबै कर्जामा सरकारले ऋणीलाई पाँच प्रतिशत ब्याज अनुदान दिन्छ । उल्लिखित सहुलियत दरको कर्जामध्ये युवा स्वरोजगार कर्जामा सबैभन्दा कम ऋण प्रवाह भएको छ । यो माध्यामिक शिक्षा वा सोसरह उत्तीर्ण गरी ४० वर्ष उमेर ननाघेका नेपाली नागरिकलाई प्रवाह गरिने कर्जा हो । यो कार्यक्रमअनुसार योग्यता पुगेका ऋणीले प्रतिव्यक्ति ७ लाख रुपैयाँसम्म ऋण पाउँछन् । आफूले प्राप्त गरेको शैक्षिक प्रमाणपत्र धितो राखेर यो कर्जा पाइन्छ । शैक्षिक प्रमाणपत्र धितोमा ऋण लिन आउने ग्राहक नै कम रहेकाले धेरै ऋण प्रवाह नभएको हुन सक्ने बैंकरहरूले जनाएका छन् । ऋण लिन नै आउँदैनन्, आएकासँग पनि व्यवसायका लागि विश्वास गर्ने आधार निकै कम भेटिएका छन्, एक वाणिज्य बैंकका प्रमुख कार्यकारीले भने, राम्रो व्यावसायिक योजना लिएर आउनेलाई ऋण दिन समस्या हुँदैन । त्यस्तो ऋणको अनिवार्य बिमा (सुरक्षण) हुने भएकाले जोखिम कम हुने ती अधिकारीले बताए । शिक्षित युवा स्वरोजगार कर्जा प्राप्त गर्न कम्तीमा स्नातक तह पास गरेको, ४० वर्ष ननाघेको, विदेशी विश्वविद्यालयबाट शैक्षिक योग्यता हासिल गरेको भए, सो संस्था नेपाली कुनै एक विश्वविद्यालयको समकक्षता रहेको, घरेलु तथा साना उद्योग कार्यालयसमिति, सीप विकास तालिम केन्द्र, प्राविधिक शिक्षा तथा व्यावसायिक तालिम परिषद्लगायत सरकारी निकायबाट कम्तीमा ७ दिनको उद्यम वा व्यवसाय गर्ने सीप विकास तालिम अनिवार्य रूपमा लिएको वा उक्त कर्जा स्वीकृति भएपछि त्यस्तो संस्थामा सीप विकास तालिम लिएको हुनुपर्नेछ । ऋण लिन चाहने युवाले उद्योग सञ्चालन तथा कर्जा उपयोग सम्बन्धमा प्रस्ताव पनि पेस गर्नुपर्ने व्यवस्था छ । शिक्षित युवा स्वरोजगार कर्जाअन्तर्गत गत असोजसम्म २ करोड ७ लाख रुपैयाँ मात्र कर्जा प्रवाह भएको छ । उक्त अवधिमा २ करोड १७ लाख ५० हजार रुपैयाँ स्वीकृत भएको राष्ट्र बैंकको तथ्यांक छ । सरकारले कृषि तथा पशुपन्छी, शिक्षित युवा स्वरोजगार, विदेशबाट फर्केका युवा परियोजना, महिला उद्यमशील, दलित समुदाय व्यवसाय विकास, उच्च र प्राविधिक तथा व्यावसायिक शिक्षा र भूकम्पपीडितको निजी आवास निर्माण कर्जासहित सात प्रकारका कर्जाका लागि ५ प्रतिशत ब्याज अनुदान दिँदै आएको छ । कृषि कर्जा पुरानै हो । व्यावसायिक कृषि तथा पशुपन्छी कर्जामा ब्याज अनुदान दिने कार्यक्रम ०७३ मै आएको थियो । सरकारले उक्त कर्जालाई पनि एकै ठाउँमा समेटेर गत वर्ष सात वटा कर्जामा सहुलियत दिने एकीकृत कार्यक्रम बनाएको थियो । सरकारको निर्देशनअनुसार राष्ट्र बैंकले ०७५ कात्तिक २० मा सहुलियतपूर्ण कर्जासम्बन्धी कार्यविधि जारी गरेको थियो । त्यसको केही महिनापछि मात्र उक्त व्यवस्था कार्यान्वयनमा आएको हो । कृषिबाहेकका ६ वटा कर्जामध्ये सबैभन्दा बढी महिला उद्यमीका लागि प्रवाह भएको छ । असोजसम्म १ हजार ८ सय ५४ जनाले १ अर्ब १० करोड ३९ लाख रुपैयाँ मात्र कृषिबाहेकका क्षेत्रमा सहुलियत ऋण पाएका छन् । यो पनि अपेक्षाभन्दा धेरै कम हो ।अपेक्षाअनुसार ऋण प्रवाह नभएपछि कृषि, ऊर्जा र पर्यटनमा जस्तै सहुलियतपूर्ण कर्जामा पनि सीमा तोक्ने विषयमा नियामक निकायमा छलफल सुरु भएको छ । राष्ट्र बैंकको तथ्यांकअनुसार गत असोजसम्म कुल २० हजार ६ सय ५९ ऋणीले ३९ अर्ब ३० करोड १२ लाख रुपैयाँ सहुलियतपूर्ण ऋण प्राप्त गरेका छन् । यो सात वटै शीर्षकमा सबै बैंक तथा वित्तीय संस्थाबाट प्रवाह भएको ऋण हो । जसमध्ये व्यावसायिक कृषि तथा पशुपन्छी कर्जामा मात्र १८ हजार ८ सय ५ ऋणीले ३८ अर्ब १९ करोड ७२ लाख रुपैयाँ प्रवाह भएको राष्ट्र बैंकको तथ्यांक छ ।ब्याज अनुदान दिइने कर्जाको भुक्तानी अवधि बढीमा ५ वर्षसम्मको छ । कर्जाको अवधि व्यवसायको प्रकृतिअनुसार बैंक तथा वित्तीय संस्थाले तोक्न सक्ने छुट पनि सरकारले दिएको छ । कार्यविधिअनुसार सरकारले ब्याज अनुदान उपलब्ध गराउने कर्जामा सम्बन्धित बैंक तथा वित्तीय संस्थाले आफ्नो आधार दर (बेस रेट) मा २ प्रतिशत विन्दुभन्दा बढी नहुने गरी ब्याजदर कायम गर्नुपर्नेछ । यस्तो कर्जामा कर्जाको ब्याजभन्दा बाहेक अन्य कुनै पनि प्रकारको थप सेवा शुल्क लिन पाइँदैन । सुहलियतपूर्ण कर्जा अनिवार्य रूपमा बिमा (सुरक्षण) हुन्छ । कर्जाको सुरक्षणमा लाग्ने खर्च (शुल्क) मध्ये बैंकले २५ प्रतिशत र सरकारले ७५ प्रतिशत अनुदान दिन्छ । व्यावसायिक कर्जाको हकमा पनि सम्बन्धित उद्योग तथा व्यवसायको बिमा अनिवार्य रूपमा हुन्छ । यस्तो बिमामा पनि कुल प्रिमियम (बिमा शुल्क) को ७५ प्रतिशत सरकारले र २५ प्रतिशत मात्र सम्बन्धित व्यवसायीले भुक्तानी गर्नुपर्छ ।"
तराईमा निर्धक्क प्रयोग,"सरकारले प्रतिबन्ध लगाए पनि भारतसँगको खुला सीमाका तराईका जिल्लामा निर्धक्क विषादी प्रयोग भइरहेको छ । सुरक्षाकर्मीको आँखा छलेर यस्ता विषादी भित्र्याई फलफूल, तरकारी तथा खेती किसानीका क्षेत्रमा प्रयोग गर्ने गरेका हुन् । प्लान्ट क्वारेन्टाइन एवं विषादी व्यवस्थापन केन्द्रले यस्ता विषादीलाई रातो स्तरमा सूचीकृत गरे पनि नियन्त्रणमा आउन सकेको छैन । विषादी व्यवस्थापन केन्द्र प्रमुख सहदेवप्रसाद हुमागाईका अनुसार सबैभन्दा बढी २०५७ मा १२ विषादीको आयातमा प्रतिबन्ध लगाइएको थियो ।२०७६ साउनमा थप ३ विषादी आयातमा प्रतिबन्ध लगाएका छौं, हुमागाईले भने । उनका अनुसार प्रतिबन्ध लगाएपछि आयात गर्न पाइँदैन । आयात भइसकेका विषादी मुलुकभित्र बिक्री गर्न दुई वर्षको म्याद दिइन्छ । आयात भइसकेका विषादी सकाउनुपर्ने भएकाले बिक्री अवधि दुई वर्ष राखेका छौं, हुमागाईले भने । केन्द्रले गैरकानुनी दाबी गरे पनि प्रतिबन्धित विषादीको तराई क्षेत्रमा भने कारोबार भइरहेको छ । व्यवसायी तथा किसानले खुला रूपमा आयात र कारोबार गर्दा पनि नियामक निकायले नियन्त्रण गर्न नसकेको हो । विषादीको अनुगमन तथा कारबाही गर्ने दायित्व केन्द्रकै हो । केन्द्रले कर्मचारी अभाव जनाउँदै अनुगमन गरेको छैन । केन्द्रका अनुसार हालसम्म क्लोरडेन, डीडीटी, डाइअल्ट्रिन, इन्ड्रिन हेप्टाक्लोर, मिरेक्स, टोक्साफेन, लिन्डेन नामक विषादी प्रतिबन्ध गरिएको छ । बीएचसी, फस्फामिडन, अर्गेनोमर्करी क्लोराइड, मिथायल पाराथियन, मनोक्रोटोफस, इन्डोसल्फान, फोरेट, कार्बोफ्युरान, कार्बोरिल, डाइक्लोरभस, ट्रायजोफस, बेनोमाइललगायत विषादीमा पनि प्रतिबन्ध लगाइएको छ । भर्खर प्रतिबन्ध गरिएको विषादी बिक्री हुने सम्भावना छ । खुला सिमानाका कारण किसान तथा व्यापारीले भारतबाट झोलामा ल्याएको पनि अनुमान छ, केन्द्रका सूचना अधिकारी रामकृष्ण सुवेदीले भने । उनका अनुसार विगतमा निरीक्षण गर्न ज्ञान केन्द्र थिए । ज्ञान केन्द्रमा पर्याप्त निरीक्षक थिए । संघीय संरचनासँगै विषादीसम्बन्धी काम गर्न प्रदेश सरकारसँग कानुन छैन, उनले भने, त्यसैले अनुगमन र कारबाही गर्न सकिएन । जीवनाशक विषादी ऐन २०४८ अनुसार सूचीकृतबाहेक अन्य विषादीको प्रयोग र बिक्री गर्न पाइँदैन । सूचीकृत विषादी बिक्री गर्न अनिवार्य रूपमा इजाजत पत्र लिनुपर्छ । नियम पालना नगर्ने व्यवसायीलाई ५ हजार रुपैयाँ जरिवाना र विषादी जफत गर्न सकिने व्यवस्था छ । आयातित अधिकांश विषादी तरकारी तथा फलफूलमा प्रयोग भएको छ । खेती प्रणालीमा देखिएको समस्याले विषादीको आयात बढ्दै गएको छ । केन्द्रको तथ्यांकअनुसार बर्सेनि अर्बौं रुपैयाँको विषादी आयात भइरहेको छ ।किटनाशक विषादी धेरै आयात हुन्छ । विषादीको प्रयोगले खेतीबालीमा थप जटिलता पैदा भएको जानकारहरू बताउँछन् । विषादीकै कारण जमिनको उर्वराशक्ति कमजोर हुँदै गएको छ । खेतमा किराको प्रकोप बढेको उनीहरूको दाबी छ । विषादी मुख्यतः भारत, चीन, जर्मनलगायत मुलुकबाट आयात भइरहेको छ । ती विषादी कृषि, घरायसी र स्वास्थ्य क्षेत्रका लागि आयात गरिन्छ । केन्द्रका पूर्वमहानिर्देशक डिल्ली शर्माले आयातित विषादी सबैभन्दा बढी कृषि क्षेत्रमा खपत भइरहेको बताए । करिब ८५ प्रतिशत फलफूल तथा तरकारीमा खपत हुन्छ । विषादीको उचित तरिकाले प्रयोग हुन नसक्दा समस्या निम्तिने गरेको छ ।"
६२ प्रतिशत निजी घर पुनर्निर्माण,"काठमाडौं (कास) भूकम्पबाट क्षति भएका ६२ प्रतिशत निजी आवासको पुनर्निर्माण कार्य सकिएको छ । २४ प्रतिशत निर्माणका क्रममा छन् । राष्ट्रिय पुनर्निर्माण प्राधिकरणका प्रमुख कार्यकारी अधिकृत सुशील ज्ञवालीले संघीय संसद्को विकास तथा प्रविधि समितिको बैठकमा ४ लाख ७९ हजार ५ सय ४५ घरको पुनर्निर्माण सम्पन्न भइसकेको र १ लाख ८९ हजार १ सय ४१ घर पुनर्निर्माणका क्रममा रहेको जानकारी दिए ।बनिसकेका र बन्दै गरेकासहित निजी आवास पुनर्निर्माणमा ८६ प्रतिशत प्रगति हासिल गरिसकेका छौं, उनले भने, भूकम्पले क्षति पुर्याएका सम्पदाहरूको संरचनाको पुनर्निर्माण कार्य पनि द्रुत गतिमा भइरहेको छ । निजी आवास पुनर्निर्माणका लागि ७ लाख ७६ हजार ४ सय २७ लाभग्राहीसँग अनुदान सम्झौता भएको थियो । सरकारले भूकम्पपीडितका लागि ३ लाख रुपैयाँ अनुदान उपलब्ध गराएको थियो । अनुदान रकमको पहिलो किस्ता ५० हजार रुपैयाँ ९९ प्रतिशतले बुझिसकेका छन् । दोस्रो किस्ता १ लाख ५० हजार रुपैयाँ ८० प्रतिशतले र बाँकी तेस्रो किस्ता ६७ प्रतिशतले लिइसकेका छन् ।जोखिमपूर्ण बस्तीमा रहेका ४ हजार ९ सय २९ लाभग्राहीमध्ये ४ हजार २ सय ४ लाई सुरक्षित बस्तीमा व्यवस्थित गरिसकिएको छ । त्यस्तै ८ हजार २ सय ८६ भूमिहीन भूकम्पपीडितमध्ये ८ हजार ७ सय ४४ लाई घर बनाउने व्यवस्था मिलाउने प्राधिकरणले जनाएको छ । भूकम्पबाट क्षति भएका ७ हजार ५ सय ५३ विद्यालयमध्ये ७१ प्रतिशतको निर्माण सम्पन्न भइसकेको छ भने बाँकी पुनर्निर्माणका क्रममा छन् । १ हजार १ सय ९७ स्वास्थ्य संस्थामा क्षति पुगेकामा ५८ प्रतिशतको निर्माण सम्पन्न भइसकेको छ । १४ प्रतिशत निर्माणाधीन अवस्थामा छन् । भूकम्प अति प्रभावित जिल्लामा ७६३ वटा सम्पदामा क्षति पुगेकामा ५१ प्रतिशत पुनर्निर्माण सम्पन्न भइसकेको छ ।प्राधिकरणले समितिले यसअघि दिएका निर्देशन कार्यान्वयनको प्रगति पेस गरेको थियो । जसमा गुनासो सुनुवाइ, जोखिममा परेका वर्गका लागि थप ५० हजार रुपैयाँ उपलब्ध गराउने, सुकुम्बासी तथा भूमिहीनहरूलाई घर बनाउने व्यवस्था तथा पहिलो र दोस्रो किस्ता नलिएकालाई सहुलियत दरमा ऋण लिने व्यवस्थालगायत छन् ।"
माथिल्लो कर्णालीको निर्माण सन् २०२१ देखि,"९ सय मेगावाट क्षमताको माथिल्लो कर्णाली जलविद्युत् आयोजनाको निर्माण सन् २०२१ देखि सुरु हुने प्रवर्द्धक कम्पनी जीएमआरले जनाएको छ । जीएमआरका प्रमुख सञ्चालन अधिकृत (सीओएफ) हरविन्दर मोनोचाले आगामी आर्थिक वर्षभित्र साइट क्लियरको काम सकेर सन् २०२१ देखि निर्माण थाल्ने बताए । सन् २०२० भित्र मुआब्जा र साइट क्लियरलगायत काम सकेर सन् २०२१ देखि आयोजना निर्माण थालिनेछ, काठमाडौंमा आयोजित ऊर्जा सम्मेलन २०१९ मा बोल्दै उनले भने, निर्माण सुरु गरेको ५ वर्षमा आयोजनाको काम सकिन्छ । मोनोचाले बंगलादेश सरकारले माथिल्लो कर्णालीबाट ५ सय मेगावाट विद्युत् खरिदको सहमति गरिसकेको बताए । बंगलादेशको मन्त्रिपरिषद्ले जीएमआरले उत्पादन गरेको बिजुली खरिद गर्ने दर निर्धारण गर्ने सहमति दिइसकेको छ, उनले भने, अब बंगलादेशको पर्चेज कमिटीले निर्णय गरेसँगै विद्युत् खरिद सम्झौता (पीपीए) गर्ने बाटो खुल्नेछ । अबको केही समयभित्रै बंगलादेश पावर डेभलपमेन्ट बोर्ड र भारतीय एनटीपीसी विद्युत् व्यापार निगम (एनभीभीएन) सँग विद्युत् खरिदबिक्री सम्झौता हुने उनले बताए । आयोजनाबाट उत्पादित विद्युत्मध्ये ५ सय मेगावाट बंगलादेश लैजाने र २९२ मेगावाट भारतीय कम्पनी एनभीभीएनलाई बिक्री गर्ने प्रवर्द्धकको योजना छ । बाँकी १०८ मेगावाट नेपाल सरकारलाई निःशुल्क उपलब्ध गराउने सम्झौता छ ।जीएमआरले इन्जिनियरिङ, खरिद र निर्माण (ईपीसी) मोडलमा निर्माण गर्ने गरी माथिल्लो कर्णालीका लागि सन् २००८ मा सरकारसँग समझदारी गरेको थियो । आयोजनाको लागत १ खर्ब ५० करोड अमेरिकी डलर अनुमान गरिएको यो आयोजना निर्माण गर्न सन् २०१४ मा जीएमआरसँग आयोजना विकास सम्झौता (पीडीए) भएको हो । आयोजनाबाट उत्पादित बिजुली ४ सय केभीको ९९ किलोमिटर डबल सर्किट किलोमिटर प्रसारण लाइन निर्माण गरी भारत तथा बंगलादेश निर्यात गर्ने योजना छ ।ऊर्जा सम्मेलनमा बोल्दै भारतीय कम्पनी सतलज जलविद्युत् निगमका प्रमुख कार्यकारी अधिकृत (सीईओ) अरुण धिमानले सन् २०२३ भित्रै ९ सय मेगावाटको जलविद्युत् आयोजना निर्माण सम्पन्न हुने दाबी गरे । सतलज यो आयोजनाको प्रवर्द्धक हो । आयोजनाको २४ प्रतिशत निर्माण सकिएको उनले जानकारी दिए । अहिले अरुण तेस्रो जलविद्युत् आयोजनाको निर्माण कार्य तीव्र गतिमा भइरहेको छ, उनले भने, यो आयोजना भारत र नेपाल दुवैका लागि अति महत्त्वपूर्ण भएकाले पनि तोकिएको समयभित्रै निर्माण सम्पन्न गर्नेछौं । सतलजले सन् २०३० सम्मा १२ हजार मेगावाट विद्युत् उत्पादनका लागि विभिन्न देशमा जलविद्युत् क्षेत्रमा लगानी गरेको जानकारी दिए ।"
प्रदेश १ ले १५ सय मेगावाटका आयोजना बनाउने,"काठमाडौं (कास) प्रदेश १ ले १ हजार ५ सय मेगावाट विद्युत् उत्पादन गर्ने गरी जलविद्युत् आयोजना निर्माण गर्ने तयारी गरेको छ । यसका लागि केही आयोजनाको पहिचान भइसकेको मुख्यमन्त्री शेरधन राईले जानकारी दिए । ऊर्जा सम्मेलनको दोस्रो दिन शुक्रबार बोल्दै सार्वजनिकनिजी साझेदारी (पीपीए) मोडलमा आयोजना निर्माणको लागि प्रदेशले लगानी सम्मेलनको तयारी गरेको पनि जानकारी दिए । लगानी सम्मेलनको दोस्रो दिन ऊर्जा परियोजनाको सहजीकरण र नियमन ः संघीयतामा ऊर्जा विकासको लाभ बाँडफाँटका चुनौती विषयक सत्रलाई सम्बोधन गर्दै मुख्यमन्त्री राईले प्रदेशमा निर्माण हुने आयोजनाका लागि एकद्वार प्रणालीबाट सेवा दिने नीति अंगीकार गर्ने बताए । उनले तमोर र अरुणजस्ता नदीमा आकर्षक विद्युत् आयोजना पहिचान भएको भन्दै यी आयोजनालाई प्रवर्द्धन गर्न प्रदेश सरकारले उपयुक्त वातावरण निर्माण गर्ने जानकारी दिए । मेरै कार्यकालमा यी आयोजनाहरू पूरा गर्ने लक्ष्य छ, उनले भने, त्यसैले एकदेखि तीन वर्षमा पूरा हुने आयोजनालाई प्राथमिकता दिएर अघि सारिएको छ । आयोजनाको निर्माण गर्दा जग्गा अधिग्रहणको विवाद हुने गरेको भन्दै उनले प्रदेश सरकारले सार्वजनिक जग्गाको खोजी गरिरहेको जानकारी दिए ।"
कपडा उद्योगीले पाएनन् छुट,"स्वदेशी कपडा उद्योगलाई प्रोत्साहन गर्न सरकारले मूल्य अभिवृद्धि कर (भ्याट) मा दर्ता भएका उद्योगले उपयोग गर्ने विद्युत् महसुलमा ५० प्रतिशत छुट र बैंक कर्जामा ५ प्रतिशत ब्याज अनुदान दिने व्यवस्था गरे पनि उद्योगहरूले त्यो सुविधा पाउन सकेका छैनन् । यस्तो छुट दिने बजेटमै उल्लेख गरिएको थियो । सरकारले उपलब्ध गराउने विद्युत् महसुलमा छुट र बैंक ब्याजमा अनुदान नपाएको उद्योगीहरूको गुनासो छ । सरकारले उद्योगीलाई दिने सुविधा भाषणमा मात्रै सीमित राखेको उद्योगी राजमान श्रेष्ठले बताए । भाषण मात्र आयो, कार्यान्वयनका लागि मन्त्रालयले राष्ट्र बैंकलाई चिठी नपठाएकाले बैंकले फर्कायो, उनले भने, विद्युत् प्राधिकरणले पनि बजेट पुगेन भन्छ । श्रेष्ठको उद्योगमा ३० लाख रुपैयाँको लगानीमा १० वटा मेसिन प्रयोगमा छन् । महिनामा विद्युत्को ४०४५ हजार रुपैयाँको बिल आउने उनले बताए ।अर्का उद्योगी केशव श्रेष्ठले आर्थिक वर्ष २०७५७६ को पुसदेखि असारसम्म विद्युत्मा छुट पाए पनि नयाँ आर्थिक वर्षदेखि नपाएको बताए । विद्युत्मा छुट पाए पनि बैंकको ब्याजको एक वर्ष बितिसक्दा पनि केही टुंगो छैन, उनले भने । प्राधिकरणबाट छुट दिएको रकम मन्त्रालयबाट बजेट नपाएपछि रोकिएको उनको भनाइ छ । श्रेष्ठको उद्योगमा दिनको १० घण्टा २० वटा मेसिन चलाउँदा मासिक १८ हजार रुपैयाँ विद्युत् महसुल आउँछ ।२४ वटा मेसिन चलाउनुपर्छ, महिनामा ५०६० हजार रुपैयाँको विद्युत् महसुल उठ्छ, अर्का उद्योगी हरिकुमार श्रेष्ठले भने, छुट नपाउँदा पनि तिर्नैपर्ने हो, अझ एक दिन ढिला भयो भने जरिवाना पनि लिन्छन् । विद्युत् महसुलमा पाउने छुट सबै उद्योगीले पाउन नसकेको नेपाल कपडा उत्पादन संघका अध्यक्ष शैलेन्द्र प्रधानको भनाइ छ । म संघको अध्यक्ष हु, मेरै उद्योगले अहिलेसम्म छुट पाएको छैन, उनले भने, यो अवस्थामा कसरी सबै उद्योगीले छुट लिएका छन् भनेर भनुँ ? बजेटले बोलेको कुरा कार्यान्वयन नहुनु लज्जाको विषय भएको उनले बताए ।धागो तथा कपडा उत्पादनका उद्योगले पाउने ब्याज अनुदानको विषय मन्त्रालयमा छलफलमा रहेको राष्ट्र बैंक स्रोतले जनाएको छ । स्रोतका अनुसार अनुदानको कार्यविधि मस्यौदा तयार भएको छ । बजेटमा आएर मात्र नभई ब्याज अनुदानसम्बन्धी कार्यविधिले त्यो क्षेत्रलाई समेटिएपछि प्रक्रिया अगाडि बढ्ने स्रोतले उल्लेख गरेको छ ।"
किमाथांका नाकामा तस्करको नजर,"सोज २७ गते पाँच किलो सुन र ३८ हजार रुपैयाँसहित भोटखोला गाउँपालिकाको च्याम्ताङबाट तोप्चेन भोटे पक्राउ परे । झोलामा सुन राखेर ल्याउँदै गर्दा उनी पक्राउ परेका थिए । सुन तस्करीको यो पहिलो घटना थिएन । पटकपटक ठूलो मात्रामा सुन तिब्बतबाट सदरमुकाम खाँदबारी हुँदै जिल्ला बाहिरिन्थ्यो । यो पटक भने प्रहरीलाई गतिलो सुराकी फेला पर्यो । प्रहरी स्रोतका अनुसार सुराकीले जिल्ला प्रहरी कार्यालयमै खबर गरेर सुन ल्याइँदै गरेको जानकारी गराएको थियो । तिब्बतबाट नेपालतर्फ सुन ल्याउँदै गरेका भोटे पक्राउ परेसँगै लामो समयदेखि यो सीमाबाट सुन तस्करी हुने गरेको खुल्यो ।भोटेको बयानका आधारमा प्रहरीले खाँदबारी नगरपालिका१ का जर्का भोटे र भोटखोला गाउँपालिका स्थायी घर भई खाँदबारी बस्ने छ्याङ रिन्जिन भोटेलाई पनि पक्राउ गर्यो । प्रहरीसँगको बयानमा भोटेले लामो समयदेखि यही नाकामा सुन ओसार्ने भरियाको काम गरिरहेको खुलाए । सदरमुकाम खाँदबारीबाट ३ दिनको पैदल दूरीमा सुनसहित भोटेलाई पक्राउ गरिएको थियो ।च्याम्ताङ भौगोलिक रूपमा निकै विकट मानिन्छ । त्यहाँसम्म पुग्न सदरमुकाम खाँदबारीबाट कम्तीमा ३ दिन हिँड्नैपर्छ । किमाथांकाबाट चाँगा बजार पुग्न भने आधा घण्टा लाग्छ । सुन तस्करका नाइकेसम्म पुग्ने गरी अनुसन्धान थालेकाले तस्करीको जालो खुल्ने प्रहरीको दाबी छ । प्रहरी नायब उपरीक्षक (डीएसपी) मीमबहादुर लामाका अनुसार भोटेले सुन सीमा कटाउनासाथ सुराकीले प्रहरीलाई खबर गरेका थिए । त्यसपछि उत्तरी क्षेत्रमा कडाइका साथ प्रहरी परिचालन गरिएको डीएसपी लामाले बताए । किमाथांका पारी चाँगा र देन्दाङ सहर छन् । त्यहाँ ठूला सपिङ कम्प्लेक्स खुलिसकेका छन् । तिब्बत र नेपाली व्यापारीको लगानीमा सुन ल्याइन्छ । एक ठाउँबाट सुन अर्को ठाउँसम्म पुर्याउने जिम्मामा धेरै समूह परिचालित भएको आशंका प्रहरीको छ । चीनबाट खाँदबारी हुँदै लुकिछिपी विराटनगर, काठमाडौंलगायत सहरमा सुन तस्करी हुने गरेको प्रहरी अनुमान छ । सुन तस्करीमा ठूलो समूहको संलग्नता रहेको देखिन्छ, डीएसपी लामाले भने, यस विषयमा हामी सूक्ष्म अनुसन्धान गरिरहेका छौं । यो बाटो हुँदै सुन ओसारपसार हुने हल्ला चले पनि प्रहरीले अहिलेसम्म कसैलाई पक्राउ गर्न सकेको थिएन । हामीले नाकाहरूमा गरेको सूक्ष्म निगरानीले बल्ल परिणाम देखिएको छ, भोटे पक्राउपछि उनले भने, यो घटनाले अब अरू तस्करीको पनि पोल खुल्दै जानेछ ।भारतको जोगबनीविराटनगर हुँदै खाँदबारीबाट किमाथांका नाका त्रिदेशीय लिंक रोडका रूपमा परिचित छ । चीनको तिब्बत निस्कने सबैभन्दा छोटो बाटो नै कोसील्हासा राजमार्ग हो । तिब्बत र संखुवासभाको सीमावर्ती किमाथांका नाका खुला रहेकाले चीनतर्फ आवतजावत सहज भएको छ । जसका कारण तस्करी पनि मौलाएको छ । खाँदबारी किमाथांकाको १६२ मध्ये १४ किलोमिटर मात्र सडक निर्माण हुन बाँकी छ । अहिले हिउँद र वर्षात्को बेला हटियाको गोला अर्थात् खाँदबारीबाट करिब ८२ किलोमिटरसम्म साना सवारीका साधन चल्छन् । नाकामा भन्सार छैन भौगोलिक विकटता र भन्सारमा जाँच नहुँदा यस नाकामा तस्करी बढेको स्थानीयको भनाइ छ । किमाथांका भन्सार कार्यालय पनि सदरमुकामको एउटा कोठामा छ । भन्सार नहुँदा यस्ता गतिविधि मौलाएको हटियाका थुदोक भोटेले बताए । प्रहरीको उपस्थिति न्यून छ, उनले भने, त्यसको फाइदा तस्करले उठाइरहेका छन् । दरबन्दीअनुसारको प्रहरी जनशक्ति छैन ।पर्याप्त प्रहरी भए सुरक्षा व्यवस्था कडा हुन्थ्यो । केही समयअघिसम्म वन्यजन्तुको हाडछाला यो नाका हुँदै तिब्बत लगिन्थ्यो, उनले भने, अहिले सुन तस्करी हुन थालेको रहेछ । प्रहरीले यसअघि पटकपटक यही नाकाबाट तस्करी भएको वन्यजन्तुको हाडछाला पक्राउ गरेको थियो । स्थानीय बासिन्दाले भन्सार नाकामै स्थापनाको माग गरे पनि सुनुवाइ भएको छैन । हेलिकप्टर प्रयोग भोटखोला गाउँपालिका र मकालु गाउँपालिकाकामा पर्ने किमाथांका, हटिया, पावाखोला, चेपुवालाई सरकारले निषेधित क्षेत्रमा राखेको छ । यो क्षेत्रमा हेलिकप्टर उडाउँदा कति समय र के प्रयोजनका लागि हो भन्ने खुलाउनुपर्छ । तर, निजी कम्पनीका हेलिकप्टर यो क्षेत्रमा आउँदा बिरामी रेस्क्युको नाममा आउँछन् । स्थानीयले बिरामी बोक्ने नाममा अवैध धन्दा गरेको आरोप लगाउँदै आएका छन् ।त्यसपछि प्रहरी प्रशासनले निषेधित क्षेत्रका लागि उड्ने हेलिकप्टरका लागि कडाइ गरेको छ । जिल्ला प्रहरी कार्यालयको हेलिप्याडमा अवतरण गरिसकेपछि चेकजाँच गर्ने र एक जना प्रहरी कर्मचारी राखेर उडान भर्ने गरिएको छ । यी क्षेत्रमा आउने हेलिकप्टर कम्पनीले तुम्लिङटारमा रहेको नागरिक उड्डयन कार्यालयसँग पनि सम्पर्क नगरी निषेधित क्षेत्र जाने गरेपछि प्रहरीले कडाइ गरेको हो । करोडौंको कारोबारसुन तस्करको आरोपमा पक्राउ परेका खाँदबारीका जर्का भोटेको बैंक खातामा करोडौंको कारोबार भएको भेटिएको छ । स्रोतका अनुसार भोटेको बैंकको एउटा शाखामा ठूलो रकम कारोबार भएको हो । उक्त रकम भोटे पक्राउ परेपछि कारोबार भएको भेटिएको छ । पक्राउ परेका भरियाले जर्कालाई एउटा फलामे बाकसमा सामान ल्याउने र बुझाउने गरेका थिए । भोटेको बैंक खातामा करोडौं रकम कसले र किन पठायो भन्ने विषयमा अनुसन्धान थालिसकेको प्रहरीले जनाएको छ । पटकपटक यो नाकाबाट सुन तस्करी भए पनि सदरमुकाम खाँदबारीका सुन पसलमा भने बिक्री नभएको प्रहरी अनुसन्धानले देखाएको छ । तस्करी भएर आएको सुन जिल्ला सदरमुकाम र आसपासका बजारमा किनबेच नभएको प्रहरी स्रोतले जनायो । तस्करी भएको सुन धरान, विराटनगर र राजधानीसम्म पुग्थ्यो । तस्करले खाँदबारीसम्म मात्र सुन ल्याउन पनि हरेक गाउँपिच्छे अर्को भरियाको प्रयोग गर्ने गरेका थिए । तस्करले सुन ओसारपसार गर्न यो जिल्लालाई एउटा रुट मात्रै बनाएको खुलेको छ । सुन समातिएपछि बसेको जिल्ला सुरक्षा समितिको बैठकले जिल्लाका सबै नाकामा कडाइ गर्ने निर्णय गरिसकेको छ । प्रमुख जिल्ला अधिकारी जीवन दुलालले सुन तस्करीमा संगठित रूपमा अपराध गर्ने गिरोह नै संलग्न भएको बताए । सुन तस्करीसहित अन्य आपराधिक क्रियाकलाप रोक्न हामी सूक्ष्म अनुसन्धानमा छौं, उनले भने, त्यस क्षेत्रमा व्यापक सुरक्षाकर्मी अहिले पनि परिचालन गरिरहेका छौं । प्रशासनले छिट्टै सशस्त्र प्रहरीको युनिट पनि किमाथांकामा राख्ने योजना बनाएको छ ।"
भन्सारका समस्यामा नीतिगत सम्बोधन,"काठमाडौं (कास) राजस्वसँग सम्बन्धित सरकारी अधिकारीहरूले कर तथा भन्सार समस्या समाधानका लागि नीतिगत सम्बोधन गर्न तयार रहेको बताएका छन् । राष्ट्रिय कर दिवसको अवसर पारेर नेपाल उद्योग परिसंघले गरेको अन्तर्क्रिया कार्यक्रममा राजस्व सचिव शिशिरकुमार ढुंगानाले करको संरचनागत सुधारका प्रयासहरू भइरहेको बताए । राजस्व परिचालनमा सरकार र निजी क्षेत्र सँगसँगै रहनुपर्छ, उनले भने । कर प्रणालीलाई पारदर्शी बनाउन कानुनी र प्राविधिक सुधारलाई सँगसँगै लगिएको ढुंगानाले बताएका छन् । सामाजिक न्यायको प्रतिबद्धता पूरा गर्न तथा आम्दानीखर्चमा सन्तुलन ल्याउनुपर्ने भएकाले करबाट मात्र सहुलियत नखोजेर अन्य क्षेत्रमा सहयोग गर्न सरकार तत्पर रहेको उनले बताए । अर्थ मन्त्रालयको राजस्व महाशाखा प्रमुख धनिराम शर्माले कर तिर्ने प्रक्रियामा रहेका झन्झट हटाउने उपायबारे अध्ययन भइरहेको बताए । उपायको खोजी गरिसकेपछि त्यसको सुझावलाई कार्यान्वयनमा लैजाने शर्माको प्रतिबद्धता छ ।"
कुटेर दुईको हत्या,"भारतको पश्चिम बंगालमा गाई चोरेको आशंकामा दुई जनालाई कुटेर हत्या गरिएको छ । कुचबिहार जिल्लास्थित पुटमारी फुलेश्वरी गाउँ पञ्चायतमा भएको घटनामा हत्या गरिएकामा ३२ वर्षीय प्रकाश दास र ४० वर्षीय रवि उल इस्लाम रहेको बीबीसीले जनाएको छ । प्रहरीले यो घटनामा संलग्न आरोपमा १४ जनालाई पक्राउ गरेको छ । स्थानीय प्रहरीका अनुसार माथाभांगाका दास र इस्लामले बिहीबार पिकअप भ्यानमा दुई वटा गाई लिएर गइरहेका थिए । स्थानीयले गाई लगिरहेको भन्दा बाटो अवरुद्ध गरी दुवैलाई कुटपिट गर्नुका साथै भ्यानमा आगो लगाएका थिए । कुटपिटबाट गम्भीर घाइते दुवैलाई प्रहरीले उद्धार गरी कुचबिहार मेडिकल कलेज पुर्याएका थिए । त्यहाँ चिकित्सकले दुवैलाई मृत घोषित गरेको थियो । प्रहरीले घटनाको अनुसन्धान थालेको छ । घटनापछि माथाभांगा गाउँका सबै पुरुष फरार छन् । पुटीमारी फुलेश्वरी गाउँ पञ्चायतका प्रधान आलना यास्मिनले भनिन्, यो दुःखद घटना हो, आशंकाकै भरमा घटना भएको छ, यसको समर्थन गर्न सकिन्न । एक स्थानीयले गाउँमा प्रत्येक दिन पशुचोर आउने गरेको बताए । उनले भने, ती चोरहरूसँग गाई तस्करहरू पनि मिलेका छन् । यहाँबाट बंगलादेशको सीमानजिक छ । चोर पक्राउ गर्न गाउँलेहरूले पालैपालो पहरा दिन्छन् । प्रत्यक्षदर्शीका अनुसार गाई लगिरहेको पिकअपमा कुनै नम्बर प्लेट नभएर पनि घटना भएको हो । गाउँलेहरूका अनुसार अघिल्लो साता गाउँबाट चारवटा गाई चोरी भएका थिए । यसबारे प्रहरीलाई सूचना दिए पनि सुनुवाइ नभएपछि गाउँलेहरू मिलेर पहरा दिन थालेका हुन् । एक जना मृतकका काका सोमेश्वर दासले भतिजा बेरोजगार रहेकोले पशुको खरिदबिक्रीको धन्दा थालेका थिए । मेरो भतिजा पशुतस्कर चाहिँ थिएनन्, उनले भने, प्रकाश घरमा एक्लो कमाउने सदस्य थिए । राज्यले दोषीलाई कडा सजाय र पीडित परिवारजनलाई क्षतिपूर्ति दिनुपर्छ । प्रहरीका अनुसार यो क्षेत्रमा बंगलादेशबाट खुलेआम पशुको तस्करी हुनु सामान्य मानिन्छ । पछिल्ला केही महिनायता यो क्षेत्रका गाउँहरूमा गाई चोरी हुने घटना बढेको छ, ती प्रहरीले नाम नछाप्ने सर्तमा भने, यो क्षेत्रमा पशुतस्कर सक्रिय छन् । पश्चिम बंगालको ममत बनर्जी सरकारले राज्यमा भीडद्वारा मानिसको हत्या गर्ने घटना बढेपछि त्यसका अंकुश लगाउन तीन महिनाअघि द वेस्ट बंगाल (प्रिभेन्सन अफ लिंचिङ) बिल २०१९ विधानसभाबाट पारित गरेको थियो । भीडको कुटपिटबाट व्यक्तिको मृत्यु भएको अवस्थामा दोषीहरूलाई आजीवन कारावासको सजाय र ५ लाख भारु जरिवानाको व्यवस्था कानुनमा छ । तर तीन महिनायता छुट्टाछुट्टै कुटपिटका घटनामा कम्तीमा ९ जनाको मृत्यु भइसकेको छ । गत जुलाईमा उत्तर बंगालको जलपाइगुडी र अलिपुरदुआर जिल्लामा बच्चा चोरको आशंकामा एक महिला र पुरुषको स्थानीयको भीडले कुटेरै हत्या गरेका थिए ।"
अस्ट्रेलियालाई बहुसांस्कृतिक बनाउन नेपालीको सहयोग,"अस्ट्रेलियाका अध्यागमन, नागरिकता तथा बहुसांस्कृतिक मन्त्री डेभिड कोलम्यानले नेपालीको प्रशंसा गरेका छन् । उनले नेपालीहरूले अस्ट्रेलियालाई बहुसांस्कृतिक देश निर्माणका लागि उच्च भूमिका खेलेको भन्दै धन्यवादसमेत दिए । मन्त्री कोलम्यानलाई स्वागत तथा बधाई दिन नेप्लिज पेन्टहस्ट सोसाइटीले आयोजना गरेको कार्यक्रममा उनले नेपाल र अस्ट्रेलियाको द्विदेशीय सम्बन्ध ६० बर्ष पुग्न लागेको स्मरण गर्दै भविष्यमा अझ मिलेर काम गर्ने प्रतिबद्धता जनाएका थिए । उनले नेपाल सानो देश भए पनि विदेशी विद्यार्थी अध्ययन गर्ने समग्र संख्यामा तेस्रो हुनु आफैंमा सफलता भएको सुनाए । उनले नेपाली विद्यार्थी तथा नेपाली समुदायले अस्ट्रेलियाली अर्थतन्त्रमा महत्त्वपूर्ण भूमिका खेलिरहेको बताउँदै आफू नेपाली समुदायसँग भविष्यमा मिलेर काम गर्न इच्छुक रहेको सुनाएका थिए । नेपालीहरू मिहिनेती र मिलनसार र विश्वासिलो मात्र नभएर उनीहरूले अस्ट्रेलियालाई विभिन्न माध्यमबाट पुर्याएको योगदानका लागि म धन्यवाद दिन चाहन्छु, उनले भने ।कार्यक्रममा अस्ट्रेलियाका लागि नेपाली राजदूत महेश दाहालले नेपाल सदैव अस्ट्रेलियासँग मिलेर काम गर्न इच्छुक रहेको बताए । उनले नेपालमा अहिले लगानीका लागि राम्रो वातावरण रहेको जानकारी गराउँदै ऊर्जा, कृषिलगायत क्षेत्रमा लगानी बढाउनका लागि समेत आग्रह गरे । दाहालले आफू नेपाल र नेपाली समुदायका लागि काम गर्ने बताउँदै यहाँ रहेका नेपालीका कुनै समस्या भए त्यसलाई स्थानीय स्तरमा र सरकारी तवरमा लगेर समस्याको हल खोजिने बताए । उनले नेपाल भ्रमण वर्ष २०२० को जानकारी दिँदै नेपाल भ्रमणका लागि समेत आग्रह गरे । अवैतनिक महावाणिज्य दूत दीपक खड्काले अहिले भइरहेको सीमा विवादका बारेमा मन्त्रीको ध्यानाकर्षण गराए । दुई कार्यकालका लागि अध्यागमन मन्त्रालय सम्हालिरहेका मन्त्री कोलम्यान नेपाली समुदायसँग नजिकका मानिन्छन् । उनले निर्वाचनताका नेपाली समुदायका लागि आफ्नै भवन निर्माणका लागि १ मिलियन डलर करिब ८ करोड रुपैयाँ दिने घोषणासमेत गरे । जुन रकम हस्तान्तरणको प्रक्रियामा रहेको छ । संस्थाका अध्यक्ष लक्ष्मण श्रेष्ठले मन्त्री कोलम्यान सोही क्षेत्रका उम्मेदवार भएको र नेपाली समुदायसँग धेरै नजिक भएकाले उनलाई स्वागत र बधाई दिन कार्यक्रम आयोजना गरिएको जानकारी दिए ।"
कंगोमा दादुराले ५ हजारको मृत्यु,कंगो (एएफपी) कंगोमा दादुराको महामारी फैलिएको छ । महामारीबाट यो वर्ष करिब ५ हजार व्यक्तिको मृत्यु भएको छ । यसै अवधिमा करिब २ लाख ५० हजार व्यक्ति यसै रोगबाट संक्रमित छन् । कंगोमा दादुरा निकै नै द्रुतगतिमा फैलिइरहेको र यो सबैभन्दा छिटो फैलिने महामारी भएको पनि विश्व स्वास्थ्य संगठन (डब्ल्यूएचओ) ले जनाएको छ । कंगोमा इबोलाका कारण विगत १५ महिनामा ज्यान गुमाउनेभन्दा दुई गुणा बढी व्यक्ति दादुराका कारण ज्यान गुमाउन पुगेका छन् । कंगोमा इबोला भाइरसको प्रकोपबाट गएको वर्ष दिनमा कम्तीमा पनि २ हजार जनाको ज्यान गएको थियो ।
श्रीलंकामा अन्तरिम मन्त्रिमण्डल,"कोलम्बो, श्रीलंका (एजेन्सी) श्रीलंकाका राष्ट्रपति गोतावाय राजापाक्षले शुक्रबार १६सदस्यीय मन्त्रिमण्डलको घोषणा गरेका छन् । नया मन्त्रिमण्डलले सन् २०२० को मार्चमा हुने निर्वाचनसम्म काम गर्नेगरी जिम्मेवारी तोकिएको छ । सरकारमा भूतपूर्व राष्ट्रपतिसमेत रहेका आफ्नै दाजु महिन्दा राजापाक्षले प्रधानमन्त्रीका रूपमा बिहीबार पद तथा गोपनीयताको शपथ लिएका थिए । राष्ट्रपतिका अर्का भाइ चमाल राजापाक्षलाई कृषि, सिँचाइ, आन्तरिक व्यापार तथा उपभोक्ता हित मन्त्री बनाइएको छ । प्रधानमन्त्री महिन्दा राजापाक्षले वित्त, आर्थिक मामिला, आवास, सहरी विकास, खानेपानी आपूर्ति र बुद्धधर्मसम्बन्धी काम गर्नेछन् । प्रधानमन्त्री राजापाक्षले सन् २००६ देखि २०१५ सम्म शक्तिशाली राष्ट्रपतिका रूपमा श्रीलंकालाई नेतृत्व प्रदान गरेका थिए । निवर्तमान प्रधानमन्त्री रनिल विक्रमासिङ्घेले आफ्नो पक्षका राष्ट्रपतिका उम्मेदवार सजित प्रेमादासाको पराजयसँगै पदबाट राजीनामा दिएपछि अन्तरिम सरकार गठन गरिएको हो । मन्त्रिमण्डलका अन्य सदस्यमा निमाल सिरिपाला, अरूमुगम थोन्दामन, डग्लास देभानन्द, पवित्रादेवी वान्नीआराच्ची, बन्दुला गुणवार्दने, जानका बन्दारा तेन्नाकुन, डल्लास अलाहाप्पेरूमा, विमल विरावान्सा, महिन्दा अमराविरा, एस एम चन्द्रसेना, रमेश पाथिराना र प्रसन्न रणतुङ्गा रहेका छन् ।"
ब्राजिलमा रोजगारी थप,"रियो दी जेनेरियो (एजेन्सी) ब्राजिलले यसै वर्षको जनवरीदेखि अक्टोबरसम्म ८ लाख ४१ हजार रोजगारी सिर्जना गरेको जनाएको छ । सो अवधिमा ब्राजिलले ८ लाख ४१ हजारभन्दा बढी रोजगारी सिर्जना गरेको र यो तथ्यांक गत वर्षको यसै अवधिको तुलनामा ६४ प्रतिशतले वृद्धि भएको यहाँको अर्थ मन्त्रालयले बिहीबार जानकारी दिएको छ । मन्त्रालयको श्रम सचिवालयका अनुसार ब्राजिलको अर्थतन्त्रले अक्टोबरमा मात्र ७० हजार ८ सय ५२ रोजगारी सिर्जना गरेको छ । सन् २०१६ पछिको यो सबैभन्दा राम्रो संख्या भएको बताइएको छ । श्रम सचिवालयद्वारा विश्लेषण गरिएका विभिन्न आठ क्षेत्रमा सन् २०१९ को पहिलो १० महिनामा रोजगारीका अवसर सिर्जना गर्ने क्षेत्र भने सेवा, निर्माण र पूर्वाधार निर्माणलगायतका छन् । रोजगारीको बढ्दो संख्याका कारण यहाँको बेरोजगारी दरमा पनि केही कमी आएको पाइएको छ । यो तथ्यांक हेर्दा पछिल्लो तीन महिनामा बेरोजगारी दरमा कमी आएको देखिएको छ ।"
क्षतिपूर्ति बैंकमा पठाएपछि मात्र उजुरी फरफारक,"काठमाडौं (कास) वैदेशिक रोजगार विभागले पीडित कामदारको बैंक खातामा क्षतिपूर्ति दिएको प्रमाण विभागमा पेस गरेपछि मात्रै उजुरी फरफारक गर्न थालेको छ । वैदेशिक रोजगार व्यवसायीले विभागमा मिलापत्र गरे पनि पीडितलाई क्षतिपूर्ति नदिने प्रवृत्ति बढेपछि विभागले बैंक खातामै रकम जम्मा गर्नुपर्ने व्यवस्था गरेको हो । विभागमा आई मिलापत्र गर्छन् । तर गइसकेपछि क्षतिपूर्ति नदिने गरेको भेटियो । त्यसैले व्यवसायीले पीडितको बैंक खातामै पैसा राखिदिनुपर्ने व्यवस्था गरेका हौं, विभागका महानिर्देशक भीष्मकुमार भुसालले भने । विभागको कार्यसम्पादनबारे जानकारी दिन शुक्रबार आयोजित पत्रकार सम्मेलनमा भुसालले संस्थागत उजुरीको फर्छ्योट निकै बढेको बताए । १० वर्षदेखि बाँकी १५ सय उजुरीमध्ये ३ सय मात्र फर्छ्योट गर्न बाँकी छन्, उनले भने ।"
चार स्वर्णबाट सुरुआत,"काठमाडौं उपत्यकातिर असोजमा पर्ने पानी असारको जस्तो हुन्न । तर २०४१ सालको असोजमा काठमाडौंमा बेस्सरी पानी परेको थियो । त्यो पनि लगातार । संयोग कस्तो भने त्यतिबेला नेपालले आयोजना गरेको थियो, दक्षिण एसियाली खेलकुदको पहिलो संस्करण । यस्तोमा पानीले दुःख दिने भयो नै । जतिबेला नेपाल र बंगलादेशबीच दशरथ रंगशालामा फुटबलको फाइनल भएको थियो, मैदान हिलाम्मे थियो । अझभन्दा मैदान धान रोप्न ठिक्क पारेको खेत जस्तो ।अहिलेको भए, त्यो मैदानमा फुटबल खेल्नलायक मानिन्थ्यो । तर त्यतिबेलाको कुरै बेग्लै । फाइनलमा नेपालले बंगलादेशलाई ४२ ले हरायो । असोज ७ गते भएको फाइनल पूरा प्रतियोगिताकै अन्तिम प्रतिस्पर्धा पनि थियो । त्यससँगै नेपालले जितेको स्वर्ण पदकको संख्या चार पुग्यो । त्यस फाइनलमा नेपालका लागि वाईबी घलेले दुई गोल गरे । एक गोल सुरेश पन्थीको नाममा रह्यो । अर्को एक गोल थियो आत्मघाती । त्यस अर्थमा नेपालले फुटबलमा जितेको स्वर्णसँगै प्रतियोगिताले सुखद बिदाइ लियो ।त्यसको ठीकअगाडि वैकुण्ठ मानन्धरले म्याराथनबाट स्वर्ण जिते । उनले २ घण्टा २७११ मिनेटमा दौड पूरा गरे । नेपालले बक्सिङबाट त्यस अगाडि नै दुई स्वर्ण हात पारिसकेको थियो । त्यतिबेला त्यो समय पनि थियो, जति बेला नेपालमा बक्सिङ खुबै लोकप्रिय थियो । टोलटोलमा बक्सिङ खेल्ने क्लब हुन्थे । त्यसैले नेपालले बक्सिङबाट राम्रै सफलता हात पारेको थियो । पुष्करध्वज शाही भने नेपालका लागि दक्षिण एसियाली खेलकुदमा स्वर्ण जित्ने पहिलो खेलाडी ।यस ऐतिहासिक सफलताका लागि उनले लाइट फ्लाइवेट फाइनलमा श्रीलंकाका रत्नसूर्यालाई हराए । यो खेलबाट अर्को स्वर्ण दलबहादुर रानामगरले जिते । लाइटवेटमा उनले भारतका एस जयरामलाई पन्छाए । संयोगले यी दुवै नेपाली बक्सिङ लिजेन्ड अहिले हाम्रासामु छैनन् । उनीहरूको ख्याति पनि गुमनामजस्तै भइसकेको छ । बक्सिङबाटै नेपालले ५ रजत पदक पनि जित्न सफल रह्यो । यसरी रजत जित्नेमा एक थिए, अहिलेका बक्सिङ संघका अध्यक्ष राम अवाले पनि ।यस्तै प्रवीण तुलाधर, प्रकाश तुलाधर, उत्तम श्रेष्ठ र मानबहादुर श्रेष्ठले पनि रजत जिते । त्यसको अर्थ नेपालका पाँच बक्सर फाइनलमा पराजित रहे । यसैमा उमेश मास्केले कांस्य जिते । एथलेटिक्सबाट नेपालले ३ रजत र १ कांस्य पनि जित्यो । म्याराथनमा अर्जुन पण्डित दोस्रो स्थानमा आए । आमिरी यादवले ५ र १० हजार मिटर दौडमा दुई रजत जिते । जोधा गुरुङ १५ सय मिटर दौडमा तेस्रो भए । भारोत्तोलनबाट ४ रजत र तीन कांस्य प्राप्त भयो । जगदीश प्रधान, अशोक कार्की, सुरेन्द्र हमाल र सुनीललाल जोशी थिए, यो खेलबाट रजत जित्ने । कांस्य जित्ने खेलाडी भने ज्योति पौडेल, मदन शिवभक्ति र समसुद्दिन सिद्दिकी रहे । पौडीबाट सान्त्वना पदकका रूपमा तीन कांस्य प्राप्त भयो । अमृत चित्रकार, तुलसी गुरुङ, जय गुरुङ र राजमान तुलाधरले पौडीको चार गुणा सय मिटर फ्रिस्टायल रिलेमा कांस्य जिते । यस्तै चार गुणा सय मिटर मिड्ली रिलेमा कांस्य जित्नेमा ईश्वर कार्की, राजमान, श्याम गुरुङ र ओङदेन लामा थिए ।पूरा प्रतियोगितामा नेपालका लागि महिलाले जितेको एकमात्र पदक कांस्य थियो पौडीबाट । महिला चार गुणा सय मिटर मिड्लेको रिलेमा नेपालले प्राप्त गरेकको तेस्रो स्थानमा लागि चुनौती पेस गर्ने खेलाडी थिए, शारदा लेप्चा, अर्चना थापा, इन्दिरा चाम्लिङ र नीलम तुलाधर । यो नेपालका लागि दक्षिण एसियाली खेलकुदमा महिलाले जितेको पहिलो पदक पनि रह्यो । त्यो अर्थमा यो ऐतिहासिक पनि रह्यो ।"
महिला फुटबलमा चार टिममात्रै,"१३ औं दक्षिण एसियाली खेलकुद (साग) को महिला फुटबलमा चार देशले मात्र प्रतिस्पर्धा गर्ने भएका छन् । त्यसैले आयोजक नेपाल, १२ औं सागको र्स्व्णपदक विजेता भारत, श्रीलंका र माल्दिभ्सले राउन्ड रोबिन लिग का आधारमा प्रतिस्पर्धा गर्नेछन् । लिगको शीर्ष दुई टिम स्वर्ण पदकका लागि भिड्ने छन् ।सिलोङमा सम्पन्न १२ औं सागको महिला फुटबलमा ५ देश सहभागी थिए । लिगमा नेपाल शीर्षस्थानमा रहे पनि स्वर्णको प्रतिस्पर्धामा भारतसँग ४० ले हारेको थियो । नेपाललाई सन् २०१० मा ढाकामा भएको ११ औं सागमा पनि भारतले नै स्वर्ण पदकबाट वन्चित गरेको थियो । पछिल्ला दुवै संस्करणमा कांस्य हात पारेको बंगलादेश १३ औं संस्करणमा सहभागी भएन ।यसपालि १३ औं सागमा महिला फुटबल पोखरा रंगशालामा डिसेम्बर ३९ मा हुँदै छ । त्यसमा नेपाली महिला टिमको पहिलो प्रतिद्वन्द्वी बनेको छ श्रीलंका । यो पहिलो खेल डिसेम्बर ३ मै हुनेछ । त्यसपछि नेपालले डिसेम्बर ५ मा माल्दिभ्स र डिसेम्बर ७ मा भारतविरुद्ध प्रतिस्पर्धा गर्नेछ ।नेपाल र बंगलादेश समूहमै भिड्नेपछिल्लोपल्ट स्वर्ण पदक जितेको नेपाली यू२३ फुटबल टिमले १३ औं सागको समूह चरणमा फेरि बंगलादेशविरुद्ध प्रतिस्पर्धा गर्ने भएको छ । एन्फा कम्प्लेक्स सातदोबाटोमा शुक्रबार भएको ड्र अनुसार नेपाल, बंगलादेश र भुटान एउटै समूहमा परेको हो । १२ औं सागमा पनि यी तीनै टिम एउटै समूहमा थिए ।नेपालले गुवाहाटीमा नवयुग श्रेष्ठको ह्याट्रिकसँगै भुटानलाई ५० ले हराएर स्वर्ण पदक जित्ने अभियान थालेको थियो । तर, समूहको अन्तिम खेलमा नेपाललाई बंगलादेशले २१ ले हराएको थियो । त्यसपछि समूह उपविजेता भएको नेपालले सेमिफाइनलमा माल्दिभ्सलाई रोमाञ्चक खेलमा ४३ ले पराजित गरेको थियो भने फाइनलमा भारतलाई २१ ले पन्छाउँदै स्वर्ण पदक जितेको थियो । फुटबलमा यो तेस्रोपल्ट दक्षिण एसियाली खेलकुदको जितेको स्वर्ण हो । १३ औं सागको समूह बी मा भारत, माल्दिभ्स र श्रीलंका छन् । सागको पुरुष फुटबलमा यू२३ टिमले प्रतिस्पर्धा गर्छ । हरेक टिममा २३ वर्षमाथिका तीन खेलाडी समावेश गर्न पाइन्छन् । यसपालि सागमा पुरुष फुटबलको प्रतिस्पर्धा डिसेम्बर १ देखि १० सम्म दशरथ रंगशालामा हुनेछ । नेपालले पहिलो दिन नै बंगलादेशको सामना गर्नेछ । त्यसपछि भुटानविरुद्ध ५ डिसेम्बरमा खेल्नेछ । सेमिफाइनल ८ डिसेम्बर र फाइनल १० डिसेम्बरमा हुनेछ ।"
थ्रीस्टार सेमिफाइनलमा,फ्रेन्ड्स क्लबलाई १० ले पराजित गरी थ्रीस्टार क्लब तेस्रो संस्करणको चन्द्रागिरि मेयर गोल्डकप ए डिभिजन फुटबलको सेमिफाइनलमा पुगेको छ । प्रतिस्पर्धात्मक ललितपुर डर्बीमा थ्रीस्टारका लागि रुपेश केसीले गोल गरे । चन्द्रागिरि नगरपालिकास्थित नैकाप फुटबल मैदानमा शुक्रबार थ्रीस्टारले सुरुदेखि नै फ्रेन्ड्सलाई दबाबमा राखेको थियो । खेलको तेस्रो मिनेटमा थ्रीस्टारका सुशान्त श्रेष्ठको प्रहार पोस्टबाट थोरै बाहिरिएको थियो । १६ औं मिनेटमा रुपेशको फ्रिकिकलाई फ्रेन्ड्सका गोलरक्षक देव लिम्बुले मुस्किलले बचाए । २० औं मिनेटमा सुशान्तको पासमा विदेशी खेलाडी हमगातले पोस्टको दिशा दिन सकेनन् । लगत्तै दिपेश घलेको प्रहार गोलरक्षकले बचाइदिए । ३३ औं मिनेटमा फ्रेन्ड्सका फिलिपेले पाएको मौका सदुपयोग गर्न सकेन । दोस्रो हाफमा फ्रेन्ड्सले पनि गोलका केही अवसर सिर्जना गरेको थियो । ५८ औं मिनेटमा ब्राजिली फिलिपेले सुन्दर मौका खेर फाल्दा फ्रेन्ड्स अग्रता लिनबाट चुक्यो । उनको प्रहार थ्रीस्टारका विदेशी गोलरक्षक प्रिसोले बचाइदिए । ६० औं मिनेटमा फिलिपेले नै अर्को अवसर खेर फाले । थ्रीस्टारका सुशान्तले ६५औं मिनेटमा अर्को अवसर गुमाए । ८३ औं मिनेटमा सुशान्तकै प्रहारलाई फ्रेन्ड्सका सनिश श्रेष्ठले गोललाइनबाट बचाउँदा थ्रीस्टार चुक्चुकाएको थियो । गोलरक्षक बिट भइकेको अवस्थामा सनिशले गोललाइनबाट बल क्लियर गरेका थिए । पेनाल्टी शुटआउटतर्फ धकेलिन लागेको खेलमा कप्तान रुपेश केसी नायक बने । इन्ज्युरी समयको दोस्रो मिनेटमा करण राउतको पासमा रुपेशले बक्सबाहिरबाट गरेको प्रहार गोलमा परिणत भयो । म्यान अफ द म्याच घोषित रुपेशले ५ हजार रुपैयाँ पुरस्कार पाए । थ्रीस्टारले फाइनल पुग्नका लागि एपीएफ र सरस्वती युथबीचको विजेतासँग खेल्नेछ । शनिबार नेपाल पुलिस क्लब र साविक विजेता च्यासल युथ क्लबबीच प्रतिस्पर्धा हुनेछ ।
नवजीवन विजयी,रूपन्देही (कास) तिलोत्तमा१४ बाग्धुरा देवीनगरमा शुक्रबार तेस्रो सन्जीवनी नकआउट फुटबल प्रतियोगिता सुरु भएको छ । उद्घाटन खेलमा नववजीवन टिकुलीगढ युवा क्लब विजयी बन्यो । उसले फर्साटिकर युवा क्लबलाई ३० गोलले हरायो । रूपन्देहीका १६ टिमको सहभागिता रहेको प्रतियोगितामा विजेताले १ लाख र दोस्रोले ५० हजार रुपैयाँ पुरस्कार पाउने क्लबका अध्यक्ष अर्जुन क्षेत्रीले बताए । विधागत पुरस्कार पनि रहेको छ । शनिबार योङ स्टार र न्यु युवा क्लबबीच प्रतिस्पर्धा हुनेछ ।
आयोजक डिपो विजयी,सुनसरी (कास) ललितअम्बर डिपो कप फुटबलको १६ औं संस्करणको उद्घाटनमा मेरिल्यान्डलाई २१ गोलले हराउँदै आयोजक डिपो स्कुल ए विजयी बनेको छ । पहिलो हाफमा डिपोका माङसाम लिम्बुले गोल गरे । मेरिल्यान्डका आर्यन तामाङले गोल गर्दै ११ को बराबरीमा ल्याए । दोस्रो हाफमा प्राप्त फ्रिकिकमा माङसामले गोल गरेर जित सुनिश्चित गरे । म्यान अफ द म्याच मेरिल्यान्डका जुएस राई घोषित भए । विजेताले १० हजार र उपविजेताले ५ हजार रुपैयाँ प्राप्त गर्नेछन् ।
अन्तरस्कुल फुटबल अन्तिम साता,"काठमाडौं (कास) प्रथम वेस्ट काठमाडौं अन्तर विद्यालय फुटबल मंसिर अन्तिम साता हुने भएको छ । वेस्ट काठमाडौं फुटबल क्लबको आयोजनामा हुने प्रतियोगितामा उपत्यकाका १६ विद्यालयलाई सहभागी गराइने क्लबका अध्यक्ष सुन्दर थापाले शुक्रबार पत्रकार सम्मेलनमा बताए । उनले ग्रासरुटबाटै दक्ष खेलाडी उत्पादन गर्न प्रतियोगिता गरिन लागिएको बताए । नयाँ नैकापस्थित फुटबल मैदानमा हुने प्रतियोगिताका खेल नकआउटका आधारमा हुनेछ । विजेताले ५० हजार, उपविजेताले २५ हजार रुपैयाँ पुरस्कार प्राप्त गर्ने छन् । तेस्रोले १५ हजार र प्लेयर प्ले टोलीले १० हजार पाउने छन् । उत्कृष्ट प्रदर्शन गर्ने खेलाडीमध्येबाट केही खेलाडी छनोट गरी नियमित प्रशिक्षण गराउने अध्यक्ष थापाले बताए । वेस्ट काठमाडौं फुटबल क्लबले स्पेनको चर्चित क्लब एट्लेटिको म्याड्रिडसागको सहकार्यमा हाल ८० जनालाई नियमित प्रशिक्षण गराउँदै आएको छ । उनले अर्को वर्षदेखि एकेडेमी सञ्चालन गरी प्रशिक्षण गराइने बताए ।"
तेस्रो समृद्ध रुकुम चेस हुने,"काठमाडौं (कास) तेस्रो समृद्ध रुकुम फिडे रेटिङ चेस प्रतियोगिता २४ देखि २८ डिसेम्बर रुकुम पूर्वमा हुने भएको छ । प्रतियोगिताको कुल पुरस्कार राशि ३ लाख ३ हजार रुपैयाँ रहेको छ । विजेताले ५० हजार, उपविजेताले ३० हजार र तेस्रो स्थानले २० हजार रुपैयाँ पुरस्कार पाउने छन् । चौथोदेखि दसौंस्थानसम्म आउनेले नगद पुरस्कार पाउने छन् । महिलातर्फ विजेताले ८ हजार, उपविजेताले ६ हजार र तेस्रोले ४ हजार रुपैयाँ पुरस्कार पाउने छन् । प्रदेश ५ का शीर्ष दुइ खेलाडीले ८ हजार र ६ हजार पुरस्कार पाउने छन् । उत्कृष्ट स्थानीयले ८ हजार, उत्कृष्ट भेट्रान तथा अनरेटेडले पनि ८ हजार पुरस्कार पाउने छन् । अन्य रेटिङ क्याटगोरीमा उत्कृष्ट हुनेले पनि ८ हजार रुपैया पुरस्कार पाउने छन् ।"
ओडिसीमा बास्केटबल,काठमाडौं (कास) ओडिसी एकेडेमीको आयोजनामा १२ औं ओडिसी कप अन्तरस्कुल बास्केटबल प्रतियोगिता शनिबार सुरु हुँदैछ । जुनियर ब्वाइजमा २४ तथा सिनियर गर्ल्समा १६ टिमले भाग लिने छन् । गर्ल्सको प्रतिस्पर्धा थ्री बाइ थ्री स्वरुपमा हुनेछ । ब्वाइजमा एन्जल्स हर्ट र गर्ल्समा भ्याली पब्लिक डिफेन्डिङ च्याम्पियन हुन् ।
भ्याली र ग्रिनल्यान्ड च्याम्पियन,काठमाडौं (कास) आयोजक भ्याली पब्लिक र ग्रिनल्यान्डले भ्याली कप अन्तरस्कुल बास्केटबल प्रतियोगिताको उपाधि जितेका छन् । भ्याली पब्लिक ब्वाइज र ग्रिनल्यान्ड गर्ल्समा विजेता भए । ब्वाइज फाइनलमा ग्रिनल्यान्डले आयोजक भ्याली पब्लिकलाई ५७५२ स्कोरले पराजित गर्यो । ग्रिनल्यान्डका राजीव आले मगरले ३५ स्कोर जोडे । गोल्डेनपिकले डाफोडिललाई ५६४५ ले हराएर तेस्रो हुँदा गोपाल भण्डारीले २३ स्कोर बटुले । गर्ल्सको उपाधि भिडन्तमा भ्यालीले टीआईएलाई ३०१८ ले हरायो । भ्यालीकी सुजु गुरुङले १७ स्कोर गरिन् । ग्रिनल्यान्ड स्किब्सलाई २६२२ ले हराएर तेस्रो स्थान भयो । ग्रिनल्यान्डकी सितोष्णा केसीले ८ स्कोर बटुलिन् । फाइनलका सर्वाधिक स्कोरकर्ताद्वय राजीव र सोजु मोस्ट भेलुएबल प्लेयर घोषित भए । ब्वाइजमा भ्याली पब्लिकका राहुल विक तथा गर्ल्समा ग्रिनल्यान्डकी सितोष्णा केसी उत्कृष्ट थ्री प्वाइन्टर चुनिए । ब्वाइजमा गोल्डेनपिकका गोपाल भण्डारी (११७) तथा गर्ल्समा टीआईएकी रिन्चेन तामाङ (९६) सर्वाधिक स्कोरकर्ता बने ।
पिस प्वाइन्ट विजयी,"काठमाडौं (कास) आयोजक पिस प्वाइन्ट चौथो पिस प्वाइन्ट कप अन्तरस्कुल फुटबलको ब्वाइजमा शुक्रबार सेमिफाइनल पुगेको छ । पिस प्वाइन्टसँगै एक्मी पनि सेमिफाइनलमा पुग्यो । सानो गौचरणमा भएको खेलमा पिस प्वाइन्टले इपीएसलाई ४० गोलले हरायो । विजेताका अनिश राई, गौरव महर्जन, अनिश लामिछाने र नेल्सन तामाङले ११ गोल गरे । एक्मीले आकाश गंगालाई टाइब्रेकरमा ३२ गोलले हरायो । गर्ल्समा क्याम्ब्रिजले पिस प्वाइन्टलाई २० तथा भेनसले एलेक्सरलाई ३१ गोलले पाखा लगाउदै सेमिफाइनल यात्रा तय गरे । क्याम्ब्रिज र भेनस दुवै टाइब्रेकरमा विजयी भएका हुन् ।"
मल्पी र इनोभेटिभ भिड्ने,काठमाडौं (कास) मल्पी र इनोभेटिभ २६ औं ज्ञान कार्निभल अन्तरस्कुल खेलकुदको गर्ल्स बास्केटबलमा शुक्रबार फाइनल पुगेका छन् ।मल्पीले रिलायन्सलाई ४२२४ ले हरायो । मल्पीको जितमा कृतज्ञ गुरुङले २१ स्कोर गरिन् । स्वच्छता थापाको १३ स्कोरमा इनोभेटिभले आयोजक ज्ञानोदयलाई ४३२८ स्कोरले पराजित गर्यो । ब्वाइजमा एलआरआई र त्रिज्योति उपाधिका लागि भिड्ने छन् । एलआरआईले मंगलदीपमाथि ५३५१ को कठिन जित दर्ता गर्यो । एलआरआईका विजय कठायतले २० स्कोर जोडे । त्रिज्योतिले पुष्पसदनलाई ५८५५ ले हरायो । त्रिज्योतिका निशान श्रेष्ठले ३६ स्कोर गरे ।
उद्घाटन नै हो सागको ऐना,"लेजर बिम र प्यारासुटपन्ध्र वर्षपछि साफ फर्किएर नेपाल आयो । परिषद्, ओलम्पिक कमिटी कतै नभए पनि समारोह समितिको जिम्मेवारी उनै श्रेष्ठको काँधमा पुग्यो । आफूले गृहकार्य गरेर समितिले चार महिनादेखि सक्रिय रूपमा अभ्यस्त गराएका थिए उद्घाटनमा प्रस्तुत हुने टोलीलाई । उद्घाटन समारोहको सबै डिजाइन समारोह समितिले गरेको थियो । पहिलो साफको उद्घाटनमा भएको कमीकमजोरी अपडेट गरेको थियो यो समितिले ।आठौं साफ आयोजना गर्न पाँचवटा मुख्य समिति बनेका थिए । त्यसले स्वतन्त्र हिसाबमा काम गर्न पाउनुपर्छ भनेर माग राखेको श्रेष्ठले सुनाउँछन् । त्यहीअनुसार काम गर्ने अधिकार पारित भएर आयो । विभिन्न स्वीकृतिका लागि सरकारी झमेलामा अल्झिरहनु नपर्ने भयो समितिहरूलाई । आफ्नो समितिमा राखिदिनु भनेर कति भनसुन आए । अधिकारप्राप्त समिति भएकाले श्रेष्ठले भनसुनमा कसैलाई वास्तै गरेनन् । यसपालि पनि श्रेष्ठको टोली विभिन्न विद्यालयमा गएर सागको महत्त्व बुझाउन दत्तचित्त भएर लागे । किनभने उद्घाटन समारोहमात्र १६ सय विद्यार्थी उतार्नुपर्ने थियो । ७० युवतीलाई विभिन्न स्थानमा जिम्मेवारी दिएर राखिएको थियो । आतिशबाजी, लेजर बिम र प्यारासुट जस्ता प्रयोगले उद्घाटन समारोहलाई सागभन्दा एक स्थान माथि उभ्याएको थियो । सागमा पहिलोपल्ट लेजर बिम प्रयोग गरिएको थियो । रंगशाला माथिको आकाशबाट सेनाले मैदानमा प्यारासुट जम्पमा विभिन्न देशका झण्डा लिएर ओर्लिनुपर्ने तालिका थियो ।पहिलो सागकै संकेत आठौंमा पनि देखिएको थियो । अर्थात आकाशे पानीले दुःख दिन लागेको थियो । कालो बादल मडारिइसकेको थियो । तत्कालीन युवराज दीपेन्द्रले आफ्ना एडीसीमार्फत मौसम बिग्रिएको भए प्यारासुट जम्प कार्यक्रम स्थगित गर्न निर्देशन दिएको श्रेष्ठ अहिले पनि सम्झन्छन् । मैदानबाट हेलिकप्टर र प्यारासुटको जिम्मा सेनाका रुक्मांगत कटुवालले लिएका थिए । उनले माथि उडिरहेको हेलिकप्टरका चालकसँग बुझेर उडान र प्यारासुट ल्यान्डिङ गर्न अप्ठयारो पर्ने हिसाबले मौसम नबिग्रिएकाले घोषित तालिका परिवर्तन गर्नु नपर्ने सुनाएपछि श्रेष्ठ ढुक्क बनेका थिए । तर एउटा प्यारासुट नै खुलेन । एक्कासि रंगशालाको पूर्वतर्फ रहेको कभर्डहल पछाडिको भागमा प्यारासुट खसेको देखिएको थियो । प्यारासुट नखुलेपछि प्यारासुटरले त्यसलाई काटेर फालेका रहेछन्, जुन कभर्डहल पछाडि झरेको रहेछ । प्यारासुटर वैकल्पिक प्यारासुटबाट रंगशालामा ल्यान्ड भइसकेका थिए । विभिन्न ठाउँमा लाग्ने १२ वर्षे मेलाका देवीदेवताको बहुमूल्य मूर्तिहरू रंगशालाको ट्र्याकमा सजाइएको थियो । श्रेष्ठको मुख्य चिन्ता भने तिनै मूर्तिमा प्यारासुटर आएर ठोक्किएला भन्ने रहेछ । श्रेष्ठसँगै समितिमा अशोक वज्राचार्य, कुलबहादुर थापा, ज्ञानेन्द्र श्रेष्ठ, सुधीर पोखरेल, रेणुकादेवी सिटौलालगायत थिए । समारोहअन्तर्गत विभिन्न उपसमिति थिए । १ सय ५० जनाको काम गर्ने टोली थियो । विद्यार्थीले ताली बजाएर रंगशालामा उपस्थित दर्शकको स्वागत गरेका थिए । रंगशालाका सबै दर्शक उठेर ती विद्यार्थीका लागि तालीबाटै अभिवादन फर्काएको दृश्य त्यत्तिकै लोभलाग्दो थियो । त्यतिखेर श्रेष्ठलाई राष्ट्रियता नै उर्लिएर आएजस्तो लाग्यो । उद्घाटन समारोहको एउटा सन्देश आफ्नो देशको भावना अभिप्रेरित गराउने पनि थियो । उद्घाटनपछि दर्शकहरू मुखमा नेपालको झण्डा पोतेर, झण्डा बोकेर खेल हेर्न आउन थाले । त्यो क्षणलाई श्रेष्ठ गौरवको रूपमा लिन्छन् । उनी भन्छन्, जनताको मनभित्र राष्ट्रियता जगाउनु हाम्रो ठूलो सफलता थियो ।झाँकीहरू प्रदर्शन गरिएको थियो उद्घाटन समारोहमा । सूरसुधाको प्रत्यक्ष प्रस्तुति थियो । सातै देशको गीत प्रस्तुत गरिएको थियो, जसको संगीत संयोजन प्रकाश गुरुङले गरेका थिए । पशुपति विकास कोषमा २ सय ५० बटुक लिन जाँदा त्यहाँ ५१ जनामात्र भेटिए । कोषले जसोतसो खोजेर त्यति संख्या पुर्याइदिएको श्रेष्ठ स्मरण गर्छन् ।१६ सय विद्यार्थी रंगशालाका ट्र्याकमा थिए । रंगशालाका क्षमता १७ हजार ५ सय थियो, त्यति नै क्षमतामा उद्घाटन समारोहका लागि प्रदर्शनकारी थिए । ट्र्याकमा बसेका विद्यार्थीबाहेक सबै आफ्नो पालोको प्रदर्शन दिँदै फर्किन्थे । समारोह समितिको बजेट साढे २ करोडको थियो । जबकि उद्घाटन समारोहमै प्रदर्शनकारीलाई खाजा खुवाउने बजेट २ करोडको आएको थियो । समारोह समितिले फुरनदाना र बुनियाँको लड्डु आफैं बनाउन लगाएर खाजाको बजेट २९ लाखमा छुट्याएको तत्कालीन समारोह संयोजक श्रेष्ठ बताउँछन् । उद्घाटन समारोहबाटै नेपाल साफको सफल आयोजक राष्ट्र बनिसकेको थियो । ९ दिनको खेल हुन त बाँकी नै थियो । अन्तर्राष्ट्रिय ओलम्पिक कमिटीका सदस्य आठौं साफमा अतिथि बनेर आएका थिए । उनले श्रेष्ठलाई भेटेर उद्घाटन समारोह ओलम्पिक जस्तै भएको सुनाएछन् । उनको अर्को जम्काभेट पाकिस्तानी प्रतिनिधिमण्डलसँग भयो । उनी पनि उद्घाटन समारोहबाट निकै प्रभावित थिए । ती पाकिस्तानी प्रतिनिधि श्रेष्ठलाई उद्घाटन समारोहको बजेट कति हो भनेर सोध्दै थिए । श्रेष्ठले त्यो प्रश्न उनलाई नै फर्काए । पाकिस्तानी प्रतिनिधिले आधा अर्बजति अवश्य हुनुपर्छ भन्दै अड्कल काटेछन् । उद्घाटन र समापनको बजेट नै जम्मा साढे २ करोडको थियो । ती पाकिस्तानी तीको त्यति धेरै गम्भीर चासोको भेद नेपालपछि इस्लामाबादले आयोजना गरेको नवौं साफले खोल्यो । आठौं साफकै नक्कलजस्तै थियो पाकिस्तानले आयोजना गरेको साफ । आतिशबाजी, लेजर बिमको प्रयोग र प्यारासुट जम्प नेपालले आयोजना गर्दाको जस्तै थियो । नेपालकै अघिल्लो संस्करणको उद्घाटन समारोह पाकिस्तानले अनुसरण गरेको थियो । १३ औं सागको उद्घाटनबारे अहिले धेरैलाई चासो छ । विष्णुगोपाल श्रेष्ठलाई त अझ बढी हुने नै भयो । उनी अहिले समारोहमा त के कुनै समितिमा छैनन् । मेरो जिम्मामा फेरि समापन समारोह आएको भए के गर्थें एउटा विषय र प्रश्न हुनसक्ला, तर अहिले पनि म अनुभवको हिसाबमा सुझाव दिनसक्छु । श्रेष्ठ आशा राख्छन्, नेपालमा २० वर्षमा धेरै परिवर्तन आइसकेको छ, १३ औं सागको उद्घाटन समारोहले त्यसलाई प्रतिबिम्व गर्दै फरक रूपमा प्रस्तुत गर्न सक्नुपर्छ ।"
गुमनाम विजेता,"श्रीलंकाको कोलम्बोमा सम्पन्न पाँचौं दक्षिण एसियाली खेलकुद (तत्कालीन साफ) मा सुटिङ खेलमा ऐतिहासिक स्वर्ण जितेको २७ वर्षपछि अनिता श्रेष्ठ महर्जनको स्मृतिका धेरै दृश्य धूमिल भइसकेका छन् । भूतो न भविष्यति भनेजस्तो नेपाली सुटिङले दक्षिण एसियाली खेलकुदमा हासिल गरेको सर्वोच्च पदक त्यही एक मात्र हो ।जीवनका महत्त्वपूर्ण घटनाक्रमलाई हरेक मानिसले सम्भवतः भुल्दैनन् । भुल्ने अवस्था पनि आउन दिँदैनन् । ऐतिहासिक सफलताका बाबजुद अनिता आफ्नो विगतबारे बेखबरजस्तै किन छिन् ? सुटिङ खेलमा नेपालका लागि अहिलेसम्मकै सर्वोच्च पदक दिलाउने ४७ वर्षीया श्रेष्ठबारे बुझ्न २०४५४६ सालतिर फर्कनुपर्छ ।नेपालगन्जको घरबारी टोल आफैंमा राष्ट्रिय खेलाडी उत्पादनको मुख्य थलोमध्ये पर्छ । ब्याडमिन्टन, भारत्तोलन, तेक्वान्दो, शारीरिक सुगठनसँगै सुटिङ पनि त्यतिबेलाको लोकप्रिय खेल । शान्त स्थानमा खेल्न पाइने धक्कामुक्की नहुने भएकै करण सुटिङप्रति उनको आकर्षण बढ्यो । नाताले काकी पर्ने नेपालकै पहिलो ओलम्पियन पार्वती थापाले महिला भएर पनि खेल क्षेत्रको उच्च तहमा पुग्न सकिन्छ भनेर प्रमाणित गरिसकेकी थिइन् । आफ्नै पिता र दाइ शारीरिक सुगठनका खेलाडी थिए । पारिवारिक र सामाजिक माहोल नै खेलकुदमय भएपछि आमाको आग्रहमा उनी १ घण्टा पैदल दूरीमा रहेको नेपालगन्ज रंगशालामा सुटिङ खेल्न थालिन् । सञ्जयसिंह ठाकुर उनका पहिलो प्रशिक्षक ।अन्तर्मुखी स्वभावकी अनिताको सुटिङप्रतिको समर्पण र लगाव छोटो समयमै यस्तो बन्यो कि करिअर सुरु गरेकै वर्ष उनी राष्ट्रिय खेलाडीका रूपमा दरिइन् । लगातार दोस्रो वर्ष राष्ट्रिय च्याम्पियन बनेपछि सन् १९९१ मा श्रीलंकाको कोलम्बोमा हुने पाँचौं दक्षिण एसियाली खेलकुद (तत्कालीन साफ गेम्स) का लागि छनोट भइन् । श्रीलंका उनको पहिलो विदेश भ्रमण थियो । १८ वर्षको युवा उमेरमै राष्ट्रको प्रतिनिधित्व गरेर श्रीलंका पुगेकी उनले ठूलो आशा गरेकी थिइनन् । आफ्नो शतप्रतिशत दिन्छु भन्ने सोचेको थिएँ, स्वर्ण जित्ने त कल्पनासम्म गरेकी थिइनँ, ललितपुरको इमाडोलस्थित निवासबाट अनिताले त्यो ऐतिहासिक क्षण सम्झिइन् ।सुटिङ खेलबाट कति जना खेलाडी थिए, उनलाई याद छैन । उनका अनुसार १० मिटर एयर राइफल्समा उनको निकटम प्रतिद्वन्द्वी श्रीलंकाली खेलाडी थिए । भन्छिन्, फाइनल स्पर्धाको अन्तिम राउन्डसम्म स्कोर बराबरजस्तै थियो । अन्तिम चरणमा मैले राम्रो गरेको रहेछु, स्कोर गणना भएपछि मैले स्वर्ण जितेको थाहा भयो ।कोलम्बोमा अनितासँगै रहेका प्रशिक्षक ध्रुवविक्रम शाहले अप्रत्याशित स्वर्ण आउँदा निकै हर्षित बनेको स्मरण गरे । सुटिङ आफैंमा शान्त खेल हो र उसको स्वभाव पनि त्यस्तै थियो । त्यतिबेला श्रीलंकाको खेलाडी ऊभन्दा राम्रो स्तरको थियो । ४० गोलीको स्पर्धामा दुईबीचको खेल बराबरी भएको थियो र टाइब्रेकरमा अनिताले जितेको हो, उनले भने । नेपालले त्यतिबेला साफमा दुईवटा मात्र स्वर्ण जितेको थियो । स्वदेशमा भव्य सम्मान भयो । सरकारले ७ हजार रुपैयाँ पुरस्कारस्वरूप दिएपछि बल्ल ठूलै सफलता हासिल गरेजस्तो उनलाई लागेको थियो । काठमाडौंमा सम्मान भए पनि नेपालगन्जमा उनको सफलतालाई वास्ता गरिएन । राप्रपाका स्थानीय नेतासमेत रहेका उनका बुबा मदनकुमार श्रेष्ठले नेपालगन्जका खेलकुद तथा राजनीतिक व्यक्तित्वलाई बोलाएर छोरीको सफलतामा भोजको आयोजना गरेका थिए ।दक्षिण एसियाको सफलताले उनलाई ओलम्पिकसम्मको ढोका खोलिदियो । सन् १९९२ मा बार्सिलोना ओलम्पिकमा सहभागी हुनुअघि न्यूनतम छनोट स्कोर पूरा गर्न जर्मनी र चीनमा छनोट प्रतियोगिता खेलेकी थिइन् । ओलम्पिकबाट फर्केपछि बिहे भयो, मैले सुटिङ छाडेँ, करिअरको उच्च समयमा खेल छाडेकोमा उनलाई पछुतो छैन ।अहिले सुटिङको पनि समय फेरिएको छ । दक्षिण एसियाली क्षेत्रमा मात्र होइन भारतले विश्वस्तरमै बलियो उपस्थिति देखाइसकेको छ । आसन्न १३ औं दक्षिण एसियाली खेलकुदमै पनि भारतले शीर्ष टिमलाई समावेश गरेको अवस्थामा अन्य टोलीले स्वर्णको सपना नदेखे पनि हुन्छ । । प्रशिक्षक शाहले थपेका छन्, त्यसपछि पनि त्यति स्तरको खेलाडी नजन्मेका होइनन् तर भारतले राम्रो प्रदर्शन गर्दै गएपछि दक्षिण एसियाका अरू देशका खेलाडीहरू छायामा पर्दै गए । चार वर्षको छोटो करिअरमा राष्ट्रिय अन्तर्राष्ट्रिय हुँदै ओलम्पिकसम्मको अनुभव लिएर चटक्कै खेल छाडेकी अनिताले सुटिङ रेन्जमै पाइला नराखेको २६ वर्ष भयो । नेपालकै लागि उच्च सम्भावना बोकेर करिअरको उचाइ लिँदै गर्दा किन गुमनाम हुनुभएको भन्ने प्रश्नमा अनिता मौन रहिन् ।उनको करिअर नै यस्तै रह्यो । सपनाजस्तो । करिअरको उदय जसरी भयो त्यसरी नै गुमनाम रहिन् । आमाको करले खेलकुदमा छिरेकी अनिता विवाह भएपछि परिवारकै आग्रहमा खेलकुदबाट टाढिइन् । छोरी र पछि छोरा जन्मिए । इन्जिनियर श्रीमान्को करिअरका खातिर आफ्नो करिअरलाई गृहस्थीमै समर्पित गरिन् । खेलकुद छाडेको साढे २ दशकपछि पनि उनलाई आफूले बीचैमा करिअर छाडेकोमा कुनै ग्लानि छैन । बरु छोटो अवधिमै मुलुकका लागि अन्तर्राष्ट्रिय पदक जित्न सकेकोमा गर्व छ ।बिहेपछि हामी दुईमध्ये एक जनाले परिवारका लागि समय दिनुपर्ने भयो । उहाँ (श्रीमान्) इन्जिनियर भएकाले सधैं व्यस्त भइराख्ने । खेलाडीको रूपमा भविष्य पनि राम्रो थिएन । दुई बच्चा जन्मिएपछि मैले अरू कामका लागि समय दिनै भ्याइनँ, अनिताले भनिन् । सबैभन्दा अनौठोचाहिँ के भने आफूलाई अन्तर्राष्ट्रियस्तरमा चिनाउने सुटिङ खेललाई नै अनिताले यसरी बिर्सिदिइन् कि न नेपालगन्ज न काठमाडौं, सुटिङ रेन्जमा पाइला पनि राखेकी छैनन् । भन्छिन्, खेल्न छाडेपछि अब त्यहाँ गइराख्नुको के औचित्य ? म आफ्नै दुनियाँमा रमाउने स्वभावकी हुँ, अरूले के गर्छन्, कसो भन्छन् भनेर चियाउन आउँदैन ।दक्षिण एसियाली खेलकुदमा स्वर्ण जितेपछि उनी स्वतः सुटिङको प्रशिक्षक पनि हुन पाउँथिन् । यसबारे उनले पहल नै गरिनन् । उनले सुटिङ बिर्सिइन्, सुटिङ संघले पनि उनलाई अहिलेसम्म सम्झनु उचित ठानेको छैन । तर, दक्षिण एसियाली क्षेत्रमा उनले जितेको स्वर्णको इतिहास भने न सुटिङ संघले बिर्सन सक्छ, न नेपाली खेलकुदले । तत्कालीन प्रशिक्षक शाह भने सुटिङ संघले उनलाई नबिर्सिएको दाबी गर्छन् । बार्सिलोना ओलम्पिकपछि बिहेबारी भयो त्यसपछि खेलबाट टाढा भइन् । हामीले खेलमा फर्कन अनुरोध गरेका थियौं । नखेल्ने निर्णय गरिसकेपछि हामीले जोडबल गर्नु आवश्यक ठानेनौं, शाहले भने ।"
च्याम्पियन कथा,"फाइनलमा उनका प्रतिद्वन्द्वी थिए, भारतका इब्राहिम खान । फाइनलमा चर्कै प्रतिस्पर्धा चल्यो । तर जित भने दीपककै रह्यो, स्कोर थियो, ६३ । कोलम्बोमा हल्लीखल्ली चल्यो, दीपकले स्वर्णमा ह्याट्रिक गर्यो भनेर । नेपाली टिमको खुसी पनि हेरिनसक्नु थियो । हुन पनि कम्ती गर्विलो उपलब्धि थिएन त्यो । स्वर्ण हात पारेपछि दीपकले यस्तो भनेका थिए, मलाई पनि लागेको थियो, मैले स्वर्ण जित्न सक्दिनँ । अझ भनौं, मलाई हराइनेछ । दीपक र संगीना दुवै पराजित भइसकेको स्थितिमा ममाथि ठूलो दबाब थियो । म आत्तिएको थिएँ । तर मेरो अर्को मनले भन्यो, होइन, लगातार तीन स्वर्ण जित्ने अवसर दोहोर्याएर कसैलाई पनि आउने छैन । त्यसैले जति बेला भिड्न ओर्लिएँ, म अर्कै खेलाडी भइसकेको थिएँ । दीपकले फेरि एकपल्ट श्रीलंकामा गएर त्यहाँकै मैदानमा सबैलाई हराएर स्वर्ण जिते । काठमाडौं फर्केयता उनको वाहवाही चल्यो । चार वर्ष यस्तै बिते, अनि सन् २०१० मा एघारौं दक्षिण एसियाली खेलकुद गर्ने पालो थियो, बंगलादेशको ढाकाको । त्यति बेलासम्म दीपक जति नाम चलेका खेलाडी बनिसकेका थिए, उनले उत्तिकै संख्यामा शत्रु पनि कमाइसकेका थिए । नेपाली खेल वृत्तमा यस्ता केही पनि थिए, जसको इच्छा दीपकले हारोस् भन्ने थियो । फेरि दीपकको शरीर पनि उस्तै रहेन । दीपकको शरीर त्यति बेलासम्म बूढो भइसकेको थियो । उनको शरीरले धेरै मार खाइसकेको थियो । आफ्नो शरीरको कुन हड्डीमा कति बेला उपचार चाहिएको थियो, त्यसको लेखाजोखा उनीसँगै थिएन । जतिबेला उनी ढाकामा उत्रे, उनको एउटा हात राम्रोसँगै चल्दैन थियो भने एउटा खुट्टाको भर थिएन । त्यहाँ उनी एउटा हात र एउटा खुट्टाको मद्दतले खेल्न आएका थिए तर आत्मविश्वास भने गज्जब थियो । यसपल्ट उनी ८७ केजीमुनिको तौल समूहमा खेल्दै थिए । दीपक यसपल्ट चोटग्रस्त भएको सबैलाई थाहा थियो । तेक्वान्दोको खेल हुनुअगाडि ढाकामा एउटा पार्टीको आयोजना गरिएको थियो । त्यसमा सहभागी थिए दक्षिण एसियाकै तेक्वान्दो वृत्तका पदाधिकारी र खेलाडी । पार्टीमा एक समय पुगेर बहस सुरु भयो दीपकले यसपल्ट पनि स्वर्ण जित्नेछ कि छैन भनेर । बंगलादेशीहरूको दाबी थियो, यसपल्ट दीपकले जित्ने छैनन् । उनीहरूको दाबी थियो, यसपल्ट जित्ने पालो आफ्नै खेलाडी मोहम्मद मिजुनको हो । नेपाली पक्ष यो तथ्य मान्न तयार नै थिएन । विवाद चर्कंदै गयो, हात हालाहालको स्थिति आयो । हुँदाहुँदा दुई पक्षबीच बियरको बोतल हानाहानको स्थितिसम्म भयो । बल्लतल्ल स्थिति मिल्यो । संयोग कस्तो रह्यो भने त्यो तौल समूहको पहिलो भिडन्त नै थियो, दीपक र मिजुनको । मिजुन पनि कम्तीका खेलाडी थिएनन्, उनी थिए, बंगलादेशका दीपक । उनले यसअघिको दक्षिण एसियाली खेलकुदमा स्वर्ण जितेका थिए, फरक तौल समूहमा । मिजुनलाई राम्रोसँग थाहा थियो, दीपकको बायाँ घुँडामा चोट छ, बायाँ हात पनि चल्दैन । त्यसैले उनी त्यही घुँडामा आक्रमण गर्ने प्रयास गरिरहेका थिए । दीपक भने त्यो घुँडा बचाउने प्रयासमा थिए, अनि दायाँ खुट्टाले प्रहार गर्ने प्रयास गरिरहेका थिए । दीपक कति चलाख खेलाडी थिए भने भिडन्तका बेला उनको शरीर होइन, दिमाग चलिरहेको थियो । उनी दिमागले खेलिरहेका थिए । आखिरमा मिजुनको केही चलेन, उनी अविश्वसनीय रूपमा ९१ ले पराजित रहे । बंगलादेशी टोलीमा रुवाबासी नै चल्यो । यो दीपकले बंगलादेशी दीपकलाई उनकै घर र गल्लीमा हराएको क्षण थियो । सेमिफाइनलमा दीपकले भारतका नकुल मलहोत्रालाई ६१ ले पन्छाए । फाइनलमा दीपकको प्रतिद्वन्द्वी थिए, भुटानका टासी । उनी पनि कम्तीका खेलाडी थिएनन् । फाइनल पनि उत्तिकै आक्रामक रह्यो । त्यसमा दीपक विजयी रहे, १७९ ले । आफ्नो पूरा खेल जीवनमै दीपकले विपक्षी खेलाडीलाई यति धेरै अंक दिएका थिएनन्, न त यति धेरै अंक एकै खेलमा बटुलेका थिए । जतिबेला खेल सकियो, दीपक फेरि एकपल्ट बने, निर्विवाद च्याम्पियन । त्यति बेलाको क्षण त्यो अवसरमा ढाकामा रहेका सबैको आखामा अझै हुनुपर्छ । दीपकले दायाँ हात मुठ्ठी कसेर माथि उठाए र हुँकार भरे, या ऽऽऽ । त्यो आवाज लामो समयसम्म गुन्जिरह्यो । यसरी दीपकले चौथो स्वर्ण जिते । उनले दक्षिण एसियाली खेलकुदमा कुनै पनि भिडन्तमा हार बेहोर्नुपरेन । उनले ओलम्पिक छनोटदेखि एसियाली खेलकुदसम्म, एसियाली च्याम्पियनसिपदेखि वर्ल्ड च्याम्पियनसिपमा दक्षिण एसियाली प्रतिद्वन्द्वीविरुद्ध हार सामना गर्नुपरेन । जति बेला उनले दक्षिण एसियाली प्रतिद्वन्द्वीको सामना गरे, जित उनकै रह्यो । भन्नैपर्छ, उनी दक्षिण एसियाली तेक्वान्दोका एक मात्र अन डिफिटेड खेलाडी हुन् । नयाँ पुस्ताका खेलाडीदेखि खेल पत्रकारसम्मले सोच्दा हुन्, होइन, यो दीपकमा के छ ? उनी पक्कै पनि अब्बल दर्जाका खेलाडी हुन् । उनको बचाउ जति राम्रो छ, उत्तिकै राम्रो आक्रमण पनि छ । खेलमा उनको शरीर मात्र चल्दैन, दिमाग पनि चल्छ । उनी शरीर र दिमागको अविश्वसनीय सम्मिश्रण गर्छन् । उनी छोटो समयमा छरितो निर्णय गर्न पनि माहिर छन् । सबैभन्दा ठूलो उनी चलाख छन्, उनी तेक्वान्दोका खेलाडी मात्र होइन, अभिनेता, नेता, व्यापारी र राजनीतिज्ञ पनि हुन् । छोटोमा भन्दा उनी जत्तिको सफल खेलाडी अरू कोही छैनन्, किनभने, उनी दीपक हुन् । :"
आजाद एउटा नाम,"वर्षअघि सप्तरीको राजविराज बजारमा एउटा साधारण चियाचमेना पसल थियो । बाबुआमा त्यसैमा व्यस्त रहन्थे । साइलो छोरो गोविन्द साह भने अर्कै दुनियाँमा मनमगन रहन्थे । कक्षाकोठामा पनि कपीका पानामा चित्र कोरिरहेका हुन्थे । न कोही गुरु थियो, न आदर्श । गोविन्दसँग केवल लहड मात्रै थियो । स्कुले पढाइगुनाइभन्दा पनि चित्र बनाउने, रङमा रमाउने अथवा भित्तामा टाँसिएका पोस्टरको कपीपेस्ट गर्ने । गाउँमा पेन्टिङ भनेको खासमा के हो, धेरैलाई थाहै थिएन । चित्र कोरेर बसिरहँदा गोविन्दले बुबाआमा र यदाकदा शिक्षकको पनि कुटाइ खान्थे बेकारको काम भनेर । स्कुले पढाइमा छोराको गणित विषयमा दख्खल भएकाले बाबुआमा चाहन्थे छोराले इन्जिनियरिङ पढोस्, इन्जिनियर बनोस् । किनभने मधेसमा अलिक राम्रो पढाइ भएको अवस्थामा धेरैजसो इन्जिनियर बन्न जान्थे वा ठीकैको भएमा भेटडक्टर वा जेटीए बन्ने लहर थियो । अहँ, बाआमाको इच्छा र करकापले काम गरेन । त्यही बेला गोविन्दको एउटा साथी थियो, दिल्लीमा । ऊ साइनबोर्ड लेख्ने काम गर्थ्यो । उसले एक दिन भन्यो बरु दिल्ली आएर साइनबोर्ड लेख, धेरै राम्रो हुनेछ । काम पनि पाइनेछ, गरी खान सजिलो होला । अनि, दायाँबायाँ नहेरी गोविन्द भागेर दिल्ली पुगे । यतिसम्म कि आफू एसएलसी पास भएको पनि दिल्लीमै धेरैपछि थाहा पाए । दिल्लीमा ४ वर्षजतिको बसाइमा उनले केही महिना साइनबोर्ड लेख्ने काम गरे, पछि मारुति फ्याक्ट्रीमा पनि रङरोगनकै काम गरें । अल्लारे गोविन्दप्रसाद साहको गुरु कोही थिएन, क्यानभास के हो तिनलाई पत्तो थिएन । सुरुमा साइनबोर्ड लेख्थे, पेट पाल्ने इलमकै रूपमा । पैसा त आउँथ्यो, तर मनभित्रको आर्टिस्ट बन्ने जलन भने खुम्चिएरै बस्यो । झन्डै ५ वर्षपछि उनी काठमाडौं छिरे । एक दिन सामाखुसी छेउको डेराबाट बाहिरिंदै गर्दा एउटा घरको बाहिर केही पेन्टिङ घाममा सुकाइराखेको उनले देखे । त्यो देख्नासाथै उनलाई लाग्यो, आर्ट त यस्तो पो हुन्छ, म पो बेकारमा साइनबोर्ड लेखेर बसिरहेको रहेछु । अनि आँटबल लिएर त्यही घरको ढोका ढक्ढक्याउन गए । के यो आर्ट बनाउने आर्टिस्टलाई भेट्न पाइन्छ ? उनको जिज्ञासा थियो । ढुंगा खोज्दा देवता भेटेझैं भयो । त्यो घर कलाकार कृष्णगोपाल रञ्जित (केजी सर) को रहेछ । नभन्दै छिनभरमा केजी सर तल ढोकामा झुल्किए । गोविन्दले आफ्नाबारे बताए । आर्ट सिक्न चाहेको इच्छा सुनाए । म आफैं भने सिकाउँदिनँ, तर आर्ट ल्याएका छौ भने करेक्सन गरिदिउँला, हेरिदिउँला । अझ आर्ट पढ्ने, सिक्ने भए भोटाहिटीमा ललितकला क्याम्पस जाऊ, केजी सरले विनयी स्वरमा सुझाए ।यति भएपछि केजी सरसँग भेटघाट भैरह्यो । आफूले गरेका काम देखाउन उनले पाए, करेक्सन गरी मागे । अनि केजी सरले दिएको आइडियामा एसएलसी पासको सर्टिफिकेट लिएर ललितकला क्याम्पस पुगे । यसरी २०५१ सालदेखि उनले कला पढाइ अघि बढाए । गोविन्द साहले बल्ल रङ, संयोजन, क्यानभास, कुचीका पाठहरू पढ्न र बुझ्न पाए ।सही कला जगत्मा छिरेपछिको कुरा अर्कै थियो । साथीभाइ, सर्कल सबै क्रिएटिभ लाग्थे । ललितकलामा उनी आईएफएपछि बीएफएका विद्यार्थी बनेका थिए । तर, बुद्ध जन्मेको हाम्रो देशमा एकाएक बढेको माओवादी अशान्ति र द्वन्द्वले गर्दा म एकदमै बिथोलिएँ, गोविन्द भन्छन्, त्यसमाथि मधेसपहाडको विग्रह बढेको थियो । नेपाली र मधेसी नेपाली भनेर द्वन्द्व बढेको थियो । सिङ्गो समाज र समय विभेदकारी बन्दै गएको हो कि भन्ने असहज स्थितिमा शान्ति र मिलापको पक्षमा म मेचीमहाकाली साइकल यात्रामा निस्केको थिएँ । क्यानभास, कुची, ब्रस साथैमा बोकेर ठाउँठाउँमा स्थानीय विशेषताको लेन्डस्केप उतार्दै र प्रदर्शनीमा राख्दै गोविन्द शान्तिका पक्षधर बनेर दौडिरहे । तैपनि शान्ति र सृजनाको स्वर कहींकतै सुनुवाइ नभएपछि देशदौडाहामा बनाइएका ४० वटाजति सबै पेन्टिङ जलाएर उनी विद्रोही पनि बने ।सन् २००३ मा ललितकलाबाट बीएफए पढाइ पूरा गरेका गोविन्दले अर्को एउटा अवसरमा ढाकाको युनिभर्सिटी अफ डेभलेपमेन्ट अल्टरनेटिभबाट एमएफए गर्ने अवसर पाए । लगत्तै लन्डनको विम्व्लेडन कलेजबाट पनि दोहोर्याउँदै एमएफए गरे । त्यसपछि सानो पोखरीबाट ठूलो समुद्रमा पुगेको माछाझैं गोविन्द लन्डनकै कला संसारमा हराइहाले, एक दशकयता उनको समुद्रको गहिराइमा कहिले यो कुना कहिले ऊ कुना गरेर आफैंलाई चिन्ने र चिनाउने यत्नमा जुटेका छन् ।फेरि पुरानै दिनको सम्झना भयो । घरका साइँला छोरा गोविन्द अलिक नटखट थिए, बाआमाले भनेको नटेर्ने । चित्र बनाउने भन्दै दाजुभाइका कपीका पानी पनि च्यातिरहने । एक दिन आमाको हातबाट कोकोहोलो मच्चिने गरी पिटाइ खाएपछि घरमैं कचहरी बस्यो । आमाले सोधिन्, तँ किन यसरी बिग्रेको ? किन भनेको मान्दैनस् ? किन चित्रचित्र भनिरहन्छस् ?गोविन्दले एकै सासमा मैथिलीमा भने, मेरो मनले जे चाहन्छ, त्यही गर्छु । मलाई चित्रमैं मन छ ।आमाले हरेस खाएकै स्वरमा कचहरीको फैसला सुनाइन्, लु भैगो । तँ आजदेखि आजाद भइस्, जे मन लाग्छ त्यही गर । त्यसरी गोविन्द साह आजाद बने । पछि स्कुले साथीभाइ कोही वैरागी थिए, कोही दुःखी, कोही आँसु, कोही गुमनाम । गोविन्द भने आजाद बनिरहे सधैंसधैं ।उनै आजादको यतिखेर युरोप, अमेरिकामा नाम छाएको छ । लन्डनको प्रख्यात अक्टोबर ग्यालरीले आजादलाई प्रतिनिधित्व गर्दै संसारभर प्रदर्शनीमा पुगिरहन्छ । लन्डनबाट डेढ घण्टा ड्राइभमा पुगिने आर्टिस्टसिटी मार्गेटमा बस्ने गोविन्द आजाद आफ्नो स्वेच्छामा प्रकृति रङका संवेगहरूसँग आफूखुसी खेलिरहेका हुन्छन् । यो थलोमा अन्तर्राष्ट्रिय तहमा नामकाम बनाएका कलाकारहरूको भीडभाड रहने गर्छ । यहाँको टर्नर कन्टेम्पोररी म्युजियम संसारमै प्रसिद्ध छ । कला सृजनाको सुरुआती दिनमा लेन्डस्केप चित्र बनाउन रुचाउने आजाद एकपटक प्रकृति पढ्न र बुझ्न अन्नपूर्ण सर्किटतिर घुमिरहेका थिए । घान्द्रुक मार्गको छेउछाउतिर हिँडिरहेका बेला पर पहाडछेउ उभिएको सानो बादलको थोप्लो हेर्दाहेर्दै पुञ्ज बन्यो, अझै हेरिरहँदा पहाडै छोपिने बाक्लो बादल बन्यो । यो रमित देखेर गोविन्द आजाद पनि प्रकृति, मौसम, पर्यावरणको लीलातिर तानिए । यही सारमा क्लाइमेट चेन्ज माथि बनाएका चित्रहरू लन्डनको प्रसिद्ध अक्टोबर ग्यालरीमा स्थायी रूपमा प्रदर्शनीमा बसेका छन् । प्रकृतिमा भेटिने बादल, घाम, पानी, हावाका विम्ब र प्रतीकहरू यति शक्तिशाली हुने रहेछन् कि क्यानभासमा कोर्ने सशक्त माध्यम खोज्दै अन्यत्र जानैपरेन, आजाद भन्छन् । यी ४५ वर्षे कलाकारले हत्तपत्त कमर्सियल काम गर्न चाहेनन् । नेपाल छँदा उनले गरेका कोतपर्व, नरसंहार, जंगबहादुरका शृंखला चित्रहरू चर्चित छन् । अरूको डिमान्डमा म काम गर्दिनँ, आफ्नो इच्छा र स्वभावमा म काम गर्छु, उनी भन्छन्, क्रिएटिभ आर्टिस्टका रूपमा इमेज बनाउन चाहन्छु । उनका केही मूल्यवान सृजनाहरू आबुधाबी रोयल फ्यामिली, बाग्री फाउन्डेसन (यूके) आदिमा संगृहीत छन् । यो नोभेम्बर महिनामा आबुधाबीमा हुने इन्टरनेसनल आर्ट फेयरमा नेपाली कलाकार प्रतिनिधि भएर आजाद सहभागी हुनेछन् । नेपालमा आर्ट कलेक्टरको संख्या बढी छैन, क्रिएटिभ आर्टका बारे रुचि राख्नेहरू एकदमैं कम छन्, आजाद भन्छन्, उता युरोपतिर संघर्ष धेरै गर्नुपर्छ तर सेटल हुन भने सकिन्छ । अरूभन्दा पनि कलामा इज्जत पनि रहन्छ । आर्टिस्टहरूको कोलोनी र समाज नै अर्कै छ, विशिष्ट खालको । अरूभन्दा पनि विभिन्न मुलुकमा रहेका कूटनीतिक नियोगहरूले आफ्नो देशको कलाकलाकार भनेपछि प्रतिनिधित्व र प्रतिष्ठाका हिसाबमा पनि ढाडभरोस दिनुपर्नेमा बेलायतमा आफूले त्यस्तो नपाएको उनको अनुभव छ । मार्गेटमा आआफ्ना देशका कलाकार भेट्न र कलाको प्रवर्द्धन गरिदिन विभिन्न देशका राजदूतहरू आइरहे पनि नेपाली नियोग भने लन्डन वरपर मात्रै घुमिरहेको उनको अनुभव छ । यता नेपालमा पनि कला जगत् मूल्य र महत्त्वका हिसाबमा एकदमै आसलाग्दो बनिरहेको पाएको छु, आजाद भन्छन्, तर युरोपेयिन जगत्मा आज हराइसकेका पर्फर्मेसन, इन्स्टलेसन, कन्सेप्टच्युअल आर्टहरूकै वरपर नेपाली कला जगत् घुमिरहेको हो कि भन्ने पनि लागेको छ । यो मेरो अबुझपना पनि हुन सक्छ । युरोपतिर आज उत्तरआधुनिकताभन्दा अघि बढेर अल्ट्रा मोर्डनिजम् भल्न थालिसकेको छ । नेपाल आएर पनि कला र सृजनालाई नजिकबाट बुझ्ने अभि सुवेदी, केदारभक्त माथेमा, जिम्मी थापा, संगीता थापा, केबी रञ्जित, पृथ्वीबहादुर पाण्डे, ताना शर्माजस्ता विज्ञ एवं आर्टक्युरेटर, कलेक्टरबाट आजको कला जगतबारे बुझ्ने मौका पाएकोमा आजाद दंगदास पनि थिए । आजादका बुझाइमा, कुनै पनि सामाजिक वा राजनीतिक परिवर्तनभन्दा धेरै टाढा कला जगत् रहेको हुन्छ । सृजनशीलताको स्वाद जसरी अलग हुन्छ, सृजनाको जगत् पनि बिल्कुलै भिन्न हुन्छ युटोपियाजस्तै । कतै बाँडिएर वा विभाजनको रेखामा उभिएर गोविन्द आजाद यही कारण आफूलाई चिनाउन चाहँदैनन्, उनीसँग समष्टि र सिङ्गो हुनुको अर्थ मात्रै लुकेको छ । विदेशमा आफ्नो जातजातिको साँगुरो घेरालाई मात्रै चिनाउने काम भएको छ । तर सिंगो देश भनेर चिनाउने काम धेरै कम मात्रै भएको छ, सप्तरिया मैथिली रसरङ आफूसँग गढेको भए पनि आजाद भन्छन्, हो, म विदेशमा बस्छु । तर, मेरो चिनारी मधेसी नेपाली होइन, नेपाली हो ।"
दृष्टिविहीनको हिमालय यात्रा,"उनी चर्मचक्षुले होइन, मनको दिव्यदृष्टिले संसारको सौन्दर्य परख गर्छिन् । त्यसैले त हिमालय पर्वतको सौन्दर्यको वर्णन सुनेपछि चुप लागेर घरमा बसिरहन सकिनन् । हालैको साता आफ्नो देश इजरायलबाट काठमाडौं आइपुगेकी डिना दुवाडी अर्को दिन लाङटाङतिर लागि हालिन् । स्याफ्रुबेंसी पुगेपछि उनलाई बोकेको गाडी फर्कियो, उनीचाहिँ सेतो छडीले छामछामछुमछुम गर्दै हिमालतिर उक्लिन थालिन् । मध्यदिनमा सद्दे आँखाले हिँड्दा पनि लाङटाङ जान लरतरो ज्यान र हिँडाइले सकिन्न । किनभने, स्वर्गको मोहनीजस्तो देखिने सुन्दर लाङटाङ उपत्यका पुग्न अजंगका थुप्रै पहाड छिचोल्नुपर्छ । गहिरा गल्छीजस्ता बनेर पहाडको खोँचमा बग्ने नदीहरूलाई धेरैपटक तर्नुपर्छ । यो सब भूगोल कहीँकहीँ त एक पाइला पनि नअट्ने साँघुरा र अप्ठेरा बाटो हुँदै नाप्नुपर्छ । यस्तो अप्ठेरो बाटोमा उमेरले ६४ वर्ष लागेकी र आँखाले अढाई दशकदेखि भर नपाएकी डिना लौराको अन्दाज र गाइडको निर्देशनका भरमा लाङटाङ उपत्यका पुगेरै छाडिन् । चाँदीको अद्भुत खजानाजस्ता अग्ला हिमालहरू चारैतिर छन् र यो भूगोल उधुमै सुन्दर छ भनेर उनलाई सँगै आएका इजरायली मित्रहरूले आफ्नो मातृभाषामा सुनाए । हिमाल कस्तो छ भनेर मैले देख्न नसके पनि यसको सौन्दर्य भने महसुस भयो, डिना भन्छिन्, हुन पनि, विछट्टको आनन्दी ठाउँ रहेछ हिमालय ।हिमालको सौन्दर्य बोध गर्ने डिनाका आफ्नै काइदा छन् । तटीय क्षेत्रको उष्ण हावापानीबाट आएकी उनलाई चिसो हावाले अँगालो हाल्न आइपुगेपछि त्यसै पनि फरक अनुभूति हुने नै भयो । त्यसमाथि मैले बाटोभरि नै प्रकृतिलाई अनेक स्वरहरूमा सुन्न पाएँ जो इजरायलको माटोमा पाइन्न, उनी भन्छिन्, त्यो सबको आनन्द त अद्भुतै रह्यो ।खोलाको कुलकुल, चराको चिरबिर र जंगलको सुसेली उनका कानमा पर्दा त्यसले कुनै मीठो संगीतले झैं उनलाई मादक बनायो । यसका अतिरिक्त हिमालयको काखमा बिताएको प्रत्येक पलमा उनले एक गहिरो र दिव्य मौनतालाई महसुस गरिन् । त्यो लयदार शान्ति, शीतल हावा र अर्कै जगत्को खबर ल्याएजस्ता चराहरूको अलौकिक चिरबिरको संगीतको सौन्दर्य बोध गर्न उनका लागि आँखाको आवश्यकतै किन थियो र !लाङटाङको सौन्दर्यपान गर्न भनेर आएका १० इजरायली पर्यटकको टोलीमा आँखाबिनै हिमालय अनुबोध गर्ने र अलौकिक खुसीले आह्लादित हुने डिना मात्रै थिइनन् । उनीझैं पूर्णरूपमा संसारलाई हेर्न नपाएका ५७ वर्षीय जियान बार्दिगो अनि मुस्किलले अलिअलि मात्रै देख्न सक्ने अवस्थाका ४२ वर्षीय याकुव याकोबोब र ५६ वर्षीया बेट्टी बान बसात पनि त्यस टोलीमा उस्तै संघर्ष र आनन्दको अनुभूति सँगाल्दै लाङटाङ पुगेका थिए । रमाइलो कुरा के भने, मैले बाटोभरि नै पानी बगेको आवाज सुनिरहेँ, पेसाले इजरायलमा कर अधिकृत जीयान भन्छन्, त्यो पक्कै पनि हिउँ पग्लिएर आएको होला भन्ने लाग्यो । पानीको आवाजबाट जियान कति आह्लादित थिए भने एउटा समथरजस्तो ठाउँमा त उनी नदीमै पुगे र पानीलाई छोए । अहो ! कति चिसो रहेछ पानी ! उनी भन्छन्, त्यसको चिसोपनको अनुभूतिले मलाई त बहुतै रमाइलो भयो ।लाङटाङ यात्रामा पाँच दिन बिताएर ठमेलस्थित यहुदीहरूको एक धर्मशालामा बसेर लेबनान फर्किने तयारीमा रहेका उनीहरू हालैको एक साँझ वर्षौंपहिलेको कुनै साथीलाई झैं हिमालयको फेदीमा पुग्दाको अनुभव बडो मज्जाले अन्य तन्नेरी इजरायलीहरूलाई सुनाइरहेका थिए । हिमाल राम्रो तर जानचाहिँ असाध्यै कठिन भएको उनीहरू सबको निचोड छ । बाटोको कुरा गर्नुहुन्छ भने यो ज्यादै अप्ठेरो रहेछ, इजरायलको प्रसिद्ध तेलअभिव विश्वविद्यालयमा आर्किटेक्टकी लेक्चरर बेट्टी भन्छिन्, आँखा देख्नेलाई पनि त्यहाँ जान बहुतै मुस्किल पर्दोरहेछ, हामी आँखाको समस्या भएकालाई त त्यो एकदम खतरनाक यात्रा हो जो मलाई यहाँ आउनुअघि थाहा थिएन ।डिना र जियानजस्तो पूर्ण रूपमा आँखा नदेख्ने समस्या बेट्टीलाई छैन । सुरुङबाट बाहिर हेरेजस्तो म अलिअलि देख्न सक्छु, बेट्टी भन्छिन्, त्यस्तो देखाइले लाङटाङको बाटामा काम दिने रहेनछ । इजरायलदेखि नै उनलाई सघाउँदै आएका उनका कुशल पथप्रदर्शक जाफिर पाज्ल्को पाखुरामा पाखुरा अड्काएर उनले भनेअनुसारकै ठाउँमा पर्ने गरी लौराको सहाराले जमिनमा पाइला राख्दै अघि बढ्दा बेट्टी, डिना र जियानहरूलाई हुनसम्मको अप्ठेरो भयो । त्यसमाथि बाटो साह्रै लामो रहेछ, उनी भन्छिन्, बिहान पाँचै बजे उठेर अँध्यारो नहुन्जेलसम्म जंगलमा हिँडी नै रहन पर्यो, यसले गर्दा यात्राको रमाइलो भनेजस्तो लिनचाहिँ पाइएन । लाङटाङ हतारमा होइन धेरै दिनको फुर्सद लिएर हल्लिँदै र टल्लिँदै प्रकृतिको काखमा रमेर मतापले घुम्नुपर्ने ठाउँ रहेछ भन्ने उनलाई लागेको छ । यात्रामा कठिनाइ भए पनि अनुभव भने उनलाई अद्भुत भएको छ । इजरायल गएपछि म अरू धेरै पर्यटकलाई नेपाल जान भन्छु र अर्कोपटक अरू थप दृष्टिविहीन साथीलाई पनि लिएर आउँछु उनी भन्छिन्, किनभने, नेपालका मान्छे साह्रै रमाइला र यहाँको प्रकृति अति नै सुन्दर रहेछ, यस्तो ठाउँमा सबले एकपटक घुम्नैपर्छ ।दृष्टिविहीनलाई सघाउ पुग्ने खालका पूर्वाधार विकास गरेर कठिनाइ भने अलिक कम गराउन पाए नेपाल झनै गज्जब ठाउँ हुन्थ्यो भन्ने उनी ठान्छिन् । हेर्नुस्, हामी आँखा मात्रै नदेख्ने हौं, खुट्टाले मज्जासँग हिँड्न सक्छौं र आफ्ना काम अरूले जस्तो आरामसँग गर्न सक्छौं, उनी भन्छिन्, त्यसका लागि सुहाउँदो संरचना र सुविधाहरू भने चाहिन्छ जो नेपालमा नभएको देख्दा अलिक गाह्रो भने अवश्य नै भएको हो ।इजरायलमा फुटपाथमा छडीले छाम्न सकिने धर्सो छ, बाटो काट्न लाग्दा जेब्राक्रसिङमा रातो बत्ती बल्यो कि हरियो बल्यो भनेर कराउने मेसिन छ अनि छ म कहाँ आइपुगेँ भनेर मोबाइलको एउटा खास बटन थिच्दा ठाउँको नाम खरर्र भनिदिने प्रणाली । नेपालमा आउँदा डिना र बेट्टीहरूलाई यस्तो सुविधा भएन जसले गर्दा आफूहरू पूर्ण रूपमा अरू कसैको सहारामा अघि बढ्न परेको र त्यसले आफू अरूभन्दा कमजोर छु भन्ने भाव पैदा गराएको ठान्छन् । मलाई युरोप र अमेरिकाजस्ता ठाउँमा जाँदा आफू अरूभन्दा कमजोर छुजस्तो अनुभव नै हुँदैन किनभने त्यहाँका सबै कुरा हाम्रा अप्ठेरालाई हेरेर बनाइएको हुन्छ, उनी भन्छिन्, नेपालमा भने त्यस्तो केही रहेनछ, यहाँका साथीहरूलाई कति समस्या हुँदो हो !पत्रयात्राबाट फर्केलगत्तै काठमाडौंका केही दृष्टिविहीनसँग भेटघाटको चाँजो मिलाएर बेट्टीले उनीहरूले भोग्न परिरहेको असुविधाहरूका बारेमा सुनिन् पनि । यति सुन्दर देश रहेछ, आँखा नदेख्नेहरूलाई त्यसको महसुस गराउनचाहिँ सुविधापूर्ण संरचना चाहिन्छ, उनी भन्छिन्, म आशा गर्छु, अर्कोपटक पदयात्रामा आउँदा केही बदलाब अवश्य आउला ।मुटु नै जमाउलाजस्तो लाङटाङको चिसै पानीमा नुहाउन पर्दा, सौच गर्न पनि सुतेको होटलबाट धेरै पर जानुपर्दा र शौचालयमा कमोड नहुँदा उनीहरूको हिमालय यात्रा थप कष्टकर भयो । तर हामीले पाएको आनन्दका अगाडि यो केही पनि होइन, जियान मुस्कुराउँछन्, समय र पैसा टन्न भएछ भने अर्कोपटक आउँदा म अन्नपूर्ण पदयात्रामा जान्छु, लामो भए पनि त्यहाँको बाटोचाहिँ लाङटाङको जति अप्ठेरो छैन रे ।उनीहरूका आँखा हेर्दा अरूका झैं सामान्य देखिन्छन् । उनीहरू सबका आँखा जन्मिँदा सद्दे थिए । उनीहरूले संसारको रूप, रङ र आकारप्रकार अरूले झैं वर्षौंसम्म देखेका थिए । तर, बिस्तारै उनीहरूका आँखामा धमिलो पर्दाले ढाक्दै गयो र एक दिन त्यसले काम नदिने भयो । वंशाणुगत कारणले फेरि कहिल्यै नफर्किने गरी बिदा भएको आँखाको ज्योतिका कारण उनीहरू संसारलाई मनको दिव्यदृष्टिले हेर्न अभ्यस्त हुन थाले । यही उपक्रममा बेट्टी र डिनाहरू लाङटाङ आइपुगेका रहेछन् । नेपालको छोटो बसाइमा हिमालयको अनुभव र त्यहाँका सरल मानिसका प्रति उनीहरूको मनमा पर्न गएको आत्मिक सन्तुष्टिको प्रभाव सुनिसकेपछि मलाई देख्न र बोल्न नसक्ने प्रसिद्ध अमेरिकी लेखिका हेलन केलरको याद आयो जसले भनेकी छन्, संसारको सर्वोत्तम र सुन्तरतम चीजलाई हेर्न सकिँदैन, न छुन नै, यसलाई त मात्र हृदयले अनुझव गर्न सकिन्छ ।"
राज्यको स्मरणशक्ति बढाउन,"दस्तावेजहरू व्यवस्थित ढंगले सुरक्षित गर्ने सवालमा हामी निकै पछाडि छौं । यो समस्याबाट सरकारी र निजी क्षेत्र दुवै ग्रस्त छन् । राष्ट्र र नागरिकको जीवनमा सरकारी दस्तावेजले बढी महत्त्व राख्ने भएकाले सरकारी दस्तावेज सुरक्षित राख्न नसकिएको विषय बेलाबेलामा चर्चाको विषय बन्छ । यसतर्फ निजी संघसंस्थाको ध्यानाकर्षित हुने गरेको चाहिँ पाइँदैन ।संस्थागत स्मृति क्षय हुँदा विभिन्न विवादमा आफू हावी हुनेगरी दसीप्रमाण पेस गर्न हामीलाई गाह्रो पर्ने गरेको छ । त्यस्तैखालको समस्या अहिले हामी भोगिरहेका छौं । लिम्पियाधुरायताको नेपाली भूमिमाथिको स्वामित्व दाबी गर्न हामीले सबैभन्दा पहिले पेस गर्नुपर्ने प्रमाण भनेको सुगौली सन्धि हो । दुर्भाग्य ! सुगौली सन्धिको मूल प्रति हामीसँग छैन । पछिल्लो समय नेपाली सेनाले सुगौली सन्धिलगायत ऐतिहासिक सन्धिसर्पनहरूको खोजी गर्न छुट्टै निर्देशनालय बनाएर काम थालेको छ, जुन सकारात्मक छ ।निजी संघसंस्थाको जिम्मेवारीनिजी तवरबाट सञ्चालित संघसंस्थाको आफ्नै जीवन हुन्छ । ती संघसंस्थासँग असंख्य मानिस गाँसिएका हुन्छन् । उनीहरूसँग सम्बन्धित दस्तावेज भविष्यमा आवश्यक पर्न सक्छ । त्यसैले संस्थागत स्मृति सुरक्षित राख्न निजी क्षेत्रले पनि उदासीन बन्नु हुँदैन ।पश्चिमी मुलुकतिर सरकारीसँगै निजी क्षेत्रले पनि संस्थागत स्मृति सुरक्षित राख्ने परिपाटी छ । कार्ल मार्क्सको जीवनका विवरण सुरक्षित राखिएको एउटा घटनाबाट नेपालको सरकारी र निजी क्षेत्र दुवैले प्रेरणा लिन सक्छन् । मार्क्सको स्वभाव अध्ययन गर्ने क्रममा बेलायती लेखक पल जोनसनले मार्क्सले कुनै बेला अध्ययन गरेको जर्मनीस्थित बोन विश्वविद्यालयका पुराना दस्तावेज पल्टाएका थिए । ती दस्तावेजको अध्ययनपछि मार्क्स झगडालु र आफ्नो कुरा जसरी पनि माथि पार्न खोज्ने जिद्दी स्वभावका व्यक्ति थिए भन्ने उनको पूर्वमान्यताले अझ बल पाएको थियो । यसबारे जोनसनले आफ्नो किताब इन्टलेक्चुअल्स मा लेखेका छन् । विश्वविद्यालयको दस्तावेजमा त्यहाँ पढ्दाताका मार्क्सको साथबाट एक दिन पेस्तोल बरामद भएको विवरण थियो । यही विषयलाई लिएर विश्वविद्यालयबाट उनलाई झन्डै निकाला गरिएको थियो । विश्वविद्यालयमै छँदा उनी झैझगडामा पनि सरिक भएका थिए । अर्का एकजना विद्यार्थीसँग हानाहान पर्दा लागेको चोटले उनको देब्रो आँखामा खत बसेको थियो । बोन विश्वविद्यालय पढ्दै गर्दा मार्क्स विश्वविख्यात भइसकेका थिएनन् । उनीजस्ता औसत विद्यार्थीका क्रियाकलापलाई पनि विश्वविद्यालयले सुरक्षित राख्न आवश्यक ठान्यो, जसले गर्दा अनुसन्धादाताहरूलाई आजका मितिसम्म सजिलो भइरहेको छ ।पश्चिमी मुलुकतिर हुने यस्ता अभ्यास हाम्रा लागि प्रेरणा बन्नुपर्छ । सबै संघसंस्थाले यस्तै बानी बसाल्ने प्रयत्न गर्नुपर्छ । सरकारी र निजी अस्पताल दुवैले उपचारका लागि भर्ना भएका व्यक्ति, अस्पताल हाताभित्र भएको जन्म अथवा मरणको लगत, आर्थिक कारोबारका विवरण, पत्राचार आदि सुरक्षित राख्ने व्यवस्था मिलाउनुपर्छ । निजी संघसंस्था सरकारी निकायजस्तै दीर्घजीवी नहुन पनि सक्छन् । निजी संघसंस्था बन्द गर्नुपर्ने अवस्था आए, तिनका दस्तावेजहरू राष्ट्रिय पुस्तकालय अथवा यस्तै कुनै निकायमा सुरक्षित राख्ने बन्दोबस्त मिलाउनुपर्छ । राज्यको स्मरण शक्ति सबल बलाउन चाल्नुपर्ने कदम अरू पनि थुप्रै छन् ।कागज नधुल्याउनेहामीले नियम बनाएरै सरकारी कागज धुल्याउने काम गरिरहेका छौं । सरकारी कागजात धुल्याउने नियमहरू, २०२७ अनुसार काम तामेल भएको एक वर्ष, तीन वर्ष, पाँच वर्ष, १० वर्ष अथवा २० वर्षपछि धुल्याउने कागज भनि सरकारी दस्तावेजहरूको वर्गीकरण गरिन्छ । कहिल्यै नधुल्याउने कागजको छुट्टै सूची बनाइन्छ र तिनलाई सुरक्षित राखिन्छ । त्यस्ता कागजातमा लालमोहर लागेका दस्तावेज, राष्ट्रप्रमुखबाट हस्ताक्षर भएको कागजात, नेपालको नक्सा, सन्धिसम्झौता, नेपाल र विदेशी राष्ट्रका प्रतिनिधिहरूको संयुक्त विज्ञप्ति, सम्बन्धित मन्त्रालयमा रहने मन्त्रिपरिषद्को मूल प्रति, देशको शान्तिसुरक्षासँग सरोकार राख्ने महत्त्वपूर्ण कागजात, अमुद्रित ऐन, सवाल, सनद, खड्ग निसान, नापी नक्साको कागजात, चल अथवा अचल सम्पत्तिका हकदैया दर्साउने कागजात आदि पर्छन् । अन्य दस्तावेजको हकमा चाहिँ महत्त्व हेरेर ढिलो अथवा चाँडो धुल्याउने गरिन्छ । दैनिकदेखि अर्धवार्षिक प्रतिवेदन, ऐननियमलगायत सामग्री राजपत्रमा प्रकाशित गर्दा भएका लेखापढीका कागजात, प्राकृतिकप्रकोप पीडित सहायतासम्बन्धी कागजात आदि काम तामेल भएको एक वर्षपछि धुल्याइन्छन् । कागज धुल्याउँदा कागजमा रहेको जानकारी समाप्त भएर जान्छ । सम्भव भएसम्म कागजात धुल्याउन हुँदैन । धुल्याउने नै हो भने तिनको डिजिटल प्रति सुरक्षित राख्नुपर्छ ।जुद्धशमशेरको पालामा नेपालका थुप्रै ऐतिहासिक कागजात धुल्याइए । ती कागजात सुरक्षित राख्न सकिएको भए तिनले नेपालको इतिहास र पुराविद्यामाथि थप प्रकाश पार्ने थिए । संयोगवश त्यतिबेला कागज धुल्याउने काममा खटाइएका एकजना सरकारी कर्मचारी रामजी तेवारी पुराविद्याका मर्मज्ञ रहेछन् । तिनले केही दस्तावेज लुकाएर संशोधनमण्डलमा पुर्याएछन् । संशोधनमण्डलमा आबद्ध इतिहासकारहरूले आजका मितिसम्म ती दस्तावेज र तिनको व्याख्या छापिरहेका छन् । तिनले नेपालको इतिहासबारे नयाँ तथ्य उद्घाटन गरिरहेका छन् ।दस्तावेज फर्काउनेइतिहासका विभिन्न कालखण्डमा नेपालको इतिहास, संस्कृति, धार्मिक जीवन आदिमाथि प्रकाश पार्ने सामग्री नेपालबाट बाहिरिएका छन् । भीमसेन थापा प्रधानमन्त्री भएको बेला काठमाडौंस्थित बेलायती रेजिडेन्सीका प्रमुख भएर काम गरेका अंग्रेज कूटनीतिज्ञ ब्रायन हज्सनले नेपालको इतिहास, धर्म, संस्कृतिलगायत विषयसँग सम्बन्धित कैयौं दस्तावेज नेपालबाट लगे । ती सामग्री लन्डनस्थित रोयल एसियाटिक सोसाइटी, इन्डिया अफिस लाइब्रेरी र ब्रिटिस म्युजियम मा राखिएका छन् । त्यस्तै पेरिसस्थित सोसाइटी एसियाटिक, बिब्लियोथिक नेसनल, फ्रेन्च इन्स्टिट्युसन को लाइब्रेरीमा र पश्चिम बंगालस्थित लाइब्रेरी अफ एसियाटिक सोसाइटिज मा पनि हज्सनले लगेका सामग्री राखिएका छन् । जंगबहादुरले बेलायतबाट फर्किएपछि काठमाडौंमा दरबार हाइस्कुल र एउटा पुस्तकालय स्थापना गरेका थिए । त्यस पुस्तकालयमा ताडपत्रलगायतमा लेखिएका विभिन्न विधाका पाण्डुलिपिसमेत थिए । तीमध्ये दर्शन, व्याकरण, तन्त्र, योगलगायत विषयमा लेखिएका ग्रन्थका केही पाण्डुलिपि काठमाडौंमा बस्ने अंग्रेजहरूले लगेर फर्काएनन् । नेपालका प्राचीन र ऐतिहासिक सामग्रीहरू बिदेसिने क्रम राणाकाल समाप्त भएपछि पनि जारी रह्यो । अनाधिकृत रूपमा पश्चिमी मुलुकतिर लगिने सामग्रीमा मूर्ति पनि थपियो । नेपालबाट चोरी गरेर लगिएका सयौं मूर्ति अमेरिकालगायत पश्चिमी मुलुकका संग्रहालयहरूमा प्रदर्शनार्थ राखिएका छन् । तीमध्ये केही मूर्तिको विवरण लैनसिंह बाङ्देल र रमेश ढुंगेलले आफ्ना किताबहरू क्रमशः स्टोलन इमेजेस अफ नेपाल र द लस्ट हेरिटेज मा उल्लेख गरेका छन् । देशबाट बाहिरिएका ती सामग्रीले नेपालको विगतबारे असंख्य कुरा बताउने क्षमता राख्छन् । त्यसैले सम्भव भएसम्म तिनलाई फिर्ता ल्याउन पहल गर्नुपर्छ । यसका लागि नेपालबाट कति संख्यामा ऐतिहासिक सामग्री बाहिरिएका छन्, ती अहिले कहाँ छन् भनि निर्क्योल गर्न एउटा विषद् अध्ययन गराउने दिशामा तालुकदार संस्कृति मन्त्रालयले पहल लिनुपर्छ । त्यसपछि ती सामग्री फिर्ता ल्याउन प्रयत्न गर्नुपर्छ । यदि फिर्ता ल्याउन सकिँदैन भने तिनको प्रतिलिपि अथवा डिजिटल संस्करण झिकाएर राष्ट्रिय पुस्तकालय र राष्ट्रिय अभिलेखालयमा सुरक्षित राख्ने बन्दोवस्त मिलाउनुपर्छ ।दस्तावेज सुरक्षित राख्नेहामीकहाँ दस्तावेज सुरक्षित राख्न यथेष्ट सतर्कता अपनाइएको छैन । विद्याका स्रोत पुस्तक अथवा कागजातलाई कुनै पनि हालतमा नष्ट हुन दिनु हुँदैन भन्ने आम मनोविज्ञानको हामीकहाँ सर्वथा अभाव छ । भीमसेन थापाको पतनपछि पण्डित रंगनाथ पौडेलको निजी पुस्तकालयमा आक्रोशित पल्टनेहरूको भीडले र पछिल्लो समय त्रिभुवन विश्वविद्यालय तथा त्रिचन्द्र क्याम्पसको पुस्तकालयमा विद्यार्थीहरूले आगो झोसेको सन्दर्भ यसका केही उदाहरण हुन् । पशुपति क्षेत्रअन्तर्गतको मृगस्थलीस्थित योगी नरहरिनाथको आश्रममा योगीले संकलन गरेका ऐतिहासिक सामग्री हप्तौंसम्म दहन भएको दुःखद प्रसंगलाई अर्को उदाहरणका रूपमा लिन सकिन्छ ।हाँडीगाउँको उत्खननबाट लिच्छविकालीन माटाका भाँडाकुँडालगायत थुप्रै सामग्री पाइएका थिए । ती सामग्री सिंहदरबारमा लगेर राखिएका थिए । ती सामग्रीको परिशीलन गरेर एकाध लेख मात्र लेख्न भ्याइएका थिए । २०३० सालमा सिंहदबारमा आगो लाग्दा ती सामग्री जलेर नष्ट भए । सोही आगलागीमा परी परराष्ट्र मन्त्रालयसँग सम्बन्धित थुप्रै दस्तावेजसमेत नासिए । होसियारी अपनाएको भए ती सामग्रीलाई सुरक्षित राख्न सकिन्थ्यो । २०७२ वैशाखको भुइँचालोमा परी काठमाडौंका सार्वजनिक लाइब्रेरी ढल्दा थुप्रै सामग्री नष्ट भए । आँखैअगाडि भएका यस्ता घटना देख्दादेख्दै पनि हामीले राष्ट्रिय अभिलेखालय, राष्ट्रिय पुस्तकालयजस्ता ज्ञानका भण्डारलाई भुइँचालो, आगलागीजस्ता विपत्तिबाट जोगाउने गरी निर्माण गर्ने तत्परता देखाइरहेका छैनौं ।अंग्रेजहरूले नेपालबाट लगेका सामग्री अत्यन्तै सुरक्षित रूपमा राखेका छन्, जसका लागि हामीले उनीहरूप्रति आभारी हुनैपर्छ । भुइँचालो, विस्फोट र आगलागीजस्ता विपत्तिले समेत नबिगार्ने गरी निर्माण गरिएका भवनमा धुलिया नलाग्ने गरी र नसड्ने गरी तिनलाई राखिएका छन् । बेलायतस्थित इन्डिया अफिस लाइब्रेरी मा राखिएका हज्सन कलेक्सनको अध्ययन गरेका इतिहासकार रमेश ढुंगेलका अनुसार ती सामग्री जमिनभन्दा पाँच तलामुनि स्टिलको बंकरजस्तो बुककेसभित्र एसिडफ्री बाकसहरूमा राखिएका छन् । ती सामग्री नष्ट नहोऊन् र कसैले चोर्न नसकून् भनेर हदैसम्मको सुरक्षित बन्दोवस्त मिलाइएको छ । हामीले पनि राष्ट्रिय अभिलेखालय, राष्ट्रिय पुस्तकालय र केशर पुस्तकालयलाई त्यस्तै ढाँचामा विकास गरेर यस्तो अभ्यासलाई अझ फराकिलो बनाउँदै लैजानुपर्छ ।क्याटलग र बिब्लियोग्राफी बनाउनेविभिन्न सार्वजनिक पुस्तकालयमा किताबहरूको क्याटलग अपडेट गर्ने काम हुन सकेको छैन । तिनलाई अपडेट गरेर अनलाइन गर्न सकियो भने शोधार्थीहरूलाई सजिलो हुन्छ । लाइब्रेरीमा रहेका सामग्रीहरूको विधागत बिब्लियोग्राफी बनाउन सके अझ उत्तम हुन्छ । पत्रपत्रिका, जर्नल आदिमा छापिने समाचार, टिप्पणी, अनुसन्धानमूलक लेखरचनालगायत सामग्रीहरूको विधागत वर्गीकरण गरेर अनलाइन गर्ने जिम्मा नेपालका विश्वविद्यालयले लिने हो भने संस्थागत स्मृति सुरक्षित राख्ने र नयाँ ज्ञान उत्पादन गर्ने दिशामा नयाँ फड्को मार्न सकिनेछ ।आफ्ना प्रकाशनहरूको भौतिक र डिजिटल संग्रह तयार गरी अनलाइन गर्ने काममा सरकारी र निजी प्रकाशन संस्था दुवै जुर्मुराउन आवश्यक छ । नेपालबाट प्रकाशित हुने पत्रपत्रिकाले आफ्ना अहिलेसम्मका अंकहरू अनलाइन गर्ने, प्रकाशित मिति अथवा शीर्षकका आधारमा तिनलाई वर्गीकरण गरेर पाठकमैत्री ढाँचामा प्रस्तुत गर्ने कामको थालनी गर्नुपर्छ । पश्चिमी मुलुकका निजी प्रकाशन संस्थाहरूले पनि यस्तो गरिरहेका छन् । यसबाट नेपाली प्रकाशन संस्थाहरूले प्रेरणा लिन सक्नुपर्छ । चन्द्रशमशेरले दासप्रथा उन्मूलन गरेपछि पश्चिमी मुलुकका पत्रपत्रिकाले यसबारे समाचार टिप्पणी लेखेका थिए । त्यसबारे अमेरिकाबाट प्रकाशित हुने द न्युयोर्क टाइम्स ले त्यतिबेला के लेखेको रहेछ भनी जान्न मन लाग्यो भने घर बसीबसी हामी हेर्न सक्छौं । पाठकमैत्री ढाँचामा द न्युयोर्क टाइम्स ले सुरुदेखिका अंक अनलाइन गरिदिएको छ । हाम्रो आवश्यकता पूरा गरिदिएबापत ती सामग्री हेर्नुअघि हामीले द न्युयोर्क टाइम्स को खातामा केही रकम जम्मा गर्नुपर्छ । निश्चित रकम लिने गरी नेपालका निजी र सरकारी प्रकाशन तथा प्रसारण संस्थाहरूले आफ्ना विगतदेखिका कामलाई पाठकदर्शकश्रोतामैत्री ढाँचामा अनलाइन गर्न सक्छन् । यस दिशामा उनीहरूले मुद्रण विभागको कामलाई पछ्याउन सक्छन् । मुद्रण विभागले २००८ सालदेखि प्रकाशित सबै राजपत्र पाठकमैत्री ढाँचामा निःशुल्क अनलाइन गरिदिएको छ । नेपालमा छापिने पत्रपत्रिका स्क्यान गरेर प्रेस काउन्सिलले सुरक्षित राख्ने गरेको छ । कुनै पत्रिकाका केही अंक कारणवश स्क्यान गर्न छुटेका रहेछन् भने आफ्नो संकलनलाई उसले अद्यावधिक गर्ने र पूर्ण तुल्याउने गर्नुपर्छ । मणिराज उपाध्यायको सम्पादनमा निस्किने दैनिक पत्रिका समाज का अंकहरू माइक्रोफ्लिमिङ गरेर अमेरिकाको लाइब्रेरी अफ कंग्रेस मा राखिएका छन् । समाज का सबै अंक नेपालमै चाहिँ नपाउने अवस्था बनेको छ । त्यस्ता सामग्रीको डिजिटल संस्करण भित्र्याउन समाज का पूर्वव्यवस्थापक र राज्य दुवैले पहल गर्नुपर्छ । एउटा छुट्टै वेबसाइट बनाएर आजका मितिसम्म सरकारी तथा गैरसरकारी निकायले तयार गरेका नेपालसम्बन्धी प्रतिवेदन अनलाइन गर्नु, विषयगत वर्गीकरण गरी क्याटलग तयार पार्नु अर्को महत्त्वपूर्ण काम हो । पुराना गीत, डकुमेन्ट्री, भिडियो, फिल्म आदि सशुल्क वा निःशुल्क डाउनलोड गर्न मिल्ने गरी तालुकदार निकायले अनलाइन गर्न पनि अत्यन्तै आवश्यक छ । यति गर्ने हो भने स्मृतिभ्रंशबाट पीडित राज्यलाई राहतको श्वास फेराऊन सकिनेछ ।"
तिमी निदाएपछि,माफ गर सरूमा रानीयसर्थ पनि मैले बेलाबेलामा अगुल्टो चलाइरहनुपर्छ ।
रङहरु,यात्रा सबैको यस्तै हुन्छ सायदजब दिन सकिन्छ पर क्षितिजमा कतै विलय प्रकाशझैंअल्पविराम जिन्दगीको अनन्त आकाशमा कतै ।
इमानदार हुनु अपराध हो ?,"राजनीतिमा इमानदारीआफ्ना संस्थापक नेता बीपीको भनाइ स्मरण गर्दै जोशीले लेखकलाई सुनाए स्वयं बीपीले भन्नुभएको छ । प्रजातन्त्र आएपछि पार्टीमा सुकिलामुकिला हावी हुनेछन् । तिनको विरोधमा सच्चा कार्यकर्ताले सशक्त आवाज उठाउनुपर्नेछ । अरू पार्टीको त कुरै छोडौं, कांग्रेसले नै आफ्ना संस्थापक नेताको उपहास गरिरहेको छ । जोशी फेरि हाँस्न थाले । एकैपटक चर्को आवाजमा उनी बोलेको सुनियो । भन्दै थिए म मन्त्री हुँदासम्म पनि घूस खायो भन्ने गाइँगुइँ चल्यो भने नेताहरू लाजले टाउको निहुराउँथे । अहिले त खुलेआम खाइरहेका छन् । मानौं इमानदार हुनु अपराध हो ।"
मुसा,"टिनको कटेरो छेउमा नीलो रङको चार तलाको घर थियो । त्यस घरको भुइँतलाको पश्चिमपट्टिको झ्याल प्रायः खुल्लै रहन्थ्यो । भुइँबाट अघिदेखि त्यही झ्याल उक्लिन कोसिस गर्दै थिएँ म । साउने झरी पातलो परिरहेको थियो । भित्ताको किनार छड्के पानीको छिटाले ओसिएको भुइँबाट झ्यालमा चढ्न उफ्रिदै थिएँ । अग्लो घरको ठाडो भित्तामाथि उक्लिने कोसिसले थाकेपछि उही कटेरोको ढोकामा फर्किन्थें म । टिनको घरमा धेरै बेर बस्न मन लाग्थेन । फेरि कटेरोको ढोकाको आसपास टहलिन्थें । अग्लो घरको भित्ताछेउ आउँथें र झ्यालमा चढ्ने कोसिस गर्थें । जसरी पनि झ्यालभित्र पुग्नु थियो मलाई । किनकि मैले टिनको कटेरो छोड्नु थियो । छोड्ने रहर त होइन तर विवश थिएँ म । कारण मलाई भोक लागेको थियो । खाना खोज्दै म भौंतारिएको पनि दुई दिन भइसक्यो । म बस्ने कटेरोको मालिकले अचेल खाना बनाउँदैनन् । पहिला पहिला त उनले खाना पकाउँथे । केही दिनदेखि उनले च्याट्टै खाना बनाउन छोडे । त्यसपछि हो, मैले पेटभरि केही खान नपाएको । कटेरोमा मिस्त्रीले अचेल चुरोट मात्रै ल्याएको देख्थें । कोठामा अबेरसम्म चुरोटको धूवाँ उडाएर टोलाउँथे उनी । एक्लै गनगनाउँथे । धूवाँले मेरो पेट नभरिएपछि कटेरोको भित्री कुना चहार्थें । तर मिस्त्री फिटिक्क उठ्थेनन् । किनकि उनी मदिराको नशामा पल्टिएका हुन्थें । र म भोकले कुद्थें । मिस्त्री बिहान बाहिर निस्किँदा म निदाइरहेको हुन्थें ।तिनै मिस्त्री दुई दिनदेखि टिनको कटेरोमा फर्किएनन् । उनले केही ल्याउलान् र खाउँला भन्ने आशा मभित्र मरिसक्यो । त्यसैले मैले कटेरो छोड्ने निधो गरेर यो नीलो घरको झ्यालमा उक्लिरहेको थिएँ ।कटेरोको भित्ता र यो अग्लो भवनको दूरी मानिसको दुई कदमको फरकमा थियो । झट्ट हेर्दा पातलो गल्ली लाग्थ्यो । तर गल्लीचाहिँ होइन । त्यही खाली जमिनमा एउटा बेलौतीको बुटो थियो । जसमा कलिला बेलौतीका दाना लागेको देख्न सकिन्थ्यो । त्यसबाट झरेका केही दाना भुइँमा कुहिन लागेका थिए । ती कुहिन लागेका बेलौतीका दाना पनि मैले कोपरें । तर म अघाइनँ । बेलौतीको एक हाँगाको टुप्पाले झ्यालको पल्ला छुन खोजेको थियो । बेलौतीको बुटामा झरेर झ्यालसम्म पुग्ने सकिने सम्भावना लागेर बुटो चढें । तर सकिनँ । फेरि झ्याल चढ्न भित्तामा उक्लिनँ थालें । पटकपटकको उफ्राइपश्चात् म भुइँमा नमजाले पछारिन्थें । त्यो दुखाइ भोकको अगाडि शून्य थियो । तर भोकले चलाएको जाँगरले भने मलाई हौसला दिइरह्यो । यतिखेर बडो सावधानीका साथ भित्तामा उक्लिएँ । मेरो पहिलो पन्जाले झ्याल उभिएको चौकसलाई समायो । यसपटक मेरो प्रयास सफल भयो । झ्यालको चौकसमा पुगेर आफूले छोडेको भुइँ हेरें । अहो निकै मुनि लाग्यो । अनि भित्री कोठा नियाल्दै मैले थकानको श्वास छोडें । मेरो आशाले भन्यो अब मैले भेटभरि खान पाउनेछु ।कोठा अन्धकार थियो । तर मिस्त्रीको कोठामा झैं चुरोट बसाएको थिएन । बरु अगरबत्तीको सुगन्ध आइरहेको थियो । कोठाभित्र जान निकै डराएँ । तर भोकको अगाडि डर पातलियो । झ्यालबाट भुइँकोठामा झरेर सावधानीका साथ खानेकुरा खोज्न थालें । कुनै चोरले झैं हतारिएँ । मेरो दुर्भाग्य, हतारको कोसिस निरन्तर असफल भइरहेको थियो । मैले खानेकुरा पाइरहेको थिइनँ । जब खानेकुरा भेटिने सम्भावना कम हुँदै गयो, मभित्रको भोक अझै बढ्दै गइरहेको थियो । यो कोठामा अनाज खाने मानिस बस्दैन ? आफैंलाई सोधें । फेरि खानेकुरा खोज्न थालें । केही छिनको प्रयासपछि मैले कमलो चीजको महसुस गरें । मेरो थकान मेटिएझैँ भयो । मुखभरि पानी आयो । भोकाएको बाघले झैं मैले आलुजस्तो जिनिसमा मुख गाँडें भ्ल्याट्ट ! भयानक झट्काले मलाई फ्याँकिदियो । म पछारिएँ । हतपत समालिएर लुक्न खोज्दाखोज्दै बत्ती बल्यो झिलिक्क !मैले कोपरेको जिनिस आलु रहेनछ भन्ने कोठाको मालिकले बालेको टर्चको उज्यालोले देखाउँदै थियो । त्यो कोठाको मालिकको गोडाको बुढीऔंलाबाट रगत आइरहेको थियो । रगत बगिरहेको औंलालाई समाएर दुखेको महसुस गर्दै थियो । म नमजाले झुक्किएँ । मेरो भोकले मलाई झुक्कायो । सबै कमलो चीज आलु हुँदोरहेनछ । भोकले आवेशको सिर्जना गरेको महसुस गरें । चुक्ने भनेकै भोकका कारण रहेछ सायद ।सर्पले त टोकेन ? टर्चको उज्यालोमा आफ्नो घाउ हेर्दै ऊ गनगनायो । निकै डरायो । । उसको डरले मलाई खिन्न बनायो । ऊ निकै रिसाइरहेको पनि थियो । उसले देख्यो भने मलाई मार्न कुनै कसर छोड्ने छैन । अहो मनको डर पनि कति भयानक । आखिर डर त हरेक जिनिसमा हुँदोरहेछ । म अघि भोकका कारण डराएको थिएँ । अहिले घर मालिकको कारण डराउँदै थिएँ । उसले आफ्नो बेडमाथि टर्च बाल्यो । त्यो लो बेड थियो । तन्नामथि कम्मल थियो । तौलियाले पूरै तन्नालाई झार्दा पनि उसले केही भेटेन । गोडाबाट रगतै निकाल्ने गरी टोक्ने जिनिस के होला त ? ऊ गम्दै थियो सायद । र गोडामा आएको रगतका कारण पिरिएको थियो । उसको दुखाइले मलाई ग्लानि भइह्यो । उसले दायाँ भित्ताको कुनामा टर्च बाल्यो । उज्यालोभरि भित्तामा अडेस लगाएर राखेको किताबको चाङ देखेँ । उसले कुचोको टुप्पा समाएर किताबको चाङमाथि ठक्ठक् गर्यो । सायद केही जिनिस भए निस्किन्छ कि भन्ने उसको अड्कल थियो । तर उसलाई कोपर्ने जिनिस किताबको चाङमा थिएन ।पुनः टर्च अर्को कुनामा बाल्यो । गणेश भगवान्को फोटो देखेँ ! धन्न ऊ गणेशको भक्त रहेछ । तर थानको अगाडि कुनै फल चढाएको थिएन । के भगवान्ले फल खाँदैनन् ! गणेशलाई निःशुल्क फकाइरहेको रहेछ । टर्चको उज्यालो किचन दराजमा पुग्यो । किचन दराजको चुलोमुनि म लुकेको थिएँ । चुलो आसपास पकाएको खाना झरेको थिएन । र अन्नको नाममा केही पनि थिएन । सोचेँ किचन दराज र चुलो कुनै स्टलमा राखिएको प्रदर्शनी सामग्रीजस्तो लाग्यो । के सहरियाले घरमा खाना बनाउन छोडे ? कि मानिसहरू खाना खाँदैनन् ? कि घर फोहोर हुन्छ भनेर हो त अन्नपात राख्न छोडेका । जुठो भाडा माझ्न नसकेर हो त पकाउन छोडेका ? कि मिस्त्रीले झैं यिनले पनि खाना बनाउन छोडे । उसको टर्चले देखाएको उज्यालोले मलाई निराश बनाउँदै ल्यायो । गलत कोठामा छिरिएछ भन्ने लाग्यो । अब यिनले थाहा नपाउने गरी फर्किनुपर्छ भन्ने लागेर झ्यालतिर लागें । झ्याप्प झ्यालमा टर्चको उज्यालो पर्यो । कोठा मालिकले झ्यालको किनारमा बत्ती बाल्दै फेरि गनगनायो, अहो झ्यालबाट त आएन सर्प ? घरी दुखेको घाउ र घरी शंकाको घाउले पिरोलियो कोठा मालिक । झ्यालको बाहिर सिमसिम पानीले बेलौतीका पातलाई बझाइरहेको थियो । मसिनो हावा त्यही पानीमा मिसिएर भित्र आइरह्यो । मलाई भने आफूलाई बचाउन औडाहा भइरहेको थियो । आफूलाई जोगाउन चनाखो भएर झ्यालतिर दौडिने कोसिस गर्दै थिएँ । झ्याप्प ! झ्याल लागेपछि म फरक्क फर्किएँ । कोठामा थुनिएँ । उसले झ्यालको कुन्डी लगाइदियो । म पहिलेकै ठाउँमा लुकेर बाहिर जाने बाटो खोजिरहें । उसले ढोका खोल्यो । म त्यहाँबाट बाहिर जानुपर्छ भन्नेमा निकै सकारात्मक सोचें । उसले मलाई नदेखोस् भन्नेमा पनि सचेत थिएँ । त्यसैले ढोकाबाट बाहिरिन सकिनँ । तर ऊ धेरै बेर ढोकामै उभिरह्यो । अरे सर अझै सुत्नुभएको छैन ? बाहिरबाट ऊसँग कुनै नौजवान युवकले बोलेको सुनें । सुत्ने भनेको केले टोक्यो केले ? कोठा मालिकले भन्यो । पल्लो कोठाबाट अन्य मानिसको हलुका आवाज आइरहेको थियो, पचास चलें पचास ! उल्टो विलेन चलेको हो । सय चल्नुपर्छ तैंले । यी गाइँगुइँपछि अलि चर्को आवाजमा कोही बोल्यो, ओइ कान्छा तेरो तास हेर्दिम् । अर्को कोठाबाट आएको आवाज कतै सुनेझैँ लाग्यो । केही छिनमा त्यो नौजवान र कोठा मालिक आएर भुइँखाटमा बसे । कोठा मालिकले टर्चको उज्यालोमा आफ्नो घाउ देखायो ।नौजवानले खोल्तीबाट चुरोट निकालेर खोल्ती नै छाम्यो । गणेशको थानतिर टर्च बालिदियो कोठा मालिकले । नौजवानले सलाई समायो । चुरोट सल्काएर कोठा मालिकतिर बढायो । उसले पिउँदिन भन्यो । चुरोटको धूवाँ कोठाभरि मडारियो । सरले अचेल कोठामा खाना पकाउनु हुँदैन कि क्या हो । नौजवानले कोठाभरि आँखा नचाउँदै भन्यो । कति खेर बनाउने यार, थाकेर आइन्छ । बरु बाहिरै खायो आनन्दै । तिमीले खायौ त ? कोठा मालिकले आफ्नो दुःख सुनायो । बिचरा दिनभरिको कामले थाके पनि होलान् । मैले त खाना होटलमै खान्छु सर, नौजवानले सुनायो, आफूले पकाएर खानुभन्दा बाहिर खाना फाइदा लाग्छ ।आफूले बनाउन सके त घरकै खाना राम्रो नि ! कोठा मालिकले आफ्नो मत राखे । खाना त घरकै मीठो हुन्छ सर तर भाँडा माझ्न साह्रै अल्छी लाग्छ र पो । नौजवानले सरको कुरालाई काट्यो । पकाउन त मन लाग्छ, पानीकै झ्याउ, जारको पानीले के भाँडा माझीमाझी पकाउनु सरले बिस्तारै गनगनाए । मेरो त पाकीपकाउ खाने बानी पर्यो सर, आफूले पकाएको मीठै लाग्दैन । दुवै जना कोठामा खाना बनाउन नपरे हुन्थ्यो भन्नेमै एक छिनसम्म गफिए । ढोकामा अर्को मानिस टुप्लुक्क देखिँदै करायो, ओइ कान्छा आइज न, खेल्दैनस् । ओइ मिस्त्री, सरलाई सर्पले टोक्यो रे । नौजवान कान्छाले सरको घाउ देखाउँदै भन्यो । भर्खर पसेकाले मिस्त्री खिस्स हाँस्यो । सर्पले टोकेको उसले पत्याएन । सरले घाउ देखाए । मिस्त्रीले गहिरो गरी हेरेर भन्यो, सर्पले टोक्या भए सरको मुखमा साबुनको झैं फिँज हुन्थ्यो । मुसाले टोक्यो होला मुसाले ।गिदी नगर न, मुसाले मान्छे टोक्छ भन्या । नौजवान कान्छाले नपत्याएको देखेर मिस्त्रीले काठमाडौंमा सर्प नभएको बतायो । बरु सहरमा मान्छे टोक्ने मुसाहरूको संख्या बढिरहेको सुनायो । कोठा मालिकले चुपचाप आफ्नो औंलाको घाउ हेर्यो । चुरोटको धूवाँ उडाउँदै मिस्त्रीले भन्यो, खुर्सानी टोक्नु न सर्पले टोकेको हो कि होइन अहिले नै थाहा हुन्छ ।खुर्सानी नै छैन । कोठा मालिकले भन्यो । तेरोमा होला नि ! मिस्त्रीले नौजवान कान्छोलाई सोध्यो । नौजवान कान्छोले आफ्नो कोठामा खुर्सानी नभएको बतायो । घाउबाट रगत आइरहेको देखेर मिस्त्रीले थप्यो, घाउमा बेसार हाल्दिनू न रगत रोकिन्छ । खाना नपाक्ने घरमा बेसार कसले राख्छ र ? नौजवान कान्छाले कोठा मालिक बोल्नुअगाडि नै बोल्यो । मिस्त्री केही बोल्न सकेन । बाँकी दुई पनि मौन रहे । एक्लै खाना पकाउने मुड आउँदो रहेनछ । मैले पनि खाना बनाउन छोडें, मिस्त्रीले बिस्तारै भन्यो । मिस्त्रीको कुरा सकिएपछि कोही बोलेनन् । नौजवानले चुरोटको धूवाँ उडाएर भन्यो, मेडिकल जाऊँ सर । कोठा मालिकले हातको टर्चलाई आफ्नो नाडीमा बाल्दै भन्यो, १२ बजिसक्यो मेडिकल खुलेको होला र ?यिनीहरूको गन्थनले म निराश भएँ । ससानो चोटपटक लाग्दा मेडिकल र अस्पताल धाउनेहरूले रगत रोक्ने बेसारसमेत पाएनन् । के सहरिया मानिसहरू घरमा खाना बनाउन छोडेको हुन् त ? घरमा खाना पकाउने दैनिकी हराउँदै जाने सहरमा बसेर कहाँ बाच्न सकिन्थ्यो र ? मन खिन्न भयो । अनाज खाएर जीवन धान्ने जीवको अवस्था कस्तो होला । सबै जीवन होटलमा कहाँ जान सक्छन् र ?गाउँमा त भकारीकै छेउमा बस्न पाइन्थ्यो । भकारी रित्तिए खेतका गहरामा पुगिन्थ्यो । सिजनअनुसारको अनाज बटुल्न पाइन्थ्यो । कहिले सिजनअनुसारको आँगनमा उभिएको कुनियोमै खेले पनि घरधनीले वास्तै गर्थेनन् । कहिले दलान, पाली र छानामा ओहोरदोहोर गरिन्थ्यो । के सहरका मुसाहरू संकटमा परेका हुन् ? कि सहरवासीहरू ? गाउँ पो फर्किन मन लाग्यो । सोचें जहाँ सामान्य चोटपटक लाग्दा घरेलु उपचार गर्ने सर्दाम भेटिन्न ती घर घरजस्ता कहाँ हुन्छन् र ? बरु ती घरको नाममा थपना भएका सपना लाग्यो । के सहरका घरहरू सोरुम र गोदामका लागि मात्रै हुन् ? यस्तै सोचेर किचनको दराजमाथिबाट चुपचाप लो बेड को भित्तातिर आएँ । नौजवानले उठ्ने बेला भन्यो, झ्याल बन्द गरेर सुत्नू सर । कोठा गुम्सिन्छ कि भन्ने लागेर झ्याल खोलेको थिएँ, अब खोल्दिनँ । कोठा मालिकले ढोका लगाए झ्याप्प ! यो मिस्त्रीले पनि टिनको बाकसको ढक्कन कोठा मालिकले झैं आवेशमा लगाएको थियो । र म बाकसमा थुनिएको थिएँ । त्यो साँझ मलाई सहर आउन रहर थिएन । र मिस्त्रीले मलाई फकाएर ल्याएको पनि थिएन । मिस्त्रीको गाउँको घरमा एउटा पुरानो बाकस थियो । जुन बाकसमा म आउने र जाने गर्दै खेल्थें । एक साँझ म बाकसमा खेलिरहेको बेला अचानक बाकस बन्द भयो ।त्यो अँध्यारो बाकस अर्को बिहान खुल्दा मिस्त्री बस्ने टिनको कटेराको उज्यालो देखिएको थियो । त्यो गाउँको घाम थिएन । म नयाँ दुनियाँ देखेर केही दिन फुर्किएकै थिएँ । जब मिस्त्रीले घरमा कम बाहिर बढी खाना खान थालेपछि हो मलाई टिनको कटेरो टिनको बाकसजस्तो लाग्न थालेको ।झसंग भएँ । कोठा मालिकले लो बेडलाई अचानक भित्ताबाट छुटायो । उसलाई भित्तामाथि पनि शंका भयो कि । मनको भित्ताले उनलाई कोपर्यो कि ! जीवनमा विश्वासले उभिएका भित्ताहरू मनको डर अगाडि अविश्वासिला हुँदारहेछ भन्ने संकेत त्यो कोठा मालिकले दिए । र मुसा ले पनि विश्वासका साथ भित्ताहरू खोजेर लुक्नु थियो । तर सहरिया भित्ताहरू गाउँको माटोको भित्ताजसरी नखोपिने रहेछ भन्नेमा विश्वस्त भएँ । यी चट्टानी भित्ताहरूको आडमा ज्यान जोगाउनु थियो । भित्ताको आडबिनाको जीवन, न मानिसको भरभर्दो थियो । न जीवका लागि भरपर्दो रह्यो । अघिसम्म अप्ठ्यारो मानेर म भित्ता र खाटको कापमा लुक्न विवश थिएँ । खाट सरेपछि अहिले अलि खुकुलो भयो । कम्तीमा कोठा मालिकले अघिको साँघुरो कुनोलाई फराकिलो पारिदियो । अब म भित्ता र खाटको बीचमा यताउता गर्न सक्थें । तर डरले गर्दा म नचली बसें । कोठा मालिकले भित्ताको बटन थिचे । तर बत्ती बलेन । अझै लोडसेडिङ थियो । ओछ्यानमा पल्टियो कोठा मालिक । माथि सिलिङमा टर्च बाल्यो । एउटा माउसुली सिलिङमा देखियो । उसले माथि गहिरोसँग हेरेर टर्च निभायो । मनमनै भनें, आजको रात कोठा मालिकले नदेखिएदिए हुन्थ्यो ।आजको रात लुक्नु थियो । किनकि यी मानिसलाई दुःख दिने मन होइन मेरो । म भने दुःखी थिएँ अग्लो घरमा पसेर । मलाई सहर बस्नु छैन अब । मलाई गाउँ फर्कनु छ, जहाँ खेतदेखि भान्सासम्म बेसार पाइन्छ । करेसादेखि भान्सासम्म खुर्सानी हुनेछ । जहाँ सिजनअनुसारको अनाजको स्वाद लिन पाइन्छ । खाना नपाक्ने घरको बसाइँ के बसाइँ ? जुन घरमा चुलो चल्दैन, त्यो घरको न्यानो के न्यानो । अहो ! गाउँ फर्किन फाए ! त्यो रात बिहानसम्म बत्ती बलिरह्यो ।"
"अमिश, रामकथा र शिवकथा","पृष्ठभूमिहिन्दु धर्ममा शिवलाई महादेव मानिन्छ । महादेवको अर्को रूप रुद्र पनि हो । हिन्दुहरूका अर्का दुई मुख्य देवता विष्णु र ब्रह्मा हुन् । ब्रह्माको कुनै अवतार छैन । विष्णुका विभिन्न अवतार छन् । ब्रह्माको काम सृष्टि, निर्माण र आविष्कार गर्नु हो । सृष्टिलाई टिकाउने र निर्माण तथा आविष्कारलाई सही ढङ्गबाट उपयोग गर्ने, गराउने अविभारा महादेव र विष्णुमा रहन्छ । सृष्टि अघि बढ्नेक्रममा प्रकृतिको दोहन हुन्छ । सिर्जना र आविष्कारले प्रकृतिको दोहनलाई सघाइरहेको हुन्छ । हरेक सिर्जना र आविष्कारका पाटा सकारात्मक मात्र हुँदैनन्, नकारात्मक पनि हुन्छन् । सकारात्मक तत्वको पहिचान गरेर त्यसको सही उपयोग गर्न सक्नुपर्छ । स्वार्थ, लोभ र अज्ञानताले नकारात्मक तत्त्वको वृद्धि गराउँदै जान्छ, सकारात्मक फल दिने तत्त्व पनि नकारात्मक हुन थाल्छ । त्यसैले यी दुई तत्त्वलाई सन्तुलनमा राख्नु जरुरी हुन्छ । अमिशले यही सूत्रलाई आफ्ना उपन्यास शृंखलाको आधार बनाएका छन् ।अमिश सृष्टिको निरन्तरतालाई एउटा समीकरणको रूपमा प्रस्तुत गर्छन् । समीकरणमा सकारात्मक र नकारात्मक दुबै तत्त्व विद्यमान रहन्छन् । मान्छे स्वाभाविक रूपले सकारात्मकप्रति आकर्षित हुन्छ । तर वस्तुको अधिकतम खपतले पैदा गर्न सक्ने असन्तुलनलाई देख्ने दृष्टि सामान्य मानिसमा हुँदैन । समीकरणको असन्तुलनलाई पहिचान गर्ने र त्यसको उचित समाधान गर्ने दायित्व महादेव र विष्णुको हो । विष्णुको दायित्व सकारात्मक तत्त्वको पहिचान गर्ने र मानव कल्याणका लागि त्यसको उपयोग गर्न प्रेरित गर्ने हो । नकारात्मकता अत्यधिक बढ्न गइसकेको अवस्थामा नकारात्मक तत्त्वलाई सकारात्मक बाटोमा हिँडाउने वा नयाँ सकारात्मक तत्त्वद्वारा त्यसलाई प्रतिस्थापन गर्ने विकल्प बाँकी रहँदैन । यो अवस्थामा नकारात्मकको कारकलाई नै समीकरणबाट हटाउनुपर्ने हुन्छ । यो दायित्व महादेवको हो । यसप्रकार विष्णुले समीकरणमा सकारात्मक तत्त्वको वृद्धिको काम गर्छन् र भने महादेवले समीकरणबाट नकारात्मक तत्त्वलाई हटाउने काम गर्छन् ।विष्णु र महादेवको परम्पराअमिशले विष्णु र महादेवलाई फरकफरक परम्परा मानेका छन् । परिस्थितिजन्य आवश्यकताअनुसार उनीहरूको अवतरण हुन्छ । विष्णु र महादेवको अवतरणलाई अमिश पारलौकिक चेतनाको परिणाम मान्दैनन् । उनीहरू लौकिक सिर्जना हुन् । हरेक विष्णु र महादेवले आफ्नो जीवनकालमा आआफ्ना उत्तराधिकारी समूह (ट्राइब) खडा गरेका हुन्छन् । उनीहरूको काम समीकरणमा पैदा भएको असन्तुलनको पहिचान गर्नु र आवश्यकताअनुसार नयाँ विष्णु वा महादेवको आविर्भाव गराउनु हो । नयाँविष्णुको आविर्भावमा महादेवका ट्राइबले सहयोग गर्छन् र नयाँ महादेवको आविर्भावमा विष्णुका ट्राइबले सहयोग गर्छन् ।अमिशले रामको जीवनकाललाई आजभन्दा बाउन्न सय वर्षअघिको र शिवको जीवनकाल अड्तीस सय वर्षअघिको मानेका छन् । अमिशले शिव र रुद्रलाई छुट्टाछुट्टै कालखण्डमा प्रकट भएका महादेवका अवतारको रूपमा प्रस्तुत गरेका छन् । रुद्र रामभन्दा पनि अघिका हुन् । कथाअनुसार रुद्रको समयमा आमविनाशका दैवीअस्त्रहरूको प्रयोगमा व्यापकता थियो भन्ने अनुमान हुन्छ । दैवीअस्त्रहरूले सकारात्मकताको वृद्धि गरेन, बरू समीकरणमा नकारात्मकता बढ्न गई सृष्टि निरन्तरता नै अप्ठेरो स्थितिमा पुग्यो । त्यसैले रुद्रले समीकरणबाट दैवीअस्त्रहरूलाई हटाइदिने उद्घोष गरे । रुद्रको उद्घोषले दैवीअस्त्रहरूको पूर्ण बन्देज लगाइदियो । प्रतिबन्ध रुद्रको आदेशात्मक कानुन थियो । रुद्रले खडा गरेको ट्राइब वायुपुत्र रुद्रको यो कानुन लागू गराउन प्रतिबद्ध थियो ।रुद्र पाचौँ विष्णु मोहिनीको समकालीन थिए । रुद्रको उत्तराधिकारी ट्राइब वायुपुत्र भएजस्तै मोहिनीको ट्राइब वाल्मीकि थियो । वाल्मीकिहरूले नै विष्णुको छैटौँ अवतार परशुरामको योजना गरेका थिए । परशुरामको आविर्भाव हुनुअघि समाजमा क्षत्रियहरूको निरंकुशता हाबी भयो । परशुरामको अभियानले शासनमा ब्राह्मणहरूको महत्त्व बढ्न थाल्यो र समाजमा सन्तुलन देखियो । परशुरामले मलायापुत्र नामको ट्राइब खडा गरेका थिए । समयक्रममा मलायापुत्र र वायुपुत्र दुवै सातौँ विष्णुको आवश्यकता भएको निष्कर्षमा पुगे । यो पृष्ठभूमिमा अमिशको रामचन्द्र शृंखलाको कथा आरम्भ हुन्छ ।रामकथाक्षत्रियहरू हाबी हुनुअघि समाजमा ब्राह्मणहरूको दबदबा थियो । अरू वर्ग उठ्नै सकेका थिएनन् । कट्टर वर्ण व्यवस्थाले गर्दा समाजलाई समय समयमा अवरुद्ध गर्थ्यो । परशुरामपछि सत्तामा ब्राह्मण र क्षत्रियहरू दुबै रहन थाले । तर उनीहरू व्यापार, व्यवसायलाई निम्न कोटीको कर्म ठान्थे । त्यसैले आर्यावर्तको व्यापारमा बाहिरियाहरूको हालीमुहाली भयो । व्यापारमा लंकाधिपति कुवेरको राज थियो । आर्यावर्तका सम्राट् र राजाहरू कुवेर आदि व्यापारीसँग कर असुलेर आफ्नो वैभव जमाउँथे । रावणले कुवेरको राज्य र व्यापारमाथि अधिकार जमाएपछि आर्यावर्तको अवनति सुरु भयो । ब्राह्मण कुलमा जन्मेको रावणमा क्षत्रिय र वैश्य गुणको उच्चता थियो ।एकै गुरुकुलका विश्वामित्र र वशिष्ठबीच गुरुकुलकी छात्रा नन्दिनीसँगको सम्बन्धलाई लिएर योगायोग भयो र उनीहरू एकार्काका कट्टर दुश्मन बने । कालान्तरमा विश्वामित्र मलायापुत्रहरूको कुलपति चुनिए । मलायापुत्रको कुलपतिको रूपमा विश्वामित्रको महत्त्व आर्यावर्तभरि फैलियो । वशिष्ठ अयोध्याको राजगुरु भएपछि विश्वामित्र वशिष्ठको झन् आलोचक बने ।वर्ण विभाजन आर्यावर्तको परम्परा थियो । व्यक्तिको वर्ण कर्मले होइन, जन्मले निर्धारण गर्थ्यो । ब्राह्मण स्वभावको व्यक्ति क्षत्रीय वा अन्य कूलमा जन्म लिएको भए पनि ऊ ब्राह्मण कर्म गर्न बाध्य हुन्थ्यो । त्यस्तै कर्मले वैश्य स्वभावको व्यक्ति ब्राह्मण कुल वा अन्यत्रै जन्म लिन पुग्थ्यो । ऊ पनि जन्मको कारण वैश्य कर्म गर्न बाध्य थियो । यसले गर्दा व्यक्तिको क्षमता विकास अवरुद्ध हुन पुग्यो र समग्र सामाजिक संरचनामै असन्तुलन पैदा भयो । फलस्वरूप आर्यावर्तको अवनति हुन थाल्यो । वशिष्ठ र विश्वामित्र दुवैलाई विष्णुको आवश्यकता महसुस भयो । उता वायुपुत्रहरू पनि नयाँ विष्णुका लागि उपयुक्त समय भएको बारे सचेत थिए । उनीहरूको रोजाइमा अयोध्या नरेश दशरथका पुत्र परेका थिए । राम वा भरतमध्ये कसलाई चयन गर्ने भन्नेबारे हनुमानमार्फत वशिष्ठसँग सम्पर्कमा थिए । विष्णु चयनको मुख्य अधिकार मलायापुत्र र विश्वामित्रमा थियो । विश्वामित्रको आँखा मिथिलाकी राजकुमारी सीतामाथि परेको थियो । विश्वामित्रले गोप्य रूपमा सीतालाई सातौँ विष्णुको रूपमा चयन गरेर त्यसअनुसार संस्कार र शिक्षादीक्षा सुरु गरिसकेका थिए ।रत्नाकर वाल्मीकिकी छोरी राधिका सीताकी सहपाठी थिइन् विश्वामित्रको आश्रममा । राधिकामार्फत सीताको हनुमानसँग परिचय भएको थियो । रत्नाकर नियन्त्रित वन्यक्षेत्रमा वशिष्ठको आश्रम थियो । वशिष्ठको गतिविधिसँग राधिका परिचित थिइन् । आगामी विष्णुका लागि वायुपुत्र र वशिष्ठको रोजाइमा राम परेको जानकारी राधिकामार्फत सीतालाई भयो । पृष्ठभूमिमा भैरहेको यो मञ्चनसँग विश्वामित्र जानकार थिएनन् । नकारात्मक तत्त्वको प्रतिनिधिको रूपमा रावणको प्रभाव बढ्दो थियो । उपयुक्त समयमा विष्णुद्वारा रावणको वध गरेर समीकरणलाई सन्तुलनमा ल्याउन सकिने विश्वामित्रको सोच थियो । रावणसँगको सम्भावित युद्धका लागि विश्वामित्र दैवीअस्त्रको पनि निर्माण गर्दै थिए । यसको परीक्षण गर्न उपयुक्त पात्रको खोजीमा थिए विश्वामित्र । दैवीअस्त्रको प्रयोग गर्ने व्यक्ति रुद्रको नियमअनुसार दण्डभागी हुन्थ्यो । विश्वामित्रको कानमा दशरथ पुत्र रामको जानकारी पुग्यो ।भारतको पश्चिम सीमा करचपामा रावणसँगको युद्धमा दशरथ पराजित भएकै दिन रामको जन्म भएको थियो । त्यसैले रामको जन्मलाई अपशकुन मानेर दशरथले रामलाई तिरष्कार गरेका थिए । राम कानुनको कट्टर पक्षपाती थिए । कानुनको भेदरहित पालनामा यिनको जोड थियो । यिनकै प्रयासबाट अयोध्यामा शान्ति सुव्यवस्था कायम भएको थियो । विश्वामित्रको आश्रममा ताडका र यिनको छोराका गणहरूले दुःख दिइरहेका थिए । ताडकाको समूहलाई नियन्त्रण गर्न विश्वामित्रले रामलाई आफ्नो साथमा लिएर गए । खासमा विश्वामित्र आफूले निर्माण गर्न लागेको दैवीअस्त्र रामका हातबाट परीक्षण गर्न लगाउन चाहन्थे भन्ने अनुमान गर्न सकिन्छ । यद्यपि अमिशले त्यो प्रस्ट गरेका चाहिँ छैनन् । तर रामले कूटनीतिक तरिकाबाट ताडकाको समस्या समाधान गरेपछि विश्वामित्रको तत्कालको योजना तुहिएको देखिन्छ ।सीतालाई रामप्रति चासो बढेको थियो । सीताको आग्रहमा विश्वामित्र रामलाई लिएर मिथिला पुगे । मिथिलामा सीताका लागि स्वयंवरको प्रतियोगिता आयोजना गरिएको थियो । मिथिलाका राजा शिरध्वजका भाइ कुशध्वजले रावणलाई पनि स्वयंवरमा निम्ता पठाइदिएका थिए, यद्यपि रावणलाई निम्ता गर्ने कुनै योजना थिएन । स्वयंवर सभाको सञ्चालक विश्वामित्रले स्वयंवरका लागि योग्यता देखाउने पहिलो अवसर रामलाई दिए । मिथिलाजस्तो तुच्छ राज्यमा समेत अग्राधिकार नपाएकोमा रावणको मन क्षुब्ध भयो । अपमानको बदला लिन रावणको सेनाले मिथिलामा आक्रमण गर्यो । रावणको सेनालाई परास्त गर्न विश्वामित्रले रामको हातबाट असुरास्त्र प्रक्षेपण गराए । असुरास्त्र पनि एक प्रकारको दैवीअस्त्र भएकाले राम रुद्रको कानुनअनुसार चौध वर्ष वनबास जानुपर्ने निश्चित भयो ।अमिशले रामचन्द्र शृंखलाअन्तर्गत अहिलेसम्म तीनवटा खण्ड प्रकाशित गराइसकेका छन् । तीनवटै खण्डका कथाहरू समानान्तर रूपले अघि बढेका छन् । पहिलो खण्डमा राम, दोस्रो खण्डमा सीता र तेस्रो खण्डमा रावणलाई केन्द्रमा राखिएको छ । रावणद्वारा सीताको अपहरण भएको घटनासम्म पुग्दा तीनवटै खण्डको कथा एउटै विन्दुमा पुगेका छन् । कथा समानान्तर भएकाले घटनाहरू स्वाभाविक रूपमा दोहोरिएका छन् । प्रस्तुतिको दृष्टिकोणको फरकले त्यसलाई आकर्षक तुल्याएको छ । तर दोहोरिएका केही प्रसंगका वर्णन तीनवटै खण्डमा हुबहु पनि भेटिन्छन् । अन्यथा कथाको बुनोट आकर्षक छ र पाठकलाई कथाले तानिरहन्छ ।घटना र पात्रलाई वास्तविक देखाउन लेखकले भरमग्दुर प्रयन्त गरेका छन् । रावणको जन्म भारतको उत्तर पश्चिमको ब्राह्मण परिवारमा भएको थियो । रावणलाई जन्मजात शारीरिक खोटको कारण घरबाट भाग्नुपरेको थियो । समुद्री व्यापारले रावणलाई असाधारण सफलता दिलायो । रावण सानो छँदा वैद्यनाथ मन्दिरकी कुमारी तीर्थाटनको क्रममा रावणको निवासमा पुगेकी थिइन् । कुमारीले रावणलाई सकारात्मक सोचको ऊर्जा प्रदान गरेकी थिइन् । तिनको नाम वेदवती थियो । वेदवतीप्रति रावणको अगाध श्रद्धा थियो । असामान्य परिस्थितिमा वेदवती र तिनका पतिको हत्या भएको घटनाले रावणलाई सम्पूर्ण आर्यावर्तप्रति वितृष्णा पलायो । सीतालाई यिनै वेदवतीको पुत्रीको रूपमा प्रस्तुत गरेर लेखकले कथालाई सनसनीपूर्ण र कौतूहलले भरपूर बनाइदिएका छन् । सीता रामभन्दा पाँच वर्ष जेठी मात्र छैनन्, कतिपय अवस्थामा बुद्धि, विवेकमा पनि यिनी रामभन्दा अब्बल देखिन्छिन् । तर सीता आफूलाई भन्दा रामलाई विष्णुको रूपमा स्थापित गर्न अग्रसर देखिन्छिन् । दैवीअस्त्र प्रहार गर्न रामलाई बाध्य तुल्याएकाले सीता विश्वामित्रप्रति सशंकित पनि थिइन् ।शिवकथाशिवको कथा रेखीय छ पहिलो खण्ड जहाँ समाप्त हुन्छ, दोस्रो खण्ड त्यही विन्दुबाट सुरु हुन्छ, दोस्रो समाप्त भएको विन्दुबाट तस्रो खण्ड सुरु हुन्छ । शिव शृंखलाले सम्बोधन गर्न खोजेको समस्या रामले स्थापना परेको परम्पराबाट पैदा भएको नकारात्मकताबाट मुक्ति हो । शिवकथाका लागि रामकथा जान्नु जरुरी छैन । तर रामकथा पढिसकेपछि शिवकथाको पृष्ठभूमि रामकथामा जोडिएको ज्ञान हुन्छ । रावणसँगको युद्धमा असुरास्त्र प्रयोग गरेपछि रुद्रको नियमअनुसार चौध वर्ष वनबास जानेमा राम प्रस्ट थिए । वनबासमा सीताले साथ दिने भइन् । वनबासबाट फर्केपछि राज्य कसरी चलाउने भन्नेबारे राम र सीताको छलफल भएको थियो । राममा वशिष्ठको प्रभाव परेको थियो भने सीतामा विश्वामित्रको ।राम र सीताले वशिष्ठ र विश्वामित्रको शिक्षालाई फ्युजन गरेर राज्य सञ्चालन गर्ने योजना बनाएका थिए । उनीहरूको योजनाअनुसारको राज्यमा सबैलाई समान व्यवहार हुन्थ्यो । समानताको प्रत्याभूति सोमरसको वितरणमा समेत देखिनुपर्ने अडान रामको थियो । सोमरसले मानिसलाई बूढो हुनबाट रोक्थ्यो र अजम्बरी हुन मद्दत गर्थ्यो । रामको समयसम्म सोमरस शासक वर्गका व्यक्तिहरूले मात्र प्राप्त गर्न सक्थे । रामले सोमरसको ठूलो कारखाना स्थापना गरेर राज्यका सबैलाई बिनाभेदभाव आवश्यक सोमरस उपलब्ध गराउने योजना अघि सारे । रामराज्यमा वर्णको पहिचान जन्मको आधारमा नभएर कर्मको आधारमा निर्धारित हुने निश्चित भयो । यसका लागि राज्यभित्र जन्मेका सबै बच्चा राज्यले जिम्मा लिने र निश्चित उमेरसम्म सबै प्रकारको आधारभूत शिक्षा उपलब्ध गराउने जिम्मा पनि राज्यकै हुने भयो । बच्चाले कर्मअनुसारको आचरण देखाउन र आफ्नो वर्णअनुसारको स्वभाव प्रदर्शन गर्न थालेपछि उसको वर्ण निर्धारण हुने निश्चित भयो । वर्ण निर्धारण भएपछि मात्र उक्त बच्चा थप शिक्षा पाउनयोग्य ठानिन्थ्यो । यो प्रथालाई अमिशले शिवकथामा माइका नाम दिएका छन् । सन्तानका आकांक्षी परिवारले आफ्नो वर्णअनुसारका बच्चा राज्यबाट प्राप्त गर्न सक्थ्यो । यसप्रकारको राज्यको नाम मेलुहा रहने सहमति राम र सीताबीच भएको थियो ।शिवको कथा यही मेलुहाको हो । शिवकथाको पहिलो खण्डमा मेलुहाका अजम्बरी नागरिकहरूको वर्णन गरिएको छ । सोमरसको कारण यहाँका बासिन्दाहरू लामो समयसम्म बाँच्थे । उनीहरूमा अतुलनीय देशप्रेम थियो, कानुनप्रति उनीहरूको सम्मान असाधारण थियो । रामले लगभग बाह्र सय वर्षअघि स्थापना गरेको राज्य थियो यो । मेलुहामा तामा, चाँदी र सुनको तीनवटा आकर्षक पुरहरूको निर्माण गरिएको थियो । मेलुहाको कथालाई अमिशले सरस्वती नदीको किनारमा विकसित हरप्पा र मोहन्दो जारोको सभ्यता (सिन्धु सभ्यता) को विनाशसँग जोडका छन् । लगभग त्यही समयतिर गएको शक्तिशाली भुइँचालोको कारण सरस्वती नदी सुकेको र त्यहाँको सभ्यता विनाश भएको बताइन्छ । पुराणहरूमा सरस्वती नदी जमिनमुनि धसिएर इलाहाबादस्थित त्रिवेणीमा गंगा र जमुनाको संगममा मिसिएको कथा पाइन्छ । मेलुहा सरस्वतीको किनारमा खडा थियो । अमिशको कथाअनुसार शिवले पाशुपतास्त्र प्रहार गरेर यसलाई समाप्त ध्वस्त पारिदिएका हुन् । शिवद्वारा एकै वाणबाट ध्वस्त पारिएको पुराण वर्णित त्रिपुरको कथालाई पनि लेखकले मेलुहामै समावेश गरिदिएका छन् ।मेलुहावासीको सोमरसप्रतिको असामान्य लगाव नै मेलुहा ध्वस्त हुनुको कारण बन्यो । सोमरसले मेलुहावासीलाई दीर्घजीवी तुल्यायो । साथसाथै यसको नकारात्मक असर पनि भयंकर थियो । मेलुहावासीमा सन्तान उत्पादन गर्न सक्ने क्षमता गिर्दो थियो । जन्मेका सन्तान पनि विकृत शरीरको हुने क्रम बढ्दो थियो । सोमरसको कारखानाबाट पैदा भएको रासायनिक फोहोरले वातावरणीय विनाश र भयंकर रोग निम्त्याउन थालिसकेको थियो । सोमरसको बढ्दो उत्पादनबाट सिर्जित यो परिणामप्रति मेलुहावासी जागरुक थिएनन्, सोमरसप्रतिको उनीहरूको आकर्षण कम भएको थिएन । यो यथार्थ बोध गरेर शिवले सोमरसको उत्पादनमाथि प्रतिबन्ध लगाइदिए ।रामकथामा जस्तै शिवको कथा रचना गर्दा पनि अमिशले पौराणिक पात्र र अवधारणालाई ऐतिहासिकता प्रदान गर्ने प्रयास गरेका छन् । मेलुहाका सम्राट्को नाम दक्ष थियो । दक्षकी छोरी सतीदेवीसँग शिवको विवाह भयो । शिव कैलाशमानसरोवर क्षेत्रका बासिन्दाका गणपति थिए । मेलुहामा बसोबास गर्न बाहिरका मानिसहरू निम्त्याउने क्रममा नन्दीको नेतृत्वमा गएको समूहले शिव र शिवको गणलाई मेलुहा ल्याएको थियो । मेलुहालगायत सम्पूर्ण आर्यावर्तमा नीलकण्ठको आविर्भाव हुने र नीलकण्ठले दुःखहरण गर्ने विश्वास लामो समयदेखि कायम थियो । पहिलोपटक सोमरस ग्रहण गर्दा जसको घाँटी नीलो हुन्छ, उही नीलकण्ठ ठहर्ने विश्वास थियो उनीहरूमा । शिवमा त्यो घटना घट्यो, तर स्वयम् शिवका लागि भने यो घटना अप्रत्याशित थियो ।शिवको घाँटी नीलो बन्नुमा उनका काका मानोभुको भूमिका थियो । शिव वायुपुत्रकै अंश थिए । त्यो पनि शिवलाई थाहा थिएन । वायुपुत्रहरूको नेतृत्व मण्डलीसँगको विवादपछि मानोभु मातृभूमि तिब्बत फर्किएका थिए । नीलकण्ठको रूपमा शिवको चर्चा चलेपछि मात्र वायुपुत्र कुलपति मिथ्राले शिव मानोभुले नीलकण्ठ अवतारमा उतार्न तयार पारेको व्यक्ति भएको चाल पाएका थिए । मानोभु एक्लैले तयार पारेका नीलकण्ठ शिवप्रति प्रारम्भमा वायुपुत्रहरूले समर्थन दिएनन् । सोमरस हानिकारक सिद्ध भैसकेको छ भन्नेमा पनि उनीहरू विश्वस्त थिएनन् । आर्यावर्तका ठूला ऋषि भृगु पनि शिवको विरोधी थिए । वायुपुत्रहरू भृगुसँग सम्पर्कमा थिए । भृगुले शिव र शिवका सहयोगीलाई समाप्त पार्न दैवीअस्त्र प्रयोग गरेपछि भने वायुपुत्रहरू भृगुसँग असन्तुष्ट भए । यसपछि मात्र शिवलाई वायुपुत्रहरूको समर्थन प्राप्त भयो ।सातौँ विष्णु रामले आफ्नो जीवनकालमा स्थापना गरेका ट्राइब वासुदेव नामले परिचित थियो । शिवलाई वासुदेवहरूको समर्थन थियो । रामराज्यको उत्तराधिकारीको रूपमा मेलुहावासीले बेथिति निम्त्याएपछि वासुदेवहरूले महादेवकै नयाँ अवतारको आवश्यकता बोध गरेका थिए । यिनै वासुदेवहरूले कालान्तरमा आठौँ विष्णु वासुदेव कृष्णको चयन गरेको तर्फ अमिशको संकेत देखिन्छ । रामले खडा गरेको ट्राइब विश्वामित्र र वशिष्ठ दुवैलाई गुरु स्विकार्थे । जीवनकालको उत्तरार्द्धमा शिवले पनि आफ्नो ट्राइब गठन गरे । तिब्बतका लामाहरू नै शिवले गठन गरेको ट्राइब हो भन्ने अर्को दाबी अमिशको रहेको छ ।मेलुहावासी सूर्यवंशी थिए र यसप्रति गौरव गर्थे । उनीहरू रामराज्यलाई आर्यावर्तभरि फैलाउन चाहन्थे । परिणामस्वरूप स्वद्वीपसँग उनीहरूको शत्रुता बढ्यो । गंगादेखि उत्तरको मैदानमा खडा स्वद्वीप साम्राज्य सम्राट् दिलीपबाट शासित थियो । स्वद्वीपवासी चन्द्रवंशी थिए । उनीहरू मेलुहाको निरंकुश शासनको विरोधी थिए । स्वद्वीपमा मेलुहामा जस्तो सोमरसको वितरण जनस्तरसम्म पुगेको पनि थिएन । सोमरसको संरक्षणका लागि भृगुले स्वद्वीप र मेलुहालाई एउटै मञ्चमा उभ्याइदिएका थिए ।नीलकण्ठ शिवको अभियानमा केही मेलुहावासी र स्वद्वीपका राजकुमारसहित धेरैको सहयोग थियो । शिवको मुख्य सहयोगी थिए नाग । विकृत शरीर लिएर जन्मने मानव नाग मानिन्थ्यो र उनीहरूलाई राज्यले निष्कासन गर्थ्यो । सोमरसको सेवन बढ्दै गएपछि नागहरूको शय्या पनि बढ्दै गयो । विकृत शरीरधारी मात्र होइन, त्यस्ता सन्तान जन्माउने आमाबाबु पनि राज्यबाट बहिष्कृत हुन्थे । सतीदेवीले पहिलो विवाहबाट जन्माएको सन्तानको कान ठूलाठूला थिए, नाक पनि हात्तीको सूँढजस्तो लामो थियो । यो सन्तान नाग थियो । दक्षकी पत्नी विरणीले सतीसँगै जन्माएकी अर्की जुम्ल्याहा छोरीको काँधको दुवैतिरबाट एकएकवटा अतिरिक्त हातजस्तो अंग झुन्डिएका थिए । निख्खर कालो रङको भएकीले यिनलाई काली भनिन्थ्यो । यिनी पनि नाग थिइन् । दक्षकी छोरी काली नागहरूकी रानी बनिन् र नागहरूको नेतृत्व गरिन् । सतीको छोरा गणेश कहलियो र कालीको संरक्षणमा रह्यो । विभिन्न राज्यबाट निष्कासित नागहरू नर्मदाको दक्षिणतिर पञ्चवटीमा बस्थे र त्यहाँबाट नागहरूको हकहितका लागि गोरिल्ला युद्ध गर्थे । शिव शृंखलाको दोस्रो भाग नागहरूको रहस्य मा काली, गणेशलगायतका नागहरूको वर्णन गरिएको छ । रामकथाका रावण र कुम्भकर्ण पनि नाग नै थिए । नाग भएका कारण पिता विश्रवाको कोपभाजनबाट जोगिन उनीहरू घरबाट भागेका थिए ।शिव नागहरूको इमानदारीबाट प्रभावित भए । काली, गणेश र कार्तिकको सहयोग शिवलाई प्राप्त भयो । कार्तिक शिव र सतीदेवीका छोरा थिए । उता ब्रह्मपुत्रको किनारको बस्ती ब्रांगामा सोमरसको कारखानाबाट फ्याँकिएको फोहोरको कारण हरेक वर्ष प्लेगको महामारी हुन थालेको थियो । ब्रांग्राका सम्पूर्ण सेनाको साथ शिवलाई थियो । यही क्रममा दक्ष र मेलुहाका एक सेनापति विद्युन्मालीको षड्यन्त्रमा परी सतीदेवीको मृत्यु भयो । सतीको मृत्युबाट विक्षिप्त शिवले पाशुपतास्त्र प्रयोग गरी मेलुहालाई ध्वस्त पारिदिए । शिवले सोमरसको प्रतिबन्धलाई स्वीकार नगर्ने मेलुहावासीविरुद्ध गरेको कारबाहीको बिस्तृत वर्णन नै शिव शृंखलाको तेस्रो भाग वायुपुत्रहरूको शपथ को कथावस्तु हो ।निष्कर्षछुट्टाछुट्टै शृंखलाका आख्यान भए पनि अमिशका यी कथाहरू एकार्कासँग जोडिएका छन् । बेग्लै कालखण्डका पात्रहरू ऐतिहासिक समयरेखामा उपस्थित गरिएकाले फरक रूपमा भए पनि जोडिन आइपुगेका भान हुन्छ । अमिशले एकातिर मिथलाई विमिथकीकरण गरेका छन् भने अर्कोतिर मिथकीय पात्रहरूलाई ऐतिहासिकता दिलाउने प्रयास पनि गरेका छन् । केही अपवादबाहेक घटनाहरूलाई सकेसम्म आधुनिक पाठकले स्विकार्न सक्ने ढंगबाट प्रस्तुत गरिएको छ । जंगलमा फ्याँकिएकी नवजात शिशु सीताको संरक्षण गिद्धले गरेको, पाँच वर्षका बालक कार्तिकको असाधारण युद्धकौशलता र सोमरसको ज्ञान संरक्षण गर्ने अभियानजस्ता घटना सामान्य अवस्थामा पत्याउन गाह्रो पर्ने प्रसंगहरू हुन् । अन्यथा उपन्यास पौराणिक पात्रहरूका कथा हो भन्ने भान पर्दैन । उपन्यासको अर्को महत्त्वपूर्ण कुरा अमिशले आफ्नो कथा संरचनामा लैंगिक विभेदको छाया पर्न दिएका छैनन् ।पौराणिक प्रसंगलाई सजिलै बुझिने गरी आधुनिक ज्ञानको आलोकमा प्रस्तुत गर्न खोजिएको छ । यसले पुराण र काव्यमा कथा र कल्पना मात्र हुँदैन, इतिहास पनि हुन सक्छ भन्ने सम्भावनालाई उधिनेको छ । भाषाशैली पनि आजका पाठकहरूले रुचाउने खालको रहेकाले दुवै शृंखलाले पाठकलाई अन्तसम्मै बाँधिराख्छ ।"
खुट्टाले पहिरिएको श्रीपेच,प्रकाशका प्रत्येक कविताले जीवन र जगत्प्रति केही न केही सन्देश बोकेका छन् । उनका कविता स्वच्छन्दतावादी भावधारामा सलल बगेका छन् । कवितामा विशेषगरी हाम्रो नेपाली समाजका विभिन्न पात्रको मनोभावलाई चरितार्थ गरिएको छ । समग्रमा गुरागाईका कविता पठनयोग्य छन् ।
त्यो साफ,"दशरथ रंगशालाको निर्माण कार्य अन्तिम समयसम्म जारी रहेकाले विश्व फुटबल महासंघ (फिफा) र एसियाली फुटबल महासंघ (एएफसी) ले त्यसमा असन्तुष्टि जनायो । परिणाम, नेपालले कुवेतसँग खेल्नुपर्ने विश्वकप फुटबलको छनोट खेल देशको एक मात्र अन्तर्राष्ट्रिय रंगशालामा नहुने भयो । अन्ततः नेपालले कुवेतसँग घरेलु मैदानमा खेल्नुपर्ने खेल तटस्थ भूमि भुटानमा गएर खेल्यो । फिफा र एएफसीले निर्णय गरेको दुई दिनपछि दक्षिण एसिया ओलम्पिक काउन्सिलको बैठक काठमाडौंमा बस्यो । १३ औं दक्षिण एसियाली खेलकुद (साग) आयोजनालाई लिएर धेरै अन्योल थियो । बैठकले त्यसैको आयोजनाको अन्तिम निर्णय गर्दै थियो । त्यसमाथि दशरथ रंगशालामै साग केन्द्रित थियो । सागको उद्घाटन र समापन समारोहसहित मुख्य आकर्षण रहेको पुरुष फुटबल र एथलेटिक्स यही आयोजना हुँदै थियो । १३ औं साग आयोजनाको उल्टो गणना द्रुत गतिमा अगाडि बढिरहेको अवस्थामा भौतिक पूर्वाधारको निर्माण हेर्दा नेपालले गर्न सक्ने कुनै आधार नै देखिएको थिएन । १३ औं साग सुरु हुन तीन साता मात्र बाँकी रहेको पृष्ठभूमिमा दक्षिण एसिया ओलम्पिक काउन्सिलले फिफा र एएफसीलाई अनुसरण गर्थ्यो भने यसअघि नै दुईपटक सरिसकेको १३ औं साग आयोजनाबाट नेपालले हात धुनुपर्थ्यो । दक्षिण एसियाका सातै देशका प्रतिनिधि काठमाडौंमा दक्षिण एसिया ओलम्पिक काउन्सिलको बैठकलाई आएका थिए । निर्माणाधीन भौतिक पूर्वाधारको निरीक्षण नै नगरी दक्षिण एसिया ओलम्पिक काउन्सिलले निर्धारित मितिमै नेपालमा १३ औं साग हुने निर्णय गर्यो । त्यसमा नेपालसहितका अन्य छ देशकै प्रतिनिधिले पूर्ण सहमति जनायो, जसका कारण नेपाल अहिले निर्माणाधिन पूर्वाधारमा दक्षिण एसियाको ओलम्पिक मेला आयोजना गर्दै छ । दशरथ रंगशालामा अहिले पनि निर्माण कार्य जारी छ । भीआईपी प्यारापिटको छानो हाल्ने क्रम चलिरहेको छ । युवा तथा खेलकुदमन्त्री जगतबहादुर विश्वकर्मा छानो कतिखेर हालिन्छ भनेर रंगशालामा कुरेर बसिरहेका भेटिन्छन् । राष्ट्रिय खेलकुद परिषद्का सदस्यसचिव रमेशकुमार सिलवाल हरेकपटकजसो अब एक सातामा दशरथ रंगशाला तयार हुन्छ भनिरहेका हुन्छन् । अबको एक साता भन्दै गर्दा साग मुखैमा आइसकेको छ र उद्घाटन हुन ७ दिन मात्र बाँकी छ । सातदोबाटोस्थित हिटिङ सिस्टममा पौडी पोखरीको निर्माण कार्य अझ दयनीय छ । महिला फुटबल हुने पोखरा रंगशला आयोजना हुन नसक्ने भन्ने टेक्निकल कमिटीको निर्णयको पर्खाइमा देखिन्छ । १३ औं सागमा समावेश २७ खेलका लागि चाहिने खेल सामग्री अझै खरिदको प्रक्रियामा पुग्दै छन् ।पछिल्लो १२ औं साग भारतको गुवहाटी र सिलोङमा २०१६ को फेब्रुअरीमा आयोजना भएको थियो । त्यहीं नेपालले अगामी संस्करण आयोजनाको झन्डा लिएर आएको थियो । त्यो यस्तो समय थियो जुन समयमा साग आयोजना त के नेपालीहरू आफैं कसरी उभिन सकिन्छ भन्ने त्रासमै थिए । २०७२ को शक्तिशाली भूकम्पको पराकम्पले देश नै हल्लिइरहेको थियो । झन्डै ९ हजारको ज्यान लिएको त्यो भूकम्पले दशरथ रंगशालालाई पनि छियाछिया बनाएको थियो । हजारौं भूकम्पपीडितका लागि दशरथ रंगशालाको फुटबल मैदान पाल ठड्याएर बस्ने आश्रयस्थल बनेको थियो । लगत्तै भारतीय नाकाबन्दीले पनि नेपालीलाई थिचोको थियो । यस्तो अवस्थामा नेपालले साग आयोजनाको जिम्मेवारी लिएर आएको थियो ।भुटान र माल्दिभ्सबाहेक अन्य साफ देशले पालैपालो साग आयोजना गर्नुपर्ने भन्ने छ । अल्फाबेटिक को हिसाबमा भारतपछि नेपालको पालो आउँछ । नेपालपछि पाकिस्तानले आयोजना गर्नुपर्ने हुन्छ र पाकिस्तानलाई अर्को साग आयोजना गर्न जिम्मेवारी दिइसकिएको छ । कश्मीरको विवादलाई लिएर युद्ध कै स्थितिमा रहेका भारत, पाकिस्तान साग आएपछि कुल हुन्छन् । खेलकुदको एउटा विशेषता कूटनीति पनि हो । भारत, पाकिस्तानको शीतयुद्धमा साग कूटनीतिले चिस्याउने काम बेला बखत गरिरहेको छ ।नेपालको भुकम्पपछिको मार देखेर श्रीलंकाले ४ वर्षअघि गुवहाटीमा आयोजनाका लागि उत्सुक्ता नदेखएको होइन । यदि अबको पालोमा पाकिस्तान आयोजना नगरेमा साग श्रीलंका पुग्नेछ । त्यत्तिखेर श्रीलंका एक्लो आयोजक हुनेछैन । साग पहिलोपटक दुई राष्ट्रले एकैपटक आयोजना गर्ने सहमति भएको छ । श्रीलंका र माल्दिभ्सले सागको संयुक्त आयोजना गर्नेछन् । माल्दिभ्स र भुटानले साग अहिलेसम्म आयोजना गरेका छैनन् । सागको आपसी भाइचारा कायम नभएको भए नेपाल अहिले माल्दिभ्स र भुटानजस्तै कहिल्यै कहिल्यै साग आयोजना गर्न नसक्ने राष्ट्रमा लादिएको हुन्थ्यो ।त्यसै पनि साग नेपालको परिकल्पना हो र यसको सुरुआत गर्ने श्रेय शरदचन्द्र शाहलाई जान्छ । सन् १९७७ मा एसियाली खेलकुदको आठौं संस्करण आयोजना हुनुअघि तयारी बैठक बसेको थियो । त्यतिखेर एसियाली खेलकुदको आयोजना एसियाली खेलकुद महासंघले गर्थ्यो । १९७८ मा थाइल्यान्डको बैंककमा हुने एसियाली खेलकुद आयोजनाका लागि बसेको एसियाली खेलकुदको बैठकमा शाहले दक्षिण एसियाली राष्ट्रलाई एउटै छातामुनि उभ्याएका थिए । पूर्वी एसिया, दक्षिण पूर्वी एसिया, पश्चिम एसिया र दक्षिण एसिया गरी एसियाली खेलकुदलाई चार क्षेत्रमा छुट्याइएको थियो । दक्षिण एसियामा बाहेक अन्य क्षेत्रमा आफ्नो क्षेत्रीय खेलकुद आयोजना भइरहेका थिए । दक्षिण पूर्वी एसियामा सी गेम्स, पश्चिम एसियामा पान अरब गल्फ गेम्स आयोजना भइरहेका थिए । उनीहरूले क्षेत्रीय खेलकुदमा खेलेको प्रभाव एसियाली खेलकुदमा देखिँदै आएको थियो । शाह चाहन्थे दक्षिण एसियामा पनि यस्तै क्षेत्रीय खेलकुद आयोजना होस् । त्यो समयमा शाह राखेपको सदस्यसचिव र नेपाल ओलम्पिक कमिटीको अध्यक्ष थिए । शाहले दक्षिण एसियाली खेलकुदको अवधारणा एसियाली खेलकुद महासंघको बैठक दौरान सार्क राष्ट्रमाझ प्रस्तुत गरे र दक्षिण एसियाली महासंघीय खेलकुद (साफ) आयोजना गर्ने बाटो खुल्यो । अंग्रेजी अक्षरबाट पहिलो आउने नाम भएकाले बंगलादेशले पहिलो दक्षिण एसियाली महासंघीय खेलकुद आयोजनाको जिम्मा लियो । अमेरिका र रुसबीचको द्वन्द्वको कारण १९७९ मा हुने भनिएको साफ आयोजना हुन सकेन । १९८१ मा जर्मनीको वाडेनमा ओलम्पिक कंग्रेसको बैठकमा दक्षिण एसियाका ओलम्पिक प्रतिनिधिहरूको भेट भयो र त्यहाँको अनौपचारिक बैठकले साफ खेलकुदको पुनः प्रारम्भिक छलफल गर्यो । भारतले १९८२ को एसियाली खेलकुद आयोजना गर्दै थियो । सोही दौरान नोभेम्बर १६ मा एसियाली खेलकुद महसंघको नाम परिवर्तन भएर ओलम्पिक काउन्सिल अफ एसिया भइसकेको थियो । भारतले आयोजना गरेको एसियाली खेलकुद दौरान दक्षिण एसियाली राष्ट्रहरू फेरि जमघट भएर साफको गठन गरे । नोभेम्बर २६ साफको जन्म भएको ऐतिहासिक दिन बन्यो । यसमा नेपाल, भारत, पाकिस्तान, श्रीलंका र बंगलादेश सक्रिय थिए । भुटान र माल्दिभ्स त्यसको अर्को वर्ष साफमा आए । साफको विधानअनुसार बंगलादेशले १९८३ मा फेरि पहिलोपटक दक्षिण एसियाली खेलकुदको आयोजना गर्ने जिम्मेवारी पायो र ढाकामा खेलहरू हुने निर्णय भयो । बंगलादेशले अन्तिम समयमा आएर आयोजना गर्न नसक्ने जनाएपछि साफलाई नराम्रो धक्का लाग्न पुग्यो । १९८३ मा कुवेतमा भएको ओलम्पिक काउन्सिलको बैठकमा साफको पुन चर्चा चल्यो र यसको सुरुआत कसैले गर्नुपर्ने आवाज उठ्यो ।आफ्नो अवधारणालाई साकार बनाउन निरन्तर प्रयास गरिरहेको नेपालले आयोजना गर्ने भनेर सदस्यसचिव शाहले हात उठाए । नेपालमा पहिलो साफ आयोजना हुने भयो । १९८४ को मेजुनमा नेपालमा आयोजना हुने क्रममा थियो । जुलाईमा लस एन्जल्स ओलम्पिक परेकाले सबै राष्ट्र तयारीमा हुँदा साफ पुनः एकपटक सर्दै सेप्टेम्बर १७ देखि २४ तारिखलाई तय भयो । नेपालले असोज १ गते देखि ७ सम्म भव्य समारोहका बीच सागको आयोजना गर्यो । पहिलो साफमा ५ खेल मात्र राखिएको थियो । एथ्लेटिक्स, बक्सिङ, पौडी, भारत्तोलन र फुटबल पहिलो साफमा समावेश ऐतिहासिक खेलहरू थिए । भारत्तोलनबाहेक अन्य चार खेल दक्षिण एसियाको सबै संस्करणमा समेटिँदै आएका छन् । दशरथ रंगशालामा फुटबल र एथलेटिक्स, परिषद्स्थित कबर्ड हलमा बक्सिङ र त्यसको छेउमा पौडी आयोजना भएका थिए । पौडी पोखरी साफकै लागि भनेर बनाइएको थियो । त्रिपुरेश्वरबाहिर कमलादीस्थित प्रज्ञा प्रतिष्ठानमा भारत्तोलन आयोजना भएको थियो । केही राष्ट्रले साफलाई गम्भीर रूपमा लिएनन् । भारत र पाकिस्तानबीचको कहिल्यै नसकिने शीतयुद्धको प्रभाव पहिलो साफमा पनि पर्यो । नखेल्ने स्थितिमा पुगेको पाकिस्तानले अन्तिममा १६ जना खेलाडी मात्र उतार्यो । नेपालले सबैभन्दा बढी १ सय ५ जना खेलाडी राखेको थियो । भारतले ९७, बंगलादेशले ५३, श्रीलंकाले ४२, भुटानले ३५ र माल्दिभ्सले २४ गरी पहिलो साफमा ३ सय ७२ खेलाडी प्रतिस्पर्धामा उत्रिएका थिए । विश्वको दुर्लभ जंगली जनावर हाभ्रेलाई पहिलो साफको मस्कट राखिएको थियो । कुल ४० लाख बजेटमा नेपालले आयोजना गरेर साफको दीर्घकालीन बाटो खोलिदियो । अन्तर्राष्ट्रिय ओलम्पिक कमिटीका अध्यक्ष हुँवा एन्टोनियो सामरन्च, एसियाली भारत्तोलन महासंघका अध्यक्ष सुचती स्मिथनुन्ट, श्रीलंका र बंगलादेशका खेलकुदमन्त्रीलगायत पहिलो सागका पाहुना थिए । उद्घाटन समारोह पानी परेर हिलाम्मे भएको थियो । त्यसका बाबजुद उद्घाटन सम्पन्न भएकाले तत्कालीन राजा वीरेन्द्रले सबैलाई जनही १ सय रुपैयाँ बक्सिस दिएका थिए । साफको विधानमा हरेक वर्ष आयोजना गर्ने भनिएको थियो । दोस्रो संस्करण अन्ततः बंगलादेशले ढाकामा १९८५ मा आयोजना गरेरै छाड्यो । तर त्यसपछि साफको विधान संशोधन भयो र हरेक २ वर्षमा आयोजना हुने निर्णय भयो । भारतको कोलकात्ता, पाकिस्तानको इस्लामावाद, श्रीलंकाको कोलम्बो, बंगलादेशको ढाका, भारतको मद्रास हुँदै २२ वर्षेअनुरूप साफको आयोजना गर्ने पालो १९९७ मा पुनः नेपालको आयो । नेपाल आयोजना गर्ने स्थितिमा थिएन । दशरथ रंगशालाबाहेक अन्य भौतिक पूर्वाधार थिएन । रंगशालालाई पनि नयाँ स्वरूप दिने बेला भइसकेको थिए । किनभने त्यहाँको ट्र्याक एन्ड फिल्डमा एथलेटिक्स थिएन । पौडीपोखरी पनि यस्तै थियो, त्यहाँ पूर्ण आठ लेन थिएन ।यहीसँगै साफ आयोजनामा ब्रेक लाग्न सुरु भयो । चीन सरकारको ठूलो सहयोगपछि नेपालले १९९९ मा साफ अयोजना गर्ने भयो । दशरथ रंगशालामा फ्लड लाइट, सेन्थेटिक ट्र्याक र भीआईपी प्यारापिटमा कुर्सी त्यही साग आयोजनालाई निर्माणको क्रममा फेरिएको रूप थियो । योबाहेक सातदोबाटोमा अत्याधुनिक सुविधायुक्त पौडी पोखरी र सुटिङ रेन्ज बने । साफ सुरु हुन लाग्दा ठ्याक्कै अहिलेको जस्तै सबै काम हतारमै भएको थियो । चर्चित भारतीय धाविका पिटी उषादेखि श्रीलंकाकी दयमन्ती दर्शाको रंगशालाबाहिर भर्खर पोतिएको अलकत्राले जुत्ताको स्वरूप परिवर्तन गरेको थियो । ट्र्याकमा गएर वार्म अप गर्नुअघि उनीहरू जुत्ताबाट त्यही अलकत्रा कोट्याइरहेका भेटिन्थे । पाकिस्तानले त्यसपछिको साफ आयोजना गर्न ५ वर्ष लगायो । २००१ मा निश्चित भई सुरु हुनै लाग्दै त्यो सरेको थियो । पाकिस्तानले अफगानिस्तानसँग युद्ध छेडेपछि इस्लामावाद सर्न पुग्यो र एकैपटक २००४ मा आयोजना हुने भयो । इस्लामावाद साफ खेल्दै दौरान बसेको बैठकले अर्को परिवर्तन गर्यो । दक्षिण एसिया खेलकुद महासंघ अब दक्षिण एसिया ओलम्पिक काउन्सिल हुने भयो । अर्थात साफबाट साग हुने भयो । त्यसयताको दक्षिण एसियाली यो प्रतियोगितालाई साग भनिँदै आएको छ । श्रीलंकाले २००६ मा आयोजना गर्यो । बंगलादेशले त्यसपछिको अर्को संस्करण २०१० मा मात्र गर्यो । भारतले त्यसपछि अर्को ६ वर्ष लगायो साग आयोजना गर्न । नेपालको आयोजना गर्ने पालो आउँदा निर्धारित मितिमा नहुने यो तयजस्तै हुन्छ । त्यही पनि नेपाल झन्डै ४ वर्ष लगाएर यो खेलकुद मेला आयोजना गर्ने क्रममा छ । दक्षिण एसियाली खेलकुद तेस्रोपटक आयोजना गर्ने भारत र बंगलादेशपछिको नेपाल तेस्रो राष्ट्र बन्दै छ । यसपटकको आयोजना क्रममा भएको बैठकहरू झनै रमाइला छन् । ओलम्पिक कमिटीका अध्यक्ष जीवनराम श्रेष्ठले चिया गफका क्रममा रमाइलो प्रस्तुति दिँदै भनेका थिए, नेपालमा साग त आयोजना हुने भयो तर त्यसका लागि हामीले दुईपटक बैठक विदेशमा गर्यौं । यहाँ ल्याएर के गर्नु, कुनै पूर्वाधार बन्लाजस्तो थिएन । कसरी देखाउनु त्यो । आयोजना पनि छिनिएला भन्ने डरले विदेशमै नेपालले साग आयोजना गर्ने बैठक गर्नुपर्यो ।१९९९ मा नेपालले पछिल्लोपटक आयोजना गरेको पूर्वाधारले २० वर्ष धानेको थियो । अहिले त दशरथ रंगशालाकै पुनर्निर्माण गर्नुपरेको हो । पौडी पोखरीमा हिटिङ सिस्टम हालिँदै छ । सुटिङ रेन्ज पुनर्निर्माण गरिएको छ । पोखरा रंगशाला आधुनिक हिसाबमा बनेको छ । माछापुच्छ्रे हिमाल हेर्दै आर्चरीका खेलाडीले निसाना लगाउनेछन् । अहिलेको सागलाई बनेको पूर्वाधारमै नेपालको खेलकुद आगामी केही दशक चल्ने निश्चित छ । सागलाई केन्द्रित गरेर खेलकुद पत्रकारका लागि हालै आयोजना गरेको एउटा वर्कसपमा आफ्नो प्रस्तुति दिँदै सञ्चारविद् रामकृष्ण रेग्मीले भन्दै थिए, प्रायः खेलकुद उद्घाटन भएपछि टुंगिन्छन् । साग खेलुकद उद्घाटन हुनुअघि नै सुरु हुन्छ र यो लामो समय चलिरहन्छ । यसको प्रभाव धेरै छ ।:"
दाजुभाइको स्वर्णगाथा,"सहोदर दाजुभाइ वा दिदीबहिनीले एउटै साफमा स्वर्ण जित्नु असम्भवप्रायः कुरा हो । तर, नेपालले आयोजना गरेको आठौं साग (तत्कालीन साफ) खेलमा प्रकाश थापामगर र रामचन्द्र थापामगरले स्वर्ण जित्दै एकै घरमा दुई स्वर्ण भित्र्याएका थिए । उनीहरूको सफलता नेपालबाट सागमा दाजुभाइले जितेको पहिलो स्वर्ण बन्यो ।आठौं साफले काठमाडौंलाई २० वर्षअगाडि खेलकुदमय बनाइरहँदा प्रकाश आफ्नो खेल जीवनको अन्तिम मोडमा पुगिसकेका थिए । त्यहीं रामचन्द्र भने उत्कर्षमा थिए । आठौं साग खेल्दा प्रकाश ३२ वर्षका थिए भने रामचन्द्र २० वर्षका । चार दाजुभाइमध्ये प्रकाश जेठो र रामचन्द्र साहिँलो । प्रकाशलाई खेलजीवनलाई सफलताको उचाइमा पुर्याएर बिसाउन र रामचन्द्रलाई उकालीको खुड्किलो चढ्न एउटै कुराको आवश्यकता थियो सागको स्वर्ण पदक । प्रकाश वेल्टरवेट अर्थात् ६९ केजीमा खेलिरहेका थिए । रामचन्द्र निकै पोख्त भएका कारण आफूले चाहेको तौलमा खेल्न सक्थे । तेजबहादुर चन्दलाई हराएर रामचन्द्र ६३ केजीमा सागलाई छनोट भएका थिए । ६० केजीमा पुनः छनोट खेल्दा कुमार अधिकारी र दिनकलाल श्रेष्ठलाई पनि हराए । तौल घटाउँदै ५७ केजीमा खेले र त्यसमा पनि निमा तामाङलाई पराजित गरे । उनी तीनै तौलमा पोख्त थिए खेल्नचाहिँ फेदरवेट ५७ केजीमा खेले । बाई पाउँदै सेमिफाइनल पुग्दा दुवै दाजुभाइले स्वर्णको बास्ना पाइसकेका थिए । सेमिफाइनलमा श्रीलंकाली प्रतिद्वन्द्वीलाई पराजित गरेपछि प्रकाशको तगारो थिए भारतका जेबी जुलुसन । जुलुसनले एसियाली खेलकुदमा स्वर्ण पदक जितिसकेका थिए । फाइनल निकै टफ भएको प्रकाश सम्झन्छन् । त्यही पनि प्रकाश पहिलो दुई राउन्डमा धेरै माथि थिए । तेस्रो राउन्डमा जुलुसनले राम्रो पुनरागमन गरे । अहिले तीन राउन्डको एउटा बाउट हुन्छ । पहिला चार राउन्डको हुन्थ्यो । प्रकाशले चौथो राउन्डमा सम्हालिएर खेल्दै ७६ को स्कोरले स्वर्ण जिते । साफको छैटौं र सातौं संस्करणमा उनी पहिलो बाउटमै भारतीय खेलाडीसँग हारेका थिए । भाइ रामचन्द्रले भने दाजुको खेलभन्दा पहिले नै स्वर्णमा कब्जा जमाइसकेका थिए । त्यो यस्तो समय थियो जतिखेरसम्म विश्व बक्सिङ संघमा अध्यक्ष पाकिस्तानका अनवर चौधरीको हालिमुहाली थियो । त्यसको प्रभाव पाकिस्तानी बक्सरमा देखिन्थ्यो, उनीहरू साफजस्तो प्रतियोगितामा हत्तपत्त हार्दैन्थे । रामचन्द्रले सेमिफाइनलमा पाकिस्तानी खेलाडीलाई सजिलै ६३ ले पराजित गरेका थिए । त्यो जोस उनले फाइनलमा पनि कायमै राखे र भारतीय प्रतिद्वन्द्वीलाई ८६ ले पराजित गर्दै स्वर्ण जिते । चौथोपटक सागमा खेलिरहेका दाजु प्रकाशमा अनुभवको कुनै कमी थिएन । सन् १९९१ को कोलम्बो सागमा उनले रजत जितेका थिए । त्यहाँ कसरी स्वर्ण चिप्लिएको अहिले पनि उनी लेखा जोखा गरिरहेका हुन्छन् । आफूभन्दा पहिला भाइले स्वर्ण जितिसकेकाले प्रकाशलाई घरमा दोस्रो स्वर्ण पदक भित्र्याउनुपर्ने दबाब थियो । त्योबेला बक्सिङको नियमले ३३ वर्षभन्दा बढी उमेरका लाई खेल्न दिँदैनथ्यो । प्रकाशले स्वर्ण जितेपछि फुकालेको बक्सिङ ग्लोभ्स फेरि कहिल्यै लाएनन् । अहिले उमेर सीमा बढाएर ४० वर्ष पुर्याइएको छ । बक्सिङ इभेन्ट सहन्साह होटलमा भएको थियो । त्यसमा अधिकांश थापामगर दाजुभाइको खेल हेर्न उनीहरूको गृहनगर ललितपुरको टीकाथलीबाट पुगेका थिए । त्यसमा उनीहरूका बुबा बाबुकाजी, आमा शुभद्रा, प्रकाशकी श्रीमती रेखा र छोरी अनुजालगायत थिए । प्रकाशकी सानो छोरी जन्मिसकेकी थिइनन् । टीकाथलीमा दुइटा स्वर्ण आएको खुसीको उन्मादले शत्रुघन रानामगरलाई त अस्पतालै पुर्याएको थियो । खुसियालीमा मनाउँदै फर्किंदा ग्वार्कोमा भएको मोटरसाइकल दुर्घटनामा परी शत्रुघन तीन दिनसम्म बेहोस थिए । थापा दाजुभाइलाई परिवारको साथ र सहयोग थियो । बुबा आर्मीमा थिए । बक्सिङ खेलेर आउँदा, प्रशिक्षणमा लागेको चोटमा आमाले तोरीको तेल लगाइदिनुहुन्थ्यो । बुबाको खेलमा पूरा समर्थन थियो । पिटाइ खाने खेल भए पनि उहाँहरूलाई चिन्ता थिएन, प्रकाशले सम्झिए, साफमा छोराहरूले पदक त जित्छन् तर कुन पदक जित्छन् भनेर उहाँहरूले अनुमान गर्न सक्नुभएको थिएन । दुई छोराको स्वर्ण पदक हेरेर नै उनका पिताले संसार छाडे । मदनकुमार गुरुङको नेतृत्वमा प्रवीण तुलाधर, विधा मर्स्यानी, डम्बर देव भट, विष्णुबहादुर सिंह नेपालको प्रशिक्षण टोलीमा थिए । पोखरामा ३ महिना र काठमाडौंमा दुई महिना प्रशिक्षण गरेपछि तीन साता विशेष प्रशिक्षण गर्न नेपाली टोलीलाई थाइल्यान्ड पठाइएको थियो । साफमा नेपाली बक्सिङ धेरै सफलता हात पारेको छ । तर १९८९ को चौथो साफमा चित्रबहादुर गुरुङ यता नेपाली खेलाडीले यो इभेन्टमा स्वर्ण जित्न सकेका थिएनन् । त्यसैले पनि होला घरेलु भूमिमा हुने साफका लागि नेपालको तयारी विशेष थियो । पोखरामा प्रशिक्षण गर्ने क्रममा पहाडको दौडले नेपाली खेलाडीको शक्ति बढाएको थियो । थाइल्यान्डको प्रशिक्षणले गति र शैलीमा परिवर्तन ल्याएको थियो । थाइल्यान्डमा स्पारिङ पार्टनर राम्रो पाउँदा आफ्नो कम्पिटसन लेभल बढाएको दाबी प्रकाशको थियो । नेपालको प्रशिक्षणमा खेल्दा एउटै खेलाडीसँग खेलेकाले हुन सक्छ प्रतिद्वन्द्वी परिवर्तन हुँदा फेरिएको स्वाद पाए । नेपाली टोलीको व्यवस्थापक प्रकाशकै समकालीन खेलाडी गणेश भट्टराई थिए । पोखरा प्रशिक्षणको पूरै जिम्मा भट्टराईले लिएका थिए । बक्सिङ संघका त्यसबेलाका अध्यक्ष उमेश मास्केले नेपाली बक्सरले स्वर्ण जितेमा संघबाट मोटरसाइकल वा एक लाख दिने घोषणा गरेका थिए । त्यो घोषित पुरस्कार थापामगर दाजुभाइले पाएनन् । के कारणले पाएनन् त्यो उनीहरूले अझै बुझेका छैनन् । यस्तो वाचा पोखरामै प्रशिक्षणका क्रममा गणेश र उनका दाइ रामचन्द्र भट्टराईले पनि गरेका थिए, स्वर्ण जितेमा मोटरसाइकल दिने । दुई दाजुभाइको स्वर्ण पदक यात्रामा पोखरामै बोलाई भटट्टाई दाजुभाइले मनकामना केबुलकारका मालिक राजाबाबु श्रेष्ठसँग मिलेर मोटरसाइकल दिएका थिए । हुन त सरकारले स्वर्ण जितेमा घर घडेरी दिन्छु भनेर अन्तिममा ३ लाख रुपैयाँ दिएको थियो । पुरस्कार घोषणा गर्ने यो होडमा रिपोटर्स क्लबलगायत अन्य धेरै संस्था थिए । दुई दशक भइसक्दा थापामगर दाजुभाइले अब ती घोषणा गर्ने संस्थाहरू सम्झन पनि चाहँदैनन् । रामचन्द्रले स्वर्ण जित्नुभन्दाअघि नेपाली बक्सिङ खेलाडी पराजित हुने क्रम सुरु भइसकेको थियो । सबै नेपाली खेलाडी हार्दै गएपछि तत्कालीन युवराज दीपेन्द्र तथा अधिराजकुमारहरू निराजन र पारस खेल स्थलबाट निस्किएका थिए । रामचन्द्रले जितेपछि दीपेन्द्रसहितको टोली सहन्साह होटल पुगेर अंकमाल गरेको उनले बिर्सने छैनन् । दाइको स्वर्ण पनि त्यसमा थपिएपछि त्यही पूरै पारिवारिक माहोल बन्यो । प्रकाशको प्रभाव रामचन्द्रमा पूरा देखिन्थ्यो । दाइको प्रशिक्षणमा म हुर्किएको थिएँ, त्यसैले मेरो उदय छिटो भयो । २० वर्षमा स्वर्ण जित्नु कुनै सानो सफलता होइन, रामचन्द्र भन्छन्, खेलमा मलाई कोहीसँग डर लाग्दैन्थ्यो । मेरो प्रतिद्वन्द्वीले एक मुक्का प्रहार गर्यो भने दुई मुक्का फर्काउँछु भन्ने आँट ममा थियो । दुवै गाउस्तरका फुटबल खेलाडी पनि थिए । टीकाथलीबाट खेल्दा प्रकाश गोलरक्षक र रामचन्द्र डिफेन्स खेल्थे । एउटा घटनाले रामचन्द्रको मन कुँडिएको थियो । यो घटना नभएको भए संगीना वैद्यअघि आफ्नो नाम आउने थियो भन्ने उनलाई लाग्छ । थाइल्यान्डमा ओलम्पिक छनोटमा जापनीज खेलाडीसँगको बाउटमा रामचन्द्र ९३ ले अगाडि थिए । निर्णय भने ठीक उल्टो आयो । रिङभित्र जितेका रामचन्द्र मैदान बाहिरको खेलमा पराजित हुन पुगे र ओलम्पिकमा छनोट हुने पहिलो नेपाली खेलाडी बन्नबाट चुके, यो कीर्तिमान संगीनाले बनाइन् । त्यत्रो धाँधली हुँदा पनि नेपाली टोलीले गतिलो प्रतिरोध गरेन । उनले उजुरी दिए पनि मुद्दा कमजोर भइसकेको थियो । यसबाट बैरागिएको सुरमा २००२ को एसियाली खेलकुदमा खेल्न जाँदा रामचन्द्र कोरियामै लुके । त्यहा ६ वर्ष मजदुरी गरे । अर्को रोचक कुराचाहिँ के भयो भने, निर्मल श्रेष्ठ र निरञ्जन श्रेष्ठ दाजुभाइले त्यसलगत्तै २००४ मा पाकिस्तानको इस्लामावाद साफमा स्वर्ण जिते ।"
संगीनाको अपूरो सपना,"ती दिनमा संगीना वैद्य दुब्ली पातली थिइन् । हिस्सी परेकी तेक्वान्दो सुन्दरी । उनलाई खुबै हाँस्नुपर्थ्यो । उनी हाँस्दा माहोल नै बेग्लै हुन्थ्यो । जुन दिन उनको अनुहारमा त्यो हाँसो हुँदैन थियो, बुझ्नुपर्थ्यो, केही राम्रो भइरहेको छैन । संगीनाको जीवनमा यस्ता दिन कमै मात्र आए । तर आफ्नो जीवनको एउटा निर्णायक मोडमा किन हो, उनी त्यस्तो हाँसो नेपाली खेलुकदलाई दिन चुकिन् । उनलाई यसमा सधैं पछुतो रहनेछ । सन् २००६ को दसौं दक्षिण एसियाली खेलकुद । श्रीलंकाको कोलम्बोमा भएको प्रतियोगितामा उनीसामु एउटा ठूलो अवसर थियो लगातार तेस्रोपल्ट स्वर्ण जित्ने । त्यसको दुई वर्षअगाडि मात्र उनी आफ्नो खेल जीवनकै उत्कृष्ट लयमा थिइन् । यसै क्रममा उनी एथेन्समा भएको ग्रीष्मकालीन ओलम्पिक्समा छनोट भएकी थिइन् । यसअघि जति पनि नेपाली खेलाडीले ओलम्पिकमा सहभागिता जनाएका थिए, त्यी सबै एक प्रकारको संयोग मात्र थियो । संगीना एथेन्स ओलम्पिकमा हकले छानिएकी थिइन् । त्यसका लागि संगीनाले कठिन छनोट चरण पूरा गरेकी थिइन् । त्यसैले जति बेला उनी कोलम्बोमा उत्रेकी थिइन्, उनको शान नै बेग्लै थियो । अझ भन्दा प्रतिष्ठा नै चर्को । तर शारीरिक रूपमा उनी फिट थिइनन् । कोलम्बो जान ठीक अगाडि उनी बिरामी परेकी थिइन् । उनलाई सन्चो थिएन तर कोलम्बो जान आफूलाई रोक्न सकिनन् । उनी साँच्चै किन कोलम्बो गइन ? त्यसको ठ्याक्कै उत्तर संगीनाले अहिलेसम्म दिएकी छैनन् । उनलाई करकाप पो गरिएको थियो कि ? जे होस्, उनले कोलम्बोमा महिला फ्लाइवेटमा भिडिन् र सेमिफाइनलमै रोकिइन् । उनले पहिलो चरणमा भुटानकी कर्मालाई सजिलै ७० ले पराजित गरिन् । धेरैलाई लागेको थियो, सायद उनी पुरानै लयमा फर्किएकी छन् । तर होइन, यस्तो थिएन । सेमिफाइनलमा उनी अफगानी खेलाडी नीलासँग हारिन, २१ ले । त्यो खेलमा संगीनाको फुर्ती हराएको थियो । सुरुमै दुई अंक गुमाएपछि उनी हतास देखिएकी थिइन् । पुनरागमनको उनको प्रयास सही हुन सकेन । कांस्य पदकमै सीमित भइन् । जतिबेला भिडन्त सकिएको थियो, उनी निकै हतास देखिएकी थिइन् । भन्थिन्, म यहाँ लगातार तेस्रो स्वर्ण जित्न आएकी थिएँ । त्यो सपना पूरा हुन सकेन । त्यसैले म निकै निराश र दुःखी छु । मलाई दोस्रो खेल सुरु हुँदासम्म निकै गाह्रो भइसकेको थियो ।खासमा भएको के थियो त ? कोलम्बो जानअगाडि उनले नियमित अभ्याससमेत गरेकी थिइनन् । एकैपल्ट अभ्यास सुरु गर्दा गाह्रो हुने भयो नै । कोलम्बो जान लागेकै बेला मृगौलामा पत्थरी देखिएको थियो । त्यसैले शल्यक्रियाबाट पनि गुज्रिन् । त्यति बेला उनले भनेकी थिइन्, म यसपल्टको दक्षिण एसियाली खेलकुदमा खेल्दिनँ । तर प्रशिक्षकको अनुरोधलाई टार्न सकिनन् । शल्यक्रियापछि चाहिँदो आराम पनि पाइनन् । भनिन्छ, जति ठूलो खेलाडी भइन्छ, उति नै आफ्नो खेल जीवनको अन्त्य कतिबेला गर्ने हो, त्यो निर्णय गर्न गाह्रो हुन्छ । संगीना पनि यही परिस्थितिबाट गुज्रिन् । पछि अनौपचारिक कुराकानीमा उनको गुनासो थियो, श्रीलंकामा खेल्नुपरेकोमा । उनकै भाषामा यो उनको खेल जीवनमा ठूलो शिक्षा भएर आएको थियो र यो घटनाले भविष्यका खेलाडीले पनि सिक्न सक्नुपर्छ । जीवनको कुनै मोडमा आएर कहिलेकाहीं खेलाडीले नाइँ भन्न सक्नुपर्ने रहेछ । संगीनाले नाइँ भनेको भए, उनको खेल जीवनको नक्सा नै बेग्लै हुन सक्थ्यो । यो एउटा घटनालाई बिर्सने हो भने उनको खेल जीवन शानदार रह्यो । उनी पनि दक्षिण एसियाली खेलकुदमा तेक्वान्दोतर्फ सबैभन्दा सफल खेलाडीमा पर्छिन् । उनको उदय पनि काठमाडौंमा भएको आठौं दक्षिण एसियाली खेलकुदबाटै भएको थियो । फ्लाइवेटमा उनले स्वर्ण जित्न फाइनल पनि खेल्नुपरेन । दक्षिण एसियामा संगीनाको सबैभन्दा उल्लेखनीय पक्ष सन् २००४ को इस्लामावाद दक्षिण एसियाली खेलकुद रह्यो । काठमाडौंबाट इस्लामावादसम्मको यात्रा बस र रेलबाट पूरा गरेकी संगीनाले पाकिस्तानमा भने अद्वितीय जित निकालिन् । पाकिस्तान पुग्नुअगाडि नै भनिएको थियो चार वर्षअगाडि काठमाडौंमा भएको दक्षिण एसियाली खेलकुदमा जे जतिले स्वर्ण जितेका थिए, ती सबैलाई त्यस्तै सफलता दोहराउन सजिलो हुने छैन । संगीना त्यसलाई मज्जाले चिर्न सफल रहिन् र फेरि एकपल्ट दक्षिण एसियाली च्याम्पियन भइन् । त्यहाँ उनले सुरुमा भुटानकी कर्मालाई ६२ ले हराइन । फाइनलमा उनले भारतकी जिघे विरुसालीलाई ३१ ले पराजित गरिन् ।त्यतिबेला उनी असाध्यै खुसी थिइन् । उनको अनुहारमा त्यतिबेला छरपस्ट त्यही हाँसो देखिएको थियो । खासमा भन्नुपर्दा नेपाली तेक्वान्दोले संगीना जत्तिको उत्कृष्ट खेलाडी अहिलेसम्म पाउन सकेको छैन । आखिरमा उनी दक्षिण एसियाकी मात्र होइन, एसियाली च्याम्पियनसमेत रहिन् । सन् १९९६ मा उनले अस्ट्रेलियामा भएको १२ औं एसियाली तेक्वान्दो च्याम्पियनसिपमा स्वर्ण पदक जितेकी थिइन् । समग्र नेपाली खेलकुदमै यत्तिको ठूलो सफलता अहिलेसम्म हात पार्न सकेको छैन । उनी नेपाली खेलकुदकी एक्लो एसियाली च्याम्पियन हुन् । यो सफलताको आधारमा उनलाई नेपाली खेलकुदकै सबैभन्दा सफल खेलाडी भन्दा फरक पर्दैन । त्यही कोलम्बोबाट फर्केयता उनको खेल जीवनमा पूर्णविरामजस्तै लाग्यो । काठमाडौं झरेको केही दिनमा उनले भनेकी थिइन्, अब मेरो लक्ष्य भनेको तेक्वान्दोको त्यस्तो एकेडेमी खोल्ने हो, जसमा मैले आफ्ना खेलाडीलाई सफलताको सूत्र पनि भन्न सकूँ, अनि असफलताका कारण पनि । हामी कुरिरहेका छौं, संगीनाको त्यो सपना पूरा होस् । उनी अहिले नै सफल प्रशिक्षक त भइसकिन् । सपनाको एकेडेमीले भने बाटो कुर्दै छ ।"
