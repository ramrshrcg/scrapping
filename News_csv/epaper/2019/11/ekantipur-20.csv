शीर्षक,विवरण
मुलुकभित्रै सम्भव छ दोस्रो प्रत्यारोपण,"पहिलो पटक मिर्गौला प्रत्यारोपण गर्दा जुन जोखिम हुन्छ, दोस्रो पटक गर्दासमेत त्यही हो । धेरै फरक पर्दैन, उनले भने । मिर्गौला रोग विशेषज्ञ डाऋषिकुमार काफ्लेले प्रधानमन्त्री ओलीको दोस्रो पटक मिर्गौला प्रत्यारोपण मुलुकमै हुन सक्ने बताए । मुलुकभित्रै प्रत्यारोपण गर्दा बरु थप विश्वसनीयताका लागि विदेशी विशेषज्ञ उपस्थित गराउन सकिन्छ, उनले भने । राष्ट्रिय प्रत्यारोपण केन्द्र, भक्तपुरका कार्यकारी निर्देशक डा श्रेष्ठले प्रधानमन्त्री ओलीको दोस्रो पटक मिर्गौला प्रत्यारोपण गर्न आफूहरू सक्षम रहेको बताए । प्रधानमन्त्रीले इच्छा गर्नुभयो भने हामी प्रत्यारोपण गर्न तयार छौं, उनले भने । नेपालमा पहिलो पटक एकै व्यक्तिमा दोस्रो पटक मिर्गौला प्रत्यारोपण वीर अस्पतालमा उनले नै गरेका थिए । डा श्रेष्ठले आफूहरूले एकै व्यक्तिको दोस्रो पटक मिर्गौला प्रत्यारोपण नियमित रूपमै गर्दै आएको बताए । यहाँको सफलताको दर अन्तर्राष्ट्रियस्तरको रहेको उनको भनाइ छ । प्रधानमन्त्रीको स्वास्थ्य अवस्था आकलन गरेर भन्ने हो भने आवश्यक परे प्रत्यारोपण गर्न सक्छौं, उनले भने, यसका लागि सबै प्रकारका चिकित्सकीय जाँच गर्नुपर्छ ।डा श्रेष्ठका अनुसार प्रत्यारोपण केन्द्रमा ६ सय ७३ जनाको मिर्गौला प्रत्यारोपण गरिएको छ । जसमा सफलता दर ९९ प्रतिशत छ । साढे दुई वर्षयता केन्द्रले ४ सय ५५ जनाको मिर्गौला प्रत्यारोपण गरेकामा कुनै पनि बिफल भएको छैन ।"
बहुमतीय आधारमा संवैधानिक नियुक्ति !,"अब संवैधानिक परिषद्को सदस्य हुन आउने सभामुख या उपसभामुख जो भए पनि नेकपाबाहेककै दलको हुने भएकाले सरकारले संवैधानिक आयोगहरूमा नियुक्तिका लागि ऐन संशोधन गर्न लागेको हो । प्रधानमन्त्रीको अध्यक्षता रहने परिषद्मा सभामुख, राष्ट्रिय सभा अध्यक्ष, उपसभामुख, प्रधानन्यायाधीश र प्रमुख प्रतिपक्षी दलका सभापति सदस्य रहन्छन् । संवैधानिक व्यवस्थाअनुसार सरकारले संसद् नभएका बेला अत्यावश्यक भयो भने ल्याउने कानुन अध्यादेश हो । उक्त अध्यादेशलाई अधिवेशन सुरु भएको पहिलो दिन नै संसद्मा टेबल गर्नुेपर्ने र तुरुन्तै प्रतिस्थापन विधेयक ल्याउनुपर्ने प्रावधान छ ।"
मन्त्री हेरफेर आज,बैठकमा विदेशमा रहेका दुवै उपप्रधानमन्त्री र शिक्षामन्त्रीसहित केही मन्त्री अनुपस्थित थिए । बुधबारै मन्त्रिपरिषद्बाट बाहिरिने सूचीमा रहेका उद्योगमन्त्री मातृका यादव र कृषिमन्त्री चक्रपाणि खनाल बैठकमा नआएको मन्त्रिपरिषद् स्रोतको भनाइ छ । यस्तै अर्थमन्त्री युवराज खतिवडा र भूमि व्यवस्थामन्त्री पद्मा अर्याल पनि मंगलबारको बैठकमा उपस्थित थिएनन् । प्रधानमन्त्री ओलीले अर्का अध्यक्ष पुष्पकमल दाहाल र आफू निकटका केही मन्त्री तथा नेतासँगको परामर्शमा मन्त्रिपरिषद् हेरफेर गर्ने निर्णय गरेका हुन् । मन्त्रीबाट कसलाई हटाउने र राख्ने भन्ने विषयमा दुई अध्यक्षबीच लामो समयदेखि छलफल चलिरहेको थियो । ओलीले आफ्नो भावनाअनुसार काम गर्न नसकेका र प्रधानमन्त्री तथा मन्त्रिपरिषद् कार्यालयको कार्यसम्पादन मूल्यांकनअनुसार रेड जोनमा रहेका केही मन्त्रीलाई हटाउने संकेत गरिसकेका छन् । मन्त्रीहरूको हेरफेर जिम्मेवारीका विषयमा छलफल गर्न प्रधानमन्त्री ओलीले बुधबार बिहान नेकपा सचिवालय बैठक पनि बोलाएका छन् । प्रधानमन्त्रीनिकट स्रोतका अनुसार ५ देखि १० जनासम्म मन्त्री परिवर्तन हुन सक्नेछन् ।
सारंगीको धुनले,"गन्धर्वले मात्रै नभई अरू समुदायले पनि यसमा चासो देखाए सारंगी सधैं बजिरहने उनले बताए । केन्द्रले प्रशिक्षक समीर गायकलगायत ११ जनालाई काठमाडौं लगेर मौलिक बाजाबारे पढाएको र सारंगी पनि सिकाएको थियो । सारंगी बजाउन सिकेपछि मात्र आफूले यसको महत्त्व बुझेको समीरले बताए । अहिले प्रशिक्षक भएर अरूलाई सिकाउँदै छु, उनले भने, सहभागीले निकै चासोसाथ सिकिरहेका छन् । सारंगीलगायत मौलिक बाजाको संरक्षण होस् भनेर तालिम आयोजना गरिएको केन्द्रका अध्यक्ष भोजबहादुर गायकले बताए । अबका नयाँ पुस्ता भेला पारेर तालिम दिएमात्रै सिक्ने खालका भए, उनले भने, सिकाइयो भने हाम्रा सांस्कृतिक बाजाले सधैं दक्ष हात पाउँछन् । हाम्रो धुन मर्दैन । गत वर्ष पोखरा महानगरपालिकाले केन्द्रका लागि छुट्ट्याएको ५० हजार रुपैयाँले १० मादल र १० वटा सारंगी किनेको उनले बताए । डेढ महिनाअघि पोखरा१६ दीपका स्वमिनोद मोक्तानको पहिलो वार्षिक स्मृतिमा उनको परिवारले केन्द्रलाई ५० हजार रुपैयाँ सहयोग गरेको थियो । त्यही पैसाले केन्द्रले पाँचमहिने तालिम थालेको हो ।"
'२१ महिनामा २१ वटै असफलता',"(काठमाडौं)  प्रमुख प्रतिपक्ष कांग्रेसले सरकारको २१ महिनाको समीक्षा गर्दै यो अवधिमा २१ वटै असफलता रहेको चित्रण गरेको छ । पार्टी केन्द्रीय कार्यालय सानेपामा मंगलबार आयोजित पत्रकार सम्मेलनमा कांग्रेसले राष्ट्रियता, संविधान र संघीयता कार्यान्वयन, कूटनीतिक मामिला, शान्तिसुरक्षा, वाइडबडी जहाज खरिद, बूढीगण्डकी जलविद्युत्, बालुवाटार जग्गा प्रकरणलगायत मुद्दामा सरकार विफल भएको जनाएको हो । पाँच वर्षका लागि गठित सरकारको सफलता र असफलताको समग्र मूल्यांकन पाँच वर्ष पुग्दै गर्दा नै हुने हो । तर बिहानीले दिउँसोको संकेत गर्दछ भनिएझैं दुई तिहाइको सरकारको ५ वर्षको एक भाग अर्थात् २१ महिना सकिइसकेको छ, प्रवक्ता विश्वप्रकाश शर्माले विज्ञप्तिमा उल्लेख गरेका छन्, यो अवधिले बाँकी दिउँसो र साँझका लागि परिणाममुखी सुखद संकेत बिल्कुलै दिएको छैन । भारतले मिचेको कालापानी, लिपुलेक र लिम्पियाधुरालगायत नेपाली भूभाग फिर्ता ल्याउने दिशामा सरकारले परिणाममुखी संवाद गर्न नसकेको कांग्रेसको आरोप छ । सरकार तराईमधेसलगायत भूभागमा रहेको असन्तुष्टि सम्बोधन गरी संविधानको अपनत्वको दायरा विस्तार गर्न सरकार चुकेको, संविधानप्रतिको निष्ठाभन्दा कम्युनिस्ट दर्शनको शास्त्रीय भड्कावमा परेको, प्रदेशको नामकरण र राजधानी निर्धारण गर्न नसकेर संघीयता कार्यान्वयनको दिशामा समेत असफल भएको कांग्रेसको आरोप छ । केन्द्रले प्रदेश सरकारलाई आवश्यक अधिकार र पर्याप्त बजेट दिन तथा कर्मचारी समायोजनमा उदारता नदेखाउँदा संघीयता कार्यान्वयनमा इमानदारी नदेखिएको तर्क प्रवक्ता शर्माको छ । कांग्रेसले वाइडबडी जहाज खरिद प्रकरणलाई सरकारले ढाकछोप गरेको आरोपसमेत लगाएको छ । प्रतिनिधिसभाको सार्वजनिक लेखा समितिले नेपाल एयरलाइन्सको वाइडबडी जहाज खरिदमा भ्रष्टाचार भएको विवरण बाहिर ल्याएको थियो । त्यसलाई लेखा समिति र अख्तियार दुरुपयोग अनुसन्धान आयोगमार्फत टुंगोमा पुग्न सकिने विधिलाई अतिक्रमण गरेर सरकारले शाही आयोग गठनको शैलीमा ढाकछोपका लागि छानबिन आयोग बनायो, कांग्रेसको भनाइ छ, त्यो आयोगको अस्तित्व यतिबेला बेपत्ता छ । यस्ता थुप्रै भ्रष्टाचार प्रकरणका कारण इतिहासमै बढी भ्रष्टाचारको रेकर्ड यो अवधिमा कायम भएको छ । निर्मला पन्त प्रकरणका दोषी समात्न नसकेको, बिनाप्रतिस्पर्धा बूढीगण्डकी जलविद्युत् चिनियाँ कम्पनी गेजुवालाई सुम्पेर राष्ट्रघात गरेको, निजगढ विमानस्थलबारे अन्योल बनाएको, मेलम्ची परियोजनामा खेलबाड गरेको, चिकित्सा शिक्षाका विद्यार्थीको भविष्य अन्योलमा पारेको, प्रेस स्वतन्त्रतामा नियन्त्रण, सामाजिक सुरक्षा कोषको रकम दुरुपयोग, सेयर बजार ओरालो लागेकोजस्ता सूचक अघि सार्दै कांग्रेसले सरकार पूर्ण रूपमा असफल रहेको दाबी गरेको छ ।"
पार्टी आफूअनुकूल बनाउँदै देउवा,"(काठमाडौं)  ०५२ सालमा पहिलो पटक प्रधानमन्त्री बन्दा शेरबहादुर देउवा ४९ वर्षका थिए । कांग्रेसमा बीपीपछि युवा अवस्थामै प्रधानमन्त्री बन्ने भाग्यशाली व्यक्ति उनै हुन् । बीपी ०१५ सालमा प्रधानमन्त्री बन्दा ४६ वर्षका थिए । देउवा आफैं पनि कर्मभन्दा भाग्यमा विश्वास गर्छन् । ज्योतिषीले ६ पटक प्रधानमन्त्री बन्ने भविष्यवाणी गरेको उनी बेलाबखत पार्टी नेताहरूलाई सुनाउने गर्छन् । ७४ वर्षीय उनी अहिले पार्टीसत्ता हाँकिरहेका छन् र दोस्रो कार्यकालका लागि नेतृत्व हात पार्ने ध्याउन्नमा छन् । नेतृत्वमा दोहोरिएर ८० वर्षसम्म पार्टीमा क्रियाशील रहने चाहना उनमा पछिल्लो पटक प्रकट हुँदै आएको छ । तर सजिलो भने छैन । उनको नेतृत्वमा पार्टी कमजोर बनेको र चर्चा गर्नयोग्य एउटै काम नभएको भन्दै दोस्रो र तेस्रो पुस्ताका नेताहरूले विरोध गर्दै आएका छन् ।हुन पनि महाधिवेशन भएको दुई महिनाभित्र गठन गरिसक्नुपर्ने केन्द्रीय विभाग देउवाले अहिलेसम्म गठन गर्न सकेका छैनन् । भ्रातृ संस्थाहरूलाई नेतृत्वविहीन बनाएको, केन्द्रीय कार्यसम्पादन समिति र संसदीय समिति गठन तथा विदेशस्थित जनसम्पर्क समितिहरूको अधिवेशन गर्न नसकेको लगायत आरोप उनीमाथि छ । उनकै नेतृत्वमा तीन तहको चुनावमा होमिएको कांग्रेसले नराम्रोसँग पराजय भोगेकाले पनि परिस्थिति अनुकूल छैन ।यतिबेला उनी पार्टीका निकायहरूलाई आफूअनुकूल क्रियाशील बनाउन जुटेका छन् । पार्टीका संरचनालाई पूर्णता दिएर मात्रै महाधिवेशन गर्ने उनको योजना छ । त्यसका लागि केन्द्रीय विभाग, कार्यसम्पादन समिति गठन, म्याद सकिएका भ्रातृ संस्थाहरूमा तदर्थ समिति निर्माण गर्न लागिपरेका छन् । यसो गर्दा आफ्नो गुटका नेताकार्यकर्ताको व्यवस्थापन हुने बुझाइ उनमा छ । व्यवस्थापनकै लागि १७ वटा केन्द्रीय विभाग थप्ने प्रस्तावसमेत ल्याएका छन् । नेताकार्यकर्ताको व्यवस्थापनपछि अनुकूल परिस्थिति निर्माण हुने र त्यसैको जगमा महाधिवेशनमा जानुपर्ने उनको रणनीति छ । वरिष्ठ नेता रामचन्द्र पौडेल र पूर्वमहामन्त्री कृष्णप्रसाद सिटौलासहितको संस्थापनइतर खेमा भने देउवाका यिनै कमजोरीलाई महाधिवेशनको मुद्दा बनाउने योजनामा छन् । आफ्ना कमजोरीलाई मुद्दा बनाउन नदिने देउवाको तयारी र उनको कमजोरीलाई मुद्दा बनाएरै महाधिवेशनमा जाने संस्थापन इतरपक्षको रणनीति कांग्रेसभित्रको राजनीति बनेको छ । कांग्रेस केन्द्रीय सदस्य मीन विश्वकर्मा र श्याम घिमिरेका अनुसार आसन्न पार्टी महाधिवेशनमा देउवा सभापतिका उम्मेदवार हुन् । १३ औं महाधिवेशनबाट सभापति निर्वाचित उनको पहिलो कार्यकाल फागुनमा सकिँदै छ । नियमित महाधिवेशन आगामी फागुनमा हुनुपर्ने भए पनि विधानको सुविधा उपयोग गर्दै देउवाले ०७७ फागुनमा मात्रै महाधिवेशन गर्ने तयारी गरेका छन् । त्यतिबेला उनी उमेरले ७५ कटिसकेका हुनेछन्, कार्यकाल सकिने बेला ८० वर्ष पुग्नेछन् ।इतर पक्षका नेताहरू उनलाई दोस्रो पुस्तामा नेतृत्व हस्तान्तरण गर्न दबाब दिइरहेका छन् । चारपटक प्रधानमन्त्री र एकपटक सभापति भइसकेको मान्छे अब फेरि केका लागि चुनाव लड्ने ? केही दिनअघि कान्तिपुरसँगको कुराकानीमा कांग्रेस नेता शेखर कोइरालाको सुझाव थियो, देउवा र उनका समकक्षी रामचन्द्र पौडेलले अब उत्तराधिकारी खोज्नुपर्छ । दोस्रो पुस्तालाई नेतृत्व हस्तान्तरण गर्नुपर्छ, आफूले भोगेको इतिहासका बारेमा किताब लेखेर बस्नुपर्छ । तर, देउवा पार्टी सभापति भएर अझै मुलुकको प्रधानमन्त्री बन्ने आसमा छन् ।संस्थापनमा देउवाको उत्तराधिकारी बन्न उपसभापतिद्वय विमलेन्द्र निधि र विजय गच्छदार अग्रसर छन् तर दुवै जना देउवाले आफैं नछाडेसम्म चुनौती दिने पक्षमा छैनन् । संस्थापनइतर खेमामा देउवालाई चुनौती दिन उनकै समकक्षी वरिष्ठ नेता रामचन्द्र पौडेल अग्रभागमा छन् । उनी देउवाभन्दा एक वर्ष जेठा अर्थात् हजुरबा पुस्ताकै नेता हुन् । महामन्त्री शशांक कोइराला, केन्द्रीय सदस्य शेखर कोइराला, पूर्वमहामन्त्री प्रकाशमान सिंह र कृष्णप्रसाद सिटौला पनि देउवालाई चुनौती दिने लाइनमा छन् । तर आफ्नै समूहभित्र कसले जित्ने भन्ने प्रतिस्पर्धा छ । संस्थापन इतरपक्षमा सर्वसम्मत हुने वातावरण नबनेकाले देउवालाई थप उत्साहित बनाएको छ ।देउवाको निकट रहेर काम गरेका नेता विश्वकर्माका अनुसार फेरि देउवा नै किन ? भन्ने प्रश्न संस्थापन पक्षभित्रै पनि उठ्ने गरेको छ । भरपर्दो उत्तराधिकारी नपाएरै देउवाले आफैं उठ्न खोज्नुभएको हुन सक्छ, उनी भन्छन् । राजनीतिलाई व्यवसाय बनाइएकाले पनि हत्तपत्त नेतृत्वमा पुग्नेहरूले कुर्सी छाड्न नसक्ने ठम्याइ उनको छ । पदमा पुग्नेले पूर्वाधार बनाएको हुन्छ, त्यसमा सबैको आस र त्रास जोडिन्छ । अमेरिका, भारत र बेलायतमै पनि राजनीतिबाट रिटायर्ड भएकाहरूले आरामको जीवन बिताएका छन्, उनी भन्छन्, हाम्रोमा पूर्व भए पनि, हारे पनि र जिते पनि खचपच गर्ने प्रवृत्ति छ ।पार्टीले गत प्रतिनिधिसभा, प्रदेशसभा र स्थानीय निर्वाचनमा पराजय भोगेपछि चन्द्र भण्डारी, गगन थापा, प्रदीप पौडेल, धनराज गुरुङ, गुरुराज घिमिरेलगायत युवानेता नेतृत्व परिवर्तन नभई पार्टी सुधार नहुने निचोडमा पुगेका थिए । उनीहरूले नेतृत्वमा रहेका पुराना मान्छेको स्वाभाविक बहिर्गमन र नयाँ मान्छेको आगमन नभएकाले पार्टी जमेको पोखरीमा परिणत भएको लिखित धारणा केन्द्रीय कार्यसमिति र महासमिति बैठकमै राखे । पार्टीको चुस्त संगठन चलाउन प्रस्ट सैद्धान्तिक खाका त कोर्यौं तर त्यसलाई चलाउने नेतृत्वमा गतिशीलता छैन, यथास्थितिवादमा संगठन कसरी चलायमान हुन्छ ? उनीहरूले भनेका थिए त्यसैले नेतृत्वको निरन्तरता खोज्नु जनादेश र मतादेशलाई नबुझ्नु नै हो । केन्द्रीय सदस्य घिमिरेले नेपालमा मृत्युअघिसम्म राजनीति गरिराख्ने संस्कार हाबी भएकै कारण आफू छँदै उत्तराधिकारी खोज्ने चलन नभएको बताए । गिरिजाप्रसाद कोइराला निधन हुँदा पार्टी सभापति थिए । उनका उत्तराधिकारी सुशील कोइरालाको पनि पार्टी सभापति रहेकै बेला निधन भएको हो । हाम्रो राजनीति सामन्ती ढाँचाको छ, जवाफदेहीविहीन सुविधा उपयोग गर्न पाउने क्षेत्र भनेकै राजनीति बनेको छ, उनले भने, विकसित मुलुकमा जवाफदेहिता बहन गर्नुपर्ने भएकाले नेतृत्व छाड्छन् तर हाम्रोमा जवाफदेही हुनु नपर्ने भएकाले जीवित रहुन्जेल राजनीति गर्ने परम्परा छ, चाहे कांग्रेस होस् वा अन्य दल ।"
संस्था दर्तामा प्रदेशलाई रोक,"गैससको अचल सम्पत्ति अझै रोक्कासरकारी, गुठी र सार्वजनिक जग्गाजमिन अतिक्रमण गरेको आशंकामा गैरसरकारी संघसंस्थाको अचल सम्पत्ति बेचबिखनमा लगाइएको प्रतिबन्ध अझै फुकुवा भएको छैन । पूर्वन्यायाधीश मोहनरमण भट्टराईको अध्यक्षतामा गठित सार्वजनिक, सरकारी र गुठीको जग्गा अतिक्रमणसम्बन्धी आयोगको प्रतिवेदन नआएसम्म उक्त प्रतिबन्ध यथावत् रहने गृह मन्त्रालयका एक अधिकारीले जानकारी दिए । २०७५ जेठ ३० गते गृह मन्त्रालयले देशभरका राष्ट्रिय तथा अन्तर्राष्ट्रिय गैरसरकारी संस्था र तिनका सञ्चालकको चलअचल सम्पत्ति विवरण संकलन गरेर पठाउन परिपत्र गरेको थियो । तर अन्तर्राष्ट्रिय गैससका नेपालस्थित केही सञ्चालकले प्रधानमन्त्री केपी शर्मा ओलीलाई भेटेर त्यसको विरोध गरेपछि गृह मन्त्रालय आफ्नै निर्णयबाट पछि हटेको थियो । त्यसको वर्ष दिनपछि गृहमन्त्री रामबहादुर थापाले गत जेठ १ मा मन्त्रीस्तरीय निर्णयबाट गैससको अचल सम्पत्ति बेचबिखन तथा नामसारी गर्न रोक लगाएका थिए । देशभर करिब ५० हजार राष्ट्रिय तथा अन्तर्राष्ट्रिय गैसस दर्ता भए पनि तिनबाट हुने खर्चमाथि सरकारले प्रभावकारी नियमन गर्न सकेको छैन ।"
संविधान संशोधन हुन्छ,"परासी (कास) नेकपा अध्यक्ष पुष्पकमल दाहालले संविधान कैयौं पटक संशोधन हुन सक्ने बताएका छन् । मधेसी दल सरकारमा सहभागी हुँदा संघीय समाजवादी दलसँगको दुईबुँदे सहमतिअनुसार आफैंले संविधान संशोधनको प्रस्ताव दर्ता गराए पनि विविध कारणले संशोधन हुन नसकेको उनको भनाइ छ । अहिले नै संशोधन भएन भनेर तर्सिनुपर्ने अवस्था छैन, परासीमा मंगलबार व्यापार मेला उद्घाटन गर्दै दाहालले भने, संविधान सात पटक मात्र होइन, कैयौं पटक संशोधन हुन सक्छ । सहकार्य र एकताबाटै मुलुकलाई अगाडि बढाउने चाहनाअनुरूप आफ्नो पार्टी र सरकारले मधेसवादी दलको माग पूरा गर्न संविधान संशोधन गर्ने उनले दाबी गरे । संक्रमणकाल भएकाले सबैको माग एकैपटक पूरा गर्न नसकिएको दाहालले बताए । निजी क्षेत्रसँगको सहकार्यबाट आर्थिक समृद्धि हासिल गर्न सरकारले लगानीमैत्री वातावरण बनाएको भन्दै उनले ढुक्क भएर उद्योग व्यवसाय सञ्चालन गर्न आग्रह गरे । व्यापार मेला आगामी १५ गतेसम्म चल्नेछ । दाहालले मंगलबारै भैरहवामा पाँचौं लुम्बिनी पर्यटन प्रवर्द्धन, औद्योगिक व्यापार तथा कृषि महोत्सव पनि उद्घाटन गरेका छन् ।"
भारतीय संरचनाले डुबान,"काठमाडौं (कास) सरकारले भारतीय पक्षबाट सीमा क्षेत्रमा बनाइएका अनधिकृत संरचनाका कारण तराईमा बाढी र डुबान समस्या निम्तिएको निष्कर्ष निकालेको छ । गृहमन्त्री रामबहादुर थापाको अध्यक्षतामा मंगलबार बसेको विपद् जोखिम न्यूनीकरण तथा व्यवस्थापन कार्यकारी समिति बैठकले त्यस्ता संरचना विस्थापनका लागि परराष्ट्र मन्त्रालयलाई कूटनीतिक पहल थाल्न निर्देशनसमेत दिएको छ । बैठकले शीतलहर, हिमपात, चिसोलगायत प्रकोप व्यवस्थापन पूर्वतयारी स्वरूप संघ, प्रदेश र स्थानीय सरकारबाट प्रभावकारी कदम चाल्नुपर्ने भन्दै १८ बुँदे निर्णय गरेको छ । छिमेकी देशले सीमा सुरक्षाका नाममा निर्माण गरेका अग्ला संरचना बाढी तथा डुबानको एक प्रमुख कारण देखिएकाले यस सम्बन्धमा परराष्ट्र मन्त्रालयमार्फत कूटनीतिक रूपमा पहल गरी समस्या समाधान गर्नुपर्ने, समितिको निर्णयमा भनिएको छ । परराष्ट्र मन्त्रालयका अधिकारीले भने समितिको निर्देशन र निर्णय आइनसकेको भन्दै अनभिज्ञता जनाए । आधिकारिक पत्र पाएपछि मात्रै के भएको छ, के पहल गर्ने भनेर बताउन सकिन्छ, परराष्ट्रका प्रवक्ता भरतराज पौडेलले भने ।"
सडक बालबालिका जहाँको तहीँ,"(काठमाडौं)  एक महिनाअघि गोंगबुको आकाशे पुलमुनि डेन्ड्राइट फुकिरहेको अवस्थामा बालबालिका खोजतलास समन्वय केन्द्रले १० वर्षीय बालक फेला पार्यो । उनलाई उद्धार गरेर केन्द्रले बालगृहमा राखेको छ । आमा बितेपछि बुबाले मदिरा सेवन गरेर कुटपिट गर्ने र खानलाउन नदिएपछि घरबाट भागेर उनी काठमाडौं आइपुगेको केन्द्रको भनाइ छ । बालक अढाई वर्षदेखि सडकमै बस्ने, खाने, डुल्ने गर्थे । अन्य सडक बालबालिकाको लहैलहैमा उनी लागूऔषधको दुर्व्यसनी बनेको केन्द्र बताउँछ । गत वैशाख १५ मा राष्ट्रिय योजना आयोगको बैठकमा प्रधानमन्त्री केपी शर्मा ओलीले खानबस्न नपाई कोही पनि नागरिक मगन्ते भएर सडकमा हिँड्नुपर्ने अवस्था अन्त्य गरिने बताएका थिए । प्रधानमन्त्रीले बाचा गरेको साढे पाँच महिना बितिसक्यो, अभिभावकबाट हेरचाह पाउनुपर्ने र पढ्ने उमेरका हजारौं बालबालिका सडकमै छन् । सरकारले सडक बालबालिकाको उद्धार गर्ने, पुनःस्थापना केन्द्रमा राख्ने, सीपमूलक तालिम सिकाउने र फेरि सामाजिक जीवनमै फर्काउने नीति ल्याएको पनि पाँच वर्ष भयो । ०७३ सालदेखि काठमाडौं, ललितपुर र भक्तपुरका सडक बालबालिका अन द स्पट उद्धार गरिँदै आएको सरकारको दाबी रहे पनि मागेर गुजारा चलाउने बालबालिका चोक, बसपार्क, सडक जताततै भेटिन्छन् । हालसम्म उपत्यकाबाट एक हजार दुई सयभन्दा बढी त्यस्ता बालबालिकाको उद्धार गरिएको राष्ट्रिय बाल अधिकार परिषद् (साविकको बाल कल्याण समिति) र बालबालिका खोजतलास केन्द्रले जानकारी दिएका छन् । तीमध्ये ६ सयभन्दा बढी बालबालिकालाई पारिवारिक पुनर्मिलन गराइसकिएको केन्द्रको भनाइ छ । बाँकीलाई पुनःस्थापना केन्द्रमा राखिएको छ । गत वर्षमात्रै १ सय ९८ बालबालिकालाई सडकबाट उद्धार गरिएको थियो । साउनयता १ सय ८६ बालबालिकाको उद्धार गरिएको केन्द्रका इन्स्पेक्टर मोहनविक्रम दाहालले बताए । सडक बालबालिकामध्ये धेरैजसो लागूऔषध दुर्व्यसन र यौनजन्य क्रियाकलापमा लागेको भेटिन्छ । उद्धार भएकामध्ये करिब २५ प्रतिशत बालबालिका फेरि सडकमै फर्किने गरेको उद्धारमा संलग्न अधिकारीहरूको भनाइ छ । यद्यपि ५ वर्षअघिको तुलनामा सडक बालबालिकाको संख्या निकै कम भएको परिषद्का प्रशासकीय प्रमुख कृष्णप्रसाद भुसालको दाबी छ । केही समयअघिको एक रात परिषद् र खोजतलास केन्द्रको उद्धार टोलीले न्युरोड गेटअगाडि फोहोर बोक्ने बोरा बोकेर हिँडिरहेका ससाना बालबालिकालाई समात्यो । उनीहरू उम्किने प्रयास गरे । उद्धार टोलीले तिनलाई भ्यानभित्र राख्यो । भूगोल पार्कछेवैको गल्लीमा बोरामा फोहोर टिपिरहेका भारतीय मूलका महिलाले छोराछोरी छाडिदिन बिन्ती बिसाए । उनीहरूले बच्चाका बाबु नभएको र घरमा राख्न नमिल्ने भएकै कारण आफूसँग फोहोर टिप्न हिँडेको भन्दै छाडिदिन आग्रह गरेका थिए । सडकमा भेटिने भारतीय बालबालिका अभिभावकसँगै हुन्छन्, परिषद्का प्रशासकीय प्रमुख भुसालले भने, उद्धार गर्दा पनि अभिभावकबाट खोसेर पुनःस्थापना केन्द्रमा लैजान गाह्रो छ । उनीहरू जाडो मौसममा हराउँछन् । गर्मी समय सुरु भएपछि देखिन्छन् । भारतीय मूलका बालबालिका उद्धारमा समस्या भएपछि केन्द्रले काठमाडौंस्थित भारतीय दूतावासमा जानकारी गराएको थियो । तर यस विषयमा दूतावासले त्यति चासो नदिएको केन्द्रले बताएको छ । कानुनी व्यवस्थाअनुसारको उद्धार नभएकाले सडक बालबालिकाको व्यवस्थापन चुनौतीपूर्ण बनेको बाल अधिकार अभियन्ता प्रवीण सिलवालले बताए । चाउचाउ पानी खुवायो, बालगृहमा कोच्यो, दालभात खुवायो, केही समयपछि परिवारसँग पुनर्मिलन गरायो, उनले भने, परिवारसँग खुसी हुन नसकेर सडकमा आएका बालबालिका पुनर्मिलन गराए पनि बस्न सक्दैनन् । उद्धार गरिएका बालबालिकाको भविष्यमाथि सरकारले खेलाँची गरेको उनको आरोप छ । बालबालिका सडकमा आउनुको कारण पारिवारिक गरिबी मुख्य समस्या भएकाले यसतर्फ सरकारले ध्यान दिनुपर्ने बालअधिकार अभियन्ता सोनी भट्टराईको भनाइ छ । यसैबीच बुधबार अन्तर्राष्ट्रिय बालदिवस को अवसर पारेर राष्ट्रिय बालअधिकार परिषद्ले बालबालिकाहरूको अवस्थाबारे प्रतिवेदन प्रकाशित गर्ने भएको छ । सन् १९८९ नोभेम्बर २० मा संयुक्त राष्ट्रसंघले बालअधिकार महासन्धि अनुमोदन गरेको थियो । यसमा ऐक्यबद्धता जनाउँदै नेपालले सन् १९९० सेप्टेम्बर १४ मा बालअधिकार महासन्धिमा हस्ताक्षर गरिसकेको छ ।"
हरियो झन्डा अभियान अलपत्र,"(काठमाडौं)  नुवाकोट तारकेश्वर गाउँपालिका६ भमरा गाउँकी १५ वर्षीया हिरा श्रेष्ठ ललितपुरको बालकुमारीस्थित सनराइज होम्सको एक घरमा काम गर्छिन् । ललितपुर महानगपालिका९ च्यासलको श्रमिक शान्ति माविको कक्षा ९ मा पढ्ने उनी ६ वर्षदेखि होम्समा बस्दै आइरहेकी छन् । उनका आमाबुवा गाउँमा छन् । बिहानबेलुका खाना पकाउने, घरको सरसफाइ गर्ने र भाडा माझ्ने काम पनि उनैले गर्नुपर्छ । मुगु रास्कोटीबाडाका १३ वर्षीय सुन्दर शाही शंखमुलस्थित एक घरमा काम गर्छन् । डेढ वर्षअघि काठमाडौं आएका उनको ड्युटी पनि दैनिक खाना पकाउने, सरसफाइ गर्ने, भाडा माझ्ने र लुगा धुने हो । श्रमिक शान्ति माविमै कक्षा ५ मा अध्ययनरत उनका एक भाइ, दिदी र दुइ बहिनी छन् । रसुवाका १५ वर्षीय सेरशाङ तामाङ ललितपुर महानगरपालिका२० पुल्चोकस्थित त्रिपद्य मावि कक्षा ८ मा अध्ययनरत छन् । कुसुन्तीस्थित एक घरमा काम गर्ने उनको दैनिकी घरबेटीकी छोरी विद्यालयमा पुर्याउने, खाना पकाउनेलगायत हो ।अरूको घरमा काम गर्दै विद्यालयमा पढ्ने बालबालिका निकै छन् । ललितपुर महानगरपालिका ५, १२, १६, १८ र २० नम्बर बालश्रममुक्त क्षेत्र हो । बाल्यकालमा दख्खल नदिने, स्कुल पठाउने, मानसिक, सामाजिक र शारीरिक रूपमा असर गर्ने गतिविधि नगराएमा बालश्रम मानिँदैन । तर, विद्यालय पठाउँदैमा बालबालिका घरेलु हिंसाबाट मुक्त छन् भन्न नसकिने सरोकारवालाहरू बताउँछन् ।श्रमिक शान्ति माविका प्रिन्सिपल सानुलाल व्यञ्जनकारका अनुसार उनको विद्यालयमा मजदुरी गर्ने निम्न आय भएकाहरूका छोराछोरी बढी छन् ।त्रिपद्यका प्रिन्सिपल कदम बाबा प्रधानले विद्यालयमा गरिने अभिभावक भेलामा त्यस्ता बालबालिकाका घरबेटी पनि आउने गरेको सुनाइन् । अहिले कतिपयका घरबेटी नै विद्यालयमा आएर बालबालिकाको पढाइबारेमा बुझ्ने गरेका छन्, उनले भनिन् ।नगरले नै चासो दिएनललितपुर महानगरको हरियो झन्डा अभियान अलपत्रमा परेको छ । ०७२ भित्रमा महानगरलाई बालश्रममुक्त नगर घोषणा गर्ने गरी अन्तर्राष्ट्रिय श्रम संगठन (आईएलओ) को आर्थिक सहयोगबाट तत्कालीन कार्यकारी अधिकृत भरतमणि पाण्डे र सामुदायिक विकास शाखा प्रमुख प्रेमबहादुर थापाले अभियान चलाएका थिए । त्यतिबेला घर, पसल, होटेल तथा रेस्टुरेन्टमा बालबालिकालाई काममा नलगाउनेलाई बालश्रम मुक्त क्षेत्र अंकित हरियो प्लेट र झन्डा दिने व्यवस्था मिलाइएको थियो । नयाँ जनप्रतिनिधि आएपछि चासोको विषय बन्नुपर्नेमा यो अभियान झन् ओझेलमा परेको छ । ललितपुर महानगरपालिकाका प्रवक्ता राजु महर्जनले बालश्रम मुक्त क्षेत्र बनाउन योजनाबद्ध तरिकाबाट अगाडि बढिरहेको बताए । केही वर्षअघि जापान सरकारको आर्थिक सहयोग र सिबिन नेपालको सहकार्यमा गरिएको सर्वेक्षणअनुसार पाटनमा जोखिमपूर्ण क्षेत्रमा ५ सय ५ र महालक्ष्मी, गोदावरी नगरपालिकामा २ हजार ५ सय जोखिमपूर्ण बालश्रमिक भेटिएका थिए ।"
व्यवस्थित बन्दै सुधारगृह,"(हेटौंडा)  मकवानपुरको हेटौंडा उपमहानगरपालिका११ थानाभर्याङस्थित बाल सुधारगृहमा १८ वर्ष पार गरेकाहरू समेत थिए । केही दिनअघि उनीहरूलाई क्षेत्रीय कारागार भीमफेदी लगियो । १८ वर्ष पूरा गरेको पुष्टि भएपछि उनीहरूलाई भीमफेदी पठायौं, बालसुधार गृह सञ्चालक समितिका अध्यक्षसमेत रहेका प्रमुख जिल्ला अधिकारी प्रेमराज जोशीले भने ।सुधारगृहमा १८ वर्षसम्मका बालबालिकालाई मात्रै राख्न पाइने व्यवस्था छ । अहिले यहाँ ५१ जना बालक छन् । अव्यवस्थित रहेको बालगृहको स्तरोन्नतिका लागि दबाब आएपछि अहिले सुधारका काम भइरहेका छन् । जिल्ला अदालत मकवानपुरले राखेको सरोकारवालाहरूको संयुक्त बैठकपछि सुधारगृहमा रहेका बालकहरूलाई स्थानीय मन्दिरमा घुमाउने गरिएको छ । एक सातायता उनीहरूलाई पतञ्जली समितिले योग गराउँदै आएको छ । उपमहानगरपालिकाको सक्रियतामा चिकित्सकबाट स्वास्थ्य परीक्षण गर्नुका साथै औषधोपचारको व्यवस्था पनि गरिएको छ ।सुधारगृहमा पुस्तकालय स्थापना गर्न पुस्तक संकलनको क्रम जारी छ भने कम्प्युटर राख्ने काम भइरहेको छ । विस्तारै सुधारगृह व्यवस्थित बन्दै छ, प्रजिअ जोशीले भने । सिविनका प्रतिनिधि झवेन्द्र ज्ञवालीको संयोजकत्वकमा सुधारगृह सहयोग समिति पनि गठन गरिएको छ । सुधारगृहमा शौचालयको अभाव, ओछ्यानको समस्या र औषधोपचार गर्न बजेट नभएको सुधारगृहका प्रमुख रामप्रकाश सुवेदीले बताए । बालकलाई सम्बन्धित अदालतले उपस्थित गराउनु भनेर पत्र लेखेको हुन्छ, उनले भने, तर सवारीसाधनको अभावले गर्दा उपस्थित गराउन सकिएको छैन । केही बालक एक वर्षदेखि सुधारगृहमा छन् । अदालतमा अभियोग दर्ता भएको १ सय २० दिन अर्थात् चार महिनाभित्र बालबालिकाको मुद्दा फैसला गर्नुपर्ने कानुनी व्यवस्था छ तर उक्त व्यवस्थालाई अधिकांश अदालतले लत्याएका छन् । बालबालिकाले बिज्याइ गरे भने उनीहरूलाई सुधार्न बाल सुधारगृहमा राख्ने कानुनी व्यवस्था छ । अपराधमा संलग्न वा आरोपित वयस्कसँगै उनीहरूलाई राख्न पाइँदैन । प्रदेश १ र ३ लाई लक्षित गरेर सरकारले ०७५ असोज २२ गतेदेखि उक्त सुधारगृह सञ्चालनमा ल्याएको हो । यहाँ १० देखि १८ वर्षसम्मका बालक छन् । तर, पढ्नलेख्न पाउँदैनन् । तीन कक्षादेखि १२ सम्म पढ्नेहरू पनि छन् । ९, ११ र १२ का विद्यार्थीलाई परीक्षामा संलग्न गरायौं, प्रमुख सुवेदीले भने, शिक्षा कार्यालयले एक शिक्षिका खटाएको पत्र पठायो तर उनी आइनन् । एक जना शिक्षकले पढाउन सक्ने अवस्था पनि छैन । यहाँ रहेका बालकलाई चारवटा कोठामा राखिएको छ । सबैभन्दा बढी जबरजस्ती करणी र लागूऔषधमा संलग्न रहेकाहरू छन् । डाँका, चोरी, सवारी ज्यान, कर्तव्य ज्यानमा संलग्न रहेकाहरूलाई पनि सुधारगृह ल्याइएको छ । सबैभन्दा बढी चितवनका बालक छन्, त्यसपछि मकवानपुरका । दोलखा, ताप्लेजुङ, काठमाडौं, संखुवासभा, भोजपुर, तेह्रथुमलगायत ११ जिल्लाका बालकलाई यहाँ राखिएको छ । सुधारगृहमा रहेका बालकहरूका निम्ति क्षेत्रीय कारागार भीमफेदीले प्रतिव्यक्ति दैनिक ७ सय ग्राम चामल र ६० रुपैयाँ उपलब्ध गराउँछ । उक्त रकम र चामल १५१५ दिनमा उपलब्ध गराउने गरेको छ । हेटौंडासहित वीरगन्ज, भक्तपुर, रुपन्देही, डोटी, विराटनगर र बाँकेमा गरी देशभर सात स्थानमा बाल सुधारगृह सञ्चालनमा छन् ।"
प्रहरीविरुद्ध जाहेरी,"चितवन (कास) प्रहरीको नियन्त्रणमा रहेका नेपाली सेनाका जवानको निधन भएपछि मृतकका आफन्तले प्रहरीविरुद्ध चितवन जिल्ला प्रहरी कार्यालयमा हत्या आरोपमा जाहेरी दर्ता गराएका छन् । आरोपित प्रहरीलाई नियन्त्रणमा लिएर अनुसन्धान सुरु भएको छ । चितवन प्रहरीका प्रवक्ता डीएसपी एकनारायण कोइरालाका अनुसार कर्तव्य ज्यानसम्बन्धी मुद्दामा अनुसन्धान गर्न अदालतले पाँच दिनको समय दिएको छ ।इच्छाकामना गाउँपालिका५ मुग्लिन बजारका राम कँडेलको आइतबार मृत्यु भएको थियो । फिस्लिङदेखि पर पहाडी टाँकुरामा लाग्ने इच्छाकामना मन्दिरको मेलाबाट फर्कंदै गरेका कँडेल र सादा पोसाकमा रहेका प्रहरीबीच भनाभन भएको थियो । फिस्लिङ आएपछि प्रहरीले उनलाई त्यहीँको चौकीमा राखेको थियो । झगडा गरेको भनेर नियन्त्रणमा लिएको केहीबेरपछि उनको मृत्यु भएपछि आक्रोशित स्थानीयले सडक अवरुद्धसमेत गरेका थिए । चौकीका हवल्दार बाहिर निस्केका बेला कँडेल दौडिएर निस्किएको र भीरबाट हामफालेको इलाका प्रहरी कार्यालय मुग्लिनको दाबी छ ।कँडेल नेपाली सेनाको बर्दबहादुर गण सिन्धुलीमा कार्यरत थिए । बिदामा घर आएका बेला उनी जात्रा हेर्न गएका हुन् । स्थानीय र मृतकका आफन्तले प्रहरीको भनाइलाई विश्वास गरेका छैनन् । हत्याको आशंकामा किटानी जाहेरी परेका कारण फिस्लिङ प्रहरी चौकीमा कार्यरत प्रहरी जवान ठाकुर ढकाललाई नियन्त्रणमा लिएर अनुसन्धान सुरु गरेको डीएसपी कोइरालाले जानकारी दिए ।घाइते भेटिएका कँडेलको उपचारका लागि भरतपुर अस्पताल पुर्याउँदा अस्पतालले मृत घोषणा गरेको थियो । घटनाको सम्बन्धमा प्रहरीले राम्रोसँग छानबिन नगरेको र दोषी उम्काउन खोजेको आरोप लगाउँदै स्थानीयले सोमबार साँझ पनि मुग्लिन बजारमा दुई घन्टा बाटो अवरुद्ध गरेका थिए । मैले घटनाका बारेमा आइबार साढे ८ बजेतिर थाहा पाएँ । प्रहरीले लगेको मान्छे तत्काल नफर्केपछि उसका अरू साथीले खै कहाँ गयो, के भयो भनेर सोध्दा ती प्रहरीले हामफालेर घाइते भएको बताएका रहेछन्, मृतकका फुपूका छोरा सञ्जीव सिलवालले भने, तर, हामीलाई यसमा शंका छ ।"
फरार कैदीबारे छानबिन समिति,"हेटौंडा (कास) मकवानपुरस्थित क्षेत्रीय कारागार भीमफेदीबाट एक कैदी फरार भएपछि गृह मन्त्रालयले छानबिन समिति गठन गरेको छ । भीमफेदीस्थित क्षेत्रीय कारागारबाट कर्तव्य ज्यानमुद्दामा जन्मकैदको सजाय भोगिरहेका चितवनका ३० वर्षीय कुलदीपराज धामी (चौधरी) शनिबार राति जेलबाट फरार भएका थिए । गृह मन्त्रालयका उपसचिव विनोद नेपाल अध्यक्ष रहेको समितिमा कारागार व्यवस्थापन विभाग, जिल्ला प्रशासन कार्यालय मकवानपुर र जिल्ला प्रहरी कार्यालयका मकवानपुरका अधिकृत स्तरका एकएकजना कर्मचारी सदस्य रहेका छन् । भरतपुर जेलबाट १५ महिनाअघि भीमफेदी आएका धामीले कारागारको १२ फिट अग्लो पर्खाल नाघेर भागेका थिए । क ब्लकमा रहेका धामी सहनाइके हुन् । कारागारभित्र सीसीटीभी जडान गरिएको भए पनि सीसीटीभीले नभेट्ने स्थानबाट उनी भागेको जेलर प्रकाश खनालले बताए । पाँच वर्ष जेल जीवन बिताइसकेका धामीले चितवनमा ०७१ सालमा एक व्यक्तिको हत्या गरेका थिए ।"
काठमाडौंका ९ वटा वडा शौचालयविहीन,"(काठमाडौं)  काठमाडौं महानगरपालिकामा ३२ वडा छन् । तीमध्ये ९ वडा सार्वजनिक शौचालयविहीन छ । २, ५, २१, २४, २५, २७, २९, ३० र ३१ वडामा एउटा पनि शौचालय छैन । महानगरका प्रवक्ता ईश्वरमान डंगोलले यस वर्ष १० वटा शौचालय बनाउन बजेट विनियोजन गरिसकेको बताए । जग्गा उपलब्ध स्थानमा यसअघि नै शौचालय निर्माण गरिसकेकाले कतै बढी पनि छन्, कतै छैनन्, उनले भने । महानगरको सहरी योजना आयोगका उपाध्यक्ष सरोज बस्नेतले सहरमा निर्माण गरिने सार्वजनिक शौचालयको ढाँचा तयार पारिसकेको जानकारी गराए । २० प्रकारका ढाँचामा डिजाइन तयार गरेका छौं, डिजाइनमा १५ लाखदेखि १ करोड रुपैयाँसम्म खर्च हुन्छ, उनले भने ।ललितपुर महानगरपालिकामा पनि सार्वजनिक शौचालय पर्याप्त छैनन् । २९ वडामध्ये १२ वटामा शौचालय छैनन् । वडा नम्बर ६, ८, १४, १८, २१, २२, २३, २४, २५, २६, २८, २९ मा एउटा पनि सार्वजनिक बनेको छैन । बनेका शौचालय पनि वडामा जनप्रतिनिधि निर्वाचित हुनुअघिकै हुन् । अहिले चारवटा सार्वजनिक शौचालयको काम सुरु भइसकेको छ, महानगरका प्रवक्ता राजु महर्जनले भने । महानगरपालिकाले एक वडा, एक शौचालयको नीति अघि सारेको छ ।"
सफाइ अभियानमा श्रीकृष्ण,"काठमाडौं (कास) उनी फोहोर देखेर घिन मान्दैनन् । लाज पनि लाग्दैन । सार्वजनिक शौचालय सफा गर्न आफैं खटिन्छन् । उनी हुन्, गोकर्णेश्वर नगरपालिका१ सुन्दरीजलका ४४ वर्षीय श्रीकृष्ण सिंखडा । हास्य कलाकारसमेत रहेका उनले शौचालय सफाइको खर्च आफैं जुटाउँदै आएका छन् । एक्लैले शौचालय सफाइ अभियान चलाएका छन् । सरसफाइबारे जनचेतना जगाउन पनि उनले भ्याइरहेका छन् । आइतबार दिउँसो उनी रत्नपार्कस्थित सार्वजनिक शौचालय सफाइमा व्यस्त थिए । पन्जा, मास्क र स्पोर्टस् सुज लगाएर उनी बिनाहिचकिचाहट शौचालय सफा गरिरहेका थिए । सभ्यताको पहिलो प्रतीक शौचालय हो । घरमा पाहुना आउँदा त्यो घर कस्तो छ भन्ने कुरा शौचालयले निर्धारण गर्छ, उनले भने, त्यसकारण शौचालय सफाइलाई पवित्र काम मानेको छु । उनी स्कुल, कलेज र अस्पतालका सार्वजनिक शौचालयमा साता दिन बिराएर सफाइमा खटिने गरेका छन् । विद्यालयका शौचालय सफा गर्न गएका बेला उनले हास्य प्रस्तुतिमार्फत् विद्यार्थीलाई मनोरञ्जन पनि दिने गरेका छन् ।"
राहदानी अन्योल,"ईपासपोर्ट छपाइको विधानसम्मत बोलपत्र प्रतिस्पर्धालाई अन्तिम घडीमा आएर रद्द गरेपछि एक वर्षपछि आवश्यक पर्ने राहदानीको आवश्यकता र संकटबारे अहिलेदेखि बहस सुरु भएको छ । कतिसम्म भने केकिन र कति कारणले यो प्रक्रिया रद्द गरिएको हो भन्ने तथ्य सार्वजनिक नगरिँदै सुरक्षा प्रेस स्थापना गरिने निर्णयसमेत अमूर्त ढंगबाट सार्वजनिक भएको छ । यी हरेक प्रक्रियाहरू सार्वजनिक खरिद ऐन र नियमावलीमा उल्लेख भएअनुसार खुला प्रतिस्पर्धामा जानैपर्ने पद्धतिको विरुद्धमा स्थापित भएका देखिन्छन्, त्यसभन्दा पर्तिर विधि र कानुनको परिपालनभन्दा बहुमतको शासनमा हुन सक्ने स्वेच्छाचारी कार्यपद्धति यो निर्णयमा झल्किएको देखिन्छ ।सुरक्षा र संवेदनशीलता आधारमा अन्तर्राष्ट्रिय नागरिक उड्डयन संगठन (आईकाओ) ले तोकेको मापदण्डमा निर्दिष्ट हुँदै तयार हुनुपर्ने राहदानी सिंगो राष्ट्रको पहिचान र प्रतिष्ठामा जोडिएको विषय हो । तर, नेपाल सरकारले भने एकदमै हलुका र कामचलाउ दृष्टिबाट मात्रै राहदानीको उत्पादन तथा वितरण गरिरहेको हो कि झैं भान पर्न थालेको छ । नियमानुसार परराष्ट्र मन्त्रालय स्वयं राहदानी उत्पादन, वितरणको पद्धतिमा सम्पूर्ण रूपमा जिम्मेवार हुनुपर्नेमा स्वयं परराष्ट्रमन्त्री, सचिवसमेत बेखबर देखिने गरी रातारात विधिसम्मत प्रक्रिया खारेज भएको र अपारदर्शी निर्णय भइरहेको स्थिति आफैंमा अनौठो छ । राहदानी विभागका अनुसार, अहिले विभागमा झन्डै ७ लाख राहदानी (एमआरपी) मात्रै मौज्दातमा रहेका छन्, जबकि यो संख्या सामान्य हिसाबमा वितरण गर्दा अब बढीमा १० महिनालाई मात्रै पुग्ने देखिन्छ । त्यसमाथि गत महिना अमेरिका जाने डीभी चिट्ठा खुलेका बेला तीन सातामै ५० हजार प्रति राहदानी वितरणमा सकिएको तथ्यांक हेर्ने हो र निकट भविष्यमै खुल्ने भनिएका मलेसियाजापान रोजगारीका क्रममा पनि यस्तै चाप बढ्ने हो भने अब ६ महिना पनि मौज्दात राहदानीले पुर्याउन नसकिने स्थिति देखिन्छ । यो अवस्थामा विदेश यात्रा गर्न पाउने जनसाधारणको अधिकारमा जोडिएको विषय राहदानीका बारेमा भइरहेका निर्णय तथा अन्योलपूर्ण अवस्थाबारे यथास्थिति के हो भनेर सहजै जानकारी पाउन सकिने अवस्था पनि छैन । स्वयं परराष्ट्रका अधिकारीहरू माथिको निर्णयबाट भएको हो भन्दै पन्छिरहेको अवस्थामाझ आजको लोकतान्त्रिक शासन पद्धतिमा समेत अपारदर्शी शैलीमा झैं त्यो माथिको शक्ति पहिल्याउँदै हिँड्नुपर्ने स्थिति देखिएको छ । यो तरल अवस्थाकै माझ नेपाली राहदानी (एमआरपी) नक्कली पाइएको र विदेशबाट उडेर काठमाडौं उत्रिएको अवस्थामा मात्रै अध्यागमन विभागले पक्राउ गर्न सकेको अवस्थालाई सामान्य रूपमा लिन मिल्दैन । यस्तै अस्थिर र कामचलाउ अवस्था कायमै रहने भने अन्तर्राष्ट्रिय रूपमै नेपाली राहदानीको स्तर सबभन्दा कमसल र मूल्यहीन हुँदै जाने स्थिति आउन सक्छ । आईकाओले सन् २०२५ भित्रमा ईपासपोर्ट प्रयोगमा ल्याउनुपर्ने निर्देशन जारी गरिसकेको छ । यसपटक प्रतिस्पर्धामा आएको बोलपत्र कार्यान्वयनमा आएकै भए पनि ईपासपोर्ट छपाइमा घटीमा आठ महिना लाग्ने सेवासर्त स्वीकृत भइसकेको थियो । तर, यो प्रक्रिया रद्द भएपछिको अन्योल स्थिति अब कति लम्बिने हो भन्न मुस्किल छ । आफ्नै देशमा सुरक्षा प्रेस स्थापना गर्ने र राहदानी, लाइसेन्स, राष्ट्रिय परिचयपत्र, हुलाक टिकटसहितको छपाइ देशभित्रै गर्ने भन्ने सोचाइ र योजना आफैंमा गलत होइन । तर, यस्तो सुरक्षासंवेदनशीलताको विषयलाई तत्कालीन निर्णय र निर्देशनकै भरमा कार्यान्वयनमा ल्याउन खोज्नु भने आफैंमा हास्यास्पद छ । सुरक्षा मुद्रणका जानकारले पनि सरकारले निर्णय गर्दैमा केही वर्षमै सुरक्षा प्रेस स्थापना, सञ्चालन र छपाइको आधिकारिकता सम्भव नहुने सुझाव दिइरहेका बेला केही महिनापछि आउन सक्ने राहदानी संकटका बारेमा बेखबर देखिनु अनौठो देखिन्छ । सरकारले अहिले जसरी राहदानी मामिलालाई हलुका विषयका रूपमा सम्पादन गर्न खोजेको छ, यसले निम्त्याउने संकट निकट भविष्यमै देखा पर्न सक्छ ।"
'करिअर' बिगार्ने काम नगरौं,"भागबन्डामा मन्त्रीपद बाँडिन्छन् । मन परे जे गरे नि छुट दिइन्छ, मन नपरे ससाना कमजोरीलाई पनि उछालिन्छ र मन्त्री पदबाट हटाइन्छ । हामी जस्ता सामान्यले बुझिसकेका छौं । त्यसकारण विभिन्न मनगढन्ते लाञ्छना लगाएर बरखास्त हुनेहरूको अहिलेसम्मकै राजनीतिक करिअर चाहिँ खत्तमै हुनेगरी प्रचारबाजी नगरियोस् । सुरेश खतिवडा,"
वार्ताद्वारा विवाद सल्टाऊ,"भारतसँग नेपालको व्यापार, व्यवसायमा घनिष्ट सम्बन्ध रहनुका साथै तीनतिरबाट सिमाना जोडिएको छ । रोटीबेटीको सम्बन्ध पनि पुस्तौंपुस्तादेखि चलिआएको मैत्रीपूर्ण सम्बन्ध गाँसिएको विषय हो । राजनीतिक र कूटनीतिक सम्बन्ध भने उतारचढावपूर्ण रहँदै आएको छ । भारतले समयसमयमा नेपालको सार्वभौमसत्तामा अतिक्रमण गर्ने र जमिनमा आँखा गाडेर सीमा छेउका भूभागमा आफ्नो आधिपत्य जमाउने जमर्को गर्दै आएको छ । यसअघि जानीनजानी कब्जा गरेको जग्गा मनज्ञानले जस्ताको तस्तै नेपाललाई फिर्ता गर्नुपर्ने ठाउँमा भारतका प्रधानमन्त्री नरेन्द्र मोदी नेतृत्वको सरकारले सार्वजनिक गरेको नयाँ नक्सामा नेपाल सीमामा रहेको कालापानीदेखि लिपुलेक हुँदै लिम्पियाधुरासम्मको जमिन अतिक्रमण गरेको छ । हाम्रो जमिनमा भारतीय हस्तक्षेपको चपेटामा पर्दै आएको छ । मोदी धार्मिक मन भएका र न्यायअन्याय छुट्याएर पीडकलाई सजाय दिने र पीडितको पीडामा मलम लगाउने व्यक्तिका रूपमा चर्चामा आएका राजनेता हुन् भने उनले आफ्नो छिमेकीको सार्वभौम क्षेत्रमाथि कब्जा जमाउन कसरी मिल्छ ? नेपाल र भारतले दुई देशबीच देखिएको तिक्तता आपसमा छलफलद्वारा सल्टाउनु नै सुरुचिपूर्ण हुन्छ । तीलप्रसाद न्यौपाने, माछापोखरी चोक, काठमाडौं"
बालयौन दुराचारीको बिगबिगी,"अनाथ बन्न कसैलाई रहर हुँदैन । सबै बालबालिका आफ्ना आमा, बाबा र परिवारको माया खोज्छन् । परिवारसँगै बस्न चाहन्छन् । तर दुर्भाग्य कतिपय बालबालिकाको त्यो चाहना पूरा हुन सक्दैन । अनाथ बन्न पुग्छन् । अनाथको उद्धारका लागि खुलेका कतिपय संस्था अनाथहरूकै नाउँमा लुटेर खाइरहेका छन् । बाल आश्रममा खानकुरो हुँदैन । त्यसका मालिकहरू भने महँंगा गाडीमा सवार हुन्छन् । अहिले विकृतिको रूपमा देखिएको बालयौन दुराचार त झनै डरलाग्दो छ । अनाथ आश्रमलाई सहयोग गर्न भनेर आएका विदेशी पर्यटकहरूले यौन क्रियाकलाप गरेको तथ्य सार्वजनिक भएको छ । हेर्दा सामान्य लाग्ने बालयौन दुराचारीहरू नेपालमा दिनप्रतिदिन बढिरहेका छन् । पश्चिमा मुलुकका बालयौन दुराचारीहरू खुल्लमखुल्ला घुमिरहेका छन् । राज्यले उनीहरूलाई कारबाही गर्नसकेको छैन । कारबाही गर्ने निकाय कमजोर भएका कारण उनीहरूलाई नेपालमा खेल्न सजिलो भएको छ । नेपालमा बालबालिकाको संरक्षणनिम्ति भनेर मनलागी खोलिएका अनाथालयहरू नै उनीहरूका लागि क्रीडास्थल बनेको छ । जोकोहीले सजिलैसँग बालयौन दुराचारी चिन्न सक्दैनन् । त्यसैले बालबालिका फँसिरहेका छन् । पुरुषोत्तम घिमिरे, जोरपाटी, काठमाडौं"
चुरे संरक्षणमा हातेमालो गरौं,"आइतबार प्रकाशित जगत देउजाको चुरे जोगाउने नै भए मननीय छ । चुरे विनाश हिजोआजका सन्ततिले मात्र गरेका होइनन् । जिम्दारी चलाउनेदेखि पञ्चायती शासकले भ्याएसम्म वन मासे । वन पैदावर ठेक्कापट्टा लगाउनु पनि घुमाउरो पाराको तस्करी नै हो । किनभने उपभोक्ताले हलो, जुवा, लगना, घाँसदाउरा गरेर मात्रै वन सकिंँदैन । सामुदायिक वन जहाँ छ, त्यो सरकारीभन्दा हराभरा र संरक्षित छ । अनधिकृत रूपले वन मास्ने काम भएको छैन । चुरे सबैका लागि महत्त्वपूर्ण क्षेत्र हो । यसलाई संरक्षण गर्नु सबैको दायित्व हो । यसको प्रत्यक्ष वा परोक्ष रूपले हामी सबैले फाइदा लिएका छौं । नजिक रहनेले सबैभन्दा बढी संरक्षण गर्नुपर्छ । किनभने सेवा र सुविधा पनि नजिककाले बढी लिएका हुन्छन् । चुरे विनाशको अझ ठूलो समस्या त चुरेको फेदीमै गएर गिट्टी, बालुवा, ढुङ्गा खनीखोस्री दोहन गर्नु र व्यक्तिगत लाभ लिनु दुःखद हो । चुरे विनाश हुनथालेपछि सरकारले चुरे संरक्षणका लागि गरिमामय पद राष्ट्रपतिको नामबाट चुरे संरक्षणका लागि कार्यक्रम नै चलायो । चुरे संरक्षणका लागि ठूलै धनराशि खर्च भइसकेको छ । तर पनि चुरे संरक्षण हुन सकिरहेको छैन । किन ? बजेट खर्चिने काम भयो । कर्मचारीले तलबभत्ता खाने काम पनि भयो । तर चाहेको उपलब्धि हुन सकेन । किनभने चुरे संरक्षण कार्यक्रमको भित्री उद्देश्य प्रभावकारी ढंगले स्थानीयले थाहै पाउन सकेनन् । कार्यक्रम कसले गरेको सरकारले हो कि, गैरसरकारी संघसंस्थाले ? किन, केका लागि, कोको सहभागी हुने, ककसले केके जिम्मेवारी लिने, संरक्षणसँगै स्थानीय समुदायले के पाउने ? त्यस ठाउँक्षेत्रमा लगानी के, कति छ ? दीर्घकालीन असर र प्रभावजस्ता विषय चुरेको फेदीसम्म पुग्न सकेन । जहाँजहाँ कार्यक्रम भए, त्यो कार्यक्रमले चुरेमा बसोबास गरिरहेका चुरेबासीलाई समेट्न सकेन । चुरेबासीको सहभागिताविना गरिएको कार्यक्रम दिगो संरक्षण हुन सक्ने कुरै भएन । कार्यमा जुट्ने बेला आइसक्यो । कुरा मात्र गरेर चुरे संरक्षण हुन सक्दैन । उखानै छ नि, कुराले चिउरा भिज्दैन । पूर्वाग्रही नभई हातेमालो गरौं, अनि कर्तव्य निर्वाह गरौं । अवश्य सकिन्छ । अहिलेको परिवेशमा चुरे सबैको चिन्ता र चासोको विषय बन्नु जरुरी छ । राजकुमार बस्नेत, महोत्तरी"
हामी यस्तै त हो नि साथी !,"धमिलो आगतराष्ट्रवादको समीक्षा गर्नुअगाडि सम्भाव्य जोखिमहरूको आकलन आवश्यक हुन जान्छ । जनसंख्याको अनुपातमा प्राकृतिक स्रोत अत्यधिक रहेकाले चिनियाँ सत्ताले तिब्बतलाई पूर्ण नियन्त्रणमा लिएको हो । त्यस्तो तुलनात्मक लाभको स्थिति नरहेकाले नेपालको स्वाधीनतालाई उत्तरी छिमेकीबाट हाललाई कुनै खतरा छैन । नेपालको सत्ताले भारतीय हितमा ठाडै प्रहार नगरेसम्म नयाँदिल्लीले नदुखेको टाउको डोरीले बाँधेर दुखाउने सम्भावना छैन । भारतको लगभग सबै स्थल सुरक्षाबलको अग्रपंक्तिमा रहने गोर्खालीहरूको निरन्तर आपूर्ति सुनिश्चित गर्न एवं सेवारत तथा अवकाशप्राप्त जवानहरूको वफादारी कायम राख्न भारतीय रणनीतिकारहरूका लागि नेपालको स्वतन्त्र पहिचान महत्त्वपूर्ण छ । निरन्तर दबाब कायम राखे पनि नेपालको सिक्किमीकरण भारतीय सामरिक हितविपरीत ठहरिने निश्चित छ । सिक्किमीकरणको नारा चील आयो, चील आयो भन्दै कुखुरा चोर्ने स्यालचतुर्याइँ मात्रै हो । तर स्यालहरूको बठ्याइँ ठम्याउन सामान्यजनलाई कहिले नै सजिलो भएको छ र ? नेपालको स्वतन्त्र पहिचानलाई स्थानीय राजनीतिकर्मीहरूबाट पनि खासै खतरा छैन । वेदानन्द झादेखि सीके राउतसम्म अन्ततः आउने मूलधारकै राजनीतिमा हो । सानो देश टिकाउन गाह्रो हुन्छ एवं तीन करोडको देशबाट तीस जना राजदूत बन्न सक्ने अवसर ठूला देशहरूले दिन सक्दैनन् ।बाहुनवादीहरूले सडकमा नारा लगाएर सिमानाका मुद्दा समाधान गर्न सक्दैनन् । देशाहंकार महामारीले ग्रस्त राष्ट्रवादीहरूले बुझ्न नचाहेको यथार्थ के हो भने नेपालको विगत कहिल्यै महान थिएन । संयम एवं सुझबुझका साथ आगतलाई महान् बनाउने हो । त्यसका लागि देशमाथि सबैको स्वामित्व, अपनत्व एवं ममत्व बढाउनतिर लाग्नुपर्छ । राष्ट्रवाद एवं देशभक्ति बिलकुलै फरक कुरा हुन् । देशभक्तिले नागरिकमा जिम्मेवारीको भावना जगाउँछ भने राष्ट्रियताले अन्धो अहंकार उत्पन्न गराउँछ । राष्ट्रवाद सत्ताकेन्द्रित हुन्छ भने देशभक्तिको केन्द्रमा सामान्यजन हुन्छन् । सत्ताधारीहरूको स्वार्थरक्षाका लागि उचालिएको राष्ट्रवादको ज्वार नओर्लेसम्म नेपालको हालत सुध्रिने सम्भावना देखिँदैन । हामी आज जे छौं, त्यो हिजो जस्तो थियो, त्यसैबाट आएको हो र व्यवस्था नबदलिएसम्म अवस्था उस्तै रहनेछ भन्ने नेपाली कांग्रेसको सन् १९८० तिरको निष्कर्षको सान्दर्भिकता अद्यापि कायम छ । दुर्भाग्य, नेपाली कांग्रेससमेत मालेमण्डलेमशाले मनस्थिति बदल्नतिर लाग्नुको साटो त्यसै प्रारूपको नक्कली प्रतिरूप हुन प्रयत्नशील छ । डर मात्र के हो भने ऋतिक रोशन काण्डजस्तै उग्रराष्ट्रवादीहरूको भारत घृणा रूपी तेजाबको सिकार फेरि पनि सामान्य मधेशी हुन सक्छन् । हाललाई भने सक्नेजति जम्मै राहदानी बनाउनतिर लागे हुन्छ । उत्तरतिर नयाँ लाहुर खुल्ने सम्भावना बढ्दो छ ।"
मूल सङ्लो भए पो कुलो सङ्लिन्छ,दुर्गा कँडेल छत्कुली
न्यायिक सुशासनका सूत्र,"न्यायिक सुशासनको दुरवस्था यो एउटा प्रतिनिधि दृष्टान्त मात्र हो । योगनारायणहरूको सेटिङको कथा नेपालको न्यायालयमा दस वर्षयता सामान्यजस्तै हुन थालेको छ । गरिबीले पिल्सिएका योगनारायणले अदालतप्रति जस्तो धारणा बनाएका छन्, त्यसले न्यायिक बेथितिको जल्दोबल्दो उदाहरण प्रस्तुत गरेको छ । अदालतमा चलेका अधिकांश फौजदारी मुद्दा र मूल्यवान् सम्पत्तिमा परेको विवादमा वर्षौंदेखि हामी यो सेटिङ प्रवृत्तिबाट थलिएका छौं । यसमा योगनारायणहरूको कुनै गल्ती छैन । योगनारायण प्रवृत्ति जन्माउनमा हामी न्यायाधीश, कर्मचारी र वकिलहरू शतप्रतिशत दोषी छौं । हुँदाहुँदा अब त त्यो अमुक न्यायाधीश फलानो दलको कार्यकर्ता थियो, म पनि त्यही दलको र वकिल साब पनि त्यही दलको हो, उसलाई भनिदिनुपर्यो भनेर अनुनयविनय गर्ने मुद्दाका पक्षहरू सयौं हुन थाले । न्यायिक सुशासनमा गम्भीर भइनहाले न्यायालयको साख त रहँदैन नै, मुलुक अराजक राज्य व्यवस्थातर्फ उन्मुख हुने खतरा पनि बढ्छ ।योगनारायणको त्यो अभिव्यक्ति फ्याट्टै आएको होइन, उनी त्यो प्रवृत्तिबिना मुद्दा जितिँदैन भन्नेमा ढुक्क छन् र बासस्थान बेचेर भए पनि मुद्दा जित्ने पक्षमा छन् । यो प्रवृत्ति नेपालको न्यायपालिकामा गहिरिँदै जाने डरलाग्दो लक्षण देखा परेको छ । यो प्रवृत्तिलाई मलजल गर्ने केही आधार छन् । विशेषतः सर्वोच्च अदालतमा ठूलठूलो सम्पत्ति बिगो वा विवाद भएका मुद्दाहरू निश्चित न्यायाधीशको इजलासमा पर्यो भने सधैंभरि हटाइन्छन् वा हट्छ र निश्चित न्यायाधीशकोमा पर्यो भने सुनुवाइ हुन्छ । यसको अर्थ सीधा छैन ? त्यति मात्र कहाँ हो र, मुद्दाको सूची बिहान दस बजे प्रकाशन हुनासाथ अमुक इजलासमा बस्ने न्यायाधीशको नाम हेरेरै आज यो मुद्दामा यस्तो निर्णय हुन्छ भनी पूर्वानुमान गर्न कठिन पर्दैन । न्यायपालिकाको योभन्दा गम्भीर दुरवस्था अर्को के होला ?न्याय प्रशासनको अवस्था त्यति नै डरलाग्दो छ । न्याय प्रशासनमा काम गर्ने अदालतका कतिपय कर्मचारी असहयोगी वा खराब प्रवृत्तिका भएका कारण सामान्य तारिख, धरौटी, दर्ता, म्याद र पेसी तोक्न पनि अनेक झन्झट बेहोरेर पक्षहरू अदालत आउन दिक्क मानेका हुन्छन् । पुनरावेदन दर्ता गर्न सर्वोच्च अदालत आइपुगेका एक अपरिचित पक्षले केही दिनअघि हामी धेरै वकिल भए ठाउँ भन्दै थिए, मरेपछि नरक जान परोस्, तर यो अदालत धाउन नपरोस् । आखिर यो हदसम्मको के समस्या परेछ भनी मैले बुझ्ने प्रयास गरें । तल्लो अदालतले सदर गरेको धरौटी रकम धरौटी राख्ने जग्गाधनी ल्याउँदासमेत कर्मचारीले मानेनछन् र भनेछन् धितो दिने व्यक्तिका अंशियार पनि उपस्थित गराऊ । जबकि त्यो व्यवस्था कानुनमै छैन । यही विषयमा काठमाडौं बाहिरबाट पुनरावेदन दर्ता गर्न आएका उनले होटलमा बसेर तीन दिन बिताइसकेपछिको अभिव्यक्ति रहेछ अदालतभन्दा नरक जानु ठीक ! जनताका यस्ता अनेक दुःखदर्द र कहानीले सरापिएको छ, न्यायसम्पादन प्रक्रिया वा न्याय प्रशासन । तर पनि सुधारका ठोस कदम या त चालिएका छैनन्, या प्रभावकारी छैनन् । अदालत जस्तो न्यायको पवित्रस्थल नरकसँग तुलना हुनुले न्यायिक सुशासनको अवस्था सहज चित्रण गर्न सकिन्छ । अनि त्यहीँ बसेर स्वतन्त्र र सक्षम न्यायपालिकाको रट लगाउने हामीलाई यस्ता प्रकरणले शिर झुकाउने गरी दिनहुँ गिज्याइरहेछन् । अदालतको मूल पुँजी नै यसप्रतिको जनआस्था हो, तर आज अदालतप्रतिको जनआस्था दिनानुदिन गिर्दो छ । मूल चिन्ताको विषय यही हो ।दीनदुःखी, गरिब, असहाय र पहुँचविहीनहरूका लागि अदालती प्रक्रिया कष्टसाध्य हुँदै छ भने, शक्ति, पहुँच र धन हुनेका लागि योगनारायण प्रवृत्तिले जरा गाडेको छ, हाम्रो न्यायपालिकामा । अब गर्ने के ?समस्या जहाँजहाँ छ, सुधारको थालनी त्यहीँबाट गरिनुपर्छ । पहिलो सुधार न्यायाधीश नियुक्ति प्रक्रिया र व्यक्तिको छनोटबाटै गरिनुपर्छ । दुनियाँले जिब्रो टोक्ने वा लाजले शिर झुकाउनुपर्ने न्यायाधीश नियुक्ति प्रक्रिया र व्यक्तिको छनोट अब पनि नरोकिए न्यायालयप्रति बचेखुचेको जनआस्था पनि बाँकी रहनेछैन । न्यायपरिषद्मा बस्ने हरेक सदस्यले आफ्नो खल्तीबाट राम्रा होइन, हाम्रा मानिसको नाम निकाल्ने र त्यसैमा भागबन्डा गरेर नियुक्ति गर्ने परिपाटीले न्यायालयलाई यो हदसम्म बदनामको भागीदार बनाइरहेको छ । सुनिँदै छ, यही महिनाभित्र गरिने भनिएका उच्च अदालतका सम्भावित न्यायाधीशका नाम पनि न्यायपरिषद् सदस्यका खल्तीखल्तीमा छन् । अब तिनैबीच भागबन्डा मिलाइन्छ र नियुक्ति गरिन्छ, जसरी हिजोसम्म गरिँदै आएको थियो । योग्यता, क्षमता, नैतिकता र व्यावसायिकता होइन, न्यायपरिषद्का सदस्यको निकट हुनु नै सम्भावित न्यायाधीशको एक मात्र योग्यता हुने भएपछि संविधान, कानुन र नैतिकताको कुनै महत्त्व हुँदैन । अनि त्यसरी नियुक्त न्यायाधीशको पहिलो कर्तव्य स्वाभाविक रूपमा त्यही हुनेछ, जुन तिनलाई नियुक्त गर्नेले अह्राउँछन् । अनि यही विन्दु हुन्छ, योगनारायणहरूले इंगित गरेको सेटिङको वास्तविक मुहान । राजनीतिक दलसंँग निकट रहेका इमानदार, सक्षम र व्यावसायिक व्यक्तिहरू न्यायाधीश हुन सक्छन् । तर अहिलेको नियुक्ति प्रक्रियामा राजनीतिक दलका नेता वा न्यायपरिषद् सदस्यसंँगको निकटता नै अन्तिम योग्यता देखिँदै आएको छ । यसले न्यायपालिकाप्रति मात्र होइन, समग्र राज्य व्यवस्थाप्रति नकारात्मक सोच उत्पादन गराएर लोकतन्त्रलाई नै ठट्टाको विषय बनाउँदै लगेको छ । लोकतन्त्र मानौं नेताको निकट भएर राज्यको स्रोतसाधन दोहन गर्ने असल औजार हो ।सुधारको दोस्रो क्षेत्र हो न्याय प्रशासन र न्यायसम्पादन । दुवैको अन्तिम जिम्मेवारी वहन गर्ने प्रधान न्यायाधीशको इमानदार प्रयास र लगनशीलता । प्रधान न्यायाधीश एक्लैले पनि न्यायपालिकाका पचास प्रतिशत समस्या हल गर्ने क्षमता राख्छन् । त्यो नैतिक साहस, हिम्मत र क्षमताको आश गरिएका वर्तमान प्रधान न्यायाधीशबाट पनि आशानुरूप सुधार हुन नसक्नु दुःखद विषय हो । प्रधान न्यायाधीश भइसकेको व्यक्तिलाई नेपाली जनता र राज्यले योभन्दा बढी दिने केही छैन र राजनीतिको ढोका पनि बन्द भइसकेको हुन्छ, न त कुनै राजनीतिक नियुक्तिको आश नै हुन्छ । तर पनि कताकता केही लोभ, त्रास वा भयमा अल्झिए जस्तो गरी वर्तमान मात्र होइन, हरेक प्रधान न्यायाधीशबाट मुलुकले र न्याय क्षेत्रले अपेक्षित परिणाम प्राप्त गर्न सकेको छैन ।सुधारको तेस्रो क्षेत्र हो बार एसोसिएसन । बार पनि केही वर्षयता आवाजविहीन बबुरो संस्थाजस्तो हुँदै गएको छ । सबै वकिल न्यायाधीश हुन चाहँदैनन् र सक्दैनन् पनि । तर आज बार भुत्ते हुँदै जानुको एउटा प्रमुख कारण हो वकिलहरू न्यायाधीश नियुक्तिको लालसामा अल्झनु । एक थान न्यायाधीश हुनुभन्दा एउटा इमानदार र सक्षम वकिल हुनु गौरवको विषय हो । तर वकिल हुन चाहने एक प्रतिशत व्यक्तिहरूको स्वार्थमा उनान्सय प्रतिशत वकिलको पेसागत आचरण र जवाफदेहिता बारले भुल्दै गएको छ । सक्षम बार नै स्वतन्त्र न्यायपालिकाको पहिलो आधार हो । बारले न्यायसम्पादन, न्याय प्रशासन र न्यायाधीश नियुक्तिमा देखिएका गलत प्रवृत्ति र अभ्याससँंग सम्झौताहीन संघर्ष गर्ने बेला भइसकेको छ । बार नै त्यस्तो शक्ति र तागत भएको संस्था हो, जसले न्यायालयलाई विकृति र विसंगतिबाट जोगाउने क्षमता राख्छ । अन्त्यमा, योगनारायण प्रवृत्ति कमजोर बार, खराब कर्मचारी र नैतिकताहीन न्यायाधीश स्वयंले जन्माएर हुर्काएको प्रवृत्ति हो । यो प्रवृत्तिको अन्त्य गर्न सकिएन भने, न्यायपालिकाको साख मात्र जाने होइन, लोकतन्त्रकै चीरहरण हुनेछ ।"
उपनिर्वाचनका मतपत्र तयार,"(काठमाडौं)  तीनवटै तहमा मंसिर १४ गते हुने उपनिर्वाचनका लागि निर्वाचन आयोगले मतपत्र तयार पारेको छ । रिक्त रहेका प्रतिनिधिसभा सदस्य१, प्रदेशसभा सदस्य ३, नगरपालिका प्रमुख १, गाउँपालिका अध्यक्ष ३, गाउँपालिका उपाध्यक्ष १ तथा नगर र गाउँपालिकाका ४३ वडाध्यक्ष पदका लागि उपनिर्वाचन हुँदै छ । तीनवटै तहका रिक्त ५२ स्थानका लागि त्यति नै प्रकारका सबै मतपत्र छापिएको निर्वाचन आयुक्त नरेन्द्र दाहालले जानकारी दिए । जनक शिक्षा सामग्री केन्द्र लिमिटेडको प्रेसमा मतपत्र छापिएको हो । उपनिर्वाचनले ३७ जिल्लालाई छोएको छ । ती जिल्लाका मुख्य निर्वाचन अधिकृतको कार्यालयमा मतपत्र पुर्याइनेछ । मतपत्र, मतदाता परिचपत्र र निर्वाचन सामग्री सम्बन्धित क्षेत्रमा पठाउने काम बुधबारबाट सुरु हुन्छ, आयुक्त दाहालले भने । प्रतिनिधिसभा सदस्यका लागि कास्की२ को मतपत्रमा ठाडोमा ६ र तेर्सो चारवटा चुनाव चिह्न छन् । त्यहाँ २१ जना उम्मेदवार रहेकाले मतपत्रमा त्यति नै संख्यामा निर्वाचन चिह्न छन् । यहाँ दलका ११ र स्वतन्त्र १० उम्मेदवार छन् । मतपत्रको पहिलो लहरमा सुरुमै नेकपाको सूर्य, कांग्रेसको रूख, समाजवादी पार्टीको पाँच औंलासहितको हत्केला र साझा पार्टीको तराजु चिह्न छ । दोस्रो लहरमा राप्रपाको गाई, राप्रपा (संयुक्त) को हलो, नेकपा (माले) को हँसिया र तारा, राष्ट्रिय जनमुक्ति पार्टीको घर चुनाव चिह्न छापिएका छन् । तेस्रो लहरमा मंगोल नेसनल अर्गनाइजेसनको कुखुराको भाले, नेपाली कांग्रेस (बीपी) को करुवा र देशभक्त समाज पार्टीको जरायो चिह्न छन् । त्यसपछि १० जना स्वतन्त्र उम्मेदवारका चिह्न राखिएका छन् । आयोगका प्रवक्ता राजकुमार श्रेष्ठले अघिल्लो निर्वाचनमा समानुपातिकतर्फ अत्यधिक मत ल्याउने दलको पहिलो र त्यसपछिका क्रमअनुसार मतपत्रमा राजनीतिक दलको चिह्न राखिएको बताए । स्वतन्त्र उम्मेदवारको हकमा वर्णानुक्रमअनुसार चिह्न राखिएको छ । तीनवटै तहका मतपत्रमा त्यही आधारमा चिह्न राखिएको उनले बताए । प्रदेशसभाको दाङ३ (ख) निर्वाचन क्षेत्रमा दलका १२ र स्वतन्त्र २ उम्मेदवार छन् । त्यहाँ ठाडो र तेस्रो चारचारवटा चुनाव चिह्न भएका मतपत्र छन् । मतपत्रमा क्रमशः सूर्य, रूख, हत्केला, तराजु, गाई, हलो, मादल, हँसिया र तारा, घर, कुखुराको भाले, करुवा र नेपाल लोकतान्त्रिक पार्टीको नमस्कार गरेको हात चुनाव चिह्न छन् । त्यसपछि दुईजना स्वतन्त्र उम्मेदवारका चिह्न छन् । प्रदेशसभाको बागलुङ२(ख) को मतपत्रमा १० चुनाव चिह्न छन् । त्यहाँ राजनीतिक दलका १० र स्वतन्त्र २ जना उम्मेदवार छन् । त्यहाँ नेकपाबाट उम्मेदवारी नपरेकाले मतपत्रमा पहिलो स्थानमा कांग्रेसको रूख चिह्न छापिएको छ । त्यसपछि क्रमशः हत्केला, गाई र हलो छ । दोस्रो लहरको पहिलो स्थानमा राष्ट्रिय जनमोर्चाको गिलास चिह्न छ । नेकपा र जनमोर्चाको गठबन्धनबाट त्यहाँ जनमोर्चाले उम्मेदवारी दिएको हो । त्यसपछि घर, संघीय लोकतान्त्रिक राष्ट्रिय मञ्चको दापसहितको खुकुरी र कुखुराको भाले चिह्न छन् । तेस्रो लहरमा स्वतन्त्र उम्मेदवारका २ चिह्न छन् । प्रदेशसभाको भक्तपुर १(क) ठाडो पाँच र तेर्सो चारवटा चुनाव चिह्न भएको मतपत्र तयार गरिएको छ । पहिलो लहरमा क्रमशः सूर्य, रूख, हत्केला र तराजु चिह्न छन् । दोस्रो लहरमा गाई, मादल, हँसिया तारा, दापसहितको खुकुरी, करुवा र त्यसपछि स्वतन्त्र उम्मेदवारका विभिन्न चिह्न छापिएका छन् । त्यहाँ राजनीतिक दलका ९ र स्वतन्त्र १० गरी १९ जना उम्मेदवार छन् । प्रतिनिधिसभाको सेतो कागजमा हरियो मसीले छापिएको, प्रदेशसभाको सेतो कागजमा कालो मसीले र स्थानीय तहको सेतो कागजमा नीलो मसीले छापिएको मतपत्र हुनेछ ।"
निःशुल्क औषधिको बिल मिर्गौला बिरामीलाई,"(काठमाडौं)  रूपन्देही, चियारीकी २९ वर्षीया सीता पाण्डेका दुवै मिर्गौला ३ वर्षअघि फेल भए । उनी भक्तपुरस्थित सहिद धर्मभक्त राष्ट्रिय प्रत्यारोपण केन्द्र आइन् । चिकित्सकले एक सातामै २ पटक हेमोडायलसिस गर्न सिफारिस गरे । गाउँदेखि धाउन सक्ने स्थिति भएन । चिकित्सकले घरमा आफैं पेरिटोनियल डायलसिस गर्न सकिने बताएपछि उनले त्यही उपाय रोजिन् । डायलसिस उपचार खर्च निःशुल्क गर्ने घोषणा गरेअनुसार सीताले उपचार पाइरहेकी थिइन् । महिनाभरि डायलसिस गर्न पुग्ने ९० पाकेट औषधि पेरिटोनियम फ्लुड को बिल सरकारले तिरिदिँदै आएको थियो । किन्नैपरे यो औषधिको मूल्य प्रतिपाकेट ४ सय ८ रुपैयाँ पर्छ अर्थात् ९० पाकेटको ३६ हजार ७ सय २० रुपैयाँ । वैशाखदेखि भने उक्त औषधिमा प्रतिपाकेट २२ रुपैयाँ बिरामी आफैंले बेहोर्नु परिरहेको छ । २२ रुपैयाँका दरले महिनामा उनको १ हजार ९ सय ८० खर्च हुन्छ । उपचारका क्रममा रगत जाँच्ने, सुई लगाउनेलगायतमा गरेर महिनामा छुट्टै १० हजार खर्च हुन्छ । एक प्याकेट औषधिको २२ रुपैयाँ सुन्दा कम जस्तो लाग्छ तर हामीलाई धेरै हुन्छ, सीताका श्रीमान् पीताम्बर पन्थीले भने । उनले उपचारका क्रममा सुन, जग्गा बेचिसकेको पनि सुनाए । अब त ऋण पनि कसैले पत्याउँदैन, कसरी उपचार गर्नु ? उनले भने । सिन्धुपाल्चोककी ३२ वर्षीया दयालक्ष्मी श्रेष्ठले पनि ८ वर्षअघि दुवै मिर्गौला फेल भएपछि सुरुमा हेमोडायलसिस गराइन् । डायलसिस गर्नकै लागि भनेर घर छाडेर उनी काठमाडौं बसेकी थिइन् । सातामै २ पटक अस्पताल धाउनुपर्ने सास्ती र खर्चका कारण उनले पनि घरमै पेरिटोनियल डायलसिस गर्ने निर्णय गरिन् । सरकारको घोषणाअनुसार उनले औषधि निःशुल्क पाइरहेकी थिइन् । वैशाखदेखि उनले पनि औषधिमा प्रतिपाकेट २२ रुपैयाँ तिरिरहेकी छन् । उनले भनिन्, यही रोगको उपचार गर्दा म रित्तिसकें । मेरो बाँकी जीवन यही औषधिले चल्ने हो । सरकारले औषधिको मूल्य पूरा निःशुल्क गरिदियोस् । चिकित्सकका अनुसार मिर्गौला फेल भएका बिरामीका लागि बाँच्ने तीन आधार हुन्छन् । हेमोडायलसिस, पेरिटोनियल डायलसिस र मिर्गौला प्रत्यारोपण । सरकारले ३ प्रकारकै उपचार निःशुल्क दिँदै आएको छ । हेमोडायलसिस गर्ने बिरामीको एकपटकको दुई हजार पाँच सय रुपैयाँसम्म खर्च सरकारले तिरिदिने गरेको छ । सरकारी र केही निजी अस्पतालसँगको सम्झौतामा बिरामीले निःशुल्क डायलसिस उपचार पाइरहेका छन् । मिर्गौला प्रत्यारोपण गर्नुपरे सरकारले बिरामीलाई ५ लाखसम्मको खर्च दिने गरेको छ । घरैमा बसेर गर्नुपर्ने पेरिटोनियल डायलसिसमा आवश्यक औषधि खर्च पनि सरकारले दिँदै आएको थियो । यसका लागि सरकारले डीके सप्लायर्ससँग औषधि खरिद सम्झौता गरेको थियो । चैतसम्म यो औषधिको मूल्य प्रतिपाकेट ४ सय ८ रुपैयाँ थियो । सप्लायर्सले औषधिको मूल्य एक प्याकेटको २२ रुपैयाँ बढायो । डीके सप्लायर्सले स्वास्थ्य मन्त्रालय र विभागमा यसबारे पत्राचार पनि गरेको छ । मन्त्रालयले भने सम्झौताअनुसार पुरानै मूल्यमा औषधि दिनुपर्ने अडान लिएको छ । औषधिको मूल्य बढेकाले पुरानै मूल्यमा औषधि दिन नसक्ने भन्दै सप्लायर्सले पत्र पठाएको छ, मन्त्रालय स्रोतले भन्यो, हामीसँग पुरानै मूल्यअनुसार औषधि खरिद गर्ने बजेट आएको छ । बढेको मूल्यमा औषधि किन्न बजेट नै अपुग हुन्छ । मन्त्रालय र सप्लायर्स कम्पनीबीचको विवादले निःशुल्क भनिएको औषध किन्नुपर्ने बाध्यता छ । सरकारले २२ रुपैयाँ नदिएपछि सप्लायर्स कम्पनीले असारमा एक साता औषधि बजार पठाएन, मिर्गौला पीडित सरोकार समाजका अध्यक्ष बलराम सुवेदीले भने, हाम्रो स्वास्थ्यमा खेलबाड हुँदा पनि सहनुपरेको छ । एक सातासम्म पनि सरकार मूल्य बढाउन तयार नभएपछि बिरामी आफैंले बेहोर्ने गरेका छन् । नेपाल मिर्गौलापीडित सरोकार समाजका अनुसार मिर्गौला फेल भएका ३ हजार ८ सय बिरामीले एक प्याकेटमा २२ रुपैयाँ खर्चेर औषधि किनिरहेका छन् । औषधि खर्च पूर्ण रूपमा निःशुल्क गर्नुपर्ने माग राख्दै आइतबार मिर्गौलाका बिरामी प्रधानमन्त्री कार्यालय र स्वास्थ्य मन्त्रालय पुगे । सरकारले निर्णय गरेअनुसार मिर्गौलाका बिरामीलाई मासिक ५ हजार भत्ता दिनुपर्ने, ७७ जिल्लाकै अस्पतालमा डायलसिस सेवा हुनुपर्ने, कुरुवाको व्यवस्था गरिदिनुपर्ने उनीहरूको माग छ । सुवेदीले भने, उपचार गरेर सडकमै पुगेका बिरामी छन्, बढेको औषधिको मूल्य सरकारले तिरिदिनुपर्छ । महिनैपिच्छे स्वास्थ्य मन्त्रालय धाउँदा पनि मन्त्रालयले वास्ता नगरेपछि आन्दोलन गर्नुपरेको उनले बताए । स्वास्थ्य मन्त्रालयका पदाधिकारी भने यस विषयमा प्रतिक्रिया दिन चाहँदैनन् ।"
उत्तर कोरियालीलाई घर फर्काइँदै,"(काठमाडौं)  सरकारले नेपालमा रहेका ३३ जना उत्तर कोरियालीलाई घर फर्काएको छ । संयुक्त राष्ट्रसंघको सुरक्षा परिषद् समितिको निर्णयका आधारमा उनीहरूलाई नेपाल छाड्न भनिएको हो । आणविक हतियार र मिसाइल बनाएको विरोधमा सुरक्षा परिषद्ले राष्ट्रसंघका सबै १ सय ९३ सदस्य मुलुकमा उत्तर कोरियाली नागरिकलाई काम गर्न नदिन सूचना जारी गरेको थियो । परिषद्ले २०७३ भदौ २६ र २०७४ पुस ९ मा फरकफरक संकल्प प्रस्ताव पारित गरी उत्तर कोरियाली र उनीहरूले गर्ने व्यापारमाथि प्रतिबन्ध लगाउने निर्णय गरेको हो । यसअनुसार नेपालले कात्तिक मध्यसम्ममा कोरियालीलाई फिर्ता पठाइसक्नुपर्थ्यो । अमेरिकास्थित राष्ट्रसंघका लागि नेपालको स्थायी नियोगले कात्तिक २१ मा सुरक्षा परिषद्लाई पत्र पठाउँदै अध्यागमन विभागको आदेशमा ३३ उत्तर कोरियालीलाई नेपाल छाड्न लगाइएको जनाएको छ । पत्रमा उत्तर कोरियालीलाई कात्तिक १४ पछि भिसा थप नगरिएको र त्यसपछि पनि बसे उनीहरू अध्यागमन विभागको नियमअनुसार गैरकानुनी हुने उल्लेख गरिएको छ । उद्योग, वाणिज्य मन्त्रालयले साउन ३० भित्रै नेपालमा उत्तर कोरियालीको लगानी पहिचान गरी बन्द गर्ने प्रक्रिया सुरु गरेको थियो । उत्तर कोरियाली लगानीकर्ता र व्यवसायका आधिकारिक प्रतिनिधि पहिचान गरी कात्तिक १४ भित्रै बन्द गरिएको पत्रमा जनाइएको छ । हामीले यसबारे समितिमा कूटनीतिक माध्यमबाट जानकारी पनि गराइसकेका छौं, परराष्ट्र मन्त्रालयका प्रवक्ता भरतराज पौड्यालले भने । उत्तर कोरियालीमाथि प्रतिबन्ध लगाउन केही समयअघि अमेरिकासहित अन्य पश्चिमा मुलुकले पनि आग्रह गरेको उनले जानकारी दिए । गृह मन्त्रालयका प्रवक्ता केदारनाथ शर्माले उत्तर कोरियालीलाई नेपालमा व्यापार, व्यवसाय र लगानी निषेध गर्ने रणनीति रहेको बताए । अध्यागमन विभागका महानिर्देशक ईश्वरराज पौडेलले पनि उत्तर कोरियालीहरूको भिसा थप नगरिएको जानकारी दिए । प्रहरी स्रोतका अनुसार केही उत्तर कोरियाली अझै पनि लुकेर बसिरहेका छन् । उनीहरूलाई पहिचान गरी उत्तर कोरिया फर्काउने सरकारको रणनीति छ, स्रोतले भन्यो । नेपालमा रहेका एक विदेशी कूटनीतिज्ञले भने काठमाडौंमा उत्तर कोरियालीका होटल अझै सञ्चालनमा रहेको भन्दै सरकारले तिनलाई फिर्ता पठाउन तत्परता नदेखाएको गुनासो गरे । नेपालका नेताहरूको उत्तर कोरियालीसँगको भेटघाट र उठबसलाई लिएर उनले आश्चर्य व्यक्त गरे । कात्तिक २२ मा नेकपाका वरिष्ठ नेता माधवकुमार नेपालले उत्तर कोरियाको संसद्का उपप्रमुख तथा प्योङयाङ सहरका अध्यक्ष चो हुई रिमको नेतृत्वमा नेपाल भ्रमणमा रहेको टोलीसँग भेटवार्ता गरेका थिए । कात्तिक ८ मा प्रधानमन्त्री केपी शर्मा ओलीले अजरबैजानमा भएको असंलग्न अभियानको १८औं शिखर सम्मेलनका दौरान साइडलाइन वार्तामा भेनेजुएलाका राष्ट्रपति निकोलस मदुरो र उत्तर कोरियाका राज्य व्यवस्था आयुक्त चोई योङ हईसँग भेट गरेका थिए । चोई उत्तर कोरियाका शासक किम जोङ उननिकट हुन् । उत्तर कोरियालीहरूले नेपालको आर्थिक वृद्धिमा कुनै योगदान गर्दैनन् । बरु उनीहरूले यतैबाट पैसा लैजाने गरेका छन्, ती कूटनीतिज्ञले भने, उनीहरूलाई किन नेपालमा ठाउँ दिइन्छ, बुझ्न सकिएको छैन ।"
अमादब्लममा टाँगिएको कुवेतको झन्डा झिकाइयो,"(काठमाडौं)  अमादब्बल हिमालको चुचुरोमा टाँगिएको कुवेतको १ सय मिटर लामो झन्डा पर्यटन विभागले झिकाएको छ । खुम्बु क्षेत्रमा पर्ने ६ हजार ८ सय मिटर उचाइको उक्त चुचुरोमा शरदकालीन यामको आरोहणका लागि पुगेका कुवेती सैनिक आरोही युसुफ खयाल अल अलभातीले कात्तिक २७ मा उक्त झन्डा टाँगेका थिए । हिमाल आरोहण र पर्यटकसम्बन्धी विभिन्न क्षेत्रबाट चुचुरो ढाक्ने गरी झन्डा राखेको विरोध भएपछि सम्बद्ध सबैलाई कारबाही हुने भन्दै विभागले सक्रियता देखाएको हो । विभागकी निर्देशक मीरा आचार्यका अनुसार १ मिटर लम्बाइ र ३ सय मिटर चौडाइ भएको उक्त झन्डा टुक्राटुक्रा जोडेर बनाइएको पोलिस्टरयुक्त हलुका कपडाले बनाइएको छ । केही भाग आज (मंगलबार) एजेन्सीले विभागलाई बुझायो, उनले भनिन्, झन्डाको बाँकी भाग भोलि बुधबार बिहान लुक्लाबाट आइपुग्दै छ । झन्डाका सबै टुक्रा भृकुटीमण्डपस्थित विभागमा बुझाइएपछि पुनः नाप लिइने छ । यस प्रकरणमा आरोहणको व्यवस्थापन गर्ने सेभेन समिट ट्रेक्स, सम्पर्क अधिकृत कल्पना शाह र भिडियो रेकर्ड गर्ने कैलाश हेलिकप्टर कम्पनीलाई स्पष्टीकरण सोधिएको छ । कुवेती सैनिक आरोही अलभातीले झन्डा टाँग्न अनुमति विभागबाट नलिएको देखिएको छ । विभागलाई पनि जानकारी गराएको रहेनछ, उक्त आरोहण दलको व्यवस्थापक कम्पनी काठमाडौंस्थित सेभेन समिट ट्रेक्सका अध्यक्ष मिङ्मा शेर्पाले भने, हामीलाई पनि भनिएन । विभागले खटाएको सरकारी प्रतिनिधि सम्पर्क अधिकृतले यसबारे निगरानी राख्नुपर्ने हो, तर आरोहणका दिन त्यहाँ कोही थिएन । उक्त आरोहण दलमा विभागले प्रतिलिपि अधिकार रजिस्ट्रारको कार्यालयकी लेखापाल कल्पना शाहलाई खटाएको थियो । सम्पर्क अधिकृत शाहले आफू बिरामी भएकाले आरोहणका दिनसम्म अमादब्बल हिमालको आधार शिविरसम्म बस्न नसकेर फर्केको बताइन् । मलाई सन्चो भएन । ४५ घण्टा आधार शिविरमा बसेर एकै दिनमा हेलिकप्टरबाट लुक्ला फर्किएँ, उनले भनिन् । सेभेन समिटका अनुसार उक्त आरोहण दलमा १२ जना थिए । जसमा एक बेलायती आरोही टिम लिडर थिए भने निर्मल पुर्जा गाइड थिए । कुवेती आरोहीले पुर्जासहित नेपाली शेर्पाहरूको सहयोग लिई टुक्राटुक्रा झन्डा जोडेर चुचुरोमा टाँगेको अध्यक्ष शेर्पाले बताए । अमादब्लममा झन्डा कुवेतको टाँगिएको दृश्य कैलाश हेलिकप्टरबाट पर्वतीय उडानमा गएका पर्यटकले रेकर्ड गरेको भिडियोबाट सार्वजनिक भएको थियो । उक्त भिडियो सार्वजनिक भएपछि नागरिक उड्डयन प्राधिकरणले कैलाश कम्पनीलाई पनि स्पष्टीकरण सोधेको छ । भिडियो रेकर्ड भएको उडानबारे हामी लुक्लामा रहेको स्टेसनलाई जानकारी मागिरहेका छौं, कैलाश हेलिकप्टरका अपरेसन प्रमुख श्रीहरि कुइँकेलले भने, उक्त उडानमा को थियो, कसले भिडियो रेकर्ड गरेको हो भन्ने जानकारी मागेका छौं । झन्डा टाँग्ने कुवेती आरोहीले आफूलाई नेपालको कानुनबारे जानकारी नभएको मौखिक स्पष्टीकरण दिएका छन् । एजेन्सीका अनुसार उनी र गाइड निर्मल पुर्जा सोमबार विदेश फर्किसकेका छन् ।"
केन्द्र र मोफसलको मानसिकता त्याग्न आग्रह,"(लुम्बिनी)  लुम्बिनीमा तीन दिने न्युज फेस्टिभल १६ बुँदे घोषणापत्र जारी गर्दै सकिएको छ । सूचनालाई पहुँचसँग, पहुँचलाई विकाससँग, विकासलाई समृद्धिसँग गाँस्ने मूल आधार बनाउन महोत्सव सफल भएको आयोजक लुम्बिनी प्रेस क्लबले जनाएको छ । महोत्सवले नेपाली सञ्चारमाध्यममा व्याप्त केन्द्र र मोफसल भन्ने अवधारणा समाप्त पार्दै आफू कार्यरत संघ हरेक प्रदेश र स्थानीय तहलाई नै केन्द्र मान्नुपर्नेमा जोड दिएको छ । आआफ्ना क्षेत्रका समाचार र विचार जनता, सरकार र सम्बन्धित निकायमा व्यापक रूपमा पुर्याउने प्रतिबद्धता महोत्सवका सहभागीले गरेका छन् । पत्रकार आचारसंहिता दृढतापूर्वक पालना गर्दै व्यावसायिक पत्रकारिताप्रति प्रतिबद्ध रहने घोषणापत्रमा उल्लेख छ । राजनीतिक दलसँगको आबद्धता र सरकारनिकट बन्ने सोचाइबाट पूर्ण रूपमा मुक्त हुने प्रण घोषणापत्रमा छ । पत्रकारिताको पेसाप्रति पूर्ण निष्ठावान भई आफूलाई सबै प्रकारका प्रविधि एवं सपबाट सुसज्जित हुँदै न्यु मिडिया, न्यु मिडियम, ट्रेडिसनल मिडियम आदिको व्यापक प्रयोग गरी नेपाली पत्रकारितालाई स्मार्ट जर्नालिज्म उन्मुख गराउन अठोट पनि छ । नयाँ प्रविधिलाई ध्यानमा राखी डिजिटल र विद्युतीय मिडियासम्बन्धी प्रतिकूल कानुनमा तत्काल परिमार्जन गरी समय सापेक्ष बनाउन माग गरेको छ ।घोषणापत्रले सञ्चारमाध्यम स्थापनापूर्व सम्भाव्यता अध्ययन गरी आवश्यक देखिएमा मात्र स्थापना गर्ने नीति अवलम्बन गर्न सम्बन्धित निकायसँग माग गर्ने उल्लेख छ । लुम्बिनीलाई बौद्ध दर्शन र विश्व शान्तिको केन्द्र बनाउने अवधारणालाई आत्मसात् गर्दै ४२ वर्षअघि निर्मित लुम्बिनी गुरुयोजना कार्यान्वयन गर्न संघीय सरकार र लुम्बिनी विकास कोषलाई फेस्टिभलले आग्रह गरेको छ । लुम्बिनी, तिलौराकोट, रामग्राम, देवदह आदि स्थलको संरक्षण, प्रवर्द्धन र पर्यटकीय विकास गर्न सम्बन्धित सरोकारवाला पक्षसँग आग्रह गरेको छ । सरकारी र निजी सञ्चारमाध्यमलाई जनशक्तिको व्यवस्था र विषयगत हिसाबले समावेशी बनाउन महोत्सव सम्बन्धित पक्षलाई आग्रह गरेको लुम्बिनी प्रेस क्लबका अध्यक्ष दिपेश पछाईले बताए । यसअघि भएका विभिन्न सत्रका छलफलमा सञ्चारगृहमा दक्ष महिला पत्रकारको खाँचो रहेको सहभागीले बताएका छन् । संघीयतामा समावेशी सञ्चार छलफलमा सहभागी अग्रज पत्रकारहरूले योग्यता, दक्षता अभिवृद्धिमा सहयोग गर्ने हो भने महिला सञ्चारकर्मी खाली हात बस्न नपर्ने बताए । समावेशी सञ्चारमा दक्ष सञ्चारकर्मीको अभाव भएको भनाइ उनीहरूले राखे । सञ्चार गृहमा समावेशिता नभएकै पनि होइन, खोज पत्रकारिता केन्द्रका प्रशिक्षक तथा लेखक मोहन मैनालीले भने, समावेशिताको आवाज उठाइरहँदा समाज पनि बुझ्नुपर्ने अवस्था छ । खोजी पत्रकारिता, आफ्नो दक्षतालाई बढाउने हो भने महिला सञ्चारकर्मीलाई जागिर पाउन कुनै समस्या नभएको उनले बताए । अहिलेको अवस्थामा समावेशी सञ्चारको सचेत प्रयास भइरहेको बताए । कार्यक्रममा जेबी पुनमगरले क्षमतावान् महिलालाई सञ्चारगृहले पनि प्रोत्साहन गर्नुपर्ने बताए । जातजाति हेर्ने र समावेशितालाई ध्यान दिनुपर्नेमा उनको जोड थियो । अमिका राजथलाले जुनसुकै समुदायबाट सञ्चार गृहमा प्रवेश गरे पनि उसले समाजको संस्कृतिलाई ख्याल गर्नुपर्ने बताइन् । महिला पत्रकारको संख्या बढ्ने तर पेसामा टिकाइराख्न समस्या हुने उनले औंल्याइन् । यसअघि भएको संघीयतामा टेलिभिजन समूहगत छलफलमा सहभागीले हरेक प्रदेशमा भएको मुद्दालाई संघीय राजधानीबाट प्रसारण हुने टेलिभिजनले प्रशस्त स्थान नदिने गरेको बताएका थिए । संघीय राजधानी काठमाडौं र प्रदेश ५ बाट प्रसारण हुने टेलिभिजनका सम्पादकहरूले भने समयानुकूल समाचार कक्ष परिवर्तन गर्दै जानुपर्ने अवस्था रहेको बताए । कान्तिपुर टेलिभिजनका प्रधानसम्पादक प्रशान्त अर्यालले अहिलेको न्यु मिडियाको चुनौतीलाई चिर्नुपर्ने र बजार प्रतिस्पर्धात्मक भएको बताए ।"
असफलताले धेरै सिकाउँछ,"बलिउड अभिनेता आमिर खानले आफ्ना सबैजसो फिल्मबाट सफलता नै हात पारेका छन् । समीक्षकदेखि दर्शक सबैको मन छुने फिल्ममा उनको सहकार्य रहँदै आएको थियो । तर पछिल्लो पटक उनी चिप्लिए । बहुप्रतीक्षित मानिएको बिग बजेट फिल्म ठग्स अफ हिन्दोस्ताँ असफल भएपछि त्यसको प्रत्यक्ष असर आमिरलाई नै पर्यो । अभिनेताले पनि फिल्मको असफलताको सबै जिम्मेवारी आफैंले लिँदै दर्शक, फ्यानसमक्ष माफ मागेका थिए । यतिबेला आमिर फेरि लालसिंह चड्ढा सहित दर्शकसमक्ष आउने तरखरमा छन् । उक्त फिल्म हलिउड फिल्म फरेस्ट गम्प को रिमेक हो । हालैको एक पत्रकार सम्मेलनमा आमिरले पछिल्लो असफलतालाई पुनः सम्झिए । तपाईंले ठग्स अफ हिन्दोस्ताँ को असफलताको जिम्मा लिएर के फाइदा भयो त भन्ने पत्रकारको प्रश्नमा आमिरले भने, त्यो फिल्मप्रति दर्शकको आशा ठूलो थियो । तर हामी आफ्नो भूमिकामा खरो उत्रन नसकेपछि फिल्म सोचेजस्तो बन्न सकेन । जसले गर्दा ठूलो आशा राखेका दर्शकमा निराशा बढ्यो । निराशालाई बढ्न नदिन र अझै आशा कायम राखिरहन पनि मैले उक्त जिम्मेवारी लिएको हुँ । अभिनेता खानले आफू जोडिएका हरेक फिल्ममा जिम्मेवारीबोध गर्ने भएको जिकिर गर्दै थपे, लामो समयदेखि मैले असफलता व्यहोर्नुपरेको थिएन र यस्तो खालको जिम्मेवारी लिनुपरेको थिएन । तर म यसमा पहिल्यैदेखि सचेत छु । मेरा लागि यो नौलो र पहिलो लाग्दैन ।सुटिङका क्रममा रहेको लालसिंह चड्ढा को सोमबार मात्रै आमिरले फस्टलुक सार्वजनिक गरेका थिए । सफलताको चाङ लगाएका आमिरले पत्रकार सम्मेलनमा भने नयाँ कुरा गरे । भने, हुन त ठग्स अफ हिन्दोस्ताँ को असफलताले मलाई निकै निराश बनायो । दर्शकको नजरमा खरो उत्रन नसकेकामा पछुतो पनि रह्यो । तर असफलताले धेरै सिकाउने रहेछ । मैले पनि त्यसको असफलताले आफ्ना कमजोरी थाहा पाउने र त्यसबाट सिक्ने मौका पाएँ । त्यत्ति हो, के सिकें भन्ने कुरा सार्वजनिक गरिरहनु आवश्यक लाग्दैन । त्यसलाई टिम सदस्यसँग बसेरै विचारविमर्श गरेका थियौं ।"
सिस्नुपानीको करमैत्री झटारो,"(वीरेन्द्रनगर)  समृद्धिको पहिलो पाइला कर तिरेर थालौंसिंगो मुलुक आफ्नो ठानी ढुकुटीमा हालौंढुकुटीमा मुसो पसे तातो पानी हालौँपेट्रोल छर्कौं पुच्छरमा अनि पुल्ठो बालौँसोमबार वीरेन्द्रनगरमा आन्तरिक राजस्व विभागद्वारा आयोजित करमैत्री यात्रामा सिस्नुपानी नेपालका महासचिव टंक आचार्यले व्यंग्यात्मक कवितामार्फत् सबैलाई कर तिर्न सुझाए । कवि अर्जुन पराजुलीले मुक्तक सुनाउँदै कर नतिर्नेहरूलाइ व्यंग्य गर्न भ्याए । उनले जे गर्दा पनि प्रश्न उठाउने नागरिक मनोविज्ञानमाथि यसरी प्रहार गरे सरकारले भन्छ ः आम्दानी गरेपछि नागरिक आफैंले जानेर कर तिर्नुपर्नेमैले तिरतिर भन्दा पनि अँझै किन आनाकानी गर्नेनागरिकले भन्छ ः कर तिर्ने काम त जुन देशको नागरिकले पनि गर्छअरूले गरेको काम हामीले किन गर्ने ? कवि पराजुलीले यो मुक्तक सुनाइरहँदा नजिकै बसेका कर्णाली प्रदेशका मुख्यमन्त्री महेन्द्रबहादुर शाही, आर्थिक मामिला तथा योजनामन्त्री प्रकाश ज्वाला, उद्योग, वन पर्यटन तथा वातवरणमन्त्री नन्दसिंह बूढालगायत अन्य प्रदेश सांसद हाँसिरहेका थिए । एकैछिनपछि भने सरकार र शक्तिमा रहनेहरूको भ्रष्टतामा माथि नै व्यंग्यवाण सोझियो । मञ्चमा उभिएका थिए, सिस्नुपानी नेपालका उपाध्यक्ष धीरेन्द्र प्रेमर्षि । उनले प्यारोडी शैलीमा कुटुमा कुटु ढुकुटी खाना कुटुमा कुटु भन्दै जनताले तिरेको करको सदुपयोग नगर्ने सरकारतर्फ झटारो फ्याँके । राजनराज शिवाकोटीको संगीत रहेको फिल्म छक्का पन्जा सिरिजको गीतको प्यारोडीमा उनले गाए हेर्दामा जीउज्यान खाइलाग्दो भुँडीमै जीउ लुकेको, केके न गर्छु भनेर सुरिलो भाकामा फुकेको । सत्ताबाहिर बस्दा भ्रष्टाचारको विरोध गर्ने, सत्तामा पुगेपछि आफै भ्रष्ट आचारण बदलिने नेताप्रतिको यो व्यंग्यले निकै ताली पायो । सिस्नुपानी नेपालका अध्यक्ष लक्ष्मण गाम्नागेले कवितामार्फत् कर पुराण नै सुनाए । कर कर पुराण सुनाउँदै उनले कर नतिर्नेलाई मात्र नभई तिरेको करलाई सदुपयोग नगर्ने सरकारी निकायका उच्च ओहोदाका व्यक्तिलाई समेत घोचपेच गरे । व्यंग्यात्मक पुराणमार्फत् उनले करमाराहरूलाई मस्तिष्कबाट साढे सातले थिच्ने र आन्द्रामा अडैयाले अँठ्याइरहने हुँदा झोलामा अढाइ केजीभन्दा बढी ओखतीका ट्याबलेट र क्याप्सुल बोकेर आजीवन र्यालसिँगान हुँदै हिँड्नुपर्ने भन्दै हँसाए । करमाराहरूको मृत्यु पनि असहज प्रकारले हुनेछ, पुराणमार्फत् व्यंग्य गर्दै उनले भने, केराको बोक्रामा चिप्लिएर, थुक सर्किएर, कुखुराको हड्डी अड्किएर, परस्त्रीका झ्यालबाट खसेर इत्यादि ।करमैत्री माहोल सिर्जना गर्ने उद्देश्यले गरिएको कार्यक्रममा हास्यकलाकार मनोज गजुरेलले जोगी बनेरै मन्त्र जपे । गाउँघरमा फेरी लाउँदै हिँड्ने जोगीले आकाशै बाँधौं, पातालै बाँधौं भने जस्तै उनले भ्याट नतिर्नेका खाता बाँधौं, प्यान नलिनेका पाता बाँधौं, नक्कली बिल बनाउनेका हात बाँधौं, आयकर नतिर्नेका सम्पत्ति बाँधौं, कर नतिर्ने करदातालाई मानले बाँधौं, भन्दै हँसाए । उनी थप अघि बढे, इमानदार कर्मचारीलाई सम्मानले बाधौँ, भ्रष्ट बाँधौं, ठग बाँधौ, लुटेर बाँधौं, करमारा व्यापारीलाई सिस्नुपानीले बाँधौं, देश विकासका बाधकलाई, कानुनले बाँधौं ।कार्यक्रममा गायक जीवन शर्मा र शिशिर योगीले राष्ट्रिय गीत सुनाए । करमैत्री यात्रामा बोल्दै मुख्यमन्त्री महेन्द्रबहादुर शाहीले कर उठाउन र उठेको कर सदुपयोगमा समस्या देखिएको स्वीकार गरे । उनले नकारात्मक प्रचारका कारण कर तिर्न जनता इच्छुक नहुने जनाए । सिस्नुपानी नेपालले देशका विभिन्न सहरमा हास्यव्यंग्यसहित करमैत्री यात्रा सुरु गरेको हो । मंसिर ७ गते काठमाडौंमा यात्राको समापन गरिने बताइएको छ ।"
दुई रुपैयाँमै पुस्तक १,"(काठमाडौं)  दुई रुपैयाँमा पनि पुस्तक किन्न पाइन्छ भन्दा आश्चर्य लाग्न सक्ला । कमलादीस्थित नेपाल प्रज्ञा प्रतिष्ठानमा आइतबारदेखि जारी पुस्तक मेलामा राखिएको काव्यार्चना कविता संग्रहको मूल्य ठ्याक्कै यति नै हो । पाँच दशक अघि प्रज्ञा प्रतिष्ठानले नै छापेको यो कविता संग्रहमा केदारमान व्यथित, बालकृष्ण सम, भवानी भिक्षु, विजय मल्ल, धर्मराज थापा, राष्ट्रकवि माधवप्रसाद घिमिरेलगायत २६ जना अग्रज स्रष्टाका सिर्जना छन् । प्रज्ञाकै नयाँ पुराना पुस्तकहरूको मेलामा सबैभन्दा बढीचाहिँ चौध सय रुपैयाँको नेपाली अंग्रेजी शब्दकोष किन्न सकिन्छ ।पहिलो दिन धेरैजसोले नेपाली आख्यान, कविता र दर्शनसम्बन्धी पुस्तक खोजी गरे । काठमाडौंमा बस्दै आएका रामेछापका ३६ वर्षीय मिनेन्द्र भण्डारी बौद्ध दर्शनको पुस्तकलाई नियाल्दै थिए । साहित्य र दर्शनका पुस्तक रुचाउने भण्डारीले सबै खाले पुस्तक एकै ठाउँमा सहजै पाइने भएकोले मेलामा आएको बताए । त्यस्तै कीर्तिपुरका ३८ वर्षीय प्रज्ज्वल पोखरेलचाहिँ अन्य ठाउँमा नपाइने पुराना पुस्तक खोज्दै थिए । पढिसकेपछि कुनै विद्यालय वा पुस्तकालयलाई दिने गर्छु, उनले भने, त्यही भएर पनि सस्तो मूल्यमा पाइने पुस्तक खोज्न आएको हुँ ।सस्तो पुस्तक खोज्ने पाठकलाई मध्यनजर गर्दै मेलामा छुटको व्यवस्थासमेत रहेको व्यवस्थापक सुधीर ढुंगेलले जनाए । उनका अनुसार मेलामा प्रतिष्ठानले प्रकाशित गरेको २०२७ सालदेखि २०७६ सम्मका साहित्य, दर्शन, समाजशास्त्र विधाका झन्डै ६ सयका हारहारीमा पुस्तक र पत्रपत्रिका राखिएका छन् । पछिल्लो ६ महिनाभित्रमा प्रकाशन भएका गोपीरमण उपाध्यायद्वारा लिखित बौद्धदर्शन सरल अध्ययन, दयाराम श्रेष्ठको प्रज्ञा आधुनिक नेपाली कथाकोष, दुबिनन्द ढकालको बोटे भाषाको व्याकरण, बिन्दु शर्माको समसामयिक प्रगतिवादी नेपाली कथा लगायतका ८० भन्दा बढी पुस्तक पनि मेलामा छन् ।प्रज्ञा प्रतिष्ठानले प्रकाशित गरिँदै आएको पुस्तकहरूलाई पाठकमाझ प्रवर्द्धन गर्न पनि मेला आयोजना गरिएको सदस्यसचिव जगत्प्रसाद उपाध्यायले बताए । उनका अनुसार १० देखि ६० प्रतिशत छुटमा पुस्तकहरू उपलब्ध छन् । प्रज्ञाको काम पाठक स्वयंले मुल्यांकन गर्ने अवसर पनि हो यो, उनले भने, हाम्रो लागि चाहिँ पाठकको रुचि बुझ्ने मौका । विभिन्न अवसर पारेर प्रत्येक तीनचार महिनाको अवधिमा मेला भइरहेको प्रतिष्ठानका प्राज्ञ सदस्य तथा प्रेस संयोजक शशी लुलुम्बुले बताए । गत असार र वैशाख महिनामा दुईवटा मेला सम्पन्न गरिसकेका छौं, उनले भने ।"
चपली हाइट ३ मा स्वस्तिमा,"ललितपुर (कास) फिल्म चपली हाइट ३ को मंगलबार ललितपुरस्थित कार्यविनायक मन्दिरमा मुहूर्त गर्दै निर्माण घोषणा गरिएको छ । अर्जुनकुमारको निर्माण रहने उक्त फिल्मलाई निकेश खड्काले निर्देशन गर्ने भएका छन् । फिल्ममा स्वस्तिमा खड्का, सुपुष्पा भट्ट, आमिर गौतम, महेश त्रिपाठी, प्रतीक श्रेष्ठ मुख्य भूमिकामा हुनेछन् भने दयाहाङ राई र अर्पण थापा पनि विशेष भूमिकामा रहने निर्माण पक्षले जानकारी दियो । मैले यसअघि गरेका फिल्म र चरित्रभन्दा यो अलिक फरक खालको छ, कार्यविनायकमा पूजापाठपछिको कुराकानीमा अभिनेत्री खड्काले भनिन्, त्यसैले पनि म अझै पूर्णतः तयार भइसकेकी छैन । अलि कन्फ्युज्ड नै छु । सम्भवतः फिल्म फ्लोरमा जाँदासम्म यसमा प्रस्ट हुनेछु । क्राइम थ्रिलर जानराको उक्त फिल्म एक दुर्घटनापछिको हत्या र हत्याराको खोजीमा केन्द्रित छ । बिहीबारदेखि छायांकनमा जाने बताइएको फिल्म काठमाडौंवरिपरि नै खिचिने बताइएको छ । पुरुषोत्तम प्रधानको छायांकन रहनेछ ।"
अर्थले टेरेन लेखाको निर्देशन,"काठमाडौं (कास) अन्तःशुल्क स्टिकर छपाइसम्बन्धी टेन्डर प्रक्रियामा नेपाली व्यवसायी सहभागी हुन नपाउने गरी गरेको निर्णय तत्काल रोक्न प्रतिनिधिसभाको सार्वजनिक लेखा समितिले दिएको निर्देशन पालना गर्न अर्थ मन्त्रालयले अस्वीकार गरेको छ ।अर्थ मन्त्रालय मातहतको आन्तरिक राजस्व विभागले लेखाको निर्देशनलाई बेवास्ता गरी टेन्डरको म्याद थपेर प्रक्रिया जारी राखेको छ । लेखाले गत कात्तिक ७ गते मन्त्रालय र विभागलाई पत्र पठाएर टेन्डर प्रक्रिया तत्काल रोक्न निर्देशन दिएको थियो । समितिले पुनः कात्तिक २३ मा दोस्रो पटक टेन्डर रोक्न निर्देशन दिएको थियो । तर दुवै निर्देशनको बेवास्ता गर्दै विभागले गत बिहीबार पहिलेकै टेन्डर सूचनालाई निरन्तरता दिएर आगामी १३ गतेसम्मका लागि १५ दिनको म्याद थपेको छ । विभागले गत असोज १३ गते उक्त टेन्डरको पहिलो सूचना प्रकाशित गरेको थियो ।पहिलो सूचनामा विभिन्न सर्त राखेर स्टिकर छाप्ने टेन्डर प्रक्रियामा आफूहरूलाई सहभागी हुन नदिएको भन्दै नेपालका निजी कम्पनीले लेखा समितिमा दिएको उजुरीका आधारमा उक्त निर्देशन दिइएको थियो । विभागले जारी गरेको सूचनाअनुसार दुई आर्थिक वर्षका लागि करिब दुई अर्ब रुपैयाँभन्दा बढी मूल्यको स्टिकर छाप्न टेन्डर आह्वान गरेको छ । सूचनाअनुसार आवेदक कम्पनीले स्टिकर छापेर अरू देशमा आपूर्ति गरेको र १० वर्षमा ५ अर्बवटा स्टिकर छापेको हुनुपर्ने उल्लेख छ । स्टिकर, पासपोर्ट वा बैंक नोट छापेको १० वर्षको अनुभव हुनुपर्ने, तीनवटा देशमा अर्बौंको काम गरेको हुनुपर्नेलगायतका सर्त राखिएको छ ।"
चिनियाँ लामामाथि छानबिन,"काठमाडौं (कास) बौद्ध स्तूप क्षेत्रको बौद्ध घ्याङ गुठीका चिनियाँ लामाका विषयमा उत्पन्न विवाद छानबिन गरी समस्या समाधानका लागि सुझाव दिन पाँच सदस्यीय समिति गठन गरिएको छ ।संस्कृति, पर्यटन तथा नागरिक उड्डयन मन्त्रालयले सहसचिव रुद्रसिंह तामाङको संयोजकत्वमा छानबिन समिति गठन गरेको हो । समितिमा गृह, भूमि व्यवस्था, सहकारी तथा गरिबी निवारण मन्त्रालय, गुठी संस्थान र पुरातत्त्व विभागका प्रतिनिधि सदस्य छन् । संस्कृति मन्त्रालयद्वारा गठित बौद्धनाथ क्षेत्र विकास समितिको नेतृत्वमा विभिन्न संस्थाले चिनियाँ लामा भूपतिवज्र लामालाई बौद्ध क्षेत्र प्रवेशमै रोक लगाएपछि विवाद उत्पन्न भएको हो । ती संस्थाले चिनियाँ लामाको विरोधमा खड्गजित लामाको संयोजकत्वमा संघर्ष समिति गठन गरेका छन् । समितिले विरोधका क्रममा चिनियाँ लामालाई गुठी प्रवेशमा रोक लगाएको हो । संघर्ष समितिले चिनियाँ लामाको नागरिकता सम्बन्धमा समेत प्रश्न उठाएको छ । बौद्धनाथ क्षेत्र विकास समिति लगायतका संस्थाले चिनियाँ लामाको ठाउँमा पूर्णबहादुर लामालाई बौद्ध घ्याङ गुठीको पूजाआजा गर्ने जिम्मेवारीसमेत दिएका छन् ।"
सबै बालीमा किराको प्रकोप,"(काठमाडौं)  सरकारी तथ्यांकअनुसार धान भित्र्याउने बेला तराईमा करिब २० हजारभन्दा बढी हेक्टर धानबालीमा फौजी किराले असर गर्यो । ज्ञान केन्द्र झापाले करिब २२५ बिघामा फड्के किरा देखिएको जानकारी दिएको छ । प्लान्ट क्वारेन्टाइन तथा विषादी व्यवस्थापन केन्द्रका अनुसार गुल्मी, बाँकेलगायत जिल्लाका करिब ४ सय हेक्टरभन्दा बढी क्षेत्रमा लगाइएको मकैमा फौजी किरा देखिएको छ । यी केही उदाहरण मात्रै हुन् । धानबाहेक मकै, गहुँ, कोदो, कफीमा समेत किराको प्रकोप बढ्दै गएको छ । विभिन्न क्षेत्रबाट प्राप्त रिपोर्टिङअनुसार फाटफुट रूपमा कुनै न कुनै जिल्लामा असर गरेको छ, केन्द्रका कार्यकारी प्रमुख सहदेवप्रसाद हुमागाईले भने, तथ्यांक संकलनमा समस्या छ, यकिन तथ्यांक आइसकेको छैन । केन्द्रका अनुसार यो वर्ष देखिएको प्रकोप अर्को वर्ष पनि दोहोरिने सम्भावना रहन्छ । प्रकोप नियन्त्रण गर्न अहिलेदेखि नै तयारी गर्नुपर्ने हुमागाईले बताए । वातावरणमौसमको प्रभावले पनि किरा सक्रिय हुन्छ । फौजी किराले मकै, तरकारी, कोदो, गहुँ, धानलगायतका बालीमा असर गर्छ । फड्के किराले धानमा मात्रै असर गर्छ । फड्के किरा २०७४ मा चितवनको बछ्यौली गाउँपालिकामा देखिएको थियो । त्यसबेला फड्केले ठूलो नोक्सानी गरेको थियो । झापा ज्ञान केन्द्र प्रमुख नीलकमल सिंहका अनुसार झापामा देखिएको खैरो फड्के हो । सिंहले भने, अन्तिम अवस्था भएकाले विषादीले पनि काम गर्दैन । उनका अनुसार पानी भएको अवस्थामा फड्के लाग्दैन । यस वर्ष पानी कम भएकाले समस्या देखिएको बताए । केन्द्रका अनुसार किरा जाडोमा त्यति सक्रिय हुँदैन । वसन्तबालीमा किराले पुनः सताउन सक्ने केन्द्रले जनाएको छ । फड्के कहिले चितवन, कहिले झापामा देखिएको छ, केन्द्रका कार्यकारी प्रमुख हुमागाईले भने, सन्तुलित मात्रामा रासायनिक मलको प्रयोग नहुँदा विभिन्न प्रकोप देखियो । कृषिविज्ञ कृष्ण पौडेलले समग्र खेती प्रणालीको समस्याका कारण किराको प्रकोप देखिएको बताए । अहिले देखिएको प्रकोप केही जिल्लामा विषादी छर्केर तत्काल नियन्त्रण भए पनि दीर्घकालीन उपाय नभएको बताए । यसले किरा आइराख्ने वातावरण बन्ने देखियो । नियन्त्रण गर्न सरकारबाट पहलकदमी देखिएन, कृषि मन्त्रालयले संवेदनशील नै भएन, पौडेलले भने, विकासे मलले गर्दा प्रतिरोधात्मक क्षमता नै भएन । किरा रोक्न सीमा क्षेत्रमा घाँस लगाउनुपर्थ्यो । त्यो पनि भएन । खेती प्रणालीलाई उपयुक्त नबनाए निरन्तर समस्या हुने उनले बताए । केन्द्रका अनुसार समाधानका लागि सुरुदेखि नै प्याकेज हुन्छ । धानको जात, सन्तुलित मलखाद दिनुपर्छ । नाइट्रोजन, फोस्फोरस, पोटास उचित मात्रामा प्रयोग गर्नुपर्छ । तर, किसानले युरिया मात्रै प्रयोग गर्छन् । युरिया भनेको नाइट्रोजन मात्रै हो, प्रमुख हुमागाईले भने, नाइट्रोजन मात्रै दिँदा किराको आक्रमण बढी हुन्छ । फड्के किरा लाग्दा समाधान गर्न तत्काल धान काट्नुपर्ने बताए । राष्ट्रिय कृषक समूह महासंघका निवर्तमान अध्यक्ष उद्धव अधिकारीले फैजी किरासँगै झापा, नेपालगन्ज, बाँकेलगायतमा फड्के किरा देखिएको बताए । मुख्यतः पूर्वमा देखिएको छ । गत वर्ष उदयपुर, खोटाङ, इलामलगायत पहाडी क्षेत्रमा मकैमा देखिएको थियो, अधिकारीले भने, अहिले धानबालीमा देखिएको छ । उनका अनुसार किराको प्रकोप भएको स्थानमा तुरुन्तै अर्को बाली लगाउँदा अर्को बालीमा किरा सर्ने सम्भावना उच्च हुन्छ । किरा नष्ट गर्न खेतमा पानी जमाएर वा आगो नै लगाउनुपर्छ । अर्को बालीमा किरा लाग्न नदिन सरकार सक्रिय हुनुपर्ने अधिकारीले बताए । किराको प्रकोप बढे पनि सरकारले टालटुले जवाफ मात्रै दिएको छ, उनले भने । किसान हकहितकै लागि नेपाल किसान आयोग, कृषि अनुसन्धान परिषद्लगायत विभिन्न संघसंस्थाहरू सञ्चालनमा छन् । ती संस्थाहरूले किसानभन्दा आफ्नो हितमा काम गर्दा किसान सधैं मर्कामा परेको उनले बताए । कृषि क्षेत्रमा प्रकोप डरलाग्दो भएको छ । कृषकहरू आक्रान्त छन्, सम्बन्धित संस्थाबाट किसानको आवाज उठ्दैन, उनले भने, कर्मचारीहरू जागिर खाने र संस्थालाई भर्ती केन्द्र मात्रै बनाए । जानकारका अनुसार किराहरूले जे जातका बिरुवा पनि खान्छन् । अन्नबाली नरम हुन्छन् । जसले गर्दा बढी आक्रमण गर्छन् । धानविज्ञ भोलामान सिंहले फड्के किरा उफ्रीउफ्री हिँड्छन् । यी किराले बाला काट्छन् । बाला नफलेपछि किसानले अगो लगाउँछन् । वर्षाको धान भित्र्याउन ढिलाइ हुँदा त्यसले उत्पादनमा कम हुन्छ । अर्को सिजन (हिउँदे बाली) लाई समेत असर गर्छ । धानलगत्तै तराईमा मंसिरको पहिलो साता गहुँको सिफारिस गरिएको छ । एक दिन ढिला हुँदा प्रतिहेक्टर ३० देखि ४० किलो उत्पादन घट्दै जान्छ, सिंहले भने, ढिला हुँदा तराईमा तातो हावाले समेत असर गर्छ । अहिले देखिएको समस्यालाई समाधान गर्न सरकारले अभियानकै रूपमा लैजानुपर्ने उनको सुझाव छ ।"
'विकेन्द्रीकरणका प्रयास अपर्याप्त',"(काठमाडौं)  दक्षिण एसियामा जारी विकेन्द्रीकरणका प्रयासहरू अपर्याप्त रहेको विश्व बैंकको एक अध्ययनले देखाएको छ । नेपालको सन्दर्भमा तीन तहका सरकारहरूको अधिकार स्पष्ट किटान नभएको, खर्च क्षमता कम रहेको भन्दै विकेद्रीकरणलाई अझै घनीभूत बनाउन आवश्यक रहेको प्रतिवेदनमा औंल्याइएको छ । मंगलबार विश्व बैंक र इन्स्टिच्युट फर इन्टिग्रेटेड डेभलपमेन्ट स्टडिस (आईआईडीएस) द्वारा सार्वजनिक दक्षिण एसियाली आर्थिक फोकस२०१९ प्रतिवदनले ले यस्तो औंल्याएको हो । नेपालका सन्दर्भमा तीन तहका सरकारहरूबीचमा स्रोत प्राप्तिको स्पष्टता र खर्च गर्ने क्षमता बढाउनुपर्ने सुझाव प्रतिवेदनमा दिइएको छ ।विश्व बैंकका दक्षिण एसिया क्षेत्रीय प्रमुख अर्थशास्त्री हान्स टिमरल नेपालको सन्दर्भमा विकेन्द्रीकरण जोखिममा पर्न सक्ने उल्लेख गर्दै सेवा प्रवाहामा सुधार गर्नुपर्ने बताए । प्रतिवेदन सार्वजनिक गरे पनि बैंकले जारी गरेको विज्ञप्तिअनुसार लगातारको उच्च व्यापार घाटाले नेपालको अर्थतन्त्रमा बाह्य क्षेत्रको जोखिम बढाएको औंल्याएको छ । प्रतिवेदनले आप्रवासी प्राप्त गर्ने देशहरूमा भौगोलिक तनाव र तेलको अनिश्चितताले मूल्यमा पार्ने प्रभावको कारण रेमिट्यान्समा प्रभाव पार्न सक्नेसमेत जनाएको छ । रेमिट्यान्स वृद्धिमा कमी आएमा वित्तीय प्रणालीमा असर गर्न सक्नेछ, विज्ञप्तिमा भनिएको छ । नेपालस्थित विश्वका बैंकका नेपाल निर्देशक फारिस हाडाज जेभोर्सले यो प्रतिवेदनले नेपालसहित विकेन्द्रीकरणमा गएका दक्षिण एसियाली मुलुकको अवस्थाबारे चित्रण गरेको बताए । नेपालका सन्दर्भमा संघीय संरचना अवसरका रूपमा रहे पनि थुप्रै चुनौती रहेका छन्, उनले भने, स्थानीय तहको क्षेत्रमा अभिवृद्धि गर्नेतर्फ ध्यान दिनुपर्नेछ ।नेपालको वृद्धिदर औसतभन्दा माथि बैंकको प्रतिवेदनले नेपालको आर्थिक वृद्धिदर दक्षिण एसिया देशहरूको औसतभन्दा माथि रहेको औंल्याएको छ । हरेक देशको पाँच वर्षको औसत आर्थिक वृद्धिदर निकाली त्यसका आधारमा तल वा माथि हुने भन्ने प्रक्षेपण विश्व बैंकले गरेको हो । औसत वृद्धिदरभन्दा माथि वृद्धिदर कायम हुने देशहरूमा बंगलादेश र नेपाल मात्रै छन् । औसतकै हाराहारीमा अफगानिस्तान रहने प्रतिवेदनले जनाएको छ । दिगो आर्थिक वृद्धिका लागि नेपालमा पनि चुनौतीहरू भने रहेको उल्लेख गरेको छ । मौसम प्रतिकूलताको प्रभाव पनि नेपालको अर्थतन्त्रमा चुनौती छ, विज्ञप्तिमा भनिएको छ, मौसममा प्रतिकूलता आए कृषि उत्पादनसहित गरिबी निवारणमा असर गर्नेछ । गरिबी न्यूनीकरण उल्लेख्य रहे पनि जोखिममा रहेको औंल्याइएको छ । प्रतिवेदनअनुसार नेपालको आर्थिक वृद्धिदर सन् २०२० मा ६४ र सन् २०२१ मा ६५ रहने उल्लेख छ ।विश्व बैंकका दक्षिण एसिया क्षेत्रीय प्रमुख अर्थशास्त्री हान्स टिमरले नेपालको आर्थिक स्थिति अन्य देशको तुलनामा फरक खालको रहेको बताए । थोरै निर्यात र अधिक आयात अर्थतन्त्रको चुनौती रहेको उनको भनाइ छ । सन् २०२० दक्षिण एसियामा भुटानको आर्थिक वृद्धिदर सबैभन्दा उच्च ७४ रहने जनाइएको छ । पाकिस्तानको सबैभन्दा कम २४ प्रतिशत रहने प्रक्षेपण छ । छिमेकी देश भारतको वृद्धिदर ६९ प्रतिशतको अनुमान गरिएको छ । वर्तमान अवस्थामा दक्षिण एसियाली राष्ट्रहरूमा लगानी र व्यापारमा अत्यधिक अनिश्चिततता बढेको प्रतिवेदनमा उल्लेख छ । निर्यात प्रतिस्पर्धा बढाउने र सीमापार ऊर्जा व्यापारका लागि रूपरेखा तय गर्ने चुनौती रहेको प्रतिवेदनले औंल्याएको छ ।राष्ट्रिय योजना आयोगका पूर्वउपाध्यक्ष एवं आईआईडीएसका अध्यक्ष स्वर्णिम वाग्लेले दक्षिण एसियाको मुख्य अर्थतन्त्र रहेको भारतसँगै श्रीलंका र पाकिस्तानमा समेत आर्थिक वृद्धिदरमा गिरावट आएकाले यसको असरबारे प्रतिवेदनमा औंल्याइएको बताए । उनले नेपाल रेमिट्यान्समा निर्भर, निर्यात कम, अर्थतन्त्रमा कृषि क्षेत्रको योगदान नघटेकाले नेपालमा कम असर पर्ने बताए । तर पनि सरकारले नीतिगत सुधार गर्न नसके असर हुन सक्छ, उनले भने । प्रतिवेदन सार्वजनिक कार्यक्रममा जुम्लाको चन्दननाथ नगरपालिकाकी प्रमुख कान्तिका सेजुवालले संघ प्रदेश र स्थानीय तहबीच समन्वयनको अभावमा दिगो विकास लक्ष हासिल गर्न नसकिने बताइन् । स्थानीय तह बलियो नभएसम्म संघीयता अर्थहीन हुनेछ, उनले भनिन्, त्यसका लागि काम गरेर देखाउनुपर्ने चुनौती छ ।"
आधा सहायता सामाजिक क्षेत्रमा : राष्ट्रसंघ प्रतिवेदन,"काठमाडौं (कास) अति कम विकसित राष्ट्रले प्राप्त गर्ने आधिकारिक विकास सहायता (ओडीए) मध्ये आधा रकम सामाजिक क्षेत्रमा खर्च हुने राष्ट्रसंघले प्रकाशित गरेको एक प्रतिवेदनले औंल्याएको छ । राष्ट्रसंघले सार्वजनिक गरेको अति कम विकसित राष्ट्र प्रतिवेदन२०१९ (लिस्ट डेभलपभ्ड कन्ट्रिज रिपोर्ट२०१९) मा यस्ता राष्ट्रले पाउने सहायता रकम आर्थिक पूर्वाधार तथा उत्पादनमूलक क्षेत्रमा नभई सामाजिक क्षेत्रमा बढी खर्च हुने औंल्याएको हो । यस्ता राष्ट्रले पाउने विकास सहायता वार्षिक रूपमा २ प्रतिशतले मात्रै वृद्धि भएको छ, प्रतिवेनमा भनिएको छ, जुन लक्ष्यभन्दा निकै थोरै हो । कुल सहायताको ४५ प्रतिशत सामाजिक क्षेत्रमा खर्च हुने तथा आर्थिक पूर्वाधार र उत्पादनमूलक क्षेत्रमा सहायताको क्रमशः १४ र ८ प्रतिशत मात्रै खर्च हुने प्रतिवेदनमा जनाइएको छ । संयुक्त राष्ट्रसंघ व्यापार तथा विकास सम्मेलन (यूनसीटीएडी) ले सार्वजनिक गरेको प्रतिवेदनले अति कम विकसित राष्ट्रहरूले स्रोत साधन परिचालनलाई प्रभावकारी बनाउन आफ्नो संरचनागत सुधार गर्नुपर्ने सुझाव पनि दिइएको छ । बाह्य सहायतालाई आफ्नो विकास प्राथमिकताअनुसार परिचालन गर्न पनि प्रतिवेदनमा सुझाव दिइएको छ । काठमाडौंमा एक कार्यक्रम आयोजना गरी मंगलबार प्रतिवेदन सार्वजनिक गरिएको हो । यस्तै दातृ राष्ट्रहरूले पनि आफ्नो कुल गार्हस्थ्य उत्पादनको शून्य दशमलव १५ देखि शून्य दशमलव २ प्रतिशतसम्म सहायता अति कम विकसित राष्ट्रलाई दिने प्रतिबद्धता पूरा गर्नुपर्ने प्रतिवेदनले उल्लेख गरेको छ । अहिले यस्ता राष्ट्रले आफ्नो कुल गार्हस्थ्य उत्पादन (जीडीपी) को औसत शून्य दशमलव ९ प्रतिशत रकम मात्रै सहायता दिँदै आएका छन् । एक तिहाइ अति कम विकसित राष्ट्र बाह्य ऋणको दबाबमा रहेको उक्त प्रतिवेदनमा उल्लेख छ । अति कम विकसित राष्ट्रले लिएका १३ प्रतिशत बाह्य ऋण दबाबको उच्च जोखिममा रहेको औंल्याइएको छ । तीमध्ये १७ प्रतिशत ऋण दबाबको मध्यम जोखिम र ५ प्रतिशत भने सामान्य दबाबमा रहेको उल्लेख गरिएको छ । नेपाल भने बाह्य ऋणको दबाबमा नरहेको जानकारहरू बताउँछन् ।"
सामाजिक जिम्मेवारीमा थोरै उद्योग,"(काठमाडौं)  उद्योगले नाफाको निश्चित हिस्सा व्यावसायिक सामाजिक जिम्मेवारी (सीएसआर) को काममा खर्च गर्नुपर्ने नियम भए पनि थोरैले मात्र यसलाई पछ्याएका छन् । गत वर्ष ११ वटा उद्योगले मात्रै सामाजिक कार्यमा खर्च गरेको विवरण उद्योग विभागमा बुझाएका हुन् । विभागले हालसम्म ८ हजार ७२ मझौला तथा ठूला उद्योग दर्ता गरेको छ ।औद्योगिक व्यावसायिक ऐन २०७३ अनुसार सीएसआरअन्तर्गत वार्षिक १५ करोड रुपैयाँभन्दा बढी कारोबार गर्ने उद्योगले नाफाको कम्तीमा एक प्रतिशत रकम सामाजिक कार्यका लागि छुट्याउनुपर्नेछ । ऐनअन्तर्गत बनेको नियमावली अनुसार आठ वटा सामाजिक क्षेत्रमा नाफाको अंश खर्च गर्न सकिन्छ । सीएसआरको व्यवस्था उद्योगका लागि राम्रो भए पनि उद्योगीलाई जानकारी भइनसकेको उद्योग परिसंघका कार्यवाहक अध्यक्ष विष्णु अग्रवालले बताए । यसमा केही उद्योग आइसकेका छन् तर कतिपयलाई यसबारे जानकारी नभएको पनि हुन सक्छ, उनले भने, यो व्यवस्थाको विरोध गरेका छैनौं, हामी उद्योगीहरूका लागि यो स्वागतयोग्य छ । सामाजिक कार्यमा गरिएको खर्चलाई करयोग्य आयबाट छुट गरिने व्यवस्था भए अझ राम्रो हुने उनले बताए । करले यसलाई अझै मान्यता दिइसकेको छैन, उनले भने ।चालु आर्थिक वर्षको वैशाख ३० गते ऐनको नियमावली कार्यान्वयनमा आएको उद्योग विभागका सूचना अधिकारी विनोदकुमार खड्काले बताए । उद्योग दर्ताको संख्याअनुसार सीएसआरमा थोरै उद्योग मात्र आएको जनाउँदै उनले भने, चालु आर्थिक वर्षको अन्तिममा मात्र यसको नियमावली आएको हो । यसबारे धेरै उद्योगीहरू जानकार छैनन् । केही पहुँचमा आएका छन् ।उद्योगले प्रत्येक आर्थिक वर्षमा भएको कारोबारको रकम र उक्त आर्थिक वर्षका लागि पेस गरिएको सीएसआरअन्तर्गतको योजना तथा कार्यक्रमको प्रगति विवरण आर्थिक वर्ष नाघेको तीन महिनाभित्र सम्बन्धित उद्योग दर्ता गर्ने निकाय समक्ष पेस गर्नुपर्ने नियमावलीमा उल्लेख छ । सीएसआर निजी क्षेत्रका उद्योगहरूका लागि नाफामुखी मात्र नभई सेवामुखी पनि हो भन्ने चिनाउने अवसर रहेको खड्काले बताए । यो उद्योगीका लागि व्यावसायिक सामाजिक जिम्मेवारीअन्तर्गतको अनिवार्य दायित्व हो । आफ्नो व्यवसायको वार्षिक वित्तीय प्रतिवेदनमा अनिवार्य रूपमा सीएसआर कोष समावेश हुनुपर्छ, उनले भने, यसका लागि उद्योगीले स्थानीय तहसँग समन्वय गरेर कार्य गर्नपर्छ, नियमावलीले पनि यही भन्छ । प्राकृतिक प्रकोप रोकथाम तथा उद्धार, सामुदायिक स्वास्थ्य, नेपाली कला, पिछडिएका क्षेत्रमा, सामुदायिक विद्यालय तथा विश्वविद्यायमा, प्रदूषण नियन्त्रण, सामाजिक विकृति विसंगतिविरुद्धका अभियान तथा सन्देशमूलक वृत्तचित्र निर्माण तथा प्रसारण, ग्रामीण निर्माण आयोजनालगायतमा खर्च गर्नुपर्ने नियमावलीमा भनिएको छ ।खड्काका अनुसार कुनै उद्योगको वार्षिक नाफाको एक प्रतिशत करोडौं रुपैयाँ हुने भएकाले त्यो कुनै सामाजिक कार्यमा खर्च गर्दा ठूलो काम हुन्छ । सीएसआर अन्तर्राष्ट्रियस्तरको कानुन भएकाले उद्योगका लागि खर्चको राम्रो बाटो हो । यो ऐनले उद्योगीहरूमा सकारात्मक प्रभाव छ, उद्योगहरू पनि सामाजिक कार्यमा केही गर्न चाहेका हुन्छन्, उनले भने, यो त्यसका लागि हो र यसले सर्वसाधारणमा राम्रो छाप पनि पर्छ । व्यावसायिक सामाजिक जिम्मेवारीका लागि छुट्याएको वार्षिक रकमको कम्तीमा २५ प्रतिशत रकम उद्योगबाट प्रभावित क्षेत्रमा र यसको ७५ प्रतिशत नियमावलीले तोकिएको क्षेत्रमा खर्च गर्नुपर्छ । व्यावसायिक सामाजिक जिम्मेवारीका लागि छुट्याएको रकमबाट आफ्नो उद्योगलाई प्रत्यक्ष मुनाफा हुने गरी खर्च गर्न वा कार्यक्रम सञ्चालन गर्न भने पाइँदैन ।"
भारतीयको मन लोभ्याउँदै नेपाली उत्पादन,"(नयाँदिल्ली)  भारतीय बजारमा नेपाली उत्पादनहरूको बेग्लै पहिचान बनाएर प्रभावकारी प्रवर्द्धन गर्न सकेमा त्यसबाट कहालीलाग्दो व्यापार घाटा कम गर्न सघाउ पुग्ने नेपाली व्यापारीहरूले बताएका छन् । भारतको राजधानी नयाँदिल्लीस्थित प्रगति मैदानमा सुरु अन्तर्राष्ट्रिय व्यापार मेलामा सहभागी नेपाली व्यापारीहरूले उत्पादनको पहिचान र पर्याप्त ब्रान्डिङ खाँचो औंल्याए ।गत वर्ष नेपालले भारतसँगको व्यापारमा ८५५ अर्बको घाटा व्यहोरेको थियो । नेपालको कुल वैदेशिक व्यापारमा भारतको हिस्सा ६५ प्रतिशतको हाराहारीमा छ । विशेषगरी नेपाली उत्पादनहरूमा गुणस्तरको भन्दा पनि पहिचानको समस्या भएको व्यवसायीको भनाइ छ । त्यसका लागि नेपाली उत्पादन भन्ने बित्तिकै चिनिने लोगो वा अन्य तरिकाको प्रवर्द्धन गर्नुपर्नेमा उनीहरूले जोड दिए ।नेपाली पस्मिनाका उत्पादनलाई मेलामा राखेकी सीता कुशवाहाले भारतीयहरूले नेपाली उत्पादनमा अत्यन्त चासो देखाए पनि चिनियाँ वा अन्य ठाउँबाट ल्याइएको हो भनेर आशंक गर्ने गरेको बताइन् । जसले गर्दा नेपाली उत्पादनको प्रवर्द्धनमा कठिनाइ भएको उनको भनाइ छ । चाहे पस्मिना होस् वा अन्य उत्पादन कश्मीरी वा चिनियाँ हो भनेर शंका गर्छन् । धेरैलाई यी नेपालका मौलिक उत्पादन हुन् भन्ने नै विश्वास छैन, उनले भनिन् । भारतीयले पोतेलगायतका हस्तकलाका सामानहरूमा पनि रुचि देखाउने गरेका छन् । हिमाली क्षेत्रमा उत्पादन हुने कृषि उपजको समेत भारतमा ठूलो बजार छ । तर, क्वारेन्टाइनलगायत समस्याका कारण भारतीय बजारमा प्रवर्द्धनका लागि ल्याउन नसकिएको कुशवाहाले गुनासो गरिन् । हिमाली र पहाडी भेगको चामलको पनि निकै माग छ । त्यस्तै अचार र टिमुरको छोप भनेपछि भारतीयहरू हुरुक्कै हुन्छन् तर क्यारेन्टाइन लगायतका समस्याले ती वस्तुको प्रवर्द्धन गर्न निकै कठिन छ, उनले भनिन् । केही वर्षअघि देहरादूनमा भएको व्यापार मेलामा नेपाली व्यवसायीहरूले नेपालको उच्च पहाडी भेगमा फल्ने चामल लग्न खोज्दा क्वारेन्टाइनका कारण सम्भव नभएको उनले सुनाइन् । अर्का नेपाली व्यापारी सोमप्रसाद मुडभरीले उद्योग वाणिज्य महासंघ र सरकारले नेपालको मौलिक उत्पादनको बजार विस्तारका लागि छिमेकी देशहरूसँग विशेष समन्वय गर्नुपर्ने बताए । उनले नेपालको खुकुरीको उदाहरण दिँदै भने, खुकुरीको माग अत्यधिक छ तर भारतमा यसलाई हतियारका रूपमा मात्र लिइन्छ, यो त आकर्षक उपहार हो भन्ने बुझाउन सकिएको छैन । त्यसमा सरकारले भारतीय पक्षसँग पनि आवश्यक कुरा गर्नुपर्ने देखिन्छ ।मुडभरीले पनि केही वर्षदेखि भारतका विभिन्न ठाउँमा हुने व्यापार मेलाहरूमा भाग लिँदै आएका छन् । नेपाली उत्पादनहरूको प्रवर्द्धन नहुँदा भारतमा अपेक्षाकृत बजार पाउन नसकेको उनको गुनासो छ । यति ठूलो बजार छ, नेपाली उत्पादन भन्ने नै भारतीयहरूले खुट्याउन सक्दैनन्, राम्रोसँग प्रवर्द्धन गर्न सके भारतसँगको व्यापार घाटाको चिन्ता लिनु पर्दैन, त्यसै घटेर जान्छ, उनले भने । नेपाली उत्पादनको उचित प्रवर्द्धन नहुँदा भारतीयहरूले इन्डोनेसियाको हो भनेर सोध्ने गरेको उनले बताए । प्रवर्द्धन गर्ने सवालमा उद्योग वाणिज्य संघदेखि सरकारसम्मको कमजोरी रहेको उनको बुझाइ छ । मेरो अनुभवमा भारतमा नेपाली उत्पादनले बजार पाउन कुनै समस्या छैन, उचित प्रवर्द्धनको मात्र खाँचो छ, उनले भने । नेपाली उत्पादनमा टाढाबाट हेर्ने बित्तिकै प्रस्ट चिनिने मौलिक लोगो हुनुपर्ने उनी सुझाउँछन् । नेपालको रुद्राक्षलगायतको गुणस्तर विश्वमै उत्कृष्ट भए पनि राम्रो प्रवर्द्धन र पहिचान नहुँदा भनेजस्तो बजार विस्तार हुन नसकेको व्यवसायीहरू बताउँछन् । नेपाली वस्तुको गुणस्तर नै चिनाउन गाह्रो छ, त्यसमा राज्यको सहयोगबिना सम्भव छैन, मुडभरीले भने ।पहिलो पटक मेलामा सहभागी हुन ललितपुरबाट दिल्ली आएकी लजिना श्रेष्ठले बजार प्रवर्द्धनका लागि ढाकाका उत्पादनहरू ल्याएकी छन् । ढाकाबारे पनि भारतीयहरू अनभिज्ञ रहेको उनले पाइन् । हातले बुनेको भनिए पनि त्यस किसिमका उत्पादन भारतमै पाइने भएकाले त्यति धेरै चासो नदेखाएको हुन सक्ने उनले बताइन् । त्यसैले श्रेष्ठ नेपाली उत्पादनको ब्रान्ड प्रवर्द्धनको आवश्यकता देख्छिन् । धेरेजसोले मन पराए पनि नेपालीभन्दा पनि मणिपुरलगायतका उत्तरपूर्वी क्षेत्रको हो भनेर सोध्ने गरेका छन्, नेपाली वस्तुहरूको अलग पहिचान निर्माण गर्न निकै मेहनत गर्नुपर्ने देखिन्छ, उनले भनिन् ।व्यवसायीहरूले भनेजस्तो नेपाली उत्पादनलाई ब्रान्डिङको आवश्यकता रहेकामा व्यापार प्रवर्द्धन केन्द्रका निर्देशक सुयश खनाल पनि सहमत देखिन्छन् । व्यापार मेलामै भेटिएका उनले भने, नेपाली उत्पादनप्रति भारतीयहरूको निकै रुचि रहेको पाइयो, अब ब्रान्डिङको भने खाँचो देखिन्छ । खनालका अनुसार भारतमा मेड इन इन्डिया भनेर ब्रान्डिङ गरिए जस्तै नेपाली उत्पादनहरूको पनि त्यसैअनुसार प्रवर्द्धन गर्नुपर्ने आवश्यकता छ । राम्रोसँग नेपाली उत्पादनको ब्रान्डिङ गर्न सकेमा बजारको कुनै चिन्ता रहेनछ, किनकि नेपाली उत्पादनहरूप्रति भारतीयहरूको निकै चासो रहेको पाएँ, उनले भने । १४ नोभेम्बरदेखि सुरु भएको अन्तर्राष्ट्रिय व्यापार मेला २७ नोभेम्बरसम्म चल्नेछ ।"
बजार अनुगमन गर्न संसदीय उपसमिति,"(काठमाडौं)  प्रतिनिधिसभाको उद्योग तथा वाणिज्य र श्रम तथा उपभोक्ता हित समिति को मंगलबारको बैठकले उपभोग्यवस्तुको अवस्था र गुणस्तरबारे बजार अनुगमन गर्न सात सदस्यीय उपसमिति गठन गरेको छ । समिति सभापति विमलप्रसाद श्रीवास्तवका अनुसार उपसमितिमा सांसदहरू रामवीर मानन्धर, लालप्रसाद साँवा लिम्ब्,ू अमृतदेवी अग्रहरी, गोपालबहादुर बम, प्रकाश रसाइली र सुजाता परियार छन् ।समितिको अर्को बैठक बसेर संयोजक तोक्ने, एक सदस्य थप्ने र सरकारी अधिकारीसहितको टोली बनाएर अनुगमनमा निस्कने श्रीवास्तवले बताए । उपभोग्यवस्तु गुणस्तरहीन भएको गुनासो आएपछि हामीले बजार अनुगमनका लागि समिति बनाएका हौं, श्रीवास्तवले कान्तिपुरलाई भने, अब अनुगमन समितिको बैठक बसेर केही आधार तय गरेर अनुगमनमा निस्कनेछौं ।समितिले दाल, चामल, तेल, चिनीलगायतका दैनिक खाद्य सामग्री, तरकारी, फलफूल माछा, मासु, दुग्धजन्य पदार्थ, मिनरल वाटर, औषधिलगायतको नापतौल, म्ल्यू, गुणस्तर, कारखाना निरीक्षण गर्ने जनाएको छ । अनुगमनमा सम्बन्धित विषय विज्ञ, नापतौल तथा गुणस्तर निकायका अधिकारी, प्रहरी र प्रशासनको समेत सहभागिता हुनेछ । बजार अनुगमन गरी म्ल्यू निर्धारणदेखि पौष्टिकता, गुणस्तर, विषादीको परीक्षण गर्नेछौं, उपसमिति सदस्य रसाइलीले भने, उपभोक्तको हक, अधिकारलाई सुनिश्चित गर्न अनुगमन गर्न जान लागेका हौं । उपसमितिले सुरुमा उपत्यका र पछि राजधानीबाहिर अनुगमन गर्ने बताएको छ । प्रतिनिधिसभा नियमावलीअनुसार संसदीय समितिले सरकारलाई उत्तरदायी र जवाफदेही बनाउन, सरकारका काम कारबाही तथा समितिमा आएका गुनासाबारे बैठक, सोधपुछ, अनुगमन र म्ल्यूांकन गरी सल्लाह र निर्देशन दिन सक्ने व्यवस्था छ । उद्योग तथा वाणिज्य र श्रम तथा उपभोक्ता हित समिति को कार्यक्षेत्रअन्तर्गत उद्योण, वाणिज्य तथा आप्र्तूि मन्त्रालय र श्रम, रोजगार तथा सामाजिक सुरक्षा मन्त्रालय तथा मातहतका विभाग, कार्यालय र निकायहरू पर्छन् ।"
दमौलीमा जेसीबीको नयाँ आउट लेट,काठमाडौं (कास) नेपालका लागि जेसीबी ब्रान्डका अर्थमुभिङ तथा निर्माण उपकरणको आधिकारिक बिक्रेता एमएडब्लु अर्थ मुभर्स प्रालिले तनहुँको दमौलीमा मंगलबारबाट अथराइज्ड रिटेल आउटलेट (एआरओ) सुरु गरेको छ । नयाँ आउटलेटबाट जेसीबीका ग्राहकले अन्तर्राष्ट्रिय स्तरको एफ्टरसेल्स सर्भिस र स्पेयरको सुविधा पाउन सक्नेछन् । एक समारोहबीच नयाँ आउटलेटको दमौली नगरपालिकाका मेयर वैकुण्ठ न्यौपानेले उद्घाटन गरे ।
ज्योतिको खुद नाफा ३ करोड,काठमाडौं (कास) ज्योति लाइफ इन्स्योरेन्सले चालु आर्थिक वर्षमा ३ करोड ७६ लाख रुपैयाँ खुद नाफा गरेको छ । वित्तीय विवरणअनुसार अघिल्लो आर्थिक वर्षको सोही अवधिको तुलनामा यो आर्थिक वर्षको पहिलो त्रैमासिकमा कुल बिमा शुल्कमा १२४ प्रतिशतले वृद्धि भई २ करोड ७६ लाख रुपैयाँ आर्जन भएको छ । दीर्घकालीन तथा अल्पकालीन लगानीमा ७६५ करोड आर्जन गरिएको छ ।
हिटाचीको पार्टस मेला,काठमाडौं (कास) टाटा हिटाचीको नेपालका लागि एक मात्र आधिकारिक बिक्रेता सिप्रदी अर्थ मुभर्स प्रालिले देशैभरिका आफ्ना शाखा कार्यालयहरूमा पार्टस मेलाको आयोजना गरेको छ । मंसिर १ गतेदेखि सुरु मेला ८ गतेसम्म चल्नेछ । पार्टस मेलामा हिटाचीका ग्राहकका लागि स्पेयर पार्टस तथा लुब्रिकेन्ट्समा छुटको व्यवस्था गरिएको छ ।
सोल्टीमा पन्जाबी ढावा,काठमाडौं (कास) होटल सोल्टी क्राउन प्लाजामा सोमबारदेखि पन्जाबी व्यञ्जन समेटिएको ह्याप्पी सिंह दि ढावा फुड फेस्टिबल सुरु भएको छ । फेस्टिबलको उद्घाटन भारतीय राजदूत मन्जिभ सिंह पुरीले गरेका थिए । होटलकी मार्केटिङ एक्जुकेटिभ प्रतीक्षा बस्नेतका अनुसार बेलुकी ७ बजेदेखि सुरु भई पौने ११ बजेसम्म खुला रहने फेस्टिबल दुई सातासम्म चल्नेछ ।
नगरभन्दा गाउँको शुल्क चर्को,"(बर्दिया)  कर, शुल्कलगायतमा छुट दिएर लगानी आकर्षित गर्ने प्रतिस्पर्धा चलिरहेको बेला यहाँको एक गाउँपालिकाले चर्को शुल्क तोकेको छ । बढैयाताल गाउँपालिकाले छिमेकी नगरपालिकाले भन्दा ६ गुणासम्म बढी शुल्क लिने निर्णय गरेपछि स्थानीय व्यवसायी आक्रोशित छन् । उनीहरूले त्यस्तो शुल्क नतिर्ने चेतावनीसमेत दिएका छन् । गाउँपालिकासँगै जोडिएको बाँसगढी नगरपालिकाले भने ठूला उद्योग तथा कम्पनीलाई आकर्षित गर्न तुलनात्मक रूपमा थोरै शुल्क तोकेको छ । नगरपालिकामा चौधरी ग्रुपले वाइवाई र पोखरा फुड्स प्रालिले रारा चाउचाउ उत्पादनका लागि कारखाना स्थापना गरेका छन् । हामीसँग कुनै पनि सुझाव तथा छलफल नै नगरी बढैयाताल गाउँपालिकाले अन्य पालिकाभन्दा ६ गुणा बढी कर लिने निर्णय गरेको रहेछ । त्यसको हामीले विरोध गरेका छौं र त्यो निर्णय मान्दैनौं, बढैयाताल गाउँपालिका उद्योग वाणिज्य संघका अध्यक्ष बालकृष्ण लामिछानेले भने, पालिकाले उद्योगी तथा व्यवसायीलाई त्रस्त बनाएको छ । उद्योगी तथा व्यवसायीमार्फत लगानी भित्र्याउन सके स्थानीय युवाले रोजगार पाउने उनले बताए । बाँसगढी नगरपालिकामा स्थापना गरिएका दुई ठूला उद्योगले पनि पाँच सय बढीलाई रोजगारी दिएका छन् ।बढैयातालले सञ्चालनमा रहेका उद्योगका लागि र उद्योग नवीकरणका लागि २०२० हजार शुल्क तोकेको छ । छेउको बाँसगढी नगरपालिकाले सञ्चालनमा रहेका उद्योगका लागि १० हजार र नवीकरण सिफारिसका लागि ४ हजार रुपैयाँ कर तोकेको छ । औषधि पसलका लागि बढैयातालले १० हजार र बाँसगढी नगरपालिकाले ५ सय रुपैयाँ शुल्क लिन्छन् । इँटा उद्योगका लागि बढैयातालले एक लाख र बाँसगढी नगरपालिकाले १५ हजार शुल्क लिने निर्णय गरेका छन् । यस्तै क वर्गको बैंकका लागि बढैयातालले ५० हजार, ख वर्गका लागि ३० हजार, ग वर्गका लागि २५ हजार र घ वर्गका लागि २० हजार शुल्क तोकेको छ । बाँसगढी नगरपालिकाले भने क्रमशः ३० हजार, २० हजार, १७ हजार र १५ हजार रुपैयाँ शुल्क तोकेको छ । ठूला मदिरा पसलका लागि १२ हजार र साना मदिरा पसलका लागि ५ हजार तोकिएको छ । बाँसगढीले भने ठूला मदिरा पसलका लागि ३ हजार र साना मदिरा पसलका लागि २ हजार तोकेको जनाएको छ ।यहाँको स्थानीय सरकारले सञ्चालनमा रहेका साना उद्योग र पसल बन्द गराउन खोज्यो । ६ सय प्रतिशतसम्म बढी शुल्क लिनु भनेको व्यापार बन्द गर भनेको हो, अध्यक्ष लामिछानेले भने, यति चर्को कर लगाएपछि उद्योगी र बैंक यहाँ आउन मान्दैनन् । अन्य पालिकाले भने स्थानीय युवाका लागि रोजगार सिर्जना गर्न पाँचदस वर्षका लागि कर छुट दिइरहेको उनले बताए । कर घटाउन माग गर्दै व्यवसायीले पालिकामा ज्ञापन पत्र बुझाएका छन् । पालिकालाई आर्थिक रूपमा सबल बनाउन लगानी भित्र्याउनुपर्ने सुझाव व्यवसायीको छ । त्यसका लागि पालिकाले व्यापारीमैत्री कर तोक्नुपर्ने सुझाव छ । गाउँपालिकाका अध्यक्ष लालबहादुर श्रेष्ठले गत वर्षको कर मिनाहा गर्ने तर कर नघटाउने अडान राखेका छन् । उनले सबै व्यवसायीलाई पालिकामा दर्ता हुन आग्रह गरे ।"
पाकिस्तानी छोकडा भारत तस्करी,"(काँकडभिट्टा)  पाकिस्तानबाट आयात गरिएको सुक्खा खजुर (छोकडा) को भारततर्फ तस्करी बढेको छ । मुलुकका विभिन्न भन्सार नाकाबाट आयात भइरहेको खजुर तस्करीको बाटो भारत जान थालेको हो । भन्सार विभागका अनुसार चालु आर्थिक वर्ष ०७६७७ को पहिलो चौमासिकमा करिब डेढ अर्ब मूल्यको १८ हजार टन खजुर आयात भएको छ । विभागका निर्देशक शिशिर घिमिरेले भारतसँग सीमा जोडिएका तराईका पाँच मुख्य भन्सार नाकाबाट पाकिस्तानी खजुर आयात भइरहेको बताए । खजुर आयातबापत साढे ३२ करोड रुपैयाँ राजस्व असुली भएको छ ।चार महिनामा वीरगन्ज नाकाबाट सबैभन्दा बढी ७० करोड १७ लाख रुपैयाँको ८१ लाख ८ हजार १ सय २५ किलो खजुर आयात भएको छ । यस्तै सुख्खा बन्दरगाहबाट ५१ करोड ८४ लाख ३ हजार ६ सय ६ रुपैयाँको ७४ लाख २५ हजार २३ किलो भित्रिएको छ । नेपालगन्ज नाकाबाट ३० लाख ४८ हजार रुपैयाँ बराबरको ५ लाख ८५ हजार ५ सय ४ किलो भित्रिएको छ ।पूर्वका मुख्य भन्सारहरू विराटनगर र मेचीबाट समेत उल्लेख्य मात्रामा खजुर आयात भएको देखिएको छ । विराटनगरबाट १५ करोड ३७ लाख ९५ हजार ९ सय ५५ रुपैयाँ मूल्यको १७ लाख ३४ हजार ७ सय ९० किलो आयात भएको विराटनगर भन्सारका सूचना अधिकारी मनिराम पौडेलले जानकारी दिए । मेची भन्सारबाट अढाई करोडभन्दा बढी रुपैयाँको ३ लाख १२ हजार ३ सय ५० किलो खजुर आयात भएको छ । भन्सार विभागका अनुसार पाकिस्तानबाट अन्य सामान बाक्लै आयात भए पनि खजुर भने पहिलो पटक भित्रिएको हो । सुख्खा बन्दरगाह भन्सार कार्यालयका प्रमुख उमेश श्रेष्ठका अनुसार गत साउनदेखि नै छोकडा आउने क्रम जारी छ । उनी भन्छन्, थेग्नै गाह्रो हुने गरी आएको आएकै छ । दिउँसो आउँछ, राति जान्छगत मंसिर २९ मा बाराको सिम्रौनगढ नगरपालिका७ सतुआही नाकामा छोकडा कारोबारी र सशस्त्र प्रहरीबीच रातको समयमा झडप नै भयो । भारतसँग सीमा जोडिएका तराईका विभिन्न नाकामा यस्ता घटना अक्सर हुने गर्छन् । खुला सिमानाको फाइदा उठाउँदै विगत लामो समयदेखि सीमा नाकाबाट चोरी तस्करी हुँदै आएको छ । यही सिलसिलामा कारोबारी र सुरक्षाकर्मीबीच नोकझोक हुनु सामान्य नै हो ।पछिल्लो समय पाकिस्तानी छोकडा आयात हुने र तस्करी भएर भारत पुर्याउने क्रम तीव्र छ । दिनमा वैधानिक बाटोबाट आयात हुन्छ । भित्रिएकै नाका आसपासबाट राति पुनः बाहिरिन्छ । खासमा तेस्रो देशबाट नेपालका लागि भनेर वस्तु आयात गर्ने र पुनः भारत तस्करी गर्ने चलन पुरानै हो । तर, तेस्रो देशबाट आयातित वस्तु अन्यत्र निर्यात गर्न मिल्दैन । वैधानिक रूपमा त निर्यात हुँदैन । तर, अवैध रूपमा तेस्रो देशबाट आयातित धेरैजसो वस्तु पुनः भारत पुग्छ ।दोब्बर नाफाभन्सार विभागले आयातलाई निरुत्साहित पार्न मूल्यांकन वृद्धि गरी प्रतिकिलो ४५ रुपैयाँ कायम गरेपछि सुपारीको आयात अहिले गिर्दो छ । सुपारीको आयात घटेसँगै देशका विभिन्न नाकाहरूबाट पाकिस्तानी छोकडाको आयात बढेको छ । खजुरअघि मरिच र केराउको आयात पनि बढेको थियो ।भन्सार विभागका अनुसार छोकडा आयातमा १० प्रतिशत भन्सार शुल्क, ५ प्रतिशत अन्तःशुल्क र १३ प्रतिशत भ्याट गरेर २८ प्रतिशत ड्युटी लाग्छ । नेपाल आइपुग्दा प्रतिकिलो ११० रुपैयाँ खर्च पुग्छ । यही वस्तु भारत पुर्याउँदा भने दोब्बर नाफा हुन्छ । भारतमा हाल छोकडा प्रतिकिलो २६० (नेरु) मा बिक्री भइरहेको छ । पाकिस्तानमा छोकडाको खुद्रा मूल्य प्रतिकिलो ५० रुपैयाँ पर्छ । एक कारोबारीका अनुसार सुरक्षा निकाय, भरिया, ढुवानीलगायत खर्च कटाएर पनि प्रतिकिलो सय रुपैयाँ जति मार्जिन बस्छ । भिजन इन्टरनेसनल भद्रपुर, कुवेर एक्जिम काठमाडौं र मीरा ट्रेडिङ शनिश्चरे झापा नामका फर्महरूले मेची भन्सार नाकामार्फत छोकडा आयात गरिरहेका छन् । आयातित छोकडा गोदाममा संकलन गरी अवैध रूपमा भारत पठाइन्छ । पाकिस्तानमा व्यावसायिक छोकडा खेती हुन्छ । पाकिस्तानमा सबैभन्दा बढी उत्पादन हुने फलफूलमा छोकडा तेस्रो नम्बरमा पर्छ । मुख्यतः छोकडा उत्पादन जुलाईमा सुरु हुन्छ र सेप्टेम्बरसम्म चल्छ । पाकिस्तानका चारै प्रान्तका करिब ७५ हजार हेक्टरको क्षेत्रफलमा यसको खेती गरिएको छ । पाकिस्तानमा वार्षिक ५ लाख ५० हजारदेखि ६ लाख ५० हजार टनसम्म उत्पादन हुने गरेको छ । कुल उत्पादनको करिब ५ प्रतिशत स्वदेशमा खपत हुन्छ । ५ प्रतिशत बेलायत, टर्की, जर्मनी, बंगलादेशलगायत मुलुकमा निर्यात हुन्छ । बाँकी ९० प्रतिशत भारत निर्यात हुन्थ्यो । भारतपाकबीचको सम्बन्ध चिसिएपछि भारत पठाउने छोकडा पाकिस्तानले नेपाल पठाइरहेको छ ।"
जम्मुकश्मीर फ्याक्टर,"जम्मुकश्मीरबाट संविधानको धारा ३७० अन्तर्गतको विशेष अधिकार खारेज गरी गत अगस्तमा केन्द्र शासित प्रदेश (युनियन टेरेटोरी) मा गाभ्ने भारतको निर्णयलगत्तै पाकिस्तान आक्रोशित बन्यो । एक अर्कालाई शत्रु ठान्ने भारत र पाकिस्तानबीचको दरार जारी नै छ । उनीहरू बीचको शत्रुता यसरी बढ्यो कि दुई देशबीचको व्यापार नै अवरुद्ध बन्न पुग्यो ।भारतले पाकिस्तानबाट छोकडा, ऊन, कच्चा कपास, अल्कोहल, चिकित्सा उपकरण, छालालगायतका वस्तु आयात गर्दै आएको थियो । जसमध्ये सबैभन्दा बढी खजुर आयात गर्थ्यो । भारतमा पाइने सबै किसिमका छोकडा पाकिस्तानकै उत्पादन हुन् । खासगरी ताजा र सुक्खा छोकडा पाकिस्तानले निर्यात गर्छ । पाकिस्तानमा उत्पादिन कुल छोकडामध्ये ९० प्रतिशत भारत निर्यात हुन्थ्यो । बाँकी १० प्रतिशत बेलायत, टर्की, बंगलादेशलगायतका मुलुक निर्यात हुने पाकिस्तानको खजुर निर्यातकर्ता कम्पनी एसिया फ्रुट इन्टरनेसनलको वेबसाइटमा उल्लेख छ । दुई देशबीचको व्यापार अवरुद्धपछि भारतमा छोकडाको माग उच्च छ । मूल्य पनि बढेको छ । पाकिस्तानबाट आउन छाडेपछि बजार भाउ पनि दोब्बर भएको छ, भारतको सिलिगुडीका व्यवसायी रामकृष्ण साहले भने, माग बढेपछि मूल्य बढ्छ अनि तस्करी पनि । उनका अनुसार पहिला प्रतिकिलो भारु ८० खरिद बिक्री हुने छोकडाको भाउ अहिले दोब्बर (१६० भारु) पुगेको छ ।"
डिजेल बोकेको ट्यांकर गायब,"काठमाडौं (कास) अमलेखगन्ज डिपोबाट डिजेल भरेर विराटनगर गइरहेको ट्यांकर बीच बाटोबाट गायब भएको छ । आइतबार दिउँसो २ बजे २० हजार लिटर डिजल भरेर विराटनगरतर्फ जाँदै गरेको ना४ख ४१६३ नम्बरको ट्यांकर गायब भएको हो । नेपाल आयल निगमका कार्यकारी निर्देशक सुरेन्द्रकुमार पौडेलका अनुसार ढुवानीकर्ताले निगमलाई ट्यांकर अपहरणमा परेको जानकारी गराएका छन् ।हिजो चालक र सहचालकको हात बाँधेर ट्यांकर लगेको जानकारी पाएका छौं । चालकसहचालक सम्पर्कमा भए पनि ट्यांकर बेपत्ता नै छ, पौडेलले भने, ट्यांकर खोजी गर्न प्रहरी परिचालन गरिएको छ ।निगमका अनुसार ढुवानीकर्ता राजेशकुमार गुप्ताले डिजेल बोकेको ट्यांकर अपहरण मा परेको लिखित जानकारी निगमलाई मंगलबार बिहान १० बजे गराएका थिए । अपहरणकारीहरूले चालक रामदेव यादव र सहचालक उमेश यादवलाई छाडेर ट्यांकर लगेको ढुवानीकर्ता गुप्ताको दाबी छ । उक्त ट्यांकर आइतबार राति लाहान पुगेको र विश्राम गर्नका लागि राजमार्गको हुलाक अफिस अगाडि पार्किङ गरिएकै स्थानबाट अज्ञात समूहले लगेको जनाइएको छ ।गुप्ताका अनुसार चालक र सहचालकहरूलाई ६ देखि ८ जनाको समूहमा आएका अज्ञात व्यक्तिहरूले आँखामा पट्टी बाँधेर बर्दिबास र लालबन्दीको बीचमा पर्ने जंगलमा पुर्याएर छाडेको र ट्यांकर भने उनीहरूले आफैंसँग लगेका छन् । सोमबारदेखि नै खोजी कार्य जारी छ । अहिलेसम्म फेला परेको छैन, उनले भने, २३ वटा टोली बनाएर खोजी कार्य जारी छ । निगमका प्रवक्ता वीरेन्द्र गोइतले पनि ढुवानीकर्ताले ट्यांकर गायब भएको कुरा निगमलाई जानकारी गराएको बताए । उक्त डिजेल बिक्री गर्दा करिब साढे १९ लाख रुपैयाँ पर्छ । डिजेल निगमको भएकाले ढुवानीकर्ताले क्षतिपूर्ति व्यर्होनुपर्ने निगमका प्रादेशिक प्रमुख इन्जिनियर अशोक साहले बताए । निगमको तेल भएकाले डिपोसम्म पुर्याउने दायित्व ढुवानीकर्ताको हुन्छ । बीच बाटोमा केही भए क्षतिपूर्ति ढुवानीकर्ताले नै व्यर्होनुपर्छ, साहले भने, ट्यांकर फेला परेपछि डिजेलको परिमाणअनुसार क्षतिपूर्ति दिनुपर्छ । उनले ट्यांकर खोजीका लागि जिल्ला प्रशासन कार्यालय सिरहालाई पत्रचार गरेको उनले बताए । पेट्रोलियम डिलर्स एसोसिएनका अनुसार करिब ७ वर्षअघि पनि इन्धन बोकेको ट्यांकर हराएको थियो । त्यतिबेला १२ किलोलिटर इन्धन बोकेको ट्यांकर हराएको थियो । अमलेखगन्जबाट काठमाडौं आउनुपर्ने ट्यांकर बर्दिबास पुगेको थियो । ट्यांकर अपहरण परेको भनिए पनि तेल पम्पमा बिक्री भइरहेको फेला परेको थियो, एसोसिएनका एक अधिकारीले भने, यस्तो घटना कम हुन्छ । चालक र पम्पको पनि मिलेमतो हुन सक्छ । त्यसैले सत्यतथ्य खोजी हुन आवश्यक हुन्छ । आयल निमगले डिजेल लोड भएको ट्यांकर अपहरणकारीले लगेको भन्नेबारेमा सत्यतथ्य छानबिन गर्न समिति गठन गरेको छ ।"
नेपाल बैंकद्वारा २ अर्ब सहुलियतपूर्ण कर्जा प्रवाह,"काठमाडौं (कास) नेपाल बैंकले २ अर्ब २ करोड रुपैयाँ सहुलियतपूर्ण कर्जा प्रवाह गरेको छ । बैंकले सेवा सुरु गरेको ८३औं वर्षमा प्रवेश गरेको उपलक्ष्यमा सार्वजनिक गरेको विवरणअनुसार १ हजार ३९६ कर्जामा उक्त रकम प्रवाह गरेको हो । बैंकका प्रमुख कार्यकारी अधिकृत कृष्णबहादुर अधिकारीले बैंक देशमा उद्यम, उत्पादन, रोजगारी सिर्जनामा गम्भीर रहेको बताए ।यससम्बन्धी सरकारी नीति कार्यान्वयनमा सघाउन बैंकले १३९६ वटा कर्जामा २ अर्ब २ करोड सहुलियतपूर्ण कर्जा प्रवाहित गरेको हो, उनले भने । बैंकले सार्वजनिक उत्तरदायित्व कार्यक्रमअन्तर्गत मानव कल्याण समाज भक्तपुरलाई ३ लाख रुपैयाँ आर्थिक सहयोग प्रदान गरेको छ । यसै अवसरमा बैंकद्वारा आयोजित ज्ञान तथा अनुभव विनिमयको ११औं शृंखलामा योजना आयोगका पूर्वउपाध्यक्ष स्वर्णिम वाग्लेसँग वार्ता कार्यक्रमसमेत आयोजना गरिएको थियो । वार्षिक उत्सवको अवसर पारेर निःशुल्क स्वास्थ्य शिविरसमेत सञ्चालन गरिएको थियो । स्वास्थ्य शिविरमा ३७९ जनाको स्वास्थ्य परीक्षण गरियो । ९१ जनाले रक्तदान गरे । वार्षिक उत्सव समारोहमा अर्थमन्त्री युवराज खतिवडाले नेपाल बैंक मुलुकको गौरवपूर्ण इतिहास बोकेको बैंक भएकाले विगतका कमीकमजोरीहरू दोहरिन नदिई निक्षेप, कर्जालगायत समग्र कारोबार र कर्मचारी उत्पादत्वमा गुणात्मक वृद्धि गर्नुपर्नेतर्फ ध्यानाकर्षण गराएका थिए ।"
सरिफलाई बेलायत लगियो,इस्लामाबाद पाकिस्तानका पूर्वप्रधानमन्त्री नवाज सरिफलाई उपचारका लागि मंगलबार बेलायत लगिएको छ । सरिफ पाकिस्तानबाट एयर एम्बुलेन्समा बेलायतको राजधानी लन्डनतर्फ प्रस्थान गरेका हुन् । सरिफको रोग प्रतिरोधात्मक क्षमता कमजोर हुनुका साथै श्वासप्रश्वासलगायतका समस्या रहेका जनाइएको छ ।भ्रष्टाचार अभियोगमा जेल सजाय भोगिरहेका सरिफ जेलमै सिकिस्त बिरामी भएपछि पाकिस्तानको एक अस्पतालमा उपचारका लागि भर्ना गरिएको थियो । त्यसपछि उनको अति सघन कक्ष (आईसीयू) मा उपचार भइरहेको थियो । स्वदेशमा गरिएको उपचारले उनको स्वास्थ्य अवस्थामा सुधार नआएपछि लन्डन लगिएको हो । स्वास्थ्य स्थिति थप बिग्रँदै गएपछि लाहोरस्थित उच्च अदालतले थप उपचारका लागि जेलबाहिर लैजान गत शुक्रबार स्वीकृति दिएको थियो । अदालतको आदेशअनुसार उनीमाथि विदेश यात्राका लागि लगाइएको प्रतिबन्ध सरकारले फुकुवा गरेसँगै उनलाई थप उपचार गराउन लन्डन लगिएको हो । तीन पटकसम्म पाकिस्तानको प्रधानमन्त्री बनेका ६९ वर्षीय सरिफको रगतमा देखिएको समस्या जटिल बन्दै गएको चिकित्सकको भनाइ छ । उनका निजी चिकित्सकका अनुसार सरिफले जीवनसँग संघर्ष गरिरहेका छन् ।
डढेलोले सिड्नी प्रदूषित,"सिड्नी अस्ट्रेलियामा हालै फैलिएको भीषण डढेलोका कारण सिड्नी वरपरका क्षेत्रको वायु निकै प्रदूषित भएको छ । अधिकारीका अनुसार सिड्नी वरपरका क्षेत्रहरू बाक्लो धुवाँले छोपिएका छन् भने वायुको स्तर जोमिखयुक्त रहेको छ । सोमबार तथा मंगलबारको वायुले सहरको उत्तरतर्फबाट धुवाँ ल्याएपछि सिड्नीमा वायु प्रदूषणको मात्रा जोखियुक्त स्तरमा पुगेको हो । स्थानीय बासिन्दाहरूले बिहान उठ्दा आफूहरूले धमिलो आकाश देखेको र घरमा धुवाँको गन्ध आएको सामाजिक सञ्जालमा उल्लेख गरेका छन् । न्यु साउथ वेल्स राज्यको राजधानी सिड्नी अस्टेलियाकै ठूलो सहर हो । सिड्नीमा करिब ५० लाख मानिस बस्छन् । न्यु साउथ वेल्सको उत्तरी क्षेत्रमा केही साताअघि डढेलो फैलिएको थियो । अस्ट्रेलियाली सञ्चारमाध्यमका अनुसार डढेलोका कारण हालसम्म ६ जनाको मृत्यु भइसकेको छ । अधिकारीका अनुसार डढेलो अझैसम्म पनि पूर्णरूपमा नियन्त्रणमा आइसकेको छैन । अधिकारीहरूले सिड्नीको तापक्रम केही दिन ३७ डिग्री सेल्सियस हाराहारीमा रहने जनाएका छन् । स्वास्थ्य अधिकारीहरूले स्थानीयलाई अत्यावश्यक कामबाहेक घरमै बस्न र बाहिर निस्कनै परे शारीरिक बल पर्ने काम नगर्न सुझाव दिएका छन् । न्यु साउथ वेल्सको एम्बुलेन्स सेवाले श्वासप्रश्वाससम्बन्धी समस्या भएका मानिसलाई थप सचेत हुनु आग्रह गरेको छ । धुवाँ अझै केही दिनसम्म रहने निश्चित छ, न्यु साउथ वेल्सको ग्रामीण अग्नि सेवाका अधिकारीले भनेका छन् । गत साता नजिकैका भागहरूमा डढेलो फैलिएपछि सिड्नीमा यसअघि नदेखिएको खतरा देखिएको हो । सहरका केही भागमा वायुको गुणस्तर अस्ट्रेलियाले तोकेको कम्तीमा आठ गुणा बढी मापन भएको छ । खासगरी मंगलबार बढेको प्रदूषणको मुख्य कारण डेढ सय किलोमिटर टाढाको बोलेमी राष्ट्रिय निकुञ्जको एक लाख ५० हजार हेक्टरमा फैलिएको डढेलो भएको अधिकारीहरूको भनाइ छ । सिड्नीको उत्तरी क्षेत्रमा नोभेम्बर ८ देखि सक्रिय डढेलो विभिन्न ५० स्थानमा फैलिएको छ । अधिकारीका अनुसार डढेलोका कारण कम्तीमा ४ सय ६८ संरचना ध्वस्त भइसकेका छन् । डढेलो फैलिएको क्षेत्रवरपरका बासिन्दा करिब तीन सातादेखि बाक्लो धुवाँ र वायु प्रदूषणको सिकार हुँदै आएका छन् । अधिकारी आगामी केही साता डढेलो थप बढ्न सक्ने आशंका गरेका छन् । छिमेकी राज्य क्विन्सल्यान्ड बढ्ने तापक्रमका कारण डढेलो झन् खतरनाक हुन सक्ने जनाइएको छ । साउथ अस्ट्रेलिया सरकारले डढेलोबाट विनाशकारी खतरा आउन सक्ने भन्दै चेतावनी जारी गरेको स्थानीय सञ्चारमाध्यमले जनाएका छन् । साउथ अस्ट्रेलियाको राजधानी एडिलेडमा बुधबारको तापक्रम ४२ डिग्री सेल्सियस पुगेको जनाइएको छ ।"
दिल्लीको पिउने पानी 'अस्वच्छ',"(नयाँदिल्ली)  वायु प्रदूषणको अत्यधिक मार खेपिरहेको भारतको राजधानी नयाँदिल्लीमा सार्वजनिक धारामार्फत् वितरण हुने पिउने पानीसमेत अत्यधिक दूषित रहेको पाइएको छ । भारतको गुणस्तर विभागले सार्वजनिक गरेको पछिल्लो प्रतिवेदनमा विभिन्न २१ वटा प्रादेशिक राजधानीमध्ये नयाँदिल्लीको खानेपानी सबैभन्दा प्रदूषित रहेको जनाइएको छ । अन्य विभिन्न सहरमध्ये कालकाता, चेन्नई, बैंग्लोर, जयपुर, लखनउलगायत सहरको पानीको नमुनाले पनि न्यूनतम गुणस्तर पूरा गरेका छैनन् । प्रतिवेदनमा भारतका सहरहरूमध्ये मुम्बईको खानेपानी मात्र पिउनयोग्य रहेको जनाइएको छ । परीक्षणका क्रममा विभागले तोकेको विभिन्न २८ वटा मापदण्डमध्ये दिल्लीको पानी १९ वटामा अयोग्य देखिएको थियो । भारतीय सहरहरूमध्ये मुम्बईले मात्र ती सबै मापदण्ड पूरा गरेको छ । मापदण्ड परीक्षण गर्दा आर्सेनिक र रेडियोधर्मी पदार्थ, विषालु रसायन, पीएच स्तर, कोलिफर्मजस्ता हानिकारक जीवाणु, गन्ध, क्लोरिनजस्ता रसायन लगायतको मात्रा हेरिएको थियो । जसमध्ये दिल्लीको पानीमा हानिकारक कोलिफर्म पाइनुका साथै एलुमिनियम, एमोनिया, आइरन, सल्फाइडलगायतका पदार्थ पनि भेटिएका थिए । अध्ययनमा दिल्लीको पानीमा पीएच स्तर पनि अत्यधिक रहेको देखिएको छ । त्यसैगरी, दिल्लीको सबैजसो नमुनामा धमिलोपन र नराम्रो गन्धसमेत पाइएको छ । जब कि केन्द्र सरकारले जल जीवन मिसनअन्तर्गत सन् २०२४ भित्र सबै घरमा स्वच्छ पिउने पानी पुर्याउने घोषणा गरेको छ । त्यसै पनि प्रदूषित हावाका कारण कष्टकर दैनिकी भोगिरहेका दिल्लीबासीलाई धारामा आउने पानीसमेत पिउन अयोग्य भएको तथ्यले थप प्रताडित तुल्याएको छ । विगत केही वर्षयता दिल्लीबासीले अत्यधिक प्रदूषणको मार खेप्दै आएका छन् । त्यसमाथि पछिल्लो एक महिनायता त वायुको प्रदूषण स्तर जोखिमपूर्ण स्तर नै नाघेको छ । जसले गर्दा दिल्ली विश्वकै सबैभन्दा प्रदूषित सहरका रूपमा चिनिन पुगेको छ । दिल्लीको वायु प्रदूषणका पछाडि स्थानीय कलकारखाना, अत्यधिक सवारीसाधनका अतिक्ति पन्जाब र हरियाणाका खेतमा धानको पराल र ठुटो जलाउँदा निस्केको धुवाँलाई प्रमुख कारण मानिएको छ । त्यसमाथि तिहारलगायतका चाडपर्वमा पड्काइएका पटाकाका कारण पनि वायु प्रदूषण अत्यधिक बढ्न गएको ठानिएको छ । विभिन्न निकायले गरेको मापनले यहाँको हावाको प्रदूषण स्तर निकै नै जोखिमपूर्ण देखिएको छ । गत शुक्रबार दिल्लीको हावाको गुणस्तर मापन गर्ने सूचक एअर क्वालिटी इन्डेक्स (एक्वूआई) ३९३ थियो ।"
एथलेटिक्स र भारोत्तोलनका खेलाडी कटौती,नेपालका सहभागी खेलाडीआर्चरी (महिलापुरुष) १६एथलेटिक्स (महिलापुरुष) ४४ब्याडमिन्टन (महिलापुरुष) २०बक्सिङ (महिलापुरुष) १६फेन्सिङ (महिलापुरुष) २४जुडो (महिलापुरुष) २०कराँते (महिलापुरुष) ३३सुटिङ (महिलापुरुष) २२स्क्वास (महिलापुरुष) ८पौडी (महिलापुरुष) २८टेबलटेनिस (महिलापुरुष) १०तेक्वान्दो (महिलापुरुष) ३४टेनिस (महिलापुरुष) १२भारोत्तोलन (महिलापुरुष) १४उसु (महिलापुरुष) २२कुस्ती (महिलापुरुष) १४भलिबल (महिलापुरुष) २८बिच भलिबल (महिलापुरुष) ८फुटबल (महिलापुरुष) ४०ह्यान्डबल (महिलापुरुष) ३२बास्केटबल (महिलापुरुष) २४थ्रीबाईथ्री बास्केटबल (महिलापुरुष) ८खोखो (महिलापुरुष) ३०ट्रायथलन (महिलापुरुष) १०कबड्डी (महिलापुरुष) २४क्रिकेट (महिलापुरुष) ३०गल्फ (महिलापुरुष) ७साइक्लिङ (महिलापुरुष) १९कुल ः ५९७
थिम्पुमा नेपालको हार,(काठमाडौं)  फिफा विश्वकप तथा एसियन कप छनोटअन्तर्गत नेपाली राष्ट्रिय फुटबल टोलीले कुवेतसँगको होम म्याचमा १० गोलको हार बेहोरेको छ । यो हारले विश्वकपको तेस्रो चरण तथा एसियन कपमा छनोटको सम्भावना न्युन बनेको छ । भुटानको चाङलिमिन्थाङ रंगशालामा नेपालले पहिलो हाफमै गोल खाएको थियो । पुनर्निर्माण चरणमा रहेको दशरथ रंगशालामा खेल गर्न एसियाली फुटबल महासंघले स्वीकृति नदिएपछि अखिल नेपाल फुटबल संघ (एन्फा) को प्रस्तावमा कुवेतसँगको होम म्याच भुटानमा खेलाइएको हो । खेलको २८ औं मिनेटमा कुवेती कप्तान बादर अल अल्मोतोबाले बक्सबाहिरबाट सानदार गोल गर्दै टिमलाई अग्रता दिलाएका थिए । त्यही गोल कुवेतलाई ३ अंक बटुल्नका लागि निर्णायक बन्यो । यसअघि भदौमा कुवेतमा खेलिएको पहिलो खेलमा नेपाल ७० को फराकिलो अन्तरले पराजित भएको थियो । छनोट प्रतियोगिताको समूह बी बाट नेपालले ५ खेलमा एक खेलमा मात्र जित निकालेको छ । चाइनिज ताइपेईविरुद्धको अवे खेल नेपालले २० ले जितेको थियो । त्यसयता सबै खेलमा पराजित भएको छ । ५ खेलबाट १० अंकसहित कुवेत अंकतालिकाको दोस्रो स्थानमा पुगेको छ ।
एपीएफ क्वाटरफाइनलमा,"(काठमाडौं)  गोलरक्षक अमृत चौधरीले दुई पेनाल्टी रोकेपछि नेपाल एपीएफ क्लबले संकटा क्लबलाई पराजित गर्दै तेस्रो चन्द्रागिरि मेयर गोल्डकप फुटबलको क्वाटरफाइनल पक्का गरेको छ । एपीएफले पेनाल्टी सुटआउटमा ४२ को जित पाएको थियो । निर्धारित समयको खेल ११ बराबरीमा टुंगिएपछि निर्णय पेनाल्टी सुटआउटबाट लिइएको हो । एपीएफका सुदीप सिख्र्राकार, नवीन लामा, आशिष लामा र राजीव लोप्चनले गोल गरे । संकटाका कप्तान अमित तामाङ र क्षितिजराज जिटीले गोल गरे भने मासऔके पिएरे र रोमन लिम्बुको प्रहार गोलरक्षक अमृतले रोकिदिए ।नैकाप फुटबल मैदानमा मंगलबार एपीएफले ३२ औं मिनेटमा सन्तोष नेपालीको गोलबाट अग्रता बनाएको थियो । सुदीपको पासमा सन्तोषले पेनाल्टी बक्सभित्रबाट गरेको सशक्त प्रहार गोलरक्षक विनय श्रेष्ठले रोक्ने मौका पाएनन् । संकटाका कप्तान अमितले इन्ज्युरी समयमा गोल गर्दै खेल बराबरी गरेका थिए । एपीएफका गोलरक्षक अमृत चौधरी म्यान अफ द म्याच घोषित भए । उनले ५ हजार रुपैयाँ पाए । एपीएफले शनिबार सेमिफाइनल पुग्नका लागि सरस्वती युथ क्लबसँग प्रतिस्पर्धा गर्नेछ । बिहीबार क्वाटरफाइनलमा ब्रिगेड ब्वाइज र त्रिभुवन आर्मीबीच प्रतिस्पर्धा हुने छ । १२ टिमले भाग लिइरहेको प्रतियोगिता विजेताले ६ लाख ५० हजार रुपैयाँ पुरस्कार पाउने छ ।"
सागमा पदक जित्ने बक्सिङ खेलाडी,"बाह्रौं ः २०१६, गुवाहाटीसिलोङकांस्य ः दीपक श्रेष्ठ, मिनु गुरुङ, सरस्वती रानमगर"
सेमिफाइनल समीकरण,मकवानपुर (कास) हेटौंडामा जारी जिल्लास्तरीय टी२० क्रिकेट प्रतियोगिताको सेमिफाइनल समीकरण पूरा भएको छ । हेटौंडा४ स्थित लोकतान्त्रिक मैदान (हुप्रचौर) मा मंगलबार भएको लिग चरणको अन्तिम खेलमा मकवानपुर र महावीर क्रिकेट क्लब विजयी भएसँगै सेमिफाइनलमा पुग्ने टोलीको टुंगो लागेको हो । बुधबार हुने सेमिफाइनलमा आयोजक हेटौंडा जेसिजले मकवानपुर क्रिकेट एकेडेमी र मकवानपुर क्रिकेट क्लबले महावीर क्लबसँग प्रतिस्पर्धा गर्नेछन् ।
गोल्डेनगेट र साइपाल विजेता,काठमाडौं (कास) गोल्डेनगेट कलेज र साइपाल एकेडेमीले मंगलबार जेभियर कप यू१९ बास्केटबल प्रतियोगिताको उपाधि जितेका छन् । गोल्डेनगेट ब्वाइज तथा साइपाल गर्ल्समा च्याम्पियन बने । ब्वाइज फाइनलमा गोल्डेनगेटले आयोजक जेभियरलाई ६८६५ स्कोरले पराजित गर्यो । विजेताका प्रज्ज्वल मल्लले २५ स्कोर जोडे । गर्ल्सको उपाधि भिडन्तमा साइपालले समृद्धिलाई ५९४५ ले हरायो । साइपालकी रोशनी श्रेष्ठले १९ स्कोर गरिन् ।
उमा कुङफुमा ७ पदक,"काठमाडौं (कास) नेपाली उमा कुङफु खेलाडीले डब्लूएमएसी वर्ल्ड कप ब्रेबेन्च ओपन च्याम्पियनसिपमा सात पदक जितेका छन् ।अस्ट्रियाको ब्रेबेन्चमा नोभेम्बर १५ र १६ मा भएको प्रतियोगितामा तीन खेलाडीले विभिन्न ७ स्पर्धामा पदक जितेका हुन् । सञ्जय पुटुवारले तीन स्पर्धामा स्वर्ण, रजत र कांस्य जिते । कमल मगरले तीन स्पर्धामा दुई रजत र एक कांस्य तथा रमेश महर्जनले एक स्पर्धामा कांस्य जितेका थिए । पदक विजेता खेलाडीलाई अस्ट्रियामा वर्ल्ड मार्सल आर्ट कमिटीका अध्यक्ष हेराल्ड फोलाबोरी तथा महासचिव डेनिला क्लोफरले खेलाडीलाई मायाको चिनो प्रदान गरी सम्मान गरेका थिए ।"
ज्ञानोदय सेमिफाइनलमा,"काठमाडौं (कास) आयोजक ज्ञानोदय २६ औं ज्ञान कार्निभल अन्तरविद्यालय खेलकुदको गर्ल्स बास्केटबलमा मंगलबार सेमिफाइनलमा पुगेको छ । खोकनास्थित घरेलु कोर्टमा ज्ञानोदयले लिटिल एन्जल्स (एलए) लाई २४२३ स्कोरले पराजित गर्यो । ज्ञानोदयका वर्षाले ११ स्कोर गरिन् । गर्ल्समै सोफियाको १२ स्कोरमा इनोभेटिभले एलआरआईलाई ३७३५ ले हरायो ।ब्वाइज बास्केटबलमा एलआरआईले एलएलाई ४३२२ स्कोरले पाखा लगाउँदै क्वाटरफाइनल तय गर्यो । एलआरआईका निखिलले १४ स्कोर जोडे । नेटबलमा मल्पी, रिलायन्स पब्लिक स्कुल, रिलायन्स इन्टरनेसनल एकेडेमी र हिमालय सेमिफाइनल पुगेका छन् ।"
जगत मन्दिर विजयी,"काठमाडौं (कास) जगत मन्दिरले चौथो पिस प्वाइन्ट कप अन्तरस्कुल फुटबलको ब्वाइजमा मंगलबार बेविलनलाई ६० गोलले पराजित गरेको छ । विजेताका मिङमा दोर्जे शेर्पा र राहुल वाइबाले २२ तथा वसन्त थापामगर र अनिल गुरुङले ११ गोल गरे । ब्वाइजमै नोबेल र एजीएमले सफलता पाए । नोबेलले ज्ञान निकेतनलाई ३० ले हरायो । नोबेलका कृतन गिरी, प्रलवराज महत र सागर खड्काले गोल गरे । सम्भावीविरुद्ध एजीएम ३० ले विजयी भयो ।"
