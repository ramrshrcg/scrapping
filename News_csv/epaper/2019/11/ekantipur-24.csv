शीर्षक,विवरण
मेडिकल कलेजले फिर्ता गरेनन् शुल्क,"सीएमसीको होस्टेल परिसरबाट पेस्तोल र गोली बरामदयसैबीच चितवन मेडिकल कलेजको भरतपुर कैलाशनगरस्थित होस्टेल परिसरबाट प्रहरीले पेस्तोल र गोलीहरू बरामद गरेको छ । हतियार लुकाएको भन्ने सूचनाका आधारमा शनिबार साँझ खानतलास गर्दा कलेजको कम्पाउन्डभित्र होस्टेलको उत्तरपूर्वी किनारमा रहेको टेबलटेनिस कोर्टनजिक झोलामा पेस्तोलसहित गोली भेटिएको चितवनका प्रहरी उपरीक्षक दानबहादुर मल्लले बताए । होस्टेलबाहिर टेबलटेनिस कोर्टनिर बेवारिस अवस्थामा झोलामा भेटिएको हो, मल्लले भने । मेड इन यूएसए लेखेको एकथान पेस्तोलसहित दुई थान गोली, थ्रीनटथ्रीको एक थान गोली र एक थान खोका, एसएलआरको ६ थान खोका र ४ मिटर बिजुलीको तारसमेत फेला परेको जिल्ला प्रहरी प्रवक्ता डीएसपी एकनारायण कोइरालाले बताए । प्रहरीले घटनाको अनुसन्धानका लागि कलेजका ५ जना सुरक्षागार्डलाई नियन्त्रणमा लिएको छ । हतियार बरामदको विषयमा प्रतिक्रिया लिन खोज्दा कोही विद्यार्थी नेता उपलब्ध भएनन् । विद्यार्थीले आइतबार भरतपुरमा शुल्कविरुद्ध प्रदर्शन गर्दै छन् ।"
भोकालाई खाना पस्कँदै नेपाली,प्रतिमा बाँस्कोटा
सत्य निरूपणमा सिफारिस गर्न आज बैठक,"काठमाडौं (कास) सत्य निरूपण तथा मेलमिलाप आयोग र बेपत्ता पारिएका व्यक्तिको छानबिन आयोगमा पदाधिकारी सिफारिस गर्न गठित समितिको बैठक आइतबार बस्ने भएको छ । समितिले अघिल्लो आइतबार ६१ उम्मेदवारको नामावली सार्वजनिक गरेको थियो । तिनै नामावलीविरुद्ध परेका उजुरीमाथि छलफल गरेर नाम सिफारिस गर्न समिति संयोजक ओमप्रकाश मिश्रले बैठक डाकेका हुन् । प्रधानमन्त्री केपी शर्मा ओली, नेकपा अध्यक्ष पुष्पकमल दाहाल र कांग्रेस सभापति शेरबहादुर देउवाबीच भएको सहमतिअनुसारै सार्वजनिक गरिएका नामावलीमाथि प्रतिक्रिया लिन समितिले पाँच दिन समय छुट्याएको थियो । समितिका एक सदस्यका अनुसार ती नामविरुद्ध एउटा मात्रै उजुरी परेको छ । सिंहदरबारभित्रको कानुन मन्त्रालयस्थित समिति सचिवालयमा उजुरी दर्ता गराउनुपर्ने भएकाले आफूहरूलाई असुविधा भएको गुनासो पीडित समुदायले गरेका छन् । आइतबारको बैठकमा समितिमा परेका उजुरीबारे छलफल गरेर निर्णयमा पुग्छौं, समितिका सदस्य प्रेमबहादुर खड्काले भने, उजुरी नै नपरेको रहेछ भने, परेन भनेर माइन्युटिङपछि सिफारिसका सम्बन्धमा छलफल अघि बढ्छ ।शीर्ष नेताहरूबीच सत्य निरूपण आयोगमा नेपाल ल क्याम्पसका गणेशदत्त भट्टलाई अध्यक्ष नियुक्त गर्ने र बेपत्ता आयोगमा पुराना पाँचै आयुक्तलाई दोहोर्याउने सहमति भइसकेको छ । जसअनुसार सत्य निरूपणमा पूर्वआयुक्तहरू माधवी भट्ट, श्रीकृष्ण सुवेदी र मञ्चला झा दोहोरिने भएका छन् । सत्य निरूपणको सदस्यमा गंगाधर अधिकारी थपिने भएका छन् । सत्य निरूपण र बेपत्ता आयोग गठन भएको चार वर्षसम्म पनि कुनै काम गर्न नसकेपछि पीडितले दुवै आयोगका अधिकारीहरूलाई अक्षम घोषणा गर्दै निष्पक्ष रूपमा काम गर्न सक्ने योग्य र विज्ञहरूको नयाँ नेतृत्व पारदर्शी ढंगले नियुक्त गर्न माग गरेका छन् । सिफारिस समितिको पदेन सदस्य मानव अधिकार आयोगले पीडितहरूको न्याय पाउने हकमा आघात हुने गरी भएको कुनै पनि कदममा आफ्नो साथ नरहने भन्दै समितिले निष्पक्ष सिफारिस गर्न सूची सार्वजनिक भएलगत्तै सचेत गराइसकेको छ ।"
घाम देख्नै पाउँदैनन् थुनुवा,"(काठमाडौं) पानी चुहिने छानो । भित्तैपिच्छे इँटा उक्किएको कच्ची गारो । एक सय ३५ जना क्षमताको जीर्ण भवनमा ५ सय ३५ कैदी र थुनुवा । सुत्न, दिसापिसाब गर्न र नुहाउन घन्टौं कुर्नुपर्ने बाध्यता । विसं १९१३ मा बनेको महोत्तरीस्थित जलेश्वर कारागारको दृश्य हो यो । बाँके कारागारको क्षमता ३ सय जनाको हो । अहिले ७ सय ८७ कैदी र थुनुवा छन् । तीन हजार जना क्षमताको क्षेत्रीयस्तरको कारागार निर्माणका लागि पप्पुरसुवा कन्स्ट्रक्सन कम्पनीले ३८ करोड ६८ लाख रुपैयाँमा जिम्मेवारी पाएको तीन वर्ष बितेको छ । यस अवधिमा ५ प्रतिशत मात्र काम भएको छ । २ सय ८० जना क्षमताको चितवन कारागारमा ७ सय ६८ जना राखिएको छ । ७० जना क्षमताको दाङको घोराही कारागारमा २ सय ९४ जना र ३ सय जना क्षमताको तुलसीपुर कारागारमा ४ सय ११ कैदी र थुनुवा छन् । २५ जना क्षमताको ताप्लेजुङ कारागारमा १ सय ३३ जना कैदी र थुनुवा छन् । विसं १९५२ मा बनेको भवनको गारो बेलाबेला भत्किने गर्छ । भत्केको प्वालमा ढुंगा मिलाउँदामिलाउँदै गारो टालेको कपडाजस्तो बनेको छ । महिला राख्ने ठाउँ छैन । कारागारको स्वामित्वमा ५ रोपनी जग्गा रहे पनि भवन बनाउने योजना छैन ।मुलुकभरका कारागारको जीर्ण अवस्था र कैदी एवं थुनुवाको कष्टकर जीवन झल्काउने केही उदाहरण हुन् यी । महान्यायाधिवक्ता कार्यालयको पछिल्लो प्रतिवेदनअनुसार कारागारको अवस्था जीर्ण मात्र छैन, कैदी र थुनुवाले घामसमेत देख्दै पाउँदैनन् । झ्यालको त कल्पनै नगरौं, कारागारमा हावा छिर्ने प्वालसमेत छैन, महान्यायाधिवक्ता अग्नि खरेलले प्रतिनिधिसभाको राज्यव्यवस्था तथा सुशासन समिति बैठकमा आफ्नो कार्यालयले तयार पारेको अनुगमन प्रतिवेदन पढ्दै भने, जीर्ण भवनले थिच्ला भन्ने डर मात्र होइन, पानी, बिजुली र शौचालय नहुनु दुःखलाग्दो हो । अझ तेह्रथुम कारागारमा पस्नेबित्तिकै ह्वास्स गन्ध आउँछ, त्यस्तो ठाउँमा कसरी बस्ने ?संविधानको धारा १५८ ले कारागार र हिरासतको अनुगमन जिम्मेवारी महान्यायाधिवक्ता कार्यालयलाई दिएको छ । कार्यालयले ३७ जिल्लामा १७ वटा टोली खटाएर अनुगमन गरी तयार पारेको प्रतिवेदनमा निर्माणाधीन कारागार भवनहरू लामो समयसम्म पूरा नभएको, कैदी र थुनुवाले कष्टकर जीवन बिताइरहेको, उनीहरूलाई न्यूनतम आवश्यकता पनि उपलब्ध नभएको उल्लेख छ । महान्यायाधिवक्ता खरेलले समिति बैठकमा कारागार सुधारका लागि २८ बुँदे सुझावसमेत प्रस्तुत गरेका थिए । गृह मन्त्रालयका अनुसार गत कात्तिक अन्तिम सातासम्म मुलुकभरका ७२ कारागारमा २३ हजार १ सय ३६ कैदी र थुनुवा छन् । कारागारको क्षमता भने १६ हजार ५ सय ५६ जना मात्र अट्ने हो । अघिल्लो वर्षको तुलनामा ३ हजार कैदी र थुनुवा बढेको गृहले जानकारी दिएको छ । प्रहरी महानिरीक्षक सर्वेन्द्र खनाल कारागारको संरचना जीर्ण हुँदा थुनुवाको सुरक्षामा चुनौती रहेको बताउँछन् । उनका अनुसार कारागार सुरक्षामा खटिएका प्रहरीलाई पनि आफैं कसरी जोगिने भन्ने चिन्ताले सताउने गरेको छ । तराईमा बाढी आएपछि कारागार डुब्छ, त्यस्तो बेला सुरक्षाकर्मीलाई सर्पबाट जोगिने चुनौती छ, उनले भने ।राज्यव्यवस्था समितिमा उनले जीर्ण भौतिक संरचनाका कारण कैदी जोगाउन पनि चुनौती रहेको बताए । भूकम्पले चौतारा कारागार भवन भत्केपछि भागेका सबै कैदी अझै सम्पर्कमा आएका छैनन्, उनले भने, भूकम्पमा भत्केका भवनहरू बनेका छैनन् र भवन नहुँदा कतिपय ठाउँमा कैदीको सुरक्षामै चुनौती छ । १० वर्षमा १२ कारागार निर्माणकारागार व्यवस्था विभागका महानिर्देशक वासुदेव घिमिरेका अनुसार ८० प्रतिशत कारागार समस्याग्रस्त छन् । विशेषतः भौतिक संरचनाका हिसाबले सबै कारागार पुनर्निर्माण जरुरी देखिएको छ । बितेका १२ वर्षमा मुलुकभर १२ वटा कारागार भवन बनेका छन् । यही गतिलाई आधार मान्ने हो भने निर्माणमा ढिलाइ हुने गरेको स्वीकार्न सकिन्छ, उनले भने । उनका अनुसार नुवाकोटमा बन्न लागेको ७ हजार ५ सय कैदी र थुनुवा अटाउने केन्द्रीय कारागार भवनको ४० प्रतिशत मात्र काम सकिएको छ । उक्त भवन पूरा गर्न ठेकेदारलाई म्याद थप गर्ने प्रक्रिया सुरु भएको छ । नेपालगन्जको नौबस्तामा क्षेत्रीय कारागार निर्माण अलपत्र छ । एउटा ठेकेदारलाई हटाएर अर्कोलाई जिम्मा दिइएको उनले जानकारी दिए । सहरी विकास तथा भवन डिभिजन कार्यालयका इन्जिनियर होमनाथ भुसालले २५ वटा संरचना बनाउनुपर्नेमा अधिकांश संरचनाको काम सुरु नभएपछि पुप्पको ठेक्का तोडेर जेभीमा रहेको रसुवालाई मात्र काम गर्ने अधिकार दिइएको जानकारी दिए । उसले डेढ वर्षमा योजना पूरा गर्ने समय मागेको छ, भुसालले भने । नेपालगन्जको गणपुरमा खुला कारागार निर्माण अन्तिम चरणमा पुगे पनि कसरी सञ्चालन गर्ने भन्ने प्रष्ट छैन । त्यससम्बन्धी विधेयक संसद्मा दर्ता गरिएको छ ।सहरी विकास मन्त्रालयका सचिव मधुसूदन अधिकारले मुलुकभर १२ वटा कारागार भवन बनेको र ३४ वटा निर्माणाधीन रहेको बताए । थप ४ वटा भवन बनाउने प्रक्रिया सुरु भएको छ । भुसालका अनुसार कारागार जीर्ण भए पनि निर्माण र मर्मतका लागि दीर्घकालीन योजना बनेको छैन । त्यस्तो खालको गुरुयोजना छैन, उनले भने, बजेट बढाउँदै लैजाने हो भने सुधार गर्न सकिन्छ । बजेट अभाव कारागार भवन निर्माण, स्वास्थ्य शिक्षा र सरसफाइका लागि मागअनुसार बजेट उपलब्ध हुन नसक्दा समस्या थपिँदै गएको छ । अधिकांश कारागार जीर्ण भए पनि बजेट अपर्याप्त हुँदा सुधार गर्न नसकिएको जेलरहरूको भनाइ छ । घोराही कारागारका जेलर विष्णुप्रसाद पाण्डेले भवनको मर्मत हुन नसक्दा भत्केर किच्ने डर रहेको बताए । कैदी र सुरक्षाकर्मी बस्न पनि कठिन छ, उनले भने, नयाँ भवन बनाउन बजेट छैन । मर्मत सम्भारका लागि पर्याप्त बजेट आउँदैन । बजेट अभावमा सिसी क्यामेरा, कम्प्युटरलगायत सुरक्षाका अति आवश्यक उपकरण बिग्रने गरेको उनले बताए । अर्थ मन्त्रालयका सहसचिव उत्तरकुमार खत्रीका अनुसार कारागारका लागि बर्सेनि २ अर्बभन्दा बढी बजेट विनियोजन हुने गरेको छ । चालु आर्थिक वर्षका लागि २ अर्ब १९ करोड विनियोजन गरिएको छ । महानिर्देशक घिमिरेका अनुसार उक्त बजेट कैदी र थुनुवाको सिदा, उपचार र लत्ताकपडामा सकिन्छ । कतिपय अवस्थामा त सिदाको पैसा नपुगेको उदाहरण छ, उनले भने । उनका अनुसार पाल्पा, रौतहट, जलेश्वरलगायत स्थानमा तत्काल कारागार भवन बनाउनुपर्ने अवस्था छ । सिन्धुपाल्चोकको कारागार भवन भूकम्पले भत्काए पनि बन्न सकेको छैन । कर्मचारी बस्न मान्दैनन् अतिरिक्त जोखिम मोल्नुपर्ने भएकाले कर्मचारीहरू कारागारमा सरुवा हुन मान्दैनन् । अहिले ५० वटा कारागारमा स्वास्थ्यकर्मी छैनन् । कैदी र थुनुवाको प्राथमिक उपचारको व्यवस्था कारागारभित्रै छैन । कारागारमा अहेव र हेल्थ असिस्टेन्टको दरबन्दी छ । महानिर्देशक घिमिरेका अनुसार अधिकृत तहको कर्मचारी जान नमानेपछि २४ वटा कारागार निमित्तको भरमा सञ्चालन भइरहेका छन् । थप सुविधा नहुने र बढी जोखिम बहन गर्नुपर्ने भएकाले कर्मचारी जान मान्दैनन्, उनले भने । महान्यायाधिवक्ता खरेलले कतिपय कारागार कार्यालय सहयोगीको भरमा सञ्चालन भइरहेको जानकारी दिए । उनले थपे, कारागारमा ड्युटी गर्ने प्रहरी नै बन्दीजस्तो भएपछि कसरी काम गर्ने ? त्यस्तो अवस्थामा कारागारको सुरक्षा कठिन रहेको उनले बताए । गृहसचिव प्रेमकुमार राई कारागारमा कर्मचारी र सुरक्षाकर्मीको अवस्था टीठलाग्दो रहेको बताए । उनले कारागारमा बजेटको अभाव हुने गरेको बताए । प्रहरी प्रवक्ता (डीआईजी) विश्वराज पोखरेल कारागारको जीर्ण अवस्थाका कारण प्रहरीलाई थप सुरक्षा चुनौती रहेको स्विकार्छन् । उनले भने, कतिपय कारागारको अवस्था ज्यादै जीर्ण भएकाले त्यस्तो अवस्थामा प्रहरीलाई सुरक्षामा दबाब हुनु स्वाभाविक हो । (ताप्लेजुङ, नेपालगन्ज, चितवन र महोत्तरीका संवाददाताहरूको सहयोगमा)"
राउतको पार्टीद्वारा शक्ति प्रदर्शन,"काठमाडौं (कास) सीके राउत नेतृत्वको जनमत पार्टीले राजधानी काठमाडौंमा शनिबार शक्ति प्रदर्शन गरेको छ । जनमत पार्टीले जुलुस प्रदर्शन गरी रंगभेदविरुद्ध एकतासभा गरेको हो । प्रदर्शनका सहभागीले नो रेसिजम लगायतका नारा अंकित प्ले कार्ड र ब्यानर बोकेका थिए । सभालाई सम्बोधन गर्दै नेता राउतले मुलुकमा रहेको रंगभेद अन्त्य गर्न आन्दोलन जरुरी रहेको बताए । पाइलापाइलामा रंगभेद छ । रंगभेद तपाईंको मन, मस्तिष्क र मानसिकतामा छ, त्यसलाई मेटाउन आन्दोलन जरुरी छ, उनले भने । छुट्टै मधेस राज्यको माग गरी आन्दोलनमा रहेका राउत एक वर्ष अगाडि सरकारसँग सम्झौता गरी मूलधारको राजनीतिमा आएका हुन् । पृथकतावादी एजेन्डा छाडेका राउतले नेतृत्व गरेको पार्टीले मंसिर १४ गते हुने उपनिर्वाचनमा तराई मधेसका स्थानीय तहहरूमा उम्मेदवारीसमेत दिएको छ ।"
राहदानी छपाइको ठेक्का किन रद्द ?,"काठमाडौं (कास) ईपासपोर्ट छपाइको अन्तर्राष्ट्रिय टेन्डर रद्द गरेर जी टू जी (सरकारी तह) प्रक्रियामार्फत फ्रान्सेली कम्पनीबाट राहदानी छपाउन र मेसिन खरिद गर्न भइरहेको प्रयासप्रति सुरक्षण मुद्रण विकास समितिका सदस्यहरूले प्रश्न उठाएका छन् । सञ्चार तथा सूचना प्रविधि मन्त्रालयमा शुक्रबार बसेको समिति बैठकमा सदस्यहरूले टेन्डर रद्द गरेर बिनाप्रतिस्पर्धा राहदानी छपाउन र सुरक्षा मुद्रण प्रेस ल्याउन कुनै खास मुलुकलाई जिम्मा दिन नहुने बताएका छन् । राहदानी छपाइका लागि फ्रान्सको आईएन ग्रुप र जर्मनीको भेरिडस आइडेन्टिटी सोलुसन कम्पनीले सरकारलाई पठाएको प्रस्तावमाथिको छलफलमा उनीहरूले हतारमा अपारदर्शी ढंगले निर्णय गर्दा अख्तियार धाउनुपर्ने अवस्था आउन सक्ने बताए । जर्मनी र फ्रान्सबाट आएको प्रस्ताव मन्त्रालयले छलफलका लागि समितिमा पठाएको थियो । परराष्ट्र मन्त्रालयले गत भदौ १० गते ५० लाख राहदानी छपाइका लागि गरेको टेन्डर प्रधानमन्त्री केपी शर्मा ओलीको प्रस्तावमा कात्तिक २१ गते मन्त्रिपरिषद्ले रद्द गर्ने निर्णय गरेको थियो । प्रधानमन्त्री ओलीले मुलकभित्रै सुरक्षा मुद्रण प्रेस स्थापना गर्न लागेकाले विदेशमा राहदानी छाप्ने प्रक्रिया रद्द गर्नुपर्ने बताएका थिए । ०७३ कात्तिकमा गठित समितिको सुरक्षण मुद्रण केन्द्रले त्यसका लागि फ्रान्सबाट मेसिन झिकाउन लागेको छ । मेसिन बिक्री गर्ने फ्रान्सेली कम्पनीले कम्तीमा १० लाख ईपासपोर्ट निःशुल्क छपाइदिने बचन दिएको छ । थपको भने प्रतिराहदानी ८ अमेरिकी डलर लिने प्रारम्भिक प्रस्ताव गरेको छ । बैठकमा एक सदस्यले भने, दुई मुलुकको मात्र प्रस्ताव कसरी आयो ? प्रतिस्पर्धा किन हुन सकेन ? सुरक्षा मुद्रणका लागि प्रेस स्थापना गर्न लामो समय लाग्ने यथार्थ जानकारी भएर पनि टेन्डर रद्द गर्नु र जी टू जी प्रक्रिया अपनाउनुले शंका उब्जेको ती सदस्यले बताए । बैठकमा समितिका ९ जना सदस्यमध्ये परराष्ट्रका राहदानी विभागका महानिर्देशक रामकाजी खड्का, गृह, विज्ञान तथा प्रविधि मन्त्रालयका प्रतिनिधिलगायतको सहभागिता थियो ।विकास समितिका अध्यक्ष तथा सञ्चार सचिव दीपक सुवेदीको अध्यक्षतामा बसेको बैठकले यो विषयमाथि अर्थ, परराष्ट्र, गृह सचिव र मन्त्रीहरूको तहमा छलफल हुनुपर्ने निचोड निकालेको छ । स्रोतका अनुसार सदस्य तथा मुद्रण विभागका महानिर्देशक लोकमणि पौडेलले जी टू जी र टेन्डर रद्दको विषयमा आफूहरूलाई जानकारी गराउन माग गरेका थिए । समितिका अध्यक्ष सुवेदीले हतारमा निर्णय गर्दा कहिलेकाहीँ अख्तियार धाउनुपर्ने अवस्था आउन सक्ने भन्दै व्यापक छलफलको आवश्यकता रहेको बताए । उनले यही साता सञ्चार सचिवको कार्यभार सम्हालेका हुन् । समितिका कार्यकारी निर्देशक विकल पौडेलले दुई मुलुकबाट आएको प्रस्ताव अध्ययन गर्न समितिका सदस्यलाई वितरण गरिएको जानकारी दिए ।"
'भारतको नयाँ नक्सा ओलीकै सहमतिमा',"गण्डकी (कास) कांग्रेस सभापति शेरबहादुर देउवाले प्रधानमन्त्री केपी शर्मा ओलीको सहमतिमै भारतले नयाँ राजनीतिक नक्सा तयार पारेर सार्वजनिक गरेको आरोप लगाएका छन् । मंसिर १४ मा हुने प्रतिनिधिसभा सदस्यको उपनिर्वाचनलाई दृष्टिगत गरी पोखरामा शनिबार आयोजित कांग्रेसको आमसभामा देउवाले भने, भारतले प्रधानमन्त्री ओलीसँग सम्झौता गरेर मात्र नयाँ नक्सा बनाएको हो । होइन भने नेपाली भूभाग मिचिएको प्रस्ट हुँदाहुँदै सरकारले किन पहल गर्दैन ? उच्चस्तरको कूटनीतिक पहल गरी समस्या समाधान गर्नुपर्ने उनको भनाइ छ ।"
हतियार बुझाउन आग्रह,"काठमाडौं (कास) गृह मन्त्रालयले मंसिर १४ मा उपनिर्वाचन हुने ३७ जिल्लाका इजाजत प्राप्त हतियार मंसिर १० भित्र सरकारलाई बुझाउन आग्रह गरेको छ । मन्त्रालयले शनिबार सार्वजनिक सूचना जारी गरी उपनिर्वाचनलाई निष्पक्ष, शान्तिपूर्ण र भयरहित वातावरणमा सम्पन्न गराउन व्यक्तिगत हतियार नजिकको स्थानीय प्रहरी कार्यालयमा बुझाउन भनेको हो । चुनावको परिणाम आएपछि सम्बन्धित व्यक्तिले हतियार फिर्ता लिन सक्ने मन्त्रालयले जानकारी दिएको छ । प्रतिनिधिसभा १, प्रदेशसभा ३ र स्थानीय तहका ४८ गरी रिक्त ५२ पदका लागि उपनिर्वाचन हुँदै छ ।"
सहकार्य गर्न रोजगार व्यवसायीको आग्रह,"काठमाडौं (कास) वैदेशिक रोजगार व्यवसायी संघले आफूहरूसँग सम्बन्धित निर्णय र नयाँ प्रावधान लागू गर्दा सहकार्य गर्न वैदेशिक रोजगार विभागलाई आग्रह गरेको छ । पछिल्लो समय विभागले एकतर्फी निर्णय गर्दा व्यवसायमै नकारात्मक प्रभाव परेको संघले जनाएको छ । संघका महासचिव सूचितकुमार श्रेष्ठद्वारा शुक्रबार जारी विज्ञप्तिमा भनिएको छ, व्यवसायीसँग सम्बन्धित निर्णय गर्दा सहकार्य गर्न वैदेशिक रोजगार विभागलगायत निकायलाई अनुरोध गरिन्छ ।"
यस्ता छन् आरोप,"टोल सुधार समितिको बैठक राख्नुका तीन कारण देखाइएको छ । झाँक्रीले कथित खड्गदशा फाल्न स्थानीय प्रेमबहादुर गुरुङको घरमा भोग दिएको भालेबाट रगत नआउनुमा रत्नबहादुरले भेदेर भन्ने आरोप लगाइएको छ । दोस्रो, गएको पूर्णिमाको अघिल्लो दिन देवीस्थान मेलामा गएका रत्नबहादुरले सगुनका रूपमा लगेको रक्सीको बोतलको बिर्कोमा राखिएको फूल उल्टो गरिएको र त्यो बोक्साले मात्रै यसो गर्छ भन्दै धामीले आरोप लगाएका थिए । हामीलाई बिगार्न यस्तो गरेको भन्दै धामी आफूमाथि खनिएको रत्नबहादुर बताउँछन् । तेस्रो कारण, पूर्णिमाको भोलिपल्ट रीता श्रेष्ठ झाँक्रीका रूपमा काँप्न नसक्नुमा पनि रत्नबहादुर कारण रहेको आरोप लगाइएको छ । प्यारालाइसिसका कारण वीर अस्पतालमा एक जना गाउँलेको मृत्यु भएको विषयमा समेत समितिले आकस्मिक बैठक डाकेर रत्नबहादुर दम्पतीलाई यातना दिएको अडियो रेकर्डबाट पुष्टि हुन्छ । लिखित निर्णयको प्रस्ताव नम्बर २ मा स्याखु बस्ने रत्नबहादुर र कर्णबहादुर मगरले इन्द्रजाल किताब पढी आएको र किताबलाई दसपन्ध्र दिनमा धामीझाँक्री समूहमा बुझाउने, नबुझाएमा फेरि त्यसैगरी भेला राख्न टोलसुधार समिति र अन्य बुद्धिजीवी, अभिभावक बसी निर्णय गरियो भनिएको छ । उपस्थित प्रतिलिपिमा वडा सदस्य लयबहादुर श्रेष्ठको पनि नाम छ तर उनले सही गरेका छैनन् ।"
डाक्टर पढ्न नेपाल,"काभ्रे (कास) बर्सेनि हजारौं नेपाली विद्यार्थी उच्च शिक्षाका लागि अमेरिका, अस्ट्रेलियालगायत मुलुक पुग्छन् । चिकित्सा शिक्षा हासिल गर्न विकसित भनिएका तिनै देशबाट समेत विद्यार्थी नेपाल आउने गरेका छन् । काठमाडौं विश्वविद्यालको २५औं दीक्षान्त सामारोहमा दीक्षित एमबीबीएस तहका एक हजार ९८ मध्ये दुई सय ४६ विद्यार्थी अमेरिका, बेल्जियम, भारत, भुटान, श्रीलंका, माल्दिभ्सलगायत देशका छन् । यसैमध्येकी हुन्, माल्दिभ्सकी लाम्या सलिम । काठमाडौं विश्वविद्यालयबाट सम्बन्धन प्राप्त पोखराको मणिपाल कलेज अफ मेडिकल साइन्सेजबाट उनी एमबीबीएस उत्तीर्ण हुन् । नेपाल बसाइको यो अवधि मेरो जिन्दगीकै उत्कृष्ट समय हो, शुक्रबार दीक्षान्तमा सहभागी उनले भनिन्, यहाँको चिकित्सा शिक्षा मलाई ठिक लाग्यो, शुल्क पनि मध्यम खालको छ । विश्वविद्यालयको स्कुल अफ मेडिकल साइन्सेजका डिन डा राजेन्द्रप्रसाद कोजूले गुणस्तरीय शिक्षा र विश्बजारमा बिक्ने भएकाले विदेशी विद्यार्थी आकर्षित भएको बताए । डा कोजूका अनुसार, २५औं दीक्षान्तसम्मको अवधिमा दीक्षित १५ हजार तीन सय ९५ मेडिकल विद्यार्थीमध्ये सरदर २० प्रतिशत विदेशी छन् । समारोहमा एमसीएच, डीएम, एमडी, एमएस, एमएससी र एसडीएसका १ सय ४८, एमबीबीएसका एक हजार ९८, बीडीएसका दुई सय १८, बिएससी नर्सिङका एक सय १६ र बीपीटीका २४ जना दीक्षित भएका छन् । स्नातक तह एमबीबीएसमा सबैभन्दा बढी ७९ दशमलव ६७ प्रतिशत अंक ल्याउने लुम्बिनी मेडिकल कलेजका विवेक पौड्याललाई भाइस चान्सलर स्वर्ण पदक प्रदान गरियो ।"
मोटरसाइकल चोरी गर्ने ४ पक्राउ,"मकवानपुर (कास) हेटौंडाका विभिन्न स्थानबाट चोरीका तीन मोटरसाइकलसहित चारजना पक्राउ परेका छन् । प्रहरीले हेटौंडा१९ बाट पल्सर मोटरसाइकलसहित बारा कोल्बीका १८ वर्षीय निरञ्जन चौधरी र रौतहट गुजरा४ का २२ वर्षीय राजकुपर चौधरी, यसैगरी मनहरी गाउँपालिका७ स्थित पूर्वपश्चिम राजमार्गबाट बारा निजगढ४ का ३१ वर्षीय ज्ञानेन्द्र चौधरी र बारा कोल्बी६, पर्सौनीका २२ वर्षीय धीरज चौधरीलाई बुलेट बाइकसहित पक्राउ गरेको हो । ज्ञानेन्द्र यसअघि जिल्ला अदालत मकवानपुरबाट मोटरसाइकल चोरी मुद्दामा धरौटीमा छुटेका व्यक्ति हुन् ।"
गुनासो सुन्न दुर्गममा प्रजिअ,"रामेछाप (कास) मंसिरे चिसो सिरेटो चल्दा शैलुङको काख गौश्वारामा मुटु कमाउने जाडो हुन्छ । घाम नझुल्किँदासम्म स्थानीय बासिन्दा घरबाहिर निस्कन गाह्रो मान्छन् । पश्चिमी रामेछापको दुर्गम गाउँ गौश्वारा पुग्न जति कठिन छ, पुगेर केही समय बस्न त्यति नै गाह्रो ।रामेछापकी प्रमुख जिल्ला अधिकारी लीलाकुमारी केसी पाण्डे दुर्गमका नागरिकको पीरमर्का बुझ्न शनिबार बिहानै सिरेटो झेल्दै गौश्वारा पुगिन् । निकै चिसो छ, सिन्धुपाल्चोकसँग सीमा जोडिएको गौश्वाराबाट टेलिफोनमा प्रजिअ पाण्डेले भनिन् । उनी शुक्रबार दोरम्बा गाउँपालिका पुगेकी थिइन् । डडुवाबाट सुरु भएको उनको यात्रा शनिबार गौश्वारा पुगेको हो ।जनप्रतिनिधिहरू समेत राखेर नागरिकको समस्या बुझ्ने क्रम केही महिनादेखि चलिरहेको छ, उनले भनिन्, यो अभियानले जिल्लाको भूगोल, विकास निर्माणको अवस्था, सरकारी कामप्रति नागरिकको अनुभव, समस्या र गुनासा थाहा पाउन सजिलो भएको छ । उनले रामेछाप नगरपालिका, गोकुलगंगा, उमाकुण्ड, मन्थली नगरका केही वडा, दोरम्बा गाउँपालिकामा समेत अभियान सकेकी छन् । जिल्लाका ६४ वटै वडामा पुग्ने उनको लक्ष्य छ । प्रजिअ आउँदा धेरै कुरा बुझ्ने अवसर मिल्यो, डडुवाका जितबहादुर मगरले भने, सीडीओले बेलाबेलामा के कसो छ भन्दै आउँदा पनि धेरै बद्मासी रोकिन्छन् । गाउँमा नागरिकका गुनासो धेरै भए पनि प्रजिअसम्मै पुगेर सुनाउने कमै हुन्छन् । पहुँच नभएका, खर्च नभएका र जिल्ला सदरमुकामसम्म पुग्न नसक्नेहरू प्रजिअ गाउँमै आउँदा दंग छन् । गाउँमा पुग्दा राज्यको उपस्थिति दुर्गम गाउँमा पनि हुँदो रहेछ भन्ने सन्देश उनीहरूमा गएको छ, पाण्डेले भनिन् ।प्रजिअहरू प्रायः व्यस्त हुन्छन् । जिल्ला सदरमुकाममा आयोजना हुने कार्यक्रम, छलफल, गोष्ठीका अतिरिक्त कार्यालयको काममा पनि उत्तिकै समय दिनुपर्ने हुन्छ । गाउँमा पुगिहाले औपचारिक कार्यक्रममा भाषण गरेर फर्कने चलन छ । तर, पाण्डे वडामा पुग्दा भाषणको कार्यक्रम हुँदैन । सिधै नागरिकसँग अन्तरक्रियामा जुट्छिन् । गुनासो सुन्ने र टिप्ने काम हुन्छ । जवाफै दिनुपर्ने कुरा उठे तत्कालै जवाफ दिन्छिन् । अन्य कार्यालयसँग सम्बन्धित भए बुझेर जानकारी दिने बताउँछिन् । पाण्डेसामु नागरिकले विकासका योजनाबारे जानकारी नभएको, प्रभावकारी काम हुन नसकेको, योजना दिगो रूपमा सञ्चालन नभएका, मलबीउ नपाएका, भूकम्पपीडितले अनुदान नपाएको, बिरामी पर्दा उपचारमा समस्या भएको लगायतका गुनासा गर्ने गरेका छन् । अरूको मात्र होइन, जिल्ला प्रशासन कार्यालयबाटै सम्पादन हुने कामबारे पनि गाउँलेले गुनासो गर्छन् ।"
चार महिनादेखि गाउँपालिकाको काम ठप्प,"(रामेछाप)  अन्य गाउँपालिकामा विकास निर्माणका काम धमाधम हुन थालेको बेला रामेछापको लिखु तामाकोसी गाउँपालिका सुनसान छ । गाउँपालिकाको बैठक बस्न सकेको छैन, योजना पारित भएको छैन र कार्यान्वयनको तरखर समेत देखिन्न । गाउँपालिकाको प्रथम चौमासिकमा गर्नुपर्ने सबै काम अलपत्र परेका छन् । मंसिरको पहिलो साता बितिसक्दा पनि गाउँपालिका नियमित काममा फर्कने कुराको टुंगो छैन । प्रमुख प्रशासकिय अधिकृत र लेखामा काम गर्ने कर्मचारी छैनन् । दसैंपछि कर्मचारीले तलबसमेत पाएका छैनन् । कार्यालय सुनसान छ । जसका कारण गाउँपालिकाका दैनिक कामकारबाहीमा समेत असर परिरहेको छ । असारको अन्तिम साता बसेको गाउँपालिकाको बैठकमा अध्यक्ष गोविन्दबहादुर खड्का र उपाध्यक्ष दीपशिखा दाहाल न्यौपाने पक्षबीच झगडा भएको थियो । दुरागाउँको विद्युतीकरण र विभिन्न तीनवटा सडकमा खर्च भइसकेको ९ करोड ९५ लाख रुपैयाँ विनियोजनको विषयमा दुई पक्षबीच कुरा नमिल्दा गाउँपालिका अस्तव्यस्त भएको हो । अध्यक्ष खड्काले उक्त रकम विनियोजन गर्नैपर्ने दबाब दिएका थिए भने अनुगमन समितिकी अध्यक्षसमेत रहेकी उपप्रमुख न्यौपाने पक्षले अनुगमन गरी ठहरेबमोजिमको मात्र बजेट विनियोजन गर्ने अडान लिएपछि विवाद उत्कर्षमा पुगेको थियो । साउनदेखि लिखु गाउँपालिकाका जनप्रतिनिधि मुद्दामामिलामा उत्रिए । अध्यक्षलाई दुई करोड चन्दा माग गरेर नदिए ज्यान मार्ने धम्की दिएको विषयमा तिल्पुङका बाबुराम तामाङलाई काठमाडौंबाट प्रहरीले पक्राउ गर्यो । यही घटनापछि जनप्रतिनिधिहरू फौजदारीको मुद्दातिर लागे । अध्यक्ष खड्काले उपाध्यक्ष न्यौपाने, वडाध्यक्ष सुवास बोहोरा र नेकपाका नेता ध्रुव कार्कीविरुद्ध फौजदारी मुद्दा दर्ता गरे । गाउँपालिका अध्यक्ष खड्काले जनप्रतिनिधिहरूलाई फौजदारी मुद्दा लगाएको भन्दै नेकपाले अध्यक्ष खड्कालाई पार्टीको साधारण सदस्यताबाट समेत निलम्बन गरेको छ । अदालतले उक्त मुद्दामा न्यौपाने, बोहोरा र कार्कीलाई धरौटी लिएर तारेखमा छाडिसकेको छ ।अध्यक्ष खड्काले गाउँपालिकाको सबै काम प्रभावित हुनुमा पार्टीको गैरजिम्मेवारपन प्रमुख रहेको बताएका छन् । मलाई कारबाही गरेर गाउँपालिकालाई बन्दी बनाइयो, खड्का भन्छन्, मलाई जस्तो कारबाही गरे पनि गाउँपालिका सञ्चालनको वातावरण पार्टीले बनाउनुपर्ने थियो, त्यो बनाइएन । गाउँपालिकाको बैठक बस्ने वातावरण र विकास निर्माणका लागि पार्टी नै संवेदनशील नभएको उनको आरोप छ ।नेपाल कम्युनिस्ट पार्टीका जिल्ला अध्यक्ष मैनकुमार मोक्तानले अहिले जनप्रतिनिधिहरू पार्टीको निर्देशनमा नरहेकाले यस्तो समस्या आएको प्रतिक्रिया दिए । तलदेखि माथिसम्मका जनप्रतिनिधिहरू पार्टीको नीति र निर्देशनमै नरहेकाले पार्टीले भूमिका निर्वाह गर्ने कुरा गौण भएको उनको भनाइ छ । अध्यक्ष र उपाध्यक्ष एकापसमा मिलेर बैठक बोलाएमा विवाद मत्थर हुन्छ, उनले भने ।"
सिन्धुलीगढी घुमेर हेर्दा,"(सिन्धुली)  सिन्धुलीगढी घुमेर हेर्दासुन्तलीमाई कति पो राम्रो दरबारमार्यो नि मायाले मार्यो। कृष्णविक्रम थापाले ०३६ सालमा गाएको यो लोकगीत जति जीवन्त छ, सिन्धुलीगढीको इतिहास उति नै गर्विलो छ । नेपाल एकीकरणका बेला काठमाडौंका राजा जयप्रकाश मल्ललाई सहयोग गर्न आएको ब्रिटिस सेनालाई सिन्धुलीगढीबाट गोर्खाली फौजले पराजित गरेर फर्काइदिएको थियो । यही वीरगाथा कोरेको सिन्धुलीगढीको संरक्षण तथा पर्यटन प्रवर्द्धनका लागि भएको राइड थ्रु सिन्धुलीगढी साइकल यात्रामा सहभागीले शनिबार गढी परिसर यही गीतले गुन्जायमान बनाए । विश्व साइकलयात्री पुष्कर शाहको नेतृत्वमा आएको यात्राका सहभागी गढी परिसरको अवलोकन गर्दै छमछमी नाचे ।साइकलबाटै चौथोपटक सिन्धुलीगढी आइपुगेका शाहले यहाँ आएपछि गौरव महसुस हुने बताए । बीपी राजमार्गको नागबेली सडक र सिन्धुलीगढीमा साइक्लिङ गरेर आउनुमा छुट्टै आनन्द आउँछ, उनले भने, सिन्धुलीगढीमा आएपछि राष्ट्रियताले झपक्कै छोप्छ । साइकल यात्रीलाई गोलन्जोर गाउँपालिका५ को खनियाँखर्कमा जुनारले स्वागत गरिएको थियो । एकदिने जुनार महोत्सव नै लगाएर जुनार जुसबाट साइकल यात्रीको तिर्खा मेटाइएको थियो । सिन्धुलीको पहिचान बोकेको जुनार प्रवर्द्धनका लागि प्रदेश सरकारले कुनै कसर बाँकी नराख्ने प्रदेश३ का उद्योग पर्यटन तथा वातावरण मन्त्री अरुण नेपालले सुनाए । राइड थ्रु सिन्धुलीगढीकी संयोजक दीपिका ज्ञवालीका अनुसार १६७ जना साइकलयात्री सहभागी छन् । पहिलो वर्ष सिन्धुलीगढीसम्म लगिएको साइकल यात्रा दुई वर्षदेखि जनकपुरसम्म विस्तार गरिएको छ । साइकलयात्री जनकपुरधाममा आयोजना गरिने मैथिली लोक संस्कृतिसहितको कार्यक्रममा आइतबार सहभागी हुने अभियानका अध्यक्ष लीलानाथ घिमिरेले बताए ।"
जागिर लगाइदिने भन्दै बलात्कार प्रयास,"काठमाडौं (कास) कीर्तिपुर (ठाउँ परिवर्तन) की एक युवतीलाई बलात्कार प्रयास गरेको अभियोगमा सिनामंगलस्थित कन्सल्टेन्सी मिता इन्टरनेसनल प्रालिका सञ्चालक रोहितकुमार ढुंगाना पक्राउ परेका छन् । महानगरीय प्रहरी परिसर ललितपुरको टोलीले कैलालीको गौरीगंगा नगरपालिका२ घर भएका ढुंगानालाई शुक्रबार पक्राउ गरेको हो । उनले जागिर लगाइदिने प्रलोभनमा बलात्कार प्रयास गरेको पीडितको भनाइ छ । ढुंगानालाई सहयोग गरेको भन्दै प्रहरीले नेपालगन्जका दुई युवतीलाई समेत काठमाडौंबाटै पक्राउ गरेको छ । ललितपुर प्रहरी प्रवक्ता एसपी दुर्गा सिंहले उनीहरूलाई अदालतबाट म्याद थप गरेर विस्तृत अनुसन्धान अघि बढाउन लागिएको जानकारी दिइन् । ढुंगानाले बिहीबार कन्सल्टेन्सीमा जागिर मिलाइदिने भन्दै ती युवतीलाई बानेश्वर बोलाएका थिए । ढुंगानाका साथमा रहेका दुईमध्ये एक युवतीलाई उनले मीत बहिनी बनाएका थिए । उनै बहिनीमार्फत पीडित युवती जागिर खोज्दै ढुंगानाको सम्पर्कमा आएको खुलेको छ । बिहीबार ढुंगानाले मीत बहिनी, उनकी साथी र पीडित युवतीलाई बानेश्वरको अलाइन्स रेस्टुराँमा खानाखाजा खानेगरी बोलाएका थिए, स्रोतले भन्यो, त्यहाँ खाना खाएपछि दिउँसो ४ बजेतिर ढुंगानाले जागिरका लागि अंग्रेजीमा अन्तर्वार्ता लिनुपर्छ भन्दै ट्याक्सीमा युवतीलाई गोदावरीस्थित वृन्दावन रिसोर्ट पुर्याएका थिए । रिसोर्टमा ढुंगानाले साथमा भएकी युवतीलाई साली नाता लगाएर कोठा बुक गरेका थिए । मादक पदार्थ सेवन गरेर ढुंगानाले बलात्कार प्रयास गरेपछि राति नै युवतीले रिसोर्टका कर्मचारीसँग सहयोग मागेकी थिइन् । हल्ला भएपछि ढुंगाना राति २ बजे नै भागेका थिए ।शुक्रबार घटनाबारे ललितपुर प्रहरीमा उजुरी परेपछि ढुंगानासहित दुई युवती पक्राउ गरेका हुन् ।"
ललितपुरका ३ सय ५३ घरधुरी अझै अन्धकारमा,"साना जलविद्युत् सञ्चालनमा आएनन्भूकम्पले क्षति पुगेका जिल्लाका दक्षिण भेगका साना जलविद्युत् उत्पादन केन्द्र अझै सञ्चालनमा आउन सकेका छैनन् । साबिक १० गाविसका ३४ साना जलविद्युत्मध्ये २९ वटामा क्षति पुगेको थियो । यी साना जलविद्युत् आयोजनाबाट चन्दनपुर, आश्राङ, गिम्दी, इकुडोल, प्युटार, बुखेल, गिम्दी, माल्टाका तीन सयभन्दा बढी घरधुरीले बिजुली बाल्दै आएका थिए ।ठूलादुर्लुङका दुलालले साना जलविद्युत् पुनः सञ्चालनमा ल्याउन जनप्रतिनिधिले ध्यान दिनुपर्ने बताए । यसका लागि विज्ञहरूबाट अध्ययन हुनुपर्ने उनको भनाइ छ । क्षति भएका साना जलविद्युत्को लगत इस्टिमेटसहित अध्ययन गर्नुपर्यो, उनले भने । चन्दनपुरका वडाध्यक्ष दाहाल भने जलविद्युत्सम्बन्धी अध्ययन गर्न सक्ने विशिष्ट प्राविधिक नहुँदा ओझेलमा परेको बताउँछन् । कतिपय आयोजना व्यक्तिगत रूपमा सञ्चालन गरेर आफूखुसी बन्द गर्ने पनि छन्, उनले भने, विशिष्ट प्राविधिक सहयोगका लागि वैकल्पिक ऊर्जा प्रवर्द्धन केन्द्रमा पहल भइरहेको छ ।दक्षिण भेगमा राष्ट्रिय प्रसारण लाइन नपुगेका करिब २० प्रतिशत बस्तीमा लघु जलविद्युत्बाटै बिजुली बाल्ने गरिएको छ । साना जलविद्युत्को विकास गर्न महांकाल गाउँपालिकाले ऊर्जा विकास शाखा गठन गरेको छ । साना जलविद्युत्बाट सञ्चालित कलकारखाना पनि नियमित चल्न सक्दैनन् । साना जलविद्युत् केन्द्र प्रवर्द्धनका लागि छुट्याइएको एक करोडभन्दा बढी रकम तत्कालीन जिविसको खातामा थन्किएको छ । जिल्ला समन्वय समिति बनिसकेपछि उक्त रकमबारे आफूलाई जानकारी नभएको वडाध्यक्ष दाहालले बताए ।"
"सूचना ठेक्का तोड्ने, भित्र म्याद थपको चलखेल","(काठमाडौं)  महाकांल भृकुटीचोकबाट आनी गुम्बा हुँदै चपली बूढानीलकण्ठ जोड्ने झन्डै सात किलोमिटर सडक तोकिएकै समयमा काम भएको भए डेढ वर्षअघि पिच भइसक्थ्यो । सडक कालोपत्र बेलैमा गर्नुपर्ने माग राखेर स्थानीय बासिन्दा गाडी नै रिजर्भ गरेर डिभिजन सडक कार्यालयमा विरोध गर्न धाउनु पर्दैनथ्यो । ३७ करोड रुपैयाँको लागतमा सडक विस्तार गर्न चार वर्षअघि तुंदीप्रेराले यो सडकको ठेक्का पाएको थियो । यी दुई ठेकेदार कम्पनीले ०७५ जेठ २२ मा काम पूरा गर्ने सडक कार्यालयसँग सम्झौता गरेका थिए । सम्झौतालगत्तै काम सुरु गर्ने भन्दै सडक कार्यालयबाट करिब साढे सात करोड रुपैयाँ पनि लिएका थिए ।गत चैतसम्म पनि काम अघि नबढेपछि डिभिजन सडक कार्यालयले ठेक्का तोड्ने भन्दै कात्तिक पहिलो साता तेस्रोपटक धम्कीपूर्ण सूचना निकालेको छ । यसअघि चैत र भदौमा यस्तो सूचना निकालेको थियो । कात्तिक ३ को सूचनामा तुंदीप्रेरासहित काठमाडौंका १६ वटा सडकमा काम नगर्ने ठेकेदारलाई ठेक्का तोड्ने उल्लेख छ । १६ सडकमध्ये तीनवटा नेकपा अध्यक्ष पुष्पकमल दाहालका घरबेटी शारदाप्रसाद अधिकारीको कम्पनीले जिम्ममा लिएको छ । उनले आकाशे धारा राममन्दिरदेखि कृष्ण मन्दिरसम्मको एक हजार दुई सय दुई मिटर, साततल्ले भण्डारी गार्मेन्ट आकाशधारा बालुवाखानीसम्मको साढे तीन किलोमिटर र सुन्दरबस्ती आदर्शनगर चुनिखेल टुसालदेखि राष्ट्रिय सहिद पार्कसम्मको सडक अलपत्र पारेको डिभिजन सडक कार्यालयले जनाएको छ । कात्तिक ३ को सूचनामा भनिएको छ, पटकपटक लिखित र मौखिक आग्रह गर्दा पनि काम गर्न कुनै चासो नदेखाएकाले काम सम्पन्न हुने कुरामा कार्यालय आश्वस्त हुन नसकेको हुँदा तपाईसँग गरेको ठेक्का किन नतोड्ने ? ठेक्का नतोड्नुपर्ने कारण भए सात दिनभित्र भरपर्दो योजनासहित उपस्थित हुन अनुरोध छ । यो सूचना कार्यान्वयन भइदिएको भए काठमाडौंका विभिन्न सडक अलपत्र पार्ने तुंदीप्रेरा सहितको निर्माण व्यवसायीसँगको ठेक्का तोडिने थियो । काम नगर्ने ठेकेदारलाई कालोसूचीमा राख्न खरिद अनुगमन कार्यालयलाई सिफारिस गरेर ठेक्काबापत राखिएको जमानत जफतको प्रक्रिया अघि बढिसक्थ्यो । अधुरो काम पूरा गर्न र निर्माणस्थलको सुरक्षा गर्न लाग्ने रकम असुल गर्ने काम पनि अघि बढ्यो । तर, काम नगर्ने ठेकेदारमा सूचीकृतलाई नै त्यही सडक जिम्मा दिने म्याद थप गर्न डिभिजन सडकका इन्जिनियरहरू सहयोगी बनेका छन् । कान्तिपुरकर्मी डिभिजन सडक कार्यालय बानेश्वरमा रहेकै बेला तुंदीप्रेराको दोस्रोपटक म्याद थप्ने प्रस्तावमा ठेक्का सम्झौता भएको मिति र निर्माण सक्नुपर्ने समितिसमेत परिवर्तन गर्न डिभिजनका इन्जिनियरले सघाइरहेका थिए । ठेकेदार कम्पनीका प्राविधिकले मिति सच्याउन बारम्बार आग्रह गरेपछि ती इन्जिनियरले सम्झौता भएको काम सक्ने ०७५ जेठ २२ लाई सच्याएका छन् । यति नगर्ने हो भने फेरि नयाँ प्रक्रियाबाट ठेक्का लगाउनुपर्ने हुन्छ । मैले यति सच्याउँदा उसैलाई म्याद थपेर काम लगाउँदा सजिलो हुने भएकाले सहयोग गर्नुको विकल्प छैन, ती इन्जिनियरले भने । सडक ठेक्का सम्झौता भएपछि कार्यालयले ठेकेदारलाई मोबिलाइजेसन फन्ड दिनुपर्ने कानुनी प्रावधान छ । मोबिलाइजेसन लिएको रकमबाट नै डिभिजन सडक प्रमुख र इन्जिनियरले निश्चित प्रतिशत पाएकै कारण ठेकेदारको पक्षमा काम गर्छन्, भौतिक पूर्वाधार तथा यातायात मन्त्रालयका एक कर्मचारीले भने, फाइल सच्याउनु त उनीहरूले नुनको सोझो गरेका हुन् । काम नगर्ने ठेकेदारलाई त्यही सडकमा काम गराउन डिभिजन सडक कार्यालयको सिफारिसमा सचिवले म्याद थप गर्ने गर्छन् । सम्झौताअनुसार काम नभएका ठेकेदारको म्याद थप गर्न फाइल अघि बढाइसकेको डिभिजन सडक कार्यालय काठमाडौंका इन्जिनियर सुदर्शन कार्कीले बताए । केहीको त तेस्रोपटक पनि म्याद थपिँदै छ, उनले भने, जतिको म्याद थपिन्छ, अन्तिमपटक हुनेछ ।ठेक्का तोड्ने सूचना प्रकाशित भएलगत्तै निर्माण व्यवसायीले थप १५ दिनको समय माग गरेर डिभिजन सडक कार्यालयमा निवेदन दिएका थिए । उनीहरूले दिएको निवेदनको अधारमा ठेक्का लागेको सडकको अनुगमन शुक्रबारदेखि सुरु भएको कार्कीले बताए । अनुगमन टोलीमा सडक विभाग, क्षेत्रीय सडक कार्यालय, डिभिजन सडकका प्रतिनिधि छन् । टोलीले दिएको प्रतिवेदनको आधारमा ठेक्का रहने वा तोड्ने निर्णय हुने कार्कीको भनाइ छ ।"
घरदैलोमा शीर्षनेता,"(भक्तपुर)  उपनिर्वाचन नजिकिँदै गर्दा भक्तपुरमा दलहरू चुनावी प्रचारका लागि घरदैलो अभियानमा होम्मिएका छन् । प्रतिनिधिसभा क्षेत्र नम्बर १ प्रदेशसभा (क) मा हुन लागेको निर्वाचनका लागि प्रमुख दलका शीर्ष नेताहरू उम्मेदवारलाई हौसला दिन भक्तपुरका घरदैलोमा सहभागी देखिन्छन् ।सत्तारुढ नेकपाका शीर्ष नेता माधवकुमार नेपाल, नारायणकाजी श्रेष्ठ, झलनाथ खनाल, जनार्दन शर्मा, अग्नि सापकोटा, बामदेव गौतम, शेरबहादुर तामाङ, नारायण दाहाल, रामेश्वर फुयाललगायतले उम्मेदवारसँगै घरघर पुगेर भोट मागेका छन् । चाँगुनारायण नगरपालिकाको ९ वटै वडा र भक्तपुर१० वडा मध्ये अधिकांश क्षेत्रमा घरदैलो अभियान भइसकेको छ । पार्टीले बुद्विजीवी, युवा, विद्यार्थी, महिला, किसान, शिक्षक, किसानलगायतको भेला गरी जिल्ला, नगर, वडा, टोलको निर्वाचन परिचालन समिति गठन गरी निर्वाचनको तयारी गरेको देउजाले बताए ।भक्तपुरको यस क्षेत्रमा रोचक त्रिपक्षीय प्रतिस्पर्धा हुने देखिएको छ । यहाँ सत्तारुढ नेकपा, कांग्रेस र भक्तपुर प्रतिनिधिसभा क्षेत्र नम्बर १ मा आफ्नो वर्चस्व कायम राख्दै आएको नेपाल मजदुर किसान पार्टीबीच मुख्य प्रतिस्पर्धा हुने देखिएको छ । यसअघि उक्त क्षेत्रमा तत्कालीन एमालेका तर्फबाट हरिशरण लामिछाने १२ हजार ७ सय ८९ मत प्राप्त गरी निर्वाचित भएका थिए । उनका प्रतिस्पर्धी कांग्रेसका जीवन खत्रीले ९ हजार ९ सय ७७ मत, तेस्रो स्थानमा रहेका नेमकिपाका उम्मेदवार निरज लवजुले ७ हजार १९ मत पाएका थिए । भक्तपुर१ (क) मा बाहेक अन्य उम्मेदवारले १ हजार मत कटाउन सकेका थिएनन् । अघिल्लो चुनावमा दोस्रो स्थान प्राप्त गरेको कांग्रेस पहिलो हुने दरिलो कसरतमा छ । कांग्रेस उम्मेदवार कृष्णलाल भँडेललाई जिताउन पार्टीका शीर्ष नेताहरू रामचन्द्र पौडेल, कृष्ण सिटौला, डा रामशरण महत, प्रकाशशरण महत, शशांक कोइराला, विमलेन्द्र निधि, विश्वप्रकाश शर्मा, नवीन्द्रराज जोशी, पुष्पा भुसाल, गगन थापा, मोहन बस्नेत, उदय शमशेर राणालगायत घरदैलोमा सहभागी छन् । जिल्ला सभापति दुर्लभ थापाका अनुसार मातृशोकमा रहेका भँडेलले घरदैलो कार्यक्रममा उपस्थित हुन नसक्ने जानकारी दिँदै मतदातालाई हस्ताक्षर सहितको अनुरोधपत्र पठाएका छन् । नेकपाले देवीप्रसाद (डीपी) ढकाललाई चुनावी मैदानमा अघि सारेको छ । कांग्रेसले भँडेल, नेमकिपाले अघिल्लो निर्वाचनकै उम्मेदवार निरज लवजुलाई उम्मेदवार बनाएको छ । नेमकिपाको प्रचार अभियान भने भिन्न रहेको जिल्ला अध्यक्ष न्हुच्छेभक्त फोजुले बताए । हामी आश्वासन बाँड्दैनौं, मतदातासँग अन्तर्क्रिया गछौं, उनले भने, जिल्ला, नगर, वडा, टोलस्तरीय कमिटी गठन गरेर घरदैलो गर्दै छौं ।"
ट्राफिक व्यवस्थापनमा विद्यार्थी,"काठमाडौं (कास) महानगरीय ट्राफिक प्रहरी महाशाखाले उपत्यकाको ट्राफिक व्यवस्थापनमा कानुन संकायका विद्यार्थीलाई स्वयंसेवकको रूपमा परिचालन गरेको छ । महाशाखाले काठमाडौं स्कुल अफ ल, चक्रवर्ती हबी एजुकेसन एकेडेमी र नेसनल ल कलेजको सहकार्यमा दोस्रो चरणमा ३ सय ५५ जना ट्राफिक स्वयंसेवक परिचालन गरेको हो । स्वयंसेवकलाई एकदिने प्रशिक्षणसँगै कार्यक्षमताको मूल्यांकन गरी प्रमाणपत्रसमेत वितरण गर्ने महाशाखाका प्रमुख भीमप्रसाद ढकालले बताए । युवाहरूमा हामी बिनाबर्दीका ट्राफिक प्रहरी हौं भन्ने भावना जागृत गर्न चरणबद्ध रूपमा स्वयंसेवक परिचालन गरिएको उनको भनाइ छ । युवा स्वयंसेवक परिचालन गरेर काठमाडौंका मुख्य चोक तथा क्षेत्रको ट्राफिक व्यवस्थापनमा सुधार गरिनेछ, उनले भने, आमनागरिकमा ट्राफिक सहजतासमेत महसुस गराइनेछ । एक हप्ताका लागि युवा स्वयंसेवक परिचालन गरिएको हो । उनीहरू पिक आवर मा खटिने गरेको ढकालले बताए । राजधानीमा हुने भीडभाड र ट्राफिक जामलाई मध्यनजर गरेर अभियान थालिएको महाशाखाले जनाएको छ । असोजमा महाशाखाले युवा ट्राफिक स्वयंसेवक परिचालनअन्तर्गत पहिलो चरणमा पाँच सय जना परिचालन गरिसकेको छ । ट्राफिक स्वयंसेवकले जेब्राक्रसिङमा यात्रुलाई बाटो काट्न सिकाउने, पैदलयात्रुलाई फुटपाथ तथा आकाशेपुल प्रयोग गर्न सहयोग गर्नेछन् । सार्वजनिक सवारीसाधनमा आरक्षण सिटको अवस्था हेर्नेछन् ।"
दिगु द्यः पुनर्निर्माण,"काठमाडौं (कास) भूकम्पले क्षति पुर्याएको काठमाडौं महानगरपालिका२१ स्थित लगन टोलमा रहेको दिगु द्यः (शाक्य र वज्राचार्यहरूको साझा कुलदेवता) को पुनर्निर्माण गरिएको छ । यो ऐतिहासिक कीर्तिपुण्य महाविहार अर्थात् लगं बहाःभित्र अवस्थित छ । शनिबार महानगरपालिकाका मेयर विद्यासुन्दर शाक्यले दिगु द्यःको उद्घाटन गरे ।महानगरपालिकाको नीतिभित्रै सत्तल, महाविहार, पार्टीपौवा, मन्दिर पुनर्निर्माण पनि रहेको मेयर शाक्यले बताए । कीर्तिपुण्य महाविहार पनि आफ्नै पालामा पुरानै स्वरूपमा पुनर्निर्माण गर्ने उनले प्रतिबद्धता जनाए । कतिपय सम्पदा गुठी र पुरातत्त्व विभागको नाममा रहेकाले पनि पुनर्निर्माणमा समस्या भएको उनको भनाइ थियो । महानगरपालिकालाई जिम्मा दिए कुमारीघर, महादेवपार्वती मन्दिरलगायतको पनि पुनर्निर्माण अघि बढाउन सकिन्छ, उनले भने । दिगु द्यः महानगरपालिकाको ५० लाख रुपैयाँ सहयोगमा पुनर्निर्माण भएको हो । कीर्तिपुण्य महाविहार काठमाडौं उपत्यकाको १८ बौद्ध विहारमध्ये एक हो । यहाँभित्र ६ सय वर्षअघि कुलदेवता स्थापना गरिएको विश्वास गरिन्छ । हरेक वर्ष देवालीमा लगं बहाः अन्तर्गत रहेका शाक्य र वज्राचार्य समुदायको देपूजा यही मन्दिरमा गर्ने गरिएको छ ।महानगरपालिकाको सहयोगमा आफ्ना कुलदेवताको मन्दिर सम्पन्न भएकोमा महाविहार रेखदेख कमिटीका सदस्य कुलभक्त शाक्यले खुसी व्यक्त गरे । सिद्धार्थ गौतम बुद्धको गृहनगर कपिलवस्तुबाट लखेटिएका शाक्यहरूले कान्तिपुर (काठमाडौं) मा आफ्नो बसोबास सुरु गरेपछि दिगु द्यः स्थापना गरेको विश्वास गरिन्छ ।"
६९ जनाद्वारा रक्तदान,ललितपुर (कास) गोदावरी नगरपालिका१२ ठेचोस्थित झिझी पुचः र जगतश्री साकोषको संयुक्त आयोजनामा भएको रक्तदानमा ६९ जनाले रक्तदान गरेका छन् । जाडोयाममा हुने रगत अभावको समस्यालाई टार्न कार्यक्रम आयोजना गरिएको पुचःका उपाध्यक्ष धर्मेन्द्र महर्जनले बताए । पुचःले प्रत्येक वर्ष रक्तदान कार्यक्रम गर्दै आइरहेको छ ।
"'सेयर राइडिङ' रोक्ने होइन, व्यवस्थित बनाउने हो","सरकारले पछिल्लो समय प्रचलनमा रहेको मोटरसाइकलमार्फत यात्रु ओसार्ने सेवालाई कानुन बनाएर सहजीकरण गर्नुको साटो उल्टो रोक लगाएको छ । २७ वर्षअघिको यातायात व्यवस्था ऐनले टुटल र पठाओजस्ता कम्पनीले पछिल्ला वर्ष सुरु गरेको यस्तो सेवा नचिन्नु अन्यथा थिएन, तर अहिले आएर त्यही कानुन प्रयोग गरी सरकारले निजी सवारीलाई यात्रु ओसार्न रोक लगाउनु भने विडम्बनापूर्ण छ । सरकारले त कानुन अद्यावधिक गरेर वा नयाँ ऐन बनाएर पो आजका आवश्यकताहरू समेट्न सक्नुपर्छ । जब कुनै व्यवसायकारोबारचालचलन अपवाद नभएर आम बन्छ, तब सरकारले त्यसलाई नियमन गर्न कानुन बनाउनुपर्छ । त्यस्तो व्यवसाय नवप्रवर्तनलाई सघाउने किसिमको छ भने त झन् हौसला प्रदान गर्नुपर्छ । नेपालमा भने सरकार ठीक उल्टो बाटो हिँडेको छ, टुटल र पठाओजस्ता कम्पनीलाई कानुनी प्रणालीमा समेटेर व्यवस्थित गर्नुको साटो उनीहरूको सेवामाथि नै रोक लगाउने बाटो रोजेको छ ।यातायात व्यवस्था विभागले मंगलबार एक सूचना जारी गरी निजी प्रयोजनका लागि दर्ता भएका सवारीसाधनलाई सार्वजनिक यातायातका रूपमा प्रयोग गरेको पाइएमा कारबाही गर्ने जनाएको छ । सरकारी सूचनापछि पनि यस्तो सेवा चलिरहेको देखिन्छ । यसअघि गत माघमा पनि भौतिक पूर्वाधार तथा यातायात मन्त्रालयले मोटरसाइकलमा यात्रु ओसार्ने कार्यमाथि रोक लगाउने निर्णय गरेको थियो । त्यसको चौतर्फी विरोध भएपछि प्रधानमन्त्री केपी शर्मा ओलीले यस्तो सेवालाई व्यवस्थापनको बाटो अपनाउन सकिने भन्दै अहिले जे अवस्थामा छ, त्यस्तै छाडिदिन तत्कालीन भौतिक योजना तथा यातायातमन्त्री रघुवीर महासेठलाई निर्देशन दिएका थिए । त्यसयता झन्डै एक वर्षमा पनि सरकारले यससम्बन्धी कुनै नीति बनाएन । यसबीचमा संसद्मार्फत कानुन नै बनाउन सकिन्थ्यो, केही नेपाल ऐन संशोधन गर्दा यसलाई पनि समेट्न सकिन्थ्यो तर त्यसतर्फ ध्यान दिइएन । व्यवस्थापनको कुनै बाटो नअपनाई फेरि हठात् रोक लगाउने सूचना जारी गर्नुले सरकारी निकायले कतै यस्तो सेवाप्रति नै वैरभाव त राख्दैनन् भन्ने आशंका जन्माएको छ । सरकारले बुझ्नुपर्छ सेयर राइडिङ यात्रुहरूको रहरको रोजाइ होइन, सार्वजनिक यातायात भरपर्दो नहुँदाको बाध्यता हो । अहिले संसारभरि नै यस्तो सेवा दिने मध्यस्थकर्ता कम्पनीहरू प्रचलनमा छन् । नेपालमा टुटलले तीन वर्षदेखि सेवा दिइरहेको छ भने पठाओ डेढ वर्षदेखि । यातायात सेवा सञ्चालन गर्न यातायात व्यवस्था विभागमा दर्ता हुनुपर्ने प्रावधान छ । टुटल र पठाओ भने कम्पनी रजिस्ट्रारको कार्यालयमा दर्ता छन् । तर उनीहरूको आफ्नै मोटरसाइकल तथा ट्याक्सी छैनन् । अरू मोटरसाइकल तथा ट्याक्सीधनीहरूले उनीहरूको एप प्रयोग गरी यो सेवा दिने हुन् । उनीहरूले प्रविधिमार्फत सवारीधनी र यात्रुबीच मध्यस्थमात्र गरिरहेका हुन् । यसबाट दसौं हजार यात्रुले सुविधा पाएका छन्, हजारौंले रोजगारी । टुटल र पठाओमा करिब ५० हजार राइडर आबद्ध छन् । कतिपय यात्रुलाई ट्याक्सी चढ्नुभन्दा सेयर राइडिङ सेवा किफायती लागेको छ । सार्वजनिक यातायातमा कोचिनुभन्दा यसलाई सजिलो मानेका छन् । यसमा सेवा दिने खुसी छन्, लिने पनि सन्तुष्ट नै छन् । त्यसैले जहिलेसम्म सबैले खुसीसाथ सार्वजनिक सवारी चढ्ने दिन आउँदैन, तबसम्म यस्तो व्यवस्थालाई रोक्नु उचित हुँदैन, बरु व्यवस्थित बनाउनुपर्छ । सार्वजनिक यातायात प्रभावकारी हुने हो भने यात्रुहरू स्वतः यस्तो सेवामा आकर्षित हुने थिएनन् । सरकारले अहिले टेकेको कानुन आउँदा न सहरीकरण आजको जस्तो अवस्थामा थियो, न इन्टरनेट र प्रविधि नै । तसर्थ, उसबेलाको कानुन देखाएर नवीनतम प्रविधि प्रयोग गरेर दिने सेवामा बन्देज लगाउनु कुनै पनि हिसाबले उचित हुँदैन । उक्त ऐनमा सार्वजनिक सवारी र यातायात सेवाबारे व्यवस्था छ । तर टुटल र पठाओजस्ता कम्पनी सार्वजनिक यातायात सेवा दिने कम्पनी होइनन्, यिनीहरूले केवल मध्यस्थमात्रै गर्छन् । त्यसैले उनीहरूलाई यो ऐनअन्तर्गत व्यवहार गर्नु उपयुक्त हुन्छ कि हुँदैन भन्ने प्रश्न पनि छ । यस्तो नीतिगत अस्पष्टतालाई सरकारले नियम बनाएर व्यवस्थित गर्नुपर्छ । बुद्धिमानी नेतृत्वले नवप्रवर्तनलाई रोक्दैन, बरु उद्यमशीलता रोक्ने कानुन फेर्छ, सरकारले यो तथ्य मनन गर्नुपर्छ । बिना कानुन सञ्चालन भइरहँदा यस्तो सेवाका केही जटिलता पनि छन् । सेवा दिनेको विवरण मध्यस्थकर्तासँग मात्र हुन्छ, राज्यलाई पनि यसबारे थाहा हुनुपर्छ । राज्यलाई तिनुपर्ने करदेखि यात्रुको बिमा लगायतका समस्या छन् । सेवाको भाडादर र प्रयोगकर्ताको सुरक्षा र गोपनीयताका सवाल पनि छन् । तर यी सबै कुराको उपचार सेवालाई नै रोक्नु होइन, व्यवस्थित गर्नु हो । चरित्रका हिसाबले यो गैरकानुनी धन्दा पनि होइन, राज्यको कानुनले नचिनेको मात्रै हो । त्यसैले वैधानिक बनाउँदा नै सबै थिति मिल्छ । उदेकलाग्दो चाहिँ, सरकारीशैली यस्तो सेवालाई व्यवस्थित गर्नेभन्दा निरुत्साहित पार्ने किसिमको देखिन्छ । राज्य सञ्चालक तथा नीतिनिर्माताहरूको काम नवप्रवर्तन र प्रविधिलाई जोड दिने हो, सिर्जनशीलतालाई प्रोत्साहन गर्ने हो । यो सेवा दिने कम्पनीहरू कसैको प्रतिस्पर्धी भए होलान् तर सरकार र यात्रुका विरोधी होइनन् । यिनले त राज्यकै बृहत् जिम्मेवारीमै पर्ने सार्वजनिक यातायातलाई सघाएका छन्, यात्रुहरूलाई वैकल्पिक सेवा दिएका छन्, स्वरोजगारी बढाएका छन् । उनीहरूप्रति सरकार कृतज्ञ हुनुपर्छ, कृतघ्न होइन । जसरी व्यवसायीहरू सिर्जनशील भए, त्यसैगरी सरकारी अधिकारीहरूले आफ्नो सोच र कानुनलाई युगानुकूल बनाउनुपर्छ । धेरैले रुचाइसकेको एउटा नवीन प्रयासलाई वैधानिकता दिनुपर्छ ।"
कार्यसम्पादन मूल्यांकन कि पाँडे पजनी ?,"निश्चय नै, मन्त्रिमण्डल गठन र फेरबदल गर्ने पूर्ण अधिकार संसदीय व्यवस्थामा प्रधानमन्त्रीमा रहन्छ । तर, उनले जसलाई चाह्यो उसलाई राख्न वा हटाउन सक्छन् भन्दैमा लोकलाजको ख्यालै नगर्नु चाहिँ अनौठो छ । यसपालि प्रधानमन्त्री ओलीले गरेको मन्त्रिमण्डल हेरफेरले जनमानसलाई प्रश्न गर्ने अवसर दिएको छ के आधारमा फेरबदल गरिएको हो ? सबै सांसदलाई अवसर दिनुपर्छ, यसकारण पूरै टिम परिवर्तन गरिएको हो भन्ने हो भने त्यो गरिएको छैन । कार्यसम्पादन मूल्यांकन राम्रो भएकालाई नचलाई काम गर्न नसकेकालाई मात्र हटाइएको भन्ने हो भने त्यो पनि भएको देखिएन । आखिर कुन आधारमा मन्त्रिमण्डल पुनर्गठन गरिएको हो ? प्रधानमन्त्रीले प्रस्ट पार्नैपर्छ । अन्यथा वर्तमान सरकार पनि राणा शासनमा झैं पाँडे पजनीमा विश्वास गर्ने रहेको बात लाग्छ । कतै पढेअनुसार मन्त्रीहरूको कार्य सम्पादनमा परराष्ट्रमन्त्री प्रदीप ज्ञवाली एक नम्बरमा त श्रममन्त्री गोकर्ण बिष्ट दुई नम्बरमा परेका थिए । राम्रो काम गरेका भनिएका बिष्टलाई हटाई जनताको नजरमा अक्षम ठहरिएकाहरूलाई थमौती गर्नुको कारण के हो ? पाँडेपजनी नै गर्नु थियो भने कार्यसम्पादन मूल्यांकनको अभिनय किन गरियो ? गोपाल देवकोटा, जोरपाटी, काठमाडौं"
अधिकारसम्पन्न आयोजना र वाग्मती,"उपत्यकाको गौरवका रूपमा रहेको वाग्मती नदीलाई स्वच्छ बनाउन भनेर खडा गरिएको अधिकारसम्पन्न वाग्मती आयोजनाले समयोचित काम गरिरहे छ जस्तो लाग्दैन । राजनीतिक पार्टीहरूलाई कार्यकर्ता भर्तीकेन्द्र मात्रै बनिरहेको प्रतीत हुन्छ यो । नत्र वर्षौंअघि सुरु भएको आयोजना अहिलेसम्म किन पूरा हुँदैन ? सर्वसाधारणको जग्गाजमिन वर्षौंदेखि अधिकरण गरेर न त्यसको मुआब्जा दिनु छ न कुनै काम हुनु छ ! फेरि, दिएको मुआब्जा पनि हचुवाको भर बाँडिएको छ, फिल्ड निरीक्षण नै नगरी । स्थानीय बासिन्दाले जग्गा नदिएकाले काममा ढिलाइ भएको भन्नु सरासर झूट हो । आयोजनाले काम थालनी गर्न पहिल्यै फिल्ड निरीक्षण गरिएको थियो होला, कति व्यक्तिको कति जग्गा अधिकरण गर्नुपर्छ र कति खर्च लाग्छ भन्ने हिसाबकिताब पनि त्यति बेलै भएको थियो होला । अहिले जे मन लाग्यो त्यही बोलेर आफ्नो कर्तव्यबाट पन्छन खोज्नु ठीक होइन । सुन्नमा आएको छ, मुआब्जा लिनलाई स्थानीय बासिन्दाले आयोजना कर्मचारीलाई नगद नारायण दिनुपर्छ रे ! होइन भने वर्षौंसम्म काम अड्काइदिन्छन् रे ! अर्कातिर, विभिन्न संघसंस्थाले हप्तैपिच्छे वाग्मती सफाइको आयोजना गर्छन् । तर, सबैतिर फोहोरमा कमी आउन सकेको छैन । टन्टलापुर घाम लागेका बेला अझै पनि वाग्मती गन्हाइरहन्छ । त्यसैले सफा गर्दागर्दै पनि वाग्मती कसरी फोहोरै रहेको छ भन्नेतिर ध्यान जानु आवश्यक छ । वाग्मती सफा गर्न भनेर सरकारले अहिलेसम्म ६ अर्बभन्दा बढी रकम खर्च गरिसकेको छ । तर सुखद परिणाम भने आउन सकेको छैन । वाग्मती सफाइको नाममा राज्यको ढुकुटीको दोहोन हुने काम रोक्नुपर्छ । पुरुषोत्तम घिमिरे, जोरपाटी, काठमाडौं"
भ्रमण वर्षमा शुल्क वृद्धि,"भारतीय धार्मिक पर्यटकलाई मानसरोवर प्रवेशका निम्ति चीनले ५० प्रतिशत शुल्क बढाएछ । नेपाल भ्रमण वर्ष सुरु हुन पाँच हप्ताजति बाँकी रहँदा उपर्युक्त विषय हाम्रो निम्ति अनुकरणीय बन्न सक्छ । मेचीदेखि महाकालीसम्म कति धार्मिक र पर्यटकीय गन्तव्य छन्, गनेर साध्य छैन । शुल्क निर्धारण गर्ने कार्यमा भने हामीले मुटु कमाउँदै आएका छौं । ठूलो छाती बनाएर रकम असुल्न केले छेकेको छ ? उदाहरणस्वरूप, केही महत्त्वपूर्ण पर्यटकीय गन्तव्यमा विदेशीका लागि प्रवेश शुल्क यस्तो हुन सक्छ खुम्बू उपत्यका र चर्चित हिमालहरूका आधारशिविरसम्म पुग्न १,००० अमेरिकी डलर, पाथीभरा, गोसाइँकुण्ड, मुक्तिनाथ, रारा, फोक्सुन्डो, तिलिचो तालका लागि ३०० डलर । यसैगरी महत्त्व र उपयुक्तताका आधारमा मुलुकभरिका उल्लेख्य स्थानको भ्रमण, पैदलयात्रा एवं अन्य गतिविधिका लागि अविलम्ब महँगो शुल्क तोक्नु आवश्यक देखिन्छ । नेपालीका निम्ति भने विदेशीका तुलनामा १० प्रतिशत रकम मात्र उपयुक्त देखिन्छ । याद राखौं, जति धेरै शुल्क तोकिए पनि तीर्थस्थलहरूमा हिन्दुहरूको भीड कहिल्यै घट्ने छैन, महत्त्व अरू बढ्दै जानेछ । उता, पर्यटकीय गन्तव्य जति महँगो बनाउन सक्यौं, उति प्रसिद्धि फैलिँदै जान्छ । ढाक्रे शैलीमा रित्तो खल्ती पर्यटकलाई हामीले प्राथमिकतामा दिनु हुँदैन । यस्ताबाट प्रायः विकृति मात्र भित्रिने हो । वास्तवमा हाम्रो मुलुक अमूल्य गहनाहरूले भरिभराउ छ । तिनको पहिचान गर्न अब ढिलाइ नगरौं । किन चाउरिस् मरिच, आफ्नै रागले भनेझैं खुम्चिएर, पिल्सिएर बस्नु हुँदैन । भ्रमण वर्षको महान् अवसरलाई गुम्न दिनु हुन्न । भुवनेश्वर शर्मा, चन्द्रागिरि२, काठमाडौं"
ठण्डा दिमागले सोच,"दलहरूमा गुटको खेती घट्दै गए हुन्थ्योनेताहरूमा आँट र जाँगर बढ्दै गए हुन्थ्यो एकआपसमा दोषारोपण टर्रा, रूखा, बोली छुचो संस्कार बिस्तार बिस्तार बन्द भए हुन्थ्योढाड भाँच्ने महँगी र माफियाको हैकम बिचौलियाराज अब नामेट गरे हुन्थ्यो देशवासीको भावनालाई बुझे मात्र हुन्थ्यो ठण्डा दिमाग लगाएर सोचिदिए पुग्थ्यो । कृष्ण कुम्पुरे, आदमटार, धादिङ"
बालबालिका मन्त्रीको चुक,"महिला, बालबालिका तथा ज्येष्ठ नागरिक मन्त्रालयमा नवनियुक्त मन्त्रीलाई स्वागत गर्न अपांग बालबालिकालाई गोकर्णबाट सिंहदरबारस्थित मन्त्रालय लगिएको समाचार पढ्नुपर्दा साह्रै दुःख लाग्यो । नेता र मन्त्रीहरूको स्वागतका लागि बालबालिकालाई घण्टौं भोकैप्यासै उभ्याउने वा कतै लैजाने परिपाटीको विरोध हुँदै आइरहे पनि अझै यसको सिको गरिरहनु झन् लज्जास्पद छ । यस्तो अभ्यास बालअधिकारको हनन भएको कुरा उठिरहे पनि सम्बद्ध व्यक्ति र निकायले कानमा तेल हालेर बसिरहनु भर्त्सनायोग्य छ । मन्त्रीको स्वागत गर्न बालबालिकालाई दुःख तस्बिर समाचारले भित्रैसम्म पीडा दियो । यो जाडोमा पातला लुगा लगाएका र सिँढी उक्लिन नसक्ने बालबालिकालाई यातना दिई मन्त्रीको चाकरी गर्न खोजेर गोकर्णस्थित संयुक्त अपांग आवाज केन्द्रले साँच्चै नकाम गरेको हो ।ठूलालाई खुसी पार्नका लागि बालबालिकालाई गोटी बनाउने काम तत्काल रोक्नुपर्छ । यसप्रति सम्बद्ध निकाय पनि चनाखो हुन जरुरी छ । जाडोले सिउसिउ काम्दै मन्त्रीको हातमा फूल थमाउन लगाएर गरिएको स्वागत पनि के स्वागत ! बालबालिका मन्त्री भएका नाताले पार्वत गुरुङले यसमा नराम्ररी चुकेका छन् । उनले यो पहललाई सुरुमै रोक्न सक्नुपर्थ्यो र त्यो नसकेकाले अब कहिल्यै यस्तो गल्ती नदोहोर्याउने प्रतिबद्धता गर्नुपर्छ । गोविन्द विक, बूढानीलकण्ठ१२, काठमाडौं"
नेकपा व्यवस्थापन र स्थिरताको दन्त्य कथा,"गत साता सत्तारूढ दल र सरकारबारे दुइटा ठूला समाचार बने । नेकपा सचिवालय बैठकले निर्णय गर्यो अब अध्यक्ष केपी शर्मा ओली पूरै अवधिभर प्रधानमन्त्री कायम रहने र अर्का अध्यक्ष पुष्पकमल दाहाल प्रचण्ड पार्टीको कार्यकारी अध्यक्ष हुने । यसलाई नेकपा वृत्तले एकता र स्थिरताको अर्को महत्त्वपूर्ण पाइलो भनेर प्रस्तुत गर्ने प्रयत्नसमेत गरेको छ । यसबाट ओलीप्रचण्डबीच सत्ता साझेदारीका सन्दर्भमा यसअघि भएका सहमतिका आधारमा प्रचण्ड छिट्टै वा कहिले प्रधानमन्त्री बन्ने भन्ने सवाल अहिलेलाई सकियो । उनलाई आकर्षक ललिपप मिलेको छ देख्दा मुख रसाउने जिब्रो, चलाउँदा बिलाउने ! यो अस्थायी व्यवस्थापन नै हो, योभन्दा बढी यसको उपादेयता छैन ।पहिले ओलीप्रचण्ड जिम्मेवारी बाँडफाँट वा व्यवस्थापनकै कुरा गरौं । नेकपाको (अन्तरिम) विधानले के भन्छ थाहा छैन, तर सचिवालयले यही निर्णय गर्यो । एकतासँगै एउटा असाधारण द्वैध पदीय संरचनामा रहँदै आएको छ नेकपा । समान हैसियतका दुई अध्यक्ष भने पनि प्रधानमन्त्रीको पद र पूर्वएमालेको संगठनात्मक वजनका कारण ओलीले डिफ्याक्टो हैसियत पनि पाएका थिए । अर्थात्, पार्टीको वास्तविक कार्यकारी प्रमुख पनि उनै थिए । दाहाल भने सम्बोधनमा पाइने अध्यक्षको सम्मानमा सीमित थिए । अध्यक्ष अहिले पनि दुवै छन्, वरीयता पनि फेरिएको छैन तर दाहाललाई कार्यकारी अध्यक्ष भनिएको छ । यो पदावली आफैंले भूमिकालाई स्पष्ट पार्छ । अर्थात्, ओली अब सेरिमोनियल अध्यक्ष हुन् र अध्यक्षका रूपमा बैठकको अध्यक्षता, संगठनका नाममा जारी गर्ने नीतिनिर्देशन, पार्टीभित्र र बाहिर गरिने पत्राचार लगायतका सबै जिम्मेवारी दाहालको हो । शिष्टाचार र समझदारी एउटा कुरा हो, तर उनले यी काम गर्न अब कसैलाई सोधपुछ गर्नुपर्दैन ।यदि कार्यकारी पदावलीको अर्थ कायम रहने हो भने नेकपामा अब ओलीको भूमिकामा दाहाल स्थापित भएका छन् । नेतृत्वका हिसाबले यो निकै ठूलो डिपार्चर हो । हाम्रोजस्तो सन्दर्भमा पार्टीमाथिको पकडले नेतृत्वलाई निर्णायक भूमिका दिन्छ । कांग्रेसमा त्यो पकड गिरिजाप्रसाद कोइरालासँग थियो, जसको बलमा उनले कृष्णप्रसाद भट्टराई र गणेशमान सिंहसम्मलाई पाखा लगाउन सके । एमालेमा त्यो पकड ओलीसँग देखियो, जसको बलमा उनले अध्यक्ष र प्रधानमन्त्री दुवै भूमिकामा भए पनि पूर्ववर्ती झलनाथ खनाललाई निष्प्रभावी बनाइदिए । त्यसैले मलाई शंका लाग्छ, पूर्वएमाले घटकले पूर्वमाओवादी अध्यक्ष प्रचण्ड को त्यो भूमिकालाई सहजै स्वीकार गर्ला भन्नेमा । एकता भए पनि हिजो को कता थिए भन्ने विषयले लामो समयसम्म पार्टीको आन्तरिक व्यवहारमा प्रभाव पार्छ । गुटगत संलग्नताको कुरा मात्र होइन यो । त्यो त स्वार्थको लेनदेनमा छिटछिटो परिवर्तन भइरहन सक्छ । तर पार्टीको सांगठनिक जीवन अलि फरक विषय हो । गुटगत र स्वार्थी लेनदेनबाट मुक्त धेरै सदस्य पार्टीमा हुन सक्छन् । उनीहरू आफू लाग्दादेखिको सांगठनिक नेतृत्व र नीतिगत गन्तव्यसँग भावनाले बढी जोडिएका हुन्छन् । पुष्पकमलको नामसँग जोडिएका दाहाल र प्रचण्ड आफैं उदाहरणका फरक विम्ब हुन् उनलाई प्रचण्ड भनेर बढी कसले सम्बोधन गर्छन्, दाहाल भनेर कसले ? त्यसको पनि अर्थ देखिन्छ ।एमाले र माओवादी घटकबीच एकता त भयो तर एकीकरण अझै पूरा भएको छैन । यसका लागि कम्तीमा पनि पार्टीको आगामी महाधिवेशनसम्म पर्खिनुपर्ने हुन्छ । एमाले र माओवादी एकता र नेकपा नवगठनलाई जतिसुकै सैद्धान्तिक आवरण दिइए पनि यथार्थमा यो चुनावी आवश्यकताको परिणाम थियो । सतहमा देखिने आधार यही हो । पृष्ठभूमिमा अरू केके थिए, त्यो बुझ्न छुट्टै अध्ययन गर्नुपर्ने हुन्छ । यहाँसम्म आइपुग्दा नवगठित नेकपाको यात्रा भनेको ओलीप्रचण्डका देखिनेनदेखिने सहमति र समझदारीमै चलेको छ । सचिवालयको यो निर्णय पनि दुई जनाको सहमतिकै उपज हो । संस्थागत निर्णयमा नेकपा अझै प्रवेश गरिसकेको छैन । ओलीप्रचण्डले गर्ने सहमति र समझदारी नै नेकपाको निर्णय प्रक्रिया हो । सचिवालय, स्थायी समिति, केन्द्रीय समिति जेजे भनिए पनि दुई नेताले आआफ्ना पूर्वघटकको व्यवस्थापन र भागबन्डालाई नै प्राथमिकता दिँदै आएका छन् । एकीकरण महाधिवेशनमा पुगेपछि मात्र पूरा हुनेछ । एकताको घोषणादेखि नै सहमति मा पार्टी चलाउने, नेतृत्व चयन गर्ने कुरा सुनिँदै आएका छन् । तर महाधिवेशनमा प्रतिनिधिहरू कतिसम्म नयाँ नेतृत्व चुन्न स्वतन्त्र हुन्छन् वा सहमतिका नाममा केन्द्रीय निर्देशन थोपरिन्छ, त्यसले एकीकरणको रूप निर्क्योल गर्नेछ । निर्देशनकै बलमा नेतृत्व चुनियो भने एकीकरण पूरा नभएको वा एकता कमजोर चरणमै रहेछ भनी बुझ्नुपर्ने हुन्छ ।लामो प्रतीक्षापछि मन्त्रिमण्डलमा हेरफेर भएको छ । यति लामो समयसम्म मन्त्रिमण्डलमा ठूलो हेरफेर नभएको उदाहरण सायद यही नै हो । ओली सरकारको यो एउटा रेकर्ड नै हो । उनका मन्त्रीले २१ महिना निरन्तर काम गर्ने मौका पाए । मन्त्रीले काम देखाउने यो पर्याप्त समय पनि हो । तर जसरी जानेआउने मन्त्रीका अनुहार फेरबदल भएका छन्, त्यसले कुनै नयाँ सन्देश दिँदैन । बरु केही नकारात्मक सन्देश भने पक्कै दिएको छ । महिला अनुहार कटौती भयो । पार्वत गुरुङ ज्यान मुद्दामा आरोपित छन् । अदालतबाट फैसला हुन बाँकी नै छ । मन्त्रिमण्डलमा उनी सामेल हुनाले अपराधलाई राजनीतिक संरक्षण समाप्त हुँदै छ भनेर गरिएको प्रचारबाजीलाई खोक्रो सावित गरिदिएको छ ।हृदयेश त्रिपाठी धेरै पटक मन्त्री भइसकेका व्यक्ति हुन् । मन्त्री भएका बेला उनका सफलता र उपलब्धिका कुनै उल्लेख्य उदाहरण छन् भनेर देख्न पाइएको छैन । यस्तै, गोकर्ण विष्ट बाहिरिनु र घनश्याम भुसाल भित्रिनु, थममाया थापा जानु र बिना मगर थामिनु, सम्बन्धित मन्त्रीका कामसँग जोडिएका छन् भनेर पुष्टि गर्ने कुनै आधार भेटिन्न । कसलाई जोगाउने, कसलाई ल्याउने यो ओलीप्रचण्ड कसरत मात्रै हो । असफलताका नमुना अनुहारहरू मन्त्रिमण्डलमा मौजुद नै छन् । यो हेरफेर मूलतः ओलीप्रचण्डका आशारामहरूको व्यवस्थापन हो । यद्यपि एकाध कोटा माधव नेपाल, वामदेव गौतमले पनि पाएका छन् । कुनै काम गर्न र प्रतिबद्धता पूरा गर्नका लागि यो हेरफेर भएको हो भन्ने न कुनै आधार भेटिन्छ, न त पत्याउने अनुहार नै । घनश्याम भुसाल एउटा चोखो अनुहार हुन् । सत्ता र स्वार्थको यो ओलीगार्की मा उनी कति चोखो रहन सक्छन्, हेर्न बाँकी नै छ । चोखो रहन त सकिएला, तर काम नगरी चोखो रहनुको कुनै अर्थ रहँदैन ।हो, यो हेरफेरले समाजवादीका उपेन्द्र यादवलाई रामै चड्कन दिएको छ, उनले महसुस गर्न चाहे भने । प्रस्ट छ उनको पार्टी वा उनी सरकारमा अनवान्टेड हुन् । उनको पार्टी सरकारबाट बाहिरियो भनेर निर्णय गर्नुपर्ने कुनै औचित्य बाँकी छैन । ओली सरकारमा उनले पाएको निगाहयात्राले उनको राजनीतिलाई खोटो बनाइदिएको छ । एउटा दलको ठूलो बहुमत भएको अवस्थामा अर्को दल सहयात्राको बहाना बनाएर सरकारमा टाँसिनुको कुनै राजनीतिक अर्थ छैन भन्ने पनि यसले पुष्टि गरेको छ ।पार्टीमा दाहालओली कार्य विभाजन र मन्त्रिमण्डलमा हेरफेरको चर्चा भइरहँदा प्रधानमन्त्री ओलीको स्वास्थ्य पनि चर्चाको शिखरमा थियो । अब डाइलसिसले मात्र काम चल्दैन, मृगौला दोस्रो प्रत्यारोपण अनिवार्य भएको छ, कहाँ गर्ने देशभित्र कि बाहिर ? भन्ने प्रश्न थियो, अझै छ । लाग्थ्यो प्रधानमन्त्री आफ्नो स्वास्थ्यलाई ख्याल गर्दै पार्टी, निजी सचिवालय र सरकारमा आफूले कम समय दिए पनि पुग्ने एउटा भरपर्दो टिम बनाउन प्रयत्नशील छन् । तर पार्टीमा दाहालको व्यवस्थापन, जसको विकल्प थिएन, अलि फरक देखिए पनि यथार्थमा सरकारमा आफ्नो पूर्णावधिको यात्रा सुनिश्चित गर्नु नै उनको मुख्य सरोकार हो भन्ने सिद्ध भएको छ । कस्मेटिक कार्यकारी जो भए पनि पार्टीमा आफ्नो वर्चस्वलाई चुनौती दिने कोही छैन भन्नेमा उनी ढुक्क छन् ।जुनसुकै दल होओस् वा व्यक्ति, प्रधानमन्त्री हुनेले पूर्णकालीन अवधि पाउनुपर्छ भन्ने पक्षमा मेरो दृष्टिकोण रहँदै आएको छ । प्रधानमन्त्री ओलीले संसद्को यो अवधिभर काम गर्न पाउनुपर्छ, पार्टीलाई विजयी बनाउन सके दोस्रो कार्यकाल पनि नेतृत्व गर्न पाउनुपर्छ भन्ने अभिमत मैले राख्दै आएको छु । तर, प्रधानमन्त्रीबाट एक पटक हटिसकेपछि दोहोर्याईतेहोर्याई फेरि प्रधानमन्त्री बन्ने लालच र तृष्णालाई नेपालका दलहरूले सदाका लागि निर्ममतापूर्वक फ्याँक्नु जरुरी छ । तिनै लोभीलालची नेताहरूको घेराबन्दीले कांग्रेस र कम्युनिस्ट दुवै पार्टी ग्रस्त छन् । तसर्थ बाँकी अवधि ओली नै प्रधानमन्त्री रहने निर्णय यस अर्थमा सकारात्मक मान्न सकिन्छ । कसले कति काम गर्न सक्छ, त्यसको तात्तातै सही मूल्याङ्कन पनि हुन सक्तैन । तर त्यसले एउटा प्रणाली बसाल्छ, जसलाई हामी राजनीतिक स्थिरता भन्न सक्छौं । चुनावका सबै परिणाम विवेकपूर्ण (र्यासनल) हुन्छन् भन्ने पनि जरुरी छैन । बेलायतमा ब्रेक्जिट मत र अमेरिकामा डोनाल्ड ट्रम्पको विजय यसका चर्चित उदाहरण हुन् । निर्धारित अवधिमा अर्को चुनाव हुन्छ र त्यसलाई प्रक्रियाले नै सुधार गर्छ, गर्न सकिन्छ भन्ने हो । लोकतान्त्रिक प्रणालीको मान्यता पनि त्यही हो ।तर यहाँ प्रश्न, ओली नेतृत्वको पूर्णावधि निरन्तरताको मात्र कुरा होइन, उनको स्वास्थ्य पनि उत्तिकै सरोकारको विषय हो । प्रधानमन्त्रीलगायत राज्यका प्रमुख जिम्मेवारीमा रहनेको स्वास्थ्योपचार हुनुपर्छ । त्यसका लागि आवश्यक बिदाको पनि सुविधा हुनुपर्छ । स्वास्थ्यलाभपछि उनीहरू फेरि काम र जिम्मेवारीमा फर्किन सक्छन् । तर हाम्रो परम्परा फरक छ । रोगले जति ग्रस्त भए पनि पद र जिम्मेवारीबाट एकैछिन अलग हुन नसक्ने र नचाहने मानसिकताले राजनीति पीडित छ । मैले कतै पढेको छु पाइलटले मोतीविन्दुको अपरेसनपछि पाँचछ महिना विमान चलाउन नपाउने नागरिक उड्डयनको नियम रहेछ । यो अपरेसन दस मिनेटमा सकिन्छ, एकाध घण्टामा त्यो व्यक्ति काममा फर्किन सक्छ । यात्रुहरूको जीवनको संवेदनशीलतालाई ध्यानमा राखेर पाइलटका लागि यो नियम बनेको छ । तर मुलुकको प्रधानमन्त्रीले नियमित डायलसिस गर्नुपर्ने र मृगौला दोस्रो प्रत्यारोपण गर्नुपर्ने अवस्थामा कति विश्राम लिनुपर्छ, कसैले प्रश्न गर्न नपर्ने कस्तो दब्बू संस्कारमा हामी बाँचेका छौं !"
'दुवै अध्यक्षलाई कार्यकारी भएको फिलिङ आयो',"यो समझदारी हामीले आपसी विश्वास कति राम्रोसंँग निर्माण गर्छौं भन्नेमा भर पर्छ ।अहिलेको निर्णयले कमरेड केपी ओलीले अध्यक्षता गर्ने ॅच्याप्टर सकियो भन्ने अर्थ लाग्दैन र होइन ।गएको डेढ वर्षमा म कार्यकारीजस्तो थिइनँ ।मैले युद्धको परिस्थिति, ओलीजीले जेलको परिस्थिति बढी भोगेको हुनाले स्वभावमा केही अन्तर छन् ।मलाई प्रधानमन्त्री हुने बिल्कुल हतारो छैन । देशमा स्थिरता हुनपर्यो, स्थायित्व हुनपर्यो ।सरकार र पार्टी प्रभावकारी बनाउन जति काम गनुपर्थ्यो, सकिएन ।"
कुवेतमा रोकिए २१ कामदार,"काठमाडौं (कास) नौ महिनादेखि कुवेतमा कामविहीन भएका २१ नेपालीले जरिवाना भुक्तानी नहुँदा स्वदेश फर्कन पाएका छैनन् । ती कामदारले जरिवानाबापत ६० लाख रुपैयाँभन्दा बढी कुवेत सरकारलाई बुझाउनुपर्नेछ । भिसाको म्याद सकिएपछि कम्पनीले कुवेतको अध्यागमन विभागलाई ओभरस्टेबापतको जरिवाना तिर्नुपर्ने भएको हो । कुवेतको नियमअनुसार भिसाको म्याद सकिएपछि नवीकरण नभएसम्म प्रतिदिन प्रतिकामदार १० कुवेती दिनार (३ हजार ३ सय ७० रुपैयाँ) जरिवाना लाग्छ । यो जरिवाना हरेक दिन थपिँदै जान्छ । उनीहरूको भिसाको म्याद ६ महिनाअघि नै समाप्त भएको थियो । उनीहरू कार्यरत अल मन्सुर समूह कम्पनी आर्थिक संकटमा परेपछि बैंक र कुवेती सरकारको कालोसूचीमा परेको छ । कालोसूचीमा परेपछि कम्पनीले उनीहरूको भिसा नवीकरण गरी स्वदेश फर्काउन नसकेको हो ।नेपाली दूतावासले कामदारमाथि थोपरिरहेको जरिवाना मिनाहा गर्न कुवेत सरकारसँग पहल भइरहेको जनाएको छ । दूतावासका अधिकारीले कुवेतको गृह, श्रम र परराष्ट्र मन्त्रालयको उच्च तहमा भेट गरेर पहल गरेका हुन् । दूतावासले कुवेती अधिकारीहरू कामदारको जरिवाना मिनाहा गर्ने विषयमा सकारात्मक देखिएको बताए । कुवेत सरकारले कहिले जरिवाना मिनाहा गर्ने भन्ने टुंगो भइसकेको छैन । कामदारले नेपालबाट जरिवाना तिर्न रकम मगाउने कुरा जायज हुँदैन, ती अधिकारीले भने, जरिवाना मिनाहा हुनासाथ कामदारहरू कुवेतबाट फर्कन पाउँछन् । कामदारको लापरबाहीले नभई काम गर्न आएका कामदारलाई कम्पनीले आवासीय अनुमति (भिसा) को स्वीकृति नलिइदिँदा जरिवाना लागेको दूतावासका एक अधिकारीले बताए । यसमा कामदार होइन कम्पनी जिम्मेवार हुन्छ, उनले भने । ती कामदार अल मन्सुर समूहका तीन कम्पनी डिस्टी फुड कम्पनी, अल रिफ अल वलादी बेकरी र जाइन्स कम्प्युटर रेन्टल फर सर्भिसमा कार्यरत थिए । ग्लोबल राइजिङ प्लेसमेन्ट म्यानपावरले उनीहरूलाई कुक भिसामा कुवेत पठाएको हो । दूतावासका अनुसार कम्पनीले तीन दिनअघि कामदारलाई तीन महिनाको बाँकी नौ हजार दिनार तलब भुक्तानी गरेको छ । कामदारलाई खाना र बस्न समस्या छैन । खानाको अभाव हुनासाथ दूतावासले नै प्रबन्ध मिलाएको छ, दूतावासका ती अधिकारीले भने, कम्पनीले नेपाली कामदार बसिरहेको क्याम्पको भाडा तिरेको छैन । दूतावासको अनुरोधमा नेपालीलाई क्याम्पबाट बाहिर निकालिएको छैन ।"
सम्भाव्यता अध्ययन 'छिट्टै',"(बेइजिङ)  चीनले तिब्बतको सिगात्सेदेखि नेपालको सिमानाका केरुङसम्मको रेलमार्गको सम्भाव्यता अध्ययन छिट्टै थाल्ने भएको छ । सम्भाव्यता अध्ययन कहिले सुरु गर्ने भन्ने नखुलाइए पनि यो अध्ययनलाई केरुङ काठमाडौं रेलमार्गका लागि पूर्वतयारी ठानिएको छ ।तिब्बत स्वशासित क्षेत्रका पार्टी कमिटी सचिव वु यिङच्येसहितको टोलीले शुक्रबार तिब्बतमा सम्पन्न सम्बन्धित विभागहरूसँगको तयारी बैठकपछि सम्भाव्यता अध्ययन थाल्ने निष्कर्ष निकालेको हो । चिनियाँ राष्ट्रपति सी चिनफिङ र नेपाली नेताबीच भएको सहमति कार्यान्वयनका लागि तीन दिनसम्म चलेको बैठकमा चीनको परराष्ट्र मन्त्रालय, राष्ट्रिय विकास तथा सुधार आयोग, चिनियाँ राज्य रेलवे प्रशासन, चिनियाँ राष्ट्रिय रेलवे ग्रुप कम्पनी लिमिटेड र सम्बन्धित विभागहरू सहभागी थिए । बैठकमा चीनको राष्ट्रिय ग्रिड कर्पोरेसन, तिब्बतबाट साइनोनेपाल रेलमार्ग सञ्चालनसम्बन्धी स्थलगत अध्ययन गर्न गएको टोलीलगायत पनि थिए । बैठकमा तिब्बतका पार्टी सचिव वुले सिगात्सेदेखि केरुङसम्मको सम्भाव्यता अध्ययन नेपालचीन रेलमार्ग निर्माणका लागि महत्त्वपूर्ण हुने बताएका थिए । चिनियाँ सञ्चारमाध्यमहरूले जनाएअनुसार सन् २०१७ देखि राष्ट्रिय विकास तथा सुधार आयोग, चिनियाँ राज्य रेलवे प्रशासन, राष्ट्रिय रेलवे ग्रुप, सम्बन्धित विभागहरूले सक्रियताका साथ चीननेपाल रेलमार्गको प्रारम्भिक अनुसन्धान अघि बढाउँदै भौगर्भिक र इन्जिनियरिङ प्रविधि अध्ययनद्वारा थुप्रै विशेष अध्ययन प्रतिवेदन तयार पारेको बैठकले मूल्यांकन गरेको थियो । त्यस्तै सोही अवधिमा नेपाली र चिनियाँ रेलवे व्यवस्थापन सहकार्यका लागि जनशक्तिलाई तालिम पनि दिइएको जनाइएको छ । सन् २०१८ डिसेम्बरमा नेपाल र चिनियाँ रेलवे पूर्वसम्भाव्यता अध्ययन संयुक्त रूपमा सम्पन्न भएको थियो ।राष्ट्रपति सीले गत असोज अन्तिम साता नेपाल भ्रमण गरेका बेला जारी संयुक्त वक्तव्यमा सीमापार रेलवे परियोजनाअन्तर्गत केरुङकाठमाडौं रेलमार्गको सम्भाव्यता अध्ययनबारे सम्झौता भएको चीनको राष्ट्रिय विकास तथा सुधार आयोगको वेबसाइटले उल्लेख गरेको छ । चीननेपाल रेलमार्ग विकासलाई चीनले अघि सारेको बेल्ट एन्ड रोड इनिसिएटिभ्स (बीआरआई) कार्यान्वयन गर्दै दुवै मुलुकबीचको आर्थिक तथा व्यापारिक आदानप्रदानलाई सबल पार्ने महत्त्वपूर्ण कडीका रूपमा लिएको जनाएको छ । संसारमा अहिलेसम्मकै सबैभन्दा जटिल रेलमार्ग निर्माणका रूपमा सिगात्सेकेरुङ करिब पाँच सय ४० किलोमिटर र केरुङकाठमाडौं ७२ किलोमिटरको दूरीलाई लिइएको छ ।"
रोजगारदाता छाड्नेलाई साउदीमा प्रतिबन्ध,"(काठमाडौं)  साउदी अरबले करार अवधि समाप्त नभईकन रोजगारदाता छाडेर अवैध रूपमा बस्ने कामदारलाई पुनः साउदी आउन प्रतिबन्ध लगाउने नियम जारी गरेको छ । आप्रवासी कामदारले रोजगारदाता छाडेर अर्को कम्पनीमा काम गर्ने क्रम बढेपछि सरकारले नयाँ नियम ल्याएको हो । यो नियमअनुसार साउदीको अध्यागमन विभागले त्यस्ता कामदारलाई थप ६ महिना जेल राख्ने र ५० हजार रियाल जरिवाना तिराउनेछ । रियादस्थित नेपाली दूतावासले समेत नेपाली कामदारलाई रोजगारदाता छाडेर अन्यन्त्र नजान अपिल गरेको छ । साउदीमा दस दिनमै कम्पनी राम्रो नरहेको, भनेअनुसार सुविधा नदिइएको, मेडिकल नगरेको, मेसको खानाले आफूलाई सञ्चो नभएको, बिरामी हुँदा कम्पनीले उपचार नगरेकोलगायत कारण देखाई काम छाड्ने नेपालीको संख्या पछिल्ला दिनमा बढेको देखिन्छ, दूतावासद्वारा जारी सूचनामा भनिएको छ । दूतावासले मन परेन भनेर अन्यत्र जाँदा समस्या जटिल बन्ने र रोजगारदातालाई मात्र बलियो बनाउने हुनाले काम नछाड्न नेपाली कामदारलाई आग्रह गरेको छ । दूतावासले समस्या समाधानमा गर्ने प्रयास रोजगारदाता (कफिल) र रोजगारदातालाई नेपालबाट पठाउने म्यानपावर व्यवसायीले गर्ने सहयोगमा निर्भर गर्छ, दूतावासले सूचनामा भनेको छ । दूतावासले समस्या बढाइँचढाइ रूपमा दोषारोपण मात्र गर्ने प्रकारले नराख्न पनि सुझाव दिएको छ । काम र आवासमा रहेर नै समस्या समाधान सहज हुने दूतावासको भनाइ छ । पछिल्ला चार महिनामा मात्रै दूतावासले कामबाट भागेका १ सय ६ जना कामदारलाई स्वदेश पठाएको छ । दूतावासले समयमा तलब नपाएका १ हजार ९ सय २६ जनालाई दिलाएको, एक सय ११ जनालाई बहिर्गमन भिसा दिलाएको, १ हजार ३ सय ७६ कामदारको हकमा (परिचयपत्र) नवीकरण गरेको जनाएको छ । दूतावासमा पछिल्लो चार महिनामा झन्डै ९ हजार कामदारले टेलिफोनबाट आफ्ना समस्या टिपाएका थिए ।"
बोगेनभिलियनद्वारा स्वतन्त्रता पक्षमा मतदान,"बुका, पपुवा न्यु गिनी बोगेनभिलियनहरूले मेलानेसियन द्वीप समूहलाई पपुवा न्यु गिनीबाट स्वतन्त्र मुलुक बनाउनेनबनाउनेबारे जनमतसंग्रहमा शनिबार पहिलो पटक मतदान गरेका छन् । विभिन्न चरणमा हुने मतदानका लागि २ लाख ५० हजार बोगेनभिलियन पञ्जीकृत छन् । जनमत संग्रहमा बोगेनभिलियनको महुमत प्राप्त भए मेलानेसियन द्वीप समूह विश्वकै नयाँ मुलुक बन्नेछ । विशेषज्ञहरूका अनुसार बोगेनभिलका अढाइ लाख मतदाता स्वतन्त्र मुलुकको पक्षमा भारी मतदान गर्ने दाबी गरेका छन् । शनिबार सुरु मतदान दुई सातासम्म जारी रहनेछ । सन् २००१ मा पपुवा न्यु गिनीको मुख्य भूभागको पूर्वमा अवस्थित द्वीप समूहको क्लस्टरमा कम्तीमा १५ हजारको ज्यान जाने गरी भएको गृहयुद्ध समाप्त गर्ने उद्देश्यले भएको शान्ति सम्झौताअन्तर्गत यो जनमतसंग्रह भइरहेको हो । बढी स्वायत्तता प्रदान गरिएको बोगेनभिलेका मतदाता स्वतन्त्रताको पक्षमा आआफ्नो मत जाहेर गर्न सक्ने दाबी विशेषज्ञहरूको भएको एसोसिएटेट प्रेसले जनाएको छ । तर, जनमत संग्रहको परिणाम अन्तिम भने हुने छैन । पपुवा न्यु गिनीमा जनमत संग्रह गैरबाध्यकारी कदम हो । स्वतन्त्रताको पक्षमा जनमत संग्रहको परिणाम आए पनि बोगेनभिले र पपुवा न्यु गिनीका नेताहरूबीच वार्तापछि निर्णय सार्वजनिक गरिनेछ । अन्तिम निर्णय पपुवा न्यु गिनीको सांसदले गर्नेछ । पपुवा न्यु गिनीमा संयुक्त राष्ट्रसंघका सहसमन्वयकर्ता जियानलुका रामपोलाले भने, अन्तर्राष्ट्रिय निकाय जनमतसंग्रहका लागि मतदान शान्तिपूर्ण, पारदर्शी, समावेशी र विश्वसनीय बनाउन कडा परिश्रम गरिरहेको छ । उनका अनुसार जनमतसंग्रहका लागि पपुवा न्यु गिनीमा संयुक्त राष्ट्रसंघका ४० कर्मचारी र सयभन्दा बढी अन्तर्राष्ट्रिय पर्यवेक्षक खटिएका छन् । मतदानका क्रममा हिंसाको सम्भावना न्यून रहेको छ, उनले भने, करिब १९ वर्षदेखि यो ऐतिहासिक क्षणका लागि म प्रतीक्षारत थिएँ, मलाई विश्वास छ कि जनमतसंग्रह शान्तिपूर्ण तरिकाले सम्पन्न हुन्छ । डिसेम्बरको मध्यमा जनमतसंग्रहको परिणाम सार्वजनिक भइसक्नेछ । २ लाख ७ हजार मतदाता जनमतसंग्रहका लागि योग्य छन् । रामपोलले भने, दुर्गम क्षेत्रहरूका कारण विस्तारित मतदानको अवधि दुई सातासम्म निर्धारण गरिएको छ । डुंगामा चढेर मतदानका लागि सहभागी हुने मतदातासमेत जनमत संग्रहमा सहभागी हुने उनले दाबी गरे । उनले भने, प्रतिकूल मौसम र दुर्गम बस्तीहरूका कारण सुगम तरिकाले मतदाताहरूले मतदान गरुन भन्ने उद्देश्यले केही लचिलोपना अप्नाइएको छ, त्यसैले मतदानलाई विभिन्न चरणमा सञ्चालन गरिएको हो । बोगेनभिलेको स्वायत्त क्षेत्रका अध्यक्ष जोन मोमिसले शुक्रबार संवाददातालाई भनेका थिए, यो क्षेत्र एउटा नयाँ सामाजिकआर्थिक र राजनीतिक परिवर्तनका लागि आँतुर छन् । पोस्टकोरियर अखबारमा आफ्नो साप्ताहिक कोलममा पपुवा न्यु गिनीका प्रधानमन्त्री जेम्स मारपेले लेखेका छन्, एउटा जनमतसंग्रहको परिणामअघि राजनीतिक सम्झौतामा पुग्नका लागि गम्भीर वार्ता र छलफलको आवश्यकता छ । सन् १९८० को दशकको अन्त्यतिर बोगेनभिलेमा हिंसा सुरु भएको थियो । पंगुनामा रहेको एक विशाल कपर खानीका कारण हिंसा र द्वन्द्व चुलिएको थियो । पपुवा न्यु गिनीका लागि उक्त खानी एउटा ठूलो आम्दानीको स्रोत हो । मुलुकले कपर निर्यात गरी ठूला आम्दानी गर्दै आए पनि बोगेनभिलेका बासिन्दाले त्यसको लाभ लिन नसकेको भन्दै स्थानीय विरोधमा उत्रेका थिए । खानीले प्रदूषणसँगै स्थानीयको पारम्परिक जीवन स्तरलाई प्रभावित पारेको भन्द्र बोगेनभिलियनहरू विरोधमा उत्रेपछि पपुवा न्यु गिनी गृहयुद्धमै धकेलिएको थियो । त्यसै क्रममा स्वतन्त्रताका लागि आवाज उठेको थियो । सरकारले दमन नीति अख्तियार गरेपछि चर्केको द्वन्द्वमा कम्तीमा १५ हजारले ज्यान गुमाउनुपरेको थियो । सन् २००१ मा शान्तिसम्झौता भए पनि बोगेनभिलेमा रहेको खानी खुल्न सकेको छैन । एक दशकसम्म जारी गृहयुद्धपछि धेरैले राजस्वको मुख्य स्रोत खानी भएकाले छुट्टै मुलुकको पक्षमा धेरैले वकालत गर्दै आएका छन् । पपुवा न्यु गिनी र बोगनेभिलेबीच भएको शान्तिसम्झौतामा हतियार व्यवस्थापन, द्वन्द्व प्रभावित क्षेत्रमा थप स्वायत्तता, जनमतसंग्रहलगायतका बुँदाहरू समेटिएका थिए । रामपोलाले भने, शान्तिसम्झौता विश्वको केही भूभागमा लामो समयसम्म जारी हिंसाको एउटा हिस्सा थियो । जनमतसंग्रह र त्यसपछिको सौहार्दर्तापूर्व वार्तापछि निस्कने परिणामलाई सबैले समर्थन र सहयोग गर्न आवश्यक छ । पपुवा न्यु गिनीको प्रमुख सहर बुकाको एउटा मतदान केन्द्रमा एक हजारभन्दा बढी मतदाता आफ्नो मताधिकारको प्रयोग गर्न बिहानैदेखि लामबद्ध देखिएका थिए । मतदानका लागि आउनेहरूले सडकमा उत्साहित हुँदै स्वतन्त्रताको झन्डा फहराएका थिए ।"
लुम्बिनी विश्वशान्तिको मुहान,"औरंगावाद, भारत (कास) बौद्ध जन्मस्थल लुम्बिनी र आसपासका स्थलको महत्त्व र पुरातात्त्विक अवस्थाबारे भारतमा चर्चा गरिएको छ । १२ देशका बौद्ध विद्वान् र भिक्षुसहितको सहभागितामा औरंगावादस्थित बाबासाहेब अम्बेडकर विश्वविद्यालय अडिटोरियममा शनिबार बुद्ध जन्मस्थल लुम्बिनीबारे नेपालका वरिष्ठ पुरातत्त्वविद् वसन्त बिडारीले आफ्नो धारणा राख्दै गौतम बुद्धको जन्मस्थल लुम्बिनी भएको बताए । उनले गौतम बुद्धलाई सधैं शान्तिका लागि उत्प्रेरित गर्ने भूमि नेपाली हो । र, त्यहीँ पाएको ध्यान लाभले उनले भारतमा ज्ञान प्राप्त गरे । कार्यक्रममा कम्बोडिया, म्यानमार, श्रीलंका, कोरिया, भियतनाम, नेपाल, लाओस र थाइल्यान्डलगायत १२ मुलुकका डेढ सय बढी भिक्षुभिक्षुणी, बौद्ध विद्वान् र अनुसन्धानकर्ता सहभागी छन् । बिडारीले भने, लुम्बिनी विश्व शान्तिको मुहान हो । त्यहाँका मुख्य आकर्षण मायादेवी मन्दिर र सम्राट् अशोकले बनाएको अशोक स्तम्भ हुन् । मन्दिर परिसरभित्र रहेका बुद्धजन्म स्मारक शिला, मायादेवीको मूर्ति, पुष्करणी पोखरी र स्तूपहरू उत्तिकै श्रद्धा र आस्थाका प्रतीक छन् । कार्यक्रममा बौद्ध संस्कृति र जीवनशैलीबारे मलेसियाको नालन्दा बौद्धिस्ट समाजका निर्देशक तान होउ सुनले बुद्ध विचारले नै विश्वमा शान्ति सम्भव हुने भएकाले बौद्ध संस्कृति र जीवनशैली उत्कृष्ट भएको बताए ।"
नेपालभाषा साहित्य नखः फिल्मले जोगाउँछ भाषा,"(काठमाडौं)  रमेश महर्जनको परिचय कीर्तिपुर नगरपालिकाका मेयरका रूपमा मात्र सीमित छैन, नेपालभाषाका कवि पनि हुन् उनी । नेपालभाषा साहित्यमा उनको ठूलो रूचि छ । उनका लागि भने, नेपालभाषा साहित्यको स्थिति कहाँ छ भन्ने चिन्ता छैन । उनी मातृभाषाका रूपमा नेपालभाषा बोल्नेहरू कम हुन थालेकोप्रति बढी चिन्तित छन् । त्यसैले उनी मान्छन् अब नेपालभाषा साहित्यको उद्देश्य पनि यो भाषा बोल्नेको संख्या बढाउने नै हुनुपर्छ । यो सबै प्रसंग हो, तेस्रो नेपालभाषा साहित्य नखःको । प्रज्ञा प्रतिष्ठान कमलादीमा भएको दुईदिने कार्यक्रममा सहभागी सबैको चिन्ता त्यही थियो, नेवारले मातृभाषाका रूपमा आफ्नो भाषा छोड्दै गएकोमा । मेयर महर्जन र अरू धेरैलाई त्यति बेला राहत महसुस भयो, जति बेला कविता बढ्न अगाडि आइन्, पोखराकी २६ वर्षीया हेमन्तिका राज्यलक्ष्मी पालिखे । उनको कविताको शीर्षक थियो, न्हुगु म्हसिका । अर्थात् नयाँ पहिचान । उनको पुर्खाको खास घर भक्तपुरमा थियो, हेमन्तिका आफैं भने पोखरामा हुर्के बढे । उनलाई पनि नेपालभाषा सिकाइएन् । किन सिकाइएन भन्दा डर थियो, कतै नेपालभाषा मातृभाषाका रूपमा बोल्दा उनको भविष्यमा अप्ठ्यारो हुने त होइन ? केही समय भयो, हेमन्तिकाले नेपालभाषा सिकेको । अब त उनी बोल्ने मात्र होइन, कविता लेख्न पनि भइसकेकी छन् । त्यसैले उनले आफ्नो नयाँ परिचय बनाएकी छन् र त्यसैलाई पोख्ने प्रयास गरिन्, कविताबाट । उनी मान्छिन्, मातृभाषामा दखल प्राप्त गर्ने हो भने त्यसले कुनै पनि परिस्थितिमा फाइदा नै हुन्छ । कविताको सार पनि थियो, कोही नेवारले नेपाली भाषा बोल्दा ड र द अनि ट र त मा अलमल भए कसैले कुनै प्रकारको प्रतिक्रिया दिन्छ भने त्यसमै आत्तिनुपर्ने केही छैन । यो त नेवारले बोल्ने नेपाली भाषाको विषेशता नै हो । सम्मेलनको अर्को निचोड रह्यो भने भाषालाई समृद्ध बनाउन साहित्यमै मात्र सीमित भएर हुन्न । अरू क्षेत्रमा पनि धनी हुनुपर्छ । यसमा सबैभन्दा बलियो पक्ष रहेको छ, फिल्म क्षेत्र । भाषाको विकास र विस्तार गर्ने हो भने स्तरीय र लोकप्रिय फिल्म पनि बनाउनुपर्छ । आर्यन नकर्मी लामो समयदेखि नेपालभाषा फिल्ममा व्यस्त छन् । उनले निकै लोकप्रिय फिल्म र धारावाहिक बनाएका छन् । नकर्मी पनि मान्छन्, भाषा समृद्ध बनाउन फिल्मको ठूलो भूमिका हुन्छ । अझ फिल्मले भाषा सिकाउन पनि मद्दत गर्दो रहेछ । उनकै अनुभवमा पनि उनका फिल्म हेरेर नेपालभाषा बुझ्न र बोल्न सिक्ने नेवार धेरै रहेछन् । अझ केही अभिभावकले त उनका फिल्म हेरेर सन्तानले नेपालभाषा बोल्न जानेको सुनाएका रहेछन् । भनिरहनु पर्दैन, त्यसले सबैभन्दा बढी खुसी कोही भएका छन् भने ती नकर्मी नै हुन् । भाषा साहित्य विकासमा फिल्मको भूमिका अन्तरक्रियामा उनले फिल्मको प्रभाव खोतलेका हुन् । साहित्य नखःमा मेयर महर्जन, नव कवयित्री हेमन्तिका र कलाकार नकर्मीले मात्र आफ्नो धारणा र प्रस्तुति पेस गरेका थिए । अरू धेरै नयाँ र पुराना पुस्ताका साहित्यकारले पनि साहित्य नखःमा आफूलाई प्रस्तुत गरे । नखःको अर्को उल्लेखीय पक्ष रह्यो, सामूहिक लोकार्पण गरिएका सात पुस्तक । ती पुस्तक थिए, मथुरा सायमिको आत्मकथा, भूषणप्रसाद श्रेष्ठको गजलसंग्रह, राजेन्द्रकुमार पुताको गजल समालोचना र कविता संग्रह, राज साय्मिको जासुसी उपन्यास, वासुदेव अधिकारीको नेपालभाषामा अनुवादित कविता संग्रह र उद्धव मास्केको नियात्रा । यी सबै पुस्तकको समीक्षा गर्ने काम गरेका थिए, मल्ल के सुन्दरले । यस्तै रञ्जना लिपिको पुनर्उत्थानबारे अन्तरक्रिया गरियो । पछिल्लो समय यो लिपिको पुनर्उत्थानमा नयाँ पुस्ता अगाडि आएका छन् र लिपिको प्रचारप्रसारमा ठूलो भूमिका खेलिरहेका छन् । यस्तैमध्ये एक हुन्, पूर्व मिस नेवाः सुनीता डंगोल । उनीजस्तै प्रविधिको पनि ज्ञान भएका पुस्ताले लिपिको पुनर्उत्थानमा अहिले सक्रिय भएर लागिरहेका छन् । यस्तै मथुरा साय्मिको साहित्यिक यात्राबारे पनि अन्तरक्रिया गरियो । साय्मिले आफ्नो साहित्यिक यात्राबारे विचार पोखे । साहित्यिक नखःका क्रममा दिवंगत पद्यरत्न तुलाधरको लेखनमा रहेको हुप्प स्याप्प र रामकृष्ण खड्कीको लेखनमा रहेको यमराजया मःम प्रहसन पनि प्रस्तुत गरिएको थियो । त्यस्तै रंगकर्मी वैकुण्ठ भण्डारीले पूर्व राजा, पूर्व प्रधानमन्त्रीद्वय पुष्पकमल दाहाल र शेरबहादुर देउवाको नेपालभाषामै क्यारिकेचर गरेका थिए । सम्मेलनमा पुस्तक प्रदर्शनी र नेवारी खानाका स्टलसमेत राखिएका थिए ।"
कवितामा टुँडिखेल,"काठमाडौं (कास) टुँडिखेलको ऐतिहासिक गुरुमापा रूखको फेदमा बसेर कवि डारामप्रसाद ज्ञवालीले टुँडिखेलको पीडा शीर्षकको कविता सुनाए । कवि ज्ञवाली मान्छेको चेतना जागृत गर्न साहित्यले सशक्त भूमिका खेल्ने भएकाले कविता मार्फत टुँडिखेलको पीडा पोखेको बताउँदै थिए । मान्छेको चेतना जागृत गरेर आफ्नो जिम्मेवारी पूरा गराउन साहित्यले सहयोग गर्छ, उनले भने, जनप्रतिनिधिले कविताका भाव सुन्नुपर्छ ।अकुपाई टुँडिखेल अभियानले शनिबार गरेको साहित्य जमघट कार्यक्रममा स्रष्टाहरूले टुँडिखेललगायत खुला ठाउँ मिच्ने प्रवृत्तिविरुद्ध चोटिलो प्रहार गरे । कवि श्रवण मुकारुङले म कवि थिएँ शीर्षकको कविता वाचन गरे । उनले देश निर्माण गर्नेले विकास गर्न नजानेको प्रतिक्रिया दिए । पुराना इतिहास जोगाएर विकास गर्नुपर्थ्यो, उनले भने, सम्पदा जोगाएर कसरी विकास गर्ने थाहा नपाउँदा हामी हराएजस्तो लाग्यो ।जमघटमा विभिन्न मातृभाषाका कविता पनि सुनाइएका थिए । उदयपुरे कवि विजय बलम्तालीले राई भाषामा कविता सुनाए । उनले कविताको भाव पनि नेपालीमा सुनाए । टुँडिखेल अचेल निसास्सिएको छ, उनले भने, छटपटाएको छ । श्वासप्रश्वास नपुगेको जस्तो । श्वासको कमी भएर ऐँठन भएजस्तो भएको छ । टुँडिखेलजस्ता सम्पदा मिच्चिँदै गएकोमा आफूलाई दुःख लागेर कविता कोरेर ल्याएको उनले सुनाए । आफू उपस्थित हुन नसक्ने स्रष्टाले टुँडिखेलकै विषयमा कविता लेखेर पठाएका थिए । त्यसमै मध्येका थिए वरिष्ठ कवि दुर्गालाल श्रेष्ठ । उनले पठाएको कविता उनकै चेला देवीप्रसाद यम्सालीले वाचन गरे । आफ्नै अनुभूति लेखेर पठाएका कवि श्रेष्ठको कविताले दर्शकको वाहावाही पाएको थियो म असली टुँडिखेल मेरोखेल्ने चउर हो खेल्ने चउरजहाँ खेल्दै हुर्के म भक्ते भकुण्डो त्यही टुँडिखेल लुटियो आज मेरै सरकारलेकवि विप्लव प्रतीकले अकुपाई टुँडिखेल मात्र नभई अकुपाई काठमाडौं नै सञ्चालन गर्नुपर्ने आफ्नो धारणा भएको सुनाए । कवित स्नेह सायमि, रत्न श्रेष्ठ, सहयोग रञ्जित, प्रभा भट्टराईलगायत दुई दर्जन कविले कविता पाठ गरेका थिए ।"
तोरीबारीमा फूलकुमारी,"बर्दिया (कास) चलो चली ससुराली, हालीहाली भेटबी सालीखुसीके मारे हुइल उधुम, हुइगिल धुम धामका ।भिडियो बन्नुअघि नै थारू समुदायमा चर्चित बनेको यो गीतको सुटिङस्थल तोरीबारी रोजियो । लेहंगा र चोलीमा सजिएकी फूलकुमारी टाउकोमा गाग्री बोकेर त्यहीं देखिइन् । थारू समुदायकी सबैभन्दा व्यस्त मोडेल गाउँ आएको सुनेर दर्शक उर्लिए । बढैयाताल गाउँपालिका४, भकारीगाउँमा उनी सुटिङका लागि पुग्दा भकारी, बुटहा र बाँकेको फत्तेपुरका आसपासका फ्यान जम्मा भइसकेका थिए । त्यहाँको सुटिङपछि बुटहागाउँको नहरतिर युनिट अघि बढ्यो । त्यहाँ पनि उनका समर्थकले पिछा छोडेनन् । गोरुगाडाको सट लिइरहँदा हेर्न आउनेको घुइँचो उस्तै थियो । फ्यानहरूले चल्तीकी अभिनेत्रीहरूसँग उनको तुलना गरे । फूलकुमारी थारू समुदायकी रेखाजस्तै हुन् । उनको अभिनय निकै अब्बल छ, बुटहागाउँका रमेश चौधरीले भने, अहिलेसम्म भिडियोमा मात्रै देख्न पाएको थिएँ । गाउँमै देख्न पाउँदा निकै खुसी लाग्यो । उनले फूलकुमारीसित सेल्फी लिन पनि भ्याए ।छायांकन भइरहेका गीत थारू संस्कृतिसँग जोडिएको छ । भिनाजुले सालीलाई भेट्न जाँदा पाहुर (कोसेली) लिएर पुग्छ । मदिराले लठ्ठिएर ससुराली पुग्दा पत्नी पनि त्यहीं भेटिएपछि झगडा सुरु हुन्छ । फूलकुमारी सालीको भूमिकामा देखिएकी छन् । चल्तीका मोडेल देवदास चौधरी भिनाजु, साथी फेटारा र श्रीमतीको भूमिका रविना चौधरीले निर्वाह गरेका छन् । देवदास आफ्नै लगानीमा दर्जनभन्दा बढी भिडियो खेलेका छन् । पछिल्लो समय थारू गीतको म्युजिक भिडियो बन्ने क्रमले तीव्रता पाएको छ । फूलकुमारीले सातामा दुईवटासम्म म्युजिक भिडियोमा काम गरिरहेको सुनाइन् । उनले अभिनय गरेका दर्जनौं भिडियो युट्युबमा हेर्न सकिन्छ । आफूले सोचेभन्दा बढी प्रशंसा पाएकामा औधि खुसी लागेको फूलकुमारीले सुनाइन् । खासमा मेरो नाम अञ्जु कुस्मी हो । तर, म फूलकुमारीका नामले चिनिएकी छु, उनले भनिन् ।"
दियालोको काव्यअर्चना,"काठमाडौं (कास) मुलुकका विभिन्न भेकका स्रष्टाहरूलाई निम्त्याएर दियालो साहित्य सरगमले राजधानीमा काव्य अर्चना गरेको छ । सांस्कृतिक संस्थानसँग मिलेर गरेको रचना वाचन कार्यक्रममा पुरुषभन्दा महिला स्रष्टा बढी थिए । कवि लक्ष्मी रुम्बा, लता कार्की, ऋतु खनाल, सानु खतिवडासँगै गणेशप्रसाद खतिवडा र रत्न विरही घिमिरेले कविता सुनाएका हुन् । तीन चरणमा सम्पन्न काव्य अर्चना को सुरुवातमै कवि लक्ष्मी रुम्बाले मास्क शीर्षकको कवितामार्फत् मुलुकको जर्जर अवस्थामाथि व्यंग्य कसिन् । यसपछि उनले आधिसत्यमा उभिएर र जंगल ः एक सपना सुनाइन् । उनलाई पछ्याउँदै ऋतु खनालले वसन्त, देशको गौरव लगायतका कविता छन्दमै सुनाइन् । गणेशप्रसाद खतिवडाले पनि छन्दमै सालीको नियत लगायतका कविता सुनाए भने लता कार्कीले विमान स्थल लगायतका कवितामा मुलुककै बेथितिमाथि झटारो हानिन् । सानु खतिवडाले च्याङ्बा शीर्षकमा सुनाएको कविताले प्रेम र अन्तरजातीय सद्भावको वकालत गर्थ्यो । रत्न विरहीले पनि तिमी कस्तो मान्छे भन्दै व्यक्तिको प्रवृत्तिमाथि व्यंग्य कसे । अतिथि कविको रूपमा बाबु त्रिपाठी र प्रभा भट्टराईले सुनाएका रचनाले पनि ताली पाए । नेपाल प्रज्ञा प्रतिष्ठानका काव्य विभाग प्रमुख हेमनाथ पौडेल, स्रष्टा रमेश खकुरेल, शान्ति शर्मालगायतले कविहरूको सिर्जनाको प्रशंसा गरे ।"
सेनामा हेलिकप्टर र विमान 'अपुग',"(काठमाडौं)  सेनाले उद्धार तथा राहत वितरणका लागि पर्याप्त हेलिकप्टर र विमान नभएको बताएको छ । सेनासित हाल १३ हेलिकप्टर छन् । तीमध्ये ८ वटा सञ्चालन र ५ वटा मर्मतमा छन् । ६ वटा जहाजमध्ये ४ वटा सञ्चालनमा छन् र अन्य २ वटालाई लिलामीको प्रक्रियामा राखिएको छ । प्राकृतिक विपत्तिका बेला उद्धार र अति विशिष्ट पदाधिकारीलाई सेनाले स्थल एवं हवाई सुरक्षा दिँदै आएको छ । कम हेलिकप्टर र विमानले बढी काम गर्नुपर्ने चुनौती रहेको सेनाले जनाएको छ । सैनिक प्रवक्ता विज्ञानदेव पाण्डेका अनुसार अति विशिष्ट व्यक्तिहरूका लागि प्रयोग भइरहेका तीन अमेरिकी बेल हेलिकप्टरमध्ये एउटा मात्र सञ्चालनमा छ । दुइटा मर्मतमा छन् । सुरक्षा चुनौती र दायित्वलाई ख्याल गरेर सेनाले उद्धार तथा विपद् व्यवस्थापन गर्न काठमाडौं, सुर्खेत र इटहरी गरी मुलुकका तीन स्थानमा एयर बेस निर्माण गरेको उनको भनाइ छ ।सेनाले मुलुकको भौगोगिक अवस्था र प्राकृतिक विपत्तिलाई आकलन गरी उद्धार, राहत र पुनःस्थापनाका लागि एउटा एयर बेसमा ५ हवाई साधन (चार हेलिकप्टर र एक विमान) राख्ने लक्ष्य राखेको छ । पूर्वको इटहरी एयर बेसमा हालसम्म कुनै हवाई साधन छैनन् । पश्चिमको सुर्खेतमा भएका दुई हेलिकप्टरमध्ये एउटा सञ्चालनमा छ भने अर्को मर्मत गराइँदै छ, प्रवक्ता पाण्डेले भने । मध्य एयर बेस काठमाडौंमा भएका अन्य हेलिकप्टर र विमानसमेत सबै पूर्णरूपमा सञ्चालनमा छैनन् । अति विशिष्ट व्यक्तिको सुरक्षादेखि गृह मन्त्रालयको सहकार्यमा अन्य सुरक्षा निकायहरू (नेपाल प्रहरी, सशस्त्र प्रहरी बल र अनुसन्धान विभाग) लगायतले सेनाकै सहयोगमा हेलिकप्टरलाई विभिन्न प्रयोजनका लागि उपयोग गर्दै आएका छन् ।यसै वर्ष सरकारले अगुस्टावेस्टल्यान्ड हेलिकप्टर (राष्ट्रपतिका लागि) र सीएन २३५२२० विमान ल्याएको छ । ती दुवै सेनालाई हस्तान्तरण गर्न बाँकी छ । सैनिक प्रवक्ता पाण्डेका अनुसार अमेरिकाले दिने चारमध्ये थप दुई स्काई ट्रक पुस दोस्रो साता नेपाल भित्रिंदै छन् । त्यसपछि सन् २०२० मा एउटा र सन् २०२१ मा अन्य दुई स्काई ट्रक आउनेछन्, उनले भने । सुरक्षा जानकार गेजा शर्मा वाग्ले नेपाली सेनाले प्राकृतिक प्रकोप, भूकम्प, बाढी पहिरोदेखि अतिविशिष्ट व्यक्ति र निर्वाचन सुरक्षा, अन्तर्राष्ट्रिय आतंकवादसम्मको कुरा हेर्नुपर्ने भएकाले हवाई सुरक्षाका लागि स्पष्ट नीति र रणनीति अख्तियार गर्न जरुरी रहेको बताए । सेनालाई हवाई सुरक्षाका लागि उपयुक्त उपकरण, भौतिक पूर्वाधार र हवाईजहाज उपलब्ध हुनुपर्छ, उनले भने, भएका उपकरणहरू उपयोग गर्न पनि त्यत्तिकै आवश्यक छ । वाग्लेले पनि अहिले सेनामा हवाई उपकरण उद्धार र राष्ट्रिय सुरक्षाका लागि पर्याप्त नरहेको बताए । पर्याप्त प्राविधिक तालिम र उपकरण, नीति र सहकार्य भए सेनाले प्रभावकारी ढंगले हवाई सुरक्षामा भूमिका खेल्न सक्छ, उनले भने । विपद् व्यवस्थापन जानकार कृष्ण देवकोटा नेपालमा जुनसुकै बेला प्राकृतिक विपद् आउन सक्ने भएकाले राष्ट्रिय सेनालाई तयारी अवस्थामा राख्नुपर्ने सुझाव दिन्छन् । नेपालमा एक ठाउँबाट अर्को ठाउँमा उद्धार वा केही समस्या पर्दा स्थलमार्गबाट पुग्न घन्टौं लाग्छ ।"
आईएफसीलाई ऋणपत्र जारी गर्न अनुमति,"नेपाली बैंकहरूले यसरी लगानी ल्याउन अझै समय लाग्न सक्छ, दाहालले भने, त्यसकारण आईएफसीजस्ता संस्थाहरूमार्फत ऋणपत्र जारी गरी रकम ल्याउनु सकारात्मक प्रयास हो । अन्तर्राष्ट्रिय बजारको ऋणपत्रमा २३ प्रतिशत ब्याजदर रहेको सन्दर्भमा नेपालका लागि त्योभन्दा महँगो दर हुने भएकाले आईएफसीको प्रस्तावमा धेरै लगानी पर्न सक्ने उनको अनुमान छ ।अर्थ मन्त्रालयले भने तोकिएका क्षेत्रमा लगानी गर्न यसलाई परीक्षण रूपमा हेर्न खोजेको अर्थका अधिकारीको भनाइ छ । ब्याजदर, भुक्तानी समयसीमा, कर तथा अन्य सेवा सुविधाका आधारमा यसको परिणाम देखिने राष्ट्र बैंकका पूर्व प्रमुख कार्यकारी निर्देशक नरबहादुर थापाले बताए । नेपालमा अधिक तरलताको स्थिति भएको समयमा आईएफसी, एडीबीलाई पनि ऋणपत्र जारी गर्न दिने भन्ने अवधारणा आएको हो, उनले भने, तर, उनीहरूले त्यतिबेला नेपाली बजारबाट रकम उठाउन भने सकेनन् । अहिलेको अवधारणामा काम हुने नहुने कुरा ब्याजदर, सेवा सुविधालगायत विषयमा भर पर्छ ।"
अधिकारी नै अनभिज्ञ,"(काठमाडौं)  संयुक्त राष्ट्रसंघद्वारा पारित दिगो विकास लक्ष्यहरू (एसडिजिज) नेपालमा लागू भएको चार वर्ष बिते पनि यसबारे स्थानीयदेखि केन्द्रसम्मका पदाधिकारीलाई अझै जानकारी हुन सकेको छैन । यसलाई ध्यानमा राखेर हाते किताब र रुजु सूची बनाउन राष्ट्रिय सभाका सांसद तथा राष्ट्रिय योजना आयोगका पदाधिकारीले जोड दिएका छन् ।राष्ट्रिय सभाको दिगो विकास तथा सुशासन समिति द्वारा बुधबार आयोजित विधेयकहरूलाई दिगो विकासको आयामबाट विश्लेषण गर्न रुजु सूची (चेक लिस्ट) विकास गर्ने विषयक बैठकमा उनीहरूले तीनै तहका सरकारमा एसडिजिजबारे छलफल चलाउन जोड दिएका हुन् ।दिगो विकास समितिले एसडिजिजबारे सचेतनाका लागि समितिको कार्यालयमा दिगो विकास स्रोत केन्द्रको स्थापना गरेको छ । समितिले आइतबार यसको उद्घाटन हुने जनाउँदै जोसुकैलाई पनि दिगो विकाससम्बन्धी सामग्रीहरू उपलब्ध हुने जनाएको छ । यी सामग्री र रुजु सूचीले सांसदहरूलाई विधेयकमाथि दिगो विकासको कोणबाट छलफल गर्न र संशोधन हाल्नसमेत सजिलो हुनेछ ।एसडिजिज के हो, यसका उद्देश्य र लक्ष्य के हुन्, यसलाई कसरी कानुनसँग मिलाउने र अनुगमनको संयन्त्र कस्तो बनाउने भन्नेबारे उनीहरूले छलफल गर्दै यसलाई स्थानीयकरण गर्नुपर्नेमा जोड दिए । राष्ट्र संघद्वारा सन् २०१५ सेप्टेम्बरमा पारित भएर २०१६ देखि २०३० सम्म पृथ्वी, मानिस र तिनीहरूको समृद्धिका लागि विश्वव्यापी रूपमा लागू विकासका साझा खाका नै एसडिजिज हुन् । एसडिजिजले १७ वटा लक्ष्य (गोल), १६९ वटा परिणामात्मक लक्ष्य (टार्गेट) र २३० सूचक (इन्डिकेटर) निर्धारण गरेको छ । १५ वर्षे कार्यक्रममा ४ वर्ष बितेको छ तर यसबारे स्थानीयकरणका लागि सचेतना नै पुगेको छैन, योजना आयोगका उपाध्यक्ष पुष्पराज कँडेलले भने । उनले एसडिजिज के हो, कसरी विधेयक समावेश गर्ने, नेपालको सन्दर्भमा कसरी मिल्छन् भनेर संघ, प्रदेश र स्थानीय तहमा बुझाउन र स्थानीयकरण गर्नर्मा जोड दिए । सांसदहरूले एसडिजिजलाई विधेयकमा समावेश गर्न तथा बनेका कानुनहरूको समीक्षा गर्न यसबारे बृहत् छलफल, अन्तर्क्रिया गर्न र चेक लिस्ट नै बनाएर सबै सांसदहरूलाई वितरण गर्नुपर्ने बताए । विधेयक बनाउँदा एसडिजिजसँग बाझिन्छ कि मिल्छ, त्यसबारे जाँच्न पनि चेक लिस्ट बनाउन जरुरी छ, सांसद विमला राई पौड्यालले भनिन् ।विज्ञ शिवजी यादवले विकासको जरो स्थानीय निकाय भएकाले त्यहाँ एसडिजिज अपनाउन सकेनौं भने लक्ष्य हासिल गर्न नसकिने बताए । छुट्ट्याएको बजेट पनि सदुपयोग भएको छैन, त्यो भनेको सुशासनको कमी हो, उनले भने, तीनै तहलाई कानुनले कसरी जोड्ने प्राथमिकतामा राख्नुपर्छ र एसडिजिजको हात हातमा चेक लिस्ट भयो भने मूल्यांकन गर्न सजिलो हुन्छ । सांसद दीनानाथ शर्माले नीति, कानुन निर्माण गर्ने संघ मात्र नभएर प्रदेश र स्थानीय तहसमेत भएकाले एसडिजिजबारे सबै तहमा सचेतना फैलाउनुपर्नेमा जोड दिए । कानुन निर्माण र कार्यान्वयन गर्ने निकायसम्म यसको जानकारी हुन जरुरी छ, शर्माले भने, चेक लिस्ट बनाएर काम गर्दा सबैलाई सहज हुन्छ । सांसदहरूले सरकारका कामकारबाहीको अनुगमन, निरीक्षण र निर्देशन दिने हुँदा चेक लिस्ट बनाएर अनुगमन गर्न सजिलो हुने उनीहरूको जोड थियो । योजना आयोगको आर्थिक व्यवस्थापन महाशाखाका सहसचिव खोमराज कोइरालाले संविधान प्रदत्त मौलिक हकका कानुनमा एसडिजिज कतिपय लक्ष्यहरू समावेश भएका छन् भन्दै यसलाई बुझ्ने गरी हातेपुस्तिका बनाउन आवश्यक भएको बताए । समिति सभापति तारादेवी भट्टले अन्तर्राष्ट्रिय अभ्यासअनुसार एसडिजिजका चेक लिस्ट बनाएर काम गर्न सजिलो हुने बताइन् । एसडिजिजलाई स्थानीयकरण गर्ने भन्ने चुनौती हामीले पनि अनुभूति गरेका छौं, उनले भनिन् । आयोगका उपाध्यक्ष कँडेलले एसडिजिजबारे बुझ्न र सचेतना फैलाउन आयोगले सामग्री तयार गर्ने बताए । एसडिजिज र हाम्रो राष्ट्रको लक्ष्य के हो ? त्यसबारे बुझ्न आवश्यक छ, कँडेलले भने, यसको स्पष्टताका लागि हामी डकुमेन्ट बनाउँदै छौं ।विश्वव्यापी रूपमा गरिबी निवारण, पृथ्वीको रक्षा र सबैले शान्ति र समृद्धि हासिल गरून् भन्ने लक्ष्य बोकेको एसडिजिजलाई विश्व लक्ष्य पनि भनिन्छ । सन् २००१ देखि २०१५ सम्मको सहस्राब्दी विकास लक्ष्य (एमडिजिज) सकिने बेला एसडिजिज आएको हो । एसडिजिजका १७ लक्ष्यमा गरिबीको अन्त्य, भोकमरी अन्त्य, खाद्य सुरक्षा, दिगो कृषिको प्रवर्द्धन, स्वस्थ जीवनको सुनिश्चितता, न्यायोचित र गुणात्मक शिक्षा, लैंगिक समानता, सबैका निम्ति खानेपानी, मर्यादित कामलाई प्रवर्द्धन, पूर्वाधार निर्माण, देशभित्र र देशहरूबीच असमानता हटाउनेलगायत छन् ।"
सेबोन अध्यक्ष छान्न प्रक्रिया सुरु,"(काठमाडौं)  नेपाल धितोपत्र बोर्ड (सेबोन) मा अध्यक्ष छनोटको प्रक्रिया सुरु भएको छ । सिफारिस समितिले अध्यक्षका लागि दरखास्त आह्वान गरेसँगै प्रक्रिया सुरु भएको हो । सूचनाअनुसार योग्यता पुगेको उम्मेदवारले १५ दिनभित्र समितिको सचिवालय अर्थ मन्त्रालयमा दरखास्त दिनुपर्नेछ । समितिले पहिलो पटक शुक्रबार सूचना जारी गरेको हो ।सरकारले दुई साताअघि सेबोन अध्यक्षका सिफारिस गर्न समिति गठन गरेको थियो । योजना आयोगका सदस्य रामकुमार फुँयाल संयोजक रहेको सिफारिस समितिमा राजस्व सचिव शिशिर ढुंगाना र चार्टर्ड एकाउन्टेन्ट संस्था (आइक्यान) का अध्यक्ष कृष्णप्रसाद आचार्य सदस्य छन् । सेबोनका निवर्तमान अध्यक्ष रेवतबहादुर कार्कीको कार्यकाल सकिएपछि रिक्त रहेको पदमा नयाँ अध्यक्ष छनोट गर्न लागिएको छ । कार्कीको चार वर्षे कार्यकाल असोज ३० मा सकिएको थियो । नयाँ अध्यक्षका लागि मान्यताप्राप्त विश्वविद्यालयबाट कम्तीमा स्नातकोत्तर उपाधि हासिल गरी, धितोपत्र बजार व्यवस्थापन, पुँजीबजार विकास, आर्थिक, वित्तीय, वाणिज्य, व्यवस्थापन वा कानुन क्षेत्रका कम्तीमा ७ वर्ष काम गरेका व्यक्ति योग्य हुनेछन् । ती व्यक्तिको उमेर ३० वर्ष पूरा भई ६५ वर्ष ननाघेको हुनुपर्नेछ । अध्यक्षमा काम गर्न इच्छुक व्यक्ति नेपाली नागरिक हुनुपर्नेछ । भ्रष्टाचार, सम्पत्ति शुद्धीकरण, मानव बेचबिखन, लागु औषध कारोबार, पुरातात्विक वस्तु वा संरक्षित वन्यजन्तुसम्बन्धी कसुर वा नौतिक पतन देखिने गरी अन्य फौजदारी कसुरमा सजाय नपाएको हुनुपर्नेछ । विदेशी स्थायी आवासीय अनुमति (पीआर) पाएको व्यक्तिले अध्यक्ष बन्न नपाउने सूचनामा उल्लेख छ । उम्मेदवारले आवेदनसँगै ४ हजार शब्दसम्मको कार्ययोजना (एक्सन प्लान) पेस गर्नुपर्नेछ । कुनै राजनीतिक दलको सदस्य नभएको, बोर्डलगायत सार्वजनिक निकायको कुनै ठेक्कापट्टामा सम्झौता गरी वा नगरी काम गरिरहेको, धितोपत्र वा वस्तु विनिमय बजारमा आफू वा आफ्नो परिवारको सदस्य संलग्न नभएको वा बजारसँग निजको स्वार्थ नरहेको पुष्टि गर्नुपर्नेछ । उम्मेदवारको योग्यता र कार्ययोजनाका आधारमा सम्भव भएसम्म पाँचजनालाई योजनाको प्रस्तुतीकरण र अन्तर्वार्ताका लागि छनोट गरिनेछ । पाँच वटाभन्दा कम आवेदन परे ती आवेदनलाई कायमै राखी पुनः आवेदन मागिने सूचनामा उल्लेख छ ।"
सुध्रिएन उपभोक्ता बजार,"(काठमाडौं)  सरकारले समय समयमा गर्दै आएको बजार अनुगमन राजस्व संकलनमै केन्द्रित भएको देखिएको छ । बजार अनुगमनको दायित्व लिएको वाणिज्य आपूर्ति तथा उपभोक्ता हित संरक्षण विभागको तथ्यांकअनुसार चालु आर्थिक वर्षमा ६६३ व्यावसायिक फर्ममा अनुगमन गरियो । यसबीच कैफियत देखिएका करिब २५० व्यवसायीबाट ५० लाख रुपैयाँ राजस्व संकलन भएको छ । उक्त रकम गत वर्षभरि संकलन गरिएको भन्दा करिब ७ लाख रुपैयाँ बढी हो ।गत आर्थिक वर्षमा ४३ लाख २१ हजार राजस्व संकलन भएको थियो । विभागले ४ महिनामै ५० लाख राजस्व संकलन गरे पनि बजारमा सुधारका संकेत देखिएका छैनन । समस्या ज्युँकात्युँ छ । जानकारका अनुसार अहिले व्यवसायीले जाडाका कपडामा मनलाग्दी मूल्य असुलिरहेका छन् । खाद्य वस्तुमा पनि उस्तै समस्या छ । अनुगमन प्रभावकारी हुन सकेको छैन । अनुगमन फाटफुट भए पनि राजस्व संकलनमै केन्द्रित देखिएको उपभोक्ता अधिकारकर्मीहरूले बताए । अनुगमन नै अपारदर्शी छ । अनुगमन भए पनि गुपचुपमा राख्ने प्रवृत्ति छ । अनुगमनलाई पारदर्शी बनाइँदैन, राष्ट्रिय उपभोक्ता मञ्चका अध्यक्ष प्रेमलाल महर्जनले भने । विभागका निर्देशक रघुनाथ महतले अनुगमनका क्रममा जति धेरै राजस्व संकलन भयो । त्यसले अपराध पनि बढेको मान्नुपर्ने तर्क गरे । राजस्व ठूलो कुरा होइन, चालु आर्थिक वर्षमा एक हजार फर्ममा अनुगमन गर्ने लक्ष्य राखेका छौं, उनले भने, कारबाहीको हकमा कुनकुन क्षेत्रमा भयो भन्ने कुराले मान्यता राख्छ । अनुगमन स्वार्थमा हुँदा बजारमा सुधार हुन नसकेको जानकारहरूको दाबी छ । उपभोक्ता हकहितका लागि खुलेका संस्थाहरूले उपभोक्तालाई भन्दा आफ्नौ स्वार्थ बढी हेरेकाले पनि बजारमा सुधार हुन नसकेको महर्जनले बताए । उपभोक्ता अधिकारकर्मीले अनुगमन उपभोक्ताको हितमा भएनभएको हेर्ने हो । आफ्नो संस्थाको मात्रै हित हेर्दा उपभोक्ताकर्मीहरू पनि कमजोर भए, अध्यक्ष महर्जनले भने, फलस्वरूप सम्बन्धित निकायले पनि बाइपास गरेको छ । उपभोक्ताकर्मीको कुरामा सुनुवाइ हुन छाड्यो ।अनुगमन भएनभएको उपभोक्ताले अनुभूति गर्न पाएका छैनन् । अनुगमन उपत्यका बाहिर नगन्य नै छ । विभाग स्रोतका अनुसार उपत्यकामा टोली खटिएर २३ दिन अनुगमन गरे पनि एक साताको भ्रमण भत्ता लिने गरेका छन् । उपत्यका बाहिर झारा टार्ने गरी अनुगमन हुँदा व्यवसायीले म्याद नाघेका सामान बिक्री गर्ने, मूल्यसूची नराखी बिक्री गर्नेलगायत अवैध कारोबार बढेको छ । उपत्यका बाहिर अनुगमनभन्दा टीएडीए लिएर घुम्न जाने चलन देखिन्छ, विभागका एक अधिकारीले भने, जसले गर्दा अनुगमन फितलो छ ।मूल्यको सन्दर्भमा आपूर्तिले अनुगमन गरे पनि गुणस्तरको सन्दर्भमा खाद्य प्रविधिले गर्नुपर्छ । होटल, मिठाई, तेल, घिउ, पानीलगायतको अनुगमन खाद्य प्रविधि तथा गुण नियन्त्रण विभागले गर्नुपर्छ । खाद्यको अनुगमन सुस्त छ । खाद्यले अनुगमन गरेनगरेको गोप्य नै राख्ने गरेको उपभोक्ताकर्मीहरू बताउँछन् । अध्यक्ष महर्जनले खाद्य प्रविधिले अनुगमन र कारबाही केही सार्वजनिक नगरेको बताए । अनुगमन कसरी गर्छ, कुनकुन व्यवसायीलाई कारबाही गर्छ भन्ने नै छैन, उनले भने । खाद्य प्रविधि प्रवक्ता मोहनकृष्ण महर्जनले भने अनुगमन भइरहेको दाबी गरे । उनले अनुगमनको रिपोर्ट छिट्टै सार्वजनिक गर्ने बताए । कर्मचारीको उपलब्धताअनुसार अनुगमन भइरहेको छ, उनले भने, चौमासिक रिपोर्ट छिट्टै सार्वजनिक गर्छौं । स्रोतका अनुसार अनुगमनका कर्मचारीलाई जिम्मेवारीविहीन बनाइएको छ । अनुगमन शाखाका कर्मचारीलाई जिम्मेवारी दिइएको छैन, एक अधिकारीले भने, मिडियामा कर्मचारी अभाव भन्दै प्रचारबाजी गरिएको छ ।"
लागेन किरा सप्रिए जुनार,"(सिन्धुलीमाढी)  सिन्धुलीको गोलन्जोर ४ तिनकन्याकी देवीकुमारी ठकुरी यसपालि जुनार उत्पादन राम्रो भएपछि दंग छिन् । ४ वर्षदेखि जुनारमा किराको प्रकोप देखिएपछि हैरान उनी यस वर्ष भने किरा नियन्त्रण भएको बताउँछिन् । यस वर्ष पनि जुनारमा किरा लाग्यो भने अर्को वर्षदेखि बोटै मास्ने सोच बनाएकी थिए । त्यसो गर्नु परेन, उनले भनिन् ।देवीकुमारीले ३ सय बोट जुनार लगाएकी छन् । जुनारबाट गुजारा चलाउँदै आएको उनको परिवारलाई ४ वर्षदेखि दिक्क लागेको थियो । किरा लागेर जुनार झर्न थालेपछि परिवार चलाउन मुस्किल परेको थियो । छोराछोरीको पढाइ खर्च जुटाउन हम्मेहम्मे भएपछि देवीकुमारीको परिवार जुनार मासेर अरू खेती गर्ने सोचमा पुगेको थियो । यस वर्ष त एक दुई दाना जुनार मात्र झरेको छ । त्यही पनि पोहोर परारको जस्तो किरा लागेर नभई पुतलीले चुसेर हो, उनले भनिन् । यस वर्ष किरा नियन्त्रणका लागि विषादी (प्रोटिन वेट) छरेकाले जुनार सुरक्षित भएको हो ।वडाध्यक्षसमेत रहेका अर्का जुनार कृषक वेगबहादुर आलेमगरले पनि यस वर्ष जुनार उत्पादन राम्रो भएको बताए । पोहोर, परारको जस्तो यस वर्ष जुनार झरेन । यति त ब्याक्टोसेरा मिनाक्स किराको प्रकोप देखिनुभन्दा पहिले पनि झर्थ्यो, उनले भने । गाउँमा सबैभन्दा बढी जुनार उनैले लगाएका छन् । उनको बगैंचामा ५ सय बोट जुनार छन् । सबै खर्च कटाएर वार्षिक १५ लाख आम्दानी गर्छन् । वेगबहादुरले तीनकन्याका रानीखोला, माथ्लो आले गाउँ, तल्लो आले गाउँ, माझकुपिन्डे लगायत ठाउँमा यसपालि किराको प्रकोप न्यून भएको बताए । हाम्रो वडामा त किराको प्रकोप हराइसक्यो भन्दा पनि हुन्छ, उनले भने । गोलन्जोर ५ नयाँखर्ककी मीना मगरको पनि जुनार बगैंचामा यस वर्ष किराको प्रकोपमा कमी आएको छ । गत वर्ष किराले सबै जुनार सखाप पारेको थियो । २ सय बोट जुनार लगाएकी मीनाले त्यसैबाट घर व्यवहार चलाउनुका साथै छोराछोरीको पढाइ खर्च टार्दै आएकी छन् । ४ वर्षदेखि जुनारमा किराको समस्या देखा परेपछि उनलाई व्यवहार चलाउनै मुस्किल परेको थियो । यस वर्षबाट भने जुनारमा किरा लाग्न छोडेपछि मीनाका परिवारमा खुसी छाएको छ । पहिलेको जस्तै सहज रूपमा घर व्यवहार चल्नेमा उनको परिवार ढुक्क छ । जुनार सुपरजोन सञ्चालक समितिका अध्यक्ष गोविन्द लुंगेली मगर पनि यस वर्ष जुनारमा फल कुहाउने औंसा ब्याक्टोसेरा मिनाक्सको प्रकोपमा कमी आएको बताउँछन् ।"
गहुँलाई छैन मल,"(बर्दिया)  किसानलाई गहुँ छर्ने चटारोसँगै मलको अभाव खट्किन थालेको छ । मल नहुँदा कतिपय किसानले गहुँ छर्न पाएका छैनन् । कतिपयले मलबिनै गहुँ छरेका छन् । कात्तिकको पहिलो सातादेखि मल सकिएको हो । मल बिक्री गर्ने सहकारी बन्द छन् भने भारतबाट चोरी तस्करी हुने क्रम बढेको छ ।सीमावर्ती बलैगाउँ बजार आसपासबाट तस्करी हुने गरेको छ । तस्करीको मल प्रहरीले पक्राउ गरिरहेको छ । किसान भने सरकारले मल उपलब्ध गराउन नसके भारतबाट ल्याउन दिनुपर्ने माग गरिरहेका छन् । सरकारले कि त मल दिनुपर्यो । होइन भने भारतबाट ल्याउँदा पक्राउ गर्नुभएन, स्थानीय किसान गयादिन यादवले भने, धान रोप्ने बेला पनि मल पाइएन । गहुँ छर्ने समयमा फेरि हाहाकार भएको छ । यादवले पैसा दिएर पनि मल किन्न नपाएको गुनासो गरे ।कृषि सामग्री संस्थान कम्पनी लिमिटेड बर्दियाका अनुसार जिल्लाका लागि कम्तीमा युरिया १२ हजार टन, डीएपी १० हजार टन र पोटास चार सय टन आवश्यक पर्छ । मागअनुसारको मल भने कृषि सामग्रीले उपलब्ध गराउन सकेको छैन । रोपाइँका बेला बर्दियामा ७५ सय टन मल बिक्री भएको थियो । बर्दियाका लागि भैरहवाबाट मल ल्याउने गरिएको छ । कृषि सामग्री संस्थान बर्दियाका प्रमुख मोहनसिंह केसीले हिउँदे बालीका लागि मल आउन सुरु भएको दाबी गरे । उनले केही परिमाणमा मल आइसकेको र थप मल भैरहवामा लोड भइरहेको जनाए । भैरहवाबाट आइनपुगेका कारण मल अभाव देखिएको हो । तर, केही दिनदेखि मल आउन सुरु भइसकेको छ, उनले भने, मल आइपुगेपछि सहकारीमार्फत किसानलाई बिक्री सुरु गरिनेछ ।कृषि सामग्री संस्थानले प्रतिबोरा युरिया ८ सय १, डीएपी २ हजार २ सय ५१ र पोटास १ हजार ४ सय ४५ रुपैयाँ मूल्य तोकेको छ । सहकारीहरूले भने केही नाफा र यातायात ढुवानी खर्च लिएर किसानलाई बिक्री गर्दै आएका छन् । बर्दियाका ९५ सहकारीले मल बिक्री गर्ने अनुमति पाएका छन् ।"
मलखाद र बीउबिजन पहिलो प्राथमिकता,"भैरहवा (कास) आवश्यक परेका बेलामा किसानलाई मलखाद र बीउबिजन उपलब्ध गराउनु आफ्नो पहिलो प्राथमिकता भएको कृषिमन्त्री घनश्याम भुसालले बताएका छन् । मन्त्री बनेपछि पहिलोपटक आफ्नो निर्वाचन क्षेत्र जाने क्रममा भैरहवास्थित गौतम बुद्ध विमानस्थलमा शनिबार मन्त्री भुसालले नेपाली किसानले मलखाद र बीउबिजन नपाउने समस्या भने पञ्चायत कालदेखि नै भोग्दै आएको बताए ।राजा छन्, सरकार छ तर समयमा किसानले मलखाद र बीउबिजन पाउँदैनन् भन्दै मैले नै पञ्चायत कालदेखि भाषण गर्दै आएको हुँ, मन्त्री भुसालले भने, ४० वर्षदेखि एउटै समस्याले पिरोल्दै आएकाले हामी कस्तो समस्यासँग जुध्दै आएका रहेछौं भन्ने देखाउँछ । नैतिक रूपमा पनि आफूले बोल्दै आएको विषय प्राथमिकतामा पर्ने उनले बताए । समयमै किसानलाई मलखाद र बीउबिजन उपलब्ध गराउन खरिद र वितरण प्रक्रियालाई छिटोछरितो बनाउनुका साथै पर्याप्त सूचना लिइने उनले जनाए । आफू मन्त्री बनेपछि कृषि क्षेत्रमा आएको सामान्य परिवर्तन महसुस गर्न कम्तीमा पनि एक महिना लाग्ने उनले बताए । वास्तविकता बुझ्न र सिक्न मैले पनि धेरै बाँकी छ, उनले भने, म कुनै पनि खालका डर र लोभले प्रभावित हुने छैन । आफू मन्त्री बन्दा सरकारको बजेट, नीति तथा कार्यक्रम पारित भएको धेरै समय बितिसकेकाले कृषिको क्षेत्रमा परिवर्तनकारी धेरै कुरा गर्नुभन्दा विद्यमान कृषि नीति तथा कार्यक्रमलाई प्रभावकारी रूपमा कार्यान्वयन गर्नेतर्फ आफ्नो बढी भूमिका रहने उनले बताए । ॅप्रम र मेरो रोजाइ मिल्योआफू कृषिमन्त्रीमा नियुक्त हुनुमा प्रधानमन्त्री र आफ्नो रोजाइ मिलेको भुसालले बताए । कृषि मुलुकको प्राथमिकताको क्षेत्र भएको र कृषि क्षेत्रमा विभिन्न समस्या रहेकाले यसलाई सम्बोधन गर्नुपर्छ भन्दै कृषि मन्त्रालय सम्हाल्न प्रधानमन्त्रीले आफूलाई भने पनि आफूले सहज रूपमा स्विकारेको भुसालले बताए । कृषि मन्त्रालय सम्हाल्नुमा मेरो आफ्नै र प्रधानमन्त्री दुवैको रोजाइ मिलेको छ, उनले भने ।"
अलैंचीको लगानी उठाउन हम्मे,"(पर्वत)  अलैंचीको बजार भाउ सुनेपछि मोदी१ भुकका केबी गुरुङले ७ वर्षअघि पोखराबाट गाउँ फर्किएर व्यावसायिक खेती सुरु गरे । उनकै अगुवाइमा स्थानीय किसानले २ सय रोपनीमा अलैंची लगाए । दुःख गरेर हुर्काएको अलैंचीको २ वर्षयता मूल्य नपाएपछि अहिले भने किसान निराश छन् ।पोखरा बस्दै आएका गुरुङसहित आसपासका करिब २० परिवारले सामूहिक रूपमा अलैंचीको व्यावसायिक खेती गरेका थिए । विगतमा कोदो, मकै, फापरलगायत अन्न उब्जनी हुने बारीमा रामशाही र गोलशाही जातका अलैंची लगाएका छन् । अलैंची बेचेर लगानी पनि उठाउन मुस्किल परेको किसानको भनाइ छ । सुरुसुरुका वर्षमा डेढ लाख मुरीसम्ममा बेचियो, गुरुङले भने, परार साल ५० हजारमा झर्यो । पोहोर त्यो पनि नपाएपछि यत्तिकै राखेका छौं । गत वर्ष मुरीको २३ हजार पनि नपाएपछि उत्पादित ३३ मुरी अलैंची यत्तिकै राखेको उनले बताए । अलैंचीमा मात्रै करिब १ करोड रुपैयाँ खर्च भए पनि नबिकेर लगानी खेर गएको सोम गुरुङले बताए । कोदो मासेर अलैंची रोपियो, उनले भने, अहिले खाल्डो खनेर थन्काउनुपरेको छ । उनीहरूले गौसिता कृषि फार्म स्थापना गरी अलैंची खेती थालेका हुन् । पहिलो वर्ष ३३ मुरी अलैंची उत्पादन भएको थियो । एक मुरीमा ४० किलोसम्म अलैंची हुन्छ । यो वर्ष करिब ५० मुरी अलैंची उत्पादन भए पनि बजारभाउ कुरेर बसेको किसानले बताए । हरेक वर्ष असोजदेखि कात्तिक अन्तिमसम्म अलैंची टिप्ने र सुकाउने सिजन हो । भुकमा मात्रै होइन, महाशिला२ भोक्सिङका किसान पनि भाउ नपाएपछि गत वर्षको अलैंची नबेचेको बताउँछन् । स्थानीय जंगलमा करिब २ सय हेक्टरमा अलैंची खेती गरेका नारायण गुरुङलगायत किसानले मूल्य नपाएपछि नबेचेको बताए । सुरुका केही वर्ष राम्रै मूल्यमा बिकेको थियो, नारायणले भने, पोहोर ७० प्रतिशत घटाएर मागेपछि हामीले बेचेकै छैनौं । ब्रिटिस सेनाबाट अवकाशप्राप्त उनीहरूको करिब २ करोड लगानीमा थालिएको अलैंचीले विगत ४ वर्षदेखि राम्रो उत्पादन दिन थालेको हो । सुरुका २ वर्ष राम्रो मूल्य पाएकामा अघिल्लो र यो वर्ष मूल्य नपाएपछि पोखरामा घर भाडामा लिएर थन्क्याउनुपरेको गुरुङले बताए । व्यापारीले पोखरासम्म ल्याउनू भनेपछि लगियो, नारायणले भने, मोलतोल गर्दा स्वाट्टै घटाएपछि हामीले दिएनौं । भोक्सिङको अलैंची भारत निर्यात हुन्थ्यो । नेपालकै बिचौलियामार्फत भारतका व्यापारीले लैजाने गरेकामा अघिल्लो वर्ष मूल्य घटाएको किसानले बताएका छन् । कृषि ज्ञान केन्द्र पर्वतका अनुसार मोदी, फलेबास र महाशिलाका धेरैजसो स्थानमा अलैंचीको व्यावसायिक खेती हुँदै आएको छ ।"
युवा नहुँदा धान उत्पादनमा ह्रास,"लमजुङ (कास) धान रोपाइँदेखि भित्र्याउने काममा महिला, बालबालिका र वृद्धवृद्धा लागेका छन्, युवा छैनन् । गाउँघरको धेरै धान खेत बाँझै छ । गाउँले विदेशबाट पठाएको पैसाले तराईको चामल किनेर खान्छन् ।गाउँमा युवा छैनन् । विदेश जान मरिहत्ते गर्छन्, मर्स्याङ्दी गाउँपालिका४ का अध्यक्ष सुमन गुरुङले भने, खेत नै बाँझो छ । उत्पादन बढ्ने कुरै भएन ।सहरमा भन्दा गाउँमा धान खेती गर्ने चलन बिस्तारै कम हुँदै गएको छ । खेतहरू टाढा पर्ने भएकाले पनि खेती गर्न छाडिएको छ । मर्स्याङ्दी गाउँपालिकामा धान फल्ने खेतमा अलैंची, सतुवा खेती गर्न थालेकाले पनि धान खेती घट्दै गएको छ । बढी धान फल्ने राइनासटार क्षेत्रमा पछिल्लो समय धान खेती गर्ने घटेका छन् । युवा विदेश छन् । बुहारी सहर झरेका छन् । काम गर्नेहरू पाइन छाडे, राइनास नगरपालिका७ धमिलिकुवाका लक्ष्मीप्रसाद चिलुवालले भने, काम गर्नेहरू पनि एक दिन काम गरेपछि ५ दिनलाई खान पुग्छ । अनि काम गर्दैनन् । बूढाबूढीले मात्रै कति गर्ने ? राइनासटारको भलाखर्क, चक्रतीर्थ र धमिलिकुवा, गरमबेंसीचेपेघाटसम्म ८७० हेक्टर क्षेत्रफलमा धान खेती हुन्छ । उक्त क्षेत्रमा बर्खे र चैते गरी वार्षिक ५ हजार १ सय टनभन्दा बढी धान उत्पादन हुन्छ ।कृषि ज्ञान केन्द्रका अनुसार आधाआधी धान काटेर भित्र्याइसकिएको छ । ठूला फाँटहरू राइनासटार, रामचोकबेंसी, भोर्लेटार, दुईपिप्ले, सोतीपसल, सुन्दरबजार, परेवाडाँडा, सत्रसयलगायत फाँटमा धान काट्ने, कुनियो हाल्ने, झाँट्ने, दाइँ हाल्ने चटारो छ । फाँटहरूमा पछिल्लो समय उन्नत तथा हाइब्रिड धानहरू रोपिएका छन् । मनसुन समयमा नहुँदा र क्षेत्रफल पनि घट्दै गएकाले यस वर्ष धान उत्पादन घट्ने कृषि ज्ञान केन्द्रका कृषि अर्थविज्ञ मदन रेग्मीले बताए ।केन्द्रका अनुसार १४ हजार ७८८ हेक्टर जग्गामा धान खेती गरिँदै आएको छ । आर्थिक वर्ष २०७५०७६ मा ४५ हजार ६ सय ३९ टन उत्पादन भएको थियो । यस वर्ष ४ देखि ५ प्रतिशतसम्म धान उत्पादन कम हुने कृषि ज्ञान केन्द्र प्रमुख वरिष्ठ कृषि विकास अधिकृत रोहिणीराज घिमिरेले बताए । उनका अनुसार राइनासटारमा सिँचाइ नहर मर्मत ढिला गरिँदा पनि रोपाइँ समयमा हुन सकेन । अहिले धान कटाइको क्रम चलिरहेको छ ।"
"पारि चहलपहल, वारि सुनसान","(म्याग्दी)  कोरला नाका खुल्ने चर्चा सुरु भएकै दशक पुगेपनि राष्ट्रिय गौरवको कालीगण्डकी करिडोर (बेनीजोमसोमकोरला सडक) को निर्माण निक्कै सुस्त छ । नाका क्षेत्रमा सुरक्षा व्यवस्था र भन्सारलगायत पूर्वाधार निर्माणले पनि गति लिएको छैन । नेपालचीन सीमा छुट्टयाउने २४ नम्बर पिलर पारि तिब्बततर्फ भने चौडा, कालो र चिल्लो सडक पसारिएको छ । भन्सार कार्यालयसमेतका व्यावसायिक भवन निर्माण गरिएका छन् ।अखबार पढ्दा र टेलिभिजन सुन्दा कोरला नाका सञ्चालन भइहाल्छ जस्तो लाग्छ । यहाँको अवस्था देख्दा भने निरास बनाउँछ, लोमन्थाङका ज्ञानेन्द्र विष्टले भने, कोरला पुग्ने फराकिलो सडक र भन्सारसमेतका भौतिक पूर्वाधार निर्माण, सुरक्षा व्यवस्थापनसमेतको कुनै तयारी छैन । नाकामा चीनले दशगजा छाडेर आधुनिक सूचना प्रविधि जडित भन्सार कार्यालयका अतिरिक्त पशु क्वारेन्टाइन, कर्मचारी आवास गृह, प्रयोगशाला, गोदाम घर, ट्रक तथा कन्टेरन पार्किङ र सुरक्षालगायतका पूर्वाधार खडा गरिरहेको छ । नेपालपट्टि खाली चौर सुनसान देखिन्छ ।नाकाबाट १२ किलोमिटर दक्षिण नेचुङमा अवस्थित इलाका प्रहरी र कुरुवाको भरमा चलेको भन्सार कार्यालयसँग नाकासम्म निगरानी पुर्याउने जनशक्ति र साधनस्रोत दुवै छैन । कोरला भन्सार कार्यालयसँगै सुरक्षार्थ खटाइएको सशस्त्र प्रहरी सदरमुकाम जोमसोम छाड्न मानेको छैन । नेपाली सेना भने २५ किमि दक्षिण लोमान्थाङ छेउमा बसेको छ ।नेपालचीनबीच गर्त वर्ष हस्ताक्षर भएको पारवहन तथा यातायात सम्झौताको प्रोक्टोकलअनुसार चीनका चार सामुद्रिक तथा तीन सुख्खा बन्दरगाहसम्म आवतजावत गर्ने मध्येको नेचुङलेक्जे (कोरला) नाका पूर्वाधार निर्माण तयारी क्रममा छ । नेपाली ब्युरोक्रेसी र कानुन बोलीजस्तो काममा तत्पर छैन । कानुनी जालझेलको अल्झन झिकिरहन्छ, म्याग्दीबाट प्रतिनिधिसभा सदस्य भूपेन्द्र थापाले भने, स्थानीय चिनियाँ बन्दरगाहको उपयोग गर्दै दैलोको सडकमा ठूला लरी गुडेको हेर्न आतुर छन् ।"
तेलपानीमा सुरुङमार्ग,"सुर्खेत (कास) कर्णाली प्रदेश सरकारले वीरेन्द्रनगरतेलपानीभुरीगाउँ सडकमा सुरुङमार्ग निर्माण गर्ने निर्णय गरेको छ । प्रदेश सरकारको मन्त्रिपरिषद् बैठकले सुरुङमार्गको सम्भाव्यता अध्ययनका लागि चीनको चिंदावो म्युनिसिपाल कन्स्ट्रक्सनसँग संघीय सरकारमार्फत अनुरोध गर्ने निर्णय गरेको हो ।कात्तिक १९ गते र २९ गते बसेका दुई मन्त्रिपरिषद् निर्णयको जानकारी दिँदै सरकारकी प्रवक्ता एवं भूमि व्यवस्था, कृषि तथा सहकारीमन्त्री विमला केसीले वीरेन्द्रनगर उपत्यकामा चक्रपथ निर्माणको निर्णयसमेत गरिएको बताइन् । उनका अनुसार १४ औं मन्त्रिपरिषद् बैठकले बैंक खाता छोरीको, सुरक्षा जीवनभरिको कार्यक्रम सञ्चालन कार्यविधि र श्रमदिन अभियान सञ्चालन तथा व्यवस्थापनसम्बन्धी कार्यविधिसमेत स्वीकृत गरेको छ ।सरकारले प्रदेश स्थापना तथा सहिद दिवस भदौ ४ गते मनाउने निर्णय गर्दै माघे संक्रान्ति, देउडा पर्व तथा साउने संक्रान्ति, भोटल्होसार र बकरइदको अवसरमा बिदा दिने निर्णय गरेको हो । त्यस्तै कर्णाली प्रदेश पूर्वाधार विशेष कार्यक्रम (सञ्चालन तथा व्यवस्थापन) कार्यविधि, कर्णाली प्रदेश समपूरक अनुदानसम्बन्धी कार्यविधि, २०७५ को तेस्रो संशोधन, कर्णाली प्रदेश विशेष अनुदानसम्बन्धी कार्यविधि, २०७५ दोस्रो संशोधनलगायत स्वीकृत गरेको जनाइएको छ ।"
भन्सारका लागि जग्गा,"कोरला नाकाको २४ नम्बर पिलर क्षेत्रमै नेपाली पक्षले भन्सार कार्यालय स्थापना गर्नका लागि एक हजारभन्दा बढी रोपनी जग्गा अधिग्रहण गरेको छ । मुस्ताङका संघीय सांसद प्रेमप्रसाद तुलाचनका अनुसार चिनियाँ पक्षले कोरला नाकाको दशगजा क्षेत्रमै भन्सार कार्यालय, सुरक्षाकर्मी तैनाथ गरेको भए पनि नेपाली पक्षले सीमाभन्दा धेरै तल मात्र बस्न खोजेको भन्दै आलोचना भएपछि जग्गा अधिग्रहण गरिएको हो । चिनियाँ भन्सार कार्यालयको आमनेसामने हुने गरी नेपाली भन्सार कार्यालय स्थापना गर्न जग्गा प्राप्ति भएको छ । पहिला १२ किमि तल भन्सार कार्यालय स्थापना गरिएको र जग्गा लिइएकाले अहिले जग्गा प्राप्तिमा समस्या आएको हो, तुलाचनले भने, अर्थ, गृह, रक्षा र प्रधानमन्त्री सबैलाई यथार्थ लेखेरै जानकारी गराएको छु । गृह र अर्थमन्त्रीले व्यवस्थित सञ्चालन गर्ने जनाउनुभएको छ । कोरलासम्म सडक निर्माणमा पनि उस्तै ढिलाइ भइरहेको छ । बेनीजोमसोमकोरला १८६ किलोमिटर ७ मिटर पिचसहित ११ मिटर चौडा बनाउने योजना छ । तर बेनीतातोपानी, तातोपानीलेते, टुक्चेजोमसोम, चैलेस्याङ्बोचे, चराङछोसेर खण्डको काम सुस्त छ । हिमालपारिको जिल्ला मुस्ताङ पुग्न आतुर लाखौं यात्रु जोखिमपूर्ण यात्रा गर्न बाध्य छन् । सरकारले व्यवस्था गरेको नयाँ कानुनअनुसार टिक्न नसकेपछि आयोजनाको विभिन्न प्याकेजमा संलग्न ठेकदार कम्पनीहरू काम रोकेर अन्यत्रको साइट हेर्न गएका छन् । यताको काम ठप्प छ । ठेकदारसँगै आयोजनाका प्राविधिकहरू पनि बेपत्ता छन्, सांसद तुलाचनले भने, सम्झौताको मिति भित्र होइन थप एक वर्ष म्याद थप्दा पनि काम सकिने छाँट छैन ।हाल कोरला नाका सन् १९८१ को नेपालचीनबीच व्यापार सम्झौताअनुसार सीमाबाट ३० किमि क्षेत्रका बासिन्दालाई परम्परागत विनिमय व्यापार (वार्टर ट्रेड) मा आधारित छ । अहिले कोरला सिल बोर्डर हो । वर्षको दुई पटक सीमा क्षेत्रमा व्यापार मेला लाग्छ । वर्षमा दुई चोटि (जेठअसार र भदौअसोजमा) कोरला नाकामा हाट पनि लाग्छ, जहाँ दुवै देशका व्यापारीले आआफ्ना सरसामान लगेर एक अर्कालाई बेच्ने गर्छन् ।लोमन्थाङसमेत उपल्लो मुस्ताङका घर पसलहरूमा लत्ताकपडा, खाद्यान्न, पेय पदार्थ र इलेक्ट्रोनिक, घर बनाउँदा चाहिने सिमेन्ट, काठलगायत सबै चिनियाँ सामग्रीको एकलौटी किनबेच हुन्छ । सामान झार्न लोमन्थाङभन्दा अलि पर चिनियाँ गाडी नै आइपुग्छन् । हिउँदमा सबै बेला हिउँ पर्दैन । उपल्लो क्षेत्रबाट सरकारले नै आफ्ना कर्मचारी कात्तिकदेखि तल झार्छ ।"
संयोजकले धमाधम छाड्दै जागिर,"(काठमाडौं)  प्रधानमन्त्री रोजगार कार्यक्रम कार्यान्वयन गर्न केन्द्रबाट नियुक्त गरी ७ सय ५३ स्थानीय तहमा खटाइएका रोजगार संयोजकहरूले धमाधम राजीनामा दिइरहेका छन् । गत फागुन अन्तिम सातायता नियुक्त ७ सय ५३ रोजगार संयोजकमध्ये १ सय २५ जना राजीनामा दिएर स्थानीय तहबाट बिदा भइसकेको श्रम, रोजगार तथा सामाजिक सुरक्षा मन्त्रालयले जनाएको छ । ठूलो संख्यामा रोजगार संयोजकले छाडेपछि ५ अर्ब रुपैयाँ बजेट रहेको महत्त्वाकांक्षी रोजगार कार्यक्रम कार्यान्वयनमै समस्या उत्पन्न हुने आशंका बढेको मन्त्रालयका अधिकारीहरू बताउँछन् ।सरकारले कार्यक्रमबाट यस वर्ष १ लाख जनालाई रोजगारी दिने लक्ष्य राखेको छ । १ सय २५ स्थानीय तहमा रोजगार संयोजक पद रिक्त भइसकेको छ । थप दर्जनौं रोजगार संयोजकले छाड्ने जानकारी मन्त्रालयलाई दिइसकेका छन्, मन्त्रालयका एक अधिकारीले भने । ती अधिकारीले मापदण्डबमोजिम खुला प्रतिस्पर्धाको प्रक्रिया पुर्याएर नयाँ नियुक्ति गर्नसमेत कम्तीमा तीनचार महिना लाग्ने भएकाले रोजगार संयोजक नभएका स्थानीय तहहरूमा यस वर्ष कार्यक्रम कार्यान्वयन गर्न अप्ठ्यारो पर्ने बताए । रोजगार संयोजकमार्फत सबै स्थानीय तहमा कार्यक्रम सञ्चालन गरी गत आर्थिक वर्षको अन्तिम दुई महिना असार र साउनमा एक लाख जनालाई रोजगारी दिएको दाबी सरकारको छ । प्रधानमन्त्री रोजगार कार्यक्रमको ३ अर्ब रुपैयाँ बजेट स्थानीय तहपिच्छे विद्यालय प्रांगणमा झार उखेलेको, बाटो र सडक बढारेकोजस्ता झिनामसिना काम देखाएर दुई महिनामै खर्च गरिएको थियो । त्यस बेला जनताको स्वस्फूर्त सहभागितामा निःशुल्क रूपमा हुन सक्ने काममा खर्च गरेर दुरुपयोग गरिएको आवाज देशभरबाट उठेको थियो । यस वर्ष सरकारले प्रधानमन्त्री रोजगार कार्यक्रमका लागि ५ अर्ब रुपैयाँ बजेट विनियोजन गरेको छ । प्रधानमन्त्री रोजगार कार्यक्रम थप विस्तारका लागि भन्दै सरकारले विश्व बैंकसित १३ अर्ब ६२ करोड रुपैयाँ ऋण लिने निर्णय गरिसकेको छ । यस आर्थिक वर्षमा पनि सरकारले कार्यक्रमबाट देशभर कम्तीमा एक लाखलाई रोजगारी दिने महत्त्वाकांक्षी लक्ष्य राखेको छ ।मन्त्रालयले शाखा अधिकृतसरहका ७ सय ५ र नायब सुब्बासरहका ४८ जनालाई रोजगार संयोजक नियुक्त गरेर स्थानीय तहमा खटाएको थियो । १० हजारभन्दा बढी जनसंख्या भएका स्थानीय तहमा अधिकृत र त्यसभन्दा कम जनसंख्या भएका पालिकामा नायब सुब्बासरहका रोजगार संयोजक नियुक्ति गरिएको थियो । श्रम, रोजगार तथा सामाजिक सुरक्षा मन्त्रालयले खुला प्रतिस्पर्धा बाट ७ सय ५३ जना छानेर केन्द्रबाट नियुक्ति गरी स्थानीय तह तोकेर पठाएको थियो । केन्द्रबाट स्थानीय तह तोकेर नियुक्ति गर्दा अव्यावहारिक भएको, घरपायक ठाउँमा जान नपाएको, बेजिल्ला र दुर्गममा परेको, पालिकाका निर्वाचित पदाधिकारीसित समन्वय हुन नसकेको र सहयोग नपाएको कारण देखाउँदै रोजगार संयोजकहरूले जिम्मेवारी छाडेका हुन् । केन्द्रबाट सोझै नियुक्त रोजगार संयोजकप्रति स्थानीय तहका पदाधिकारीहरूले अपनत्व महसुस गर्न नसकेको र त्यही कारण काम गर्ने वातावरण नबनेको निष्कर्ष मन्त्रालयको छ । रोजगार संयोजकको छनोट र नियुक्तिमा आफ्नो कुनै भूमिका नभएकाले स्थानीय तहका पदाधिकारीहरू भने मन्त्रालयसित रुष्ट छन् । प्रधानमन्त्री रोजगार कार्यक्रमअन्तर्गत सरकारले रोजगार संयोजकहरूलाई आफू खटिएको स्थानीय तहमा बेरोजगारको तथ्यांक संकलन, रोजगार कार्यक्रमको संयोजन, रोजगारीको खोजी र बेरोजगार निर्वाह भत्ता वितरणलगायतका जिम्मा दिएको छ ।सरकारले केन्द्रबाट सोझै खटाइएका रोजगार संयोजकमार्फत कार्यक्रम सञ्चालन राम्ररी हुन नसक्ने महसुस गरी नियुक्तिको अधिकार स्थानीय तहलाई दिएको छ । मन्त्रिपरिषद्को मंगलबार बसेको बैठकले रोजगार संयोजकको पदपूर्ति र सेवा सुविधासम्बन्धी मापदण्ड, २०७६ स्वीकृत गरी केन्द्रमा रहेको नियुक्तिको अधिकार स्थानीय तहलाई दिएको हो । स्वीकृत मापदण्डअनुसार रोजगार संयोजक रिक्त भएका ठाउँमा अब स्थानीय तहले नै तोकिएको प्रक्रिया पूरा गरी आफैं रोजगार संयोजक नियुक्त गर्न पाउने छन् श्रम, रोजगार तथा सामाजिक मन्त्रालयका सचिव विनोद केसीले कान्तिपुरसित भने । रोजगार संयोजक बहाल रहेका ठाउँमा भने तिनैमार्फत स्थानीय तहहरूले कार्यक्रम सञ्चालन गर्नुपर्ने छ । रिक्त भएपछि भने स्थानीय तहले नयाँ नियुक्ति गर्न पाउने छन् ।केसीले स्थानीय तहहरूले मन्त्रिपरिषद्बाट स्वीकृत मापदण्डबमोजिम सरकारी सेवामा कम्तीमा उपसचिव भइसकेको व्यक्तिको संयोजकत्वमा गठन हुने समितिले खुला प्रतिस्पर्धाबाट रोजगार संयोजक छानेर नियुक्त गर्न सक्ने जानकारी दिए । समितिमा पालिकाका प्रशासकीय अधिकृत र जिल्ला प्रशासन कार्यालयको प्रतिनिधि पदेन सदस्य रहने छन् । पालिका आफैंले रोजगार संयोजक नियुक्ति गर्न थालेपछि अपनत्व महसुस गर्ने र कार्यक्रम सञ्चालन गर्नसमेत सहज हुने विश्वास मन्त्रालयको छ । पालिकाले नियुक्त गर्ने संयोजक भरसक पालिकाकै या नजिकैको हुने हुनाले बीचमै छाड्ने समस्यासमेत नआउने र कार्यक्रम सञ्चालनमा समेत प्रभावकारिता आउने निष्कर्ष मन्त्रालयको छ ।"
आउन थाले विदेशी टिम,"(काठमाडौं)  माल्दिभ्स संसारकै सबैभन्दा तल्लो सतहमा रहेको देश हो । जसको जमिन समुद्री सतहबाट औसत १ मिटरको उचाईमा मात्रै छ । जलवायु परिवर्तनका कारण यो देशको ससाना १२ सय टापु अर्को शताब्दीको प्रारम्भमै समुद्र सतहले पुर्ने अनुसन्धानहरूले देखाएको छ । हिन्द महासागरका द्वीपहरूको यो देशमा बढी समय गर्मी हुने गर्छ । त्यही गर्मी ठाउँका खेलाडीहरू १३ औं दक्षिण एसियाली खेलकुद (साग) सुरु हुनु १२ दिनअघि नै काठमाडौं आइसकेका छन् । कारण, यहाँको चिसो मौसममा अभ्यस्त हुन ।कहाँ काठमाडौंको चिसो मौसम कहाँ माल्दिभ्सको गर्मी, माल्दिभ्स एथलेटिक्स टिमका प्रशिक्षक अहमद निजामले शनिबार भने, हामी समुद्री सतहदेखि १ मिटरमाथि मात्रै प्रशिक्षण गर्छौं । मालेको त्यो मौसम १३ औं साग आयोजना हुने काठमाडौंसँग विल्कूलै फरक छ । राम्रो नतिजा निकाल्नका लागि मौसमसँग अभ्यस्त हुनु जरुरी छ र त्यसैका लागि हामी निकै अघि काठमाडौं आएका हौं ।माल्दिभ्सको सात खेलाडी, तीन प्रशिक्षक र एक व्यवस्थापक बुधबार काठमाडौं आइपुगेका हुन् । शुक्रबार जिम गर्यौं । शनिबारदेखि भद्रकाली (आर्मी मुख्यालय) मा अभ्यास थालेका छौं, निजामले सुनाए ।दक्षिण एसियाली खेलकुदको सबैभन्दा बृहत् प्रतियोगिता आयोजना गर्ने सबैभन्दा उचाइमा रहेको सहर काठमाडौं नै हो । यो महानगर समुद्री सतहबाट १४०० मिटरमा रहेको छ । यही हाइअल्टिच्युडमा अभ्यस्त हुनका लागि १३ औं सागको तोकिए मितिभन्दा निकै अगाडि नै विदेशी खेलाडीटिम आउने क्रम सुरु भएको छ । यस्तोमा काठमाडौं ओर्लिने पहिलो टिम हो, बंगलादेशको पौडी टोली । व्यवस्थापक मोस्तफा मोहमद गोलामका अनुसार १९ खेलाडीसहितको २५ सदस्यीय बंगलादेशी पौडी टिम मंसिर १ मै नेपाल आइपुगेको हो ।काठमाडौंको चिसो मौसममा अभ्यस्त हुन चाँडै आएका हौं, व्यवस्थापक मोस्तफाले भने, किनभने हामी समुद्री सतहको धेरै नजिक बस्ने गर्छौं । त्यसैले बंगलादेश पौडी महासंघले खेलाडीलाई चाँडै काठमाडौं पठाएको हो । समुद्री सतहभन्दा ४ मिटरमात्रै माथि रहेको छ बंगलादेशी राजधानी ढाका । नेपाल आउनुअघि बंगलादेशी खेलाडीहरूले ढाकामा भएको क्लोज क्याम्प मा रहेर तीन महिना प्रशिक्षण गरेका थिए । माल्दिभ्सको एथलेटिक्स खेलाडीहरू पनि माले र पटियाला (भारत) मा एक महिना ट्रेनिङ गरेपछि यहाँ आएका हुन् ।बंगलादेशी पौडी टिमले कालोपुलस्थित हिटिङ सिस्टमको स्वीमिङ पुलमा शनिबार चार घण्टा ट्रेनिङ गरेको थियो । यहाँको चिसो मौसममा खेलाडीलाई सुरुका तीन दिन निकै गाह्रो भयो । त्यसपछि सहज हुँदै गएको छ, सहायक प्रशिक्षक अब्दुल हामिदले भने । बंगलादेश पौडी महासंघका सहसचिवसमेत रहेका उनले भने, चाँडै आएर प्रशिक्षण गर्न पाउनु राम्रो मौका हो । यस्तोमा खेलाडीमा देखिएको आत्मविश्वास र गरेको प्रदर्शनप्रति हामी धेरै खुसी छौं । यसपालिको सागलाई आफ्नो टोलीको तयारी धेरै राम्रो भएको पनि उनले बताए । गुवाहाटीमा सन् २०१६ मा भएको १२ औं सागमा बंगलादेशले पौडीतर्फ २ स्वर्ण र १५ कांस्य पदक जितेको थियो । यति नै संख्या भन्ने छैन तर यसपालि पनि हामीले पदक जित्ने लक्ष्य बनाएका छौं, व्यवस्थापक मोस्तफाले भने । उनका अनुसार पछिल्लोपल्ट ५० मिटर र १ सय मिटर ब्रेस्टस्ट्रोकमा स्वर्णपदक जितेकी मफुजा खातुनले संन्यास लिइसकेकी छन् । स्वदेशी र जापानका २२ प्रशिक्षकले सम्हालेको छ, बंगलोदशी पौडी टिम । लन्डनमा प्रशिक्षण गरिरहेकी एक महिला खेलाडी एकदुई दिनमै काठमाडौं आइपुग्ने पनि मोस्तफाले बताए ।काठमाडौंको तीनदिने बसाइ अनुभवबारे माल्दिभ्सका मध्यम दूरीका प्रशिक्षक निजामले भने, हामी हाइअल्टिच्युडमा घुलमिल हुन चाँडै आएका हौं । यहाँको चिसो मौसमले खासै फरक पारेको छैन । तर धुलोले भने केही समस्या भइरहेको छ । दक्षिण एसियाली एथलेटिक्समा माल्दिभ्स छोटो दूरीको दौड स्प्रिन्ट को लागि राम्रो मानिन्छ । १ सय, २ सय मिटर र १ सय गुणा ४ सय मिटर रिलेमा पदक जित्ने लक्ष्य राखेका छौं । अरु स्पर्धामा राष्ट्रिय कीर्तमान बनाउने आस छ, निजामले भने ।सइद हसनले १ सय र २ सय मिटरमा माल्दिभ्सलाई १२ औं सागमा रजत पदक दिलाएका थिए । यसपालि पनि उनी दुवै स्पर्धामा भारत र श्रीलंकाली स्प्रिन्टरलाई चुनौती दिनेछन् । माल्दिभ्सका केही खेलाडीले विगतमा पनि काठमाडौं आएर अन्तर्राष्ट्रिय प्रतियोगिताका लागि ट्रेनिङ गरेका थिए । तर ती खेलाडीहरू १३ औं सागको टिममा नरहेको पनि प्रशिक्षक निजामले बताए ।१३ औं सागमा समावेश २६ खेल काठमाडौं, पोखरा र जनकपुर मंसिर १५ देखि २४ सम्म सञ्चालन हुँदै छ । यसमा दक्षिण एसियाका ७ देशका ३ हजार बढी खेलाडीले ३१७ स्वर्ण, ३१७ रजत र ४८१ कांस्य पदकका लागि प्रतिस्पर्धा गर्नेछन् ।सागअन्तर्गत पौडी सातदोबाटोस्थित निर्माण भइरहेको वातानुकूलित पोखरीमा मंसिर १९ देखि २३ सम्म तथा एथलेटिक्स दशरथ रंगशालामा मंसिर १७ देखि २१ सम्म आयोजना हुनेछ ।"
प्राविधिक जनशक्ति २ हजार बढी,"काठमाडौं (कास) आसन्न १३ औं दक्षिण एसियाली खेलकुद (साग) का लागि प्राविधिक समितिले आफ्नो तयारी अन्तिम चरणमा पुर्याएको जनाएको छ । मंसिर १५ देखि २४ सम्म काठमाडौं, ललितपुर, पोखरा र जनकपुरमा आयोजना हुने प्रतियोगिताका लागि प्राविधिक समितिले खेलस्थल निर्धारण र खेलतालिकालाई अन्तिम रुप दिइसकेको छ । शनिबार पत्रकार सम्मेलनमा प्राविधिक समितिका संयोजक गंगाबहादुर थापामगरले पूर्वाधार तयार भएका खेलको तालिकासहित खेलस्थल टुंगो लगाइसकेको जानकारी दिए । पूर्वाधार तयार हुन बाँकी दशरथ रंगशाला, सातदोबाटोस्थित पौडी पोखरी, कीर्तिपुर कभर्डहल र पोखरा रंगशालाबारे प्राविधिक कमिटीले अन्तिम निर्णय गर्न बाँकी छ । हामीलाई प्रतियोगिताअघिसम्म सबै खेलस्थल तयार भइसक्ने भनिएको छ । तयार भएपछि प्राविधिकहरूको निरीक्षणपछि निर्णय लिन्छौं, संयोजक थापामगरले भने, पूर्वाधारको अवस्था अनुकूल नरहेपछि हामीले कबड्डीलाई कीर्तिपुरबाट हल्चोक कभर्डहलमा सार्ने निर्णय गरिसकेका छौं, अन्य खेलस्थल पूर्ववत नै रहनेछ ।प्राविधिक कमिटीले सागका लागि २ हजार ३५ जना प्राविधिक जनशक्ति आवश्यक पर्ने बताएको छ । त्यसमा ६१३ जना अन्तर्राष्ट्रिय र ७३२ जना राष्ट्रिय रेफ्री, निर्णायक तथा ६९० जना प्राविधिक सहायक छन् । सागमा २८ खेल समावेश भएकोमा ३१७ स्वर्ण र ३१७ रजत र ४८१ कांस्य पदकका लागि प्रतिस्पर्धा हुनेछ । प्याराग्लाइडिङमा अन्य टिमको दर्ता नभएपछि ८ स्वर्णसहित २४ पदक कटौती भएको छ । पौडीमा सर्वाधिक ३८ स्वर्ण पदकका लागि प्रतिस्पर्धा हुनेछ । एथलेटिक्समा ३६, तेक्वान्दोमा २९ र उसुमा २२ स्वर्णका लागि प्रतिस्पर्धा हुनेछ । भारोतोलन, कुस्ती र सुटिङमा २०२० स्वर्ण पदकका लागि प्रतिस्पर्धा हुनेछ । कराँतेमा १९ तथा बक्सिङमा १६ स्वर्ण पदकका लागि भिडन्त हुनेछ । जुडोमा १५ ,फेन्सिङमा १२ र आर्चरीमा १० स्वर्ण पदकका लागि सात देशका खेलाडीबीच प्रतिस्पर्धा हुनेछ । साइक्लिङमा ८ तथा ब्याडमिन्टन, टेबलटेनिस र टेनिसमा ७७ स्वर्ण पदकका लागि भिडन्त हुनेछ । ट्रायथलनमा ५ स्वर्ण पदकका लागि प्रतिस्पर्धा हुँदा स्क्वास र गल्फमा ४ स्वर्णलाई प्रतिस्पर्धा हुनेछ । बास्केटबल, थ्रीबाईथ्री बास्केटबल, क्रिकेट, फुटबल, ह्यान्डबल, कबड्डी, खोखो, भलिबल र बिच भलिबलमा २२ स्वर्ण पदकका लागि प्रतिस्पर्धा हुनेछ ।"
अन्तर कलेज क्रिकेट सुरु,"भैरहवा (कास) रूपन्देही जिल्ला क्रिकेट संघको आयोजनामा शनिबार शेरबहादुर सेन्चुरी अन्तरकलेज जिल्लास्तरीय ट्वान्टी२० क्रिकेट प्रतियोगिता सुरु भएको छ । पहिलो खेलमा साई ग्लोबल कलेज भैरहवाले शान्ति नमूना माविलाई ४८ रनले हराएको छ । सिद्धार्थ रंगशालामा टस जितेर ब्याटिङ गरेको साई ग्लोबलले २० ओभरमा ५ विकेट गुमाई १ सय ३३ रन बनायो । शाहब आलमले नटआउट ३६ र इमरान खानले ३१ रन बनाए । शान्तिका रन्जित खड्काले २ विकेट लिए । जवाफी ब्याटिङ गरेको शान्तिले ८ विकेट गुमाई ८५ रनमै सीमित रह्यो । रन्जित खड्काले १६ र जय गोदारले १३ रन बनाए । म्यान अफ द म्याच साई ग्लोबलका इमरान खानले ३ विकेट लिए । दोस्रो खेलमा सेन्ट जोसेफ कलेजले तिनाउ टेक्निकल कलेजलाई १ सय १७ रनले पराजित गरेको छ । टस जितेको सेन्ट जोसेफले ८ विकेट गुमाएर १ सय ४२ रन बनायो । निश्चल चौधरीले ४८ र लालबहादुर अधिकारीले ४२ रनको योगदान गरे । तिनाउका सुरज पाण्डे, निशान्त पुरी र शम्भु पाण्डेले २२ विकेट लिए । जवाफमा तिनाउ ८१ ओभरमा २५ रनमै समेटियो । आकाश खत्रीले ६ रन बनाए । जोसेफका लालबहादुर अधिकारीले ह्याट्रिकसहित ५ विकेट लिए । २ रन खर्चेका उनी म्यान अफ द म्याच भए । आशिष घिमिरेले ३ विकेट लिए । जिल्लाका १६ कलेज सहभागी यो प्रतियोगिता मंसिर १४ सम्म चल्नेछ । विजेताले ४० हजार, उपविजेताले २० हजार र उत्कृष्ट खेलाडीले ५ हजार नगद पुरस्कार प्राप्त गर्नेछन् । युवा व्यवसायी विमल सेन्चुरीले हजुरबुवा शेरबहादुरको स्मृतिमा प्रतियोगितालाई मुख्य प्रायोजन गरेका छन् ।"
नवराज च्याम्पियन,"(नेपालगन्ज)  त्रिभुवन आर्मी क्लबका धावक नवराज साउदले पाँचौं नेपालगन्ज म्याराथनको उपाधि जितेका छन् । शनिबार उनले निर्धारित ४२१९५ किलोमिटर दूरी २ घण्टा २५ मिनेट ४२ सेकेन्डमा पूरा गरेका थिए । उनले ६५ हजार रुपैयाँ पुरस्कार प्राप्त गरे । आर्मीका खेलाडीको शीर्ष पाँच स्थान कब्जा गर्दै वर्चस्व जमायो । खगेन्द्र भाटले २ घण्टा २५ मिनेट ५८ सेकेन्डबाट दोस्रो र राजन रोकाया २ घण्टा २९ मिनेट १४ सेकेन्डबाट तेस्रो भए । उनीहरूले क्रमशः ४० र २० हजार पुरस्कार पाए । चौथो र पाँचौं स्थानमा रामप्रसाद भट्टराई र देवराज महतारा रहे । एपीएफका गणेश ठकुरी छैटौं र बर्दियाका शेरबहादुर थारु सातौं भए । शीर्ष आठभित्रका खेलाडीले नगद पुरस्कार पाए । महिला हाफ म्याराथनतर्फ आर्मीकी पूर्णलक्ष्मी न्यौपाने विजेता भइन् । उनले निर्धारित दूरी १ घण्टा ३० मिनेट २१ सेकेन्ड पार गरिन् । उनले ४० हजार पाइन् । राममाया बुढा १ घण्टा ३० मिनेट ५८ सेकेन्डबाट दोस्रो भइन् । उनले २० हजार पाइन् । कृष्णश्वेरी सिन्तकला तेस्रो हुँदै १० हजार पुरस्कार थापिन् । मन्जु रावत र प्रतीक्षा मगर चौथो र पाँचौं भए । पुरुष १० किलोमिटर खुलातर्फ अजितकुमार यादव विजयी भए । उनले ३१ मिनेट ४० सेकेन्डमा दूरी पार गरे । उनले १० हजार पाए । रामजी बस्नेत र सन्तोषविक्रम विष्ट दोस्रो र तेस्रो भए । महिला ५ किलोमिटरमा काजल विष्ट १८ मिनेट ४५ सेकेन्डमा दौड पूरा गर्दै विजेता भइन् । उनले १० हजार पाइन् । जुनेली सुनारले दोस्रो हुँदै ७ हजार तथा कल्पना थारुले तेस्रो हुँदै ५ हजार पुरस्कार पाए । ५ किमि छात्रमा केशर मास्के, एकेन्द्र विक र कमल विक तथा छात्रा ३ किमि दौडमा सीमा चौधरी, पूर्णिमा खड्का र हरिमाया गुरुङ शीर्ष तीन स्थानमा विजयी भए । २ किमि कर्पोरेट दौडमा केशव बीसी, अरुण गौतम र डा सन्दीप गुरुङले शीर्ष तीन स्थानमा सफलता पाए । किड्स रनतर्फ मोडल एकेडेमी प्रथम हुँदा युनाइटेड एकेडेमी दोस्रो र इन्टिग्रेटेड तेस्रो भए । नेपालगन्जको वीपी चोकबाट सुरु भई कोहलपुर चौराहदेखि उत्तरतर्फ पुगेर सोही रुट हुँदै पुनः वीपी चोकमा आएर म्याराथन सकिएको थियो ।"
यज्ञबहादुरको सफलता,"कोहलपुर नगरपालिकाका यज्ञबहादुर खत्री फरक क्षमताका लागि भएको ३ किलोमिटर दौडमा प्रथम भए । गत वर्षझैं उनले आफ्ना प्रतिस्पर्धीलाई उछिने । उनको मेरूदण्डले काम गर्दैन । दार्चुलामा काम गर्द जाँदा ०६० सालमा रोड कटिङ गर्दा पहाडबाट खसे । त्यसपछि धेरै उपचार गराउँदा पनि उनी ठीक हुन सकेनन् । उनको कम्मरमुनिको भागले काम गर्दैन । अहिले उनी घरमै किराना पसल गर्छन् । ट्राइसाइकलमा पसलका लागि सामान किन्न रूपेडिया पुग्छन् । पसलका लागि सामान ल्याउने काममा नै दिन बित्छ, उनले भने, रोएर बसेर के गर्नु, बाँच्नका लागि कमाउनै पर्यो ।कोहलपुर नगरपालिकाका शेरबहादुर शाही बिहान सबेरै नेपालगन्ज आइपुगे । पहिलोपल्ट भाग लिन आएका उनी निकै उत्साही थिए । उनी दोस्रो भए । पहिलोपल्ट भए पनि रमाइलो अनुभूति भयो, उनले भने, जितहारभन्दा पनि हामीजस्ता फरक क्षमताको सहभागिता हुनु नै ठूलो कुरो हो । व्यवस्थापकीय कमजोरीका कारण आफूहरू ट्राइसाइकलमै नेपालगन्ज आउनुपरेको उनले गुनासो गरे । कोहलपुरकै सेवकराम थारुले तेस्रो भए । जन्मजात पोलियोले गाँजेपछि उनको खुट्टाले काम गर्दैन । उनीसँग कुनै रोजगारी छैन । हातकै भरमा घरमा खेतबारीमा काम गर्छन् । यस्ता प्रतियोगितामा सहभागी हुँदा उत्साह मिल्छ, उनले भने, जितेको पैसा घरखर्चमा लगाउँछु ।"
गल्फमा चित्रकार विजयी,काठमाडौं (कास) गोपाल चित्रकारले समान ३७ अंक जोडे पनि ब्याकनाइनको उत्कृष्ट प्रदर्शनका आधारमा टासी छिरिङ र प्रिन्स भण्डारीलाई पछाडि पार्दै शनिबार गोकर्ण गल्फ क्लबमा सम्पन्न स्ट्यान्डर्ड चार्टर्ड बैंक प्रायोरिटी गल्फको उपाधि जितेका छन् ।६ ह्यान्डीक्यापका चित्रकारले स्टेबलफोर्ड ३४ ह्यान्डीक्यापका आधारमा १८ होलमा सञ्चालित प्रतियोगिताको ब्याकनाइनमा १७ अंक जोडे । छिरिङले पनि उति नै अंक जोडे । भण्डारीले भने १५ अंक बनाए । पछिल्ला ६ होलमा १० अंक जोड्दै चित्रकारले ट्रफी र कल्लावे इपिक फास्ट ड्राइभर हात पारेका हुन् । त्यसमा छिरिङले नौ अंक बटुलेका थिए ।आरती राणाले रेखा घिमिरे (३२ अंक) लाई एक अंकले पछाडि पार्दै महिलातर्फको उपाधि जितिन् । रवीन्द्रमान श्रेष्ठले क्लोजेट टु द पिनको अवार्ड जिते । विजय श्रेष्ठ इनहाउसले लङ्गेस्ट ड्राइभको पुरस्कार हात पारे । महिलातर्फ रेखाले लङ्गेस्ट ड्राइभको पुरस्कार पाइन् । एक दिने प्रतियोगितामा ७८ गल्फर सहभागी थिए ।
रौतहट विजयी,"रौतहट (कास) चन्द्रपुरस्थित शेरबहादुर दर्लामी स्मृति खेलमैदानमा प्रदेश २ स्तरीय टी२० नकआउट क्रिकेटमा शुक्रबार रौतहट विजयी भएको छ । टस जितेर ब्याटिङ रोजेको सिरहाले २० ओभरमा सबै विकेट गुमाई ५२ रन जोडेको थियो । ५३ रनको लक्ष्य १०२ ओभरमै ५ विकेट गुमाई रौतहटले लक्ष्य पूरा गरेको हो । रौतहटका सञ्जय साह घोषित भए । उनले १२ रन खर्चेर ३ विकेट पनि लिए । धनुषाविरुद्ध उद्घाटन खेलमा पर्सा ३ विकेटले विजयी भयो । चन्द्रपुरलाई विभिन्न क्षेत्रमा महत्त्वपूर्ण योगदान सन्तदास कार्की र रामकुमार कोइरालाको स्मृतिमा प्रतियोगिता गरिएको मूल समितिका संयोजक देवराज कार्कीले बताए । प्रतियोगितामा पर्सा, धनुषा, महोत्तरी, सर्लाही, रौतहट, सिरहा, बारा र सप्तरीका टिम प्रतिस्पर्धी छन् । फाइनल मंसिर १२ मा हुनेछ ।"
सुवासले जिते दौड,मकवानपुर (कास) सुवास कार्कीले ५ किलोमिटर खुला दौडको उपाधि जितेका छन् । हेटौंडा जेसिजको आयोजनामा शनिबार भएको दौडमा ९६ जनालाई पछाडि पार्दै सुवास विजेता भए । उनले १५ मिनेट ५० सेकेन्डमा दूरी पूरा गरे । दोस्रो भएका ओम जोशीले १६ मिनेट १५ सेकेन्ड र तेस्रो भएका महेश मोक्तानले १६ मिनेट २९ सेकेन्डमा दुरी पार गरे ।
खेल मेला,"कीर्तिमानी खेलाडी सागका सफल थोरै खेलाडीमा पर्छन् वैकुण्ठ मानन्धर । उनीजस्तै लगातार स्वर्ण जित्ने तेक्वान्दोका दीपक विष्ट हुन् । दीपकले लगातार ४ स्वर्ण पदक जितेका थिए । उनी नेपालका लागि सागमा चार स्वर्ण जित्ने एक्लो खेलाडी हुन् । दीपकले काठमाडौंमा १९९९ मा भएको आठौं संस्करणमा स्वर्ण जितेका थिए । त्यो सफलतालाई उनले ११ औं साग (२०१०, ढाका) सम्म निरन्तरता दिए । तेक्वान्दो आठौं संस्करणदेखि मात्र समावेश खेल हो । त्यतिबेला तेक्वान्दो र करातेलाई नयाँ खेलका रूपमा आयोजक राष्ट्रको हैसियतमा नेपालले प्रवेश गराएको थियो । मार्सल आर्टस्मा बलियो नेपालका लागि त्यो साग फलदायी भयो । नेपालले ३१ स्वर्ण पदक जित्दा तेक्वान्दो र करातेले समान १४, बक्सिङले २ र पौडीले एक स्वर्ण पदक जितेको थियो । दक्षिण एसियाली खेलकुद इतिहासमै नेपाल पदक तालिकाको दोस्रो स्थानमा पुग्न सफल भएको साग नै त्यही हो । बक्सिङको आफ्नो पुरानो छवि कायम गर्ने क्रममा त्यतिबेला प्रकाश र रामचन्द्र थापामगर दाजुभाइले स्वर्ण जितेका थिए भने पौडीको स्वर्ण ऐतिहासिक थियो । महिला ४ गुणा १०० मिटर फ्रिस्टाइल रिलेमा जितेको त्यो नेपालको साग इतिहासमा पौडीको एक्लो स्वर्ण पदक हो । भारत र श्रीलंकाली टिम अयोग्य भएपछि नेपालको भाग्यमा स्वर्ण आएको थियो । भुटानले पहिलोपल्ट स्वर्ण पदकको खुसी मनाएको आठौं साफ हो । माल्दिभ्सले सागमा अहिलेसम्म स्वर्ण जित्न सकेको छैन । १२ संस्करणसम्म पदक तालिकामा भारत पहिलो स्थानबाट तल झर्नुपरेको छैन ।साग इतिहासमा वैकुण्ठ मानन्धर, दीपक विष्टपछि सफल खेलाडीमा फुटबलका राजुकाजी शाक्य पर्छन् । उनले खेलाडी भएर तीन पदक (दुई स्वर्ण र एक रजत) तथा प्रशिक्षक भएर एक स्वर्ण पदक जितेका छन् । उनकै प्रशिक्षणमा १२ औं सागमा नेपालले स्वर्ण जितेको थियो । त्यो छैटौं सागपछि फुटबलमा पहिलो स्वर्ण थियो । म्याराथनको समृद्ध इतिहासमा टीका बोगटीको एक स्वर्ण र दुई कास्य पदक पनि त्यत्तिकै महत्त्वपूर्ण छ । टीकाले मद्रास (सातौं) मा स्वर्ण जितेका थिए । त्यसअघि दुई कास्य उनको नाममा थियो ।त्यस्तै, बक्सिङका दलबहादुर राना, तेक्वान्दोकी संगीना वैद्य, करातेका दीपक श्रेष्ठ २२ स्वर्ण जितेका व्यक्तिगत तर्फका सफल खेलाडी हुन् । संगीनाले १० औं सागमा कास्य पनि जितेकी छन् । फुटबलले पहिलो र छैटौं संस्करणमा स्वर्ण जित्दा राजुकाजीजस्तै उमेश प्रधान पनि टिममा थिए । गणेश थापा पनि सागका सफल खेलाडी हुन् । पहिलोमा स्वर्ण र दोस्रोमा रजत जित्दाका उनी साफमा ह्याट्रिक गर्ने फुटबलर हुन् ।सागमा अहिलेसम्म सुटिङ, भारोत्तोलन र टेबलटेनिस खेलले ११ स्वर्ण जितेको छ । दुर्लभ स्वर्ण जित्नेमा सुटिङकी अनिता श्रेष्ठ, भारोत्तोलनका कमलबहादुर अधिकारी र टेबलटेनिसको महिला टिम (गीता क्षत्री, सिजरिन शाह, पूजा थापा र नीलम तुलाधर) हो । यो श्रीलंकाली भूमिमा भएको थियो । सन् १९९१ को कोलम्बो दुई स्वर्ण जित्नेमा त्यही सुटिङ र टेबलटेनिस खेल थियो । कमलबहादुरले २००६ कोलम्बो सागमै भारोत्तोलनका लागि पहिलो स्वर्ण जितेका थिए । उनी त्यसयता लगातार खेलिरहेका छन् । यसपल्ट पनि प्रतिस्पर्धामा उत्रने छन् । सागका लागि भारोत्तोलनमा सर्वाधिक पदक जित्ने भने सुनीललाल जोशी हुन् । उनले पहिलोदेखि सातौंसम्म ५ रजत र ९ कास्य पदक जितेका थिए । उनको दुई वर्षअघि निधन भइसकेको छ । एकै संस्करणमा व्यक्तिगततर्फ पुरानो पुस्तामा टेबलटेनिसकी सिजरिन शाह र वर्तमान पुस्तामा पौडीकी गौरिका सिंहले सर्वाधिक पदक जितेको इतिहास छ । दुवैले समान ४ पदक जितेका छन् । गौरिकाले सन् २०१६ मा भारतको गुवाहाटी र सिलोङमा सम्पन्न १२ औं सागमा एक रजत र तीन कास्य जितेकी थिइन् । पौडीमा नेपालले व्यक्तिगत इभेन्टमा गौरिकाले जितेको नै पहिलो पदक पनि हो । सन् १९८७ मा तेस्रो संस्करण कोलकातामा सिजरिनले मिक्स डबल्स र टिम इभेन्टमा रजत तथा वुमन्स सिंगल्स र डबल्समा कास्य गरी चार पदक जितेकी थिइन् । करातेमा दीपकपछि सागका सफल खेलाडीमा कुशल श्रेष्ठ हुन् । उनले एक स्वर्णसहित चार पदक जितेका छन् । नवौंमा रजत जितेका कुशलले कोलम्बो (२००६) मा स्वर्ण जितेका थिए । ढाकाको ११ औं संस्करणमा उनी फाइट र काता दुवैमा कास्य पदक जित्न सफल भएका थिए । दीपक, संगीना, कुशलजस्ता सफल खेलाडी अहिले प्रशिक्षक करिअरमा सागकै टोलीमा छन् । भारोत्तोलनका कमलबहादुर जसरी तेक्वान्दोकी आयशा शाक्य लगातार चौथो साग खेल्दै छन् । उनीहरू १० औंदेखि निरन्तर छन् । १ स्वर्ण र २ रजत जितेकी आयशा यसपल्ट चौथो पदकको खोजीमा हुनेछिन् । नेपालमा भइरहेको १३ औं संस्करणमा यसपालि काठमाडौं, ललितपुर, पोखरा र जनकपुरमा खेल हुँदै छ । जनकपुरमा कुस्ती मात्र हुनेछ भने पोखरामा ८ खेल आयोजना हुनेछन् । अन्य सबै उपत्यकामा हुनेछन् ।"
योग,"चल्छ जाँगर पढ्न लेख्न, दिनभरलाईयोग गर बाबुनानी, मान्छे बन्नलाई ।शान्ति सापकोटाधोबीघाट, ललितपुर"
विद्यार्थी,"हाँसी खेली रमाएर नाच्ने गाउने गर्छुठूला ठूला कार्यक्रममा पुरस्कार पाउँछु ।अहिलेका हामी बालक भोलि ठूलो हुन्छौंराम्रोसँग पढेर एक महान् व्यक्ति बन्छौं ।विशेष श्रेष्ठ, कक्षा७रोजबड स्कुल, बुद्धनगर, काठमाडौं"
इन्टुमिन्टु,यमुना पराजुली अधिकारी
