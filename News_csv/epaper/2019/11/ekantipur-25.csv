शीर्षक,विवरण
यादवलाई सरकार निल्नु न ओकल्नु,"बैठकमा उपस्थित अधिकांश नेताले नेकपाले अपमानपूर्ण व्यवहार गरेको भन्दै सरकारबाट बाहिरिनुपर्ने मत जाहेर गरेका थिए । बैठकले औपचारिक रूपमा मन्त्रिपरिषद् पुनर्गठन संयुक्त सरकारको राजनीतिक मूल्य, मान्यता र संस्कृति प्रतिकूल भएकाले गम्भीर असहमति प्रकट गर्ने निर्णय पनि गर्यो । तर सरकार छोडिहाल्ने निर्णय गर्न यादव हच्किए । त्यसैले बैठकले नेकपासँग वार्ता गर्ने भन्दै वार्ता समिति बनाएर अन्यमनष्क अवस्थालाई लम्ब्याउने उपाय निकाल्यो ।अर्का अध्यक्ष भट्टराईलगायतले सरकारबाट बाहिरिनुपर्ने खालको मत राखेपछि यादवले सबै साथीहरूले भन्नुहुन्छ भने सरकारबाट बाहिरिन कुनै समस्या छैन तर सम्भावित घटनाक्रमहरूलाई पनि ख्याल गर्नुपर्छ भन्दै राजपा र नेकपाबीच हुन सक्ने सहकार्यप्रति इंगित गरे । त्यसैले तत्काल सरकार नछोडी वार्ता गर्दै अघि बढ्ने निर्णय भयो । हामी संविधान संशोधनको विषयलाई जोडेर सरकारमा सहभागी भएका थियौं, त्यस विषयमा एकपटक नेकपाको नेतृत्वसँग गम्भीर कुरा गर्न हामीले वार्ता टोली बनाएका हौं, समाजवादीका नेता रामसहायप्रसाद यादवले भने, अहिले सरकारमै बसेर वार्ता अघि बढ्छ । वार्तामा हाम्रो कुरा सम्बोधन भएन भने त्यसपछि पार्टीले कसरी अघि बढ्ने भन्ने नयाँ परिस्थितिमा नयाँ निर्णय गर्छ ।समाजवादीले राजपासँग एकीकरण प्रक्रिया अघि बढाइरहेको छ तर त्यसले मूर्त रूप लिइरहेको छैन । दुई दलबीच एकीकरण भए एउटा शक्ति निर्माण हुने भएकाले प्रमुख सत्तारूढ दल नेकपाले दुई पार्टीलाई अलग राख्न राजनीतिक कसरत गरिरहेको छ । यसका लागि समाजवादीले सरकार छोडे राजपालाई भित्र्याउने योजनाअन्तर्गत नेकपाका केही नेता भित्री छलफल गरिरहेका छन् । आइतबार सिरहा पुगेका राजपा अध्यक्षमण्डलका संयोजक राजेन्द्र महतोले समाजवादीसँग तत्काल एकता नहुने घोषणा गर्नुका पछाडि पनि केही अर्थ छ । एकताका लागि समाजवादीले सरकार छाड्नुपर्ने सर्त राजपाको छ । तर समाजवादी बाहिरिएपछि आफू सरकारमा सहभागी हुने रणनीति हुन सक्ने विश्लेषण उपप्रधानमन्त्री यादव पक्षधर नेताहरूको छ । राजपाभित्रै पनि एकताका लागि सबै नेताहरू सहमत नभएको अवस्थामा सरकारमा सहभागी हुने अफर आयो भने उनीहरू लोभिन सक्ने यादव पक्षधरको आशंका छ । मन्त्री पद पाएपछि लोभिने खालको पृष्ठभूमि बोकेका नेताहरू राजपाको निर्णायक भूमिकामा छन् । यसअघि समाजवादीलाई मात्र मन्त्री दिइएकोमा रुष्ट राजपाले सरकारलाई दिएको समर्थन फिर्ता लिएको थियो । राजपा र नेकपाबीच संघीय सरकारमा सहकार्य भयो भने प्रदेश २ मा समाजवादी नेतृत्वको सरकार धरापमा पर्न सक्छ । प्रदेश २ मा समाजवादी र राजपाको गठबन्धन सरकार छ । त्यहाँ समाजवादीको २९ र राजपाको २५ सिट छ तर सबैभन्दा ठूलो दल नेकपा हो । उसको ३२ सिट छ । नेकपा र राजपाको गठबन्धन बनेमा समाजवादी नेतृत्वको सरकार ढल्न सक्छ । त्यसैले सम्भावित खतरा टार्नका लागि सरकारमा निरन्तरता उचित हुन सक्ने विश्लेषण यादवको छ ।नेकपा र राजपाबीचको सम्भावित गठबन्धनको सम्भावना रहे पनि यस्तो जोखिम राजपाले मोल्न नसक्ने धारणा समाजवादीका अर्का एक नेताको छ । हामी एकतालाई टुंग्याउनुपर्छ भन्नेमा लागेका छौं, ती नेताले भने, अहिलेको अवस्थामा समाजवादीलाई छाडेर नेकपा वा कांग्रेससँग सहकार्य गर्न जाँदा हुने राजनीतिक जोखिमबारे राजपाले ख्याल गर्छ होला ।संविधान संशोधन प्रक्रिया अघि नबढाएको भन्दै समाजवादीले प्रधानमन्त्री ओलीमाथि आरोप लगाउँदै आएको छ । संशोधनको प्रक्रिया आरम्भ गर्ने कानुन मन्त्रालयकै जिम्मेवारी पाएका बेला त्यसलाई छोडेर हिँड्दा के सन्देश जान्छ भन्ने विश्लेषण पनि समाजवादीभित्र भइरहेको छ । सरकारमै बसिरहन पनि उसलाई नैतिक रूपमा अप्ठेरो परेको छ । यसअघि एक राज्यमन्त्रीसहित तीन जना मन्त्री समाजवादीका थिए । अहिले स्वास्थ्य राज्यमन्त्री सुरेन्द्र यादवलाई हटाइएको छ । समाजवादीले एकलौटी चलाइरहेको सहरी विकास मन्त्रालयमा पनि नेकपाका रामवीर मानन्धरलाई राज्यमन्त्रीको रूपमा प्रवेश गराइएको छ । प्रदेश २ को प्रमुख हटाउँदा पनि समाजवादीसँग नेकपाले परामर्श गरेन । समाजवादीकै सिफारिसमा प्रदेश प्रमुख नियुक्त रत्नेश्वरलाल कायस्थ हटेपछि त्यहाँ नेकपाको सिफारिसमा तिलक परियारलाई पठाइयो । यो अवस्थामा सरकारमा बस्ने समाजवादीको नैतिक धरातल कमजोर बनेको छ । त्यसैले भावी दिनमा लिनुपर्ने बाटोबारे परिपक्व निर्णय गर्न यादवले उपनिर्वाचनको अवधिभर काठमाडौंबाहिरका कार्यक्रममा व्यस्त हुने उपाय निकालेका छन् । उपनिर्वाचनभर उहाँ मन्त्रालय आएर काम गर्ने समय नहुन सक्छ, एक नेताले भने, त्यही बीचमा नेकपासँग वार्ता पनि हुन्छ । वार्तामा केही स्पष्ट प्रतिबद्धता आयो भने त्यसपछि कसरी अघि बढ्ने भन्ने टुंगो हुन्छ ।"
मेडिकल कलेज सञ्चालकलाई 'ठगी मुद्दा',शिक्षा मन्त्रालयले पनि अतिरिक्त शुल्क समायोजनमा जोड दिँदै आएको छ । विश्वविद्यालयका पदाधिकारीसँग शिक्षा सचिव महेश दाहालसहित अधिकारीले समायोजनको पहल गर्न आग्रह गरेका थिए । मन्त्रालयले विद्यार्थी आन्दोलन नभएका तर बढी शुल्क लिएका कलेजलाई समेत रकम फिर्ता गराउन ताकेता गरिरहेको छ ।सरकारले रकम फिर्ता गर्न दिएको तेस्रो निर्देशनसमेत अन्तिम समयसम्म कलेजहरूले पालना नगरेपछि विद्यार्थी आन्दोलन चर्कन थालेको छ । विद्यार्थीले आइतबार चितवन र वीरगन्जमा प्रदर्शन गरेका छन् । अन्य मेडिकल कलेजका विद्यार्थीले पनि प्रदर्शनमा ऐक्यबद्धता जनाएका छन् ।सत्तारूढ नेकपाको विद्यार्थी संगठन अनेरास्ववियुले शुल्क फिर्ता नगर्ने कलेज सञ्चालकलाई गिरफ्तार गरी कारबाही थाल्न सरकारसँग माग गरेको छ । अनेरास्ववियुले आइतबार विज्ञप्ति जारी गरी शुल्क फिर्ता नगर्ने कलेजको सम्बन्धन खारेज गर्न माग गरेको हो । विद्यार्थी आन्दोलनका क्रममा नेसनल मेडिकल कलेजका अध्यक्ष बसरुद्दिन अन्सारीलगायत सञ्चालकले विद्यार्थीमाथि गरेको दमनको विरोध गरिएको छ । नेसनलमा भएको प्रदर्शनमा पनि अनेरास्ववियुका नेताहरूले ऐक्यबद्धता जनाएका छन् ।
ग्रामी अवार्डको मनोनयनमा नेपाली,सुन्दै गर्दा आत्मिक आनन्द मिल्ने यी मन्त्र गायनमा सिंहले गरेको बाँसुरीवादन पनि उत्तिकै गहिरो लाग्छ । काठमाडौं बौद्धमा हुर्की बढेका सिंह आठ वर्षको उमेरदेखि नै बाँसुरीतिर तानिएका थिए । नेपाली रक ब्यान्ड २०७४ एडीसित आबद्ध रहँदा उनले कवि शिरोमणि लेखनाथ पौड्यालको चर्चित कविता पिँजडाको सुगा देखि सम्झी बस्छु म लगायतका गीतसम्म बाँसुरी बजाएका थिए । हाल अमेरिकाको सान फ्रान्सिस्कोमा बस्दै आएका उनले आफ्नो फेसबुक पेजमार्फत भनेका छन् हामी ग्रामीका लागि नोमिनेट भयौं भन्ने देवाबाट थाहा पाउँदा निकै खुसी लाग्यो । यो सबैका लागि सुखद समाचार हो ।
२६ दिनमा चौथो डायलसिस,त्यसताका उनको शरीरमा केही बढी मात्रामा देखिएको मिर्गौलासम्बन्धी एन्टिबडी को उपचारअन्तर्गत प्लाज्माफेरेसिस प्रक्रिया गत भदौमा सिंगापुरको नेसनल युनिभर्सिटी अस्पतालमा सातपटक गरिएको थियो । यसअघि साउन १८ देखि २७ गतेसम्म नेसनल युनिभर्सिटी अस्पतालमै विभिन्न परीक्षणसँगै औषधिसमेत चलाइएको थियो । ०७४ फागुनमा प्रधानमन्त्रीको शपथ लिनुभन्दा केही दिनअघि मात्र ओली बैंककस्थित ब्रुम्रुग्राड इन्टरनेसनल हस्पिटलमा नियमित स्वास्थ्य परीक्षण गराएर फर्किएका थिए । उनको सन् २००७ मा दिल्लीस्थित इन्द्रप्रस्थ अपोलो अस्पतालमा मिर्गौला प्रत्यारोपण भएको थियो ।
प्रधानमन्त्रीको रात्रिभोज बहिष्कार !,"(काठमाडौं)  २१ महिनासम्म मन्त्रीमा बहाल हुँदा नेकपा स्थायी समिति सदस्य थममाया थापाले जरुरी परेका बेला पनि प्रधानमन्त्री केपी शर्मा ओलीसँग भेट्न पाइनन् । अपर्झट पर्दा उनले प्रधानमन्त्रीको सचिवालयमा भेट्नैपर्ने छ भनेर खबर त गर्थिन् । सकारात्मक जवाफ आक्कलझुक्कल मात्रै पाउँथिन् । सरकारबाट बुधबार बाहिरिएकी उनको प्रधानमन्त्रीसँग सबैभन्दा ठूलो गुनासो छ, प्रधानमन्त्रीबाट सल्लाह र निर्देशन पाइनँ ।यसअघि सुशील कोइराला नेतृत्वको सरकारमा सामान्य प्रशासनमन्त्री भएर वाहवाही कमाएका लालबाबु पण्डितको दुःख पनि थापाको भन्दा कम छैन । उनी मुलुकको संघीयता कार्यान्वयनमा भूमिका निर्वाह गर्ने अभिभारासहित संघीय मामिला तथा सामान्य प्रशासनमन्त्री भएका थिए । प्रधानमन्त्रीको चाहनाअनुसार उनले काम गर्न सकेनन् या उनको चाहनाअनुसार कर्मचारीतन्त्र चल्न सकेन, खुटिएको छैन । आफ्नै पार्टीका अध्यक्षको नेतृत्वमा मन्त्री बन्दा भने उनले असहज महसुस गरे । कान्तिपुरसँग आइतबार साँझ सम्पर्कमा आएका पण्डित मन्त्री निवासबाट भर्खरै सरेको डेरामा सामान मिलाउँदै थिए भने थापाले सोमबार मन्त्री निवास छाड्ने तयारीसहित पोकापन्तुरा मिलाउँदै थिइन् । उनीहरू दुवैलाई एउटै प्रश्न थियो शनिबार प्रधानमन्त्री निवासबाट केही निम्तो आएको थियो ?थापाले अनौपचारिक रूपमा खबर आए पनि आफू सामान मिलाउनमै व्यस्त रहेकाले प्रधानमन्त्रीको निम्तो मान्न जान नसकेको जानकारी दिइन् । पण्डितले पनि आफू थप एकदुई दिन व्यस्त रहने प्रतिक्रिया दिए । प्रधानमन्त्री कार्यालयबाट आएको निम्तोबारे मलाई थाहा छैन, उनले भने, म दुई दिन जति कोठा मिलाउने काममै व्यस्त हुन्छु ।थापा र पण्डित मात्रै होइन, रघुवीर महासेठबाहेक बर्खास्तीमा परेका मन्त्री पनि रात्रिभोजमा अनुपस्थित रहे । तिनैमध्ये एक पूर्वमन्त्रीले आत्मसम्मानका लागि राजनीति गर्नेहरूलाई खान बोलाएर फकाउन खोज्नुको अर्थ नहुने प्रतिक्रिया दिए । आफूहरूलाई प्रधानमन्त्रीले खुवाउने खानामा कुनै रुचि नभएको उनले बताए । प्रधानमन्त्रीज्यूकोमा डिनर भनेर बोलाइएको थियो, हाम्रो घरमा भात पाकेको थियो, उनले भने, डिनरमा रुचि थिएन, त्यसैले गइएन । पूर्वउद्योगमन्त्री मातृका यादव र कृषि राज्यमन्त्रीबाट पदमुक्त भएकी रामकुमारी चौधरीले पनि आफूहरूलाई निम्तो आए पनि फुर्सद नभएका कारण जान नसकिएको बताए । यादवले त आफूलाई जान मिल्ने अवस्था नभएको भन्दै यस विषयमा थप नसोध्न आग्रह गरे । प्रधानमन्त्री ओलीले जिम्मेवारीमुक्त भएका, नवनियुक्त र बहालवाला मन्त्रीहरूका लागि रात्रिभोज आयोजना गरेर उनीहरूलाई दम्पतीसहित आउन निम्तो दिएका थिए । बेलुका ६ बजेतिर सुरु भएको भोज राति ८ बजे सकिएको थियो । भोजमा काठमाडौंमा नभएकाबाहेक सबै बहालवाला मन्त्री दम्पतीसहित गएका थिए । मन्त्रीहरूबीच आपसी चिनजान त थियो, रात्रिभोजमा सहभागी संस्कृति, पर्यटन तथा नागरिक उड्डयनमन्त्री योगेश भट्टराईले भने, मन्त्रीका श्रीमतीहरूले पनि आपसमा चिनजान गर्नुभयो । सबैबीच चिनजान र मित्रता कायम रहोस् भन्ने उद्देश्यले प्रधानमन्त्रीले भोज राखेको उनले बताए । भोजमा लोकल कुखुराको मासु र मेथीको दाललाई विशेष परिकारका रूपमा राखिएको प्रधानमन्त्री सचिवालयका एक सदस्यले जानकारी दिए । प्रधानमन्त्रीपत्नी राधिका शाक्यले मेथीको दाल बनाउने तरिका र त्यसबाट हुने फाइदाबारे बताएको ती सदस्यले बताए । प्रधानमन्त्री ओलीले विभिन्न अवसरमा यस्ताखाले कार्यक्रम आयोजना गर्दै आए पनि मन्त्रीहरूका परिवारसहितको कार्यक्रम राखेको पहिलो पटक हो ।"
पदमा पुर्याउने भर्याङ मात्र भयौं,"(रुकुम पश्चिम)  सशस्त्र द्वन्द्वका बेला गोली लागेको घाउबाट क्यान्सर भएपछि धर्मबहादुर वली एक वर्षदेखि थलिएका छन् । तत्कालीन माओवादीले मनाउने गरेको जनमुक्ति सेना दिवस परेको दिन आइतबार उनी दिल्ली जाने दिन गन्दै थिए । काठमाडौंको नर्भिक र नेपाल क्यान्सर अस्पतालमा एक वर्षको बसाइपछि उनको उपचार भारतको नयाँदिल्लीस्थित राजीव गान्धी क्यान्सर अस्पताल तथा रिसर्च सेन्टरमा सरेको छ । क्यान्सरका कारण ३५ लाख रुपैयाँ खर्च भइसकेको छ । अझै कति पैसा जुटाउनुपर्ने हो, थाहा छैन, वलीले भने ।वली ०५८ सालमा तत्कालीन नेकपा माओवादीमा लाग्दा १७ वर्षका मात्र थिए । उनी लामो समय पार्टी र सैन्य विभागमा सक्रिय बने । लड्दा मरिन्छ भनेर उनी भागेनन् । ०५८ मंसिर ८ गते घोराहीस्थित नेपाली सेनाको ब्यारेक आक्रमणमा सामेल भएका उनी त्यसपछि रोल्पाको रातामाटा रिपिटर टावर, रुकुमको चौरजहारीस्थित कृषि विकास बैंक, अछामको मंगलसेन, दाङको लमही प्रहरी चौकी, रोल्पाको गाम, जेलबाङ, फुन्टीबाङलगायतका लडाइँमा गए । सन्धिखर्क आक्रमणका क्रममा उनको बायाँखुट्टामा गोली लाग्यो । त्यही गोलीले गुप्तांगछेउमा बनाएको घाउले उनलाई दिनुसम्मको दुःख दिएको छ । सन्धिखर्क आक्रमणका बेला उनी तत्कालीन जनमुक्ति सेनाको मंगलसेन फस्ट बटालियन हेडक्वार्टर कम्पनीको सहायक कमान्डर थिए ।रुकुमको सानीभेरीका वलीलाई गाउँपालिका कार्यालयले डेढ लाख रुपैयाँ उपचार सहयोग गरेको छ । नेकपा अध्यक्ष पुष्पकमल दाहालले छोरा प्रकाशको स्मृतिमा एक लाख दिएका छन् । बाँकी रकम ऋण र सहयोगबाट जुटाउनुपरेको छ । सरकारीस्तरबाट उपचार सहयोग केही भएको छैन । उपचारका लागि भाइ नारायणले फेसबुक अभियान चलाएका थिए । रुकुमको त्रिवेणी गाउँपालिका५, खाराका ५८ वर्षीय तुलाराम घर्ती ०७५ साउनदेखि घरभित्र र बाहिरबाहेक अरू केही गर्न सक्ने अवस्थामा छैनन् । बमको छर्रा लागेर प्यारालाइसिस भएका उनको बोलीसमेत प्रस्ट छैन । परिवार उनको रेखदेखमै व्यस्त छ । दुनै आक्रमणका क्रममा उनलाई बमको छर्रा लागेको थियो । घर्ती तत्कालीन जनमुक्ति सेनाको प्लाटुनको सेक्सन कमान्डर थिए । घर्तीकी पत्नी रीताका अनुसार डेढ वर्षदेखि उनको काठमाडौंमा उपचार भइरहेको छ । उनलाई उपचारका बेला काठमाडौं लगिन्छ भने अरू बेला घर ल्याइन्छ । अहिले भर्खरकै कुरा सम्झन सक्नुहुन्न, रीताले भनिन् ।वली र घर्तीजस्तै सशस्त्र द्वन्द्वका क्रममा घाइते भएका करिब दुई दर्जन पूर्वलडाकुको अवस्था असामान्य छ । उनीहरू उपचारको खोजीमा छन् । केही लडाकु खाडीतिर वैदेशिक रोजगारीमा छन् । एउटै लक्ष्य राखेर लडेका केही व्यक्ति भने उच्च पदमा पुगेका छन् । केही नेपाली सेनामा समायोजित भई संयुक्त राष्ट्रसंघीय शान्ति मिसनमा छन् । पार्टी र सरकारले मलाई अलि अलि सहयोग गरेको छ, वलीले भने, तर हामी अर्कै व्यवस्थाका लागि लडेका थियौं, त्यो हासिल हुन सकेन । जनमुक्ति सेनामा लामो समय सामेल रामबहादुर नेपाली भारतमा मजदुरी गर्दै परिवार पाल्छन् । युद्ध कसैका लागि पदमा पुग्ने भर्याङ भयो, कसैका लागि पीडाको भारी, उनले भने ।तत्कालीन माओवादीले ०५८ असोजमा आफ्ना छापामारलाई संगठित गर्दै जनमुक्ति सेना, नेपाल घोषणा गरेको थियो । उसले ०५८ मंसिर ८ गते पहिलोपटक नेपाली सेनाको घोराही ब्यारेकमाथि सफल आक्रमण गरेको दाबी गर्दै जनमुक्ति दिवस मनाउने गरेको थियो । शान्ति प्रक्रियामा आएपछि १४ सय ४४ पूर्वलडाकुलाई नेपाली सेनामा समायोजन गरिएको थियो । समायोजनका लागि १९ हजार ६ सय लडाकुलाई योग्य मानिएको थियो । तत्कालीन माओवादी नेता बाबुराम भट्टराई प्रधानमन्त्री भएका बेला ०६८ को अन्त्यतिर माओवादी लडाकुको समायोजन सकिएको थियो । त्यसमा नपरेका लडाकुहरूले आफूलाई बेवास्ता गरिएको गुनासो गर्ने गरेका छन् । पूर्वकमान्डर नन्दबहादुर पुन उपराष्ट्रपति छन् भने वर्षमान पुन ऊर्जामन्त्री । अर्का कमान्डर चक्रपाणि खनाल निवर्तमान कृषिमन्त्री हुन् भने जनार्दन शर्मा पूर्वमन्त्री । नेकपा स्थायी समिति सदस्यसमेत रहेका पूर्वकमान्डर जनार्दन शर्माले फेसबुकमा भनेका छन्, जनमुक्ति सेनाको त्याग र बलिदानबिना न संघीय लोकतान्त्रिक गणतन्त्र सम्भव थियो, न जनताका अधिकार सुनिश्चित हुने सम्भावना थियो ।"
उपनिर्वाचनलाई ३२ हजार सुरक्षाकर्मी,"मतपत्र पुर्याइयो ः आयोगमंसिर १४ मा हुने उपनिर्वाचनका लागि मतपत्र र मतदाता परिचयपत्र सम्बन्धित सबै जिल्लाका मुख्य निर्वाचन अधिकृतको कार्यालयमा पुगेको छ । निर्वाचन आयोगले आइतबार जनाएअनुसार नेपाली सेनाले मतपत्र र मतदाता परिचयपत्र उपनिर्वाचन हुने ३७ जिल्लामध्ये सुगम स्थानमा गाडीबाट र दुर्गममा हेलिकप्टरबाट ढुवानी गरी पुर्याएको हो । संवेदनशील निर्वाचन सामग्री भएकाले मतपत्र र मतदाता परिचयपत्र ढुवानीको जिम्मा सेनालाई दिइएको हो । प्रतिनिधिसभा सदस्यको एक पदका लागि २१ र प्रदेशसभा सदस्यका तीन पदका लागि ४३ र स्थानीय तहका ४८ पदका लागि २ सय ७३ जना उम्मेदवार चुनावी मैदानमा छन् ।साग सुरक्षामा १६ हजार खटिने गृह मन्त्रालयले आउँदो १५ देखि २५ गतेसम्म आयोजना हुने दक्षिण एसियाली खेलकुद सागमा सुरक्षाका लागि १६ हजार सुरक्षाकर्मी परिचालन गर्ने गरी सुरक्षा योजना तय गरेको छ । विमानस्थलदेखि होटल र होटलदेखि खेल आयोजना स्थलसम्म खेलाडी, पदाधिकारी, दर्शक र अन्य पाहुनाको सुरक्षा व्यवस्थासहित कार्ययोजना तय गरिएको गृहले जनाएको छ । सागमा पनि सेनासहितको सुरक्षा व्यवस्था हुनेछ । नेपालसहित सागमा ८ राष्ट्रबाट खेलाडी, प्रशिक्षक, पदाधिकारीसहित करिब ६ हजारको सहभागिता हुने जनाइएको छ । काठमाडौंमा १२, ललितपुर र कास्कीमा ९९ र धनुषामा कुस्ती गरी ३१ खेल सञ्चालन हुने युवा तथा खेलकुद मन्त्रालयले जनाएको छ ।"
प्रहरी नियन्त्रणमा चालकको 'शंकास्पद' मृत्यु,"डोटी (कास) प्रहरी चौकीको नियन्त्रणमा रहेका जिप चालकको मृत्यु भएको छ । जोरायल गाउँपालिका गैराबजारस्थित गैरा प्रहरी चौकीमा जोरायल४ खैगाडका २१ वर्षीय गणेश पालीको मृत्यु भएको हो । उनी से१ज २९२ नम्बरको जिप चालक हुन् । आइतबार दिउँसो गैराबाट डडेल्धुराको गांगखेत सडक खण्डमा जिप चालकहरूबीच विवाद भएको थियो । गैरा प्रहरी चौकीका सहायक निरीक्षक करनसिंह धामीका अनुसार विवाद मिलाउन चालकहरू प्रहरी चौकीमा ल्याइएका थिए । विवाद भएको ठाउँबाट उनी आफैं हिँडेर चौकीमा आएका हुन्, धामीले भने, आउनेबित्तिकै उनी शौचालय पसेका थिए । उनी शौचालयबाट फर्केलगत्तै प्रहरी जवान शंकर खड्का पस्दा त्यहाँ दुर्व्यसनीका औषधिहरू फेला पर्यो । घटनाका बेला आफू चौकी बाहिर रहेको धामीले बताए । नाम खुल्न नसकेका औषधि भेटिएपछि प्रहरी जवानले प्रहरी चौकीको कार्यालयमा लगेर केरकार गरेछन् । पाली आक्रोशमा आएर आफ्ना लुगा फुकाल्दै जाँच गर्न दबाब दिने क्रममा एक्कासि भुइँमा ढलेछन्, धामीले भने । उपचारका लागि लगत्तै स्वास्थ्य चौकी लगिएको र त्यहाँ उपचार नहुने देखिएपछि डडेल्धुरा लाने क्रममा पालीको मृत्यु भएको उनले बताए ।"
'सीमा विवादमा कूटनीतिक समाधान खोज',सिन्धुली (कास) भारतसँगको सीमा विवाद राजनीतिक एवं कूटनीतिक माध्यमबाट समाधान गर्नुपर्नेमा पूर्वराष्ट्रपति रामवरण यादवले सरकारलाई सुझाएका छन् । कालापानी नेपालकै भूभाग रहेको र यससम्बन्धी विवाद दुवै देशका राजनीतिक नेतृत्वको संवादबाट समाधान गर्नुपर्ने उनको भनाइ छ । आइतबार सिन्धुलीमा पत्रकारसँगको भेटमा उनले संविधान कार्यान्वयन र वातावरण सन्तुलन अहिलेको मुख्य चिन्ताको विषय रहेको बताए । चुरेसम्बन्धी २० वर्षे गुरुयोजना संसद्मा अलपत्र परेकोमा पूर्वराष्ट्रपति यादवले गुनासोसमेत गरे । मधेस तथा पहाडका कुनै पनि संसद्ले चुरेको कुरा संसद्मा नउठाउँदा आफूलाई चित्त दुखेको उनको भनाइ छ ।
विश्व राजनीति समाजवाद उन्मुख : शर्मा,"काठमाडौं (कास) प्राध्यापक पीताम्बर शर्माले सामाजिक असमानता र जलवायु परिवर्तनको असरका कारण विश्व राजनीति समाजवाद उन्मुख भइरहेको बताएका छन् । उनले अमेरिका जस्ता पुँजीवादी देशहरूले पनि कतिपय समाजवादी कार्यक्रम लागू गर्न थालिसकेको बताए । विश्व व्यवस्था र चीन ः नेपालमा समाजवादको सम्भाव्यता विषयमा काठमाडौंमा आयोजित कार्यशालामा उनले समाजवाद उन्मुख भएर जान नेतृत्व गर्ने वर्गमा समाजवादी नैतिकताको समस्या रहेको टिप्पणी गरे । फाउन्डेसन अफ क्रिटिकल डिस्कोर्सले आयोजना गरेको समकालीन नेपालका सन्दर्भमा आलोचनात्मक बहस शृंखलाको दोस्रो कार्यक्रममा कार्यपत्र प्रस्तुत गर्दै राजनीतिक विश्लेषक खगेन्द्र प्रसाईंले छिमेकी चीनले लिने नीतिले नेपालमा समाजवादको बाटो निर्धारण गर्ने बताए । उनको कार्यपत्रमा टिप्पणी गर्दै पूर्वमहान्यायाधिवक्ता युवराज संग्रौलाले चीन वा भारतमा समाजवाद कहिले आउँछ भनेर पर्खेर बस्न नहुने बताए । राजनीतिक अर्थशास्त्री विजय पौडेलले समाजवादको बाटो तय गर्न संविधानले निर्दिष्ट गरेबमोजिम सार्वजनिक, सहकारी र निजी क्षेत्रसहितको तीनखम्बे अर्थनीतिमा जानुपर्ने धारणा राखे । नेकपा नेता वामदेव गौतमले ५ वर्षभित्र आधारभूत समाजवादमा पुग्न सकिने बताए ।"
जिसस पदाधिकारीका गुनासैगुनासा,"(चितवन)  तत्कालीन जिल्ला विकास समिति खारेज गरी संविधानले जिल्ला समन्वय समिति (जिसस) कायम गर्यो । समिति पहिलाको जस्तो स्रोतसाधन र कार्यकारिणी अधिकारसम्पन्न छैन । केवल समन्वय, सहजीकरण र अनुगमनजस्ता मुख्य काममा मात्रै सीमित जिसस पदाधिकारीका गुनासा भने अनगन्ती छन् ।जिल्ला समन्वय समिति महासंघ नेपाल, प्रदेश३ को आयोजनामा आइतबार सौराहामा सम्पन्न प्रदेश३ स्तरीय भेलामा पदाधिकारीहरूले सुविधा, कर्मचारी र ऐननियमको अभाव झेलिइरहेको बताए । प्रदेश३ का मुख्यमन्त्री डोरमणि पौडेलले उद्घाटन गरेको कार्यक्रममा प्रदेशभित्र रहेका १३ जिल्लाकै जिल्ला समन्वय समितिका पदाधिकारी सहभागी थिए । भेलाले ११ बुँदे चितवन घोषणापत्र पनि जारी गरेको छ ।हामी बीचमा तुर्लुङ झुन्डिएका पेन्डुलमजस्ता भयौं । संघ, प्रदेश र स्थानीय तहबीच समन्वय गर्ने भूमिका हाम्रो हो तर प्रभावकारी काम गर्न न कानुन छ, न सेवासुविधा, ललितपुर जिससका संयोजक अमरबहादुर खड्काले भने । संघीय सरकारले जिससलाई उपलब्ध गराउने निसर्त अनुदान शीर्षकमा समितिका पदाधिकारीका लागि बैठक भत्ताको रकम विनियोजन गरेको छ तर प्रदेश३ सरकारले समितिका पदाधिकारीको सुविधासम्बन्धी कानुन बनाउँदा बैठकभत्ताको व्यवस्था नराखेको जिसस महासंघ प्रदेश३ का अध्यक्ष रघुनाथ खुलालले गुनासो गरे । संघीय मामिला तथा सामान्य प्रशासन मन्त्रालयले ल्याएको कर्मचारी समायोजन अध्यादेशको स्थानीय तहको परिभाषामा जिल्लासभा र जिल्ला समन्वय समिति उल्लेख नभएको उनको भनाइ थियो । चितवन जिल्ला समन्वय समितिका संयोजक कृष्णराज डल्लाकोटीले अनुगमन र समन्वयको कामलाई प्रभावकारी बनाउन ऐननियम बनाउनैपर्नेमा जोड दिए ।मर्यादाक्रममा असन्तुष्टिमकवानपुर जिसस प्रमुखसमेत रहेका जिसस महासंघ प्रदेश३ का अध्यक्ष रघुनाथ खुलालले सरकारले जारी गरेको मर्यादाक्रम सच्याउन पनि माग गरे । जिल्ला समन्वय समितिका प्रमुखलाई महानगरका मेयरभन्दा माथिल्लो तहमा राख्नुपर्ने उनको जोड छ । हालको मर्यादाक्रममा महानगरका मेयरपछि समन्वय समितिका प्रमुखलाई राखिएको छ । क्षेत्रगत रूपमा प्रतिनिधित्व र जिल्लाभित्र सबै स्थानीय तहको अनुगमन र मूल्यांकन गर्नुपर्ने भएकाले जिससका प्रमुखलाई मर्यादाक्रममा महानगरपालिकाको प्रमुखभन्दा माथिल्लो तहमा राख्नुपर्छ, उनले जिकिर गरे ।"
कान्तिपुरकर्मी आचार्यलाई खोज पत्रकारिता अवार्ड,"काठमाडौं (कास) कान्तिपुरकर्मी कृष्ण आचार्य खोज पत्रकारिता अवार्ड द्वारा सम्मानित भएका छन् । फ्रिडम फोरमले आइतबार राजधानीमा गरेको कार्यक्रममा मानव अधिकार आयोगका अध्यक्ष अनुपराज शर्माले आचार्यलाई २५ हजार राशिको अवार्ड र कदरपत्र प्रदान गरे । मुलुकमा भित्रिइरहेको कालोधनबारे खोजमूलक समाचार लेखेबापत आचार्य सम्मानित भएका हुन् । फोरमले आचार्यसँगै साहसी पत्रकारिता पुरस्कारबाट सुनीता रावल र सूचनाको हक उत्कृष्ट अभियन्ताबाट विश्वजित तिवारीलाई पुरस्कृत गरेको छ । कार्यक्रममा पूर्वप्रधानन्यायाधीश सुशीला कार्कीले पत्रकारितालाई जोखिमपूर्ण पेसाको संज्ञा दिँदै पत्रकारहरूकै खबरदारीका कारण कतिपय गलत प्रवृत्ति निरुत्साहित भएको बताइन् । आयोगका अध्यक्ष शर्माले दण्डहीनताविरुद्धको अभियानका लागि दबाब जरुरी रहेको बताए । नागरिकका अधिकार र हक जोडिएका विधेयक गम्भीर छलफलबिना पारित भएको संकेत गर्दै उनले कतिपय अन्य विषयमा सरोकारवालासँग छलफल हुनुपर्ने औंल्याए । गुठी विधेयक ल्याउँछ, गुठीसँग सरोकार राख्नेसँग छलफल गरिँदैन, उनले भने, प्रेस काउन्सिल विधेयक ल्याउँछ, प्रेसका मान्छेसँग छलफल गर्दैन ।"
प्रभावहीन बन्दै एन्टिबायोटिक,"(काठमाडौं)  एन्टिबायोटिकको गलत प्रयोगका कारण यो निष्प्रभावी देखिएको छ । राष्ट्रिय जनस्वास्थ्य प्रयोगशालाले शंका लागेका केहीे एन्टिबायोटिकको अध्ययन गर्दा यी औषधिले कामै गर्न छाडेको पाइएको हो । प्रयोगशालाले १३ वर्ष लगाएर देशभरका २१ अस्पतालका प्रयोगशालामा अध्ययन गरेको थियो ।पिसाब, छाला र जोर्नीमा हुने संक्रमण नियन्त्रण गर्न अत्यधिक प्रयोग गरिने एन्टिबायोटिक सिप्रोफ्लोक्सासिन ले ८१ प्रतिशत काम गर्न छाडेको अध्ययनले देखाएको छ । भाइरल संक्रमणमा प्रयोग गरिने एजिथ्रोमाइसिन, श्वासप्रश्वाससम्बन्धी संक्रमण कम गर्न प्रयोग गरिने सिफालोसपोरिन्सले पनि काम गर्न छाडिसके । राष्ट्रिय जनस्वास्थ्य प्रयोगशालाकी निर्देशक डा रुना झाका अनुसार एन्टिबायोटिकको गलत प्रयोगले गर्दा औषधिले काम गर्न छाडेका हुन् । बिरामीको शरीरमा कुन जीवाणुले आक्रमण गरेको पत्ता लगाएर मात्रै यी औषधिले प्रयोग गर्नुपर्ने उनको भनाइ छ । चिकित्सकको सल्लाहबिनै एन्टिबायोटिक प्रयोग गर्ने प्रवृत्ति छ, कुन जीवाणुको संक्रमण हो भन्ने जाँच नगरी चिकित्सकले औषधि लेख्दा पनि समस्या देखिएको हो, उनले भनिन्, यसरी प्रयोग गर्दा एन्टिबायोटिकले संक्रमण नियन्त्रण त गर्दैन नै, बिरामीलाई उल्टै नकारात्मक असर गर्छ । झाडापखालालगायत विभिन्न संक्रमण नियन्त्रण गर्न प्रयोग गरिने एन्टिबायोटिक कोट्रिमोक्जाजोलको असर पनि कम हुँदै गएको अध्ययनमा उल्लेख छ । मुटुमा हुने संक्रमण नियन्त्रण गरिने पेनिसिलिनलगायत जेन्टामिसिन, सिप्रोफ्लोक्जासिनको प्रभाव पनि घट्दै गइरहेको छ । पछिल्लो समय एन्टिबायोटिकको अल्पउपयोग, अति उपयोग र दुरुपयोगका कारण औषधिले काम गर्न छोडेको विज्ञ बताउँछन् । आईसीयूका बिरामीमाथि गरिएको अध्ययनले पनि कतिपय एन्टिबायोटिकले काम गर्न छाडिसकेको स्वास्थ्य मन्त्रालयको गुणस्तर नियन्त्रण महाशाखा प्रमुख डा दीपेन्द्ररमण सिंहले बताए । विशेष गरी क्षयरोगमा प्रयोग हुने औषधि बढी प्रभावहीन हुँदै गएका छन् । पुराना एन्टिबायोटिकले काम गर्न छाडे, नयाँ औषधि पत्ता लागेका छैनन्, उनले भने, डाक्टरको सल्लाहबिना एन्टिबायोटिक खाने, सल्लाहमा खाए पनि पूरै डोज नखाने बिरामीको हेलचेक्र्याइँले गर्दा पनि एन्टिबायोटिक रेसिस्टेन्स (प्रतिरोध) बढेको हो । चिकित्सकका अनुसार कीटाणु, जीवाणु र विषाणुका कारण हुने संक्रमण निको पार्न एन्टिबायोटिक प्रयोग गरिन्छ । विश्व स्वास्थ्य संगठनका अनुसार एन्टिबायोटिक प्रतिरोध विश्वमै गम्भीर जनस्वास्थ्य समस्याका रूपमा देखिएको छ । गलत प्रयोगकै कारण बर्सेनि सात लाख व्यक्तिले ज्यान गुमाइरहेको संगठनको प्रतिवेदनमा उल्लेख छ । सन् २०५० सम्म प्रतिवर्ष संक्रमणकै कारण एक करोड मानिसको मृत्यु हुने संगठनको अनुमान छ । कीटाणुले अब एन्टिबायोटिकसँग लड्ने क्षमता विकास गरिसके, यसको सही उपयोग गर्न सके मात्रै मानव स्वास्थ्य सुरक्षित हुन सक्छ, डा सिंहले भने । एन्टिबायोटिकलाई चिकित्सकको सल्लाहबिना प्रयोग गर्न नपाइने नियम भए पनि यो लागू छैन । यसको जथाभाबी बिक्री भइरहेको छ । एन्टिबायोटिक नियन्त्रणका लागि मन्त्रालयले नीति, कानुन र अनुसन्धान अघि बढाएको छ, डा सिंहले भने, पहिलो चरण जनचेतना फैलाउने काम गरिरहेका छौं । यसका लागि कृषि, पशु र वातावरण मन्त्रालयसँग समन्वय भइरहेको उनले बताए । केन्द्रीय पशुपन्छी रोग अन्वेषक प्रयोगशालाले पनि जीवजन्तुमा हुने एन्टिबायोटिक प्रयोगबारे अध्ययन गरिरहको प्रयोगशालाका डा तुलसीराम गोम्पुले बताए । कुखुरापालनमा एन्टिबायोटिक प्रयोग अत्यधिक छ, उत्पादन बढाउने उद्देश्यले मात्रै पशुमाथि एन्टिबायोटिक जथाभाबी प्रयोग गरिएको छ । भेटेरीनरी चिकित्सकबाहेक अन्यलाई एन्टिबायोटिक औषधि लेख्ने अधिकार दिन नहुने पशु चिकित्सक डा बलराम तामाङ बताउँछन् ।"
"बालिकाको मृत्यु, १३ घाइते",धादिङ (कास) पृथ्वी राजमार्गअन्तर्गत धादिङको गल्छी गाउँपालिका६ बैरेनीमा बस दुर्घटना हुँदा एक बालिकाको मृत्यु भएको छ । १३ जना घाइते छन् । सडकमा खाल्डो छल्न खोज्दा बैरेनी बजारस्थित गल्छी गाउँपालिका कार्यालय भवनकैअगाडि आइतबार बिहान साढे ४ बजे बस पल्टिएको हो । गल्छी७ मच्छेडीखोलाबाट अमलेखगन्जस्थित भान्जाको विवाहमा जान लागेका मावलीपक्ष बोकेर गएको बा २ ख ६२६८ नम्बरको बस अनिन्यत्रित भएर सडकमा पल्टँदा घटनास्थलमा एकजनाको मृत्यु भएको हो । मृत्यु हुनेमा नुवाकोट बेल्कोटगढी७ घर भएकी डोल्मा तामाङ रहेको प्रहरी चौकी बैरेनीका इन्चार्ज जनक बस्नेतले बताए । घाइते १३ जनाको काठमाडौंमा उपचार भइरहेको छ ।
प्रदेश सरकारको खर्च न्यून,"(मकवानपुर)  चालू आर्थिक वर्ष २०७६७७ को पहिलो चौमासिकमा प्रदेश ३ सरकारको खर्चको अवस्था न्यून देखिएको छ । गत आव विकासे खर्चमा कमजोर देखिएको प्रदेश सरकारले चालू आवमा पनि कम खर्च गरेको छ । साउनदेखि कात्तिक मसान्तसम्म सरकारले २ अर्ब १ करोड ७८ लाख ३९ हजार ९ सय ६४ रुपैयाँ अर्थात् ४२० प्रतिशतमात्र खर्च गरेको छ । जसमध्ये पुँजीगत अर्थात् विकासे खर्च असाध्यै न्यून छ ।प्रदेश लेखा नियन्त्रक कार्यालयका अनुसार प्रथम चौमासिकमा प्रदेश सरकारले चालूतर्फ १ अर्ब ४० करोड ४६ लाख अर्थात् ५७० प्रतिशत र पुँजीगततर्फ ६१ करोड ३३ लाख अर्थात् २७० प्रतिशत मात्र खर्च गरेको छ । साउन १ गतेदेखि कार्यान्वयन हुनेगरी प्रदेश सरकारले ४७ अर्ब ६० करोड ७५ लाख ६८ हजार रुपैयाँ बराबरको बजेट सार्वजनिक गरेको थियो । जसमध्ये ५१३९ प्रतिशत अर्थात् २४ अर्ब ४६ करोड रुपैयाँ चालूगत खर्च छुट्याइएको बजेटमा पुँजीगततर्फ ४७९८ प्रतिशत अर्थात् २२ अर्ब ८३ करोड ९८ लाख रुपैयाँ विनियोजन गरिएको थियो । प्रदेश सरकारले वित्तीय व्यवस्थापनमा ३० करोड रुपैयाँ छुट्याएको छ ।प्रथम चौमासिकमा सामाजिक विकास मन्त्रालयले सबैभन्दा बढी खर्च गरेको छ । प्रदेश लेखा नियन्त्रक कार्यालयका अनुसार मन्त्रालयले ६३ करोड ७० लाख अर्थात् १०२ प्रतिशत खर्च गरेको छ । मुख्यमन्त्री तथा मन्त्रिपरिषद्को कार्यालयले २ करोड ९६ लाख अर्थात् ४८ प्रतिशत, आर्थिक मामिला तथा योजना मन्त्रालयले १ करोड ३१ लाख अर्थात् ४२० प्रतिशत, उद्योग पर्यटन वन तथा वातावरण मन्त्रालयले २ करोड ५५ लाख अर्थात् ५१० प्रतिशत, भूमि व्यवस्था कृषि तथा सहकारी मन्त्रालयले २४ करोड ५९ लाख अर्थात् ५ प्रतिशत, आन्तरिक मामिला तथा कानुन मन्त्रालयले २ करोड ७ लाख अर्थात् १४ प्रतिशत र भौतिक पूर्वाधार विकास मन्त्रालयले ४४ करोड २२ लाख अर्थात् ३ दशमलव ६ प्रतिशत खर्च गरेको लेखा नियन्त्रक कार्यालयले जनाएको छ ।कार्यालयले प्रदेशसभाले ५ करोड ७७ लाख अर्थात् १३६ प्रतिशत, प्रदेश नीति तथा योजना आयोगले ५२ लाख अर्थात् ८ प्रतिशत र स्थानीय तह अनुदानतर्फ १० करोड ७५ लाख अर्थात् ५८ प्रतिशत खर्च भएको उल्लेख गरेको छ । आर्थिक मामिला तथा योजनामन्त्री कैलाशप्रसाद ढुंगेलले चालू आर्थिक वर्षको बजेट कार्यान्वयनको सुरुवातसँगै यो वर्ष शतप्रतिशत खर्चिने दाबी गरेका छन् । दोस्रो चौमासिकमा पुँजीगत खर्च ह्वात्तै बढ्छ, उनले भने, गत आर्थिक वर्ष प्रदेश सरकार व्यवस्थापन, कानुन निर्माणमा जुटेकोले बजेट खर्च कम भएको हो ।प्रदेश सरकारले गत वर्ष पुँजीगत खर्चतर्फ २१ अर्ब ७५ करोड ३० लाख ९ हजार रुपैयाँ विनियोजन गरेकामा ९ अर्ब ५५ करोड २२ लाख रुपैयाँ अर्थात् ४७ प्रतिशत र चालूतर्फ १३ अर्ब ८६ करोड २५ लाख ९१ हजार विनियोजन भएकामा ११ अर्ब १० करोड रुपैयाँ अर्थात् ८० प्रतिशत बजेट खर्च गरेको थियो ।"
'बोक्साबोक्सी' आरोप लगाउनेविरुद्ध मुद्दा,दोलखा (कास) बोक्साबोक्सी आरोप लगाई सामाजिक बहिष्कार गर्ने नौ जनाविरुद्ध बोक्सीको आरोप कसुर र सजाय ऐन २०७२ अनुसार मुद्दा दर्ता भएको छ । दोलखाको उत्तरी गाउँ विगु गाउँपालिका५ स्थित स्याखुका रत्नबहादुर श्रेष्ठ र उनकी पत्नी कृष्णमायालाई बोक्साबोक्सी आरोप लगाउँदै अपमान गर्नेविरुद्ध जिल्ला प्रहरी कार्यालयले मुद्दा दर्ता गरी अनुसन्धान सुरु गरेको हो । उक्त गाउँका रत्ननारायण श्रेष्ठसहित एक सय १३ जनाको भेलाले गैरकानुनी व्यहोराको निर्णय गरी ती दम्पतीमाथि अमानवीय व्यवहार गरेको उजुरी परेको थियो । तीनवटा एजेन्डामा छलफल चलाएर नौ घन्टासम्म बोक्साबोक्सी भन्ने प्रमाणित गर्न लगाई ल्याप्चेसमेत लगाउन बाध्य पारेका उनका छोरा भाजु श्रेष्ठले बताए । निर्णयको प्रतिलिपि र पीडितको १४ वर्षीय छोराले मोबाइलमा गरेको चार घन्टा लामो अडियो रेकर्डको आधारमा प्रहरीले मुद्दा चलाएको हो । प्रहरीको विज्ञप्तिमा रत्ननारायण श्रेष्ठलाई पक्राउ गरी अदालतमा म्याद थप गरिएको उल्लेख छ ।
क्यान्सर अस्पतालमा झडप,"भक्तपुर (कास) अर्बुद्ध रोग निवारण संस्थाले भक्तपुर क्यान्सर अस्पताल व्यवस्थापन गर्ने कर्मचारी हेरफेर गरेपछि झडप भएको छ । संस्थाले प्रमुख कार्यकारी अधिकृतको रूपमा रुपेश शिलाकार, कायम मुकायम (कामु) मेडिकल डाइरेक्टर डा दीपेश धिताल, कामु डेपुटी डाइरेक्टरहरूमा डा अजयकुमार झा र डा उत्सवमान श्रेष्ठलाई जिम्मेवारी दिएपछि विवाद भएको हो । उनीहरूलाई जिम्मेवारी दिन पुगेका संस्थाका निमित्त अध्यक्ष महेश श्रेष्ठ, कोषाध्यक्ष केपी ताम्राकार, केन्द्रीय महासचिव एवं अस्पताल व्यवस्थापन समिति सदस्य विमल होडालाई भक्तपुर नगरका स्थानीय बासिन्दाले हातपात गर्न खोज्दा आइतबार झडप भएको थियो । भीडले संस्थाको निर्णय पुस्तिकासमेत खोसेको कोषाध्यक्ष ताम्राकारले बताए ।ताम्राकारका अनुसार कामु मेडिकल डाइरेक्टर डा ऋषिकेश नारायण श्रेष्ठको असोज २३ मा अवधि सकिएपछि वरिष्ठताको आधारमा डा दीपेश धिताललाई नियुक्ति गरिएको हो । भक्तपुर नगरप्रमुख सुनिल प्रजापतिको नेतृत्वको समितिले भने डा श्रेष्ठलाई म्याद थप गर्दै मेडिकल डाइरेक्टर तोकेको थियो । संस्थाका केन्द्रीय अध्यक्ष एवं क्यान्सर अस्पताल व्यवस्थापन समितिका अध्यक्ष लोकेन्द्रकुमार श्रेष्ठ (ईश्वर) लगायतले अनियमितता गरेको आरोपमा नगरपालिकाले नगरप्रमुख प्रजापतिको अध्यक्षतामा ०७६ साउन ३० मा नयाँ व्यवस्थापन समिति गठन गरेको थियो । भक्तपुर नगरपालिकाको हस्तक्षेपपछि अस्पतालमा दुई पक्षबीच विवाद बढेको हो । भक्तपुर नगरपालिकाका मेयर प्रजापतिलाई यस बिषयमा प्रतिक्रिया लिन खोज्दा सम्पर्कमै आउन चाहेनन् ।"
पैदलयात्रु सधैं असुरक्षित,"(काठमाडौं)  सिभिल अस्पतालका एनेस्थेसिया डा प्रभु जोशी आइतबार मर्निङ वाकमा थिए । बाटो काट्ने क्रममा सवारीसाधनले ठक्कर दिँदा ७० वर्षीय उनको घटनास्थलमै मृत्यु भयो । बानेश्वरस्थित संसद् भवनअगाडिबाट बाटो काट्दै गर्दा गाडीले ठक्कर दिएको महानगरीय प्रहरी वृत्त बानेश्वरका प्रहरी नायब उपरीक्षक दुर्गा रेग्मीले बताए । ठक्कर दिने सवारीको भने पहिचान हुन सकेको छैन । संसद् भवन अगाडिबाट शंखमूलतर्फ जान लाग्दा ठक्कर दिएको देखिन्छ, उनले भने, ठक्कर दिने सवारीको नम्बर नखुलेकाले खोजी जारी छ । सडकको सीसी क्यामेराबाट पनि ठक्कर दिने सवारीको खोजी भइरहेको प्रहरीले जनाएको छ । मर्निङवाकमा उनी एक्लै भएको र सर्वसाधारणसमेत सडकमा न्यून भएकै कारण गाडीको पहिचान हुन नसकेको रेग्मीले बताए ।एक साताअघि ललितपुरको एकान्तकुना यातायात कार्यालयअगाडि पनि मोटरसाइकलको ठक्करबाट ५० वर्षीया सेवेनकुमारी आलेको मुत्यु भएको थियो । कात्तिक ३० मा बा६५प ७०४७ र को२९प ९१६१ नम्बरको मोटरसाइकल आपसमा ठोक्किँदा आले घानमा परिन्, बीएन्डबी अस्पतालमा उपचार क्रममा उनको मृत्यु भयो । बाटो काट्दा मात्रै होइन, सडकको छेउबाट हिँड्दासमेत सवारीको ठक्करले पैदलयात्रुले ज्यान गुमाएका छन् । कात्तिक १७ मा भक्तपुरको ठिमीस्थित क्षयरोग अस्पतालअगाडिको सडकछेउबाट हिँडिरहेका पैदलयात्रु विष्णु नेपाली र भेदीमाया नेपालीलाई बा५३प २४८७ नम्बरको स्कुटरले ठक्कर दिएको थियो । उपचार क्रममा उनको मृत्यु भएको ट्राफिक प्रहरीले जनाएको छ ।काठमाडौं, भक्तपुर र ललितपुरमा गत महिना एक हजार सात सय ९७ सवारीसाधन दुर्घटना हुँदा १५ जनाको मृत्यु भयो । मृत्यु भएका मध्ये ९ जना पैदलयात्रु नै छन् । दुर्घटनामा पैदलयात्रु कति घाइते हुन्छन् भन्ने यकिन तथ्यांक ट्राफिक प्रहरीसँग पनि छैन । उपत्यकामा हुने अधिकांश दुर्घटनामा घाइते र मृत्यु हुनेमा पैदलयात्रु नै बढी छन्, महानगरीय ट्राफिक प्रहरी महाशाखाका प्रहरी उपरीक्षक रविकुमार पौडेलले भने । शनिबार तीन जिल्लामा भएका ३४ वटा दुर्घटनामा पैदलयात्रुलाई ठक्कर दिएको घटना मात्रै ९ वटा छन् । यसले पनि पैदलयात्रा असुरक्षित रहेको प्रस्ट हुन्छ । महाशाखाको तथ्यांकअनुसार उपत्यकाका दुर्घटनामा मृत्यु हुनेमा ५० प्रतिशत पैदलयात्रु छन् । हरेक वर्ष ५० भन्दा बढी पैदलयात्रुको मृत्यु हुने गरेको प्रहरी उपरीक्षक पौडेलले बताए । उनका अनुसार ०७० मा ५३ जना पैदलयात्रुको मृत्यु भएकामा ०७१ मा ५७ जना, ०७२ मा ७६ जना, ०७३ मा ७९ जना, ०७४ मा ६३ र गत वर्ष ९३ जना पैदलयात्रुले दुर्घटनामा ज्यान गुमाएका छन् । साउनदेखि असोसम्म ५९ जनाको दुर्घटनामा मृत्यु भएकामा पैदलयात्रु २१ जना छन् । चालककै लापरबाहीले पैदलयात्रुको मृत्यु हुने गरेको ट्राफिक प्रहरीले जनाएको छ । गत वर्ष भएको पाँच हजार आठ सय ९० दुर्घटनामा पैदलयात्रुको लापरबाहीका तीनवटा मात्रै घटना भएका छन् । सडकछेउमा रेलिङ हाल्ने हो भने पैदलयात्रु दुर्घटनामा पर्ने सम्भावना न्यून हुन्थ्यो, प्रहरी उपरीक्षक पौडेलले भने ।"
ट्राफिकद्वारा राइड सेयरिङ सेवाका चालकलाई कारबाही,"(काठमाडौं) मोटरसाइकलमार्फत यात्रुलाई राइड सेयरिङ सेवा दिँदै आएका टुटल र पठाओ लाई ट्राफिक प्रहरीले कारबाही गरेको छ । काठमाडौंको स्वयम्भू ट्राफिकले चालक विकास तामाङलाई प्रयोजनविपरीत सवारी चलाएको अभियोगमा एक हजार रुपैयाँ जरिवानाको चिट काटेको छ । ट्याक्सी चालकको दबाबमा जरिवाना चिट काटेको हो, एक ट्राफिक प्रहरीले भने, तर कारबाही नै गर्नुपर्छ भनेर त्यस्तो निर्देशन केही पनि आएको छैन । यात्रुलाई मोटरसाइकलमा चढाउनेक्रममा एक हूल ट्याक्सी चालकले तामाङलाई जबर्जस्ती स्वयम्भू ट्राफिकमा लगेर जरिवाना चिट काट्न लगाएको हो । पछिल्लो समय सस्तोमा यात्रु ओसारेर आफ्नो व्यवसाय संकटमा परेको भन्दै ट्याक्सी व्यवसायीले पठाओ र टुटल लाई कारबाही गर्न ट्राफिक प्रहरी र यातायात व्यवस्था विभागसँग गुनासो गर्दै आएका छन् । गत मंगलबार विभागले सार्वजनिक सूचना गरी राइड सेयरिङ सेवामाथि रोक लगाएको हो । निजी प्रयोजनका लागि दर्ता भएका सवारी साधनलाई सार्वजनिक यातायातका रूपमा प्रयोग गरेको पाइए कारबाही गर्ने सूचनामा उल्लेख छ । कारबाही गर्ने काम ट्राफिकको हो, सबैले विधि र विधान मान्नुपर्छ जुन प्रयोजनका लागि दर्ता भएका छन् त्यसकै लागि प्रयोग हुनुपर्छ, यातायात व्यवस्था विभागका महानिर्देशक गगन हमालले भने, विधि र पद्धतिविपरीत सवारी साधन चलाउनेलाई कारबाही हुन्छ, कानुनविरुद्ध जाने कसैलाई पनि छुट छैन । निजी सवारी (नम्बर प्लेट) लाई सार्वजनिक सवारीका रूपमा प्रयोग गरेको जनगुनासो बढेको भन्दै उनले कानुनअनुसार सबैले चल्नुपर्ने बताए । टुटल र पठाओ भनेर हामीले तोकेका छैनौं तर कानुनविपरीत सञ्चालनमा आएका जुनसुकै सवारीलाई कारबाही गर्छौं, उनले भने । सवारी तथा यातायात व्यवस्था ऐन २०४९ को दफा ८ (२) मा निजी सवारी यातायात सेवाका लागि प्रयोग गर्न पाइने छैन र दफा १२ मा कुनै एक प्रयोजनका निम्ति दर्ता भएको सवारी अर्को प्रयोजनका निम्ति प्रयोग गर्न पाइने छैन भन्ने कानुनी व्यवस्था छ । टुटल ले तीन वर्षदेखि सेवा दिइरहेको छ भने पठाओ डेढ वर्षअघि सञ्चालनमा आएको हो । यातायात सेवा सञ्चालन गर्न यातायात व्यवस्था विभागमा दर्ता हुनुपर्ने प्रावधान छ । टुटल र पठाओ कम्पनी रजिस्ट्रार कार्यालयमा दर्ता भएका छन् । यसअघि पनि भौतिक पूर्वाधार तथा यातायात मन्त्रालयले मोटरसाइकलमा यात्रु ओसार्ने टुटल र पठाओ लाई सञ्चालनमा रोक लगाउने निर्णय गरेको थियो ।रातो प्लेटका सवारी साधनले यात्रु ओसार्नु अवैधानिक हुने भएकाले कानुनी वैधता नपाएसम्म सञ्चालन गर्न नदिइने मन्त्रालयको तर्क छ । उक्त निर्णयको सामाजिक सञ्जालमा विरोध भएपछि गत वर्ष माघमा प्रधानमन्त्री केपी ओलीले मोटरसाइकलमा यात्रु ओसार्ने सेवाका लागि मध्यस्थता गर्ने टुटल र पठाओ लाई रोक नलगाउन निर्देशन दिएका थिए । टुटल र पठाओ लाई रोकेपछि यसबारेमा बरु व्यवस्थित नीति बन्नुपर्ने, नियन्त्रण गर्न नहुने धारणा सामाजिक सञ्जालहरूमा आएको थियो । यसको सेवा लिइरहनेहरूले महँगो ट्याक्सी, सवारी जामका कारण झेल्नु परिरहेको समस्यामा टुटल र पठाओ किफायती र सजिलो सेवा भन्दै व्यवस्थित बनाउन माग गरेका थिए । काठमाडौं उपत्यका ट्राफिक महाशाखा निर्देशनालयका प्रमुख भीम ढकालले नियमविपरीत सञ्चालन भएका सवारीलाई सञ्चालनमा रोक लगाउने बताए । नाम कसैको नलिँदा हुन्छ तर नियम नमान्नेलाई कारबाही गर्छुौं, उनले भने, तर विधि र प्रक्रिया मिचेर सञ्चालनमा आएका सवारीलाई ट्राफिकले नियन्त्रणमा लिएर कारबाही गर्दै आएका छौं । ट्याक्सी व्यवसायीले रातो नम्बर प्लेटका सवारीले सार्वजनिक यातायातको काम गरे भन्दै विगत लामो समयदेखि गुनासो गर्दै आएको उनले बताए । गत साउनमा काठमाडौं उपत्यका सार्वजनिक यातायात प्राधिकरण विधेयकमा राइड सेयरिङलाई पनि सार्वजनिक यातायात अन्तर्गत राख्ने विधेयक संघीय संसद् सचिवालयमा दर्ता भएको छ । उक्त विधेयक पारित हुनेबित्तिकै सबै समस्या समाधान हुने भौतिक पूर्वाधार तथा यातायात मन्त्रालयमा प्रवक्ता राजेश्वर ज्ञवालीले बताए । संसद् चले पनि त्यसको टुंगो चाँडै लाग्छ, उनले भने ।"
"ट्रायलमा फेल, लाइसेन्समा पास","(काठमाडौं)  ट्रायलमा फेल भएका परीक्षार्थीलाई सवारीचालक अनुमतिपत्र (लाइसेन्स) जारी गरेको आरोपमा अख्तियार दुरुपयोग अनुसन्धान आयोगले यातायात व्यवस्था कार्यालय एकान्तकुनाका ३८ पूर्वकर्मचारीविरुद्ध विशेष अदालतमा मुद्दा दायर गरेको छ । अख्तियारले उपसचिवदेखि खरिदारसम्मलाई भ्रष्टाचार मुद्दा दायर गरेको हो । अख्तियारका प्रवक्ता प्रदीप कोइरालाले सवारी चालक अनुमतिपत्र कार्यालय, एकान्तकुनाले २०६९ वैशाख, जेठ र असारमा गरेको ट्रायल परीक्षामा फेल भएका परीक्षार्थीलाई पास गराएको भेटिएपछि मुद्दा दायर गरिएको बताए । खोज्दै जाँदा फेल भएका १२ सय ८४ जनालाई पास गराएको पाइयो, उनले भने । अख्तियारका अनुसार नयाँ लाइसेन्स जारी गर्दा कार्यालयमा अभिलेखसमेत नष्ट गरिएको दाबी गरेको छ । लाइसेन्स दिँदा राजस्वसमेत नलिएको भन्दै अख्तियारले त्यसलाई बिगो कायम गरेको छ । तत्कालीन कार्यालय प्रमुख आनन्दकेशरी पोखरेलले परीक्षामै सहभागी नभएकालाई पास गराएको, फेल भएकालाई ३ महिना नपुग्दै ट्रायलमा सहभागी गराएको आरोप अख्तियारले लगाएको छ । अख्तियारका अनुसार परीक्षा समितिले फेल भनी जनाएका परीक्षार्थीलाई पोखरेलले अन्यथा हुन गएको भनी पास गर्ने निर्णय गरेका थिए । उनीमाथि डेढ वर्ष जेल सजाय र ८ लाख ५९ हजार रुपैयाँ बिगो मागदाबी गरिएको छ । त्यही आरोपमा इन्जिनियर वासुदेव पोखरेल, शाखा अधिकृत राममणि पोखरेल, ईश्वर रेग्मी, शम्भु थपलिया, धर्म ढुंगाना र बाबुलाल रेग्मीविरुद्ध समेत मुद्दा चलाइएको छ । मुद्दा चलाइएका अरू २९ जना छन् । जसमा डीएसपी नवराज थापा र इन्स्पेक्टर मुरारी मिश्रसमेत छन् । मिश्र र तत्कालीन इन्स्पेक्टर थापाले प्रहरीका तर्फबाट चालक अनुमतिपत्र परीक्षामा सहभागी भई अनियमितता गरेको अख्तियारले जनाएको छ । यातायात कार्यालयबाट घूस खाएर लाइसेन्स बाँड्न थालिएको र केही महिनायता त्यो क्रम निकै बढेको उजुरी परेपछि अख्तियारले गत वर्ष छानबिन थालेको थियो । अख्तियारले एकान्तकुनाको सवारी चालक अनुमतिपत्र फाँटबाट २०७४ माघ १ देखि फागुन २५ सम्म जारी भएका लाइसेन्समाथि अनुसन्धान थाल्यो । त्यस क्रममा बी श्रेणीमा पर्ने कार, जिप, डेलिभरी भ्यान चालकका लाइसेन्समाथि छानबिन भयो । त्यो अवधिमा १२ सय ५ वटा लाइसेन्स जारी भएकामा २ सय ८ वटा लाइसेन्स अनियमित ढंगले जारी भएको पाइएको थियो । अख्तियार स्रोतका अनुसार गत वर्षको त्यही छानबिनका क्रममा वर्षौंदेखि यातायातका कर्मचारीले अनियमित रूपमा लाइसेन्स जारी गरेको खुल्यो । ट्रायलमा सहभागी भएर फेल भएकालाई उनीहरूले गैरकानुनी ढंगले लाइसेन्स जारी गरेका थिए । फारम भरेका तर जाँचमा सामेल नभएकाहरूलाई समेत पास गराएको भेटियो । फारम नै नभरेका केही व्यक्तिलाई समेत लाइसेन्स जारी गरेको पाइएको थियो । स्रोतले भन्यो, अन्य प्रकृतिको लाइसेन्स लिएकाहरूले मिलेमतोमा लाइसेन्समा कार, जिपको अनुमति थपेको खुल्यो । सवारी चालक अनुमतिपत्र लिन चाहनेले एकान्तकुनास्थित यातायात कार्यालयमा फर्म भर्छन् । त्यसपछि उनीहरूको लिखित परीक्षा हुन्छ । त्यसमा उत्तीर्ण हुनेले मात्रै सवारी साधन हाँकेर ट्रायल दिन पाउँछन् । लिखित र ट्रायल दुवै परीक्षामा सीसीटीभीको निगरानी हुन्छ भने यातायातका कर्मचारी र ट्राफिक प्रहरी दुवैले परीक्षार्थी र उत्तीर्णअनुत्तीर्णको सूची तयार पार्छन् । उनीहरूले एकअर्काको सूचीमा समेत हस्ताक्षर गरेका हुन्छन् । अघिल्लो पटक अनुसन्धानका क्रममा लाइसेन्स पाएका केही परीक्षार्थी बयानका लागि अख्तियारसमेत पुगेका थिए । उनीहरूको अनौपचारिक सूचनाअनुसार सवारी साधनको प्रकृति हेरी घूसको दर १५ देखि ५० हजार रुपैयाँसम्म थियो । अधिकृतस्तरकै कर्मचारीको निर्णयबाट लाइसेन्स जारी हुने भए पनि केहीले कार्यालय प्रमुखकै निर्देशनमा लाइसेन्स दिएको बयान दिएका थिए । यसअघि यातायात कार्यालयका प्रमुख तेजनारायण यादवसमेत भ्रष्टाचार मुद्दामा मुछिएका छन् । अघिल्लो पटक भ्रष्टाचार मुद्दा लागेका ३ जना कर्मचारी यस पटक पनि दोहोरिएका छन् ।"
"प्राविधिक छिरेनन्, भण्डारीद्वारा अवलोकन","(काठमाडौं)  भूकम्पले पशुपतिनाथ मन्दिरमा ठूलो क्षति नपुर्याए पनि धेरैको चिन्ता थियो, भित्रभित्रै जोखिम त छैन ? तर, जोखिम पत्ता लगाउने कसरी ? प्राविधिकलाई भित्र छिर्ने अनुमति छैन । भण्डारीेलाई प्राविधिक ज्ञान छैन ।यही अन्योलबीच पुरातत्त्व विभागले जुक्ति निकाल्यो भण्डारी र बिसेट (कर्मचारी) लाई तालिम दिने र भित्र पठाउने । सोही योजनाअनुसार आइतबार मन्दिरको भित्री भागको अवलोकन गराइएको छ । मन्दिरको एउटा टुँडालबाट पानी चुहिन थालेपछि विभागले अवस्था बुझ्न चाहिरहेको थियो । पहिलो चरणमा यो पूरा भएको छ ।मन्दिरको माथिल्लो भागमा रहेको मुख्य ढुकुटी बालाचतुर्दशीको अघिल्लो दिन मात्र खुल्छ । त्यही अवसर छोपेर यहाँको प्राविधिक अध्ययन गर्न भण्डारी समाजका अध्यक्ष केदारमान भण्डारी, मूल भण्डारी कवीन्द्र भण्डारीसहित १० भण्डारी र बिसेट नाइके अरुण श्रेष्ठसहित तीनजना बिसेट टोली मन्दिरको माथिल्लो तला प्रवेश गरेका थिए । बाहिर हेर्दा मन्दिरको अवस्था राम्रो देखिन्छ, अध्यक्ष भण्डारीले भने, भित्र के छ, थाहा थिएन । आज छिरियो । यो ऐतिहासिक काम हो ।मन्दिरभित्र तीन तह छन् । पहिलो तहमा गर्भगृह छ । गर्भगृहभन्दा बाहिरको भागबाट घुम्न मिल्छ । गर्भगृहभित्र ढुकुटी छ । गर्भगृहभन्दा बाहिर टिकी झ्या भएको क्षेत्र छ । यसको वरिपरि पनि घुम्न मिल्छ । टोलीले यही गर्भगृहबाहिर र टिकी झ्या वरिपरि घुमेर मन्दिरको अवस्था बुझेको हो । प्रारम्भिक रूपमा हेर्दा पहिलो तलामा खासै क्षति पुगेको देखिएन, अध्यक्ष भण्डारीले भने, तीनवटा इँटा चर्केको रहेछ । एक ठाउँमा काठ मक्किएको देखियो । बज्रले जडान गरेको गारो पनि बलियै छ । मन्दिरमा केही वर्षदेखि भित्री काठ कुहिँदै गएको शंका भएपछि सामान्य प्राविधिक ज्ञान दिएर टोलीलाई भित्र पठाइएको पुरातत्त्व विभागका सिनियर डिभिजनल इन्जिनियर सम्पत्त घिमिरेले बताए । काठ कुहिएकोनकुहिएको, इँटा चर्किएकोनचर्किएको र गारोको अवस्थाबारे प्राविधिक ज्ञान दिएका थियौं, घिमिरेले भने, काठ कुहिएको देखिए पनि ह्याम्मरले हिर्काएपछि मात्र थाहा हुन्छ भनेर सिकायौं । समग्रमा अवस्था बुझ्न भने अझै अध्ययन गर्नुपर्छ ।पशुपति क्षेत्र विकास कोष सांस्कृतिक महाशाखा प्रमुख प्रेमहरि ढुंगानाका अनुसार टोलीलाई पाँच दिनको तालिम दिइएको थियो । बालाचतुर्दशीको बेला मात्र खुल्ने मुख्य भण्डारको अध्ययन भयो । भण्डारबाहेक अरू क्षेत्रमा भण्डारी र बिसेट अघिपछि पनि जान मिल्छ । त्यो क्षेत्रमा फेरि पनि प्राविधिकसँग सल्लाह गरेर अध्ययन गर्छौं, उनले भने, माघसम्ममा यसको अवस्थाबारे अन्तिम प्रतिवेदन तयार हुनेछ । मन्दिरको मूर्ति भएका ठाउँमा चारजना भट्टमात्र जान पाउँछन् । मन्दिरका पुजारीसमेत मन्दिरका सबै ठाउँमा जान पाउँदैनन् । माथिल्लो तलास्थित ढुकुटीमा भने भण्डारी र बिसेट जान पाउँछन् तर गहना तलमाथि नहोऊन् भनेर लगौटीधोती लगाएर मात्रै ।चाँदीले मोरिएको तोरणमा किला ठोक्दा नठोकिने समस्या देखिएपछि कोषले भित्रका काठ मक्किएको अनुमान गरेको थियो । किला नठोकिएको देख्दा चाँदीभित्रका काठ कुहिए कि भन्ने थियो, ढुंगाना भन्छन्, तर हचुवामा न मर्मत गर्न मिल्यो, न जीर्णोद्धार नै गर्न पाइयो । चाँदीले मोरिएका खापाबारे पुसमा अध्ययन हुने उनको भनाइ छ । पशुपतिनाथ गर्भगृह भएको मन्दिर हो । गर्भगृह भएको मन्दिरमा गोप्य तान्त्रिक पूजा हुन्छ । तान्त्रिक पूजा हुने मन्दिरमा सबैलाई प्रवेश दिइँदैन । परापूर्वकालदेखि नै यहाँ गैरहिन्दु, केही जात विशेषलाई समेत प्रवेशमा बन्देज छ । हिन्दुहरू पनि गर्भगृहको पश्चिम ढोकाबाट दर्शन गर्न पाउँदैनन् ।"
अतिरिक्त शुल्क फिर्ता गराऊ,"चिकित्साशास्त्रका विद्यार्थी १० महिनादेखि अतिरिक्त शुल्क फिर्ताको मागसहित आन्दोलनमा छन् । मेडिकल कलेजहरूले सरकारबाट निर्धारण गरिएभन्दा बढी लिएको शुल्क हातहातै फिर्ता गरिनुपर्ने विद्यार्थीको माग छ । उनीहरूको आन्दोलनका कारण चारवटा मेडिकल कलेज ठप्प छन् । गत फागुनमा कास्कीको गण्डकी मेडिकल कलेजबाट चिकित्सा शिक्षाका विद्यार्थीले आन्दोलन थालेका थिए । एउटै माग र एउटै प्रकृतिको विद्यार्थी आन्दोलन चितवन मेडिकल कलेज, भैरहवाको युनिभर्सल र वीरगञ्जको नेसनल मेडिकल कलेजमा जारी छ । विराटनगरको नोबेल, ललितपुरको किस्टलगायत अन्य मेडिकल कलेजका विद्यार्थीले पनि उक्त आन्दोलनप्रति समर्थन जनाउँदै आएका छन् । कलेजभित्रको विद्यार्थी आन्दोलन सडक प्रदर्शनमा बदलिँदै जान थालेको छ । पठनपाठन र शिक्षण अस्पतालमा बिरामीको उपचार प्रभावित बनेको छ । आन्दोलनकै कारण वार्षिक परीक्षा रोकिएको छ भने आगामी वर्षको भर्ना पनि अनिश्चित बन्दै जान थालेको छ । शिक्षा मन्त्रालयले विद्यार्थीबाट लिएको बढी रकम फिर्ता गर्न कलेजहरूलाई पटकपटक ताकेता गरिसकेको छ । तर कलेजहरूले सरकारी निर्देशनको अबज्ञा गर्दैछन् । मन्त्रालयले पछिल्लो पटक १५ दिने अल्टिमेटम दिएको थियो । त्यसको म्याद आइतबार सकिए पनि कलेजहरूले रकम फिर्ता गर्न कुनै चासो दिएनन् । मन्त्रालयले शुल्क फिर्ता वा समायोजन गर्न अपिल गरेको छ, तर कलेज सञ्चालकले रकम फिर्ता र समायोजन गर्न नसक्ने जनाउँदै आएका छन् । रकम फिर्ता गर्न निर्देशन दिँदा उल्टो उनीहरूले आगामी वर्षको भर्ना नै रोक्ने चेतावनी दिएका छन् । विद्यार्थीबाट लिएको अतिरिक्त रकम कर्मचारीको तलबभत्ता, करमा समावेश भएकाले फिर्ता गर्न नसक्ने कलेज सञ्चालकहरूको तर्क छ । फिर्ता गर्न नसक्ने परिस्थिति भए शिक्षा मन्त्रालयले समायोजनमा जान विकल्प दिएको थियो । तर कलेज सञ्चालकले समायोजनका लागि पनि कुनै पहल गरेका छैनन् । सरकारले तोकेभन्दा बढी रकम फिर्ता हुनुपर्ने विद्यार्थीको माग जायज छ । त्यो रकम फिर्ता हुन नसके समायोजन गर्ने विकल्पमा पनि विद्यार्थी सहमत छन् । समायोजन गर्न पनि अटेरी गर्ने कलेज सञ्चालकलाई २०७५ असोज २८ को मन्त्रिपरिषद्को निर्णयअनुसार कारबाही प्रक्रिया अघि बढाउनुको विकल्प छैन । सरकारले शुल्क विवाद समाधान गर्न मेडिकल कलेजलाई पटकपटक मौका दिएको छ । तर, सञ्चालकहरूले विवाद हल गर्नेभन्दा आफूले लिएको अतिरिक्त शुल्कलाई वैधता दिने प्रयास गरेका छन् । राष्ट्रिय सतर्कता केन्द्रले १२ मेडिकल कलेजमाथि गरेको छानबिनमा झन्डै ३ अर्बभन्दा बढी अवैध रकम लिएको भेटिएको थियो । सबै मेडिकल कलेजले कुनै न कुनै रूपमा अभिभावक र विद्यार्थीबाट बढी रकम लिएको पुष्टि भइसकेको छ । पटकपटकको आग्रहमा पनि शुल्क फिर्ता नगर्ने सञ्चालकविरुद्ध कानुनी कारबाही अघि बढाउनु ढिला गरिनु हुँदैन । यसअघि पनि कलेजलाई कानुनी दायरामा ल्याउन विश्वविद्यालय र सरकार चुक्दै आएका छन् । मनोमानी गर्नेमाथि विश्वविद्यालयले कारबाही गर्न सक्थे । त्रिभुवन विश्वविद्यालय र काठमाडौं विश्वविद्यालयका पदाधिकारीले कारबाहीमा चासो देखाएनन् । त्रिविमा छानबिन प्रतिवेदनसमेत लुकाएर कलेज सञ्चालकलाई जोगाउने काम गरियो । काठमाडौं विश्वविद्यालयले त सरकारले शुल्कअघि नै आफूखुसी शिक्षण शुल्क तोकेर बढी रकम लिन वैधता दिएको थियो । पछि निर्णय सच्याए पनि विश्वविद्यालयका पदाधिकारीले कारबाहीमा चासो देखाएका छैनन् ।विश्वविद्यालयको कारबाहीबाट जोगिएका कलेज सञ्चालक पहुँचका आधारमा सरकारलाई समेत प्रभावित पार्ने प्रयासमा छन् । सरकारी निकायहरू मन्त्रिपरिषद्को निर्णयमा टेकेर कलेज सञ्चालकलाई कारबाही गर्न पछि हट्नु हुँदैन । गण्डकी मेडिकल कलेजका अध्यक्ष खुमा अर्यालसहितका सञ्चालकविरुद्ध कास्की प्रशासनले ठगी मुद्दा चलाइसकेको छ । ठगी मुद्दा चलाउन विद्यार्थीको उजुरी कुरेर बस्नुपर्ने आवश्यकता पनि छैन । यसका निम्ति प्रधानमन्त्री कार्यालयमातहतको सतर्कता केन्द्रले दिएको अवैध शुल्क लिएको प्रतिवेदन पर्याप्त छ । बिल भरपाइबिनै शुल्क लिएको भए सम्पत्ति शुद्धीकरणको आरोपमा छानबिन हुनुपर्छ । सम्पत्ति शुद्धीकरण विभागले यसलाई प्राथमिकता दिएर छानबिन अघि बढाउनु पर्छ । विगतमा पनि गलत क्रियाकलाप गर्ने मेडिकल कलेज सञ्चालकहरूलाई अख्तियार, अदालत, मेडिकल कलेज अनि विश्वविद्यालयले संरक्षण गरेकै हुन् । आज विद्यार्थी सडकमा उत्रिएर कारबाहीको माग गर्दासमेत सरकारले केही गर्न नसक्ने हो भने उसले तोकेको शुल्कको औचित्य पनि बाँकी रहँदैन । मेडिकल कलेजहरूले विद्यार्थीलाई अतिरिक्त शुल्क लिएर ठगे भन्ने गुनासोकै आधारमा सरकारले अधिकतम शुल्क किटान गरेको हो । सरकारले तोकेको अधिकतम शुल्कमा कलेज सञ्चालकहरूले विमति राख्न पाउँछन् । कानुनी उपचार खोज्न सक्छन्, तर खोजेनन् । यो पृष्ठभूमिमा उनीहरूले अतिरिक्त शुल्क लिइरहनु गलत हो । सरकारले शिक्षण शुल्क तोक्दा नै कुनकुन शीर्षकमा शुल्क लिन पाउने हो, स्पष्ट गर्नुपर्छ । सरकारले विश्वविद्यालयले त्यही कुरा स्पष्ट गर्न नसक्दा कलेजले विभिन्न शीर्षक बनाएर शुल्क असुल्ने मौका पाए । विद्यार्थीअभिभावक पनि बेलैमा शुल्कका सम्बन्धमा सचेत हुन जरुरी छ । सरकारले तोकेभन्दा बढी शुल्क मागेलिए समयमै सरोकारवाला निकायमा जानुपर्छ । अहिले २०७२ सालदेखि नै शुल्क विवाद छ । पहिले मागेअनुसार शुल्क तिर्दै जाने र पछि पछुताउने समस्या फेरि दोहोरिनु हुँदैन । चिकित्सा शिक्षाका समग्र विकृति, विसंगति अन्त्यका लागि चिकित्सा शिक्षा ऐन जारी भइसकेको छ । चिकित्सा शिक्षा आयोगले पूर्णता नपाउँदा एकीकृत प्रवेश परीक्षा, भर्ना, सिट, शुल्क निर्धारण लगायतका विषय पुरानै प्रक्रियाबाट गर्नुपर्छ । आयोगलाई सक्रिय बनाएर कलेजहरूलाई कानुनी दायरामा ल्याइनुपर्छ । यो वा त्यो बहानामा कारबाही नहुनु, अनि पठनपाठन रोकेर विद्यार्थी आन्दोलनमा उत्रिन बाध्य हुनु भनेको दण्डहीनताको अवस्था हो ।"
मेडिकल कलेजको दादागिरी,"विद्यार्थीसँग सरकारले तोकेभन्दा बढी शुल्क लिएर ठगी गर्ने निजी मेडिकल कलेजहरूलाई कारबाही नगरी सरकार माफियालाई सहयोग गरिरहेको छ । चितवन मेडिकल कलेज, नेसनल मेडिकल कलेज लगायत नेपाली सेनाको मेडिकल कलेजले समेत सरकारले तोकेभन्दा बढी शुल्क लिएर एमबीबीएसका विद्यार्थी तथा अभिभावकलाई ठगेका छन् । मेडिकल कलेजको यो दादागिरी कहिलेसम्म ? नेसनल मेडिकल कलेज र चितवन मेडिकल कलेजले त आन्दोलनरत विद्यार्थीलाई गुन्डा लगाएर ज्यान मार्ने धम्कीसमेत दिएका छन् । मेडिकल काउन्सिलले यस्ता मेडिकल कलेजहरूको सम्बन्धन खारेज गरी तिनका सञ्चालकहरूलाई नियन्त्रणमा लिई कारबाही गर्नुपर्छ । तोकिएभन्दा बढी लिएको शुल्क फिर्ता गराउनुपर्छ । अनि विद्यार्थीलाई अन्य मेडिकल कलेजमा स्थानान्तरण गर्नुपर्छ । शिक्षा न्यौपाने, मध्यबिन्दु११, अरुणखोला, नवलपरासीहात्ती बलियो कि हात्ती छाप चप्पल भनेझैं अहिले सरकार बलियो कि सरकारको निर्णय नटेर्ने मेडिकल कलेज सञ्चालकहरू ? द्विविधा उत्पन्न भएको छ । भन्ने बेलामा ओली सरकारलाई दुई तिहाइको निकै बलियो सरकार भनिन्छ, तर सरकारकै निर्णयहरूलाई कहिले निर्माण व्यवसायीहरूले त कहिले मेडिकल कलेज सञ्चालकहरूले चुनौती दिइरहेका छन् । यसमा उनीहरूको भन्दा पनि सरकारको आफ्नै कमजोरी छ । १५ दिनअघि सरकारले विद्यार्थीहरूसँग तोकिएभन्दा बढी शुल्क लिने मेडिकल कलेजहरूले १५ दिनभित्र रकम फिर्ता नगरे ठगीमा मुद्दा चलाउने निणर्य गरेको थियो । उक्त मिति मंसिर ८ गते सकिँदासमेत कुनै पनि मेडिकल कलेजले विद्यार्थीसित लिएको बढी शुल्क फिर्ता गरेका छैनन् । उल्टै विद्यार्थीहरूलाई थुन्ने, कुटपिट गर्ने, होस्टलभित्र छिर्न नदिने गरिरहेका छन् । अर्थात् उनीहरूले सरकारको निर्णयलाई बाल मतलब दिएका छैनन् । त्यस अर्थमा दुई तिहाइ सरकारभन्दा मेडिकल कलेज सञ्चालकहरू बलिया देखिए । सरकारको निर्णय नटेरेर उनीहरूले ओलीको दुई तिहाइ सरकारकै अस्तित्वमाथि चुनौती खडा गरेका छन् । अब हेरौं, ओली सरकारले ती निजी मेडिकल कलेजहरूसँग कसरी डिल गर्दो रहेछ ? आफू झुक्छ कि उनीहरूलाई झुकाउँछ ? यसैबाट दुई तिहाइ मत प्राप्त सरकारको ताकत मापन हुनेछ । गोपाल देवकोटा, गोकर्णेश्वर८, काठमाडौं"
धरानमा मेयरको योग्यता,"धरान उपमहानगरपालिकामा मेयर पदका लागि यही मङ्सिर १४ गते उपनिर्वाचन हुन लागिरहेको छ । प्रायः सबै राजनीतिक दल आआफ्नो पक्षमा मत झार्न जनताको घरदैलोमा पुगिरहेका छन् । विकास निर्माण सम्बन्धी आआफ्ना प्रतिबद्धता जनाइरहेका छन् । चुनावी सरगर्मी बढेको यस सन्दर्भमा धरानमा दुई दशक अघिदेखि बसोबास गर्दै आएको एक नागरिकको हैसियतले तपसिल बमोजिमको योग्यता भएको मेयर भइदिए धरानले मुहार फेर्थ्यो होला भन्ने अपेक्षा लिएको छु ।१ जनभावनाको उच्च कदर गर्दै तदनुरूप काम गर्न सक्ने दृढ इच्छाशक्ति भएको,२ करको भार जनतामा थोपरी आफू विलासी जीवन बिताउने नभई कम कर लिई त्यसको दुरुपयोग हुन नदिईनगरी नगरवासीलाई बढी सुविधा प्रदान गर्ने,३ हिउँद लाग्नासाथ खानेपानीको अभावमा काकाकुल बन्न विवश नगरवासीलाई स्थायी रूपमा स्वच्छ र पर्याप्त पानी उपलब्ध गराउन सक्ने, ४ धरानको विभिन्न क्षेत्रमा रहेका सुकुम्वासीहरूको समस्याको स्थायी समाधानका लागि आश्वासन दिनेमात्र होइन, ठोस काम गर्न सक्ने,५ विमानस्थलको अभावमा बाह्य पर्यटकहरूको आकर्षणमा पर्न नसकेको धरानमा व्यवस्थित विमानस्तल बनाई पर्यटन व्यवसायको प्रबर्द्धन गर्न सक्ने र प्लेनका लागि विराटनगर पुग्न बाध्य नगरवासीलाई नगरमै सुविधा दिन सक्ने,६ धार्मिक पर्यटन विकासका लागि धरान क्षेत्रमा रहेका पिण्डेश्वर, दन्तकाली, बूढासुब्बा, पञ्चकन्या, विष्णुपादुका लगायतका मठमन्दिरहरूको स्तरोन्नति गर्दै कलात्मकता प्रदान गरी पर्यटक आकर्षित गर्न वचनले नभई कर्मले लागिपर्ने,७ धरानबाट भेडेटार, चिन्डेडाँडा, वराहक्षेत्र वा निसानडाँडातर्फ केबुलकार चलाउन सकिने पर्याप्त आधारहरू रहेकाले उक्त काम अविलम्ब गर्न सक्ने,८ धरानस्थित बीपी कोइराला स्वास्थ्य विज्ञान प्रतिष्ठानलाई आन्दोलनमुक्त, भ्रष्टाचारमुक्त र सुविधायुक्त बनाउन प्रतिबद्ध रहने,९ धरानलाई शिक्षा र खेलकुदको केन्द्रको रूपमा विकास गर्न सक्ने,१० लाहुरेको सहरका रूपमा चिनिएको धरानमा लाहुरेहरूको योगदान र सेवाबाट भएका विकास निर्माणलाई पार्टीले गरेको कामका रूपमा नऔंल्याई आफ्नो मौलिकता वा रचनात्मकता प्रदर्शन गर्न सक्ने,११ धरानलाई दुर्व्यसनमुक्त एवं प्रदूषणमुक्त गरी व्यवस्थित र आदर्श हरित नगरका रूपमा विकास गर्न सक्ने,१२ नगरवासीको दुःख र सुखमा साथ दिन सक्ने, डामहानन्द तिमिल्सिना, धरान१६, जोरसखुवा"
फड्को मार्ने सकस,"शासन गर्न सुविधाको दृष्टिले प्रधानमन्त्री केपी शर्मा ओलीलाई जुद्धशमशेरसँग तुलना गरिन्छ । जुद्धशमशेरपछिका प्रधानमन्त्रीहरूसँग या त राष्ट्रप्रमुखको पूर्ण विश्वासको अभाव थियो या जनताको मतको । जुद्धले पाएको शासन सामन्त तानाशाहको थियो र उनले १९९७ सालमा चार सहिदको हत्या गरेर बदनामी कमाए । तर उनको आर्थिक र सामाजिक सुधारमा धेरै योगदान थियो । उनी संयोगले इतिहासमै स्वेच्छाले भाषण दिएर पदत्याग गर्ने पहिलो प्रधानमन्त्री पनि बने । कुलीनहरू काशीबास गर्न जाने परम्परा विपरीत उनी सुरुमा आफ्नै मुलुकको रिडी गएका थिए । उनले औद्योगिकीकरणको सुरुवात गरेर नेपाल बैंक लिमिटेड, जुट फ्याक्ट्री, सलाई फ्याक्ट्रीजस्ता २९ वटा संस्था खोले, जसले नेपाललाई आधुनिकतातिर डोर्यायो । विभिन्न कारणले नयाँ काम गर्न थाल्नु त्यो बेला पनि सरल थिएन । त्यसबेला नयाँ कामको समर्थन गर्नलाई धेरै पढेलेखेका मान्छे थिएनन् । साथै समाजलाई खुला गर्दा सत्तारुढ राणाहरूको बीचमा पनि द्वन्द्व बढ्ने र विद्रोह हुने डर थियो । सुधारहरू सुरु गर्नुअघि विसं १९९० तिर जुद्धशमशेरको सोचाइ कस्तो थियो ? उनलाई देश यसरी सधैं चल्दैन भन्ने बोध भएको देखिन्छ । १९९० माघ ५ गते सिकार क्याम्पमा जुद्धले भनेका भनेर बालकृष्ण समले मेरो कविताको आराधनमा लेखेका छन्, दुनियाँसित डराएर मुलुकलाई गरिब राख्यो भने झन् त्यसभन्दा डरलाग्दो केही हुँदैन । यो बालेलाई कानपुर पठाउँछु, त्यहाँ त कपडा, छाला, कागत धेरै किसिमका कारखाना छन् । हाम्रो देशलाई उपयोगी हुने केके छ, सब हेरोस् । यस्ता अन्य प्रसंग र हुटहुटी उक्त किताबमा धेरै उल्लेख गरिएका छन् ।यो दुनियाँ भनेको के हो त ? जुद्धको संकेत सम्भवतः राणा परिवार बाहिरका जनता थिए । आफ्नो गुटदेखि बाहिरका, आफ्नो दलदेखि बाहिरका तर मुलुकको प्रगतिका लागि निकै उपयुक्त हुनसक्ने दुनियाँसँग डराउने र उनीहरूको हातमा प्रभाव जाला कि भनेर सही काम नगर्ने प्रचलन भने राणाहरू गए पनि आजसम्म नित्य र शाश्वत छ । नतिजा हाम्रो विकासले फड्को मार्नसकेको छैन ।जुद्धकालीन सीमित सुधारका बावजुद उनका राणा उत्तराधिकारीहरूले २००७ सालमा छोडेको राज्यसत्ता धेरै अर्थमा एउटा जमिनदारी शासनभन्दा फरक थिएन । खासमा त्यसबेला मुलुकको आय कति थियो, व्यय कति थियो भनेर पत्ता लगाउन पनि मुस्किल थियो । राणाकालको अन्त्यमा जम्मा ४५ विभागअफिस थिए, जुन राणाहरूले आफ्नै घरमा राखेर चलाउँथे । त्यसैले २००७ सालपछि आएका नयाँ मन्त्रीहरूलाई अफिस वा मन्त्रालय थिएन । काम कसरी गर्ने भन्ने पनि थाहा थिएन । नेताहरू आफैं पनि धेरै पढेलेखेका वा अरु देशमा, अन्तर्राष्ट्रिय संस्थामा काम गरेर खारिएका थिएनन् । त्यो अवस्थामा नेपालमा शासनमा सुधार गर्न केही विदेशीलाई ल्याइएको थियो । तर भारतीय विशेषज्ञहरू, मुख्यगरी राजाको सहायक भएर आएका गोविन्द नारायणजस्ता व्यक्तिहरूको भूमिका विवादास्पद भयो । त्यसबेलाको मुख्य शक्तिको रूपमा रहेको नेपाली कांग्रेसका आधिकारिक दस्तावेजहरूमा मुलुकको त्यसबेलाको पाइला चाल्ने सकसको मुख्य कारक तथ्यांकको अभाव, जनशक्तिको अभाव आदिलाई औंल्याइएको पाइन्छ । नेताहरूमा लोभ पनि मौलाउँदै गएको थियो । सुवर्णशमशेरका जीवनी लेखक कृष्ण धरावासीले २००९ सालमा जनकपुरमा भएको कांग्रेसको महाधिवेशनमा केही नेताले राज्यले आफूलाई केही रकम ऋण दिनुपर्ने माग राखेको कुरा लेखेका छन्, जसलाई सुवर्णले मानेनन् ।देशलाई जमिनदारी नभई मुलुकको रूपमा चलाउन केही संस्थाहरू महत्त्वपूर्ण हुन्छन् भन्ने बुझेर २००७ सालको अन्तरिम संविधानमा महालेखा नियन्त्रक, स्वतन्त्र लोकसेवा आयोगजस्ता संस्थाहरू कल्पना गरिएको भए पनि धेरै समयसम्म कार्यान्वयन भने भएका थिएनन् । यसैले २००७१५ को अवधिमा पनि मुलुकको आयोजना सम्पन्न गर्नसक्ने शासकीय क्षमता बढेको पाइँदैन । निर्वाचन अघिका सुवर्ण र निर्वाचनपछिका बीपी कोइरालाको नेतृत्वकालमा बल्ल त्रिभुवन विश्वविद्यालय, महालेखा नियन्त्रक, केन्द्रीय तथ्यांक विभागहरू स्थापना गरिए । बीपीको सरकार भएका बेला नेपालमा सक्रिय फोर्ड फाउन्डेसनका भूमिसुधार विज्ञ उल्फ लडेजिन्स्कीको किताबमा प्रकाशित उनको दृष्टिकोण अनुसार बीपी सरकार आयोजनाहरू कार्यान्वयन गर्न सफल थियो, तर योजनाहरू बनाउने मामिलामा निकै कमजोर । यो सरकारले बनाउन लागेको पञ्चवर्षीय योजना खालि प्रोमिसरी नोटजस्तो छ भनेर उनले लेखेका छन् । के कुरामा स्पष्ट हुनुपर्छ भने राणाकालमा पनि, २००७१७ को अवधिमा पनि हाम्रो प्रमुख समस्या पैसा नहुनु मात्र थिएन । २००८ सालमा पनि राणाहरूले ८ करोडभन्दा बढी ढुकुटीमा छोडेर गएको देखिन्छ, जुन त्यो बेलाको वार्षिक राजस्वको तीन गुना हो । बीपीले समेत जेरुसेलम पोस्टलाई दिएको अन्तर्वार्तामा यो कुरा भनेका थिए । आरटीओ बनाउन सहयोग गरेका अमेरिकीहरूले त्यो बेला तिमीहरूले खर्च गर्न सक्यौ भने सडक बनाउन मात्र पाँच मिलियन डलर दिन्छौं भनेका थिए । अन्य सहयोगीहरू पनि थिए । हाम्रो मुख्य समस्या नै योजना बनाउने र त्यसलाई सम्पन्न गर्नसक्ने क्षमतामा रहेको कमजोरी थियो । बीपीलाई हटाएर आएका महेन्द्रले आफ्नो प्रत्यक्ष शासनको पहिलो वर्षमा १८ करोड रुपैयाँ विकासका लागि छुट्याएकोमा जम्मा ८६१ करोडमात्र खर्च भएको थियो । उनको २०१७२८ को एक दशकको शासनकालको औसत वृद्धिदर २५ प्रतिशत थियो । महेन्द्र शीतयुद्धको प्रतिस्पर्धाका कारणले आएका एक्कादुक्का विकासका प्रोजेक्ट सुरु गरेर दिवंगत भएका थिए । राजा वीरेन्द्र अन्तर्गतको पञ्चायतले पनि हामीलाई धेरै शिक्षा दिन्छ । उनको पालाको जनमत संग्रह अगाडिको र पछाडिको पञ्चायतको कमजोरी छुट्टाछुट्टै हेरौं । अगाडिको पञ्चायतको क्षमतालाई पाँचौं पञ्चवर्षीय योजनाको नतिजाले प्रतिविम्बित गर्छ । जनमत संग्रह अघिका पाँच वर्ष लगालग भेषबहादुर थापाले अर्थ मन्त्रालयको नेतृत्व गरेका थिए भने हर्क गुरुङले योजना आयोगको उपाध्यक्षको हैसियतमा पाँचौं योजना ल्याएका थिए । नतिजा भने अर्को शून्य भयो । २०३२३७ सालसम्मको पाँचौं योजनाको अवधिमा कुल जीडीपी वार्षिक २२ प्रतिशतले बढेको र जनसंख्या वृद्धि २३ प्रतिशतले बढेकोले प्रतिव्यक्ति आय झन् घटेको थियो । त्यस अवधिमा कुनै एक नेपाली धनी हुँदा अर्को नेपाली त्यसभन्दा तीव्र गतिमा गरिब भएको थियो । पञ्चायतका दुई दशकमा हरेक बजेटमा सिंचाइमा लगानी गरिएका थिए र पनि २०३८ सालमा आइपुग्दा मुलुकको १५ प्रतिशत खेतीयोग्य जमिनमा मात्र सिंचाइ हुन्थ्यो । २०३८ सालको बजेट प्रस्तुत गर्दा तत्कालीन अर्थमन्त्री यादवप्रसाद पन्तले उक्त योजनाको अन्तिम वर्षमा कच्चा पदार्थको आयातमा कमी भएको, औद्योगिक उत्पादनमा कमी भएको, व्यापार घाटामा वृद्धि भएको र खाद्यान्न उत्पादनमा १३ प्रतिशत कमी भई विदेशीसँग अन्न मागेर खानुपरेको उल्लेख गरेका थिए ।जनमत संग्रहपछि पञ्चायतमा आत्मबल आएको थियो । २०३७ सालको पञ्चायत संविधानको तेस्रो संशोधन, अशक्त हुँदै गएका बीपी तथा गलेको प्रतिपक्षले अर्को एक दशक पञ्चायतलाई चलाउन नसक्नेमा सत्तासीनहरूमा विश्वास थियो । यादवप्रसाद पन्तले जोशमा विकास बजेट अघिल्लो वर्षको यथार्थ खर्चको तुलनामा ९३३ प्रतिशतले बढाएका थिए । उनले पाँच अर्ब ३३ करोड खर्च गर्ने लक्ष्य राखेका थिए । तर पछि यथार्थ खर्च भने त्यसको ७० प्रतिशत पनि हुन सकेन । नेपाली समाजमा भन्ने गरेको धाकभन्दा धक्कु ठूलो, हिंँड्न लाग्यो खुट्टा लुलो ती वर्षहरूमा चरितार्थ भए । अर्थमन्त्रीको रूपमा उनले अन्तिम वर्ष विकास खर्चमा ७ अर्ब ९ करोड छुट्याएकोमा यथार्थमा जम्मा ५ अर्ब करोड खर्च भएको थियो, जुन प्रक्षेपित खर्चको ७० प्रतिशतमात्र थियो । धेरै विकास खर्च छुट्याउने, वैदेशिक अनुदान धेरै आउने प्रक्षेपण गर्ने तर ती लक्ष्य अन्ततोगत्वा प्राप्त नहुने प्रवृत्ति उनको पालामा देखिए ।२०४६ सालपछिको संघर्ष पनि उही छ । हाम्रो विकास खर्चमा सकस छ, योजनाहरू समयमा बन्दैनन् र अनुमान गरेभन्दा तीनचार गुनासम्म लागत लाग्ने गरेको छ । मध्यमर्स्याङ्दी, उपल्लो तामाकोशी, सिक्टा सिंचाइ आयोजनाजस्ता प्रमुख महत्त्वका आयोजनामा अनुमानको दुईदेखि तीन गुना लागत लाग्ने स्थिति भयो । राष्ट्रिय गौरवका योजनाहरूमा परेकामध्ये केही योजना त उहिलेका राजाका पालामा सुरु गरिएका छन् । बबई सिंचाइ आयोजना (२०४५४६ सालमा सुरु भई २०६९७० मा सक्ने लक्ष्य लिइएकोमा अब २०७९८० मा सक्ने लक्ष्य लिइएको), सिक्टा सिंचाइ आयोजना (२०६१ सालमा सुरु भई २०७१ मा सक्ने लक्ष्य रहेकोमा २०७८ मा सारिएको) यस्ता केही योजना हुन् । यी प्रमुख देखिने अवगति बाहेक हरेक वर्ष हामीले विकास खर्च यति प्रतिशत पनि भएको छैन भन्ने खालका समाचारहरू सुनिरहनुपर्ने नियति छ । वर्षको अन्त्यमा जथाभावी खर्च गरिने काम पनि निरन्तर भइरहेको छ ।गएको सय वर्षको राणा, राजा र जननिर्वाचितहरूको तीन प्रकारको शासन हेर्दा हाम्रो विकास गर्ने तरिकामा लगभग उही कमजोरी देखिन्छ । हामी बेकारका योजना बनाउँछौं, पुराना कुराबाट शिक्षा लिँदैनौं र बजेटलाई व्यक्तिगत फुइँ लगाउने एक औजारको रूपमा प्रयोग गर्छौं । बबई लगायतका सिंचाइ योजनाको योगदान के हुनसक्छ भन्ने बुझ्न यिनीहरूको पृष्ठभूमि हेरौं । २०४०४१ सालमा हाम्रो कृषि उत्पादन ४० प्रतिशतले बढेको थियो, २०४१४२ मा यो जम्मा १५ प्रतिशतले बढ्यो । अझ २०३९४० सालमा त कृषि उत्पादन १० प्रतिशतले घटेको थियो । यस्ता समस्याबाट जुध्न वाक्क भएर बनाइएका सिंचाइ योजनाहरूसमेत हामीले सम्पन्न गर्नसकेका छैनौं । वास्तवमा गएको ७० वर्षको बजेट कार्यक्रमहरू पल्टाउने हो भने बिग्रेर सधैं एउटै गीत गाउने क्यासेट प्लेयरको याद आउनेछ । सरकारहरू सबै नै झोलुङ्गे पुल सबैतिर बनाउने, वर्षायाममा पनि चल्ने साधारण सडक बनाउने, आधारभूत स्वास्थ्य सुविधा र खानेपानी पुर्याउने, प्राथमिक र प्रौढ शिक्षा गाउँगाउँमा पुर्याउने कुरा गर्थे । हाम्रा उद्योगहरू पनि मुख्यतः सिमेन्ट, फलाम, सुती कपडा, चुरोट, चिनी र साबुनको वरिपरि थिए । सबैजसो बजेटमा हाम्रो यो मुलुक जोड्न नसकेको पीडा झल्केको पाइन्छ । क्रान्तिहरू बरु धेरै भए, तर यी समस्या यथावत रहे । यो ऐतिहासिक परिप्रेक्ष्यबाट हेर्दा वर्तमान सरकारको दुइटा प्रमुख कमजोरी देखिन्छन् । एक, यो सरकार पनि पहिलाका सरकारहरू जस्तै सिग्नेचर प्रोजेक्टहरू सोच्न, तयार गर्न र सम्पन्न गर्न सक्षम छैन । मन्त्रीहरू एक त पहिले सुरु भएका प्रोजेक्टहरूसमेत सम्पन्न गर्न सक्दैनन्, जसको टड्कारो उदाहरण मेलम्ची देखियो । ठूला प्रोजेक्टहरू जसले मुलुकलाई परिवर्तन गर्ने क्षमता राख्छन्, त्यसबारे सोच्न र सम्पन्न गर्न त झनै सक्दैनन् । मन्त्रीहरू दुईतीन बिघा समथर जमिनमा डोजर लगाएर साना जहाज ल्यान्ड गर्न मिल्ने विमानस्थल बनाउन त सक्छन्, तर सारा पर्यावरणीय, वित्तीय आदि पक्षलाई सम्बोधन गरेर मुलुक परिवर्तन गर्ने ठूलो विमानस्थल समयमै बनाउन सक्दैनन् । दुई लेनको सडकलाई कोतरेर तीन लेन बनाउन सक्छन्, तर जनताले चाहेजस्तो घन्टाको सय किलोमिटरका दरले गुड्न मिल्ने मुलुकका प्रमुख सहरहरू जोड्ने एक्सप्रेसवे बनाउन सक्दैनन् । सरकारलाई मार्गनिर्देश गर्ने जिम्मा पाएका सांसदहरू सरकारसँग केही करोडको थैली मागेर एउटा मन्दिरलाई केही लाख, एउटा स्कुललाई केही लाख, एउटा ठेकेदार कार्यकर्ताको डोजर लगाएर सुक्खायाममा चल्न मिल्ने सडक बनाएको भरमा चुनाव जित्ने सपना देखिरहेका छन् । दोस्रो कमजोरी, सरकारले यी ठूला प्रोजेक्टहरू सम्पन्न गर्न क्षमता र अनुभव भएका व्यक्तिहरू चाहिन्छ भन्ने पनि सोचेको देखिंँदैन । भौतिक पूर्वाधार तथा यातायात मन्त्रालय लगायत महत्त्वपूर्ण मन्त्रालयहरूमा पार्टीभित्रबाहिर पकड भएका, अनुभव भएका, कुरा बुझेका व्यक्ति ल्याउँदा त काम गर्न गाह्रो छ भने विचरा कहिल्यै मन्त्री भएको छैन, दुःख पाएको छ, एकपटक मन्त्री बनाइदिउँ भनेर मन्त्री बनाउँदा कार्यकर्ताले न्याय पाउलान्, देशले पाउँदैन । सत्तारुढ दलमा भएका तर सत्ताबाहिर भएका कार्यकर्ताहरू र प्रतिपक्षीको भूमिका पनि सधैंजसो कमजोर देखिन्छ । सत्ता बाहिर हुँदा उट्पट्याङ वक्तव्यबाजीमा लाग्नुभन्दा आफू भोलि सरकारमा आए के गर्ने भनेर सोच्ने गरेमा पनि मुलुकको शासनले गति पाउँछ भन्ने उदाहरणचाहिंँ २००९१४ सालको कांग्रेसका केही दस्तावेजले दिन्छन् । २०१० सालमा कांग्रेसको नेपालगन्ज महासमिति बैठकले मुलुकमा राष्ट्र बैंक स्थापना गर्नुपर्ने, सबैलाई नेपाली रुपैयाँमा तलब दिनुपर्ने, मुलुकभरि नेपाली मुद्रा चल्नुपर्ने विषयलाई आफ्नो आर्थिक नीतिको एक मुद्दा बनाएको थियो । पछि सुवर्ण र बीपीको नेतृत्वका शासनमा भूमिसुधारका अलावा यी विषयहरू सरकारले सबभन्दा पहिले गर्यो । इतिहासबाट सिक्ने अवसर सत्तापक्ष र प्रतिपक्ष दुवैलाई उपलव्ध छ ।"
उल्टो बाटोमा सरकार,डा प्रकाशशरण महत
भूमिसुधारको मार्गचित्र,"पद्माकुमारी अर्याल लेखक भूमि व्यवस्था, सहकारी र गरिबी निवारण मन्त्री हुन् ।"
डोल्पालीका चार नियति,"४ विकासनिर्माणगाउँगाउँमा सिंहदरबार भनिए पनि, अब नागरिकको काम सहज रूपमा हुन्छ भनिए पनि डोल्पालीले अहिलेसम्म त्यसको आभास गर्न पाएका छैनौँ । ठूलीभेरी नगरपालिकाको केन्द्रबारे विवाद नसल्टेकाले विकासनिर्माणका काम ठप्प छन् । केही गाउँपालिका र त्रिपुरासुन्दरी नगरपालिकाले पनि स्थानीय बासिन्दाले अनुभव गर्ने गरी काम देखाउन सकेका छैनन् । केही गाउँपालिकाले भने पक्कै प्रशंसनीय काम गरेका छन् । प्रदेश सरकारबाट आउने विकास बजेट पानीमा बगाएको भन्दा फरक नपर्ने खालको छ । पर्यटन विकास भन्दै सदरमुकाममा अवस्थित भेरी नदीको टापुमा करोडौँ लगानी गरिएको छ । तस्बिरमा त्यसलाई जस्तो चिटिक्क देखाए पनि, स्थलगत अवलोकन गर्ने जोकोहीले सजिलै भन्न सक्छन् प्रदेश सरकारले पानीमै बगाएको पैसा । त्यस्तै, हाइटेक नर्सरीका नाममा पनि प्रदेश सरकारले करोडौँ खर्च गरेर एउटा प्लास्टिकको घर ठड्याएको छ । प्रदेश सरकारले नर्सरीमा ठूलो मात्रामा तरकारी उत्पादन हुने दाबी त गरेको छ, तर दक्ष प्राविधिकको सहयोग र सल्लाह नलिएकाले त्यसमा सन्देह गर्ने ठाउँ प्रशस्त छ । यसको साटो बरु सदरमुकाम लगायतमा खानेपानी र सिंचाइका लागि लगानी हुन सकेको भए प्रतिफल राम्रो आउने थियो ।डोल्पाका आठ वटै स्थानीय तहमा विद्युत् र सञ्चारको गतिलो सुविधा उपलब्ध हुन सकेको छैन । सञ्चारको सुविधा भएका ठाउँमा पनि त्यो भरपर्दो छैन । पछिल्लो समय उपल्लो डोल्पामा नेपाल टेलिकमले टावर ठड्याएको त छ, तर विद्युत्को समस्याका कारण त्यसबाट पूर्ण फाइदा उठाउन सकिएको छैन । स्थानीय बासिन्दालाई बिजुलीका नाममा सोलारकै भर छ ।कर्णाली क्षेत्रको विकासको आधार भनेकै पर्यटन रहेको भन्दै भाषण गर्ने नेताहरूले बाटो बनाउने नाममा जथाभावी डोजर चलाउनबाहेक अन्यत्र ध्यान दिएको देखिँदैन । पर्यटनको प्रचुर सम्भावना बोकेको उपल्लो डोल्पामा प्राकृतिक पदमार्गमा डोजर चलाउने जस्तो निन्दनीय काम भएको छ । सुन्दर फाँटमा भोलिका दिनमा धूवाँ फाल्दै गुड्ने गाडीले हाम्रो भविष्य कता लान्छ ? विकास चाहिन्छ, तर यसका लागि विनाश गर्नैपर्छ भन्ने सोचले जरा गाड्नु राम्रो होइन । डोल्पाको दुनै१ का लेखक पाटन स्वास्थ्य विज्ञान प्रतिष्ठानमा एमबीबीएस अध्ययनरत छन् ।"
नालापानीमा बलभद्रको सम्झना,राजेन्द्र विष्ट
हङकङमा ऐतिहासिक मतदान,"महत्त्वपूर्ण चुनाव हङकङका १८ जिल्लाका परिषद्मा ४ सय ५२ जना निर्वाचित हुन्छन् । बीबीसीका अनुसार त्यसका लागि १ हजार ९० जना प्रतिस्पर्धामा उत्रेका छन् । मतदान गर्न हङकङको जनसंख्याको आधाभन्दा बढी अर्थात ४१ लाख मतदाताले नाम लेखाएका थिए । हङकङको जनसंख्या ७४ लाख छ । परिषद्मा आफ्नो प्रतिनिधित्व बढाउन लोकन्त्रवादी अभियानकर्ता निकै क्रियाशील देखिएका छन् । परिषद्ले प्रमुख कार्यकारी चयनमा परम्परागत रूपमै प्रभाव राख्दै आएको छ । जिल्ला पार्सदहरूसँग निकै कम अधिकार रहने भए पनि यसपालिको चुनावलाई महत्त्वसाथ हेरिएको छ । खासगरी सरकार विरोधी प्रदर्शनका कारण जनताको वर्तमान सरकारप्रति केकस्तो समर्थन छ भन्ने चुनावले देखाउनेछ । हङकङको चुनाव प्रणालीबमोजिम १ सय १७ जिल्लाका पार्सदहरू १ हजार २ सय सदस्यीय समितिको सदस्य बन्नेछन् । समितिले हङकङको प्रमुख कार्यकारी चयन गर्नेछ । त्यसैले लोकतन्त्र पक्षधरले उल्लेख्य नतिजा प्राप्त गरेको खण्डमा प्रमुख कार्यकारी चयनमा समेत महत्त्वपूर्ण भूमिका निर्वाह गर्नेछन् । उम्मेदवार कोको ?जिल्ला परिषद् चुनावमा केही प्रख्यात व्यक्तिले समेत उम्मेदवारी दिएका छन् । हङकङका निकै विवादास्पद तथा बेइजिङ समर्थक सांसद जुनियस हो पनि उम्मेदवार हुन् । उनीमाथि समर्थकको भेषमा आएका एक व्यक्तिले नोभेम्बरको सुरुमा चक्कु प्रहार गरेका थिए । सरकार विरोधी प्रदर्शनमा अनावश्यक दमन गरेको आलोचना खेपिरहेको हङकङ प्रहरीको समर्थनमा पटकपटक बोलेपछि उनी निकै विवादित छन् । त्यसैगरी, पछिल्लो समय नागरिक मानव अधिकार मञ्चका प्रमुख नेताका रूपमा छवि बनाएका राजनीतिक अभियानकर्मी जिम्मी साम पनि पहिलोपटक चुनावी प्रतिस्पर्धामा छन् । मञ्चले पटकपटक सार्वजनिक विरोध प्रदर्शनको समेत आयोजना गरेको थियो । विरोध प्रदर्शनका क्रममा साममाथि दुईपटक आक्रमण भएको थियो । लोकतान्त्रिक अभियानकर्मी जोसुवा वोङलाई चुनावमा उम्मेदवार बन्न रोक लगाइएपछि उनले आफूमाथि राजनीतिक भेदभाव गरिएको बताएका थिए ।"
नेतान्याहुमाथि भ्रष्टाचार मुद्दा,"जेरुसेलम इजरायलका प्रधानमन्त्री बेन्जामिन नेतान्याहुमाथि भ्रष्टाचार, जालसाजी र धोखाधडीको गरेको आरोप निर्धारण गरिएको छ । उनी पदमै रहेका बेला भ्रष्टाचार र धोखाधडीलगायत मुद्दाको सामना गर्ने इजरायलका पहिलो प्रधानमन्त्री हुन् । नेतान्याहु इजरायका सबैभन्दा लामो समय प्रधानमन्त्री पद सम्हाल्ने नेता पनि हुन् । नेतान्याहुमाथि तीन छुट्टाछुट्टै आपराधिक मुद्दा जालसाजी, घुसखोरी र विश्वाघात गरेको आरोप निर्धारण भएको हो । यी मुद्दाको नाम इजरायलविरुद्ध बेन्यामिन नेतान्याहु दिइएको छ । नेतान्याहुका प्रतिस्पर्धीे तथा ब्लु एन्ड ह्वाइट पार्टीका प्रमुख बेन्नी गान्जले उनले तत्काल राजीनामा दिनुपर्ने बताएका छन् । उक्त दलले हालै भएको संसदीय चुनावमा नेतान्याहुको दलले भन्दा एक सिट बढी जितेको छ । नेतान्याहुको दल लिकुडको ३२ सिट छ । नेतान्याहुविरुद्धका आरोप पहिले नै निर्धारण हुनुपर्ने भए पनि चुनावका कारण रोकिएको थियो । इजरायलका महान्यायाधिवक्ता अभिचाई म्याडलब्लिटले प्रधानमन्त्रीको पक्ष लिँदै उनीमाथि लगाइएका सबै आरोप झूटा र राजनीतिले प्रेरित रहेको बताएका छन् । उनले भनेका छन्, यो प्रधानमन्त्रीलाई सत्ताच्युत गर्ने प्रयास हो । म्यान्डलब्लिट यसअघि नेतान्याहुको सरकारमा मन्त्रिपरिषद्का सचिव रहेका थिए । इजरायली अखबारहरूमा विपक्षी पार्टीहरूले विज्ञापन प्रकाशित गरी नेतान्याहुलाई पद छाड्न अपिल गरेका छन् । अपिलमा भनिएको छ, नेतान्याहुले धोखा दिएकाले पदमा रहने अधिकार छैन । इजरायली सञ्चार माध्यम हारेत्स का अनुसार नेतान्याहुमाथि केस१०००, केस२००० र केस४००० मा आरोप निर्धारण गरिएको छ । तीनै मुद्दाको जाँच ३ वर्षयता जारी थियो । उनीविरुद्ध आरोप निर्धारण गर्ने कार्य अप्रिलमा चुनाव हुनुअघि नै सुरु भएको थियो । सन् २०१८ मा सार्वजनिक दुइटा प्रहरी रिपोर्टमा उनीमाथि आरोप निर्धारण गर्ने निश्चित भएको थियो । केस१००० मा उनीमाथि जालसाजी र विश्वासघातको आरोप लगाउने निश्चित छ । यो मुद्दामा नेतान्याहु र उनकी पत्नी साराले लोकप्रिय फिल्म प्रोड्युसर अर्नन मिल्सेन र अस्ट्रेलियाली व्यापारी जेम्स प्याकरबाट २ लाख ८० हजार डलरको महँगो उपहार लिएका थिए । यो उपहार पाएबापत उनले सन् २००७ देखि २०१६ सम्म राजनीतिक सहयोग गरेका थिए । नेतान्याहुले उपहार लिएको आरोप स्वीकार गर्दै यो एउटा मित्रले दिएको गिफ्ट भएको प्रतिक्रिया दिएका थिए । केस २००० मा नेतान्याहुमाथि धोखाधडी र विश्वासघातकै आरोप छ । यसमा उनले सन् २०१५ को निर्वाचनका क्रममा इजरायलको सबैभन्दा ठूलो हिब्रु भाषामा प्रकाशित हुने अखबारलाई आफ्ना पक्षमा कभरेज गर्ने सहमति गरेका थिए । यसको साटो उनले उक्त अखबारको प्रतिद्वन्द्वी पत्रिकालाई हानि पुर्याउने सम्झौता गर्ने प्रयास गरेका थिए ।"
न्युजिल्यान्डमा ५९ म्याग्निच्युड,अकल्यान्ड न्युजिल्यान्डमा आइतबार बिहान गएको ५९ म्याग्निच्युडको भूकम्पका कारण हजारौं मानिस विस्थापित भएका छन् । देशको उत्तरी क्षेत्रमा आएको भूकम्पका कारण हालसम्म कम्तीमा ५ हजार मानिस विस्थापित भएका छन् । स्थानीय अधिकारीहरूले भूकम्पका कारण केही मानिसको मृत्यु भएको आशंका गरे पनि विस्तृत विवरण प्राप्त भइसकेको छैन । भूकम्प प्रभावित क्षेत्रमा खोजी तथा उद्धार कार्य जारी गरेको बताइएको छ । सुरुमा ५३ म्याग्निच्युड र त्यसपछि ५९ म्याग्निच्युडको भूकम्प आएको अधिकारीहरूले बताएका छन् । भूकम्पको केन्द्रविन्दु समुद्रको १ सय १५ किलोमिटर तल रहेको जनाइएको छ ।
नारी अस्तित्वलाई जापानी रङ,"(काठमाडौं)  कुनै खास घटनासित जोडिएको छ भने बितेका पलले मानिसलाई पछिसम्म नै तानिरहन्छ । जापानी चित्रकार इजुमी तानाबेको बाल्यकाल पनि त्यस्तै खास रह्यो । घरधन्दा सकेपछि आमा उनलाई अलिक टाढा लिएर जान्थिन् र दुवैजना मधुर साँझको प्रकाशमा केहीबेर हिँडिरहन्थे । ती क्षण उनलाई सबैभन्दा सुन्दर लाग्छन् । विशेषगरी त्यतिखेरको प्रकाशका देखिएको रङका स्मृति । बितेका दिनका प्रकाशका ती रमाइला क्षण अहिले नरहे पनि त्यसलाई अनुभव गर्छिन् उनी अनि यसैलाई नारी जीवनका अनेक पक्षसँग तुलना गर्दै चित्रमा उतार्छिन् ।ललितपुर, पाटनढोकास्थित एमक्युब ग्यालरीमा प्रदर्शनरत चित्रमा पनि उनका यस्तै अनुभूति पोखिएका छन् । विभिन्न समयमा देखिने प्रकाशका आकार र रङलाई उनले महिला अस्तित्वको बिम्बका रूपमा परिभाषित गरेकी छन् । जापानमा पनि कुनै बेला महिलाका लागि स्थान थिएन, उनी भन्छिन्, त्यतिखेरको आमा र मेरो यात्रा नै परम्परागत घरायसी जीवनबाट कतै टाढा जानुहुन्थ्यो ।एमक्युबमा हानबी शीर्षकमा शुक्रबारदेखि जारी प्रदर्शनीमा १२ वटा एक्रेलिक माध्यमका चित्र छन् । फायर ओर्कस शीर्षकमा रहेका प्रत्येक अमूर्त चित्रमा कतै आगो बलिरहेको जस्तो देखिन्छ भने कतै उडिरहेको जस्तो भान हुन्छ । ती चित्रमा नीलो, बैजनी, हरियो, फिक्का सेता रङ निरन्तर अघि बढेर कतै हराउँदै गएका छन् । रङहरूमै प्रकाशको गाढा र फिक्का अवस्था क्रमशः देखिँदै र हराउँदै गएका छन् । यी प्रकाशका रङलाई मैलै महिला जीवनका चम्किलो र झल्झलाउँदो पक्षलाई तुलना गरेकी छु, उनी भन्छिन्, जहाँ मैले कोमल र नरम नारी जीवनका पल सम्झँदै त्यसलाई क्यानभासमा भरेकी छु । उनका अनुसार चित्रमा देखिने प्रकाश र त्यसका छायामा उनले महिला हुनुको अस्तित्व र महिमा खोतलेकी छन् । नेपालमा आउजाउ गरिरहने इजुमीले नेपाली नारीको सौन्दर्य, इच्छाशक्ति र भविष्यको चिन्तालाई पनि चित्रमार्फत् मनन गरेको खुलाइन् ।प्रदर्शनीमा जापानकै अर्का चित्रकार हिँडियो इदाले जापानका स्थानीयतालाई केन्द्रित गरेर त्यसलाई आठ वटा अमूर्त चित्रमा उतारेका छन् । एक्रेलिक र पिगमेन्ट माध्यमका उनका चित्रमा सिल्भर रङमा टेक्सचर विधि (खस्रो सतह) समेत प्रयोग गरेका छन् । ब्रसको सहायताले सेता रङमा बनाइएका प्रत्येक चित्रको स्पेसभित्र कतै मुखाकृति, कतै पहाड र कतै अँध्यारो स्थान झल्किन्छन् । इदाका अनुसार जापानका प्राचीन सहरको यात्रामा देखिएका दृश्य र त्यसबाट उत्पन्न भावलाई उनले कुनै रूप नदिईकनै चित्रमा प्रस्तुत गरेका हुन् ।नेपालमा गरिएको दुवैको यो दोस्रो प्रदर्शनी हो । करिब एक वर्षअघि बौद्धस्थित तारागाउँ म्युजियममा दुवैले चित्रकला प्रदर्शनी गरेका थिए । चित्रकार इजुमी र इदाका सिर्जना अवलोकन गर्दै गरेका अग्रज चित्रकार किरण मानन्धरले अमूर्त कलामा निकै सुन्दर ढंगबाट आआफ्ना भाव उनीहरूले चित्रमा उतारेको बताए । अमूर्त चित्रमा शैली, माध्यम र प्रविधि फरक भए पनि यसमा आउने भाव सबै मुलुकमा प्रायः समान नै हुने उनले तर्क गरे । जापानकै चित्रकार मासाई सुजुकी, सेत्सु सुजुकी, इजुमी र इदा मिलेर दुई वर्ष अघिदेखि खोलेको जापान फोर ले प्रदर्शनी आयोजना गरेको हो । चित्रकारहरूको यस समूहले संसारभरका विभिन्न मुद्दा र चुनौतीलाई कलाका माध्यमबाटै उजागर गर्दै गएको समूहका प्रतिनिधि मासाईले सुनाइन् ।"
माणिकरत्नलाई भैरव अर्याल स्मृति,"हेटौंडा (कास) हास्यव्यंग्यकार भैरव अर्याल स्मृति सम्मान पुरस्कार लेखक एवं हास्यव्यंग्यकार माणिकरत्न शाक्यलाई प्रदान गरिएको छ । सिस्नुपानी नेपाल मकवानपुर र साहित्य संगम मकवानपुरद्वारा स्थापना गरिएको पुरस्कारबाट काठमाडौं निवासी शाक्यलाई सम्मान गरिएको हो । पुरस्कार राशि २१ हजार एक रुपैयाँ छ । भैरव अर्यालको अर्धकदको सालिक रहेको पुष्पलाल पार्कमा शनिबार आयोजित कार्यक्रमका साहित्यकार गोविन्दराज विनोदीले शाक्यलाई पुरस्कार प्रदान गरे । यसअघि हास्यव्यंग्यकार मनोज गजुरेल, धुर्मुससुन्तली फाउन्डेसन, हास्यव्यंग्यकार राजकुमार लामिछानेलगायतलाई यो पुरस्कार प्रदान गरिसकेको छ । कार्यक्रममा हास्यव्यंग्यकार आरसी रिजाल र राजकुमार लामिछानेले प्रहसन प्रस्तुत गरेका थिए । केही साहित्यकर्मीहरूले व्यंग्य कवितासमेत वाचन गरे ।"
समाजसेवामा शृंखला,"हेटौंडा (कास) सामान्य स्वास्थ्य सेवाकै लागि घन्टौं हिँड्नुपर्ने दुर्गम गाउँका बासिन्दाको बाध्यता हटाउन तम्सिएकी पूर्व मिस नेपाल शृंखला खतिवडाले आफ्नो वाचा पूरा गरेकी छन् । हालै उनले मकवानपुरको कैलाश गाउँपालिका७ ताम्लाङमा निर्माण गरेको ङिको स्वास्थ्य चौकी गाउँपालिकालाई हस्तान्तरण गरेकी छन् । स्वास्थचौकीको नाम चेपाङ भाषामै राखिएको छ । ङिको को अर्थ हुन्छ हाम्रो । ५५ लाखको लागतमा निर्माण गरिएको स्वास्थ्य चौकीको भवन, उपकरण र स्वास्थ्यकर्मीसहित कैलाश गाउँपालिकाका अध्यक्ष टंक मोक्तानलाई प्रदेश३ का उद्योग पर्यटनमन्त्री अरुण नेपालले हस्तान्तरण गरेका हुन । हस्तान्तरण कार्यक्रममा मिस नेपाल खतिवडाका बाबु सांसद विरोध खतिवडा, आमा प्रदेश सांसद मुनु सिग्देल, प्रदेश सांसद ओम घलान, हेटौंडा उपमहानगरपालिका उपमेयर मीना लामालगायतको सहभागिता थियो । स्वास्थ्यचौकी भवन निर्माण गरेर गाउँपालिकालाई हस्तान्तरण गरेकोमा गाउँपालिकाका जनप्रतिनिधि र स्थानीय महिला स्वयंसेविकाले खतिवडालाई सम्मान गरे । चेपाङ समुदायको मात्र बसोबास रहेको उक्त बस्तीका बासिन्दा सामान्य उपचार गराउन पनि घन्टौं हिँडेर मनहरी आउनुपर्ने बाध्यता थियो । स्वास्थ्य र सरसफाइसम्बन्धी चेतना अत्यन्त कमजोर रहेको यो बस्तीमा गतवर्ष मिस नेपाल बनेपछि मकवानपुरे चेली खतिवडा उक्त बस्तीमा पुगेकी थिइन् । पूर्व मिस नेपाल खतिवडाले उनीहरूको अवस्था देखेर गाउँमा नै स्वास्थ्य चौकी स्थापना गर्नर् ेवाचा गरेकी थिइन् । बर्थिङ सेन्टरसहित सुविधा रहेको उक्त स्वास्थ्य चौकीमा अहिले अहेव, अनमी र कार्यालय सहयोगीसहित तीन जना कार्यरत छन् । स्वास्थ्यचौकीको हस्तान्तरणसहित स्वास्थ्य सेवा पनि शुक्रबारदेखि सुरु गरिएको थियो । पहिलो दिन मात्र ५० जना सेवाग्राहीले सेवा लिएका थिए ।"
काव्यारोहणमा काइँला,"विराटनगर (कास) आरोहण गुरुकुल विराटनगरले गरेको काव्यारोहण कविता यात्रामा शनिबार अग्रज कवि बैरागी काइँलाले आफ्ना कविता सुनाए । हाटखोलास्थित सुशीला कोइराला नाटकघरमा उनले प्लाञ्चेटको टेबल, अटोग्राफ, औंलाहरू चुमेर, माया र मफलर, आवरण, हाट भर्ने मानिस लगायत दर्जन कविता सुनाएका थिए । हरेक महिनाको पहिलो शनिबार ख्यातिप्राप्त नेपाली कविहरूको एकल कविता वाचन गर्ने गरी काव्यारोहण सुरु गरिएको आयोजकले जनाएको छ । कलासाहित्यका क्षेत्रमा लामो समयदेखि काम गर्दै आएको संस्थाले नेपाली कविताको संवर्द्धनप्रवर्द्धन गर्ने उद्देश्यले कविता यात्रा सुरु गरेको आरोहण गुरुकुल विराटनगरका अध्यक्ष भैरव क्षत्रीले बताए ।"
सिफारिस समिति अनिर्णीत,"काठमाडौं (कास) संक्रमणकालीन न्यायसम्बन्धी दुई आयोगमा पदाधिकारी सिफारिस गर्न आइतबार बसेको सिफारिस समितिको बैठक बिनानिर्णय टुंगिएको छ । यसअघि सार्वजनिक गरिएका नाममाथि परेको उजुरीका सम्बन्धमा छलफल गर्नुपर्ने भएकाले निर्णय हुन नसकेको समितिकी प्रवक्ता शर्मिला कार्कीले जानकारी दिइन् । पीडितका तर्फबाट एउटा उजुरी परेको रहेछ, उनले भनिन्, त्यसबारे अध्ययन गरेपछि मात्रै निर्णय गर्नु उपयुक्त हुने देखिएकाले आजको बैठकमा सिफारिस हुन सकेन । लामो समयदेखि रिक्त सत्य निरूपण तथा मेलमिलाप आयोग र बेपत्ता पारिएका व्यक्तिहरूको छानबिन आयोगमा नियुक्तिका लागि समितिले गत साता ६१ उम्मेदवारको नामावली सार्वजनिक गरेको थियो । समितिले तिनै नामावलीमध्येबाट पाँचपाँच पदाधिकारी सिफारिस गर्नुपर्नेछ । समितिमा राष्ट्रिय मानवअधिकार आयोगका सचिव वेदप्रसाद भट्टराईले सूचीबाट आफ्नो नाम झिकिपाऊँ भनी निवेदन दिएका छन् भने पीडितहरूको संगठन द्वन्द्वपीडित साझा चौतारीले सूचीमा प्रकाशित नामावलीका सम्बन्धमा एउटा उजुरी हालेको छ । उजुरीको अध्ययन र आवश्यक परे छानबिनसमेत गरेपछि हामी अर्को बैठक बस्छौं र नाम सिफारिस गर्छौं, समितिका अर्का सदस्य प्रेमबहादुर खड्काले भने ।"
आरटीजीएस पुनः सञ्चालनमा,"काठमाडौं (कास) पहिलो पटक कारोबार सुरु भएको साढे दुई महिनापछि रियल टाइम ग्रस पेमेन्ट सिस्टम (आरटीजीएस) पुनः सञ्चालनमा आएको छ । राष्ट्र बैंकले शुक्रबारदेखि आरटीजीएस सुरु गरेको जानकारी दिएको छ । आवश्यक सबै परीक्षण र सिस्टम जडानपछि आरटीजीएसमार्फत कारोबार सुरु भएको भुक्तानी प्रणाली विभाग प्रमुख बमबहादुर मिश्रले बताए । शुक्रबारदेखि कारोबार सुरु भएको हो, दुई दिनको कारोबारमा कुनै समस्या आएको छैन, उनले भने । यसअघि आवश्यक तयारी नगरी सञ्चालनमा ल्याइएकाले आरटीजीएस चल्न सकेको थिएन । त्यतिबेला पर्याप्त दक्ष कर्मचारी, आन्तरिक सफ्टवेयरसँगको मिलानलगायत आन्तरिक तयारी नगरी लागू गरेकाले सञ्चालन गर्न नसकिएको राष्ट्र बैंकले स्वीकार गरेको थियो । गत भदौ २९ मा औपचारिक रूपमा आरटीजीएस सुरु भएको थियो । अनौपचारिक रूपमा राष्ट्र बैंकले भदौ २६ देखि आरटीजीएस प्रणालीमार्फत कारोबार सुरु गरेको थियो । औपचारिक रूपमा उद्घाटन भएको २ दिनमै आरटीजीएसले काम गर्न सकेन र राष्ट्र बैंकले त्यसलाई बन्द गर्यो । अहिले त्यही प्रणाली सञ्चालनमा ल्याइएको हो । चेक नकाटी ठूलो रकम स्थानान्तरण गर्न सकिने, कारोबार हुनासाथ अर्को खातामा पैसा जम्मा हुनेलगायत विभिन्न सुविधासहितको कारोबार प्रणाली हो आरटीजीएस । आरटीजीएस प्रणाली बेलायत सरकारको आर्थिक सहयोगमा निर्माण गरिएको हो । नेपालमा डीएफआईडीले उक्त प्रणाली निर्माण गरेर राष्ट्र बैंकलाई हस्तान्तरण गरेको हो । प्राविधिक सहयोग र सफ्टवेयर आरटीजीएस प्रणाली निर्माणमा करिब १९ रुपैयाँ खर्च भएको बताइएको छ । आरटीजीएस एक प्रकारको आधुनिक भुक्तानी प्रणाली हो । यो प्रणालीमार्फत कारोबार गर्दा नागरिकले तत्काल रकम भुक्तानी सुविधा पाउँछन् । हाल चेकमार्फत रकम भुक्तानी गर्दा क्लियरिङ प्रक्रियामा जानुपर्ने भएकाले सामान्य अवस्थामा एकदेखि दुई दिनमा मात्र राफसाफ हुँदै आएको छ । आरटीजीएस कार्यान्वयनमा आएपछि त्यो अवस्थाबाट छुटकरा पाइनेछ । चेक नकाटेरै पनि रकम भुक्तानी गर्न सकिनेछ । आरटीजीएसमार्फत कारोबार गर्दा ग्राहकले आफ्नो खाता रहेको बैंकमा गएर एउटा फाराम भर्नुपर्नेछ । सोही फारामको आधारमा आफूले भुक्तानी गर्न चाहेको व्यक्तिको खातामा उत्तिबेलै रकम स्थानान्तरण हुनेछ । खासगरी ठूला कारोबारका लागि यो आरटीजीएस उपयुक्त हुने जानकारहरू बताउँछन् ।सुरुमा राष्ट्र बैंकले २ लाखभन्दा बढी र २० लाख रुपैयाँभन्दा कम रकम भुक्तानी गर्दा आरटीजीएस वा चेक काटेर दुवै माध्यमबाट गर्न पाइने व्यवस्था गरेको थियो । २० लाख रुपैयाँभन्दा बढी रकम भुक्तानी गर्दा भने अनिवार्य रूपमा आरटीजीएसमार्फत गर्ने पर्ने बताएको थियो । सुरुको अवस्था भएकाले अर्को सूचना जारी नभएसम्मका लागि ग्राहकको इच्छाअनुसार २० लाखभन्दा बढी रकम पनि आरटीजीएस वा चेकमार्फत कारोबार गर्न सुविधा दिइएको छ ।"
२३ करोड क्षतिपूर्ति सिफारिस,"(काठमाडौं)  गरिमा जातको हाइब्रिड बीउ नक्कली परेपछि १३ जिल्लामा २३ करोड रुपैयाँको धान क्षति भएको छ । बीउ बिजन गुणस्तर नियन्त्रण केन्द्रका प्रमुख मदन थापाको संयोजत्कवमा गठित क्षतिपूर्ति मूल्यांकन समितिले उत्पादन लागत र परिमाणको आधारमा उक्त रकम सिफारिस गरेको हो । समितिले तयार पारेको प्रतिवेदन कृषि तथा पशुपन्छी विकास मन्त्रालयमा पेस भइसकेको छ । क्षतिपूर्तिको हकमा दुई विकल्प सिफारिस भएको छ, कृषि तथा पशुपन्छी विकास मन्त्रालयका प्रवक्ता हरिबहादुर केसीले भने, किसानको उत्पादन लागत खर्चको आधारमा १७ करोड र परिमाणको आधारमा २३ करोड रुपैयाँ क्षति सिफारिस छ । उनका अनुसार सबैभन्दा बढी चितवन, कैलाली, बाँके, बर्दिया, दाङ, तनहुँ, कञ्चनपुर, नवलपरासीलगायत १३ जिल्लाका ६० गाउँ तथा नगरपालिकामा क्षति पुगेको छ । ती क्षेत्रका ६ हजार ९ सय १५ घरधुरीको १७ हजार ८ सय ६ हेक्टरमा क्षति भएको प्रवक्ता केसीले बताए । उक्त क्षेत्रफलबाट ८ हजार ५ सय टन धान उत्पादन नोक्सान भएको छ, प्रवक्ता केसीले भने । उनका अनुसार समितिले कानुनअनुसार आयातकर्ताले नै क्षतिपूर्ति दिनुपर्ने उल्लेख गरेको छ । त्यससँगै तत्कालका लागि राज्यबाट पनि केही क्षतिपूर्ति दिनुपर्ने जनाएको छ । सरकारले तत्काल राहतका लागि केही वितरण गर्नुपर्छ । कम्पनीबाट क्षतिपूर्ति प्राप्त भएपछि किसानलाई पुनः वितरण गर्नुपर्ने सिफारिस छ, केसीले भने, प्रतिवेदनउपर मन्त्रालयमा छलफल हुन्छ । त्यसपश्चात् आर्थिक र कानुनी पाटो हेरेर मन्त्रिपरिषद्मा पेस हुन्छ । केन्द्रका अनुसार गरिमा हाइब्रिड धान २०७२ सालमा दर्ता भएको थियो । यसको विशेषता पाक्ने अवधि १२० देखि १२५ दिन हो । बोटको उचाइ १ सयदेखि १०५ सेन्टिमिटर, उत्पादन क्षमता ५८ देखि ६३ टन हो । गरिमा हाइब्रिडको मसिनो दाना हुन्छ । यो जातको सिफारिस क्षेत्र तराई र भित्री मधेसमा गरिएको छ । अहिले किसानले लगाएको बीउको पाक्ने अवधि १५० देखि १६० दिन रहेको नेपाल कृषि अनुसन्धान परिषद् (नार्क) ले जनाएको छ । केन्द्रका अनुसार गरिमा नामको बीउ भारतको रेनोभा सिड साइन्स इन्डिया प्रालिले उत्पादनको गरेको हो । नेपालतर्फ प्रस्तावक नेपालगन्जस्थित साउथ इस्ट एसियन सिड कम्पनी प्रालि हो । आयातकर्ता भने दाङमा रहेको सनराइज एग्रिकल्चर रिसर्च सेन्टर प्रालि हो । केन्द्रका अनुसार यी कम्पनीले नेपालगन्ज भन्सार कार्यालय र क्वारेन्टाइन कार्यालय नेपालगन्जको तथ्यांकअनुसार २०७६ वैशाखमा ३४८ टन आयात गरेका छन् । आयातकर्ता सनराइज एग्रोकल्चर रिसर्च सेन्टर प्रालिले आयातित परिमाणमध्ये २३ हजार ४ सय २८ केजी बिक्री गरेको थियो । सबैभन्दा बढी चितवनमा प्रशान्त एग्रो सेन्टरले १३ हजार १ सय ३७ किलो, कैलालीको आर एच एग्रोभेटले २३ सय ६७ किलो, कैलालीकै किसान एग्रोभेट सेन्टरले २० हजार ८५ किलो, बर्दियाको शिखा एग्रोभेटले ७२ किलो किसानलाई बिक्री गरेको थियो । ती क्षेत्रमा वितरण गरिएको बीउ ढिला पसाएपछि नक्कली परेको आकलन गरिएको थियो । त्यसपश्चात् नार्कले धानको डीएनए परीक्षण गरेको थियो । नार्कले तयार पारेको प्रातिवेदनले पनि गरिमा हाइब्रिड बीउको वंशानुगत गुण किसानलाई वितरण गरिएको बीउको डीएनए परीक्षणमा फेला परेन । त्यसपश्चात् मन्त्रालयले धानले पारेको क्षति यकिन गर्न मन्त्रालयको केन्द्र प्रमुख थापाको संयोजकत्वमा समिति गठन गरेको थियो । समितिलाई एक महिनाको समय दिइएको थियो । त्यसलगतै संसदीय समितिले तत्काल क्षतिपूर्ति उपलब्ध गराउन कृषि मन्त्रालयलाई निर्देशन दिएको थियो । सोहीअनुसार समितिले मन्त्रालयमा प्रतिवेदन पेस गरेको हो । संयोजक एवं केन्द्र प्रमुख थापाले उत्पादन लागतको हिसाबले सरकारले तोकेको न्यूनतम समर्थन मुल्यअनुसार क्षति निर्धारण गरेको बताए । उनका अनुसार वडा कार्यालयले ज्ञान केन्द्र र प्रमुख जिल्ला अधिकारीबाट सिफारिसपश्चात् क्षतिपूर्ति समितिले क्षतिपूर्ति निर्धारण गरेको हो । समर्थन मूल्यका आधारमा उत्पादन निकाल्यौं । कम्तीमा उत्पादन लागतको आधारमा दिँदा सवा १७ करोड दिनुपर्छ, उनले भने, यसले राष्ट्रिय धान उत्पादनमा पनि व्यापक क्षति पुगेको देखिन्छ । नक्कली गरिमाबाट किसानलाई धेरै मर्का परेकाले क्षतिपूर्ति तत्काल उपलब्ध गराउनुपर्ने जानकारहरू बताउँछन् । नियमअनुसार आयातित कम्पनीले क्षतिपूर्ति व्यर्होनुपर्छ । सरकारले कसरी तिराउँछ । वा सरकारले दिन्छ । यसको निर्णय सचिव र मन्त्रीस्तरीय निर्णयले टुंगो लगाउनुपर्छ, समितिका एक अधिकारीले भने, किसानले अधियाँ लगाएको बाली हो । किसानलाई धेरै असर परेको छ । मन्त्रालयका अनुसार क्षतिपूर्तिका लागि बीउ उत्पादनकर्ता रेनोभा सिड साइन्स इन्डिया कम्पनीसँग पनि परामर्श गरिनेछ । त्यसका लागि परराष्ट्र मन्त्रालयमार्फत भारतीय दूतावाससँग पत्रचार गर्ने जनाइएको छ ।"
सहुलियत कर्जाको क्षेत्र विस्तार,"(काठमाडौं)  अब कपडा उद्योग र प्राविधिक शिक्षा तथा व्यावसायिक तालिम परिषद् (सीटीईभीटी) बाट सीप प्राप्त गरेको व्यक्तिले पनि पाँच प्रतिशत ब्याज अनुदानको सहुलियत कर्जा पाउने भएका छन् । सहुलियत कर्जाका लागि ब्याज अनुदानसम्बन्धी एकीकृत कार्यविधि ०७५ को दोस्रो संशोधनमार्फत उल्लिखित दुई क्षेत्रलाई पनि ब्याज अनुदान कार्यक्रममा समावेश गरिएको हो । संशोधित कार्यविधि दुई साताअघि मन्त्रिपरिषद्बाट पारित भएको हो । सोही निर्णयअनुसार संशोधित व्यवस्था कार्यान्वयनका लागि राष्ट्र बैंकले आइतबार बैंक तथा वित्तीय संस्थालाई निर्देशन दिएको छ । हाल सरकारले विभिन्न सात क्षेत्रमा सहुलियत ब्याजदरको ऋण दिँदै आएको छ । नयाँ व्यवस्थाअनुसार कपडा उद्योग सञ्चालनका लागि ५ करोडसम्म र सीटीईभीटीबाट मान्यताप्राप्त संस्थाबाट लिइने तालिमलगायतका लागि २ लाख रुपैयाँसम्म सहुलियत ब्याजदरको ऋण पाउन सकिन्छ । कपडा उद्योगलाई प्रदान गरिने कर्जाको हकमा धितो आवश्यक हुनेछ । सीटीईभीटीबाट मान्यताप्राप्त संस्थाबाट लिइने तालिमलगायतका लागि भने धितो चाहिँदैन । एकाघर परिवारका सदस्यको व्यक्तिगत जमानीमा कर्जा लिन सकिने कार्यविधिमा उल्लेख छ । स्वदेशमा गार्मेन्टलगायत कपडाको उत्पादनलाई प्रोत्साहन गर्ने उद्देश्यले ती क्षेत्रलाई पनि ब्याज अनुदानको कर्जा दिने निर्णय भएको अर्थ मन्त्रालयका प्रवक्ता उत्तरकुमार खत्रीले बताए । स्वदेशमा कपडा उत्पादन बढाउनुका साथै सीप तथा तालिम लिएका व्यत्तिलाई प्रोत्साहन गर्न खोजेका हौं, उनले भने, यसबाट धेरै नागरिक लाभान्वित हुने अपेक्षा छ । कार्यविधि जारी हुनुअघि कपडा उत्पादनका लागि बैंक तथा वित्तीय संस्थाबाट ऋण लिएकाले पनि ५ प्रतिशत ब्याज अनुदान पाउनेछन् । ती कर्जाउपर ब्याज अनुदान लिन चाहने कपडा उद्योगले आफ्नो पछिल्लो ऋणको सम्पूर्ण विवरण सम्बन्धित बैंकबाट प्रमाणित गराई पेस गर्नुपर्नेछ । ब्याज अनुदान दिँदा व्यवसायको सञ्चालन अजस्था, रुग्ण भए पुनः सञ्चालनमा आउन सक्ने अवस्था, व्यावसायिक योजनासमेतका आधारमा कर्जा दिने बैंकबाट सम्भाव्यताको सिफारिस पनि गराउनुपर्ने व्यवस्था छ । कपडा उद्योगले यसअघि लिएका ऋणको हकमा ०७५ साउन १ देखि कायम रहेको वा सो मितिपश्चात् लिएको ऋण रकममा ०७५ मंसिर २४ देखि पाँच प्रतिशत विन्दुका दरले ब्याज अनुदान प्रदान गरिनेछ, कार्यविधिमा उल्लेख छ । सहुलियत ब्याज प्राप्त गर्न सम्बन्धित उद्योगले सरकारलाई राजस्व तिरेको प्रमाणसहित आन्तरिक राजस्व विभागबाट सिफारिस लिनुपर्नेछ । नयाँ ऋणको हकमा उद्योगको आवश्यकता हेरी बढीमा ५ करोड रुपैयाँसम्मको ऋणमा मात्र यस्तो अनुदान उपलब्ध गराइनेछ । यस्तो ऋण उद्योग सञ्चालन कार्यका लागि नै उपयोग गर्नुपर्नेछ, कार्यविधिमा भनिएको छ, यसरी उपयोग गरेको नपाइए असुलउपर गर्नुपर्ने साँवामा १५ प्रतिशत ब्याजसमेत असुल गरिनेछ ।संशोधित कार्यविधिअनुसार अब ९ प्रकारका सहुलियतपूर्ण कर्जा प्रवाह गरिनेछ । सुरुको कार्यविधिअनुसार सामूहिक जमानीलगायत व्यवस्था भएकाले युवाले सहज रूपमा ऋण पाउन सकेका थिएनन् । संशोधित कार्यविधिमा कर्जा लिने प्रविधि सरलीकृत गरिएको राष्ट्र बैंकले जनाएको छ । सरकारले कृषि तथा पशुपन्छी, शिक्षित युवा स्वरोजगार, विदेशबाट फर्केका युवा परियोजना, महिला उद्यमशील, दलित समुदाय व्यवसाय विकास, उच्च र प्राविधिक तथा व्यावसायिक शिक्षा र भूकम्पपीडितको निजी आवास निर्माण कर्जासहित सात प्रकारका कर्जाका लागि ५ प्रतिशत ब्याज अनुदान दिँदै आएको छ । तीमध्ये कृषि कर्जा पुरानै हो । व्यावसायिक कृषि तथा पशुपन्छी कर्जामा ब्याज अनुदान दिने कार्यक्रम ०७३ मै आएको हो । सरकारले उक्त कर्जालाई पनि एकै ठाउँमा समेटेर गत वर्ष सात वटा कर्जामा सहुलियत दिने एकीकृत कार्यक्रम बनाएको थियो । सोही कार्यक्रमअनुसार राष्ट्र बैंकले ०७५ कात्तिक २० मा सहुलियतपूर्ण कर्जासम्बन्धी कार्यविधि जारी गरेको थियो । त्यही कार्यक्रममा अहिले दुई वटा क्षेत्र थप गरिएको हो । यो कार्यक्रम सञ्चालन भएको एक वर्ष भइसकेपछि कृषिभन्दा बाहेकका क्षेत्रमा अपेक्षित रूपमा कर्जा प्रवाह हुन सकेको छैन । यसकारण पनि सरकारले कार्यविधि परिमार्जन गरी प्रभावकारी रूपमा लागू गर्न चाहेको अर्थ मन्त्रालयका प्रवक्ता खत्रीले बताए । यसका लागि अर्थ मन्त्रालयका सचिवको संयोजकत्वमा छुट्टै केन्द्रीय निर्देशन समिति पनि गठन गरिएको छ । यसअघि डेपुटी गभर्नरको संयोजकत्वमा केन्द्रीय समन्वय तथा अनुगमन समितिको व्यवस्था थियो । अहिले योसँगै नयाँ समिति बनाइएको हो । सरकारका कार्यक्रम प्रभावकारी रूपमा लागू गर्न, केन्द्रीय समन्वय तथा अनुगमन समितिको क्षेत्राधिकारभन्दा बाहिरका विषयमा निर्णय गर्न पनि केन्द्रीय निर्देशन समितिको व्यवस्था गरिएको हो, प्रवक्ता खत्रीले भने । संशोधित कार्यविधिमा अब १० लाख रुपैयाँसम्मको कर्जा लिँदा सामूहिक जमानीको सट्टामा एकाघरको व्यक्ति जमानीमा पनि पाउने व्यवस्था गरिएको छ । वैदेशिक रोजगारीबाट फर्केका युवालाई प्रदान गरिने कर्जालाई पनि सरल गरिएको छ ।"
जलविद्युत्का समझदारी अघि बढाउन छलफल,"काठमाडौं (कास) ऊर्जामन्त्री वर्षमान पुन र नेपालका लागि चिनियाँ राजदूत होउ याङ्छीबीच सिंहदरबारमा आइतबार भेटवार्ता भएको छ । ऊर्जा मन्त्रालयमा भएको भेटमा दुई देशबीच ऊर्जा क्षेत्रमा गर्ने सहकार्यका विषयमा छलफल भएको मन्त्रीको सचिवालयले जारी गरेको विज्ञप्तिमा जनाइएको छ ।चिनियाँ राजदूतसँग भेटको क्रममा मन्त्री पुनले ६० मेगावाटको माथिल्लो त्रिशूली थ्री ए को निर्माण सकिएको र त्यसका लागि चीनले गरेको सहयोगप्रति आभार व्यक्त गरे । उनले गत महिना भएको चिनियाँ राष्ट्रपतिको भ्रमणका क्रममा दुई देशबीच एक वर्षभित्र ऊर्जा क्षेत्रमा सहकार्य विषयमा योजना बनाई कार्यान्वयन गर्ने समझदारी भएको स्मरण गराए ।मन्त्री पुनले सुनकोसी मरिन डाइभर्सन परियोजनामा चिनियाँ ऋण सहयोगका लागि अर्थ मन्त्रालयमार्फत प्रक्रिया सुरु भएको भन्दै त्यसलाई छिटो अघि बढाउन चिनियाँ राजदूतको ध्यानाकर्षण गराए ।भेटमा चिनियाँ राजदूत याङ्छीले चीन ऊर्जा क्षेत्रमा सहकार्यका लागि इच्छुक रहेको धारणा राखिन् । उनले चिनियाँ कामदारले व्यहोरिरहेका भिसाको समस्या, लगानीकर्ताका नीतिगत समस्या र बिजुलीको दररेटजस्ता समस्या समाधानमा ऊर्जामन्त्रीले खेलेको भूमिकाको प्रशंसा गरेको जारी विज्ञप्तिमा जनाइएको छ ।"
संसदीय समितिमा दिगो विकास स्रोत केन्द्र,"काठमाडौं (कास) राष्ट्रिय सभाको दिगो विकास तथा सुशासन समिति को कार्यकक्ष सिंहदरबारमा दिगो विकास स्रोत केन्द्र आइतबारदेखि सञ्चालनमा आएको छ । संयुक्त राष्ट्रसंघद्वारा ४ वर्षअघि पारित दिगो विकास लक्ष्यहरू (एसडिजिज) सम्बन्धी कार्यक्रम, तथ्यांक, सूचना, सम्बन्धित निकायबारे एकीकृत रूपमा जानकारी दिन यो केन्द्र स्थापना भएको हो ।स्रोत केन्द्रमा वेब पोर्टल चलाउन एउटा कम्प्युटर, भित्तामा एसडिजिजका १७ लक्ष्य समेटिएका छुट्टाछुट्टै इन्फोग्राफिक्स र एउटा कोठालाई दिगो विकास संवाद कक्षका रूपमा छुट्टयाइएको छ । दिगो विकासका लागि बनाइएको डब्लूडब्लूडब्लू डट दिगो विकास डट जीओभी डट एनपी वेब पोर्टलमा सरकारी, गैरसरकारी, राष्ट्रसंघीय जानकारी हेर्न सकिनेछ ।दिगो विकास समितिले सञ्चालन गर्ने उक्त वेब पोर्टलमा दुवै संसद्का सचिवालय, प्रधानमन्त्री तथा मन्त्रिपरिषद् कार्यालयसहित सबै २२ मन्त्रालय, राष्ट्रिय योजना आयोग, केन्द्रीय तथ्यांक विभाग, राष्ट्र बैंक, यूएन स्रोतका वेबसाइट लिंक छन् । समिति सभापति तारादेवी भट्टले समितिका सदस्य रमेशजंग रायमाझी र विमला पौड्याल राईले सूचना केन्द्र स्थापना गर्नुपर्छ भनेर गरेको प्रस्तावअनुसार यसलाई तयार पारिएको बताइन् ।तथ्यमा आधारित भएर सूचकहरूको विश्लेषण गरी दिगो विकासका लक्ष्यहरूको नियमित बहस सदनमा हुने र कार्यान्वयनमा सहयोग पुग्नेछ भनेर स्रोत केन्द्र स्थापना गरेका छौं, सभापति भट्टले भनिन्, यो सुरुवात हो र आगामी दिनमा स्रोत केन्द्रलाई अझै व्यवस्थित र परिस्कृत बनाउनेछौं । उनले यूएनडीपीको आर्थिक तथा प्राविधिक सहयोगमा सूचना केन्द्र स्थापना भएको र त्यसलाई समितिले सञ्चालन गर्ने बताइन् । नेपाली र अंग्रेजी भाषामा सञ्चालित वेब पोर्टलबाट सबैले जुनसुकै सामग्री, सूचना र तत्थ्यांक निःशुल्क लिन सक्ने समितिले जनाएको छ । राष्ट्रिय सभाका अध्यक्ष गणेशप्रसाद तिमिल्सिनाले सूचना केन्द्रको उद्घाटन गर्दै नेपालले दिगो विकासका १७ वटा लक्ष्य संविधानमै समावेश गरी कार्यान्वयमा अघि बढेको बताए । लक्ष्यहरू हासिल गर्न नीतिनिर्माता र अनुगमनकर्ताको हैसियतले सांसदहरूले नेतृत्व गर्न जरुरी छ, उनले भने । राष्ट्रसंघद्वारा २०१५ सेप्टेम्बर १५ मा पारित एसडीजीजले १७ वटा लक्ष्य (गोल), १६९ वटा परिमाणात्मक लक्ष्य (टार्गेट) र २३० सूचक (इन्डिकेटर) निर्धारण गरेको छ । २०१६ देखि २०३० सम्म पृथ्वी, मानिस र तिनीहरूको समृद्धिका लागि विश्वव्यापी रूपमा लागू विकासका साझा खाका नै एसडिजिज हुन् ।यूएन नेपालकी आवासीय प्रतिनिधि आइसी लेवेले नेपालले सुरुदेखि नै दिगो विकास लक्ष्यमा प्रतिबद्धता जनाएकामा खुसी व्यक्त गर्दै स्रोत केन्द्र हरेकको लागि उपयोगी हुने बताइन् ।"
उधारो असुली कानुनको माग,काठमाडौं (कास) नेपाल उद्योग परिसंघको टोलीले उद्योगव्यापारलाई लाग्दै आएको ब्याजदर नघटेको र उधारो असुलीमा असहज स्थिति सिर्जना भएको गुनासो गरेको छ । नेपाल राष्ट्र बैंकका गभर्नर चिरञ्जिवी नेपाललाई भेटेर टोलीले गुनासो गरेको हो । परिसंघका अध्यक्ष सतीशकुमार मोरको नेतृत्वको टोलीले यस्तो स्थितिलाई समाधान गर्न उधारो असुलीसम्बन्धी कानुनको व्यवस्था गर्न माग गरेको छ । विद्युत् खपत कम गर्न प्राथमिकता प्राप्त कर्जाको क्षेत्रमा राखेर जलविद्युत् उत्पादनसरह गणना गरिनुपर्ने सुझाव टोलीले दिएको छ । गभर्नर नेपालले खासखास उद्योग र उद्यमीलाई विदेशी मुद्रा सटहीमा समस्या नपर्ने गरी कारोबारको आधार र नेपाली वस्तुको बाह्य मुलुकमा व्यापार प्रवर्द्धन गर्न दिनेबारे राष्ट्र बैंकबाट नीतिगत व्यवस्था गर्न लागिएको बताए ।
अर्घाखाँची सिमेन्टको 'धन वर्षा',"काठमाडौं (कास) अर्घाखाँची सिमेन्टले पाँचौं वर्षगाँठको अवसरमा उपभोक्ताका लागि धन वर्षा योजना सार्वजनिक गरेको छ । माघ ८ सम्म लागू हुने यस योजनाअन्तर्गत ग्राहक तथा उपभोक्ताले अर्घाखाँचीका जुनसुकै (ओपीसी वा पीपीसी) १५ बोरा सिमेन्टको खरिदमा एक स्क््रयाच कुपन पाउनेछन् । कम्पनीका अनुसार यस कुपनलाई स्क््रयाच गरी सय, ५ सय, १ हजार, १० हजार २५ हजार ५० हजार र १ लाख रुपैयाँसम्मको स्योर सट नगद उपहार पाउनेछन् । नवनिर्माणमा धनको बहार, अर्घाखाँचीमा करोडौं उपहार नारा दिइएको यस योजनाअन्तर्गत भाग्यशाली विजेताले डिलर वा हार्डवेयरमार्फत सिमेन्ट खरिद गर्दाकै समयमा स्योर सट नगद उपहार प्राप्त गर्न सक्ने कम्पनीका सहायक महाप्रबन्धक रमेश थापाले बताए ।"
एफटेकका तीन नयाँ बाइक,"काठमाडौं (कास) मोटरसाइकल उत्पादक नयाँ कम्पनी एफटेक मोटर्स इन्डिया प्रालिले आफ्नो उत्पादन एफटेक ब्रान्ड माटरसाइकलको सुरुवाती तीन वटा मोडल टर्बो, नाइट राइडर र स्कोर्पियन बजारमा ल्याएको छ । निकट भविष्यमा १२५ सीसी, ११० सीसी, २५० सीसी तथा ३१० सीसीका मोटरसाइकलहरू, स्कुटरहरू तथा विद्युतीय मोटरसाइकलहरू पनि उत्पादन गर्ने लक्ष्य राखेको छ । एफटेक मोटरसाइकल उच्च प्रविधिबाट सुसज्जित १७० सीसीको इन्जिन, कम्प्याटिबल इन्जिन, एन्टिलक ब्रेकिङ सिस्टम तथा उच्च माइलेजलगायत विशेषताले युक्त रहेको जनाइएको छ ।"
जोमसोममा टाटाको वर्कसप,काठमाडौं (कास) टाटा मोटर्सको आधिकारिक वितरक सिप्रदी ट्रेडिङ प्रालिले मुस्ताङको जोमसोममा शुक्रबारदेखि वर्कसप सञ्चालनमा ल्याएको छ । टाटा मोटर्सका गाडीहरूलाई सेवा प्रदान गर्न वर्कसप खोलिएको हो । जोमसोम क्षेत्रमा टाटा मोटर्सका सबै रेन्जका गाडीहरूलाई सेवा प्रदान गर्ने यो पहिलो र एक मात्र वर्कसप हो ।
सीजीको 'लक्की ड्र',"काठमाडौं (कास) चाडपर्वलाई लक्षित गरी सीजीले सीजीसँग उत्साह उमंग थाइल्यान्ड जाऊँ परिवारसँग योजनाको दोस्रो चरणको लक्की ड्र सम्पन्न गरेको छ । मंसिर ६ गते गरिएको लक्की ड्रमा पोखराका सत्यराज कँडेल, धादिङका छन्दबहादुर सेन र रूपन्देहीका धनपति न्यौपाने दम्पतीले थाइल्यान्ड जाने अवसर प्राप्त गरेका छन् । सीमित अवधिका लागि यो योजना भदौ २० गतेदेखि लागू गरिएको थियो । योजनामा सीजी ब्रान्डका प्रत्येक होम अप्लायन्सको खरिदमा आकर्षक उपहारहरू राखिएका थिए ।"
निगमको बिक्री कक्ष ८ बजेसम्मै,काठमाडौं (कास) नेपाल वायुसेवा निगमले नेपाल भ्रमण वर्ष २०२० लाई सघाउन न्युरोडस्थित केन्द्रीय कार्यालयको बिक्री कक्ष राति ८ बजेसम्म खुला राख्ने भएको छ । निगमले आइतबार विज्ञप्ति जारी गर्दै अब काठमाडौंका होटल तथा टुर अपरेटर व्यवसायीसँग सम्झौता गरी विदेशबाट आएका यात्रुहरूलाई निगमका बाह्य स्टेसनबाट प्याकेजमा टिकट बिक्री गर्ने जनाएको छ । त्यस्तै प्रत्येक अन्तर्राष्ट्रिय स्टेसनहरूमा पर्यटकका लागि गोलाप्रथाद्वारा मासिक एक थान टिकट निःशुल्क उपलब्ध गराइने जनाइएको छ ।
पर्यटन मेला फागुनमा,"काठमाडौं (कास) फागुन ९ र १० गते काठमाडौंमा दोस्रो डोमेस्टिक टुरिजम मार्ट हुने भएको छ । काठमाडौंस्थित भृकुटीमण्डपमा मेला आयोजना गर्न लागिएको आयोजक गन्तव्य नेपालले जनाएको छ । भ्रमण वर्ष २०२० लाई सहयोग गर्ने उद्देश्यका साथ मेलामा ७७ वटै जिल्लाका पर्यटकीय गन्तव्य, पर्यटकीय गतिविधिहरूको प्रदर्शन गरिने छ । पर्वतारोहणका लागि चाहिने ट्रेकिङ सामाग्री, हस्तकला सामाग्री, उत्पादन पर्यटकीय होटल, ट्राभल, ट्रेकिङ, एयरलाईन्स, प्याकेज टुरका साथै पर्यटन बजारमा सक्रिय सबै पर्यटन संस्थाहरू मेलामा सहभागि हुने छन् ।"
जमलमा मार्टिनको आइसक्रिम,काठमाडौं (कास) काठमाडौंको जमलमा मार्टिन आइसक्रिमको पहिलो शाखा सञ्चालनमा आएको छ । शक्ति फुड्स प्रालिले आइतबार उक्त शाखाको उद्घाटन गर्यो । मार्टिन आइसक्रिम यसअघि भाटभटेनी सुपरमार्केट र अन्य स्टोरहरूमा बिक्री हुँदै आएको छ । ग्राहकहरूलाई छिटो र सजिलोसँग सेवा दिन नयाँ आउटलेट स्थापना गरिएको कम्पनीले जनाएको छ । विदेशी आइसक्रिमको आयात घटाई देशमै रोजगारी सिर्जना गर्न आउटलेट खोलिएको कम्पनीका कार्यकारी निर्देशक प्रकाश महर्जनले बताए ।
कामदार छनोट पारदर्शी बनाउन 'मोड्युल',"(काठमाडौं)  वैदेशिक रोजगार विभागले कामदारलाई पारदर्शी ढंगले छनोट गरेर पठाउन मोड्युल बनाएको छ । यो मोड्युल लागू भएपछि वैदेशिक रोजगार व्यवसायीले लिएको अन्तर्वार्तामा छनोट भएकाहरू शून्य लागतमा विदेश जानेछन् । मोड्युलले लागत रकम नतिर्ने कामदारको सट्टा अर्को व्यक्तिलाई पठाउन बन्देज लगाएको छ । बिचौलियाको सहयोगबिना म्यानपावर कम्पनीसम्म कामदार नपुग्ने गरेको र कामदार छनोट प्रक्रिया अपारदर्शी भएको भन्दै विभागले मोड्युल बनाएको हो । एउटा म्यानपावर व्यवसायीले अन्तर्वार्ता लिने, अर्कोले श्रम स्वीकृति निकालिदिने र छनोट प्रक्रियामा समावेशै नभएकाको समेत श्रम स्वीकृति निकाल्ने प्रवृत्तिले कामदार ठगिनुका साथै उजुरीमाथि कारबाही प्रक्रिया अघि बढाउनसमेत कठिनाइ भयो, विभागका महानिर्देशक भीष्मकुमार भुसालले भने, त्यही प्रवृत्तिलाई रोक्न पारदर्शी भर्ना प्रक्रियाको मोड्युल तयार गरिएको हो । भुसालका अनुसार अहिले वैदेशिक रोजगारीमा कामदारको छनोट प्रक्रिया अपारदर्शी छ । कुनै विधि, प्रक्रियामा आधारित छैन । बिचौलियाको सहयोगबिना इजाजतपत्रवाला संस्थासम्म आवेदकहरू पुग्न मुस्किल छ । अब वैदेशिक रोजगार सूचना प्रणालीमार्फत नै पूर्वस्वीकृति लिने, विज्ञापनको अनुमति लिने, आवेदन संकलन गर्ने, छनोट गर्ने र श्रम स्वीकृतिका लागि पेस गर्ने प्रणाली अपनाई कामदार छनोट गर्नुपर्नेछ, उनले भने । उनले हालै तयार मोड्युल वैदेशिक रोजगार सूचना प्रणालीमा जोडिन मात्रै बाँकी रहेको जानकारी दिए ।वैदेशिक रोजगार ऐन संशोधनले बिचौलियाको व्यवस्था खारेज गरिसकेको छ । नयाँ व्यवस्थाअनुसार कामदारको आवेदन प्राप्त भएपछि माग भइआएको कामको प्रकृतिअनुसार निवेदकको योग्यता तथा अनुभव र तोकिएबमोजिमको अन्य कुराका आधारमा म्यानपावर कम्पनीले छनोट भएका कामदारको सूची तयार गर्नुपर्छ । यसको एक प्रति कार्यालयको सूचना पाटीमा टाँस गर्नुपर्ने र अर्को एक प्रति विभागसमक्ष पेस गर्नुपर्ने पनि भएको छ । विभागका अनुसार त्यस्ता विज्ञापन र सूचना प्रकाशन औपचारिकताका लागि मात्रै भइरहेका छन् । कामदारको छनोट भएको छैन । पहिले नै स्वास्थ्य परीक्षण भइसक्छ । छनोट सूची विभागमा नपठाई सोझै श्रम स्वीकृतिका लागि पेस गरिन्छ, विभागका महानिर्देशक भुसालले भने, बिचौलियामार्फत नजाने हो भने म्यानपावर कम्पनीमा आवेदन दिनसमेत नपाइने गुनासो बारम्बार आउने गरेको छ । एउटाले रकम संकलन गर्ने अर्कोले श्रम स्वीकृति गराउने अवस्था छ ।कामदार छनोट मोड्युल ले अपारदर्शी खेलहरू अन्त्य गर्ने विभागको दाबी छ । महानिर्देशक भुसालले कारोबार रोक्का भएको अवस्थामा समेत म्यानपावरले आफ्नो मागपत्रबमोजिमको कोटा अर्कैबाट पठाउने कार्य रोकिने बताए । स्वास्थ्यलगायत परीक्षण गराएका कामदारका आधारमा दलालले म्यानपावरसँग गर्ने बार्गेनिङ अन्त्य हुनेछ, उनले भने, वैदेशिक रोजगारीका लागि खुलेका विज्ञापनहरू तदनुरूप छनोटका लागि स्वीकृत मिति, स्थान र समय तथा इजाजतपत्रवालाको सम्पर्क नम्बर आवेदकले थाहा पाउन सक्छन् । छनोटको प्रत्येक चरणमा आवेदकले एसएमएस र इमेलबाट सूचना पाउनेछन् । अनावश्यक रूपले राहदानी होल्ड गर्ने अवस्था अन्त्य हुनेछ । भुसालका अनुसार मोड्युल लागू भएपछि विज्ञापन प्रकाशनका लागि स्वीकृति लिन विभाग वा कार्यालय जानुपर्दैन । लिखित प्रतिवेदन विभागमा पेस गरिरहनुपर्ने छैन । विभागले अनलाइनबाटै पृष्ठपोषण दिनेछ ।प्रक्रियाम्यानपावर कम्पनीले कामदार पठाउन पूर्वस्वीकृति प्राप्त गर्नेबित्तिकै रोजगारदाताबाट प्राप्त रोजगारीको मागपत्रको विज्ञापन प्रकाशन गर्ने पत्रिका, समय, मिति, अन्तर्वार्ता हुने स्थान, मिति र समयबारे सूचना प्रणालीमा अद्यावधिक गर्नुपर्नेछ । विभागले यसैका आधारमा अनुगमन गर्नेछ । त्यही आधारमा कामदारले आवेदन दिन सक्ने छन् । अन्तर्वार्तामा छनोट भएका कामदारलाई एसएमएस र ईमेलबाट स्वतः जानकारी दिने व्यवस्था हुनेछ । सफल भएका कामदार र प्रतीक्षा सूचीमा रहेका कामदारका लागि निश्चित समय सूचना प्रणालीले नै तोक्ने छ । छनोटको सूची बाहिरबाट पठाउन मिल्दैन । छनोट भएका कामदारलाई विदेश नपठाए विभागले कारबाही प्रक्रिया अगाडि बढाउनेछ । चार महिनामा ९८ व्यक्तिगत ठगी मुद्दाआर्थिक वर्ष ०७५७६ मा मात्र २ सय ९ वटा व्यक्तिगत ठगीका मुद्दा अदालतमा दायर गरी २२ करोड ५७ लाख रुपैयाँ बिगो दाबी गरिएको छ । चालु आर्थिक वर्षको पहिलो चार महिनामा व्यक्तिगत ठगीतर्फ ९८ मुद्दा दायर भई ११ करोड रुपैयाँ बराबरको बिगो दाबी गरिएको छ । संस्थागत ठगी नियन्त्रणतर्फ गत आर्थिक वर्षमा ४ सय २९ उजुरीउपर छानबिन गरी ९ करोड ५९ लाख ३३ हजार रुपैयाँ क्षतिपूर्ति भराइएको थियो । ८७ लाख ५० हजार जरिवाना तिराइएको थियो ।"
पाँच भर्जिन हिमालमा आरोहण,"काठमाडौं (कास) यस वर्षको शरदकालीन आरोहणमा ६ हजार मिटर अग्ला पाँचवटा भर्जिन हिमालको चुचुरामा आरोही पुगेका छन् । गोरखाको मानसिरी हिमशृंखलामा पर्ने ६ हजार ६ सय २० मिटर उचाइको पाङपोचे (प्रथम) तथा ६ हजार ५ सय ४ मिटर उचाइको पाङपोचे (दोस्रो), खुम्बु क्षेत्रको महालंगुर हिमशृंखलाको ६ हजार ८ सय ३३ मिटर उचाइको हाङकु चुली तथा सुरा पिक भनिने ६ हजार ७ सय ६४ मिटर उचाइको हांगु र दोलखाको रोलवालिङ क्षेत्रमा पर्ने ६ हजार ६ सय ५९ मिटर उचाइको लिंकु चुली (दोस्रो) को आरोहण विदेशीले गरेको पर्यटन विभागले जनाएको छ । विभागका अनुसार, तीन जना जर्जियाली आरोहीको समूहले असोजमा पश्चिम क्षेत्रमा पर्ने पाङपोचे (प्रथम) र पाङपोचे (दोस्रो) आरोहण गरेको थियो । सातुरी एडभेन्चर प्रालिका प्रबन्ध निर्देशक ऋषि भण्डारीका अनुसार उनीहरूले ४५ दिनमा दुवै चुचुरो आरोहण गरेका थिए । सातुरीले हरेक वर्ष नेपालमा आरोहण नभएका हिमचुचुरामा विदेशी आरोहीलाई लगेर बाटो खोल्ने गरेको छ । यी हिमालका लागि प्रतिव्यक्ति २ सय डलर सलामी (आरोहण) दस्तुर लिइएको थियो । रोलवालिङ क्षेत्रमा पर्ने लिंकु चुली (दोस्रो) मा चार मुलुकका ७ जनाले पहिलोपटक आरोहण गरेका थिए । शेर्पा सेफर्ड्स प्रालिका सेल्स एक्जुकेटिभ दिनेश तामाङका अनुसार, मध्य कात्तिकमा चीन, नेपाल, क्यानडा, पेरु र मेक्सिकोका आरोहीले यो हिमाल आरोहण गरेका थिए । अन्य दुई हिमालको विस्तृत विवरण प्राप्त भइसकेको छैन । दिवंगत भूगोलविद् हर्क गुरुङको अध्ययनअनुसार नेपालमा १ हजार ३ सय १० वटा हिमचुचुरा छन् । संस्कृति, पर्यटन तथा नागरिक उड्डयन मन्त्रालयले ४ सय १४ वटा हिमाल आरोहणका लागि खुला गरेको छ । पर्यटन विभागकी निर्देशक मीरा आचार्यका अनुसार अब ७६ वटा हिमाल मात्रै आरोहण नभएकाको सूचीमा छन् । शरदकालीन आरोहणका लागि विभागले यसपटक ५३ वटा हिमालमा अनुमति दिएको थियो । बुधबारसम्म १ सय ६५ आरोहण दलका १२ सय १० सदस्यले अनुमति पाएका हुन् । जसमा ६२ मुलुकका ९ सय ५३ पुरुष र २ सय ५७ महिला थिए । विभागले शरदकालीन आरोहणका लागि ६ करोड ५१ लाख सलामी दस्तुर संकलन गरेको छ । यसपटक सबभन्दा धेरै अमादब्लम हिमालमा ३१ आरोहण दलका ३ सय ४७ सदस्य पुगेका छन् । दोस्रो स्थानमा मनास्लु छ जसमा २७ आरोहण दलका २ सय ६४ सदस्य पुगे ।"
'चन्द समूहमाथि कारबाही रोकिन्न',"काठमाडौं (कास) सरकारले नेत्रविक्रम चन्द नेतृत्व समूहमाथिको कारबाही नरोकिने बताएको छ । आठ महिनाअघि लगाइएको प्रतिबन्धपछि समूह कमजोर बन्दै गएको निष्कर्ष पनि सरकारको छ । सशस्त्र र गैरकानुनी क्रियाकलापमा संलग्न भएपछि चन्द समूहका गतिविधिमाथि प्रतिबन्ध लगाइएको हो, गृह मन्त्रालयका प्रवक्ता केदारनाथ शर्माले भने, नसच्चिएसम्म प्रतिबन्धमाथि पुनर्विचार हुन्न । राजनीतिक दलका शान्तिपूर्ण गतिविधिमा रोक लगाउने, सुरक्षा निकायलाई धम्की दिने, तोडफोड र आगजनी गर्ने चन्द समूह मात्रै नभई जोसुकैलाई पनि कारबाहीको दायरामा ल्याइछाड्ने उनले प्रस्ट्याए । गत कात्तिक २९ मा समूहका महासचिव चन्दले आफूहरूमाथि दमन नगर्न प्रहरी र सशस्त्र प्रहरी बल (एपीएफ) लाई चेतावनी दिएका थिए । चन्द समूहका गतिविधि नियन्त्रण एवं निस्तेज पार्न सरकारले सुरक्षा निकायहरूलाई स्पष्ट आदेश दिएको छ, उनले भने, कानुनविरुद्ध जाने कारबाहीको भागीदार हुनुपर्छ । दण्डहीनता अन्त्य गर्न सरकार प्रतिबद्ध रहेको उनको भनाइ छ ।"
सरकारी सवारीमा रातो नम्बर प्लेट,"(धनकुटा)  स्थानीय तहले एउटै सवारीसाधनमा दुईवटा नम्बर प्लेट राखेर दुरुपयोग गरेको पाइएको छ । यातायात कार्यालयमा सेतो प्लेटमा दर्ता भएका सवारीसाधनमा समेत स्थानीय तहका जिम्मेवार व्यक्तिले आफूखुसी रातो नम्बर राख्ने गरेका छन् । उनीहरूले कार्यालयीय काममा सेतो र घरायसी काममा रातो प्लेट प्रयोग गरेको भेटिएको छ । धनकुटाका धेरैजसो स्थानीय तहमा यस किसिमको बेथिति छ । जिल्लाका गाउँपालिका एवं नगरपालिकासँग एक सय मोटरसाइकल छन् । जिल्लाका धेरैजसो गाउँपालिकाले वडाध्यक्षलाई मोटरसाइकल र इन्धन सुविधा उपलब्ध गराएको छ । त्यसमा एक तिहाइ सवारीले सेतो नम्बर प्लेटलाई रातो बनाई प्रयोग गर्दै आएका छन् । साँगुरीगढी गाउँपालिकाका अध्यक्ष कुमारजंग याखाले प्रयोग गर्दै आएको सरकारी मोटरसाइकल सेतो नम्बरमा दर्ता छ । तर उनले त्यसलाई रातो नम्बर बनाएर प्रयोग गरिरहेका छन् । यसबारे प्रतिक्रियाका लागि फोन गर्दा उनी सम्पर्कमा आउन चोहनन् । यो गाउँपालिकामा एउटा स्कुटरसहित १४ मोटरसाइकल छन् । त्यसमा ८ वटा मात्र सेतो नम्बर प्लेटका छन् । साविकको खुवाफोक, फाक्सिव, आहाले र भेडेटार गाविसका सवारीसाधन अझै गाउँपालिकामा नामसारी भएका छैनन् । ती सवारीसाधनको नम्बर प्लेट सेतो हुनुपर्नेमा रातो छन् । को १ ब १४४३ नम्बरको सेतो प्लेटको स्कुटर साँगुरीगढी गाउँपालिकाका उपाध्यक्ष विन्द्र राईले प्रयोग गर्दै आएकी छन् । उनले कार्यालय आउजाउ गर्दा मात्र सेतो र अन्य बेला रातो नम्बर प्लेट राख्ने गरेकी छन् । रातो नम्बरलाई तत्काल सेतो बनाउने प्रक्रियामा जाने गाउँपालिकाका प्रमुख प्रशासकीय अधिकृत सूर्यबहादुर भण्डारीले बताए । सहिदभूमि र छथर जोरपाटी गाउँपालिकामा केही जनप्रतिनिधिले एउटै साधनमा सेतो र रातो नम्बरसमेत राखी प्रयोग गर्दै आएका छन् । सहिदभूमिमा १९ र छथर जोरपाटीमा १३ वटा मोटरसाइकल छन् । सरकारी सुविधाका सवारीसाधन दुरुपयोग भएकोबारे गाउँपालिकामा जानकारी गराए पनि सुनुवाइ नभएको सहिदभूमिका स्थानीय नगेन्द्र राईले बताए । सेतो नम्बरलाई रातो बनाएर केहीले सवारीसाधन चलाएको जानकारी पाएको गाउँपालिकाका अध्यक्ष मनोज राईले स्विकारे ।"
अभिभावक पनि सडकमा,"(चितवन)  चितवन मेडिकल कलेजले लिएको अतिरिक्त शुल्क फिर्ता गर्न माग राख्दै आइतबार विद्यार्थी र अभिभावकले प्रदर्शन गरेका छन् । प्रदर्शनमा अन्य मेडिकल कलेजका विद्यार्थी पनि सहभागी भए ।वीरेन्द्र क्याम्पसबाट सुरु भएको प्रदर्शन नारायणगढ सहिदचोक हुँदै चौबिसकोठी फर्केर कोणसभामा परिणत भएको थियो । कोणसभामा विद्यार्थी र अभिभावकले तत्काल शुल्क फिर्ता गर्न कलेज प्रशासनसँग माग गरे । विद्यार्थीले गठन गरेको चिकित्सा शिक्षा संघर्ष समितिले कलेजको शिक्षण अस्पतालअगाडि विरोध कार्यक्रम गर्ने घोषणा गरेको थियो । तर पूर्वनिर्धारित कार्यक्रम बिथोल्न कलेज परिसरमा शनिबार साँझ हतियार फेला परेको प्रचार गरिएको आरोप विद्यार्थीले लगाएका छन् । चौबिसकोठी चोकमा सशस्त्र प्रहरीको समूहले पहरा दिएको थियो । सीएमसीको शिक्षण अस्पताल गेटमा जिल्ला प्रहरी कार्यालयका प्रहरीहरू सुरक्षाका लागि तैनाथ थिए । संघर्ष समितिका संयोजक प्रकाश चन्द कार्यक्रममा देखिएनन् । उनी प्रतिबन्धित चन्द समूहका नेता नेत्रविक्रम चन्दका छोरा हुन् । प्रकाशले अगुवाइ गरेका कारण कलेजले यसअघि नै यो आन्दोलन कसैको राजनीतिक अभीष्ट पूरा गर्न सञ्चालन भएको दाबी गरेको थियो । कलेजमा भदौदेखि आन्दोलन चल्दै आएको छ । असोज ४ गते चितवन जिल्ला प्रशासन कार्यालयमा कलेज सञ्चालक, विद्यार्थी र अभिभावकबीच भएको वार्तामा कात्तिक १८ गतेभित्र सरकारले तोकेकोभन्दा बढी शुल्क फिर्ता वा समायोजन गर्न कलेज प्रशासन तयार भएको थियो । चितवन मेडिकल कलेजका सञ्चालक डा हरिश न्यौपानेले कात्तिक १५ मा पत्रकार सम्मेलन गरेर शैक्षिक सत्र ०७५७६ मा भर्ना भएका एमबीबीएस र बीडीएसका विद्यार्थीको शुल्क मात्र समायोजन गर्ने जानकारी दिएका थिए ।"
बैकुण्ठले जोगाएको इज्जत,"(काठमाडौं)  दक्षिण एसियाली खेलकुदको सोच प्रस्तुत हुनेबित्तिकै सुरुमा त्यसको आयोजना गर्ने पालो पाएको थियो, बंगलादेश । वर्णानुक्रमका आधारमा बंगलादेशले यो अवसर पाएको थियो । तर उसले एक होइन, दुईपल्ट जिम्मेवारी पाएर पनि आयोजना गर्न सकेन । नेपाल अगाडि आएर सन् १९८४ मा पहिलो दक्षिण एसियाली खेलकुदको आयोजना गर्यो । बंगलादेशले यसको दोस्रो संस्करण आयोजनाका लागि भने हतारो गर्यो । १९८५ मै दोस्रो संस्करण बंगलादेशले आयोजना गरेको थियो, डिसेम्बर २० देखि २६ सम्म । बंगलादेशी खेलकुदको आइकन रहेको बंगबन्धु नेसनल स्टेडियममा उद्घाटन समारोह भएको थियो । स्वतन्त्र देशका रूपमा अस्तित्वमा आएयता बंगलादेशमा भएको यो पहिलो ठूलो खेल महोत्सव थियो । बंगबन्धु स्टेडियमको स्थापना बंगलादेशका पिता मानिएका सेख मुजिबर रहमानको सम्मानमा गरिएको थियो । प्रतियोगिताको उद्घाटन तत्कालीन बंगलादेशी राष्ट्रपति हुसेन मुहम्मद एर्सादले भव्य समारोहबीच गरेका थिए । एथलेटिक्स, बक्सिङ, फुटबल, भारोत्तोलन र पौडीसँगै कपर्दी र कुस्ती गरी सात खेल समावेश थिए । नेपालको प्रदर्शन पहिलो संस्करणजस्तो रहेन । अझ नेपालको प्रदर्शन निराशाजनक नै रह्यो । धन्न, बैकुण्ठ मानन्धरले म्याराथनमा एक स्वर्ण दिलाए ।त्यो पनि प्रतियोगिताको अन्तिम दिन प्राप्त भएको थियो । डर थियो, कतै नेपालले कुनै स्वर्ण नजित्ने त होइन ? बैकुण्ठले त्यस पदकका लागि दुई घण्टा २२०७ सेकेन्डको समय निकालेका थिए । एथलेटिक्सबाटै प्रतियोगितामा एक रजत र दुई कांस्य पदक पनि प्राप्त भएको थियो । अमिरी यादवले १० हजार मिटर दौडमा रजत र पाँच हजार मिटरमा कांस्य पदक जिते । अघिल्लो संस्करणको स्वर्ण पदक विजेता फुटबल टिम कांस्य पदकमै सीमित रह्यो । त्यति बेला सेमिफाइनलको चलन थिएन र नेपाल आफ्नो समूहमा दोस्रो भएपछि कांस्य पदकका लागि खेल्न बाध्य भएको थियो । त्यस खेलमा नेपालले पाकिस्तानलाई टाइब्रेकरमा हरायो । त्यसअगाडि लिग चरणमा नेपालले भुटानलाई हराएको थियो भने भारतविरुद्धको खेल भने गुमाएको थियो । नेपालका लागि भारोत्तोलनबाट सर्वाधिक पदक आएको थियो, सात रजत, १३ कांस्य । समसुद्दिन सिद्दिकीले तीन रजत हात पारे । यस्तै सुरेन्द्र हमालले दुई रजत । अनि मदन शिवभक्तिको नाममा पनि दुई रजत रह्यो । बक्सिङमा एकै खेलाडी मात्र फाइनल पुग्न सफल रहे र ती थिए, पुष्करध्वज शाही । तर उनी पनि त्यसमा पराजित रहे । बक्सिङबाट छ कांस्य भने आएको थियो र यी पदक जित्ने खेलाडी थिए, अनुप लामा, प्रविन तुलाधर, दलबहादुर रानामगर, मानबहादुर श्रेष्ठ, कुमार केसी र बहादुर थापा । समग्रमा भने भारत पदक तालिकाको शीर्ष स्थानमा रह्यो, ६१ स्वर्णसहित । पाकिस्तानले २१ स्वर्ण जित्यो र दोस्रोमा रह्यो ।"
हेटौंडा आइपुग्यो ओलम्पिक टर्च,"(मकवानपुर)  १३ औं दक्षिण एसियाली खेलकुद (साग) का लागि विभिन्न सहर भ्रमणमा रहेको ओलम्पिक टर्च र्याली आइतबार प्रदेश ३ को मुकाम हेटौंडा आइपुगेको छ । ओलम्पिक टर्च राष्ट्रिय तथा अन्तर्राष्ट्रिय खेलाडी संघको टोली प्रदेश १ को विराटनगर र प्रदेश २ को जनकपुर हुँदै हेटौंडा आइपुगेको हो । ओलम्पिक टर्च लिएर ओलम्पियन खेलाडी टोली आइतबार नै चितवन हुँदै प्रदेश ५ को लुम्बिनी र बुटवलतर्फ अगाडि बढेको छ । हेटौंडा उपमहानगरपालिकाकी उपमेयर मीना लामा, प्रदेश ३ खेलकुद परिषद् सदस्य माधव तिमल्सिना, विभिन्न खेलकुदका राष्ट्रिय तथा अन्तर्राष्ट्रिय पदकधारी खेलाडी तथा प्रशिक्षकले टोलीलाई स्वागत गरेका थिए । नेपालमा हुने सागको सन्देश दिँदै ओलम्पिक टर्च लिएर ६ जना पूर्व ओलम्पियन हेटौंडा आइपुगेका हुन् । टोलीमा टीकाराम श्रेष्ठ (२००४ एथेन्स), जितबहादुर केसी (१९७२ म्युनिख), मुकुन्दहरि श्रेष्ठ (१९८० मस्को), ज्ञानबहादुर बोहरा (२००० सिड्नी), राजकुमारी पाण्डे (१९८८ एटलान्टा) र कान्छीमाया कोजू (२००४ एथेन्स) रहेका थिए । टोलीमा रहेका टीकाराम सुटिङका हुन् भने अन्य सबै एथलेटिक्सका हुन् । नेपालमा हुन लागेको दक्षिण एसियाकै खेलकुद कुम्भमेला हो । प्रतियोगिताको सन्देश दिन हामी देश दौडाहामा विभिन्न शहरमा हिँडिरहेका छौं । सागलाई भव्य र सभ्य रूपमा सफल बनाउन सब पक्षको सहयोग आवश्यक छ, टीकारामले भने ।ओलम्पिक टर्च ९ गते सोमबार प्रदेश ५ को लुम्बिनी र बुटवल, १० गते कर्णाली प्रदेशको सुर्खेत र प्रदेश ५ को नेपालगन्ज, ११ गते सुदूरपश्चिम प्रदेशको धनगढी तथा १२ गते गण्डकी प्रदेशको पोखराको विभिन्न स्थान परिक्रमा गराउने कार्यतालिका छ । मंसिर १३ मा पोखराबाट टर्चलाई काठमाडौं पुर्याएर मंसिर १५ गते सागको उद्घाटनका दिन काठमाडौंको विभिन्न स्थान परिक्रमा गराई त्रिपुरेश्वरस्थित दशरथ रंगशालामा पुगेर दीप प्रज्वलन गरिनेछ । काठमाडौं, ललितपुर, पोखरा र जनकपुरमा सागका विभिन्न खेल आयोजना हुनेछ ।"
फाइनल चरण सुरु,"(काठमाडौं)  क्विक्स कप अन्तरविद्यालय फुटबल प्रतियोगिताको फाइनल चरणका खेलहरू आइतबारदेखि सुरु भएका छन् । सातदोबाटोस्थित एन्फा कम्प्लेक्सको मैदानमा पहिलो दिन चार खेल सम्पन्न भए । पहिलो खेलमा समूह ए मा रहेका सैनिक आवासीय महाविद्यालय र सुपर सेन्स इंग्लिस बोर्डिङ स्कुलबीचको खेल गोलरहित बराबरीमा टुंगियो । अर्को खेलमा वर्ल्ड क्यापिटल स्कुल र सगरमाथा सेकेन्डरी स्कुलबीचको खेल पनि २२ गोलको बराबरीमा सकियो । सगरमाथाका मनोज घिमिरेले २० औं मिनेटमै टिमलाई अग्रता दिलाएका थिए । वर्ल्ड क्यापिटलका सिशान्त परियारले ३ मिनेटपछि नै बराबरी गोल फर्काए । ३७ औं मिनेटमा वृत्तान्त आलेमगरले वर्ल्ड क्यापिटललाई अग्रता दिलाए पनि त्यसको १ मिनेटपछि नै ज्ञानेन्द्र भण्डारीले सगरमाथाका लागि गोल गरी खेल बराबरीमा ल्याए । दिनको तेस्रो खेलमा श्री नारायण जनता माविले भक्तपुर इंग्लिस स्कुललाई ९० को फराकिलो अन्तरले पराजित गर्यो । नारायण जनताका लागि कुमार स्याङतान एक्लैले ४ गोल गरे । दिलीप मोक्तानले २ तथा सुरजकुमार सिंह, निशल गोले र दल खपांगीले ११ गोल गरे । सैनिक आवासीय महाविद्यालय कास्कीले त्रियुगा नमुना विद्यालयमाथि १० को संघर्षपूर्ण निकाल्यो । सैनिक आवासीय कास्कीका लागि सुशान्त थापाले खेलको ३४ औं मिनेटमा निर्णायक गोल गरेका हुन् । नेपालकै सबैभन्दा ठूलो युथ फुटबल प्रतियोगितामा ब्वाइजतर्फ १६ र गर्ल्सतर्फ १२ टिम फाइनल प्रतिस्पर्धाका लागि छनोट भएका थिए । दुवै विधामा शीर्ष ४ भित्र पर्ने टिमले क्रमशः ३ लाख, १ लाख ५० हजार, ७५ हजार र ५० हजार रुपैयाँ पुरस्कार पाउनेछन् । प्रतियोगिताअन्तर्गत सोमबार ४ खेल हुनेछन् ।"
होटलमा ट्रेनिङ र पार्किङमा वार्मअप,"खेलाडीहरू ब्रेकफास्ट लिएपछि ट्रेनिङका लागि तयार भइसके । होटलको बिहेपार्टी सञ्चालन गर्ने सानो हलमा म्याट बिछ्याइएको छ । नजिकै कुर्सी, टेबल असरल्ल छन् । यस्तै माहोलमा प्रशिक्षक राजेश श्रेष्ठले १३ औं दक्षिण एसियाली खेलकुद (साग) का लागि नेपाली कराँते टिमका २४ जना खेलाडीलाई कडा अभ्यास गराउन थाले ।८ः २० बजेकुमुते (फाइट खेल्ने विधा) का खेलाडीहरूको ट्रेनिङ २ घण्टा हुन्छ । त्यसमा ९० मिनेट राजेशले गराउँछन् भने बाँकी ३० मिनेट दीपक श्रेष्ठले । दीपकको पालो आउन १० मिनेट बाँकी थियो, त्यो सानो हलभित्र ह्वास्स गन्ध आयो । सहनै नसक्ने गरी । खेलाडी, प्रशिक्षक ट्रेनिङ छाडेरै बाहिर होटलको पार्किङमा निस्किए । रहस्य खुल्यो, ढल जाम भएछ र चर्पीबाट निस्किएको मलमूत्रलाई निकास दिन होटलका स्टाफले मंगाल खोलिदिएछन्, जुन त्यो सानो हलनिरै रहेछ । सागमा दुईपल्टका स्वर्णपदक विजेता दीपकले ट्रेनिङ गराउनै पाएनन् । र, कुमुते टिमको बिहानी सेसन ढलको त्यो गन्धसँगै सकियो ।९ बजेकुमिते टोली पार्किङमा छँदै काता (प्रदर्शनी स्पर्धा) का सात खेलाडी ओर्लिसकेका थिए । उनीहरूलाई प्रशिक्षक गंगाराम महर्जनले पार्किङमै वार्मअप गराए । ब्रेकफास्ट खाइरहेका भारतीय तीर्थयात्री, पार्किङ गरिएका कार र बाइकहरूबीच नै वार्मअप भयो । छेउमै फर्निचर बनाउने मेसिनको चर्को आवाज आइरहेकै थियो ।१० बजेवार्मअपपछि २ घण्टाको ट्रेनिङ सेसनका लागि काता टोली हलभित्र छिरेको थियो । ढलको गन्ध हटेपछि काताको ट्रेनिङ सुरु भएको २० मिनेटजति भएको थियो । १३ औं सागका लागि राष्ट्रिय टिम तयारी समितिका नारायण मगर खेलाडी, प्रशिक्षकहरूको समस्या बुझ्न आइपुगे । हलमा उनको प्रवेशसँगै ट्रेनिङ रोकियो । आराम गर्न कोठामा पुगेका कुमुतेका खेलाडीहरूलाई पनि हलमै बोलाइयो । मगरसँग खेलाडीले समस्या राख्न थाले । एक खेलाडीले भने, हामीले क्लोज क्याम्पमा फिजियो देखेका छैनौं । डाक्टर देखेका छैनौं । डाइट प्लान (न्युट्रिसन) थाहा छैन । अर्का खेलाडीले सोधे, अनुगमन गर्न दिनमा दुईपल्ट आउँछन् । हाम्रो समस्या बुझ्न खोजेको भने आजै हो । अब त खेल्ने दिन आइसक्यो । यसरी पहिले नै आएको भए राम्रो हुन्थ्यो होला नि ? अर्का खेलाडीले अनुरोध गरे, प्रतियोगिता सञ्चालन हुने हल (सातदोबाटो) मा २३ ट्रेनिङ गर्न पायो भने धेरै राम्रो हुन्छ होला ।िििराष्ट्रिय टिम तयारी समितिका मगरले १३ औं साग सुरु हुनुभन्दा एक साताअघि सुझाव संकलन गर्न २५ मिनेट समय लगाए । उनी डायरीमा नोट गरेर निस्किए । कुमुतेका खेलाडी र प्रशिक्षकहरू पनि निस्किए । काताका खेलाडीको पसिना सुकिसक्यो । ट्रेनिङलाई निरन्तरता दिने वा आजलाई सकाउने भन्नेमा प्रशिक्षक महर्जन दोधारमा परे । मगरको प्रवेशबाहेक सागका लागि नेपाली कराँते टिमको तयारी एक सातायता यस्तै अस्तव्यस्त अवस्थामा भइरहेको छ ।१२ भदौमा खेलाडी छनोट गरेपछि कराँते टिमको क्लोज क्याम्प सुरु भएको हो । १३ औं सागमा कराँतेको प्रतिस्पर्धा सातदोबाटोस्थित कराँते एकेडेमीमा हुँदै छ । क्लाज क्याम्पको सुरुआती ट्रेनिङ त्यही भएको थियो । मलेसियामा १० दिने ट्रेनिङ भयो । उतैबाट ढाका पुगेर पाँचौं दक्षिण एसियाली कराँते च्याम्पियनसिपमा प्रतिस्पर्धा गर्यो । २४ कात्तिकमा स्वदेश फर्केयता कराँते टिमले होटलकै कामचलाउ हलमा म्याट बिछ्याएर ट्रेनिङ गरिरहेको छ ।सातदोबाटोको हल (कराँते एकेडेमी) रङरोगन तथा मर्मतका लागि बन्द गरिएको छ । त्यसैले एक सातायता होटलमै ट्रेनिङ गरिरहेका छौं, तेक्वान्दोका मुख्य प्रशिक्षक मदन उप्रेतीले भने, आवश्यक मापदण्डअनुसारको म्याटमै अभ्यास गराइरहेका छौं । त्यसैले खासै समस्या छैन । उनको भनाइमा खेलाडीहरू भने सहमत छैनन् ।यहाँ (होटल) को ट्रेनिङमा एकदमै डिस्टर्व हुन्छ । हामीलाई क्लोज क्याम्पजस्तो पनि लागेको छैन, एक खेलाडीले भने, सातदोबाटोको हलमा ट्रेनिङ गर्दाको माहोल नै बेग्लै थियो । हलको माहोल नै खेलौं खेलौं, थप मिहिनेत गरौंजस्तो हुन्थ्यो । होटलमा सबैलाई दिक्क लागिसक्यो । कहिले साग सकिएलाजस्तो भइसक्यो ।कुमुते टिमलाई राजेश श्रेष्ठ, दीपक श्रेष्ठले बिहान तथा दीपक श्रेष्ठ (माने) र कुशल श्रेष्ठले दिउँसो ट्रेनिङ गराउँछन् । प्रशिक्षकहरू तारा गुरुङ र राधिका देउला पनि जिम्मेवारीमा छन् । काता टिम प्रशिक्षकहरू गंगाराम महर्जन, गोपाल महर्जन र वीरकृष्ण श्रेष्ठले सम्हालेका छन् । कहिलेकाहीं यिनै प्रशिक्षकहरूको झगडाले पनि कराँते खेलाडीलाई सागको तयारीमा पिरोल्ने गरेको छ ।यस्तै माहोलमा भइरहेको ट्रेनिङबाट नेपालले १३ औं सागको कराँतेमा कम्तीमा ८ स्वर्ण पदक जित्ने लक्ष्य राखेको मुख्य प्रशिक्षक उप्रेतीले बताए । दुई साताअघि भएको दक्षिण एसियाली कराँते च्याम्पियनसिपमा ८ स्वर्ण, ४ रजत र ७ कांस्य पदक जित्द्रै सिनियरमा पहिलो स्थान हासिल गरेकाले नेपाली टिम सागमा उत्साहित भएको हो । ढाकामा जुनियरमा एक खेलाडीले पनि स्वर्ण जितेका थिए । कराँते र तेक्वान्दोमा आशा गर्दै राष्ट्रिय खेलकुद परिषद्का सदस्यसचिव रमेशकुमार सिलवालले १३ औं सागमा नेपालले ५० भन्दा बढी स्वर्ण पदक जित्ने घोषणा गरेका थिए ।तीन वर्षअघि गुवहाटीसिलोङमा भएको १२ औं सागमा कराँते समावेश थिएन । कराँतेबाट ११ औं साग २०१० (ढाका) मा ३ स्वर्ण, २ रजत, २ कांस्य हात पारेको नेपालले १० औं साग २००६ (कोलम्बो) बाट २ स्वर्ण, ३ रजत र ५ कांस्य भित्र्याएको थियो । नवौं संस्करण (२००४इस्लामावाद) मा १ स्वर्ण, २ रजत र ३ कांस्य ल्याएको नेपालले घरेलु भूमिमा भएको आठौं साफ गेम्स (१९९९) मा १४ स्वर्ण, १ रजत र १ कांस्य जितेको थियो । आठौं साफ गेम्सबाटै दक्षिण एसियाली खेलकुदको महाकुम्भमा कराँतेले प्रवेश पाएको हो ।"
फुटबलमा भारत नखेल्ने,"काठमाडौं भारतले १३ औं सागको पुरुष फुटबलमा प्रतिस्पर्धा नगर्ने भएको छ । यससँगै पुरुष फुटबलमा पाँच टिम मात्र भएको छ । महिला फुटबलमा खेलाडीको नाम दर्ता गरे पनि भारतले पुरुषतर्फ खेलाडीको सूची पठाएको थिएन । यसैबारे नेपाल ओलम्पिक कमिटीले इन्डियन ओलम्पिक संघ (आईओए) सँग जानकारी मागेको थियो र त्यसबारे आईओएकी निर्देशक ननजिमा खानले स्पष्ट जवाफ दिइन्, पुरुष फुटबलमा भारती टिम सहभागी हुँदैन ।अखिल नेपाल फुटबल संघ (एन्फा) ले १३ औं सागमा फुटबलको ड्र शुक्रबारै गरेको थियो । त्यसमा भारत, माल्दिभ्स र श्रीलंका समूह बी मा परेको थियो । १२ औं सागको स्वर्ण पदक विजेता नेपालसहित बंगलादेश र भुटान समूह ए मा छन् । नेपालले भारतलाई २१ ले हराएर गुवहाटीमा भएको पछिल्लो सागमा स्वर्ण पदक जितेको थियो । तीनपल्ट स्वर्ण जितेको भारतले सन् १९९५ यता दक्षिण एसियाली खेलकुदमा सफलता दोहोर्याउन सकेको छैन ।सुरुबाट राष्ट्रिय टिम सहभागी भए पनि सागमा सन् २००४ देखि यू२३ टिमले प्रतिस्पर्धा गर्छ । त्यसमा हरेक टिमले २३ वर्षमाथिका तीन खेलाडी समावेश गर्न पाउँछन् । ११ औं संस्करण (ढाका) बाट महिला फुटबलले सागमा प्रवेश पाएको हो र यसमा राष्ट्रिय टिमले प्रतिस्पर्धा गर्छन् । १३ औं सागको फुटबलमा महिलातर्फ ५ देशले राउन्ड रोबिन लिगको आधारमा पोखरामा प्रतिस्पर्धा गर्नेछन् ।"
लीलाराम विजयी,"भैरहवा (कास) शेरबहादुर सेन्चुरी अन्तरकलेज जिल्लास्तरीय ट्वान्टी१० क्रिकेटमा आइतबार दीप बोर्डिङ र रूपन्देही लीलाराम उमावि विजयी भए । दीपले नवज्योतिलाई ३३ रनले पराजित गर्यो । लीलारामले लुम्बिनी वाणिज्य क्याम्पसलाई ५ विकेटले हरायो । टस हारेर ब्याटिङ निम्तो पाएको दीपले २० ओभरमा ५ विकेट क्षतिमा १ सय २७ रन बनायो । अर्जुन गिरीले अर्धशतक पूरा गरे । उनले ५६ रन जोडे । सैकोट विश्वासले ३१ र प्रकाश केसीले १० रन बनाए । नवज्योतिका कृष्ण कार्कीले २, अभिषेक गौतम, अंकित सिग्देल र आशिष गुरुङले ११ विकेट लिए ।नवज्योतिले ९ विकेट क्षतिमा ९४ रनमात्रै बनायो । दिप्सन थापाले १८ रन बनाए । दीपका पोषण सुवेदीले ४, राहुल शर्माले ३, प्रकाश केसी र प्रज्वल घिमिरेले ११ विकेट लिए । दीपका पोषण सुवेदी म्यान अफ द म्याच भए । दोस्रो खेलमा टस जितेर ब्याटिङ गरेको वाणिज्यले १६४ ओभरमा सबै विकेट गुमाई ६२ रन बनायो । भुवन पाण्डेले ३१ रन बनाए । लीलारामका सन्तोष यादवले ३, रमेश कुर्मी र रोशन थामीले २२, शरद रोय र पुरुषोत्तम भट्टराईले ११ विकेट लिए । प्रत्युत्तरमा, लीलारामले ५ विकेट क्षतिमा ६६ रन बनायो । रोशन थामीले १७ र तुलबहादुर थापाले १६ रन बनाए । वाणिज्यका नवीन खड्काले २, विकास श्रेष्ठ, राहुल कुमार र सन्तोष क्षेत्रीले ११ विकेट लिए । लीलारामका सन्तोष यादव म्यान अफ द म्याच भए । सोमबार काशी नोबल एकेडेकी र सनसाइन तथा न्यु होराइजन र भैरहवा नमुना कलेजबीच प्रतिस्पर्धा हुने छन् ।"
