शीर्षक,विवरण
प्रधानमन्त्री भेन्टिलेटरमा,"(काठमाडौं)  एपेन्डिसाइटिसको आकस्मिक शल्यक्रियापछि भेन्टिलेटरमा राखिएका प्रधानमन्त्री केपी शर्मा ओलीको सघन उपचार जारी छ । उनको उपचार भइरहेको महाराजगन्जस्थित मनमोहन कार्डियोथोरासिक भास्कुलर तथा ट्रान्सप्लान्ट सेन्टरका अनुसार मंगलबार राति अबेरसम्म स्वास्थ्य स्थिति स्थिर छ ।स्वास्थ्यमा समस्या देखिएपछि प्रधानमन्त्री ओलीलाई मंगलबार बिहान ९ बजे अस्पताल पुर्याइएको थियो । विशेषज्ञ चिकित्सकको टोलीले परीक्षण गर्दा उनलाई एपेन्डिसाइटिसका साथै पेरिटोनाइटिस (पेटको संक्रमण) समेत देखिएपछि लगत्तै ल्यापरोटोमी (पेटलाई पूरा चिरेर गरिने शल्यक्रिया) र एपेन्डेक्टोमी (एपेन्डिसाइटिस हटाउने शल्यक्रिया) गरिएको थियो । सेन्टरका अनुसार शिक्षण अस्पतालका ग्यास्ट्रोइन्टेस्टाइनल तथा कलेजो प्रत्यारोपण शल्यचिकित्सक डारमेशसिंह भण्डारीको नेतृत्वमा शल्यक्रिया गरिएको हो । शल्यक्रियापछि सेन्टरले मंगलबार दिउँसो र साँझ गरी दुई पटक विज्ञप्ति जारी गर्दै प्रधानमन्त्रीको स्वास्थ्य स्थिति स्थिर रहेको जनाएको हो । विज्ञप्तिमा शल्यक्रियापछि प्रधानमन्त्रीको सघन कक्ष (इन्टेन्सिभ केयर युनिट) मा उपचार भइरहेको उल्लेख छ ।अस्पतालले प्रधानमन्त्रीको स्वास्थ्य अवस्थाबारे विस्तृत जानकारी सार्वजनिक गरेको छैन । तर उपचारमा संलग्न एक चिकित्त्सकका अनुसार शल्यक्रियापछि भेन्टिलेटरमा राखिएका ओलीको मंगलबार साँझ नै होस खुलिसकेको छ । उहाँ अलिअलि कमान्ड फलो गर्न सक्षम हुनुभएको छ, ती चिकित्सकले भने, भेन्टिलेटरमै भए पनि मिनिमल सपोर्टमा हुनुहुन्छ ।शल्यक्रियापछि ओलीलाई आइनोटोपिक सपोर्ट मा राखिएको छ । यसअन्तर्गत उनलाई रक्तचाप बढाउने तीनथरी औषधि दिइएको छ । उपचारमा संलग्न चिकित्सकहरूले उनलाई केहीबेर भेन्टिलेटरमा राखेपछि बाहिर निकाल्ने योजना बनाएका थिए । अहिले प्रधानमन्त्रीलाई ब्रोड स्पेक्ट्रम एन्टिबायोटिक (विभिन्न प्रकारका संक्रमणहरूमा प्रभावकारी हुने औषधि) दिइएको छ । प्रधानमन्त्रीको मंगलबार राति नै डायलसिस पनि गर्ने तयारी गरिएको अर्का चिकित्सकले जनाए ।अस्पताल पुग्नुअघि नै प्रधानमन्त्रीको एपेन्डिक्स फुटेको थियोथिएन भन्नेबारे अस्पतालले केही खुलाएको छैन । उनको उपचार प्रक्रिया र शारीरिक स्थितिलगायतको विश्लेषणका आधारमा केही विशेषज्ञले अस्पताल पुग्नुअघि नै एपेन्डिक्स फुटेको आशंका गरेका छन् ।प्रधानमन्त्रीले इम्युनोसप्रेसिभ (शरीरको प्रतिरोधात्मक क्षमता घटाउने औषधि) खाइरहनुभएको छ । यो औषधिले गर्दा एपेन्डिसाइटिसको दुखाइ कम भएर समयमै थाहा नहुन पनि सक्छ, एक मिर्गौला रोग विशेषज्ञले भने, पूरै पेट खोलेर शल्यक्रिया गर्नुपर्नाको कारण या त एपेन्डिक्स फुटेको हुनुपर्छ, नभए पेटभित्र पीप, पानी आदि जमेको हुनुपर्छ ।रगतमा भएको क्रियाटिनिनको स्तर नियन्त्रित गर्न गत आइतबार प्रधानमन्त्रीको चौथो पटक हेमोडायलसिस गरिएको थियो । ६७ वर्षीय प्रधानमन्त्रीको ग्रान्डी इन्टरनेसनल हस्पिटलमा पहिलो पटक डायलसिस गरिएको २६औं दिन चौथो डायलसिस गरिएको हो । प्रधानमन्त्री गत साउनदेखि नै मिर्गौलासम्बन्धी समस्याले चिकित्सकीय परामर्श, परीक्षण र उपचारमा छन् ।के हो एपेन्डिक्स ?एपेन्डिक्स हाम्रो शरीरमा ठूलो आन्द्रा र सानो आन्द्राको बीचमा रहने औंला आकारको एउटा सानो थैली हो । यसैमा संक्रमण भएर बेस्सरी पेट दुखेपछि एपेन्डिसाइटिस भएको मानिन्छ । पहिले चिकित्सकहरू एपेन्डिक्सलाई नचाहिने अंग मान्थे । तर पछिल्ला अध्ययनमा, स्वस्थ शरीरका लागि एपेन्डिक्ससमेत आवश्यक अंग हो भन्ने पत्ता लाग्यो । यो अंगमा पाचनलाई सघाउन राम्रो ब्याक्टेरिया जम्मा हुन्छ । लामो रोगले गर्दा ब्याक्टेरियाको कमी हुँदा यही एपेन्डिक्सले पाचन प्रणालीलाई ठीक राख्छ ।एपेन्डिक्समा संक्रमणको यकिन कारण हालसम्म थाहा हुन सकेको छैन । आन्द्रामा संक्रमण, पेटमा खराब ब्याक्टेरियाको वृद्घि आदि कारणले एपेन्डिक्स थैलीमा अवरोध पुग्ने वा सुन्निने भएर एपेन्डिसाइटिस हुन्छ ।एपेन्डिसाइटिसको समस्या भएकाहरूमध्ये ३०४० प्रतिशतमा एक्कासि नाइटो दुख्न थाल्छ । यो पीडा ६७ घण्टापछि दाहिनेतिरको तल्लो पेटमा सर्छ । यो खास एपेन्डिसाइटिसकै दुखाइ हो, डा रमेशसिंह भण्डारी भन्छन्, कसैकसैको सीधै दाहिने पेटसमेत दुख्न थाल्छ । यो दुखाइ हरेक व्यक्तिमा फरक हुन सक्छ । किनभने एपेन्डिक्सले फरकफरक अंगलाई छुने गरेको छ । त्यसैले कतिपय अवस्थामा चिकित्सक एपेन्डिसाइटिस पहिचान गर्न अलमलिन्छन् ।एपेन्डिसाइटिस भएपछि हिँड्दा, कुरा गर्दा अझ दुख्छ । खान मन नलाग्ने, बान्ता हुने, ज्वरो आउने हुन्छ । एपेन्डिसाइटिस बढ्दै जाँदा कामज्वरोसमेत आउँछ । यस्तो लक्षण ८० प्रतिशत बिरामीमा देखिन्छ ।"
अंग प्रत्यारोपण गराएकामा एपेन्डिसाइटिसको शल्यक्रिया जोखिमपूर्ण,"अंग प्रत्यारोपण गराएकाहरूमा रोगसँग लड्ने क्षमता कम हुने भएकाले विभिन्न संक्रमणको सम्भावना शल्यक्रियापछि झनै बढ्छ ।मिर्गौला प्रत्यारोपण गराएकाहरूमा समयमै एपेन्डेसाइटिस थाहा पाउन कति गाह्रो हुन्छ ?मिर्गौला प्रत्यारोपण गराएकाहरूले इम्युनोसप्रेसेन्ट (शरीरको प्रतिरोधात्मक क्षमता कम गर्ने औषधि) खाइरहेका हुन्छन् । धेरैजसो इम्युनोसप्रसेन्टमा एस्टेराइड पनि हुन्छ । यसले गर्दा प्रभावित व्यक्तिलाई तत्काल दुखाइ महसुस नहुन सक्छ । यतिसम्म कि कतिलाई पेटभित्र एपेन्डिक्स फुटेपछि मात्र थाहा हुन सक्छ ।प्रत्यारोपण गराएकाहरूमा एपेन्डिक्सको शल्यक्रियापछिको उपचार प्रक्रिया कस्तो हुन्छ ?मुख्य रूपले एन्टिबायोटिककै सहारा लिनुपर्छ । त्यसले काम नगरे सेप्टिसिमिया, मल्टिपल अर्गेन फेल्योरलगायतका दुःखद स्थिति पनि आउन सक्छ ।"
नेपाल एससीओको सदस्य बन्न इच्छुक,"काठमाडौं (कास) नेपालले सांघाई सहयोग संगठन (एससीओ) को सदस्य बन्ने इच्छा देखाएको छ । रुस र सर्बियाको भ्रमणमा रहेका परराष्ट्रमन्त्री प्रदीप ज्ञवालीले मंगलबार मस्कोस्थित स्टेट इन्स्टिच्युट अफ इन्टरनेसलन रिलेसनमा उक्त कुरा बताएका हुन् । सोमबार रुसी विदेशमन्त्री सरग्रे लभ्रोभसँगको भेटमा पनि उनले नेपाललाई एससीओको पूर्ण सदस्यता दिलाउन सहयोगको आग्रह गरेका थिए ।राजनीतिक मामिला, अर्थशास्त्र र व्यापार, वैज्ञानिकप्राविधिक, सांस्कृतिक र शैक्षिक क्षेत्रका साथै ऊर्जा, यातायात, पर्यटन, तथा वातावरणीय क्षेत्रमा सहयोग बढाउने उद्देश्यले सन् २००१ मा स्थापित यो संस्थामा चीन, रुस, काजाकिस्तान, किर्गिस्थान, उज्वेकिस्तान, ताजिकिस्तान, भारत र पाकिस्तान सदस्य छन् । अफगानिस्तान, बेलारुस, इरान र मंगोलिया पर्यवेक्षक तथा नेपाल, अर्मेनिया, अजरबैजान, श्रीलंका, टर्की र कम्बोडिया डाइलग पार्टनर का रूपमा छन् । परराष्ट्र मन्त्री ज्ञवालीले अब संवाद सहयात्रीमा मात्र सीमित नभई संस्थालाई अझ योगदान गर्न चाहेको बताए । क्षेत्रीय स्तरमा सहकार्य गर्न नेपाल सार्क र बिमस्टेकजस्ता संगठनको सदस्य रहेको भन्दै उनले एससीओमा थप आबद्ध हुन खोजेको बताए । नेपाल र रुस पुराना मित्र भएको जनाउँदै उनले द्विपक्षीय सहकार्यमा जोड दिए । दुई मुलुक बीचको सम्बन्ध विस्तार गर्न विद्यार्थी, व्यापारी, प्रवासी, वैज्ञानिक, कलाकार, माउन्टेनर, पर्यटक र अन्य बौद्धिक वर्गको महत्त्वपूर्ण योगदान छ, ज्ञवालीले भने । उनले रुसले नेपालमा ०७२ सालको भूकम्पपछि गरेको सहयोगप्रति धन्यवाद व्यक्त गरे । रुस संयुक्त राष्ट्रसंघ सुरक्षा परिषद्को स्थायी सदस्य रहेको उल्लेख गर्दै ज्ञवालीले नेपालले विश्वशान्ति स्थापनामा महत्त्वपूर्ण भूमिका खेलेको बताए । चैतमा नेपाल सरकारले गर्न लागेको सगरमाथा संवादमा रुसको उच्च स्तरको भ्रमणको अपेक्षा गरिएको उनको भनाइ थियो ।"
उम्मेदवारको अन्तिम धक्का,"(पोखरा)  कार्यकर्ताको खटाइ, उम्मेदवारको जोस र शीर्ष नेताको आगमनले कास्की२ को प्रतिनिधिसभा उपनिर्वाचन मिनी जनमत संग्रह जस्तै देखिन्छ । सरकारले गरेका कामको अनुमोदन गराउन नेकपालाई जित्नैपर्ने दबाब छ । सरकारलाई असफल देखाउन कांग्रेस पनि जित्नैपर्ने चुनौतीमा छ । दुई ठूला पार्टीको विकल्पको खोजी गर्न साना दललाई पनि जित्नैपर्ने दबाबले उपनिर्वाचनलाई बढी प्रतिस्पर्धात्मक बनाएको छ । नेकपाले सरकारले गरेका काम, स्थानीयस्तरमा चालु योजनालाई देखाएर मत मागिरहेको छ । कांग्रेसले सरकारको अनियमितता र अपूरा योजनाका विषय उठाएर प्रहार गरिरहेको छ । साना दल वैकल्पिक शक्ति बन्ने कसरतमा छन् । बिहीबार मध्यराति १२ बजे मौनअवधि सुरु भएपछि प्रसारप्रसार गर्न नपाइने भएकाले पनि अन्तिम धक्का दिन उम्मेदवार कस्सिएका छन् । उम्मेदवारले मंगलबारसम्म उपनिर्वाचन हुने पोखराका ११ वटै वडामा घरदैलो सकिसकेका छन् । धान थन्क्याउने बेला भएकाले पनि खेतमै पुगेर उम्मेदवारले मत मागे । सबैजसो राजनीतिक दलका कास्की र वरपरका जिल्लाका कार्यकर्ता उम्मेदवारलाई सघाउन आए । प्रचारप्रसारमा उम्मेदवारले घरदैलो, र्याली र कोणसभालाई उपयोग गरे ।हेलिकप्टर दुर्घटनामा दिवंगत तत्कालीन पर्यटनमन्त्री रवीन्द्र अधिकारी प्रतिनिधिसभामा कास्की२ बाट प्रत्यक्ष निर्वाचित सांसद थिए । उनको निधनपछि खाली भएको क्षेत्रमा मतदाताले आगामी शनिबार अर्का प्रतिनिधि छान्दै छन् । नेकपाले अधिकारीपत्नी विद्या भट्टराईलाई उम्मेदवार बनाएको छ भने कांग्रेसले खेमराज पौडेललाई उठाएको छ । चुनावी प्रचारप्रसारले पोखराका ११ वटा वडासहित कास्की२, पर्वले छपक्कै छोपे जस्तो भएको छ । अझ मुख्य प्रतिस्पर्धा देखिएका नेकपा र कांग्रेसका शीर्ष नेताहरूको बारम्बार पोखरा यात्रा र उनीहरूको भाषणले मतदाता भरपर्दो र उपयुक्त उम्मेदवारको खोजीमा चौतारी गफमा व्यस्त देखिन्छन् । नेकपा अध्यक्ष पुष्पकमल दाहाल, महासचिव विष्णु पौडेलसहित कास्की र आसपासका जिल्लाबाट केन्द्रमा प्रतिनिधित्व गर्ने नेताहरूको बाक्लो उपस्थितिले भट्टराई उत्साहित देखिन्छिन् । उनी बिहानैबाट साँझ अबेरसम्म घरदैलो कार्यक्रममा छिन् । म आँसुको राजनीति गर्न आएकी होइन, बाँकी भएको आँसु पनि पुछेर आएकी छु, उनी भन्छिन्, अब जनताका दुःख निवारण गर्दै सबैको आँसु पुछ्छु । विभेदमुक्त समाज निर्माण गरी सबैलाई आत्मनिर्भर बनाउन नेतृत्वदायी भूमिका खेल्ने उनको दाबी छ । उनको चुनावी कार्यक्रममा साथ दिन नेकपा नेता देव गुरुङ यतिखेर पोखरामै छन् । अध्यक्ष दाहाल अन्तिम चुनावी कार्यक्रमलाई सम्बोधन गर्न बुधबार पोखरा आउँदैछन् ।कांग्रेसका खेमराज पौडेल चुनावी मैदानमा रहेका २१ जनामध्ये सबैभन्दा पहिला भोटो फटाउने उम्मेदवार हुन् । पहिलोपल्ट कास्की२ बाट चुनावी प्रतिस्पर्धामा उत्रिएका उनलाई अधिकारीले खडा गरेको विरासत भत्काउने मात्र नभई भरपर्दो राजनीतिक आधार पनि तयार गर्नुपर्ने चुनौती छ । सभापति शेरबहादुर देउवाको विवादास्पद अभिव्यक्तिले गर्माएको कास्कीको चुनावी वातावरणबीच पौडेलको पक्षमा वरिष्ठ नेता रामचन्द्र पौडेल, महामन्त्री शशांक कोइराला, प्रवक्ता विश्वप्रकाश शर्मा सहितका नेताहरूले भोट मागिरहेका छन् । कांग्रेसको जित सरकारलाई सही बाटोमा हिँडाउन सबक हुने पौडेल तर्क गर्छन् । आजसम्म ममाथि जुन विश्वास र भरोसा छ त्यसलाई मेरो प्राण रहुन्जेल दायाँबायाँ हुन दिन्न, उनी भन्छन्, म गर्नै नसक्ने र पूरा नहुने खालका आश्वासन दिन्नँ, जेजति सक्छु त्यतिमात्रै बोल्छु । बेलायती सेना र संयुक्त राष्ट्रसंघको जागिरमा लामो समय बिताएका समाजवादी पार्टीका उम्मेदवार धर्मराज गुरुङ स्थानीय तहमा नयाँ नाम हो । चुनाव प्रचारमा संघीय परिषद् अध्यक्ष बाबुराम भट्टराई र अध्यक्ष उपेन्द्र यादवको उपस्थितिले गुरुङलाई थप हौस्याएको छ । पद्धति स्थापना, समान कानुन निर्माण, गाउँको दिगो विकास, अव्यवस्थित सुकुम्बासी व्यवस्थापन आफ्नो एजेन्डा भएको उनी बताउँछन् । मुलुकलाई समृद्ध बनाउन कृषिमा आधुनिकीकरण, भूपू सैनिकका अनुभव तथा सीपलाई मुलुक निर्माणमा लगाउँछु, उनी भन्छन्, आफ्नो अनुभवबाट मुलुक समृद्ध बनाउन अवसर पाए कुलमान (घिसिङ) जस्तै उदाहरण बन्छु । साझा र उक्त पार्टीका संयोजक रवीन्द्र मिश्रको चुनावी प्रचारप्रसारले उम्मेदवार रजनी केसीको आत्मविश्वास बढेको छ । उनी भन्छिन्, हाम्रो स्वार्थ देश बनाउने मात्र हो । कास्की२ को उपनिर्वाचन सत्तारूढ र प्रतिपक्षी दल दुवैलाई सबक सिकाउने माध्यम हुने भएकाले यसलाई साझा पार्टीले मिनी जनमत संग्रह का रूपमा लिएको उनको भनाइ छ ।फरक तरिकाले चुनाव प्रचारप्रसारमा गरिरहेको पार्टी हो विवेकशील नेपाली दल । निर्वाचन आयोगमा दल दर्ता नभएपछि यो पार्टीले जमुना शर्मालाई स्वतन्त्र उम्मेदवारका रूपमा प्रस्तुत गरेको छ । जमुना पेसाले मनोवैज्ञानिक सहजकर्ता हुन् । विधायिकी जिम्मेवारी पूरा गर्न अनुभव र ऊर्जा भएको उनी बताउँछिन् । म संघीय सांसदको भूमिकामा कास्की२ को कुशल प्रतिनिधित्व गर्न सक्षम छु, उनी भन्छिन्, आफ्नो सक्षमता आफ्ना कुराले नभई विगतको विवरण र व्यक्तित्वले पुष्टि गर्छ ।दलबाहेक दुई स्वतन्त्र उम्मेदवारले मतदाताको ध्यान खिचेका छन् । ती हुन्, कमलजंग कुँवर र नवराज बाँस्तोला । तीन दशकको सरकारी सेवाबाट अवकाश लिएर कुँवरले स्वतन्त्र उम्मेदवारी दर्ता गराएका थिए । गैंडा संरक्षण अभियन्ताका रूपमा परिचित उनले कात्तिक १७ मा उपसचिव पदबाट राजीनामा दिएका हुन् । सरकारी सेवाको अनुभव र ज्ञानलाई राजनीतिमा प्रयोग गर्न उम्मेदवार बनेको प्रतिक्रिया उनले दिए । वर्तमान नेतृत्वकर्ताले जनताको अपेक्षा पूरा गर्न सकेनन्, उनले भने, जनताले विकल्प खोजिरहेको हुँदा समाज र देशको हितमा काम गर्ने अठोटका साथ उम्मेदवारी दिएको छु ।पोखरा माझठानाका बास्तोला बिना तामझाम चुनाव प्रचारप्रसार गर्छन् । म्याराथन दौडिएरै उनी निर्वाचन क्षेत्र डुले । सन् २०१७ मा सगरमाथा आरोहण गरेका उनले मनास्लु र आइसल्यान्ड चुचुरोको सफल आरोहण गरिसकेका छन् । उनी नेपाललाई चिनाउन सातै महादेशका एक सयभन्दा बढी देश आफ्नै खर्चमा घुमे । पढेलेखेका र बुझ्ने युवामा भने देश परिवर्तनको हुटहुटी भएको उनी सुनाउँछन् । हामी निराश भएनौं भने मात्र देशको विकास सम्भव छ, उनी भन्छन्, हामी एकजुट भयौं भने मात्र विदेशी शक्तिसँग लड्न सक्छौं । विभिन्न दलका ११ र स्वतन्त्र १० उम्मेदवारको दौडधुप देख्दा लाग्छ कास्की२ मा उम्मेदवारी दिएका सबै २१ जनाको सम्भावना उत्तिकै छ । ७१ हजार ८ सय ७१ मतदाताले शनिबार स्वस्तिक छाप लगाउँदा केहीको जमानत जफत हुनेछ भने एक जना संघीय संसद् छिर्नेछन् । आवधिक चुनावमा कास्कीमा २ मा प्रत्यक्षतर्फ नेकपा ८ हजार ५ सयभन्दा बढी मतान्तरले अगाडि हुँदा समानुपातिकमा भने ६ हजार ५ सयको मतान्तर थियो । कास्की२ मा पोखराका वडा नम्बर ४, ७, ८, ९, ११, १५, १६, १७, २०, २१ र ३३ पर्छन् । यहाँ ७१ हजार ८ सय ७१ मतदाता छन् । मतदातामा पुरुष ३३ हजार १ सय ६, महिला ३८ हजार ७ सय ६४ र १ तेस्रो लिंगी छन् । निर्वाचन क्षेत्रमा ३२ मतदानस्थल र ८२ मतदान केन्द्र छन् ।"
सदरमुकामबाट ९० किमि टाढा,"बागलुङ (कास) मुख्य निर्वाचन अधिकृतको कार्यालयबाट मंगलबारै यहाँका कर्मचारी र सुरक्षाकर्मीले निर्वाचन सामग्री बुझेर बाटो लागेका छन् । प्रदेशसभा सदस्यका लागि उपनिर्वाचन भइरहेको बागलुङ२ (ख) क्षेत्र दुर्गममा पर्छ । सदरमुकामदेखि ९० किमि पश्चिमबाट १ सय ४२ किमिसम्म फैलिएकाले भौगोलिक दूरी र कठिन यातायातका कारण कर्मचारी छिट्टै पठाइएको हो । निसीखोला गाउँपालिकातर्फ सहज सडक छ । ढोरपाटन नगरपालिकाको बोबाङ र अधिकारीचौर तथा तमानखोलाका अधिकांश मतदान केन्द्र विकटमा पर्छन् । ती ठाउँ बुर्तिबाङदेखि एक दिनको पैदल दूरीमा छन् । केही ठाउँमा सडकको ट्र्याक खुलेकाले जिप चढेर पुग्न सकिन्छ । तमानखोला६ को नर्जाखानी र भित्रीवन तथा खुंखानीमा पुग्न पैदल यात्राको विकल्प छैन । केही ठाउँमा सडकको ट्र्याक खुले पनि गाडी चल्दैनन् । धेरै टाढा भएकाले छिट्टै सामान बुझेर हिँडियो, निसीखोला५ को ज्ञानेन्द्र मावि मतदान केन्द्रका अधिकृत प्रदीपचन्द्र सुवेदीले भने, समयमै पुगियो भने काम गर्न सहज हुनेछ । सदरमुकामबाट जिपमा चढेर ७ घन्टामा मात्र उक्त स्थानमा पुग्न सकिन्छ । बुधबार राति १२ बजेपछि मौन समय सुरु हुनेछ । उक्त समयपछि मतदान केन्द्र कर्मचारी र सुरक्षाकर्मीको घेरामा रहन्छन् । यो चुनावमा उमेर पुगेर थपिएका नयाँ मतदाताको परिचयपत्र सम्बद्ध मतदान केन्द्रमै वितरण गर्ने कार्यक्रम छ । जिल्ला निर्वाचन अधिकारी विकासचन्द्र पौडेलका अनुसार बागलुङका २५ वटा मतदान स्थलमा ४५ मतदान केन्द्र छन् । २ सय ५० कर्मचारी र त्यत्तिकै संख्यामा प्रहरी खटिएका छन् । पोखरा संवाददाताका अनुसार प्रतिनिधिसभा सदस्यका लागि उपनिर्वाचन हुने कास्की२ मा ३२ मतदान स्थल र ८२ मतदान केन्द्र छन् । ४ सय १० कर्मचारी खटाइएको छ । ३ सय २८ स्वयंसेवक पनि खटिने जिल्ला निर्वाचन अधिकारी महेन्द्रराज सुवेदीले बताए । निर्वाचन सुरक्षामा झन्डै एक हजार सुरक्षाकर्मी परिचालन हुनेछन् । सुरक्षाका दृष्टिले मतदान केन्द्रलाई तीन तहमा विभाजन गरेर सुरक्षाको प्रबन्ध गरेका छौं, प्रमुख जिल्ला अधिकारी रमेशकुमार केसीले भने । उनका अनुसार दुर्गम स्थान, निर्वाचनमा सहभागिता हुन अनिच्छुक, चुनाव बहिष्कार अभियान, राजनीतिक दलबीच तीव्र प्रतिस्पर्धा, आचारसंहिता उल्लंघनलगायत सुरक्षा चुनौती ठानेर सोहीअनुसार आन्तरिक सुरक्षा व्यवस्था मिलाइएको छ ।"
कडाइ गर्न सुझाव,"१२९ मतदान केन्द्र अति संवेदनशील उपनिर्वाचन हुने ३७ जिल्लाका ५ सय ३७ मतदान केन्द्रलाई गृह मन्त्रालयले तीन समूहमा वर्गीकरण गरेर सुरक्षा व्यवस्था मिलाएको छ । १ सय २९ मतदान केन्द्रलाई अति संवेदनशील, २ सय ९८ लाई संवेदनशील र १ सय १० मतदान केन्द्रलाई सुरक्षाको दृष्टिकोणले सामान्य मानेको छ । गृहप्रवक्ता सहसचिव केदारनाथ शर्माले सुरक्षा चुनौतीको विश्लेषण गरेर केन्द्रहरूको वर्गीकरण गरिएको बताए । उपनिर्वाचन सुरक्षा योजना तयार पारेर जिल्ला जिल्लामा पठाइएको छ, भौगोलिक अवस्था, सुरक्षा चुनौती र विशिष्टताका आधारमा जिल्ला सुरक्षा समितिले त्यसमा थप संशोधन गर्न सक्छ, उनले भने । नेत्रविक्रम चन्द समूहको गतिविधिका सम्भावित क्षेत्र, पूर्वी पहाडी जिल्ला र तराईकै कतिपय स्थानका मतदान केन्द्रलाई अति संवेदनशील सूचीमा राखिएको छ । सेना, सशस्त्र, नेपाल प्रहरी र राष्ट्रिय अनुसन्धानका गरी ३२ हजार सुरक्षा जनशक्ति उपनिर्वाचनमा परिचालन हुनेछन् । मतदान केन्द्र, मतगणना, उम्मेदवारको सुरक्षा सबैको मूल जिम्मेवारी नेपाली प्रहरीकै रहनेछ । प्रतिनिधिसभा १, प्रदेशसभा ३ र स्थानीय तहको प्रमुख ४, उपप्रमुख १ र वडाअध्यक्ष ४३ गरी रिक्त ५२ स्थानका लागि शनिबार मतदान हुँदैछ । ५ हजार ६ सय कर्मचारी परिचालन हुनेछन् ।"
प्रचारमा जाँदै हौसला थप्दै,"(दाङ)  प्रदेशसभा सदस्यका लागि दाङ ३ (ख) को उपनिर्वाचनले जिल्लाका गाउँहरू तताएको छ । दिनहुँ केन्द्रीय नेताहरूको लर्को छ । चुनावी मैदानमा रहेका आफ्ना उम्मेदवारलाई सबै पार्टीका शीर्ष नेताहरूले निर्वाचन क्षेत्रमै पुगेर हौसला दिइरहेका छन् । मुख्य प्रतिस्पर्धी नेकपा र कांग्रेसले केन्द्रीय नेताहरू जुटाएर शक्ति प्रदर्शन गरिरहेका छन् ।कांग्रेस सभापति शेरबहादुर देउवा, वरिष्ठ नेता रामचन्द्र पौडेल, महामन्त्री शशांक कोइराला, प्रवक्ता विश्वप्रकाश शर्मा, केन्द्रीय सदस्यहरू शेखर कोइराला, रामशरण महत, प्रकाशशरण महत, बालकृष्ण खाँण लगायत केन्द्रीय नेताहरू यहाँ आएका छन् । केन्द्रीय सदस्य एवं पूर्वसिँचाइ मन्त्री दीपक गिरी, राष्ट्रिय सभा सदस्य अनिता देवकोटा, प्रदेशसभा सदस्य डिल्लीबहादुर चौधरी लगायतका नेताहरू पनि निरन्तर चुनावी क्षेत्रमा छन् ।नेकपाले पनि चुनाव सुरु हुनेबित्तिकै अध्यक्ष पुष्पकमल दाहाललाई ल्याएर कार्यकर्ता प्रशिक्षण चलाएको थियो । अहिले स्थायी कमिटी सदस्य युवराज ज्ञवाली, प्रदेश ५ का इन्चार्ज शंकर पोखरेल, प्रदेश अध्यक्ष ओनसरी घर्ती, प्रदेश सचिव जगप्रसाद शर्मा, राष्ट्रिय सभा सदस्य कोमल वली, प्रतिनिधिसभा सदस्य शान्ता चौधरी, मेटमणि चौधरी, हीराचन्द्र केसी, अनेरास्ववियुका केन्द्रीय अध्यक्ष ऐन महरलगायत जिल्लाका सबै सांसद र नेताहरू चुनावी अभियानमा व्यस्त छन् ।राप्रपाले पनि अध्यक्ष कमल थापा, नेता दीपक बोहरा लगायतका केन्द्रीय नेताहरू ल्याएर कार्यक्रम गरेको छ । मालेले महासचिव सीपी मैनालीलाई ल्याएर चुनावी सभा गरेको छ । ०६४ को निर्वाचनमा सबै क्षेत्र माओवादीले जितेकामा ०७० मा कांग्रेसले बाजी मारेको थियो । ०७४ मा तीन प्रतिनिधिसभा र ६ प्रदेशसभा सदस्यमध्ये कांग्रेसले एक प्रदेशसभा सदस्यमात्रै जितेको छ । अन्य सबै नेकपाले जितेको छ । गत निर्वाचनमा १० स्थानीय तहमध्ये दुई उपमहानगर र एक नगरपालिकासहित सात पालिका नेकपा र तीन गाउँपालिका कांग्रेसले जितेको छ । ०७४ मा साबिक एमालेका उत्तरकुमार वलीले जितेको क्षेत्र जोगाउने दबाबमा नेकपा छ भने कांग्रेसले आफ्नो पुरानो प्रभाव क्षेत्र फर्काउने कसरत गरिरहेको छ । नेकपाले दिवंगत प्रदेश सांसद वलीकी श्रीमती विमलाकुमारी खत्री वलीलाई उम्मेदवार बनाएको छ भने कांग्रेसले पुराना नेता केशवकुमार शर्मा आचार्यलाई अघि सारेको छ । १२ दल र २ स्वतन्त्र गरी १४ जना उम्मेदवार छन् । ०७४ मा उत्तरकुमार वली ६ हजार ४ सय ३५ मतान्तरले विजयी भएका थिए । उनले २३ हजार ९ सय ७० र निकटतम् प्रतिद्वन्द्वी कांग्रेसका बुद्धिराम भण्डारीले १७ हजार ५ सय ३५ मत प्राप्त गरेका थिए । आन्तरिक विवाद नभएको र सबै नेता एकजुट भएर लागिरहेका कारण परिणाम सकारात्मक आउने अपेक्षा कांग्रेस सभापति देउवाले गरे । जनताले परिवर्तन खोजेका छन् । नेकपाको सरकारले काम गर्न सकेको छैन, उनले भने, अहिलेको सरकारभन्दा हामीले विगतमा धेरै विकास गरेका थियौं । कांग्रेस अहिले एकजुट छ । परिणाम हाम्रो पक्षमा आउँछ । नेकपाले भने एकीकृत पार्टीको मत बढी भएका कारण जीत सुनिश्चित भएको दाबी गरेको छ । यो नेकपाले जितिसकेको क्षेत्र हो । अहिले दुःखद दुर्घटनाका कारण मात्रै फेरि चुनाव हुन लागेको हो, नेकपा प्रदेश ५ का इन्चार्ज एवं मुख्यमन्त्री शंकर पोखरेलले भने, यो विगतकै मत परिणामको निरन्तरता हो । जनमत पहिले नै नेकपाको पक्षमा आइसकेकाले अब अन्यत्र जान सक्दैन । उक्त क्षेत्रमा ६८ हजार ७ सय १९ मतदाता छन् । निर्वाचन हुने क्षेत्रमा तुलसीपुर उपमहानगरपालिकाका चार वडाका साथै दंगीशरण, बबई र शान्तिनगर गाउँपालिका पर्छन् । स्थानीय तहमा दंगीशरण र बबई नेकपा तथा भने शान्तिनगर कांग्रेसले जितेको छ । घोराही१६ को वडाध्यक्षका लागि पनि चुनावी अभियान तीव्र छ । केन्द्रीय तथा जिल्ला तहका नेताहरू वडाका कार्यक्रममा पनि सहभागी हुने गरेका छन् । वडाध्यक्षका लागि पाँच राजनीतिक दल र दुई स्वतन्त्र गरी सात उम्मेदवार छन् । नेकपाबाट सुरेशबहादुर केसी र कांग्रेसबाट ताराबहादुर डीसीले प्रतिस्पर्धा गर्दैछन् । नेकपाबाट जगलाल चौधरीले बागी उम्मेदवारी दिएका छन् । वडाध्यक्ष लछिनप्रसाद बुढाको निधन भएकाले उक्त वडामा उपनिर्वाचन हुन लागेको हो ।"
शीर्ष नेताबाटै आचारसंहिता उल्लंघन,"बाग्लुङ (कास) निर्वाचन आचारसंहिताले प्रचारका काममा हेलिकप्टर प्रयोगमा रोक लगाएको छ । तर यहाँ हुन लागेको प्रदेशसभा निर्वाचनमा नेताहरूले त्यसको उल्लंघन गरेका छन् । नेकपाका अध्यक्ष पुष्पकमल दाहाल, महासचिव विष्णु पौडेल, कांग्रेस सभापति शेरबहादुर देउवा, वरिष्ठ नेता रामचन्द्र पौडेल र महामन्त्री शशांक कोइरालाले हेलिकप्टर प्रयोग गरेका हुन् । नेकपाले बुर्तिवाङमा शनिबार आयोजना गरेको आमसभा र कांग्रेसले निसीखोलामा आइतबार गरेको आमसभामा शीर्ष नेता हेलिकप्टरमा आएका थिए । उनीहरूले चढेको हेलिकप्टर खर्च कसले बेहोरेको भन्ने खुलेको छैन । तर जसले बेहोरे पनि त्यो आचारसंहिताविपरीत भएको निर्वाचन अनुगमनकर्ता सिर्जना पन्तले बताइन् । हेलिकप्टर ल्याउन लागेको थाहा पाएपछि जिल्लाका सुरक्षा अधिकारीले शीर्ष नेतालाई निर्वाचन आचारसंहिताविपरीत हुने बताएका थिए । त्यसपछि नेताहरू छिमेकी जिल्लामा हेलिकप्टर ल्यान्ड गराएर मोटर चढेर कार्यक्रमस्थल पुगेका थिए । हामीले आचारसंहिताको विषय हो भनेर सम्झाउन खोज्यौं, तर उहाँहरूले हामीप्रति नकारात्मक सोच्नुभयो, एक सुरक्षा अधिकारीले भने । यसअघि उम्मेदवारी फिर्ता गर्ने दिन पनि स्वतन्त्र उम्मेदवार शेरमान घर्तीले हेलिकप्टर प्रयोग गरेका थिए । हेलिकप्टर चढेर सदरमुकाम आएका घर्तीले उम्मेदवारी भने फिर्ता लिएनन् ।"
मतदान केन्द्रमा टोली,"भक्तपुर (कास) भक्तपुरका २२ स्थानका ५४ वटै मतदान केन्द्रका निर्वाचन सामग्रीसहित मतदान अधिकृतको टोली खटिएको छ । यहाँ प्रदेशसभा सदस्यका लागि क्षेत्र नम्बर १ (क) मा उपनिर्वाचनका हुन लागेको हो । मतदान अधिकृतहरूलाई सुरक्षाकर्मीसहित मतदान केन्द्र पठाइएको प्रमुख जिल्ला अधिकारी नारायणप्रसाद भट्टले बताए । नियुक्तिपत्र, पेस्की रकम र मतपेटिकासँगै चाहिने ५४ प्रकारका सामग्री लिएर कर्मचारी केन्द्र खटिएका हुन् । मतपत्र बिहीबारसम्म मतदान केन्द्र पुर्याइसक्ने मुख्य निर्वाचन अधिकृतको कार्यालयले जनाएको छ । २ सय ७० कर्मचारी खटिएका छन् । केन्द्रमा कर्मचारीले बिहीबारबाट सम्बन्धित मतदान केन्द्रबाट फोटो सहितको मतदाता परिचयपत्र वितरण गर्ने छन् । उक्त क्षेत्रमा २३ हजार ८० महिला र २१ हजार ९ सय ३५ पुरुष गरी ४५ हजार १५ मतदाता छन् । प्रदेशसभा सदस्य हरिशरण लामिछानेको निधन भएपछि उपनिर्वाचन गर्न लागेको हो । मंसिर १४ गते बिहान ७ देखि साँझ ५ बजेसम्म मतदान प्रक्रिया हुने र मतदाता ५ बजेसम्म लाइनमा बसे समय थप गर्न सकिने जनाइएको छ ।"
'पनौती विश्व सम्पदामा पर्न सक्छ',"पनौती (कास) युनेस्कोका नेपाल प्रतिनिधि मानहार्ट क्रिस्टियानले पनौती नगर विश्व सम्पदामा सूचीकृत हुन सक्ने बताएका छन् । पनौतीलाई सम्पदायुक्त सहरका रूपमा विकसित गर्न तयार पारिएको पनौती गुरुयोजना हस्तान्तरण कार्यक्रममा मंगलबार उनले यसका लागि पुरातत्त्व विभागसँग समन्वय गर्न सुझाए । एउटा मुलुकले एक वर्षमा एउटा मात्रै सम्पदालाई विश्व सम्पदामा प्रस्तावित गर्न सक्ने जनाउँदै उनले अहिले जनकपुरको जानकीधाम प्रस्तावित भए पनि प्रक्रिया पुरा हुन बाँकी रहेको बताए । पनौतीका नगरप्रमुख भीम न्यौपानेले पनौतीलाई २२ वर्षअघि नै विश्व सम्पदामा प्रस्तावित गर्ने निर्णय भएको सुनाए । पनौतीलाई अझ सम्पदाजन्य बनाउन अहिले आएको गुरुयोजनाअनुसार तत्काल काम सुरु हुनेछ, उनले भने, यहाँका पाटीपौवा, सत्तल, मन्दिर र घर परम्परागत शैलीमा बनाइने छ । यसका लागि एक करोड बजेट छुट्ट्याइएको उनले बताए । पनौती भिजनको गुरुयोजना आरपी फाउण्डेसनका तर्फबाट इन्जिनियर जेविन धौभडेलले तयार गरेका हुन् । फाउण्डेसनका संस्थापक रवीन्द्र पुरीले पनौतीलाई दुई वर्षमा नमूना सहर बनाउन सकिने बताए ।"
पत्रकार कसजू रहेनन्,काठमाडौं (कास) पत्रकार एवं बाल साहित्यकार विनयकुमार कसजूको मंगलबार निधन भएको छ । मुटु र श्वासप्रश्वाससम्बन्धी समस्याबाट पीडित ७२ वर्षीय कसजूको ललितपुरस्थित मेडिसिटी अस्पतालमा उपचारका क्रममा निधन भएको हो । निमोनियाका कारण गम्भीर बिरामी भएपछि उनलाई गत कात्तिक १९ मा अस्पतालमा भर्ना गरिएको थियो । गुल्मीको रिडीमा जन्मेका कसजूका श्रीमती र तीन छोरा छन् । उनी राष्ट्रिय सूचना आयोगका पहिलो अध्यक्ष थिए । देउराली पत्रिकासमेत प्रकाशन गरेका उनका दुई सयभन्दा बढी बालकथा र बाल साहित्यसम्बन्धी कृति प्रकाशित छन् ।
११ देशका भाषाशास्त्रीको जमघट,काठमाडौं (कास) एघार देशका भाषाशास्त्री काठमाडौंमा भेला भएका छन् । भाषा विज्ञान समाज नेपालको ४० औं वार्षिक सम्मेलनमा त्रिभुवन विश्वविद्यालय परिसरमा भेला भएका उनीहरूले ४३ भाषाको संरक्षण र सम्बर्द्धनबारे बहस गर्नेछन् । विश्वविद्यालय अनुदान आयोगका अध्यक्ष भीमप्रसाद सुवेदीले नेपालका सबै भाषाहरू यकिन गर्न आगामी राष्ट्रिय जनगणनामा भाषाशास्त्रीले पहिल्याउन आवश्यक रहेको बताए । दुईदिने सम्मेलनमा ८२ वटा कार्यपत्र प्रस्तुत हुने समाजका अध्यक्ष भीमनारायण रेग्मीले जानकारी दिए ।
नायब सुब्बाको कमाइ १४ करोड !,"काठमाडौं (कास) गैरकानुनी सम्पत्ति आर्जन गरेको अभियोगमा मालपोत कार्यालय सिमराका नायब सुब्बा मदनप्रसाद गुप्ताविरुद्ध अख्तियार दुरुपयोग अनुसन्धान आयोगले १४ करोड ८१ लाख रुपैयाँको भ्रष्टाचार मुद्दा दायर गरेको छ । गुप्ताले सम्पत्ति श्रीमती रिता देवी, छोरा विक्की र रकीका नाममा लुकाएको आरोपमा उनीहरूमाथि पनि आयोगले मुद्दा चलाएको छ । मुद्दामा कविता कुमारी, निरजकुमार गुप्ता, राजेशकुमार गुप्ता, जुगुलीप्रसाद र जगतनारायण यादवलाई समेत प्रतिवादी बनाइएको छ । कुल १९ करोड ३६ लाख रुपैयाँ आर्जन गरेका उनको वैध आय तलब र अन्यबाट ४ करोड ५४ लाख रुपैयाँ मात्रै रहेको आयोगको दाबी छ ।"
न्यायका लागि खबरदारी,"काठमाडौं (कास) सशस्त्र द्वन्द्वमा भएका मानवअधिकार उल्लंघनका घटना छानबिनमा प्रगति गर्न नसकेको भन्दै अन्तर्राष्ट्रिय मानवअधिकारवादी संस्थाहरूले नेपाल सरकार पीडितलाई न्याय दिनुपर्ने जिम्मेवारीबाट पन्छिएको आरोप लगाएका छन् । कमिसन अफ जुरिस्ट, एम्नेस्टी इन्टरनेसनल, ट्रायल इन्टरनेसनल र ह्युमन राइट्स वाचले लामो समयदेखि अवरुद्ध संक्रमणकालीन न्यायिक प्रक्रियाबारे प्रश्न उठाउँदै सत्य निरूपण तथा मेलमिलाप आयोगको पुनर्गठनअघि सर्वोच्च अदालतको आदेशअनुसार ऐन संशोधन गर्न आग्रह गरेका छन् । पदाधिकारीविहीन यी आयोगमा राजनीतिक सहमतिमा नियुक्तिका लागि पुरानै नाम दोहोर्याउन लागेको घटनाप्रति पनि ती संस्थाले चासो देखाएका छन् । सहमतिका नाममा पीडितहरूलाई उपेक्षा नगर्न उनीहरूले सरकारलाई सचेत गराएका छन् ।"
सामाजिक सुरक्षा कोषमा सवा लाख श्रमिक,"१ करोडसम्म कर्जा कोषले योगदानकर्तालाई एक करोड रुपैयाँसम्मको सहुलियत कर्जा उपलब्ध गराउने भएको छ । कोषले योगदानकर्तालाई सामाजिक, शैक्षिक र घर कर्जा दिने प्रस्ताव गरेको छ ।योगदानकर्ताले प्राप्त गर्ने लाभका लागि वर्षौं पर्खनुपर्ने र बीचमा रकम निकाल्न नपाइने हो कि भन्ने आशंका अन्त्य गर्न कोषले छिट्टै सामाजिक, शैक्षिक र घर कर्जा दिने तयारी गरेको छ । यसबाट कोषप्रति आकर्षण बढ्ने विश्वास मन्त्रालयको छ । कोषको लगानी नीतिसम्बन्धी कार्यविधि सञ्चालक समितिले पारित गरी स्वीकृतिका लागि श्रम मन्त्रालयमा पठाइएको घिमिरेले जानकारी दिए ।"
प्रदेशको राजधानीमा दाहालको चासो,"मधेसलाई फकाउँदैसिमरा दाहालले प्रदेश २ मा जारी विकास निर्माण योजनामा ढिलाइ भए स्थानीयसँगै अनशन बस्ने बताएका छन् । बाराको निजगढमा मंगलबार प्रदेश २ अन्तर्गतका राष्ट्रिय गौरवका आयोजनाको कार्यान्वयनका लागि आयोजित सभामा उनले युद्धस्तरमा काम नगर्ने ठेकेदारलाई कारबाहीका लागि सरकारसँग सिफारिस गर्ने जनाए ।तराईमधेसका जनतासँग मेरो लभ परेको छ भनेको छु । मेरो लभरलाई यसभन्दा बढी दुःख दिने, विकास निर्माणका कामलाई गति नदिने हो भने म यहीँ आएर आन्दोलन गर्न तयार छु, उनले भने, विकास निर्माणलाई गति नदिनु मेरा लागि सह्य छैन । विकास निर्माणलाई प्रदेश २ मा केन्द्रित गर्न नेकपा र संघीय सरकार विशेष रूपले लागेको दाहालले दाबी गरे । ठेकेदारले युद्धको गतिमा काम गरेनन् भने तिनीहरूलाई कारबाही गर्न म सरकारसँग भन्नेछु । सरकारलाई सुन्न गाह्रो भयो भने म नै अनशनमा बस्ने प्रतिबद्धता जनाउँछु, उनले भने । प्रदेश २ मा विकासप्रति नयाँ चेतना देखिएको उनको भनाइ छ । द्रुत मार्ग र दोस्रो अन्तर्राष्ट्रिय हवाई अड्डाको केन्द्र निजगढ छ, उनले भने, यसबारे सरकारले महत्त्वपूर्ण निर्णय गरिसकेको छ । विमानस्थलका लागि मुख्य चुनौती टाँगिया बस्तीका १४ सय ७६ परिवारको व्यवस्थापन रहेको दाहालले बताए । मैले बस्तीमा पुगेर समस्या सुनेको छु । स्थानीयको मागअनुसार चाँडोभन्दा चाँडो विमानस्थल निर्माणको प्रक्रिया अगाडि बढाउन पहल गर्नेछु, उनले भने । पूर्वपश्चिम रेलमार्ग, हुलाकी मार्ग बनाउन भारतीय प्रधानमन्त्री नरेन्द्र मोदीसँग सिधा कुराकानी गरेको दाहालले बताए ।"
अतिरिक्त शुल्क समायोजन गरिने,"(काठमाडौं)  मेडिकल कलेज सञ्चालकहरू विद्यार्थीबाट लिएको अतिरिक्त शुल्क समायोजन गर्न तयार भएका हुन् । शिक्षा मन्त्रालयमा मंगलबार अबेरसम्म भएको वार्तामा बढी लिइएको रकम आगामी वर्षको शिक्षण शुल्कमा समायोजन गर्न उनीहरू सहमत भएका हुन् । शिक्षा मन्त्रालयमा योसँगै तत्कालका लागि मेडिकल शिक्षाको शुल्क विवाद अन्त्य गर्ने ४ बुँदे सहमति भएको छ ।मन्त्रिपरिषद्को निर्णयअनुसार चिकित्सा शिक्षा स्नातक तहको एमबीबीएस र बीडीएसको शुल्क कार्यान्वयन गर्न मेडिकल कलेज सञ्चालकले प्रतिबद्धता जनाएका हुन् । सहमतिमा विश्वविद्यालयबाट काउन्सिलिङ गरी बैंकिङ प्रणालीबाट भर्ना प्रक्रिया थालनी भएपछिको शुल्क बुधबार नै समायोजन गर्न थाल्ने उल्लेख छ । शैक्षिकसत्र ०७४०७५ मा उक्त प्रणालीबाट भर्ना प्रक्रिया सुरु भएको हो । त्यस्तै शैक्षिकसत्र ०७२ र ०७३ को हकमा छानबिन गरी चिकित्सा शिक्षा आयोगले निर्णय लिने सहमति भएको छ । कलेजहरूले ०७२ देखि नै बढी रकम लिँदै आएका थिए । शैक्षिकसत्र ०७६ मा सरकारले तोकेको शुल्कमा विद्यार्थी भर्ना लिन पनि कलेजहरू सहमत भएका छन् । यसअघि उनीहरूले सरकारले तोकेको रकममा विद्यार्थी पढाउन नसक्ने भन्दै भर्ना रोक्ने चेतावनी दिँदै आएका थिए । त्यसपछिको शैक्षिकसत्रका लागि भने वैज्ञानिक ढंगले शुल्क निर्धारण गर्ने सहमति गरिएको छ । गृह मन्त्रालयले मंगलबारसम्म शुल्क फिर्ता नगरे सञ्चालकहरूलाई कारबाही थाल्ने चेतावनी दिएको थियो । गृह मन्त्रालयले कारबाहीका लागि उजुरी दिन पीडित विद्यार्थीलाई आग्रह गरेको थियो भने मातहतका निकायलाई सञ्चालकहरू प्रक्राउ गर्न निर्देशन दिएको थियो । प्रधानमन्त्री केपी शर्मा ओली र शिक्षामन्त्री गिरिराजमणि पोखरेलले समेत शुल्क फिर्ता गर्नुपर्ने बताउँदै आएका थिए । सरकारको शुल्क फिर्ता गर्नुपर्ने अडानपछि मेडिकल कलेज सञ्चालकहरूले लिखित रूपमै विद्यार्थीबाट लिएको अतिरिक्त शुल्क समायोजन गर्ने प्रतिबद्धता जनाएका हुन् ।त्रिभुवन विश्वविद्यालय र काठमाडौं विश्वविद्यालयबाट सम्बन्धन लिएका निजी मेडिकल कलेज सञ्चालक छुट्टाछुट्टै प्रतिबद्धता पत्र लिएर मंगलबार दिउँसो शिक्षामन्त्रीलाई भेट्न पुगेका थिए । शिक्षा मन्त्रालय र विश्वविद्यालयको निर्देशनअनुसार विद्यार्थीबाट लिएको बढी रकम समायोजन गर्दै जाने प्रतिबद्धता पत्रमा उल्लेख छ । शिक्षामन्त्री पोखरेलले प्रतिबद्धताले मात्र शुल्क विवाद समाधान नहुने भन्दै सञ्चालकहरूसँग समायोजनसम्बन्धी योजना माग गरेका थिए । शिक्षामन्त्रीले मेडिकल कलेज सञ्चालकसँग शुल्क समायोजन कसरी गर्ने, कहिलेसम्म गर्ने भनेर ढाँचा र कार्ययोजना पनि मागेका थिए । त्यसपछि उनले गृहमन्त्री रामबहादुर थापा, महान्यायाधिवक्ता अग्नि खरेल, गृहसचिव प्रेमकुमार राई, शिक्षा सचिव महेश दाहाल र प्रहरी महानिरीक्षक सर्वेन्द्र खनालसँग शुल्क समायोजन र प्रतिबद्धताको विषयमा छलफल गरेका थिए ।उक्त छलफलपछि पुनः कलेज सञ्चालकहरूलाई डाकेर शुल्क समायोजन गर्ने समझदारीका सहमति कायम गरिएको हो । सञ्चालकहरूले विद्यार्थीबाट लिएको रकम खर्च भइसकेकाले आगामी वर्षको शिक्षण शुल्कमा समायोजन गर्न सक्ने अडान लिएका थिए । शिक्षा मन्त्रालय र त्रिभुवन विश्वविद्यालयले शुल्क फिर्ता वा समायोजनको विकल्प रोज्न मेडिकल कलेजहरूलाई आग्रह गरेका थियो । सरकारले शुल्क फिर्तामा जोड दिँदै आएको थियो । गृह मन्त्रालयले बढी शुल्क लिएका कलेज सञ्चालकलाई प्रक्राउ गरेर कारबाही प्रक्रिया अघि बढाउन भएपछि उनीहरू समायोजनमा सहमत भएका हुन् । शैक्षिकसत्र ०७५ र ०७६ मा विद्यार्थीबाट उठाएको अतिरिक्त रकम आगामी वर्षको शुल्कमा समायोजन गरेर विवाद अन्त्य गर्ने निष्कर्षमा सञ्चालक पुगेका हुन् । विद्यार्थीले भने २०७२ सालदेखिकै शुल्क फिर्ता वा समायोजन हुनुपर्ने माग राख्दै आएका छन् ।शुल्क समायोजनका लागि प्रतिबद्धता गर्न छलफलमा बसेका मेडिकल कलेज सञ्चालकबीच नै विवाद हुँदा मंगलबार ढिला गरि लिखित प्रतिबद्धता आएको हो । कतिपय मेडिकल कलेज सञ्चालक शुल्क समायोजन गर्न नसकिने अडानमा थिए । मंगलबार १२ बजेभित्र सरकारसँग लिखित रूपमै प्रतिबद्धता गरेका उनीहरूले ४ बजे मात्र शिक्षामन्त्रीलाई पत्र बुझाएका थिए । शिक्षामन्त्रीले योजना सहितको शुल्क समायोजन ढाँचा पेश गर्न भनेपछि पुनः छलफल गरेर छलफल डाकिएको थियो । साँझ ६ बजे सुरु भएको ६ छलफलमा राति ११ बजे समझदारी कायम भएको हो ।एमबीबीएस, बीडीएसलगायत चिकित्साशास्त्रका विषय अध्ययनरत विद्यार्थीसँग कलेजहरूले बढी शुल्क लिँदै आएका छन् । अतिरिक्त शुल्क फिर्ताको माग राख्दै विद्यार्थी गत फागुनदेखि आन्दोलनमा छन् । सरकारले पटकपटक बढी लिएको रकम फिर्ता गर्न निर्देशन दिँदै आएको छ । कात्तिक २४ गते १५ दिनभित्र रकम फिर्ता वा समायोजन गर्न शिक्षा मन्त्रालयले अल्टिमेटम दिएको थियो । उक्त समयसीमाभित्र पनि मेडिकल कलेजहरूले शुल्क फिर्ता गरेनन् । सोमबार गृहमन्त्री थापाले कलेज सञ्चालकलाई शुल्क फिर्ता गर्न २४ घण्टाको अल्टिमेटम दिएका थिए । गृहमन्त्रीको शुल्क फिर्ता नगरे प्रक्राउ गरी ठगीको आरोपमा कारबाही थाल्ने चेतावनीपछि मेडिकल कलेज सञ्चालकहरूको सामूहिक प्रतिबद्धता आएको हो । काठमाडौं र त्रिभुवन विश्वविद्यालयबाट सञ्चालित सबै मेडिकल कलेज शुल्क समायोजन गर्न एकमत भएका हुन् । त्रिविबाट सम्बन्धन पाएका कलेजमा मात्रै विद्यार्थी आन्दोलित छन् । काठमाडौं विश्वविद्यालयले सरकारले निर्धारण गरेभन्दा बढी शुल्क तोकेर कलेजहरूलाई परिपत्र गरेको थियो । सोही आधारमा काठमाडौं विश्वविद्यालय मातहतका मेडिकल कलेजले बढी रकम उठाउने गरेका छन् । मेडिकल कलेजको शुल्क विवादले पठनपाठन, परीक्षा र नयाँ भर्ना प्रक्रिया प्रभावित हुँदै आएको छ । समायोजनको प्रतिबद्धता गरेका कारण मन्त्रालय पर्ख र हेर को नीतिमा रहेको गृह मन्त्रालयका एक अधिकारीले बताए । छलफलमा गृहमन्त्री थापाले बुधबारसम्म पनि शुल्क विवादले निकास नपाए कलेज सञ्चालकलाई प्रहरीले नियन्त्रणमा लिएर कारबाही थाल्ने बताएका थिए । आन्तरिक रूपमा गृह मन्त्रालयले प्रशासन र प्रहरीमार्फत विद्यार्थीलाई ठगीविरुद्ध उजुरी लिन र दिन सर्कुलर गरिसकेको थियो । मेडिकल कलेजहरूले एउटै विद्यार्थीबाट १० लाखसम्म बढी रकम लिएको पाइएको थियो । सरकारले काठमाडौं उपत्यका बाहिर एमबीबीएस अध्ययनका लागि ४२ लाख ४५ हजार र भित्र ३८ लाख ५० हजार शुल्क तोकेको थियो । कलेजले विभिन्न शीर्षकमा अतिरिक्त शुल्क उठाएका हुन् । एमबीबीएस र बीडीएसबाहेक अन्य विषयको अध्ययनमा पनि कलेजले मनोमानी शुल्क उठाएका छन् । चिकित्सा शिक्षाको अन्य विषयको शुल्कबारे भने मंगलबार सम्झौतामा कुनै कुरा उल्लेख छैन ।"
मापदण्डविपरीतका फुटपाथ,१५ मिनेटभित्र हिँड्ने फुटपाथको चौडाइपैदलयात्रुको संख्या५०० सम्म १५ मिटर५००१५०० २ मिटर१५००२५०० २५ मिटर२५००३५०० ३ मिटरनेपाल सडक मापदण्ड २०७०
अवैध उत्खनन् बन्द गर्नर् फेरि पत्र,"(ललितपुर)  लेले नल्लु क्षेत्रका खानी सञ्चालकले वन क्षेत्र मासेर ढुंगा उत्खनन् गरेको भन्दै तत्काल बन्द गर्न जिल्ला वन कार्यालय ललितपुरले पत्र काटेको छ । दम्सीडोल सामुदायिक वन उपभोक्ता समूहले शुक्रबार उजुरी दर्ता गरेपछि कार्यालयले गोदावरी नगरपालिकाको नाममा सोमबार पत्र काटेको हो ।पत्रको बोधार्थ जिल्ला प्रशासन कार्यालय ललितपुर, महानगरीय प्रहरी परिसर जावलाखेल, बज्रबाराही सबडिभिजन वन कार्यालय चापागाउँ र जिल्ला नापी कार्यालय ललितपुरलाई दिइएको छ । ललितपुरका जिल्ला वन अधिकृत नवीन गिरीले खानी व्यवसायीले बन्द नगरेमा अनुगमन समितिमा कुरा उठाउने बताए । वन क्षेत्रमा खानी प्रवेश गरेको प्रमाणित भएमा कारबाही गरिनेछ । अहिले खानी व्यवसायीले वन क्षेत्रमा प्रवेश नगरी आफ्नो आबादी क्षेत्रमा उत्खनन् गरिरहेको दाबी गरिरहेका छन्, उनले भने, हामीले वन र आबादी क्षेत्र छुट्याइदिन भनेका छौं । बन्द गर्न प्रहरीलाई पनि भनेका छौं । महानगरीय प्रहरी परिसर जावलाखेलका एसएसपी टेकबहादुर राईले पत्रबारेमा जानकारी नभएको बताए । बोधार्थ भनेको जानकारी मात्र हो, उनले भने, बन्द गर्न निर्देशन आएमा तत्काल बन्द गर्छौं । वन कार्यालयले यसअघि पनि गोदावरी नगरपालिकाको नाममा अवैध उत्खनन् बन्द गर्न पत्र पठाएको थियो । कात्तिक २६ गते खानी अनुगमन समितिले पनि पत्र काटेको थियो । तैपनि खानी सञ्चालक, जनप्रतिनिधिले अटेर गर्दै आइरहेका छन् । ०७१ मा तत्कालीन सभासद, राजनीतिक दलका प्रतिनिधि, स्थानीय विकास अधिकारी, प्रमुख जिल्ला अधिकारी, जिल्ला वन कार्यालय प्रमुख र जिल्लाका सुरक्षा निकायका प्रमुखहरूको बैठकले नयाँ खानी क्षेत्रको अध्ययन र खानी क्षेत्र घोषणा गरेर मात्र सञ्चालन गर्न दिने निर्णय गरेको थियो । सांसद चेतनाथ सञ्जेलले लेले नल्लु क्षेत्रमा सञ्चालित खानी तथा क्रसर उद्योग कानुनविपरीत रहेको भन्दै बन्द गर्न स्थानीय तहले प्रक्रिया अगाडि बढाउनुपर्ने बताए । खानी क्षेत्र व्यवस्थापन गर्न सरकारले निर्णय गरेर दिनुपरे पनि हामी तयार छौं, उनले भने, यसबारेमा स्थानीय तहले पनि विशेष चासो दिनुपर्यो । गोदावरी नगरपालिकाका प्रवक्ता मिलन सिलवालले उपमेयर मुना अधिकारीको नेतृत्वमा अनुगमन भइरहेको बताए । वनले नगरपालिकाको नाममा पत्र काटिसकेपछि सहयोग नगर्ने भन्ने हुँदैन, उनले भने ।लेले नल्लु र बुरुन्जुली क्षेत्रमा ३० भन्दा बढी अवैध क्रसर सञ्चालनमा छन् । प्रत्येक उद्योगबाट मासिक रकम उठाउने र उक्त रकम सेटिङमा संलग्न हुनेलाई भागबन्डा लगाउने गरेको आरोप छ । ललितपुरका प्रमुख जिल्ला अधिकारी भागिरथ पाण्डेयले वन क्षेत्र मिचेको भएमा वन कार्यालयले कानुनीअनुसार कारबाही अगाडि बढाएमा सहयोग गर्न तयार रहेको बताए ।"
पुल अलपत्र बनाउने कम्पनी कालोसूचीमा,"मकवानपुर (कास) पटकपटक समय थप गर्दा पनि निर्माण पूरा नगरी पुल अलपत्र पार्ने ठेकेदार कम्पनीलाई प्रदेश ३ सरकारले कालोसूचीमा राख्ने प्रक्रिया सुरु गरेको छ । मकवानपुरका विभिन्न पाँच स्थानमा निर्माण नसकिएका र तोकिएको समयभित्र सन्तोषजनक प्रगति नदेखिएका कम्पनीलाई कालोसूचीमा राख्ने प्रक्रिया सरकारले अगाडि बढाएको हो । समय थपका लागि ती कम्पनीले निवेदन दिए पनि आफूहरूले सिफारिस नगरेको पूर्वाधार विकास कार्यालय चितवनका प्रमुख पुष्कर पोखरेलले जानकारी दिए । उनका अनुसार सार्वजनिक खरिद ऐनको संशोधनपछि कामको प्रकृति हेरेर ठेकेदारलाई एक वर्ष समय थप गर्न सकिने भनिए पनि कार्यप्रगति कमजोर भएकाले समय थप नगर्ने निष्कर्षमा कार्यालय पुगेको छ । अब उनीहरूलाई कालोसूचीमा राख्नैपर्ने अवस्था देखिएकाले समय थप गर्न सक्ने अवस्था छैन, प्रमुख पोखरेलले भने । ठेकेदारहरूले अन्यलाई पेटी ठेक्का दिएको र सरकारबाट पाउने भुक्तानी भने आफूले बुझेर अरूलाई नदिएको बुझिएको उनले बताए ।मकवानपुरगढी गाउँपालिकाको आमभञ्ज्याङ, हेटौंडा९ स्थित कुखरेनी खोला, मनहरीचैनपुर सडकको पुल, हटियाबालबोधगुवाबारी रोडको पुल र फापरबारी भोर्लेनी सडकको पुल अहिले अलपत्र अवस्थामा छन् । ती पुल निर्माणको जिम्मा प्रदेश सरकार मातहत आइसकेको छ । दुई वर्ष समय लिएर निर्माण सुरु गरिएको फापरबारी भोर्लेनी सडकको पुलको सम्झौता अवधि गत भदौमा सकिएको छ । उक्त पुलको प्रगति जम्मा ५ प्रतिशत मात्र छ । १३ करोड १८ लाख ५८ हजार रुपैयाँमा ठेक्का सम्झौता भएको एक सय १६ मिटर लामो पुल महावीर, शिखर, तामाकोसी जेभीले ठेक्का लिएका हुन् । यसैगरी, मकवानपुर गढी५ आमभञ्ज्याङबाट ३ नम्बर वडाको कालीखोला जोड्ने एक सय २८ मिटर पक्की पुल पनि अलपत्र परेको छ । पुल निर्माणको ठेक्का लिएको नागार्जुन शंकरमाली जेभीले गत असारमै दोस्रो पटकको ठेक्का समय पनि गुजारेको छ । निर्माणको काम भने २७ प्रतिशत मात्र भएको पूर्वाधार विकास कार्यालयका प्रमुख पुष्कर पोखरलेलले बताए ।कालीखोलाको पुल निर्माणका लागि दोस्रोपटक म्याद थप गरी ०७६ असार मसान्तसम्म तोकिए पनि एक चौथाइमात्र काम सम्पन्न भएको छ । यस्तै, नागार्जुन शंकरमाली जेभीले नै ठेक्का लिएको हेटौंडा९ बाट हेटौंडा१३ पदमपोखरी जोड्ने कुखरेनी खोलाको एक सय ३ मिटर पक्की पुलको पनि काम अलपत्र छ । दोस्रोपटक समय थप गरी तीन वर्ष बितिसक्दा पनि निर्माण प्रगति भने ५५ प्रतिशतमात्र भएको कार्यालयको भनाइ छ । ४ करोड ६६ लाख २३ हजार रुपैयाँमा ठेक्का सम्झौता भएकोमा ठेकेदार कम्पनीलाई २ करोड ३८ लाख ४१ हजार रुपैयाँ भुक्तानी दिइसकिएको छ । त्यस्तै, महावीर, शिखर, तामाकोसी जेभीले एक करोड २१ लाख ६७ हजार रुपैयाँमा ठेक्का लिएको मनहरीचैनपुरराक्सिराङ सडकमा बनाइएको १८ मिटर पुलको काम दुईवर्षे समय सकिँदा पनि पूरा भएको छैन । इलाइट, सपना, विद्याञ्चल जेभीले ठेक्का लिएको हटियाबालबोध गुवाबारी सडकमा निर्माणाधीन ४० मिटर लामो पुल पनि अलपत्र छ । हाल ७५ प्रतिशत काम सकिएको उक्त पुलको सम्झौता गत असारमा नै सकिएको छ ।"
लैंगिक समानता नीति तर्जुमा,"ललितपुर (कास) ललितपुर महानगरपालिकाले लैंगिक समानता तथा सामाजिक समावेशीकरण नीति तर्जुमा गर्ने निर्णय गरेको छ । लैंगिक हिंसाविरुद्धको १६ दिने अभियानअन्तर्गत नीतिको विषयमा छलफल गरी मस्यौदा निर्माणलाई अघि बढाउने जनाएको छ । अभियानअन्तर्गत एक दिन विमेन क्लबका सदस्यबीच महानगरका मेयर र उपमेयरसँग लैंगिक समानताका निम्ति गरेका पहल र कामबारे र महानगरमा हुने गरेका लैंगिक हिंसाका प्रकृतिबारे अन्तरक्रिया आयोजना गरिने विमेन क्लबले जनाएको छ । उपमेयर गीता सत्यालले सेतो रिबन लगाएर अभियानमा मात्र होइन, लैंगिक हिंसा निर्मूलसमेत पार्नुपर्ने बताइन् । लैंगिक हिंसाविरुद्ध अभियानभन्दा न्यूनीकरण गर्नु मुख्य पाटो हो, उनले भनिन्, अभियानलाई १६ दिनमा मात्र सीमित नराखी वर्षभरि गर्नुपर्छ । महानगरपालिकाले लैंगिक हिंसाविरुद्ध टोलटोलमा ३ सय ४७ महिलाको समूह गठन गरी तालिम सञ्चालन, लैंगिक हिंसा अन्त्यका लागि पुरुषको ऐक्यबद्धता बढाउनका लागि महानगरका १५ कजेलमा विमेन क्लब गठन, परिचालन तथा तालिम सञ्चालन गरेको छ ।"
एसिड प्रहार गर्नेलाई थुनामा राख्न आदेश,"हेटौंडा (कास) युवतीमाथि एसिड प्रहार गरेको आरोपमा पक्राउ परेका दुई युवकलाई जिल्ला अदालत मकवानपुरले पुर्पक्षका लागि थुनामा राख्ने आदेश दिएको छ । जिल्ला न्यायाधीश कमलराज विष्टको इजलासले हेटौंडा उपमहानगरपालिका२ की २० वर्षीया बिन्दावासिनी कंसाकारको अनुहारमा एसिड प्रहार गरेको आरोपमा भारत महाराजगन्ज, अमरपूर्वन६ का राज भन्ने दीलिपराज केशरी र धनुषा घर भई हेटौंडा उपमहानगरपालिका९ बस्ने सञ्जय मण्डललाई पुर्पक्षका लागि थुनामा राख्ने आदेश दिएको हो ।आफूले राखेको प्रेम प्रस्ताव अस्वीकार गरेपछि ०७० वैशाख ९ गते साविक हेटौंडा३ (हाल हेटौंडा२) की कंसाकारको अनुहारमा एसिड प्रहार गरेर केसरी फरार भएका थिए । उनलाई प्रहरीले गत कात्तिक १४ गते बारा जिल्लाबाट र मण्डललाई कात्तिक २२ गते हेटौंडाबाट प्रहरीले पक्राउ गरेको थियो । अभियुक्तहरूलाई मुलुकी ऐन ज्यानसम्बन्धी महलको १५ नम्बरअनुसार ५ वर्षदेखि १२ वर्षसम्म कैद सजायको माग दाबीसहित प्रहरीले अदालतमा मुद्दा दर्ता गरेको थियो । अनुहारमा लगाउने औषधिलगायत कंसाकारको उपचारमा मासिक करिब २० हजार रुपैयाँ खर्च हुने गरेको परिवारले जनाएको छ ।"
क्यान्सर अस्पतालमा भएको नियुक्ति बदर,"भक्तपुर (कास) निर्वाचन आयोगले भक्तपुर क्यान्सर अस्पतालको पुरानो व्यवस्थापन समितिले गरेको नियुक्ति बदर गरेको छ । आइतबार नयाँ कामु प्रमुख कार्यकारी अधिकृतमा रुपेश शिलाकार, कामु मेडिकल डाइरेक्टरमा डा दीपेश धिताल, कामु डेपुटी मेडिकल डाइरेक्टरमा डा उत्सवमान श्रेष्ठ र कामु डेपुटी मेडिकल डाइरेक्टरमा डा अजयकुमार झालाई नियुक्त गरिएको थियो । जिल्लामा निर्वाचन आचारसंहिता लागू भइसकेको अवस्थामा निर्वाचन आचारसंहिता ०७२ को दफा ९ र १० विपरीत नियुक्ति गरिएको भन्दै आयोगले नियुक्ति बदर गरेको हो ।धिताल, झा र श्रेष्ठले भने नियुक्ति भएकै दिन पद अस्वीकार गरेको भन्दै संयुक्त वक्तव्य सार्वजनिक गरेका थिए । नयाँ नियुक्ति गरिएपछि उक्त अस्पतालमा झडपसमेत भएको थियो ।"
सार्वजनिक सुनुवाइमा वडाध्यक्षको असहमति,"ललितपुर (कास) ललितपुर महानगरपालिकाले मंगलबार सार्वजनिक सुनुवाइ कार्यक्रम आयोजना गर्यो । जनप्रतिनिधिमात्रै उपस्थित थिए, सेवाग्राही देखिएनन् । कार्यक्रम सार्वजनिक सुनुवाइ भनिए पनि कर्मचारी बैठकजस्तै लाग्थ्यो । सेवाग्राहीबिनाको सार्वजनिक सुनुवाइको महत्त्व हुँदैन, सेवाग्राहीको सवालमा जनप्रतिनिधिले जवाफ दिने हो, वडा नम्बर ५ अध्यक्ष विकासमान श्रेष्ठले असन्तुष्टि पोखे, वडामा जवाफ हामीले दिनुपर्छ, सुनुवाइचाहिँ हलमा हुन्छ । एसएमएसमार्फत् उपस्थित हुन र सोधेको जवाफ दिन मात्र आग्रह गरिएको सुनाउँदै उनले थपे, वडावासीलाई पनि ल्याउन भनिएको थिएन ।सार्वजनिक सुनुवाइ वडैपिच्छे फरक ठाउँ र खुला स्थानमा हुनुपर्ने भन्दै वडाध्यक्षहरूले आपत्तिसमेत जनाए । वडावासीलाई जवाफ दिनुपर्ने हो तर कोही उपस्थित भएनन्, वडा नं ७ का अध्यक्ष कुलबहादुर महर्जनले भने । महानगरपालिकाले एकाउन्टिबिलिटी इनिसिएटिभको सहजीकरणमा सार्वजनिक सुनुवाइ गरेको थियो । संस्थाका प्रमुख शेषरमण न्यौपानेले पहिले दुईवटा कार्यक्रम गर्दा सेवाग्राहीको उपस्थिति धेरै भएको र ठाउँ अभावले यसपटक हलमा गरिएको प्रस्ट्याए । सेवाग्राहीका समस्या, कर्मचारीको व्यवहारलगायत अन्य प्रश्न सोधेर अध्ययन गरिएको रिपोर्ट संस्थाले सार्वजनिक गरेको थियो ।स्वाँ खेब गुठीका संयोजक धनगोविन्द महर्जनले सार्वजनिक सुनुवाइ मेयरको कोठा, हल वा मंगलबजारमा गर्नुपर्ने हो भन्दै प्रश्न गरे । मलाई पनि साथीले खबर गरेको थियो, त्यसैले आइपुगेँ, उनले भने, सेवाग्राहीबिना पनि सार्वजनिक सुनुवाइ हुन्छ ?प्रगति शिक्षा सदनका सूर्यप्रसाद घिमिरेले तलबबारे राखेको जिज्ञासामा मेयर चिरीबाबु महर्जनले शिक्षकलाई मासिक तलब दिने व्यवस्था गरिसकेको जानकारी गराए । कार्यान्वयन नभएको खण्डमा उनले शिक्षा शाखालाई कार्यान्वयन गर्न निर्देशनसमेत दिए ।"
खोइ हाम्रा फुटपाथ ?,"हाम्रो सहर खासमा सहर जस्तै छैन । यहाँ गाडीलाई सडक छ, गोडालाई पेटी छैन । काठमाडौं उपत्यकामा करिब आधा मान्छे पैदल नै हिँड्छन् । तर नीतिनिर्माता र सडक डिजाइनरहरूको गणनामा ती आम मान्छे कहिल्यै परेनन् । सडक बने तर फुटपाथ अर्थात् सडकपेटी बनेनन् । बाटो विस्तार हुँदा पनि फुटपाथतिर कसैले ध्यान पुर्याएन । परिणामतः हाम्रा सडक गाडीमा हिँड्नेहरूका लागि मात्रै जस्तो हुन पुगे । पैदलयात्रु सडकमा डराइडराइ हिँड्नुपर्ने अवस्था छ । देशकै राजधानीमा यस्तो हाल हुनु सहरी विकासको उदेकलाग्दो अवस्था हो ।सहरका फुटपाथहरू गन्तव्यसम्म आवतजावत गर्नका लागि मात्र होइनन् । बिहानबेलुकी हिँडडुल गर्न, टहलिन र सहर नियाल्नका लागि पनि हुन् । यहाँ हट्टाकट्टा र वयस्क मान्छेमात्रै हिँड्दैनन् । बालबालिका, वृद्धवृद्धा पनि आउजाउ गर्छन् । बालबच्चालाई डोर्याएर वा पिठ्युँमा च्यापेर पनि आमाबाहरू हिँडिरहनुपर्छ, हिँडिरहेकै पनि छन् । अपांगता भएका व्यक्तिहरूले पनि फुटपाथ सहजै प्रयोग गर्न मिल्ने हुनुपर्छ, त्यसभित्रै दृष्टिविहीनहरूका लागि समर्पित विशेष ट्र्याक पनि चाहिन्छ । तर यहाँका प्रायः मूलसडकमा फुटपाथ छैनन्, भएका पनि अत्यन्तै साँघुरा छन् । कहीँ मिचिएका छन्, कति स्थानमा व्यापारीले कब्जा जमाएका छन् कि सामान राखेका छन्, कि पसलमा उक्लने सिँढी हालेका छन् । जहाँ पैदलयात्रु हिँड्न पुग्ने गरी फुटपाथ छ, त्यहाँ पनि कि पार्किङ छ कि खाल्डाखुल्डी । भएको पेटी पनि कुन ठाउँमा पुगेपछि सडकमै गएर मिसिन्छ, पत्तो छैन । पछिल्लो समय विस्तार भइरहेको चक्रपथमा पनि कति ठाउँमा फुटपाथ छैन । भएको पनि नाम मात्रकै, ह्विलचियर त के दुईजना हात समातेर हिँड्न पनि मुस्किल पर्ने । यी सडक देख्दा लाग्छ, सडक डिजाइनरहरूलाई सहर मानिसहरूको बस्ती हो भन्ने हेक्का नै छैन । उनीहरूले गाडीलाई मात्रै प्राथमिकता दिएर सडक बनाएका छन् । पैदलयात्रु र साइकलयात्री त डिजाइनमै कतै छुटेका छन् । राज्यको ध्यान तीनै थरी नागरिकमा बराबरी हुनुपर्ने हो । बढी प्राथमिकता पैदलयात्रु र साइकल चढ्नेहरू, जो प्रायः सर्वसाधारण हुन्छन्, उनीहरूले पाउनुपर्ने हो । अनि पो राज्य कल्याणकारी हुन्छ । सहरका सर्वसाधारण पैदलयात्रुलाई बिर्सेर न राज्य कल्याणकारी हुन्छ, न समाजवादतर्फ लम्कन्छ ।सडक मापदण्ड२०७० अनुसार व्यस्त ठाउँमा ह्विलचियर अट्ने गरी कम्तीमा डेढ मिटर फुटपाथ हुनुपर्छ । यसको चौडाइ मान्छेको चापअनुसार बढाउनुपर्छ । पाँच सय मानिस आवतजावत गर्ने ठाउँमा डेढ मिटर, १५ सय जना मानिस हिँड्ने सडकमा २ मिटरको फुटपाथ र ३५ सय मानिस हिँड्ने ठाउँमा ३ मिटर चौडाइ चाहिन्छ । विडम्बना, सरकार आफैंले बनाएको मापदण्डअनुसार सडक निर्माण गर्दैन, जसको मारमा परेका छन् पैदलयात्रु । फुटपाथ नभएका सडक पैदलयात्रुका लागि सुरक्षित नरहेको तथ्यांकले पनि देखाउँछ । दुर्घटनामा सबभन्दा बढी पैदल यात्रुकै मृत्यु हुने गरेको छ । काठमाडौं उपत्यकामा गत महिना सडक दुर्घटनामा १५ जनाले ज्यान गुमाउँदा ९ जना त पैदलयात्रु थिए । घाइते हुनेमा पनि अधिकांश पैदलयात्रु नै छन् । फुटपाथ र रेलिङ हुने हो भने पैदलयात्रुसम्बन्धी दुर्घटना ८० प्रतिशत कम हुने प्रहरीको भनाइ छ ।सबैले सवारी जाम कम गर्न चासो दिए, तर फुटपाथ नै नराखी सडक फराकिलो पारियो । यस्ता सडक बनाउनेहरूले सहरको सौन्दर्य बुझेकै देखिएन । सडक जाम कम गर्न फुटपाथलाई भन्दा सडकलाई प्राथमिकता दिइएको सरकारी अधिकारीको भनाइले नै हाम्रो सहरसम्बन्धी सोचको स्तर झल्काउँछ । उता, पुराना भित्री सहरका पूरै बाटो हिजो मान्छे हिँड्नका लागि मात्रै थिए । जात्रापर्वहरूमा रथसम्म कुद्ने ती बाटोमा अहिले निर्धक्क मोटर दगुर्छन्, मान्छेहरूलाई नै ठेलौंलाझैं गरी । मान्छेमान्छेको कुम जसरी ठोकिन्छ, यी व्यस्त गल्लीहरूमा मोटरसाइकल र गाडीले पनि पैदलयात्रुलाई त्यसैगरी घरीघरी छोइरहेका हुन्छन् । यी सडकलाई पनि पुनः पैदलयात्रुका लागि मात्रै खुला गर्नुपर्ने चुनौती छ ।काठमाडौंका सडक सहरी मोटरबाटो हुन् कि राजमार्ग, छुट्याउन हम्मे छ । सहरका सडकहरू मालवाहक ट्रक कुदाउने राजमार्ग होइनन् । मानिसहरू आवागमनलाई सहज पार्न बनाइएका सडकमा आधा जनसंख्याको यो बेवास्ता निकै टीठलाग्दो छ । सडकपेटीको यो दुरवस्थाले हाम्रो आधुनिक सहरी सभ्यतालाई गिज्याएको भान हुन्छ । यो अवस्थाबाट पार पाउन हाम्रा सहरी योजनाकारहरूले सडकका संरचनाहरू सच्याउनैपर्छ । महानगरले सडक व्यापारीलाई अन्यत्र खास स्थान तोकिदिनुपर्छ, ताकि उनीहरूको रोजीरोटी चलिरहोस्, फुटपाथ पनि खाली होओस् । पार्किङको व्यवस्था पनि अन्यत्रै मिलाउनुपर्छ, फुटपाथ मिच्ने छुट कसैलाई दिनुहुँदैन । सडकको सौन्दर्य र पैदलयात्रुको सुरक्षासित जोडिएको विषयमा बजेट अभाव देखाएर सरकारी निकाय पन्छिन मिल्दैन । प्राथमिकता केमा दिने प्रस्ट हुनैपर्छ । पैदलयात्रुको विचार नगरी बनाइएका सडकमा मापदण्डअनुसार फुटपाथ विस्तार गर्नुपर्छ । नयाँ सडक बनाउँदा यो पक्षलाई ध्यान दिनुपर्छ । सवारी व्यवस्थापन सडक ठूलो बनाएर मात्रै हुँदैन, सार्वजनिक यातायात व्यवस्थापन चुस्त बनाएर हुन्छ, सहरलाई पैदलयात्रु मैत्री बनाएर हुन्छ ।"
खुट्टा नकमाउनुस्,"सोमबार भूमि व्यवस्था, सहकारी र गरिबी निवारण मन्त्री पद्माकुमारी अर्यालद्वारा लेखिएको भूमिसुधारको मार्गचित्र पढेँ । खुसी लाग्यो । किनभने मन्त्री भूमिसम्बन्धी समस्याको कारण र अबको मार्गचित्र वा कार्यप्रणालीबारे प्रस्ट हुनुहुँदो रहेछ । जुन कुरा तपार्इँको सक्रियतामा भइरहेको किसानमुखी कार्यबाट प्रस्ट छ । भूमिसुधार सम्बन्धमा संविधानले गरेको व्यवस्था महत्त्वपूर्ण छ । भूमिको उत्पादकत्व वृद्धि, वातावरण संरक्षण, व्यवस्थित आवास आदिका लागि कानुन बनाई भूमिसुधार गर्न संवैधानिक बाधा छैन । किसानको हितमा द्वैध स्वामित्वको अन्त्य र कृषि भूमिमा वास्तविक किसानको अधिकार पनि संविधानले सुनिश्चित गरेको छ । यस आधारमा अब दीर्घरोग बनेर बसेको, लाखौं जनतालाई गरिबीको रेखामुनि पारेको, उत्पादनमा ह्रास गराएको मुख्य कारण भूमि सम्बन्धी समस्या समाधान गर्न र भूमिसुधार गर्न गाह्रो छैन । अब बाँकी छ, मात्र क्रियाशीलता र काम गर्ने अठोटको । तपार्इंको काम गराई, समस्या र समाधानको विकल्पप्रतिको बुझाई र वास्तविक किसानलाई अधिकारसम्पन्न बनाउने चाहना र काम गराईबाट हामी भूमि अधिकारबाट वञ्चितहरू खुसी छौँ । केही दिनअघि मन्त्रीपरिषद हेरफेर हुँदैछ भन्ने खबरहरू पढ्दै र सुन्दै गर्दा असाध्यै चिन्ता थियो । यो हेरफेरमा अरु जे होस्, भूमि व्यवस्था, सहकारी र गरिबी निवारण मन्त्री हेरफेरमा नपरुन् । मन्त्रीपरिषद हेरफेर पनि भयो । र, हाम्रो चाहना अनुसार भूमिसुधार मन्त्री फेरिनु भएन । हामीलाई खुशी लागेको छ । यो चाहना हुनुमा अरु कुनै स्वार्थ छैन । मात्र वर्तमान भूमिसुधार मन्त्रीले किसानको पक्षमा काम गर्नुहुन्छ भन्ने हाम्रो विश्वास र भरोसा हो । तपाईंले लेख्नुभए जस्तै, बोल्नुभए जस्तै चाँडै विर्ता, गुठी, भूमिहीन, बेदर्तावाल मोही, द्वैध स्वामित्वको अन्त्य, अव्यवस्थित बसोबास लगायत भूमिसँग सम्बन्धित समस्या समाधान जतिसक्दो चाँडो होस् । यसमा थुप्रै चलखेल हुनसक्ने सम्भावना अझै छ । लोभ देखाउने र धम्की दिनेहरू जुर्मुराउन सक्छन् । अवरोध खडा हुनसक्छ, तर खुट्टा नकमाउनुस् । किसानको पक्षमा काम गर्नुस् । रोगको रूपमा रहेको भूमिहीनहरूको समस्या सधैंका लागि समाधान हुन्छन् । लाखौं अधिकारविहीनहरूको ओठमा हाँसो आउँछ, जीविकामा सुधार आउँछ । आत्मसम्मानमा सहयोग पुग्छ । राज्यको उत्पादकत्वमा वृद्धि हुन्छ । प्राकृतिक स्रोतको संरक्षण हुन्छ । सुष्मा न्यौपाने, रसुवा"
भावनात्मक एकता आवश्यक,"एमाले र एमाओवादी मिलेर नेकपा बनेको लामो समयपछि पार्टी अध्यक्षको कार्यकारी भूमिका पाएका प्रचण्ड निकै हाँसीखुसी देखिएका छन् । अढाई वर्षसम्म पार्टीको आलङ्कारिक अध्यक्ष भएर केही काम गर्न पाएको थिइन, अब केही गरेर देखाउँछु भनेर प्रचण्डले सार्वजनिक अभिव्यक्ति दिएका छन् । हेरौं, अब उनी कसरी चल्छन् । पार्टी अध्यक्षको भूमिकामा प्रचण्ड र सरकारको नेतृत्वमा ५ वर्षसम्मै केपी शर्मा ओली रहने सहमतिसँगै राजनीतिमा नयाँ आयाम थपिएको छ । पार्टीको नेतृत्व गर्न एकल भूमिका नपाउन्जेल अनेक कुरा गरेर हिँडेका प्रचण्ड अहिले मलाई सरकारमा जान हतार छैन भन्न थालेका छन् । राजनीति भनेको कमाउने थलोमात्र नभएर सेवाभाव पनि हो भन्ने नेतृत्वले बुझ्न आवश्यक छ । सधैं मै सत्तामा बस्नुपर्छ । मैले नै प्र्रधानमन्त्री बन्नुपर्छ । मै पार्टी अध्यक्ष बन्नुपर्छ भन्ने धारणा त्याग्न आवश्यक छ । ७० वर्ष पुगेका व्यक्ति सधैं युवानेता हुने हो भने युवानेताको पालोचाहिँं कहिले आउने ? हरेक दलमा सहकार्यको आवश्यकता छ । सहमतिसाथ अघि बढ्नु राम्रो हो । जनचाहना पनि त्यही छ । दलहरू फुटेर होइन, जुटेर अघि बढ्नुपर्छ । मैले नबुझेको एउटा कुराचाहिँ एमाले र एमाओवादी मिलेर नेकपा भइसकेपछि पनि तेरो र मेरो भनेर किन भाग लगाइरहेका छन् ? पार्टी एउटै भएपछि जसको नेतृत्वमा सरकार भए पनि, जसको नेतृत्वमा पार्टी सञ्चालन भए पनि एउटै कुरा होइन ? अहिलेसम्म पनि माओवादी र एमाले भन्ने भ्रम हटेको छैन । एमालेका कार्यकर्ता हुन् या माओवादीका कार्यकर्ता दुवैमा पार्टी एक भएको महसुस भएको छ देखिँदैन । पुरुषोत्तम घिमिरे, जोरपाटी, काठमाडौँ"
पर्यटन उद्योग कसरी फस्टाउँछ ?,"प्रत्येक मुलुकले आफ्नो अर्थतन्त्र मजबुत बनाउन उपयुक्त आधार अँगालेको पाइन्छ । हामी भने यो पनि गर्ने, त्यो पनि गर्ने भन्ने सस्ता गफ, भाषणमा अल्मलिँदाअल्मलिँदै थला परिसक्यौँ । आर्थिक उन्नतिका सम्भावनाहरू खुम्चिँदै गएका छन् । अहिलेको अवस्थामा व्यवसायी समेतको संलग्नताबाट थोरै लगानीमा उद्योगको रूपमा प्रबर्द्धन गर्न सकिने व्यवसाय पर्यटन बाहेक अरु हुन सक्दैन । नेपाल भ्रमण वर्ष २०२० लाई मध्यनजर गर्दै निम्न बमोजिमको व्यवस्थापनबाट पर्यटन उद्योग माथि उठ्न सक्ने देखिन्छ ।१ तीनै तहले पर्यटनको साथै कृषि, पशुपालन, शिक्षा, स्वास्थ्य, विकास निर्माण, सामाजिक कार्य, खानेपानी व्यवस्थापनमा समय दिने,२ सरकारी र निजी स्तरमा सञ्चालित सानाठूला सबै शिक्षण संस्थाहरूमा पर्यटन व्यवसाय सम्बन्धी निबन्ध प्रतियोगिता निरन्तर सञ्चालन गर्ने,३ पर्यटन उद्योगको द्रुत विकासका लागि गैरआवासीय नेपाली संस्थाको संलग्नता अनिवार्य गराउने,४ पर्यटकीय स्थल, गतिविधिलाई जोडेर विभिन्न खेलकुद प्रतियोगिता सञ्चालन गर्ने,५ सरकारले आमसञ्चार माध्यमबाट विज्ञापन गर्ने व्यवस्था मिलाउने,६ लोकदोहोरी, नाचगान लगायतका मनोरञ्जनात्मक गतिविधि सञ्चालन हुने ठाउँहरूमा विज्ञापनलाई प्रभावकारी बनाउन स्थायी होर्डिङ बोर्ड राख्ने । सोही बमोजिमको व्यवस्था तीर्थस्थल, आध्यात्मिक गतिविधि सञ्चालन हुने ठाउँमा पनि मिलाउने,७ पर्यटनसँग सम्बन्धित ठाउँ, गतिविधिको शीघ्र प्रबर्द्धन गर्न प्रदेशहरूबीच प्रतिस्पर्धा गराउने,८ साहित्यकार, बौद्धिक वर्गबीच अन्तरक्रिया गराइरहने,९ चर्चित सेलिब्रेटी हरूलाई संलग्न गराई देशविदेशमा पर्यटकीय स्थलहरूको चर्चा बढाउने,१० पर्यटकीय गन्तव्यसम्मको आवतजावत, सुरक्षा, खानपान, मूल्य नियन्त्रण, बसोबासको व्यवस्था सरकार आफैंले वा निगरानीबाट मिलाउने, भुवनेश्वर शर्मा, चन्द्रागिरि२, काठमाडौं"
राजापाक्ष 'रिटर्न्स',:
सडक दुर्घटनाबाट अर्थतन्त्रलाई चोट,डा पुष्पराज पन्तट्वीटर : _
माफियाविरुद्ध 'पागल' क्लोनहरू,"सोह्रौं शताब्दी । धर्मका नाममा अन्धता र शोषणको शासन भोगिरहेको रोम । त्यही रोम सहरमा जन्मिएका थिए दार्शनिक, गणितज्ञ, खगोलशास्त्री, कवि जिओर्दानो ब्रुनो । चर्च अत्यन्तै शक्तिशाली र पोपको निर्णय नै सर्वथा मान्यकारी हुने त्यो युग ! पूरै ब्रह्माण्डको केन्द्र पृथ्वी, पृथ्वीलाई विधि, विचार र शक्तिले शासन गर्ने केन्द्र रोम अनि रोमको पनि केन्द्र चर्च हो भन्ने मान्यताको जब्बर स्थापना भएको त्यो समय ! अन्धकार र जागरणको सन्धिकालमा निर्माण भएको एउटा सचेत, दुस्साहसी र सत्यप्रिय मानिस हुनुको विडम्बना भनौं, उनी तथ्य र सत्यका प्रेमी भएकै कारण दुर्दान्त मृत्युदण्डको सिकार भए । खगोलीय पिण्डहरूको अवस्थितिबारे हेलियोसेन्ट्रिक मोडेल का प्रवर्तक निकोलस कोपर्निकसबाट प्रभावित ब्रुनोले ब्रह्माण्डको केन्द्र पृथ्वी होइन, सूर्य हो र पृथ्वीलाई सूर्यले होइन, पृथ्वीले सूर्यको परिक्रमा गर्छ भन्ने विचार फैलाएका थिए । तिनले यतिखेरसम्म जबर्जस्त प्रचलित जिओसेन्ट्रिक (पृथ्वीकेन्द्री) सिद्धान्तलाई खारेज गर्दै आकाश मान्छेका आँखाले देखिएजति मात्रै छैन, त्यो अथाह र अनन्त छ भने । हरेक ताराको आफ्नै परिवार छ (सौर्य परिवार जस्तै), ब्रह्माण्डमा अनगिन्ती ताराहरूले बनेका असंख्य विश्व छन् भने । त्यति मात्रै होइन, चर्चप्रति लक्ष्य गर्दै धर्मलाई असहिष्णु र सीमित बनाइनु हुन्न, फरक धारणाको पनि उत्तिकै सम्मान हुने गरी लचिलो बनाउनुपर्छ समेत भने । ब्रह्माण्डीय अस्तित्वबारे परम्परागत विचार र तत्कालीन ज्ञानकेन्द्र चर्चमाथि समेत प्रश्न उभ्याइदिएपछि पोप र पादरीहरू उनीसँग आगो भए । उनलाई जेलमा राखेर कठोर यातना दिए । चाहेको भए उनले चर्चका सर्तहरू मानेर सम्झौता गर्न सक्थे । या चुप लागेर बाँकी जिन्दगी कटाउन सक्थे (जसरी उनका उत्तरवर्ती वैज्ञानिक ग्यालिलियो ग्यालिलीले गरे) । तर, निर्भीक र साँचो अर्थमा क्रान्तिकारी ब्रुनो आफ्नो मतबाट एक इन्च पनि डगेनन् । आठ वर्ष लामो यातनापूर्ण काराबासपछि उनी रोम सहरको मध्यचोकमा जिउँदै जलाइए । धर्मविरोधी र चर्चविरोधी भएको, नचाहिँदो हल्ला फिँजाएको आरोपमा मारिएका ब्रुनोको विचार त्यो समयका जनसाधारणले बुझ्न सकेनन् । उल्टै धेरैले उनको विरोध गरेका थिए । अधिकांशले उनलाई मूर्ख भने । पागल भने । उनको त्यो सहादत खेर गएको छैन । संसारले समयसमयमा यस्ता विलक्षण पागल हरू पाएको छ र नै यो हेर्नलायक छ । सुन्नलायक र अनुभव गर्नलायक छ ।सत्यनिष्ठाका लागि, नयाँ र प्रामाणिक विचार स्थापित गरेर समाजको सोचलाई भिन्नै आकार दिनका लागि, मानवीय गरिमा र मूल्यको रक्षाका लागि, नयाँ प्रगतिशील विचारका लागि, अधिकार र आत्मसम्मानका लागि बलिदान हुने अधिकांश मानिस सामान्य थिएनन् । ती घस्रिएर बाँचेनन् । डगेर बाँचेनन् । ती आफ्नो इमानको विश्वासमा बाँचे । इमान डगमगिन नदिनकै लागि मर्न तयार भए । यो दुनियाँलाई बाँच्नलायक बनाएर छोड्ने तिनै मानिसहरू हुन् । तिनै पागलहरू ! मूर्खहरू ! क्रेजीहरू !समाजको खराब दिशातर्फको यात्रालाई, अन्याय र बेइमानीलाई सच्याउन हिँड्ने मान्छे धेरथोर मूर्ख र पागल हुनैपर्छ । यो पनि अब एउटा स्थायी सत्यजस्तो भैसकेको छ । तर यस्तो पागलपनसँग सत्यको आग्रह र त्यसप्रति कर्ता आफैद्वारा आफूमाथि गर्नुपर्ने निष्ठाको परीक्षण पनि भइरहेको हुनुपर्छ । प्रश्न र प्रतिरोधमा ठूलो शक्ति छ । सत्यको बोधले निर्माण भएको प्रतिरोधी चेतनामा विश्वासको जादु हुन्छ । त्यही जादुले मानिसलाई बौलाहा र तथाकथित असामाजिक बनाउँछ । समाजको मूलधारसँग नमिल्ने अड बनाउँछ । यही प्रसंगमा शहीद चिन्तक ब्रुनोको स्मरण गरिएको हो । हामीकहाँ पनि केही थान यस्तै पागल छन् । भ्रष्ट चेतनाले बाँचेको समयका कुरूपताको ऐना देखाइदिने पागलहरू । डा गोविन्द केसी यिनैमध्येका अब्बल पागल हुन् । यिनको पागलपन, यिनको लड्ने इच्छाशक्ति र संकल्पको प्रभाव नै हो, शिक्षालाई अकुत र अनियन्त्रित कमाउ पेसा बनाउने वर्ग यतिखेर कलिला विद्यार्थीले गरेको शान्तिपूर्ण विरोधसँग पनि सन्त्रस्त छ । डा केसीको सतत लडाइँले अस्पतालजस्तो आम मानिसको ध्यान नपुग्ने ठाउँका अनेक तथ्य बाहिर आउने वातावरण बनेको छ । यसले विद्यार्थी डाक्टरहरूमा भरेको आत्मविश्वास र तिनले हाँकेको आन्दोलन प्रशंसायोग्य छ । शिक्षा मन्त्रालयले दिएको पछिल्लो अल्टिमेटम अनुसार, गएको आइतबारसम्म अतिरिक्त रकम फिर्ता गरिसक्नुपर्ने वा उक्त रकम समायोजनको पहल थालिनुपर्ने थियो । तर दुवै गरिएन । उल्टै कलेज प्रशासनले विद्यार्थी धम्क्याउन, जोरजबर्जस्ती र धरपकडको उद्यम गर्न थालेको भन्ने आरोपसहित होस्टेलका सबै विद्यार्थी शनिबार साँझ नै होस्टेल छोडेर बाहिर लजमा बसेको भन्ने खबर आएको थियो । र, यो खबर कुनै पनि सचेत मान्छेको दिमागलाई अस्थिर बनाउन पर्याप्त थियो । यो चितवनको प्रसंग हो । वीरगन्जस्थित नेसनल मेडिकल कलेजका प्रदर्शनकारी विद्यार्थीमाथि कलेज प्रशासनको दमन अझ डरलाग्दो र अमानवीय भएका तथ्य बाहिरिएका छन् । कसले चलाइरहेको देश हो यो ? देशमा सरकार छ या माफिया आतंकको राज ? सरकारले दिएको अल्टिमेटमलाई नै पङ्गु बनाइदिने यस्तो आँट कहाँबाट आउँछ ? कुन शक्तिले यी चल्छन्, जसले सरकारको बोलीलाई झिंगाबराबर गन्दैन ?प्रस्ट के हो भने, बजारमा हल्ला सुनिएजस्तै, सरकार र मातहतका मानिसहरू यिनैको पैसाले पालितपोषित छन् । सत्ताभित्र र बाहिरका सबै मुख्य दल यिनैका बलमा चुनाव लड्छन् । भैपरी आउँदा टार्ने खर्च यिनैबाट पाउँछन् । सरकारी अल्टिमेटम भन्नु पनि त आखिर लोकलाई देखाउने दाह्रा न हो ! जगत्लाई थाहा छ, सरकार दुई थरी दाँतले गेम खेल्ने कलामा कतिसम्म पारङ्गत छ !चितवन मेडिकल कलेज लगायतले विद्यार्थीसँग लिएको अतिरिक्त शुल्क फिर्ताको माग राख्दै केही महिनायता चलिरहेको आन्दोलनकै पछिल्लो कडीस्वरूप अस्ति मंसिर ८ गते चितवनमा ठूलो प्रदर्शन भयो । हामी पुग्दा हातमा माइक लिएर बोलिरहेकी विद्यार्थी नेता मान्यता थापाको जोसिलो स्वर टाढैबाट सुनिन्थ्यो । शनिबारैदेखि सडक प्रदर्शनको तयारी गरिरहेका विद्यार्थी होस्टेल परिसरमा पेस्तोल र म्यागजिन भेटिएको दुष्प्रचार गरेर आफूहरूको मनोबल गिराउने प्रयत्न गरिएको भन्दै कलेज प्रशासनसँग झनै क्रुद्ध थिए । मेरो साथमा स्वास्थ्यकर्मी पवित्रा थापा थिइन् । सेतो एप्रोनको भीड छिचोलेर माइकको आवाजसम्म पुग्नु हामीलाई सानोतिनो बाढीमा पसेर किनारमा निस्कनुजस्तै भइरहेको थियो । ऐक्यबद्धताका लागि भन्दै मिसिन आइपुगेका सामान्य चिकित्सा र नर्सिङका विद्यार्थी कलेज युनिफर्ममै थिए । घाँटीमा स्टेथेस्कोप भिरेर अस्पताल परिसरका चम्किला ग्यालरीहरूमा हिँडिरहेका देखिने विद्यार्थीहरू जायज माग लिएर धूलोमैलो सडकमा निस्किएको धेरै महिना भैसकेको छ । तर विद्यार्थीहरू लगभग एक्लै लडिरहेका छन् । मेडिकल कलेजका साहूवर्गलाई लाग्छ, उपेक्षा र मौनले नै आन्दोलनको तत्कालको गति टार्न सकिन्छ । त्यसपछि देखा जाएगा ! सहरको एउटा सुकिलो, शालीन वर्गलाई यस्ता प्रदर्शन र आन्दोलनले कत्ति पनि छुन्न । सबैभन्दा रोचक आश्चर्य त, विद्यार्थी हकहितका लागि लड्ने लडाकुको पगरी भिरेका दलीय विद्यार्थी संगठनको यतिखेरको मौनताभित्र छ । विद्यार्थी संगठनको यो मौनताको अर्थ असाध्यै कुरूप र अश्लील छ । यसले मेडिकल कलेजका साहूहरूसँग दल र विद्यार्थी संगठनकै शुभलाभ को सम्बन्धतर्फ सीधै सङ्केत गर्छ । डा केसीले चिकित्सा शिक्षा सुधारको आग्रहमा अनशन बस्दा हरेक पटक पाउने पागल को ट्याग अब विद्यार्थीलाई समेत लाग्न थालेको छ । हुन पनि यिनका अनुहारमा धपक्क बलेको कान्तिले सत्रौंपल्टसम्म अविचलित भोकै अनशन बस्ने डा केसी सम्झाइहाल्छ । निष्ठाप्रेमी जोदाहा एउटा पागल को मानसले जन्माएका सयौं क्लोनहरू यी ! आन्दोलन र प्रतिरोधको चेत बोकेका यी विद्यार्थीहरू मानवता, तर्क र विवेकको पक्षमा, सामान्य मान्छेको बाँच्न पाउने, उपचार पाउने हकका पक्षमा डा केसीजत्तिकै समर्पित डाक्टर हुन सक्लान् ? आज आफ्ना अधिकार रक्षाका लागि लड्ने विद्यार्थी डाक्टरहरू भोलि समाजका लागि, देशका लागि लड्लान ? अहिल्यै त्यसको भविष्यकथन गर्न सकिन्न । कम्तीमा, सेतो एप्रोनभित्र लुकेर कालो धन्दा गर्ने उद्योगका हिमायतीचाहिँ नबन्लान् । यत्ति आशा गरौं । विद्यार्थी आन्दोलनको राप उठेको चितवनको सडकछेउ उभिएर गम्दै छु म । यी आवाजका दौड नथामियून्, यी अनुहार भविष्यमा समाजको गतिशील यात्रालाई कुदाउने सारथि बनून् । यो समयले केही थान असल नियतका निर्भीक र जोसिला पागलहरू जन्माओस् ।यति बेला सहमति भए अनुसार, शुल्क फिर्ता वा समायोजन नगर्ने हो भने त्यस्ता मेडिकल कलेजलाई सरकारले राष्ट्रियकरण गर्नुपर्छ भन्ने विषयको समेत उठान हुन थालेका बेला आफ्ना निकटका पात्रहरूलाई संकटमा पारेर तिनका मेडिकल कलेजलाई राष्ट्रियकरण गर्न सक्ने सरकारी आँट सम्भव लाग्दैन । तथापि आफूलाई समाजवादोन्मुख दाबी गर्ने पार्टी र उसको सरकारले गर्नुपर्ने चाहिँ यही हो । होइन भने, समाजवादोन्मुख शब्दलाई हटाएर दलालवाद, माफियावादउन्मुख शब्द राखे आजको भद्रगोल पद्धतिसुहाउँदो हुनेछ ।"
महिला हिंसाको अंकगणित,"महिला र बालिका हिंसा मानव अधिकारको हनन भए पनि यसलाई पारिवारिक वा सामान्य विषय मान्ने सोच कायमै छ । विश्वभरिका महिलाले समान ज्याला, कार्यस्थलमा हुने यौनजन्य हिंसा जस्ता सरोकारको मुद्दा उठाएको १०९ वर्ष बितिसकेको छ । हिंसा सम्बोधन गर्ने प्रयास नभएको पनि होइन, तर यो औपचारिकतामा बढी केन्द्रित छ । यसले परिणाममा समानता ल्याउन सकेको छैन, बरु अझ जटिल हुँदै छ । वर्ल्ड इकोनोमिक फोरमको सन् २०१९ को प्रतिवेदनले लैंगिक समानता ल्याउन विश्वलाई १०८ वर्ष लाग्ने, तर नेपालजस्ता एसियाप्रशान्त क्षेत्रका मुलुकलाई भने १७१ वर्ष लाग्ने अनुमान गरेको छ । विश्व स्वास्थ्य संगठनका अनुसार, प्रत्येक तीनमध्ये एक महिलाले शारीरिक वा यौनिक हिंसा सहन्छन् । महिलाले भोग्ने मानसिक पीडा, रक्सी आतंक, यौन दुर्व्यवहार, बलात्कार, चोटपटक, एसिड आक्रमण, चरित्रहत्या, हत्यादेखि असहज परिस्थितिमा काम गर्नुपर्ने बाध्यता, असमान ज्याला, बेचबिखन, बालविवाह, भेदभाव, छाउपीडा, अपांगत, यौनिक तथा लैंगिक अल्पसंख्यकका समस्या गरी हिंसा धेरै प्रकारका छन् । अल्ट्रा साउन्ड गरेर गर्भमै छोरी मार्ने, साइबर क्राइम गर्ने, पाठेघर भाडामा किनेर बच्चा जन्माउने समस्या पनि थपिएका छन् । नेपालले अंकगणितमा महिला हिंसाको मूल्य र गुणनफल निकाल्न सकेको छैन । तर पछिल्लो समय युएन वुमन, केयर इन्टरनेसनल, गेट फाउन्डेसन लगायतका संस्था र कमनवेल्थ मुलुकहरूले यस सम्बन्धी कोसिस गरेका छन् । हिंसामा महिला वा बालिका पर्दा त्यसको नकारात्मक असर शिक्षा, स्वास्थ्य, रोजगारी तथा सार्वजनिक जीवनमा परिरहेको छ । यसले राज्यलाई आर्थिक दायित्व थप्छ ।एक तथ्यांक अनुसार, सन् २०१७ मा ५४ प्रतिशत महिलाको हत्या आत्मीय साथीले गरे । अर्थात्, हरेक दिन १३७ महिलाको हत्या भयो । भारतमा श्रीमान् वा पार्टनर बाट हिंसा हुँदा महिलाले पाँच दिन अर्थोपार्जन गर्न सक्दैनन् । अर्थात्, महिला २५ प्रतिशत कमाइबाट वञ्चित हुन्छन् । युगान्डामा हिंसाका कारण महिला सरदर ११ दिन काममा जान पाउँदैनन् र आधा महिनाको तलब गुमाउँछन् । अमेरिकामा आत्मीय पार्टनरबाट हुने हिंसाको लागत ५८ खर्ब डलर हुने गरेको अनुमान छ भने क्यानाडामा अनुमानित ११६ खर्ब । महिला तथा बालिका हिंसाको लागत अस्ट्रेलियामा ११३८ मिलियन अमेरिकी डलर अनि बेलायतमा ३२९ खर्ब डलर हुने अनुमान छ । सन् २०१७ मा केयर इन्टरनेसनलले गरेको अध्ययनले पनि गार्मेन्ट कारखानामा प्रत्येक ३ मध्ये १ महिलाले यौन दुर्व्यवहारका कारण काम छाड्न बाध्य हुँदा करिब ८ करोड ९० लाख डलर बराबर मूल्य चुकाउनुपरेको देखाएको छ । उपर्युक्त तथ्यांकले एक महिलाले बेहोर्ने हिंसा र उसको आय आर्जनको बाटो सांँघुरिँदा समष्टिगत रूपमा कसरी कुल गार्हस्थ्य उत्पादनमा असर पर्छ र महिलामा हुने हिंसा आर्थिक विषय पनि हो भन्ने तथ्य स्थापित गर्छ । यसले अति कम विकसित र विकासशील राष्ट्रहरूको दिगो आर्थिक विकास हुन किन प्रत्येक व्यक्तिको शारीरिकमानसिक अवस्था दुरुस्त हुनुपर्दो रहेछ भन्ने पनि प्रस्ट्याउँछ । महिला हिंसाको सम्बन्ध पीडक, पीडित र परिवारमा मात्र सीमित छैन । यसले सम्पूर्ण आर्थिक, राजनीतिक तथा सामाजिक व्यवस्थामै ठूलो क्षति पुर्याएको छ । महिला वा बालिका हिंसामा पर्दा शिक्षा, स्वास्थ्य, रोजगारी तथा सार्वजनिक जीवनमा नकारात्मक असर परिरहेको छ । यसले राज्यको आर्थिक दायित्व पनि बढाउँछ ।विश्व समुदायले दिगो विकास लक्ष्य, २०१५३० मा महिला र बालिका हिंसा अन्त्य गर्ने महत्त्वाकांक्षी लक्ष्य लिएको छ । यो हिंसा कम गर्ने हलुका प्रतिबद्धता होइन कि, अन्त्य नै गर्न जवाफदेही बनाउने कठोर संकल्प हो र एउटा ठूलो अवसर पनि । ती लक्ष्य हुन् (क) महिला र किशोरीविरुद्ध सबै प्रकारका विभेद अन्त्य गर्ने, (ख) यौन र अरू प्रकारका शोषण अन्त्य गर्ने, (ग) बालविवाह अन्त्य गर्ने, (घ) घरायसी कामलाई कदर गर्ने, (ङ) राजनीतिक, आर्थिक र सार्वजनिक सबै तहमा महिलाको सहभागिता सुनिश्चित गर्ने, (च) यौनिक तथा प्रजनन स्वास्थ्य अधिकार सुनिश्चित गर्ने । नेपालमा एकचौथाइ महिलाले हिंसा भोगेको देखिन्छ । २०६८ सालको जनगणनाले बालिका जन्मने अनुपात घटेको अनि कृषि र सेवा छाडी महिलाको आर्थिक क्षेत्र खुम्चिँदै गएको देखाएको थियो । ८० प्रतिशत घरपरिवारले महिलाका नाममा घरजग्गा नराखेको देखाएको छ । १८ वर्षमुनिका ३७ प्रतिशतको बालविवाह हुने गरेको छ । सिविनको एउटा प्रतिवेदनले देशका कतिपय स्थानमा १३० छोरा जन्मँंदा १०० मात्र छोरी जन्मने तथ्य निकालेको छ । करिब १५ लाख बेचबिखनको जोखिममा छन् । विश्व बैंकको प्रतिवेदन (२०१९) अनुसार, नेपालमा बालिका भर्नादर वृद्धि भए पनि छात्रछात्रा असमानताको अनुपात भने कायमै छ । सन् २०१७ को श्रम सर्वेक्षणले पुरुषको रोजगारीको अनुपात ४८ र महिलाको २२ प्रतिशत देखाएको छ । भूकम्पले विस्थापित कैयौं किशोरी बाध्यतावश बसाइँसराइ भएर खाजा घर, डान्स बार, दोहोरी जस्ता श्रमका असुरक्षित क्षेत्रमा काम गर्न विवश छन् । नागरिकता नभएर महिला थप जोखिम र हिंसामा छन् ।महिला हिंसा सम्बोधन गर्न बलियो संविधान, देवानी तथा फौजदारी ऐन लगायत महिला तथा बालिकामा हुने हिंसा अन्त्यका लागि पुरुषहरूको सहभागिता रणनीति, २०७५ समेत पास भए पनि कार्यान्वयन पक्ष फितलो छ । हाम्रा कृषि, रोजगार, शिक्षा, उद्योग, पर्यटन लगायतका आर्थिक नीतिहरू महिलाका सन्दर्भमा तटस्थ छन्, उत्तरदायी छैनन् । ती नीतिले महिलामा हुने अप्रत्यक्ष विभेद सम्बोधन गर्न र महिला हिंसासँग समानता र विकासको ठाडो र तेर्सो सम्बन्ध स्थापित गर्न सकेका छैनन् । जबकि ५१ प्रतिशत महिलाले समृद्धिको लक्ष्य हासिल गर्ने वा नगर्ने, मध्य आय भएका मुलुकमा पुग्ने लक्ष्यलाई सफल बनाउने वा विफल बनाउने भन्नेमा अकाट्य हैसियत राख्छन् । अब नेपालले एकातिर समावेशी विस्तृत आर्थिक नीति ल्याउन जरुरी छ भने, अर्कातिर संविधान लागू भएपछि केकस्ता कानुन र नीति बने, तिनको प्रभावकारिता समीक्षा र अनुगमन गर्न जरुरी छ ।संविधान लागू भए यता महिलामा सूचनाको पहुँच, न्याय प्रणालीबाट भएका निर्णय, महिलाले पाएका क्षतिपूर्ति, त्यसको प्रभावकारिता अध्ययनले उपलब्धि देखाउन सक्छ । संविधानले महिलाको शिक्षा, स्वास्थ्य, रोजगारी र सामाजिक सुरक्षामा विशेष व्यवस्था लगायत राज्यको सम्पूर्ण संयन्त्रमा समानुपातिक सहभागिताको हक कार्यान्वयनको समीक्षा अर्को महत्त्वपूर्ण कदम हुनसक्छ । सरकारले उद्योग वाणिज्य संघसँग सम्पूर्ण उद्योग, होटल व्यवसाय र निजी संस्थामा ज्यालामा समानता, कार्यस्थलमा हुने यौन दुर्व्यवहार नीति अवलम्बन गर्न, दिवा स्याहार केन्द्र स्थापना गर्न संयन्त्र बनाउन लगाऊनु र अनुगमन गर्नु आवश्यक छ ।"
महाराष्ट्रका मुख्यमन्त्रीद्वारा राजीनामा,"नयाँदिल्ली (कास) भारतको राजनीतिमा अहंभूमिका खेल्ने महाराष्ट्रको सत्ता राजनीतिले नयाँ मोड लिएको छ । तीन दिनअघि मात्र मुख्यमन्त्रीको शपथ लिएका देवेन्द्र फड्नावीसले मंगलबार राजीनामा दिएपछि महाराष्ट्रको राजनीतिक संग्राम थप रोचक बन्न पुगेको हो । उनी राष्ट्रवादी कंग्रेस पार्टी (एनसीपी) सँगको गठबन्धनमा सरकारको दाबेदारी प्रस्तुत गरेर मुख्यमन्त्री बनेका थिए । एनसीपी नेता अजित पवारले उपमुख्यमन्त्री राजीनामा दिएपछि फड्नावीसमाथि पदबाट हट्न दबाब परेको थियो । राज्यपाल भगतसिंह कोसियारीलाई राजीनामा बुझाएपछि सञ्चारकर्मीहरूसँग कुरा गर्दै मुख्यमन्त्री फड्नावीसले आफूहरूसँग पर्याप्त संख्या (संसद्) नभएका कारण राजीनामा दिएको बताए । मंगलबार बिहान भारतको सर्वोच्च अदालतले विधानसभामा विश्वासको मत हासिल गर्न महाराष्ट्र सरकारका नाममा आदेश जारी गरेपछि पवारले पदबाट राजीनामा दिएका थिए । यसैबीच, शिवसेना अध्यक्ष उद्धव ठाकरे महाराष्ट्रको मुख्यमन्त्री बन्ने लगभग पक्का भएको छ । मंगलबार ठाकरेलाई शिवसेना, एनसीपी र कंग्रेसले विधान सभा नेतामा चयन गरेका छन् । एनसीपी अध्यक्ष शरद पवारले तीन दलीय गठबन्धन सरकारको नेतृत्व ठाकरेले गर्ने बताए । २ सय ८८ सदस्यीय विधानसभाका लागि हालै भएको चुनावमा भारतीय जनता पार्टीले १ सय ५, शिवसेनाले ५६, एनसीपीले ५४ र भारतीय राष्ट्रिय कंग्रेसले ४४ सिट जितेका थिए । कुनै पनि दलले प्रस्ट बहुमत नपाएपछि चुनावपूर्वको गठबन्धनअनुसार सरकार गठनका लागि भाजपा र शिवसेनाबीच भने सहमति जुटेन । भाजपाले शिवसेनाले सरकारमा ठूलो भाग खोजेको आरोप लगायो भने शिवसेनाले चुनावअघि मुख्यमन्त्रीको कार्यकाल आधाआधा गर्ने सहमति भएको दाबी गर्यो । भाजपा र शिवसेनाबीच सरकार गठनका लागि सहमति नजुटेपछि राज्यपाल कोसियारीले विपक्षीलाई सरकार गठनका लागि एक दिनको समय दिए । तर, त्यसभित्र विपक्षीबीच सहमति जुट्न नसकेपछि उनले राष्ट्रपति शासनको सिफारिस गरेका थिए । राष्ट्रपतिले उक्त सरकारलाई सदर पनि गरे । विपक्षीले राज्यपाल कोसियारीले संवैधानिक भूमिकाको अवहेलना गरेर राष्ट्रपति शासनको सिफारिस गरेको आरोप लगाए । उनीहरूले सरकार गठनका लागि भाजपालाई ४८ घन्टा दिने तर आफूहरूलाई भने २४ मात्र दिइएको भन्दै राज्यपालले पक्षपातपूर्ण व्यवहार गरेको आरोप लगाएका थिए । तर, सरकार गठनको विकल्पमाथि छलफल चलिनै रह्यो । विपक्षी भारतीय राष्ट्रिय कांग्रेस, एनसीपी र शिवसेना मिलेर सरकार गठनका लागि पहल सुरु गरेका थिए । गएको शुक्रबार राति १२ बजेसम्म चलेको छलफलमा शिवसेना प्रमुख उद्धव ठाकरेलाई मुख्यमन्त्री बनाउने गरी तीनै दल सरकार गठन गर्न सहमत भएका थिए । तर रात रहे अग्राख पलाउँछ भनेजस्तै एक रातमै राजनीतिले आश्चर्यजनक मोड लियो । एनसीपीका अध्यक्ष शरद पवारका भतिजा नेता अजित पवारले आफैंले पार्टीका तर्फबाट निर्णय गर्दै भाजपासँग मिलेर सरकार गठन गर्ने सहमति गरे । त्यहीअनुसार सहमतिको चिठी राज्यपाल कोसियारीलाई पठाइयो । शनिबार बिहान ७ बजे मुख्यमन्त्री फड्नावीस र उपमुख्यमन्त्री पवारले शपथ पनि लिए । उक्त घटनाले विपक्षी खेमा ठूलो खैलाबैला मच्चियो । रातभरिको घटना क्रमलाई यति गोप्य राखिएको थियो कि राज्यपालको कार्यालयले बिहान शपथ ग्रहणको समय सार्वजनिक गरेपछि मात्र त्यसको खुलासा भएको थियो । घटनालाई भारतीय राजनीतिकै सबैभन्दा आश्चर्यजनक घटनाका रूपमा चित्रित गरिएको थियो । रोचक त के भने, उपमुख्यमन्त्रीको शपथ लिएका अजित पवार आफैं अघिल्लो रात विपक्षीहरूको बैठकमा अन्तिम समयसम्म सहभागी थिए । स्रोतका अनुसार भाजपा र एनसीपी समीकरण निर्माण गर्नमा गृहमन्त्री अमित शाहको विशेष सक्रियता रहेको थियो । सहमतिलाई लिएर सुरुमा एनसीपी र भाजपाको गठबन्धन बनाउन शरद पवारको पनि सहमति भएको चर्चा चल्यो । तर, पवारले त्यसको ठाडै खण्डन गरे । उक्त निर्णय पार्टीको नभएको दाबी गरे । त्यसपछि भारतीय राजनीतिका पुराना खेलाडी शरद पवारले एकाएक सक्रियता बढाए । उनी जसरी भए पनि भाजपा र अजित पवारको गठबन्धनलाई असफल बनाउन लागे । विधानसभामा सरकारको पक्षको बहुमत पुग्न नदिन लागिपरेका पवारले विपक्षी गठबन्धनले सरकारलाई विश्वासको मत हासिल गर्न आदेश जारी गराउन सर्वोच्चमा रिट दायर गरे । त्यसपछि सत्ता गठबन्धनले प्रभाव पार्न सक्ने सम्भावना देखेर विपक्षी गठबन्धनले आफ्ना सबै सांसदलाई मुम्बईको एक होटलमा राखेको थियो । सर्वोच्च अदालतले बुधबार साँझ ५ बजेसम्म विश्वासको मत लिनेलगायत सबै प्रक्रिया पूरा गर्न आदेश दिएपछि भाजपा गठबन्धनमाथि नैतिक दबाब पर्यो । महाराष्ट्रमा विकसित घटना क्रमलाई लिएर अपराह्न प्रधानमन्त्री नरेन्द्र मोदी, गृहमन्त्री अमित शाह र भाजपाका कार्यवाहक अध्यक्ष जेपी नड्डाबीचको बैठकपछि भाजपा गठबन्धन पछि हट्ने निर्णयमा पुगेपछि मुख्यमन्त्री फड्नावीसले राजीनामा दिए । यसैबीच, राज्यपाल कोसियारीले बुधबार बिहान विधान सभाको अधिवेशन डाकेका छन् । योसँगै विपक्षीका गठबन्धनका लागि सरकार गठनको बाटो पनि खुला भएको छ । र, विकसित पछिल्ला घटना क्रमसँगै महाराष्ट्रको सत्ता राजनीतिले आश्चर्यजनक ढंगले नयाँ बाटो लिएको छ । सँगै सत्तारूढ दल भाजपाका लागि नमीठो अनुभव पनि सावित भएको छ । त्यति मात्र होइन, भाजपा गठबन्धन पछाडि हट्नुलाई भारतीय सञ्चारमाध्यम र राजनीतिक विश्लेषकहरूले शरद पवारको ठूलो राजनीतिक विजयको रूपमा अर्थ्याएका छन् ।"
जर्मनीको संग्रहालयबाट चोरिए बहुमूल्य गहना,"बर्लिन पूर्वी जर्मनीको एक विश्वप्रसिद्ध संग्रहालयबाट बहुमूल्य गहना चोरी भएका छन् । अधिकारीहरूले सन् १७२३ मा अगस्टस द्वितीय द स्ट्रोङ को शासनकालका बहुमूल्य गहना टुक्राएर बेचिन सक्ने चिन्ता व्यक्त गरेका छन् । स्याक्सोनी राज्यको निकै सुरक्षित मानिने ड्रेसडेन ग्रिन भल्ट बाट चोरिएका गहनाको बहुमूल्य रहेका बताइएको छ । दुईजना चोरले संग्रहालयमा राखिएका दसमध्ये तीनवटा हीरा, नीलमणि र अन्य पत्थरजडित गहना चोरेका हुन् । अधिकारीका अनुसार अन्य ७ वटालाई भने चोरले छोएका पनि थिएनन् । प्रहरीले घटनापछि खोजी तथा अनुसन्धान कार्य तीव्र पारेको जनाए पनि गहना भेटिनेमा आशंका पैदा भएको जनाइएको छ ।संग्रहालय प्रमुखले गहनाको मूल्य तोक्नै नसकिने तथा तिनको निकै ठूलो सांस्कृतिक मूल्य भएको बताएकी छन् । तर जर्मन सञ्चारमाध्यमले तिनको मूल्य करिब एक अर्ब युरो अर्थात् एक खर्ब २६ अर्ब रुपैयाँ जति हुने उल्लेख गरेका छन् । दसमध्ये हीराका तीन थान गहना हराएका छन्, ड्रेस्डेन कला संग्रहालयका प्रमुख म्यारियन एकेर्मनले भनिन् । ग्रिन भल्टबाट चोरी भएका गहनामा केही मणि, पन्ना तथा नीलमणि छन् । प्रहरीले चोरी भएका गहनाका तस्बिरहरू सार्वजनिक गर्दै कसैले देखेमा खबर गर्न आग्रह गरेको छ । चोरी भएका गहना केही हदसम्म स्याक्सोनीका राजाको श्रीपेचका भाग हुन्, स्याक्सोनीका कला मन्त्री इभा मारियाले भनिन्, ती स्याक्सोनीको इतिहास र संस्कृतिसँग सम्बन्धित छन् ।चोरी भएका प्रत्येक गहनामा ३७ भाग छन् । एकाबिहानै चोरहरू संग्रहालयमा कसरी पुगे भन्नेबारे अनुसन्धान भइरहेको अधिकारीहरूले जनाएका छन् । सुरक्षा क्यामेराले दुई सन्दिग्ध व्यक्तिलाई खिचेको भिडियोमा देखिए पनि प्रहरीले हालसम्म कसैलाई पक्राउ गरेको छैन । यद्यपि, चोरीमा अन्य मानिसको समेत संलग्नता भएको हुन सक्ने बताइएको छ । कसरी भयो चोरी ?संग्रहालयबाट बहुमूल्य गहना चोरी गर्नेहरू अझै फरार छन् । दुई व्यक्तिले संग्रहालयको पहिलो तलामा रहेको भल्टबाट गहना चोरेका हुन् । अधिकारीका अनुसार स्थानीय समयअनुसार सोमबार बिहान ५ बजेतिर चोरहरूले संग्रहालयको झ्यालमा लगाइएको सिसा फोड्नुका साथै फलामे ग्रिल निकालेर भित्र पसेका थिए । अधिकारीका अनुसार चोरीको समय संग्रहालयको नजिकै रहेको बिजुलीको जक्सन बक्समा आगालागी समेत भएको थियो । आगो निभाउन दमकल बोलाइएपछि त्यहाँ रहेका कपितयको ध्यान त्यता गएको समयमा चोरी संग्रहालयमा पसेका अनुमान गरिएको छ । अधिकारीहरूले आगलागीका कारण संग्रहालयको आपत्कालीन सूचना दिने अलार्मले काम नगरेको अनुमान गरेका छन् । तर प्रहरीले चोरीको योजनाअनुसार आगो लगाइएको हुन सक्ने भन्दै अनुसन्धान गरिरहेको जनाएको छ ।"
डाँडैभरि ठूलोनाच,"(पाल्पा)  रैनादेवी मन्दिरको डाँडैभरि पुरुसुङ्गे, मादले, रौरा देखिन्छन् । कोही मादलको ताल मिलाउँदै, कोही नाचका पोसाक सिँगार्दै । केही पुरुषचाहिँ महिला भेषमा तयार हुँदै थिए । मगर समुदायको परम्परागत संस्कृति ठूलोनाच जोगाउन आएका संस्कृतिकर्मीहरूको रौनक सोमबार बेलुकीदेखि मंगलबार दिउँसोसम्मै जारी रह्यो । नाचमा सहभागीहरू झन्डै १८ घन्टा नाचे । रैनादेवी छहरा गाउँपालिका३ भुवनपोखरी अर्धाइका ८० वर्षीय भूपालसिंह खाम्चा ठूलोनाच मा छुट्टै आनन्द आउने बताए । उनी गीत गाउने, बजाउने, नाच्ने सबै काम गर्छन् । उनलाई लामो समय नाच्दा थकाइ पनि लागेन । आफ्नो संस्कृति बचाउन उनी हौसिएर रातभर मस्त रहे । अरू निदाउन थाले भने लौरा लिएर उनले धकेल्थे । भर्खरका युवाहरू झुलिरहँदा उनी भने हौस्याउन व्यस्त रहे । तन्नेरीका हेर ताल, उनले लौराले कोट्याउँदै भने, यो उमेरमा पनि झुल्छ । उनी मात्र होइन उनकै भाइ ७८ वर्षीय उदयबहादुर खाम्चा पनि ठूलो नाचमा पोख्त छन् । उनी पनि रातभर नसुतेको जस्तो देखिँदैनथ्यो । जोस, जाँगर उस्तै । सबैलाई हौस्याउँदै गीत गाउने, नाच्ने । रैनादेवी मन्दिरमा सोमबारबाट सुरु महोत्सवको प्रतियोगितामा भाग लिएका उनीहरू रातभर, बिहान मात्र होइन मध्याह्नसम्म टिकेर नाचगान गरे । उनीहरूलाई हेर्नेहरू भन्थे, दैवीशक्ति जस्तै गरी नाचेका छन् । केही छिन खाजा खान रोकिने उनीहरू पुनः नाच्न जोसिन्थे । देवीको मन्दिरमा नाचेका छौं, किन थकाइ लाग्छ र ? उदयले भने । मगरहरूको बाहुल्य रहेको भुवनपोखरी कला संस्कृतिको धनी गाउँ मानिन्छ । नजिकको गुल्मी र अर्घाखाँचीबाट महोत्सवमा दर्शक आएका थिए । रैनादेवी मन्दिर व्यवस्थापन समितिले राखेको दुईदिने न्वागी महोत्सवमा उनीहरूको प्रस्तुति अचम्मकै थियो । समितिको मूल्यांकनमा पनि १५ जनाको यही समूहले अरूलाई उछिन्यो । समूहकै अर्का युवा खगेन्द्र खाम्चा संस्कृतिलाई मिलेको सम्मानप्रति मक्ख थिए । उनीहरूको हाराहारीमै ठूलो नाच नाच्ने भुवनपोखरीकै झिरबासको ठूलो नाच समूह दोस्रो भयो भने बल्घाको ठूलो नाच समूह तेस्रो भयो । रातभर नाच्ने अन्य नौ समूह पनि थिए । डाँडाको टुप्पोमा सिरेटोले उस्तै हाने पनि सबैले १८ घन्टा नाचे । मान्छेको भीडले चिसोको अनुभव गर्न नै दिएन, स्थानीय विशाल दर्लामी भन्दै थिए । मन्दिर व्यवस्थापन समितिका अध्यक्ष भेषराज पन्थीका अनुसार १५ बढी समूहले प्रदर्शन गरे पनि छनोटमा नौ समूह परेको थियो । नियमानुसार आउने एक भजन समूह र पन्चेबाजा समूहलाई पनि सान्त्वना पुरस्कार दिइएको उनले बताए । हामीले खुला रूपमा आउन आह्वान गरेका थियौं, उनले भने, हराउँदै गएको संस्कृति जोगाउन उही बूढापाका नै सहभागी भए । युवापुस्ताले सिक्ने अवसरका रूपमा गतवर्षदेखि मन्दिर व्यवस्थापनस समितिले यसरी भैली अर्थात् ठूलो नाचलाई प्रवर्द्धन गरेको वडाध्यक्ष लालबहादुर दर्लामीले बताए । अन्यत्र दसैं तिहारमा नाचे पनि यहाँ भने न्वागीमा विशेषगरी बढी महत्त्व दिइन्छ । यहाँको विशेषता भनेको न्वागी नै हो, उनले भने, यस भेगमा दसैंतिहारभन्दा पनि रमाइलो गरेर न्वागी मनाउने चलन छ । स्थानीय परम्परागत भैली अर्थात् ठूलोनाच संस्कृति संरक्षण गर्न समिति प्रयत्नशील रहेको उनले बताए । गाउँ र छिमेकीलाई समेत परम्परागत कला संस्कृतिलाई झल्काउन यसरी प्रतियोगिता नै गरेका हुन् । ठूलोनाचमा रामायण, कृष्ण चरित्र गाउने गरिन्छ ।न्वागी यस क्षेत्रको परम्परागत मेला हो । रैनादेवीलाई चामल नचढाई घरमा खाने चलन छैन । स्थानीयका अनुसार अघिल्लो वर्षको अक्षता साथै चामल चढाउने परम्परा रहेको छ । किम्बदन्तीअनुसार रैनादेवी मन्दिरनजिकै न्यौपाने ब्राह्मणले गाई पाल्ने र छहरी मगर गोठाला थिए । गाईले दूध नदिएपछि उनीहरू पिछा गर्दै जाँदा जंगलको बीचमा सुनको मौलोमा गाईले दूध चढाएको देखे । रैनादेवी मन्दिरका पुजारी लालबहादुर दर्लामीका अनुसार दुवैजनाले सुनको मौलो खोज्दै गए । जति खन्यो उति भासिँदै गयो । मौलोको केही टाउको मात्र देखियो । टाउको भाँचेर ल्याउन खोज्दा रगत निस्कियो । अहिले पनि यहाँ न्यौपाने ब्राह्मण र छहरीमगरलाई यस्तो किम्बदन्ती छ भन्ने गरिएको छ, स्थानीय तथा जिल्ला समन्वय समितिकी कार्यवाहक प्रमुख मीरा मरासिनीले भनिन्, तर, छहरी मगर गाउँमा नै छैनन् । न्यौपाने भने पूजा गर्न जाने गर्छन् भन्ने सुनिन्छ । खनेको खाल्डो अहिलेसम्म छ । सोही जनविश्वासका आधारमा अझै पनि सोही खाल्डोमै पूजा गरिन्छ । यसको बाहिरपट्टि देवीको पूजा गर्ने स्थानमा काठका डाँडाभाटाले छोपेर राखिएको छ । त्यसैलाई मन्दिरको स्वरूप दिइएको छ ।"
"बंगलादेशमा हिमाल, लुम्बिनी र बौद्ध","(काठमाडौं)  हरेक शनिबार काठमाडौं उपत्यकाका सम्पदा चाहर्दै कला सिर्जना गर्दै हिँड्ने चित्रकार दीपेन्द्रमान बनेपाली तिनै सम्पदा चित्र लिएर यतिबेला बंगलादेश पुगेका छन् । राजधानी ढाकामा शनिबारदेखि जारी अन्तर्राष्ट्रिय कला महोत्सवमा नेपालका तर्फबाट उनले सहभागिता जनाएका हुन् ।उनका अनुसार महोत्सवमा नेपाल, भारत र बंगलादेशका कलाकारहरू सहभागी छन् । बनेपालीले नेपालको भिन्नै स्टल निर्माण गरी धार्मिकसांस्कृतिक सम्पदासँग सम्बन्धित कला, संस्कृति र सीप झल्काउने कलाकृति राखेका छन् । नेपाली हिमाल, मन्दिर, जीवनशैली झल्किने चित्र पनि राखिएको उनले म्यासेन्जरमा बताए । भक्तपुर ठिमीका बनेपालीले नेपाली ढाका टोपी, झन्डा, हस्तकलाका सामग्रीको स्टल पनि राखेका छन् ।नेपाललाई बुद्धको भूमिका रूपमा चिनाउने पनि ध्येय हो, उनले भने, त्यही भएर आफ्नो स्टलमा लुम्बिनी र बौद्धनाथको चित्र मात्र होइन, बौद्ध तोरणसमेत झुन्ड्याएको छु । नेपाली स्टलमा भ्रमण गर्नेहरूका लागि सिंगै नेपाल महसुस हुने गरी कला सामग्री राखिएको उनले दाबी गरे । भ्रमण वर्ष नजिकिँदै गर्दा यस्ता महोत्सवले नेपाल प्रवर्द्धन गर्ने बताउँदै उनले महोत्सवका अतिथिहरूलाई नेपालका तर्फबाट ढाका टोपी उपहार दिएको पनि उल्लेख गरे । महोत्सव शुक्रबार सकिँदै छ ।"
बसाइँ लेखकका नाममा पुस्तकालय,"(खोटाङ)  पूर्वी पहाडको सामाजिक जीवन र गरिबी झल्कने आधा शताब्दीअघिको उपन्यास बसाइँ का लेखक लीलबहादुर क्षत्रीको नाममा जिल्लाको एउटा सरकारी विद्यालयमा पुस्तकालय स्थापना भएको छ । पुस्तकालय खोटाङको हलेसी तुवाचुङ नगरपालिका६, मंगलटारस्थित पीपलडाँडा देवीस्थान माध्यमिक विद्यालयमा स्थापना गरिएको साहै वडाका वडाध्यक्ष रमेश राउतले जानकारी दिए । पुस्तकालय उद्घाटन नगरपाकिलाका मेयर इवन राईले गरेका थिए । पुस्तकालयको नेपाली भाषासाहित्यका क्षेत्रमा पुर्याएको अनवरत योगदानका लागि ३ वर्षअघि प्रतिष्ठित जगदम्बाश्री पुरस्कार पाएका क्षत्रीले आफ्नो पुरस्कार रकमको आधा अर्थात् १ लाख रुपैयाँ उक्त पुस्तकालय स्थापनामा प्रदान गरेका थिए । पुस्तकालयमा रिड नेपाल, रुम टु रिड, रत्न पुस्तक भण्डारलगायतका संस्थाबाट उपलब्ध २५ सयभन्दा बढी पाठ्यक्रमका र साहित्यिक कृति राखिएका छन् । वडाध्यक्ष राउतका अनुसार, साहित्यकार लीलबहादुरले दिएको रकमबाट विद्यालयमा अक्षयकोष स्थापना गरिएको छ । लेखकस्रष्टालाई उत्प्रेरित गर्न एक साधकका नाममा पुस्तकालय स्थापना गरेका हौं, वडाध्यक्ष राउतले भने । २०१९ सालमा स्थापित पीपलडाँडा देवीस्थान माविमा ४ सय विद्यार्थी अध्यनरत छन् । साहित्यकार क्षत्रीका बसाइँ सहित ब्रम्हपुत्रका छेउछाउ, अतृप्तलगायत कृति प्रकाशित छन् । ८५ वर्षीय साहित्यकार क्षत्री भारतको असम निवासी हुन् ।"
पराजुलीको प्रेमगीत,"काठमाडौं (कास) कवि तथा गीतकार तारा पराजुलीको नयाँ गीत कुन गीत गाउँ, कुन धुन बजाऊँ म्युजिक भिडियोसहित सार्वजनिक भएको छ । बेलबारी नगरपालिका मोरङकी उपमेयरसमेत रहेकी पराजुलीको आधुनिक गीत बूढासुब्बा डिजिटलले आफ्नो युट्युब च्यानलमार्फत् सार्वजनिक गरेको हो । भिडियोमा अभिनेत्री सञ्चिता लुइँटेल र अभिनेता नारायण डीसीले अभिनय गरेका छन् । प्रेमभावको गीतमा भीम बीसीले संगीत भरेका छन् भने संगीत संयोजन महाराज थापाको रहेको छ । गायिका सरु गौतमको स्वर सजिएको गीतको भिडियो निर्देशन नारायण डीसीले गरेका हुन् । प्रेम कटवालको प्रस्तुति रहेको भिडियो उत्सव दाहालले छायांकन र माधव बेल्बासेले सम्पादन गरेका हुन् । उपमेयर बन्नुअघि नै कविको रूपमा स्थापित पराजुलीको अर्को राजमार्ग लगायतका कृति प्रकाशित छन् ।"
केरुङकाठमाडौं रेलमार्ग अध्ययन 'साढे दुई वर्षभित्र',"काठमाडौंपोखरालुम्बिनीको सम्भाव्यताको प्रक्रियामारेल विभागका महानिर्देशक मिश्रका अनुसार चीनले काठमाडौंपोखरा र पोखरालुम्बिनी रेलमार्गको पूर्वसम्भाव्यता अध्ययन प्रतिवेदन नेपाललाई हस्तान्तरण गरेसँगै विस्तृत सम्भाव्यताको प्रक्रिया पनि सुरु भएको छ । केरुङकाठमाडौं रेलमार्गको अध्ययनबारे बैठक गर्न आएको टोलीले उक्त प्रतिवेदन भौतिक पूर्वाधार तथा यातायात मन्त्रालयलाई हस्तान्तरण गरेको हो । अब यो रेलमार्गको विषयमा पनि विस्तृत अध्ययनको प्रक्रिया अघि बढ्छ, महानिर्देशक मिश्रले भने, त्यसका लागि यस्तै मिटिङ अफ माइन्युटले टुंगो लगाउने हो ।राष्ट्रपति सीको भ्रमणमा यो रेलमार्गको विषयमा पनि दुवै देशको संयुक्त विज्ञप्तिमा प्रक्रिया अघि बढाउने प्रतिबद्धता थियो । काठमाडौंपोखरालुम्बिनी रेलमार्ग परियोजनामा सहकार्य बढाउन दुवै पक्षले आफ्नो प्रतिबद्धता दोहोर्याए, सीको भ्रमणपछि जारी गरिएको संयुक्त विज्ञप्तिमा भनिएको छ । यो रेलमार्ग नेपाली जनताले हेर्न चाहेको राष्ट्रपति विद्यादेवी भण्डारीले चिनियाँ समकक्षीसमक्ष उल्लेख गरेकी थिइन् । नेपाली जनताले केरुङदेखि काठमाडौं हुँदै लुम्बिनीसम्म रेलमार्गले जोडिएको हेर्न चाहेका छन्, सीका सम्मानमा आयोजित रात्रिभोजलाई सम्बोधन गर्दै भण्डारीले भनेकी थिइन्, रेलवे क्षेत्रमा चीनले हासिल गरेको अत्याधुनिक प्रविधि र चीनसँग उपलब्ध स्रोत र साधनको परिप्रेक्षमा नेपालीहरूको चाहना छिट्टै पूरा हुनेछ भन्नेमा हाम्रो विश्वास छ । चिनियाँ राष्ट्रपति सीले नेपाललाई भूपरिवेष्ठित बाट भूजडित मुलुक बनाउने मुख्य माध्यम हिमालय सीमापार रेल हुने उल्लेख गरेका थिए । उनले केरुङकाठमाडौं रेलमार्ग आफ्नो उच्च प्राथमिकतामा रहेको बताएका थिए ।"
सहुलियत कर्जाको संख्या तोकिँदै,"यसकारण बैंकपिच्छे सहुलियत कर्जाको ब्याजदर फरक हुन्छ । यसको अर्थ धेरै आधार दर हुने बैंकमा सहुलियत दरको कर्जाको ब्याज महँगो र कम आधार हुने बैंकमा संस्तो हुन्छ । अहिले तुलनात्मक रूपमा सरकारी स्वामित्वका बैंक, नबिललगायत बैंकको आधार दर कम छ । बाँकीको धेरै छ । यसकारण ग्राहक कम ब्याजदर भएको बैंकमा मात्र जान चाहने भएकाले अरू बैंकलाई तोकिएको ऋण प्रवाह गर्न समस्या भएको एक वाणिज्य बैंकका प्रमुख कार्यकारी अधिकृतले बताए । संख्या तोके पनि राष्ट्र बैंकले सस्तो बैंक छोडेर महँगो ब्याज भएको बैंकमा जाऊ भन्न मिल्दैन, ती अधिकारीले भने, प्रभावकारिताको सम्भावना कम छ । दोस्रो संशोधनमा १० लाख रुपैयाँसम्मको कर्जा लिँदा सामूहिक जमानीको सट्टामा एकाघरको व्यक्ति जमानीमा पनि पाउने व्यवस्था गरिएको छ । वैदेशिक रोजगारीबाट फर्केका युवालाई प्रदान गरिने कर्जालाई पनि सरल गरिएको छ । नयाँ व्यवस्थाअनुसार विदेशमा कम्तीमा ६ महिना काम गरी नेपाल फर्केको तीन वर्ष ननाघेको हुनुपर्ने व्यवस्था थियो । अहिले तीन वर्षको सीमा हटाइएको छ भने सामूहिक जमानीको सट्टा एकाघरको व्यक्ति जमानीमा ऋण पाउन सकिनेछ । विदेशबाट फर्केका सबै युवाले कर्जा सुविधा पाउन कुनै तोकिएको तालिम वा पेसा व्यवसाय वा कुनै क्षेत्रमा काम गरेको हुनुपर्ने व्यवस्था खारेज गरी सरलीकृत बनाइएको छ ।यस्तो कर्जाको भुक्तानी अवधि बढीमा ५ वर्षसम्मको हुन्छ । कर्जाको अवधि व्यवसायको प्रकृतिअनुसार बैंक तथा वित्तीय संस्थाले तोक्न सक्ने छुट दिइएको छ । यस्तो कर्जा अनिवार्य रूपमा बिमा (सुरक्षण) हुन्छ । कर्जाको सुरक्षणमा लाग्ने खर्च (शुल्क) मध्ये बैंकले २५ प्रतिशत र सरकारले ७५ प्रतिशत अनुदान दिन्छ । व्यावसायिक कर्जाको हकमा पनि सम्बन्धित उद्योग तथा व्यवसायको बिमा अनिवार्य रूपमा हुन्छ । यस्तो बिमामा पनि कुल प्रिमियम (बिमा शुल्क) को ७५ प्रतिशत सरकारले र २५ प्रतिशत मात्र सम्बन्धित व्यवसायीले भुक्तानी गर्नुपर्छ । ब्याज अनुदानसम्बन्धी कर्जा सुविधा लिएका ऋणीले समयमै भुक्तानी गर्नुपर्नेछ ।"
प्याज किलोकै २५०,"(काठमाडौं)  हरियो तरकारीको मूल्य घटिरहेको बेला प्याज भने छोइनसक्नु भएको छ । सरकारी तथ्यांकअनुसार दुई महिनाको अवधिमा गोलभेंडा, रातो आलु, स्थानीय काउली, भन्टा, बोडी, तिते करेला, लौका फर्सीलगायतको मूल्य ५ देखि ५० प्रतिशतले घटेको छ ।दुई महिनामै हरियो प्याजको थोक मूल्य दोब्बर भएको छ । सिजनल हरियो तरकारीको मूल्य घटेको देखिन्छ, कालीमाटी फलफूल तथा तरकारी बजार विकास समितिका सूचना अधिकारी विनय श्रेष्ठले भने, तर प्याजको ह्वात्तै बढ्यो । भारतले निर्यात बन्द गरेपछि पर्याप्त मात्रामा भित्रिएको छैन । स्वदेशमा पनि उत्पादन छैन । त्यसको फाइदा उठाउँदै केही बिचौलियाले पनि चलखेल गरेका छन् । श्रेष्ठका अनुसार भारतमा अपुग भएपछि असोज दोस्रो सातादेखि निर्यात बन्द गरेको थियो । त्यसबेला नेपाली बजारमा प्रतिकिलो करिब ९४ रुपैयाँमा बिक्री भएको थियो । मंसिर १० गते होलसेल मूल्य नै १९२ देखि २ सय रुपैयाँ निर्धारण गरिएको छ । खुद्रा बजारमा आइपुग्दा प्रतिकिलो २५० रुपैयाँसम्म बिक्री भएको समितिले जनाएको छ । मूल्य पसलैपिच्छे परक हुन्छ । खुद्रामा २५० रुपैयाँसम्ममा बिक्री भएको सूचना प्राप्त गरेका छौं, श्रेष्ठले भने । समितिमा भित्रिने तरकारीले उपत्यकाको करिब ७५ प्रतिशत माग पूरा गर्छ । समितिमा दैनिक ८० देखि ९० टन भित्रिने प्याज अहिले ४० देखि ४५ टनमै सीमित भएको छ । उक्त प्याज भारतको महाराष्ट्र र कनार्टकलगायत राज्यबाट ल्याइएको हो । अघिल्लो वर्षको खडेरी र त्यसपश्चात् अत्यधिक वर्षाले आएको बाढीले प्याजमा असर गरेको थियो । प्याज खेतीमा असर गरेपछि भारतमा पनि मूल्य अकासिएको थियो । भारतले निर्यात बन्द गरेपछि व्यवसायीले चीनबाट पनि प्याज मगाएका थिए । चीनको प्याज उपभोक्ताले रुचाएनन् । चीनको प्याजको आकार ठूलो हुन्छ । स्वादिलो पनि नहुने उपभोक्ताको गुनासो छ ।उपभोक्ताले रुचि नदेखाएपछि प्याज होटल व्यवसायमा मात्रै प्रयोग भयो, सूचना अधिकारी श्रेष्ठले भने । कृषि तथा पशुपन्छी विकास मन्त्रालयका अनुसार नेपालमा कञ्चनपुरदेखि झापासम्म प्याज उत्पादन हुन्छ । प्याज उत्पादनका लागि पर्याप्त सिँचाइ चाहिन्छ । प्याज कात्तिकमंसिरमा लगाएर चैतवैशाखमा उखेलिन्छ । सिँचाइको अभावले पनि उत्पादनमा कमी भएको छ । जसले गर्दा प्याजमा समेत परनिर्भर हुन बाध्य रहेको जानकारहरू बताउँछन् ।भन्सार विभागको तथ्यांकअनुसार २०७५७६ मा ४० करोड २५ लाख रुपैयाँको १ करोड ५ लाख १५ हजार किलो आयात भएको थियो । २०७४७५ मा १८ करोड ७० लाख रुपैयाँको ८९ लाख १८ हजार किलो आयात थियो । आयात क्रमिक रूपमा बढ्दै गएको छ । उत्पादन बढाउन सहयोग गर्नुपर्ने कृषि मन्त्रालयले प्रभावकारी भूमिका खेल्न सकेको छैन । कृषि मन्त्रालयका प्रवक्ता हरिबहादुर केसीले प्याज अन्य हरियो तरकारीजस्तो अत्यावश्यक नभएकाले प्रयोग घटाउनुपर्ने बताए । उत्पादन र आयातमा केही कमी छ, उनले भने, मूल्य बढेको बेला प्याजको प्रयोग नगरौं । आयात कमी हुँदा एक सातायता मूल्य निरन्तर बढिरहेको छ । सूचना अधिकारी श्रेष्ठका अनुसार व्यापारीले एलसीबिनै आयात गरिरहेका छन् । भारतीय व्यापारीले सीमासम्म ल्याउँछन् । त्यसपश्चात् सीमाबाट नेपाली व्यवसायीहरूले आयात गरिरहेका समितिले जनाएको छ । जानकारका अनुसार अभावको मौका छोप्दै बिचौलिया पनि सल्बलाएका छन् । व्यवसायीहरूले विराटनगर, भैरहवामा स्टोरेज गरेका हुन्छन् । अनुगमन गर्ने सरकारी निकाय मौन छन । उपभोक्ता हित संरक्षण मञ्चका अध्यक्ष ज्योति बानियाँले सरकारको प्राथमिकतामा नपर्दा समस्या भएको बताउँछन् । माग र आपूर्तिमा समस्या देखाउँदै बिचौलियाहरू खेले । भन्सारबाट कति मूल्यमा छुटेको छ, बिलको आधारमा अनुगमन गर्न सकिन्छ, बानियाँले भने, सरकारको प्राथमिकतामा परेन । जसले गर्दा समस्या भयो । बजार अनुगमन तथा मूल्य नियन्त्रण गर्न जिम्मा पाएका वाणिज्य आपूर्ति तथा उपभोक्ता संरक्षण विभाग मौन छ । विभागले दिनमा एकदुई टोली अनुगमनमा पठाए पनि तरकारी क्षेत्रमा अनुगमन गरेको छैन । जसले गर्दा बिचौलियाहरूले खेल्ने मोका पाएको बानियाँको दाबी छ । विभागका सूचना अधिकारी नोखबहादुर बस्यालले नियमित अनुगमन सबै क्षेत्रमा हुने बताए । तरकारीको मूल्य पनि अनुगमनको क्षेत्रभित्रै पर्छ, बस्यालले भने, अनुगमनका साथीहरूसँग छलफल गरेर अघि बढ्छौं । विभागका अनुगमन शाखा निर्देशक सागर मिश्रले मूल्य विश्लेषण भइरहेको बताए । बजारमा किन अस्वाभाविक रूपमा बढ्यो । आयातको सन्दर्भमा भन्सार बिभागबाट तथ्यांक माग गरेका छौं, उनले भने, मूल्य विश्लेषण गरेर बजार हस्तक्षेप हुन्छ । प्याज मिसन कार्यक्रम असफलकृषि मन्त्रालयका अनुसार मुलुकभर २० हजार हेक्टरमा प्याज खेती हुन्छ । उक्त क्षेत्रफलमा साढे २ लाख टन प्याज उत्पादन हुन्छ । उत्पादन मागको करिब ४० प्रतिशत मात्रै हो । उत्पादन बढाउन २०६५ देखि २०७० सम्म प्याज मिसन कार्यक्रम सञ्चालन भयो, मन्त्रालयका प्रवक्ता हरिबहादुर केसीले भने, सोचजस्तो उत्पादन भएन । उत्पादन र खेती गर्ने क्षेत्रफल पनि बढेन । उनका अनुसार चालु आर्थिक वर्षमा राष्ट्रिय आलु तरकारी तथा मसलाबाली विकास केन्द्रले रुकुम र पाल्पमा बीउ उत्पादन गर्ने लक्ष्य राखेको छ । कपिलवस्तु, दाङ, बाँके र बर्दियामा प्याज उत्पादन गर्ने कार्यक्रम छ । मागअनुसार उत्पादन ५०५५ प्रतिशत पुर्याउन सके राम्रों हुन्थ्यो, उनले भने, ५ वर्षसम्म कार्यक्रम छ । विस्तार गर्दै लैजाने योजना छ ।"
फर्जी कागज बनाएर १९ बैंकबाट चोरी,"(काठमाडौं)  बैंकका कर्मचारी र गिरोहको मिलेमतोमा राजधानीमै फर्जी कागजात बनाएर १९ वटा बैंकको रकम चोरी भएको छ । चोरीमा संलग्न आरोपमा अञ्जान बराल, गोविन्द घिमिरे र विभिन्न बैंकका चार कर्मचारीलाई महानगरीय प्रहरी परिसर काठमाडौंले पक्राउ गरेको छ । फर्जी कागजका आधारमा खोलिएका खाता र एटीएम कार्डमार्फत जनता बैंक, एनआईसी एसिया, माछापुच्छ्रे र मुक्तिनाथलगायत १९ वटा बैंकका शाखाबाट पैसा चोरी भएको हो । घटना थाहा भएपछि प्रहरी, राष्ट्र बैंक र रकम चोरिएका एनआईसी एसिया, माछापुच्छ्रे, जनता र मुक्तिनाथलगायत बैंकका प्रमुख कार्यकारी अधिकृतसहितका कर्मचारीको मंगलबार प्रहरी परिसर टुेकमा आकस्मिक बैठक भएको थियो । राष्ट्र बैंक र बैंकरहरूले घटनाको सत्यतथ्य बाहिर ल्याइदिन प्रहरीलाई आग्रह गरेका छन् । सर्भर दुरुपयोग र फर्जी कागज बनाएर रकम चोरिएको भेटिएपछि प्रहरीले सम्बन्धित बैंकहरूबाट खाता, एटीएम र चेकबुक जारी गर्नेसहित विभिन्न तहका कर्मचारीमाथि अनुसन्धान थालेको छ ।पक्राउ परेकाहरूलाई काठमाडौं जिल्ला अदालतबाट सात दिनको म्याद थपेर हिरासतमा राखी अनुसन्धान भइरहेको छ । पक्राउ परेका कर्मचारीहरूको विवरण भने अनुसन्धानमा असर पुग्ने भन्दै प्रहरीले गोप्य राखेको छ । प्रहरीका अनुसार यसअघि अन्य बैंकको सिस्टम ह्याक र फर्जी कागज प्रयोग गरेर अनधिकृत रूपमा पैसा झिकिएको भए पनि एकैपटक डेढ दर्जन बैंक गिरोहको निसाना परेको यो पहिलो घटना हो । विभिन्न बैंकबाट गरेर कति रकम चोरी भएको हो भन्ने विवरण प्रहरीले खुलाइसकेको छैन । प्रहरीको छानबिनमा परेको जनता र ग्लोबल आईएमई बैंक मर्जरका क्रममा छन् । गत असारमै दुई बैंकबीच मर्जर गर्न राष्ट्र बैंकले सैद्धान्तिक सहमति दिएको थियो । प्रहरीले राष्ट्र बैंकसँग अनुसन्धानमा सहयोगको आग्रह गरेको छ । प्रहरीको आग्रहपछि राष्ट्र बैंकका कार्यकारी निर्देशक बमबहादुर मिश्र मंगलबार नै महानगरीय प्रहरी परिसर टेकु पुगेर घटनाको जानकारी लिएका छन् । अन्य बैंक सञ्चालक तथा सीईओसँग घटनाबारे छलफल भइरहेको प्रहरीले जनाएको छ । काठमाडौं प्रहरी प्रवक्ता डीएसपी होविन्द्र बोगटीले घटना पुष्टि गरे पनि अनुसन्धानमा असर पर्ने भन्दै चार बैंकबाहेक अन्यको नाम सार्वजनिक गर्न मानेनन् । प्रारम्भिक अनुसन्धानको टुंगो लागेपछि घटना सार्वजनिक गर्छौं, उनले भने । जनता बैंकको बानेश्वर र न्युरोड शाखाबाट मात्रै फर्जी कागजबाट बनाइएका चेक र एटीएमबाट १९ लाख ९९ हजार रुपैयाँ झिकेको विवरण फेला परेको उनले बताए । अन्य बैंकबाट चोरिएको तथा फर्जी कागजबारे अनुसन्धान भइरहेको छ । एनआईसी एसिया बैंकको मात्रै करिब सय थान एटीएम कार्ड र विभिन्न बैंकले जारी गरेका सयवटाभन्दा बढी चेकबुक बरामद गरिएको छ ।अरू बैंकबाट चोरिएको रकम अनुसन्धानकै क्रममा छ । त्यससम्बन्धी स्टेटमेन्ट अध्ययन भइरहेको छ, डीएसपी बोगटीले भने, बैंकमा रहेका पैसा चोर्नकै लागि खाता खोल्न र एटीएम कार्ड बनाउन संकलन गरिएका विभिन्न व्यक्तिका नाममा जारी पाँच सयभन्दा बढी नागरिकता प्रमाणपत्रसहित तीन बोरा कागजात पनि नियन्त्रणमा लिएका छौं । घटनाक्रम अनुसन्धान गर्दा सुरक्षित मानिने बैंकका रकम कर्मचारीको संलग्नताबिना चोरी हुन नसक्ने देखिएको उनले बताए । खाता खोल्न तथा चेक र एटीएम जारी गर्ने कर्मचारी अनुसन्धानको घेरामा परेका छन् । यसअघि गत असोज ७ मा लहानस्थित कृषि विकास बैंकको सिस्टम कर्मचारीकै मिलेमतोमा ह्याक गरेर गिरोहले करिब २ करोड रुपैयाँ चोरीको घटना भएको थियो । उक्त प्रकरणमा १२ जना पक्राउ परेका थिए । त्यसअघि गत भदौ १४ को राति नबिल बैंकको नक्कली एटीएमबाट करिब डेढ करोड रुपैयाँ चोरी गर्ने पाँचजना चिनियाँ पक्राउ परेका थिए । गत असार ७ मा राष्ट्रिय वाणिज्य बैंकका एटीएम पिन ह्याक गरेर २० लाखभन्दा बढी रकम चोरी गर्ने तीन रोमानियाली र एक नेपाली काठमाडौंबाट पक्राउ परेका थिए । ०७३ माघमा नेपाल इन्भेस्टमेन्ट बैंक धनगढी शाखाबाट पनि कर्मचारी र गिरोहकै मिलेमतोमा २३ लाख रुपैयाँ चोरिएको प्रहरीको अनुसन्धानबाट खुलेको थियो ।"
'रिचार्जमा चमत्कार' विजेतालाई पुरस्कार,काठमाडौं (कास) एनसेलले रिचार्जमा चमत्कार को योजनाको मंसिर पहिलो साताका विजेता ग्राहकलाई शुक्रबारभित्र रकम हस्तान्तरण गर्ने बताएको छ । एनसेलले कस्टमर लोयल्टी योजना मंसिर १ गतेदेखि सञ्चालन गर्दै आएको छ । योजनाअन्तर्गत हरेक योग्य ग्राहकले प्रत्येक साता २ लाख रुपैयाँ र प्रत्येक महिना १० लाख रुपैयाँ जित्ने मौका पाउँछन् । एनसेलका प्रिपेड र पोस्टपेड सेवाका सबै ग्राहकले सातामा १ सय रुपैयाँ वा सोभन्दा बढीको रिचार्ज गरी साप्ताहिक वा मासिक नगद पुरस्कार जित्न सक्छन् ।
लक्ष्मीका दुई शाखा,काठमाडौं (कास) लक्ष्मी बैंकले शाखा विस्तार गर्ने क्रममा ११८ औं र ११९औं शाखा कपिलवस्तुको गोरुसिंगे र पकडीमा सञ्चालनमा ल्याएको छ । नयाँ शाखामार्फत बैंकले ग्राहकको वित्तीय आवश्यकता पूरा गर्न सम्पूर्ण रिटेल बैंकिङ सेवाका साथै साना तथा लघु व्यवसायी माझ वित्तीय पहुँच पुर्याउने लक्ष्य राखेको छ ।
एलजीको एयर प्युरिफायर बजारमा,काठमाडौं (कास) सीजी इलेक्ट्रोनिक्सले एलजीको एयर प्युरिफायर सार्वजनिक गरेको छ । प्युरिफायरले हावामा रहेका हानिकारक पदार्थहरू कम गर्दछ र अभिनव शुद्धीकरणहरूले हावामा तैरिरहेको भाइरस र किटाणुहरूलाई हटाउँछ । जसले वरपरका ठाउँ सफा र आरामदायी राख्ने कम्पनीले बताएको छ ।
सिभिलका तीन शाखा,"काठमाडौं (कास) सिभिल बैंक लिमिटेडले तीन शाखा सञ्चालनमा ल्याएको छ । बैंकको नवौं वार्षिकोत्सवको अवसरमा निजगढ, चन्द्रनिगाहपुर र दमौलीमा शाखा सञ्चालनमा ल्याएको हो । बैंकिङ सेवालाई थप दरिलो बनाउन शाखा सञ्चालनमा ल्याएको बैंकले जनाएको छ ।"
वारिपारि हुन्डी कारोबारी,"एक महिनायता विराटनगरमा २६ लाख १८ हजार ८ सय ६० रुपैयाँसहित हुन्डी कारोबारमा संलग्न दुई भारतीय र तीन नेपालीलाई प्रहरीले पक्राउ गर्यो । पक्राउ परेकाहरूले तोकिएको स्थलमा रकम पुर्याएपछि जनही ३ हजारदेखि ५ हजार रुपैयाँ दिइने प्रलोभनमा यो काम गरेको प्रहरीसमक्ष बयान दिएका छन् ।सीमावर्ती विराटनगरमा वारिपारि हुन्डी कारोबारीको ठूलो सञ्जाल रहेको जिल्ला प्रहरी कार्यालय मोरङका अनुसन्धान अधिकृत डीएसपी घनश्याम श्रेष्ठले बताए । दुई वर्षकै अवधिमा २ करोड ३२ लाख २४ हजार ७ सय १० रुपैयाँसहित पक्राउ परेका २२ जनाको सूचीले पनि श्रेष्ठको दाबीलाई पुष्टि गर्छ । एउटा कामका लागि कार्यालय खोल्ने र त्यसकै आडमा हुन्डी कारोबार गरिरहेको पाइयो, श्रेष्ठले भने, सहकारी संस्था र ठूला कारोबार गर्ने व्यापारिक घरानाले समेत ठगी तथा हुन्डीको कारोबार गरिरहेको भेटायौं ।विभिन्न खाले व्यावसायिक र निजी प्रयोजनबाहेक सुन एवं लागुपदार्थ तस्करीमा पनि हुन्डीमार्फत भुक्तानी हुने गरेको अनुसन्धानले देखाएको छ । सीमा क्षेत्रमा व्यापारीबीच वैधानिक तवरबाट मात्र नभएर हुन्डीबाट समेत भुक्तानी हुने गरेको देखिन्छ, डीएसपी श्रेष्ठले भने, व्यवसायीले कर छल्न र केहीले कालो धनलाई सेतो पार्ने मनसायले हुन्डीमार्फत कारोबार गरिरहेको प्रहरीको विश्लेषण हो, पर्दा पछाडिका थप कुरा भविष्यमा पनि खुल्लान् । ठोस सूचना आएपछि हुन्डी कारोबारी वा यसका भरियाविरुद्ध तुरुन्तै कारबाही गरिएको प्रदेश १ का प्रहरी प्रमुख डीआईजी ठाकुरप्रसाद ज्ञवालीले बताए । विशेष सूचनापछि निरन्तर निगरानी गर्दै गत वर्षको २९ पुसमा हुन्डी कारोबारी विराटनगर७ स्थित आस्था नेपाल बहुउद्देश्यीय सहकारी संस्थाका अध्यक्ष ३२ वर्षीय राजेश हेडासहित तीन जनालाई ६९ लाख ५७ हजार ६ सय रुपैयाँसहित प्रहरीले पक्राउ गरेको थियो । गत वर्षकै ८ पुसमा विराटनगर१० मा एक भारतीय कार जाँच गर्दा डिकीमा राखिएको २४ लाख १५ हजार रुपैयाँसहित विहार अररियाका एक महिला र एक पुरुषलाई प्रहरीले पक्राउ गरेको थियो । सम्बन्धित कारोबारीसँग हुन्डी एजेन्टले रकम बुझ्न नपाउँदै यी दुई फेला परेको प्रहरीले जनाएको छ । ०७४ को ११ माघमा विराटनगर११ स्थित एक घरमा विशेष सुराकीको आधारमा छापा मारी स्रोत खुलाउन नसकेको ३६ लाख १८ हजार २ सय ५० रुपैयाँसहित चार नेपालीलाई प्रहरीले पक्राउ गरेको थियो । विराटनगरमा हुन्डी कारोबारी पक्राउको शृंखला भने ०७४ को ३० कात्तिकमा पर्वत देउपुर गाउँपालिका२ की एक ४२ वर्षीया महिला र सुनसरी धरान१५ का एक ६३ वर्षीय पुरुषले हालेको उजुरीको आधारमा सुरु भएको मोरङ प्रहरीको भनाइ छ । कसैले भाइबरमार्फत फोन गरी उनीहरूलाई ४० लाख रुपैयाँ चिठ्ठा पर्यो भन्दै ठगी गरेका थिए, डीएसपी श्रेष्ठले भने ।"
महासंघको धर्ना स्थगित,"काठमाडौं (कास) भौतिक पूर्वाधार तथा यातायातमन्त्री वसन्तकुमार नेम्बाङसँग मंगलबार दिउँसो भएको छलफल सकारात्मक भएपछि नेपाल निर्माण व्यवसायी महासंघले प्रधानमन्त्री कार्यालय बालुवाटारमा धर्ना दिने कार्यक्रम तत्कालका लागि स्थगन गरेको छ । प्रदेश महासंघले मुख्यमन्त्रीको कार्यालय र जिल्ला संघहरूले जिल्ला प्रशासन कार्यालयमा धर्ना दिने कार्यक्रम पनि तत्कालका लागि स्थगन भएको महासंघले जानकारी दिएको छ । प्रधानमन्त्रीको अस्वस्थतालाई दृष्टिगत गरी तत्कालका लागि धर्ना कार्यक्रम रोकिएको महासंघको भनाइ छ । महासंघ अध्यक्ष रवि सिंह नेतृत्वको प्रतिनिधिमण्डलसँगको छलफलमा मन्त्री नेम्बाङले व्यवसायीका माग सम्बोधन गर्ने गरी ऐननियम ल्याइने प्रतिबद्धता जनाएका थिए । स्वदेशी निर्माण व्यवसायीलाई पाखा लगाउने सरकारको सोच छैन, उनले भने, मुलुकको भौतिक पूर्वाधारको विकास गर्ने दायित्व स्वदेशी व्यवसायीकै हो । सरकारसँगको वार्ता र संवादसँगै आन्दोलनका अन्य कार्यक्रम यथावत् रहने महासंघका महासचिव रोशन दाहालले जानकारी दिए । म्याद थप, बैंक क्रेडिट लाइनलगायत मागमा प्रधानमन्त्रीको ध्यानाकर्षण गराउन महासंघले सोमबार र मंगलबार बिहान साढे ९ देखि एक घण्टा प्रधानमन्त्री निवास बालुवाटारअघि शान्तिपूर्ण धर्ना दिएको थियो ।"
वेस्टर्न चाइना मेलाको तयारी पूरा,काठमाडौं (कास) आगामी सेप्टेम्बरमा चीनको सिचुवानमा आयोजना हुने वेस्टर्न चाइना अन्तर्राष्ट्रिय मेलाको नेपालचीन गैरसरकारी सहयोग मञ्चले मंगलबार तयारी बैठक सम्पन्न गरेको छ । नेपाल उद्योग वाणिज्य महासंघको सचिवालयमा सम्पन्न बैठकमा मञ्चका महासंघका पूर्वअध्यक्ष रविभक्त श्रेष्ठले नेपाली पक्ष र सिचुवान प्रान्तीय उद्योग वाणिज्य महासंघका अध्यक्ष छन् । फाङले चिनियाँ पक्षको नेतृत्व गरेका थिए । यही बैठकका लागि सिचुवानको व्यावसायिक प्रतिनिधिमण्डल नेपाल आएको हो । दुवै देशमा पालैपालो मञ्च बैठक हुँदै आएको छ ।
चन्द समूहका ९ पक्राउ,"सुनसरी (कास) धरान उपमहानगरमा आगामी शनिबार हुने उपनिर्वाचनलाई लक्षित गरेर बम विस्फोट गर्ने र चन्दा उठाउने तयारीमा रहेका नेत्रविक्रम चन्द समूहका नौजनालाई प्रहरीले पक्राउ गरेको छ । उनीहरूलाई सोमबार राति धरान१५ को निराजन बस्तीबाट आठ जनालाई पक्राउ गरिएको इलाका प्रहरी कार्यालय धरानका डीएसपी ढुण्डिराज न्यौपानेले बताए । उक्त समूहअघि प्रहरीले धरान८ भोटेपुल बस्ने रमेश भनिने कुमार ढकाललाई भानुचोकबाट नियन्त्रणमा लिएको थियो । पूर्ववाईसीएल नेता ढकालको बयानका आधारमा थप आठ जनालाई नियन्त्रणमा लिइएको हो । उनीहरू आठै जनालाई धरान१५ का वडाध्यक्ष नरेश इङ्वारमको पुरानो घरबाट पक्राउ गरिएको थियो । त्यहाँबाट पक्राउ पर्नेमा सुवास राई, संजेश राई, दीपेन्द्र राई, उदीप रसाइली, प्रवीन राई, उमेश राई, पदम राई, महेन्द्र राई र सुवास राई छन् । संजेश र रमेश धरान८ भोटेपुलमा बस्दै आएका हुन् भने अरू संखुवासभाको सिलिचोङ३ ताम्कु बासिन्दा रहेको प्रहरीले जनाएको छ । चन्द समूहका कार्यकर्ताहरू वडाध्यक्ष इवारमको पुरानो घर भाडामा लिएर धरानमा चन्दा आतंकसँगै उपनिर्वाचन बिथोल्न प्रेसर कुकर बम बनाउने योजनामा रहेको प्रहरीको दाबी छ । उनीहरूलाई प्रहरीले पक्राउ गरेपछि मात्र आफ्नो पुरानो घरमा भाडामा बसेका व्यक्तिहरू चन्द समूहका कार्यकर्ता रहेको थाहा भएको वडाध्यक्ष इङ्वारमले बताए । डीएसपी न्यौपानेका अनुसार पक्राउ परेकाहरूका साथबाट धरानका विभिन्न व्यापारीबाट चन्दा उठाएर जम्मा गरेको एक लाख १२ हजार ५ सय रुपैयाँ, अढाई लिटरको एउटा नयाँ प्रेसर कुकर, चन्दको हस्ताक्षर भएको आर्थिक सहयोगको दुईवटा रसिद, दुईवटा मोटरसाइकल, १० वटा मोबाइल र १२ वटा सिम कार्ड बरामद भएको छ । पक्राउ परेका सबैलाई हिरासतमा राखेर थप अनुसन्धान भइरहेको प्रहरीले जनाएको छ ।"
"मध्यरातिबाट समस्या, बिहान अस्पताल, लगत्तै अपरेसन","(काठमाडौं)  प्रधानमन्त्री केपी शर्मा ओली सोमबार अलि बढी व्यस्त थिए । नियमित भेटघाटपछि दिउँसो ४ बजेलाई सिंहदरबारस्थित प्रधानमन्त्री कार्यालयमा विशेष बैठक थियो । धेरैजसो भेटघाट सरकारी निवास बालुवाटारमै गर्ने प्रधानमन्त्री मन्त्रालयहरूको चौमासिक प्रगति समीक्षाका लागि सिंहदरबार पुगेका हुन् । बैठक झन्डै साढे चार घण्टा चल्यो । प्रधानमन्त्रीले सचिव र मन्त्रीहरूलाई मन्त्रालयको प्रगति नभएको भन्दै केही निर्देशन दिए । बैठक सकेर बालुवाटार पुग्दा करिब सवा नौ बजेको थियो । उनले खानपिन गरे । राति ढिलै सुत्ने गरेका ओली नियमित डायलसिस गर्न थालेपछि भने स्वास्थ्यप्रति अलि बढी सचेत छन् । तर दिनभर बैठकको थकान रहे पनि उनी सुतिहालेनन् । बरु राति १० देखि ११ बजेसम्म आफैंले कान्तिपुर टीभीलाई दिएको अन्तर्वार्ता हेरे । त्यसपछि बेडमा गएका ओलीलाई राति दुई बजेपछि हल्का पेट दुख्न थाल्यो । सधैंजसो बिरामीजस्तो शरीर भएकाले उनले यसलाई ठूलो समस्या मानेनन् । तर बिहान हुँदै जाँदा झन् दुख्न थाल्यो । यहीबीच प्रधानमन्त्रीकी निजी चिकित्सक दिव्यासिंह शाह बालुवाटार पुगिन् । ओलीलाई बिहान ९ बजे मनमोहन कार्डियोथोरासिक एन्ड भास्कुलर सेन्टर भर्ना गरियो । विज्ञ चिकित्सकको टोलीले उनलाई एपेन्डिसाइटिस भएको ठहर्यायो । लगत्तै अपरेसनको तयारी भयो । अपराह्न १ बजेअघि नै अपरेसन सकियो । त्यसपछि प्रधानमन्त्रीको अवस्था स्थिर रहेको अस्पतालद्वारा जारी विज्ञप्तिमा उल्लेख छ ।पार्टीका नेता, मन्त्रीहरू र सचिवालयको टोली प्रधानमन्त्रीको स्वास्थ्यस्थिति बुझ्न गए पनि अस्पतालले कसैलाई भेट्न दिएको छैन । नेकपाका अध्यक्ष पुष्पकमल दाहाल, उपप्रधानमन्त्री ईश्वर पोखरेल, गृहमन्त्री रामबहादुर थापा, वामदेव गौतम, नारायणकाजी श्रेष्ठ, महासचिव विष्णु पौडेललगायत नेताहरूले चिकित्सकसँग प्रधानमन्त्रीको अवस्थाबारे जानकारी लिएका छन् । स्वास्थ्यमन्त्री भानुभक्त ढकाल र प्रधानमन्त्रीको सचिवालयको टोली नियमित रूपमा अस्पतालमै छन् । प्रधानमन्त्रीका प्रेस सल्लाहकार सूर्य थापाका अनुसार चिकित्सकले ओलीको स्वास्थ्यस्थिति राम्रो रहेको ब्रिफिङ गरेका छन् । एपेन्डिक्स अन्य सामान्य व्यक्तिलाई पनि हुने समस्या हो, यसैका कारण प्रधानमन्त्रीलाई अन्य समस्या छैन, चिकित्सकले जे भन्नुभएको छ त्यही कुरालाई सबैले बुझिदिनुहुन हाम्रो आग्रह छ, उनले भने । थापाका अनुसार प्रधानमन्त्री केही दिन अझै अस्पताल बस्नुपर्ने हुन सक्ने चिकित्सकले जानकारी गराएका छन् ।"
प्रअविरुद्ध भ्रष्टाचार मुद्दा,"काठमाडौं (कास) अख्तियार दुरुपयोग अनुसन्धान आयोगले पाल्पाको मोहन कन्या माध्यमिक विद्यालयमा भवन तथा शौचालय निर्माणका क्रममा सवा ७ लाख रुपैयाँ भ्रष्टाचार भएको ठहर गर्दै संलग्नविरुद्ध मंगलबार विशेष अदालतमा मुद्दा दायर गरेको छ ।विद्यालय व्यवस्थापन समितिका अध्यक्ष देवराज ढकाल, प्रधानाध्यापक दीपकप्रसाद ज्ञवाली, पूर्वप्रधानाध्यापक केशलक्ष्मी श्रेष्ठ र तत्कालीन जिल्ला शिक्षा कार्यालय पाल्पाका सबइन्जिनियर रामस्वरूप चौधरीले निर्माणका क्रममा नक्कली बिलभर्पाइ पेस गरी ७ लाख ३० हजार रुपैयाँ हिनामिना गरेको पुष्टि भएकाले अख्तियारले जनाएको छ । अख्तियारले बाराका सइ जटाशंकरप्रसाद कलवारविरुद्ध समेत मंगलबार नै भ्रष्टाचार मुद्दा दायर गरेको छ ।"
पदकधारीलाई अमूर्त 'प्याकेज',"(काठमाडौं)  नेपालमै भएको आठौं दक्षिण एसियाली खेलकुद (साग) को पूर्वसन्ध्यामा तत्कालीन प्रधानमन्त्री कृष्णप्रसाद भट्टराईले प्रतियोगितामा स्वर्ण जित्ने खेलाडीलाई बम्पर पुरस्कारस्वरुप काठमाडौंमा घडेरी उपलब्ध गराउने घोषणा गरेका थिए । घरेलु खेलाडीले ऐतिहासिक ३१ स्वर्ण जित्नुमा यो प्रोत्साहनले पनि मनोबल बढाएको त्यतिबेलाका स्वर्णधारी खेलाडीहरू नै बताउँछन् ।२० वर्षपछि १३ औं संस्करणको आयोजना जिम्मासहित नेपालमै फर्किएको सागमा पनि खेलाडीहरू त्यस्तै बम्पर पुरस्कारको अपेक्षामा थिए । राष्ट्रिय खेलकुद परिषद्का सदस्यसचिव रमेशकुमार सिलवालले सोमबार प्रधानमन्त्रीबाट विशेष प्याकेज घोषणा हुने कार्यक्रम तय गराएका थिए । मंगलबार बिहान अचानक प्रधानमन्त्री केपी शर्मा ओली अस्वस्थ भए । घोषित कार्यक्रममा सरकारको तर्फबाट प्रतिनिधित्व गरेका अर्थमन्त्री युवराज खतिवडाले चर्चा गरिएजस्तो कुनै पनि विशेष प्याकेज घोषणा गरेनन् । सरकारको तर्फबाट प्रोत्साहन थप्ने कार्यक्रममा देशभर बन्द प्रशिक्षणमा रहेका खेलाडीलाई हतारमा काठमाडौं भेला गरिएको थियो । जहाँ उनीहरू आठौं सागमा जस्तै ठोस पुरस्कार प्याकेजको आशामा थिए । प्रधानमन्त्री उपस्थित हुन नसक्नु एउटा निराशा छँदै थियो, त्यसमा अर्थमन्त्री खतिवडाले भनिदिए, राज्यको प्रतिष्ठा उँचो पार्ने खेलाडीका लागि राज्यले विशेष पुरस्कार दिइनेछ । पुरस्कार राशिमा उल्लेख्य वृद्धि गरिनेछ र यसका लागि विभागीय मन्त्रीले मन्त्रिपरिषद्मा प्रस्ताव ल्याएर निर्णय गराउनुहुनेछ ।दक्षिण एसियाली खेलकुदका स्वर्ण विजेता खेलाडीले व्यक्तिगत खेलतर्फ ५ लाख र सामूहिक खेलतर्फ जनही २ लाख रुपैयाँ पुरस्कार पाउँछन् । व्यक्तिगत खेलका रजत र कांस्य विजेताले क्रमशः ३ लाख र २ लाख तथा सामूहिक खेलका रजत तथा कांस्य विजेताले जनही १ लाख ५० हजार र १ लाख पुरस्कार पाउँछन् । २०६८ साल चैत २१ मा बसेको राष्ट्रिय खेलकुद परिषद् (राखेप) को ९० औं बोर्ड बैठकले गरेको यो निर्णयलाई मन्त्रिपरिषद्ले पारित गरेको हो । सोहीअनुसार सन् २०१६ मा भारतमा भएको १२ औं सागका खेलाडीलाई नगद पुरस्कार दिइएको थियो । अर्थमन्त्री खतिवडाले पूर्व निर्धारित पुरस्कारमा उल्लेख्य बृद्धि गरिने बताए । तर उपस्थित खेलाडीहरू उल्लेख्य होइन ठोस घोषणा पुरस्कार सुन्न प्रतीक्षारत थिए । राष्ट्रिय तथा अन्तर्राष्ट्रिय खेलाडी संघका अध्यक्ष दीपक श्रेष्ठले अपेक्षाकृत रूपमा पुरस्कार घोषणा नभएपछि आफूहरू निराश बनेको बताए ।आठौं सागमा प्रधानमन्त्रीबाटै खेलाडीको जीवनस्तरसँग सम्बन्धित रहने गरी घरघडेरीको घोषणा भएपछि म जस्ता खेलाडी उत्साही थियौं, त्यतिबेला मैले स्वर्ण जित्नुमा त्यो घोषणाले पनि थप ऊर्जा मिलेको थियो, आठौं सागमा करातेमा स्वर्ण विजेता दीपकले थपे, हामीले प्रशिक्षणको क्रममा खेलाडी यस्तै पुरस्कार घोषणा हुने आशा देखाएका थियौं, आजको कार्यक्रमले खेलाडीको उत्साह बढाएन ।आठौं सागमा स्वर्ण विजेता खेलाडीका लागि सरकारले आफ्नो घोषणाअनुसार ३ लाख रुपैयाँ प्रदान गरेको थियो । त्यतिबेला सागमा स्वर्ण जित्नेले १ लाख ५० हजार, रजतको १ लाख र कांस्यको ५० हजार नगद पुरस्कार व्यवस्था त छँदै थियो । स्वर्ण जित्नेलाई ५० हजार थपेर २ लाख दिइएको थियो । हामीले ५ लाख त त्यतिबेलै पाएका हौं, दीपकले प्रतिप्रश्न गरे, अहिले ५ लाखमा उल्लेख्य बढाउने त भनिएको छ । त्यो कति हो ? मन्त्रिपरिषद्ले निर्णय गर्दा १ महिनासम्म लाग्न सक्ला, प्रतियोगिता सकिएपछि पुरस्कार कति दिन्छन् भनेर कुरेर बस्ने ?करातेका प्रशिक्षकसमेत रहेका दीपकले प्रधानमन्त्री ओली उपस्थित हुन सकेको थए यस्तो अमूर्त घोषणामा चित्त बुझाउनुपर्ने अवस्था नआउने ठोकुवा गरे । हाम्रा प्रधानमन्त्री खेलकुदलाई माया र खेलाडीलाई सम्मान गर्नुहुन्छ, उहाँको ठाउँमा आउने मान्छेले आवश्यक सल्लाह गरेर आइदिएको भए हुन्थ्यो, दीपकले भने । अर्थमन्त्री खतिवडाले क्षेत्रीय एकताको प्रतीकका रूपमा खेलकुद रहेको भन्दै सफलताको शुभकामना दिए । उनले भने, सार्कको अध्यक्षको हैसियतमा हामीले सार्क सम्मेलन गराउन धेरै प्रयास गरिराखेका छौं, सकेका छैनौं । खेलकुद प्रतियोगिताका लागि सार्कका सबै सदस्यको एकमुष्ट सहमति बन्यो । यसले आपसी एकताको सन्देश गएको छ । सबै देशको सहभागिता हाम्रा खेलाडीका लागि पनि एक्सपोजर हो । युवा तथा खेलकुदमन्त्री जगतबहादुर विश्वकर्माले प्रधानमन्त्रीका छिटै सम्बोधन हुने बताए । उनले भने, प्रधानमन्त्रीज्यू आज अस्वस्थताका कारण उपस्थित हुन सक्नुभएन । तर उद्घाटनको दिन राष्ट्रिपतिज्यूले समुद्घाटन र प्रधानमन्त्रीज्यूले विशेष सम्बोधन गर्नुहुनेछ ।नेपाल ओलम्पिक कमिटीका अध्यक्ष तथा संघीय सांसद जीवनराम श्रेष्ठले ठूला प्रतियोगिताअघि यस्तो कार्यक्रमले खेलाडीमा उत्साह बढ्ने धारणा राखे । १३ औं साग मंसिर १५ देखि २४ सम्म काठमाडौं, पोखरा र जनकपुर सहरमा आयोजना हुँदै छ । महिला भलिबल खेलाडीलाई जनही ३ लाखबंगलादेशमा भएको एभीसी सेन्ट्रल जोन सिनियर वुमेन्स भलिबल च्याम्पियनसिपको स्वर्ण विजेता नेपाली राष्ट्रिय भलिबल टोलीका सबै सदस्यलाई पूर्वघोषित पुरस्कार रकम हस्तान्तरण गरिएको छ । मंगलबार आयोजित कार्यक्रममा अर्थमन्त्री युवराज खतिवडाले राष्ट्रिय टोलीका १२ खेलाडी र ४ अफिसियलले पूर्वघोषणाअनुसार जनही ३ लाख रुपैयाँ हस्तान्तरण गरेका हुन् । १३ औं दक्षिण एसियाली खेलकुदको तयारीमा रहेको नेपाली टोलीको हौसला बढाउन पूर्वघोषित पुरस्कार सागअगाडि नै हस्तान्तरण गरिएको सदस्यसचिव रमेशकुमार सिलवालले बताए । कात्तिक २२ देखि २८ सम्म बंगलादेशको ढाकामा सम्पन्न प्रतियोगितामा नेपालले एकपक्षीय जित निकाल्दै उपाधि उचालेको थियो । नेपालसहित अफगानिस्तान, किर्गिस्तान, बंगलादेश र माल्दिभ्स सहभागी प्रतियोगितामा नेपालले एउटा सेट पनि नगुमाइ उपाधि जितेको हो । नेपालले फाइनलमा माल्दिभ्समाथि ३० सोझो सेटमा जित रचेको थियो । नगदसहित पुरस्कृत हुने खेलाडीमा अरुणा शाही (कप्तान), सरस्वती चौधरी, रेश्मा भण्डारी, उषा विष्ट, प्रतिभा माली, कमला पुन, सुनीता खड्का, निरुता ठगुन्ना, जानकी भण्डारी, सोफिया पुन, सलिना श्रेष्ठ र पुनम चन्द छन् । अफिसियलमा प्रमुख प्रशिक्षक जगदिश भट्ट, मुख्य प्रशिक्षक सलिना श्रेष्ठ, प्रशिक्षक भरत यादव र व्यवस्थापक रीता कोइराला छन् ।"
भलिबल आजबाट,"काठमाडौं (कास) नेपालले बंगलादेशसँग बुधबार दिउँसो ३ बजे महिला भलिबलमा प्रतिस्पर्धा गरेसँगै १३ औं दक्षिण एसियाली खेलकुद (साग) का खेल सुरु हुनेछ । आइतबार भव्य समारोहबीच उद्घाटन भएपछि मात्र १३ औं सागले औपचारिकता पाउनेछ । भलिबल ५ दिनअगाडि नै सुरु हुन लागेको हो । भलिबल सकिएपछि राष्ट्रिय खेलकुद परिषद्स्थित कभर्डहलमा मंसिर १९ देखि बास्केटबल र थ्री बाई थ्री बास्केटबल हुनेछ । बुधबार नै महिला भलिबलमा पाकिस्तान र माल्दिभ्सको प्रतिस्पर्धा हुने कार्यक्रम छ । नेपाल र बंगलादेशससँगै समूह ए मा भारत रहेको छ । समूह बी मा श्रीलंका, माल्दिभ्स र पाकिस्तान छन् । पुरुष भलिबल पनि बुधबारै सुरु हुनेछ । साँझ ७ बजे हुने दिनको एकमात्र खेलमा नेपालले बंगलादेशको सामना गर्नेछ । पुरुषको समूहमा पनि समूह ए नेपाल, भारत र बंगलादेश तथा समूह बी मा श्रीलंका, माल्दिभ्स र पाकिस्तान रहेका छन् ।भलिबलमा प्रतिस्पर्धा गर्न भारतीय टोली अझै काठमाडौं आइपुगेको छैन । महिलामा भारतले नेपालसँग बिहीबार दिउँसो ५ बजे तथा पुरुषमा बंगलादेशसँग ३ बजे खेल्ने कार्यक्रम छ । भारत नआए पनि मंगलबार प्राविधिक समितिको बैठक बसेर खेलतालिका तय गरेको थियो । त्यस्तै टेबलटेनिसमा भुटानले सहभागिता नजाउने भएको छ ।"
टेनिसको पुरस्कार घोषणा,"काडमाडौं (कास) दक्षिण एसियाली खेलकुदको १३ औं संस्करणमा पदक जित्ने नेपाली टेनिस खेलाडीलाई काठमाडौं जिल्ला टेनिस संघले नगद पुरस्कार घोषणा गरेको छ । नेपाल टेनिस संघका महासचिव तथा काठमाडौं जिल्ला टेनिस संघका अध्यक्ष मनोहरदास मुलले खेलाडीको हौसला बढाउँदै नगद पुरस्कार घोषणा गरेका हुन् । उनले स्वर्णलाई ५० हजार, रजतलाई ३० हजार र कांस्यलाई २० हजार रुपैयाँ दिइने बताए । टेनिसमा ६६ पुरुषमहिला खेलाडीले प्रतिस्पर्धा गर्दै छन् ।"
घरेलु भूमिमा जितको दबाब,महिला खेलाडीकोषमाया बस्नेतमेनुका राजवंशीअनुजा कुलुङ राईमानमति बिष्टगंगा धामीकमला थापाहरिना थापाजयन्ती बडुरबिना चौधरीइसुदा गिरीपुस्तिका चौधरीसरिता भुजेल
पहिलो साफको मस्कट,"(काठमाडौं)  इन्टरनेटसँग विश्व जोडिएकै थिएन । डिजिटल युगको कल्पना पनि नभएको बेला हो त्यो । सन् १९८४ । जतिखेर आफ्नै परिकल्पनामा नेपालले दक्षिण एसियाली खेलकुद (साफ) को आयोजना साकार बनाएर सार्क राष्ट्रलाई एउटै छातामा ल्याउन खोजिरहेको थियो । पहिलो साफ राजधानी सहर काठमाडौंमा हुने भनेसँगै यसलाई लिएर नेपाल जोडतोडले लागिपरेको थियो । ठूला खेलकुद हुँदा प्रतियोगिताको उद्देश्य र देशको विविधता समेट्न लोगो र मस्कट बनाइन्छ । त्यसैले साफ आयोजना गर्नलाई पनि लोगो, मस्कट बनाउनु पहिलो प्राथमिकतामा रह्यो । त्यतिबेला हातले नै मस्कट बनाउनुपर्थ्यो । त्यो साफको कार्यसमितिले पास गर्नुपर्ने थियो । कलाकार अशोकमान सिंह सोल्टी होटलअन्तर्गत नेपाल ट्राभलर म्यागेजिनमा कार्यरत थिए । त्यसैमा मणि डिजाइन स्टुडियो थियो । त्यही स्टुडियोलाई साफको मस्कट बनाउनुपर्ने काम आइपर्यो । स्टुडियो मालिक मणिध्वज जोशीले आर्ट निर्देशन दिएपछि उनै अशोकमानले काल्पनिक हिसाबमा बनाएको चित्र पहिलो साफको मस्कट बन्यो । चित्र रेड पान्डाको थियो । विश्वको यो दुर्लभ जंगली जनावरलाई नेपालीमा हाब्रे पनि भनिन्छ । अहिलेको जस्तो इन्टरनेट र डिजिटल युग थिएन । सबै हातले बनाउनुपर्थ्यो, पहिलो साफको मस्कट बनाएको क्षण सम्झँदै कलाकार सिंहले भने, राष्ट्रिय खेलकुद परिषद्ले हाब्रे बनाउनू भन्यो । मैले त्यो जनावर फोटोमा पनि देखेको थिइनँ । काल्पनिक हिसाबमै बनाएँ । त्यसको फोटो पाएपछि मिलाएर हेरेको थिएँ । साफको त्यो मस्कट बनाउन दुई साता लागेको उनले सुनाए । साफ खेलकुद तत्कालीन राष्ट्रिय खेलकुद परिषद्का सदस्यसचिव शरदचन्द्र शाहको परिकल्पना थियो । उनको कम्पनीका ब्रोसर बनाउने काम सोल्टी होटलको त्यही स्टुडियोबाट हुन्थ्यो । हामीले मस्कटमात्र डिजाइन गरेर दिएका हौं । नेपालमा अफसेट प्रेस २३ वटामात्र थियो । त्यसमा रंगिन छापिँदैनथ्यो । त्यसलाई थाइल्यान्डको बैंकक लगेर छापेर ल्याइएको हो । रेड पान्डालाई टच दिएर मस्कट बनाइएको थियो, स्टुडियोका मालिक जोशीले भने, सबै चिज हातले बनाउनुपर्थ्यो, डिजिटल थिएन । नत्र सफ्ट कपी हुन्थ्यो । मस्कटको निर्देशन भने जोशीले गर्नुभएको सिंह बताउँछन् । स्टुडियोमा आउने कामहरू बाँडेर गर्ने चलन रहेछ । मस्कटको जिम्मा सिंहलाई पर्यो । त्यसमा सिंह अहिले पनि आफूलाई निकै भाग्यमानी सम्झन्छन् । मस्कटको काम पाउनु अघि उनलाई नेपालले साफ गेम्स आयोजना गर्दैछ भन्ने थाहा थियो, तर यति ठूलो हुँदै छ भन्ने पछि मात्र चाल पाए । त्यही स्टुडियोमा तलबी कार्य गर्ने भएकाले आफूले मस्कट बनाएवापत अतिरिक्त सुविधा पाए नपाएको सिंह अहिले यकिन गर्न सक्दैनन् । त्यो मस्कट अहिले कतै भेटिँदैन । सात वर्ष म त्यो कम्पनीमा रहँदा कति लोगो बनाएँ कति । त्यो समयमा फोटोकपी मेसिन पनि थिएन । जति बनाएँ पनि सक्कल नै दिनुपर्थ्यो, सिंहले मस्कट बनाएको क्षण सम्झँदै थिए, आजभोलि स्रोत धेरै छ, त्यतिखेर स्रोत केही थिएन । काल्पनिक हिसाबमै हाब्रे बनाएँ । पछि फोटो हेर्दै मोडिफाइड पनि गरें । त्यतिखेर सोच बनाउनै गाह्रो थियो । त्यो सोच बनाउनै धेरै मिहिनेत गर्नुपर्यो । पहिलो साफ भएकाले अझ विशेष बनाउन लागेको थिएँ । एसियाली खेलकुद आयोजनाका लागि कुवेतमा बसेको एसियाली खेलकुद महासंघको बैठकका क्रममा भएको साफको अर्को बैठकले त्यो मस्कट र लोगो पारित गरेको परिषद्का तत्कालीन विभागीय प्रमुख रमेश खनाल बताउँछन् । मस्कटबाहेक दुई हात जोडेर दियो बालेको र त्यसपछाडि भागमा हिमालको दृश्य राखेर पहिलो साफको लोगो बनाइएको थियो । खनाल र सुवर्ण क्षेत्रीले लोगो र साफ गीत तयार पारेका थिए । क्षेत्री पहिलो र आठौं साफको प्रचार प्रमुख थिए । लोगोको पृष्ठभूमिमा देखिएको आमादब्लम हिमाल हो । सगरमाथा सबैले चिन्ने भइहाल्यो, त्यसैले लोगोबाट नयाँ हिमाल चिनाउन खोजेका थियौं, खनालले लोगोको अर्थ्याउँदै भने, सबैलाई सम्मान गरेको, आतिथ्य सत्कार गरेको । सबैलाई मान्य होस् भन्ने थियो ।"
पुलिस चन्द्रागिरिको फाइनलमा,काठमाडौं (कास) नेपाल पुलिस क्लब राजधानीमा भइरहेको तेस्रो संस्करणको चन्द्रागिरि मेयर गोल्डकप ए डिभिजन फुटबलको फाइनलमा पुगेको छ । पुलिसले ए डिभिजन प्रतिद्धन्द्धी ब्रिगेड ब्वाइज क्लब (बीबीसी) लाई १० ले पराजित गर्दै उपाधि दाबेदार बनको हो । नैकाप मैदानमा मंगलबार पुलिसलाई फाइनल पुर्याउन कप्तान जुमानु राईले ११ मिनेट बाँकीमा गरेको गोल निर्णायक बन्यो । खेलमा बीबीसीले बलमा पकड बनाए पनि पोस्ट आक्रमण गर्न सकेन । ८१ औं मिनेटमा कप्तान जुमानुले गोल गरे । भोला सिलवालको क्रसमा डिफेन्डर पदम भट्टराई र गोलरक्षकबीच तालमेल नमिल्दा पोस्ट नजिकै रहेका जुमानुले हेडमार्फत गोल गरेका थिए । जुमानुको प्रयासलाई विदेशी खेलाडी बुसारीको बचाउने प्रयास सफल हुन सकेन । जुमानु म्यान अफ द म्याच घोषित भए । उनले ५ हजार रुपैयाँ पाए ।पुलिसले उपाधिका लागि बुधबार एपीएफ र थ्रीस्टारबीच हुने खेलको विजेतासँग शनिबार प्रतिस्पर्धा गर्नेछ ।
मणिमुकुन्द र सगरमाथा विजयी,"भैरहवा (कास) शेरबहादुर सेन्चुरी अन्तरकलेज जिल्लास्तरीय ट्वान्टी२० क्रिकेटमा मंगलबार मणिमुकुन्द कलेज बुटवल र सगरमाथा कलेज देवदह विजयी भएका छन् । मणिमुकुन्दले राममणि क्याम्पसलाई ५० र सगरमाथाले मुनलाइटलाई ८१ रनले पराजित गरे । टस हारेको मणिमुकुन्दले १८ ओभरमा १ सय ८ रन बनायो । राममणिले ५८ रनमा सबै विकेट गुमायो । यस खेलमा मणिमुकुन्दका सौरभ खनाल म्यान अफ द म्याच भए । दोस्रो खेलमा टस जितेको सगरमाथाले ६ विकेट गुमाई १ सय २९ रन बनायो । सुरज दराईले ४९, विनित कार्कीले २४, शुभम ढकालले १२ र विश्वास गुरुङले ११ रन बनाए । मुनलाइटका सन्तोष यादवले ३ र अरुण कुर्मीले २ विकेट लिए । मुनलाइटले सबै विकेट गुमाउँदै ४८ रनमात्र बनायो । सुशान्त थापाले २१ रनको योगदान गरे । सगरमाथाका सरोज पाण्डेले ४, विराट क्षेत्रीले ३ विकेट लिए ।"
