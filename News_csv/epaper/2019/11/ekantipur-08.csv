शीर्षक,विवरण
भारतले कालापानीवरै पनि मन्दिर बनाउन दिएन,"भारतीय पक्षले मिच्दै आएको कालापानी क्षेत्रको नेपाली भूमिभन्दा करिब २ सय मिटरवरै छाङरुका बासिन्दाले कालीको मन्दिर बनाउन खोजेको ऐतवालले बताए । मन्दिर बनाउन स्थानीय बासिन्दाका चार जना प्रतिनिधि गत भदौ अन्तिम साता भारतीय सुरक्षाकर्मीलाई सोध्न गएका थिए । दुई देशको कुरा हो । सीमा क्षेत्रमा मन्दिर बनाउन मिल्दैन भन्यो, अध्यक्ष ऐतवालसँगै गएका स्थानीय रामसिंह बोहराले भने, उल्टै हामी चारै जनाको बहुयात्रा अनुमतिपत्र, फोटो र बुबाको नामसमेत टिपेर राखेको छ । छाङरुका बासिन्दालाई अहिले उक्त क्षेत्रमा जान पनि भारतीय पक्षले व्यवधान पुर्याउँदै आइरहेका छन् । भारतले नक्कली बनाएको काली नदीभन्दा करिब आधा किलोमिटर क्षेत्रसम्म घेरबार गरेको छ, बोहराले भने, त्यसभन्दा पनि करिब २ सय मिटरवरै मन्दिर बनाउने हाम्रो सोचाइ थियो, बनाउन दिएनन् । गत साता सरुवा भएर आएका दार्चुलाका प्रमुख जिल्ला अधिकारी यदुनाथ पौडेलले आफूलाई यसबारे जानकारी नभएको बताए । मलाई कसैबाट सेयर भएको छैन । भोलि बुझ्छु, पौडेलले भने । समितिका अध्यक्ष ऐतवालले प्रशासन कार्यालयबाट स्पष्ट सल्लाह नपाइएकाले मन्दिर बनाउने विषय तत्कालका लागि छाडिएको बताए । सीडीओ कार्यालयबाट माथि कुरा गर्छौं भने । तर केही निर्णय दिएनन्, उनले भने, सरकारी निकायबाटै केही निर्क्योल नआएपछि हामीले पनि कुरा गर्नै छाड्यौं । ब्यास गाउँपालिकाले पनि उक्त क्षेत्रमा मन्दिर निर्माणमा भारतीय पक्षले अवरोध गरेपछि जिल्ला प्रशासनलाई शान्तिसुरक्षाका लागि जानकारी गराएको थियो । जिल्ला प्रशासनले कालापानी र सुस्ताको सीमा समस्या माथिल्लो निकायबाटै हल गरिने भएकाले विवादित क्षेत्रमा अहिले मन्दिर नबनाएकै राम्रो हुने सुझाव दिएको स्रोतले जनायो । कालापानी क्षेत्रमा हाल ठूलो संख्यामा भारतीय सुरक्षाकर्मी परिचालित छन् । कालापानीमा रहेको पुरानो काली मन्दिर नजिकै उनीहरूको क्याम्प छ ।"
हाम्रो नक्सा सही छ : भारत,"तर उनले त्यस्ता तत्त्वहरू को हुन् भन्नेबारे भने खुलाएनन् । उनले सीमा निर्धारणको काम दुईपक्षीय संयन्त्रबाट भइरहेको र त्यससम्बन्धी समस्याको समाधान दुई देशबीचको घनिष्ठ र मैत्रीपूर्ण सम्बन्धको भावनाअनुसार आपसी संवादबाट खोज्न भारत प्रतिबद्ध रहेको दाबीसमेत गरे । भारतको गृह मन्त्रालय र नापी विभागले गत शनिबार जारी गरेको नयाँ नक्सामा यसअघि जस्तै कालापानी क्षेत्रलाई आफ्नो भूभागभित्र समावेश गरेपछि नेपालमा त्यसको चर्को विरोध भइरहेको छ । भारतले दशकौंदेखि विवादित दार्चुलाको कालापानी क्षेत्रलाई पुराना नक्साहरूमा झैं हालको नक्सामा पनि आफ्नो भूभागभित्रै यथावत् राखेको छ ।विरोध चर्कंदै गएपछि नेपालको परराष्ट्र मन्त्रालयले वक्तव्य निकालेर कालापानी क्षेत्र नेपालकै भूमि भएको जनाएको थियो । साथै मन्त्रालयले नेपाल तथा भारतबीच विद्यमान सीमासम्बन्धी समस्याको समाधानका लागि प्राविधिकको सल्लाहमा दुवै देशका परराष्ट्र सचिवलाई काम गर्ने जिम्मेवारी दिइएको समेत जनाएको थियो । मन्त्रालयले वक्तव्यमार्फत भारतले नयाँ नक्सा एकपक्षीय ढंगबाट जारी गरिएकोतर्फ संकेत गर्दै सीमासम्बन्धी विषय दुवै पक्षको आपसी सहमतिमा टुंग्याउनुपर्नेमा जोड दिएको थियो । सन् १८१६ को नेपाल र तत्कालीन इस्ट इन्डिया कम्पनीबीच सम्पन्न सुगौली सन्धिले नै प्रस्ट पारेको हुँदा उक्त क्षेत्र आफ्नो भएको नेपालको दाबी छ । जसमा काली नदीलाई सीमा मानिएको छ । तर, उक्त नदीको मुहानबारे भने खुलाइएको छैन । जसले गर्दा नेपाल र भारतबीच सीमा सम्बन्धमा मतैक्य बन्न सकेको छैन । नेपालका सीमाविद्हरूले सुगौली सन्धिअनुसार लिम्पियाधुरा नै कालीको उद्गम भएको दाबी गर्दै आएका छन् ।सन् १९६२ को चीनसँगको लडाइँपछि भारतले कालापानी क्षेत्रमा औपचारिक रूपमा सैन्य शिविर राखेपछि उक्त क्षेत्र थप विवादित बन्दै आएको हो । नेपालले ती चौकी हटाउन माग गरे पनि भारतले टेरेको छैन । उत्तरी राज्य जम्मुकश्मीरको विशेषाधिकार खोसेर औपचारिक रूपमा दुईवटा केन्द्रशासित राज्यमा विभाजित गरिएसँगै नरेन्द्र मोदी सरकारले यही शनिबार भारतको नयाँ नक्सा सार्वजनिक गरेको हो ।"
उपनिर्वाचनमा ६५ उम्मेदवार,"कांग्रेसबाट खेमराज पौडेल, समाजवादी पार्टीबाट धर्मराज गुरुङ उम्मेदवार छन् । साझा पार्टीका रजनी केसी र विवेकशील पार्टीका तर्फबाट जमुना शर्माको स्वतन्त्र उम्मेदवारी परेको छ । उक्त क्षेत्रमा स्वतन्त्र उम्मेदवारी दिने ११ जना छन् । प्रदेशसभातर्फ भक्तपुर १(१) मा नेकपाबाट देवीप्रसाद ढकाल, कांग्रेसबाट कृष्णलाल भँडेल प्रतिस्पर्धामा छन् । नेमकिपाबाट नीरज लवजूको उम्मेदवारी दर्ता भएको छ । त्यहाँ समाजवादीका सुदर्शन मुनकर्मी र साझा पार्टीका सुरज प्रधानको उम्मेदवारी परेको छ । त्यस्तै राप्रपाका श्यामप्रसाद नेपाल र नेकपा (माले) का सुदर्शन लामिछाने उम्मेदवार छन् । उक्त क्षेत्रमा १९ जना चुनावी प्रतिस्पर्धामा छन् । बागलुङ २(२) मा १० जनाको उम्मेदवारी दर्ता भएको छ । सत्तारूढ वाम गठबन्धनबाट त्यहाँ राष्ट्रिय जनमोर्चाका खिमविक्रम शाही उम्मेदवार छन् । यसअघि पनि त्यहाँबाट जनमोर्चाले चुनाव जितेको थियो । कांग्रेसबाट जितबहादुर शेरचन र समाजवादी पार्टीबाट अशोककुमार विकको उम्मेदवारी परेको छ । राप्रपाका गणेशबहादुर कुँवर र संघीय लोकतान्त्रिक राष्ट्रिय मञ्चका अनिलकुमार राई उम्मेदवार बनेका छन् । दाङ ३(२) मा नेकपाले विमलाकुमारी खत्री र कांग्रेसले केशवराज शर्मालाई चुनावी प्रतिस्पर्धामा उतारेको छ । विमला यसअघि त्यहाँबाट चुनाव जितेका उत्तरकुमार वलीकी पत्नी हुन् । समाजवादी पार्टीबाट डिल्लीबहादुर डाँगी, नेमकिपाका सुरेश परियार, राप्रपाका भूपाल रावत र जनमुक्ति पार्टीका धनराज विश्वकर्माले उम्मेदवारी दिएका छन् । उक्त क्षेत्रमा १४ जना उम्मेदवार प्रतिस्पर्धामा छन् । उम्मेदवारमाथि दाबी विरोधका लागि शुक्रबार बिहान ११ देखि ५ बजेसम्मको समय तोकिएको आयोगका प्रवक्ता सहसचिव राजकुमार श्रेष्ठले जानकारी दिए । २४ गते बिहान १० देखि १ बजेसम्म उम्मेदवारले चाहेमा आफ्नो नाम फिर्ता लिन सक्ने उनले बताए ।"
अब कारागारमै प्रजनन सुख,"विशेष कैदीलाई छुट्टै कोठाविधेयकमा विशेष किसिमका थुनुवा र बन्दीलाई छुट्टै कोठामा राख्नुपर्ने व्यवस्था छ । मुद्दाको अनुसन्धान भइरहेका थुनुवा, तेस्रो लिंगी, सरुवा रोग लागेका, मानसिक अवस्था ठीक नभएका, ६५ वर्ष पूरा भएका र जघन्य तथा गम्भीर कसुरमा सजाय पाएकालाई छुट्टाछुट्टै कोठामा राख्नुपर्ने उल्लेख छ । सरकार र अदालतले विशेष सुरक्षासहित कारागारमा राख्न भनिएका बन्दीलाई समेत कोठा छुट्याउन प्रस्ताव गरिएको छ ।"
कहाँ चुक्यो नेपाल ?,"(काठमाडौं)  भारतले हालै प्रकाशन गरेको नयाँ राजनीतिक नक्सामा कालापानी र लिपुलेक पुनः आफ्नो भूभागमा पारेपछि नेपालमा यसबारे तीव्र आलोचना भएको छ । सरकारले नम्र भाखामा भारतको एकतर्फी निर्णय मान्य नहुने भनिरहेका बेला विद्यार्थी संगठनहरूले सडक प्रदर्शन र भारतीय दूतावास घेराउको तयारी थालेका छन् । कांग्रेस नेता शेरबहादुर देउवाले भारतीय राजदूत मञ्जिभ सिंह पुरीलाई फोन गरेर यो भूभाग नेपालको हो भनी स्मरण गराएका छन् । र, नयाँ नक्साप्रति आपत्ति जनाएका छन् । सत्तारूढ दल नेकपा अध्यक्ष पुष्पकमल दाहाललगायतले पनि भारतीय नक्सा गलत रहेको अभिव्यक्ति दिएका छन् । यसरी बेलाबेलामा सडक तताउने र पुनः सामसुम हुने कालापानीको खास समस्या के हो ? यो हाम्रो सार्वभौमसत्तामाथिको थिचोमिचो हो, पूर्वपरराष्ट्रमन्त्री तथा विदेश मामिलाका जानकार डा भेषबहादुर थापा भन्छन्, यसो हुनुमा भारतको मात्रै दोष छैन, हाम्रा पनि थुप्रै कमजोरी छन्, जसको फाइदा उसले उठायो । ६० को दशकमा चीनसँग भारतको युद्ध भएपछि कालापानीमा उसले आफ्ना सेना उतारेको थियो । तर त्यसअघि नै भारतले कालापानीमा आँखा गाडिसकेको नापी विभागका पूर्वमहानिर्देशक पुण्यप्रसाद ओलीको भनाइ छ । २००७ सालअघिसम्म नेपालका उत्तरी नाकाहरूमा भारतीय सेना बस्थे, उनी भन्छन्, राणाशासनको अन्त्य भएपछि भने नेपालले क्रमशः उनीहरूलाई सीमाबाट हटायो । कालापानीमा भने उनीहरूले आउजाउ गर्ने अनुमति मागे, जसमा नेपालले खासै कडाइ गरेन ।उनका अनुसार सुरुमा महाकाली पारिको आफ्नो भूभाग नाभिड्याङ जान भारतीयले नेपालको सरहद कालापानीको बाटो प्रयोग गर्थे । उनीहरूलाई त्यो बाटो पायक पर्थ्यो, ओलीले भने, सन् १९५० तिर आइपुग्दा उनीहरूले त्यहाँ डेरै जमाउन थालिसकेछन्, जसको पत्तो हामीलाई भएन । मिचिएको कालापानी क्षेत्रमा खासै बसोबास नभएकाले यसबारे खबर काठमाडौंमा आइपुग्न समय लागेको राजदूत थापाको भनाइ छ । त्यतिखेर गृहमन्त्री थिए छत्रविक्रम राणा, उनले यो समाचार राजा महेन्द्रलाई सुनाउँदा म साथै थिएँ ।गृहमन्त्री राणाले राजा महेन्द्रसमक्ष कालापानीमा भारतीय सेना आएर शिविर खडा गरी बसेको जाहेरी गर्दा राजाले अहिले होस्, युद्ध चलिरहेका बेला भारतको विरोध गर्दा चीनको पक्ष लिएको रूपमा बुझिएला, युद्ध सकिएपछि यो कुरा उठाउनुपर्छ भन्ने प्रतिक्रिया दिएको थापाले बताए । राजाले युद्ध सकिएपछि कुरा उठाउँला भन्ने अभिव्यक्ति दिए पनि उनले कालापानीबारे भारतसँग कहिल्यै केही बोलेनन् । यहीँनिर गल्ती भयो, त्यतिबेलै बोल्नुपर्थ्यो नेपाली पक्ष, थापा भन्छन्, तर कालापानी राजाले नै भारतलाई दिएका हुन् भनेर जसरी टिप्पणी भइरहेको छ, त्यो चाहिँ सत्य होइन । किनभने राजालाई देशको सार्वभौमिकता कसैमाथि सुम्पने अधिकारै छैन । उनले त्यसो गरेका पनि होइनन् । त्यतिबेला संविधानअनुसार पनि कुनै भूभाग कसैलाई दिनुपरे संसद्को दुई तिहाइ मत चाहिने र त्यस्तो कुनै प्रस्ताव संसद्मा पेस नभएको थापाले बताए । कालापानीमा निगरानी नपुर्याए चिनियाँ सेना आफ्नो भूमिमा अतिक्रण गर्न आइपुग्ला भन्ने डरले भारतले त्यहाँ स्थायी रूपमै सैन्य शिविर खडा गरेको थापाको बुझाइ छ । यसलाई लामो समयसम्म औपचारिक रूपमा नेपाली पक्षले नउठाएपछि भारतले यो मिचाइलाई नेपालको सहमतिका रूपमा लिएको उनी बताउँछन् । पञ्चायतकालको अन्तिमतिर राजा वीरेन्द्रको सक्रियतामा भारतसँग कालापानीलगायत समग्र सीमा विवादबारे छलफल हुन थालेको नापी विभागका पूर्वमहानिर्देशक ओलीको भनाइ छ । नयाँ समझदारीमा विवाद टुङयाएर सीमांकन गर्न भारत तयार भएपछि सन् १९८१ मा नेपालभारत संयुक्त प्राविधिक समिति (जेटीसी) गठन भयो, उनले भने, त्यसपछिका बैठकमा हामीले कालापानीबाट भारतीय सेना हट्नुपर्ने प्रस्ताव गर्यौं, भारतले भने त्यो भूभाग उनीहरूकै भएको बताउँदै आयो । त्यतिबेलासम्म नेपालसँग कालापानी आफ्नो भएको पुष्टि गर्ने प्रमाण थिएन । सन् १९९४ मा राजाले नापी विभागमा त्यतिबेला उपमहानिर्देशक रहेका ओली र परराष्ट्रका विशेष सचिव विश्व प्रधानलाई ब्रिटिस पुस्तकालयका पुराना कागजातका प्रतिलिपि झिकाउन बेलायत पठाए । त्यहाँ सात दिनको खोजीमै मैले थुप्रै कागजात फेला पारें, जसले कालापानी हाम्रै भएको पुष्टि गर्थ्यो, ओली भन्छन्, त्यो लिएर मैले राजालाई दिएँ । हाल त्यसको एक प्रति नापी विभागमा छँदै छ ।ओलीले फेला पारेका कागजातअनुसार सुगौली सन्धिले मेचीदेखि पूर्व र महाकालीदेखि पश्चिमको जमिन नेपालले छाड्ने भनेपछि नेपाली फौज महाकाली वारि आएर बसेको थियो । नेपाल पक्षबाट राजगुरु गजराज मिश्र, चन्द्रशेखर उपाध्याय र इस्ट इन्डिया कम्पनीबाट लेफ्टिनेन्ट कर्णेल प्यारिस ब्राड्सबीच सन् १८१५ डिसेम्बर २ मा भएको सन्धिअनुसार नेपालले टिस्टादेखि काँगडासम्मको दुई तिहाइ भूभाग गुमायो । र, मेचीदेखि महाकालीबीच सीमित बनेको थियो । त्यही सन्धिलाई आधार बनाएर त्यतिबेला डोटीमा खटिएका बडाकाजी बम शाहले कालापानीबाट उत्तर प्रदेश सरकारलाई हट्न भनी पत्राचार गरेको देखिन्छ, ओलीले भने, तिब्बतसँग व्यापार गर्ने बाटो भएकाले यो भूभागमा बसिरहन उत्तर प्रदेशको स्थानीय सरकारले ब्रिटिस गभर्नरलाई पत्राचार गरेको र ब्रिटिस गभर्नरले सुगौली सन्धि दुवै पक्षले मान्नुपर्छ भनेर कालापानी नेपाललाई नै छाड्नू भनी पत्र लेखेका थिए । बेलायती पुस्तकालयमा फेला परेका यी कागजातले कालापानी नेपालकै हो भन्ने पुष्टि गर्ने उनको दाबी छ । आफू राजदूत भएर भारतमा रहेका बेला सन् १९९६ पछि कालापानीको मामिलाले दुई देशबीचको कुराकानीमा स्थान पाउन थालेको थापा बताउँछन् । भाजपाबाट सन् १९९६ मा अटलबिहारी बाजपेयी प्रधानमन्त्री भएका बेला उनी सीमासम्बन्धी विवाद सल्ट्याउन तयार भएको उनको भनाइ छ । त्यतिबेला दुई देशका सैनिक अधिकारी सम्मिलित सीमासम्बन्धी औपचारिक वार्ता भएको उनले जानकारी दिए । भारतले एकोहोरो कालापानी आफ्नै हो भनेर रटान लगाउन थालेपछि हामीले के छ त्यसको प्रमाण ल देखाऊ भन्यौं, थापा भन्छन्, उनीहरूले प्रमाण त केही देखाउन सकेनन् । तर कालापानी राजा महेन्द्रले दिएका हुन् भनेर कुरा टारे ।महेन्द्रले दिएको भन्ने प्रमाण देखाऊ भन्दा पनि अहिलेसम्म भारतले त्यो पेस गर्न नसकेको उनी बताउँछन् । सन् १९९६ मा बाजपेयीले तत्कालीन गृहमन्त्री लालकृष्ण आडवाणीलाई कालापानी विवादबारे गम्भीर भएर जाँचबुझ गर्न भनेका थिए । परिणामस्वरूप नेपालस्थित भारतीय राजदूत केभी राजन हेलिकप्टर लिएर कालापानी क्षेत्रको निरीक्षण गर्न पुगेका पनि थिए । त्यसपछि आइके गुजराल प्रधानमन्त्री हुँदा पनि सन् १९९८ मा कालापानी विवादबारे भारतीय सुरक्षा निकायसमेत छलफलका लागि तयार भएको थापाको भनाइ छ । त्यही बेला नेपालमा गृहयुद्ध सुरु भयो । र, कालापानीको विषय ओझेलमा पर्यो, उनले भने, नेपाल द्वन्द्वमा फसेका बेला विद्रोही र सत्ता दुवै पक्षलाई भारतले समानान्तर रूपमा खेलाइरहेको हुनाले ऊ चिढिएला भनेर कसैले पनि कालापानीको कुरा उठाएनन् ।द्वन्द्व सकिएपछि पनि कालापानीमा भारतबाट अतिक्रमण भएको छ भनेर कुनै सरकारले भन्न सकेका छैनन् । त्यसैले पनि उनीहरूको मनोबल बढेको छ, थापा भन्छन्, कालापानी हाम्रो हो भनेर भारतले प्रमाण पेस गर्न नसक्ने र हामी पनि प्रमाण देखाएर लौ हट् भन्न नसक्ने अवस्थामा छौं । सार्वभौमिकताको रक्षाको सवालमा यो राम्रो होइन ।तथ्य र प्रमाणसहित नेपाली पक्ष भारतसँग अतिक्रमित भूमिबारे निडर भएर प्रस्तुत भए द्विपक्षीय मामिलाबाटै समस्या समाधान गर्न सकिने ठाउँ अझै रहेको थापा बताउँछन् । तर आफ्नो सार्वभौमिकताबारे प्रभावकारी रूपमा पछ्याउने बानी हाम्रो राज्य संयन्त्रको छैन, उनी भन्छन्, यही कमजोरीका कारण कालापानी मिचिएको मिचियै भएको हो ।"
काँडेतारभित्र जंगे पिलर,"जंगे कि रिफरेन्स पिलर ?एसएसबीले कब्जा गरेको सीमास्तम्भलाई सरकारी अधिकारीहरूले रिफरेन्स पिलर भन्दै आएका छन् । तर, सीमाविद् बुद्धिनारायण श्रेष्ठ त्यसलाई सीमा छुट्याउने मुख्य स्तम्भ (जंगे पिलर) भन्छन् । २०५७ सालमा प्रकाशित श्रेष्ठको पुस्तक नेपालका सिमाना मा भद्रपुर नगरपालिकाको साँधमा बगेको मेची नदीको ठीक पूर्वी किनारमा रहेको खम्बा जंगेस्तम्भ नै भएको उल्लेख छ ।यो स्तम्भ नेपालबंगालविहारको त्रिविन्दुका रूपमा स्थापित छ । श्रेष्ठका अनुसार सरकारले २०२२२३ सालमा झापामा नापी गर्दाको कित्ता अभिलेखमा पनि यसलाई जंगे पिलरकै रूपमा उल्लेख गरिएको छ । उनको बुझाइमा जंगे पिलरलाई रिफरेन्स पिलर मान्ने हो भने प्राविधिक दृष्टिकोणले योभन्दा मुख्य पिलर अर्को हुनुपर्छ जुन अहिलेसम्म कतै देखिएको छैन ।"
कालापानीबारे सत्ताप्रतिपक्ष एकै ठाउँ,"ॅभारतको नयाँ नक्सा सरकारलाई स्वीकार्य छैनसरकारका प्रवक्ता तथा सञ्चारमन्त्री गोकुलप्रसाद बाँस्कोटाले भारतद्वारा हालै एकपक्षीय रूपमा जारी नयाँ राजनीतिक नक्सामा नेपाली भूभाग कालापानी, लिम्पियाधुरा र लिपुलेकसमेत समावेश गरिएकामा आपत्ति प्रकट गरेका छन् । सञ्चार तथा सूचना प्रविधि मन्त्रालयमा बिहीबार आयोजित पत्रकार सम्मेलनमा मन्त्रिपरिषद्ले यसै साता गरेको निर्णय सार्वजनिक गर्ने क्रममा बाँस्कोटाले भारतबाट जारी नयाँ नक्सा सरकारका लागि स्वीकार्य नभएको बताए । उनले नेपाली भूमि अतिक्रमण र नक्सासम्बन्धी समस्या सरकारले कूटनीतिक र राजनीतिक तहबाट समाधान गर्ने पनि उल्लेख गरे । कालापानी, लिम्पियाधुरा र लिपुलेकमा २०१८ सालमा नेपालका तर्फबाट जनगणना भएको उल्लेख गर्दै बाँस्कोटाले त्यो नेपालकै अविभाज्य भूमि भएको बताए । भारतसँग सीमा विवाद अन्य ठाउँमा पनि भएकाले तिनलाई पनि कूटनीतिक, राजनीतिक, ऐतिहासिक दस्ताबेज र प्रमाणका आधारमा सरकारले टुंगो लगाउने उनको भनाइ छ ।"
उद्योगी रूप ज्योति पक्राउ,"(काठमाडौं)  हाउजिङ निर्माण गरिदिने भन्दै सर्वसाधारणको रकम ठगी गरेको आरोपमा पूर्वमन्त्री एवं उद्योगी रूप ज्योति पक्राउ परेका छन् । सिंगापुरबाट काठमाडौं उत्रिने क्रममा बिहीबार साँझ प्रहरीले त्रिभुवन अन्तर्राष्ट्रिय विमानस्थलबाट उनलाई पक्राउ गरेको हो । उनी काठमाडौं प्रहरीको हिरासत छन् । वीर अस्पतालमा बिहीबार राति ११ बजे ज्योतिको स्वास्थ्य परीक्षण गरिएको छ । हाउजिङका नाममा ठगी गरेको आरोपमा ०७५ मंसिर २० मा जिल्ला अदालत काठमाडौंले उनलाई पक्राउ गरी अनुसन्धान गर्न पुर्जी जारी गरेको थियो । त्यसको चार दिनपछि उनले सर्वोच्च अदालतमा रिट दायर गरेका थिए । प्रधानन्यायाधीश चोलेन्द्रशमशेर राणा र प्रकाश ढुंगानाको इजलासले मंगलबार जिल्ला अदालतको पुर्जीलाई सही ठहर गर्दै उक्त रिट खारेज गरेपछि ज्योतिलाई समात्न प्रहरीलाई बाटो खुलेको हो । अदालतबाट शुक्रबार म्याद थप गरेर अनुसन्धान अघि बढाउने प्रहरीको तयारी छ ।ज्योति समूहको लगानी रहेको ल्यान्डमार्क डेभलपर्सका नाममा सर्वसाधारणबाट रकम उठाएर हाउजिङ नदिएको आरोपमा गत वर्ष मंसिरमा पीडितले महानगरीय प्रहरी परिसर काठमाडौंमा सञ्चालक ज्योतिविरुद्ध उजुरी दिएका थिए । बाँसबारीमा हाउजिङ बनाएर वितरण गर्ने भन्दै ल्यान्डमार्कले सर्वसाधारणबाट रकम उठाएको थियो । प्रहरीमा परेको उजुरीअनुसार ज्योति समूह र त्यसकै अर्को संस्था स्याकार कम्पनीका नाममा ल्यान्डमार्कको सेयर कायम गरी हाउजिङ कम्पनी दर्ता गरिएको थियो । कम्पनी दर्तापछि सर्वसाधारणले हाउजिङ बुकिङस्वरूप लगानी गरेका थिए । तर हाउजिङ निर्माण नगरेपछि विज्ञेन्द्रकृष्ण मल्ल प्रहरीमा गएका थिए । २०७१ सालमा ज्योति समूहको हाउजिङ कम्पनीले विज्ञेन्द्रकृष्ण मल्लबाट १ करोड ३६ लाख रुपैयाँ लिएर घर नदिएको आरोपमा गत वर्ष उजुरी परेको थियो, डीएसपी बोगटीले कान्तिपुरसँग भने, पीडितको उजुरीपछि नियन्त्रणमा लिएर अनुसन्धान गर्ने क्रममा अदालतले पक्राउ पुर्जी जारी गरे पनि सर्वोच्चको अन्तरिम आदेशका कारण उनी पक्राउ पर्न सकेका थिएनन् ।ज्योति तत्कालीन राजा ज्ञानेन्द्रको शासनकाल ०६१ मा अर्थ सहायकमन्त्री थिए ।"
विज्ञको सुझाव लुकाएर शिक्षा नीति,"उच्च शिक्षा परिषद्को व्यवस्थासरकारले उच्च शिक्षाको प्रभावकारी नियमन र व्यवस्थापनका लागि प्रधानमन्त्रीको अध्यक्षतामा उच्च शिक्षा परिषद् गठन गर्ने व्यवस्था गरेको छ । शिक्षा नीतिमा विश्वविद्यालयको संरचना पुनरावलोकनसहित परिषद् गठन गर्ने र त्यसका लागि उच्च शिक्षाको छुट्टै ऐन जारी गरिने उल्लेख छ । अब संघीय शिक्षा ऐन जारी गर्ने काम सुरु हुने शिक्षा मन्त्रालयले जनाएको छ । नीतिमा प्रारम्भिक बालकक्षाका शिक्षक र विद्यालय कर्मचारीलाई श्रम ऐनले तोकेअनुसार न्यूनतम पारिश्रमकि उपलब्ध गराउने व्यवस्था छ । बालविकास केन्द्रका शिक्षकको योग्यतासमेत तोकिएको छ । माध्यमिक शिक्षा परीक्षा कक्षा १० उत्तीर्णलाई मात्र उक्त तहको शिक्षक बनाउने नीतिमा उल्लेख छ । हाल अध्यापन गराइरहेका शिक्षकलाई सो योग्यता हासिल गर्न अवसर प्रदान गरिने मन्त्री पोखरेलले बताए ।नीतिमा शिक्षाको दूरदृष्टि पनि तय गरिएको छ । शिक्षित, सभ्य, स्वस्थ र सक्षम जनशक्ति, सामाजिक न्याय, रूपान्तरण र समृद्धि दूरदृष्टि हुने भनिएको छ । सबै तहका शिक्षालाई प्रतिस्पर्धी, प्रविधिमैत्री, रोजगारमूलक र उत्पादनमुखी बनाउने लक्ष्य लिइएको छ । माध्यमिक शिक्षामा विज्ञान, संगीत, खेलकुद, आयुर्वेद, जडीबुटीलगायत विधाको विद्यालय स्थापना गर्ने नीति लिइएको छ । सीटीईभीटीलाई पुनःसंरचना गरिने उल्लेख छ । त्यसका लागि छुट्टै प्राविधिक तथा व्यावसायिक शिक्षा समेट्ने गरी ऐन जारी गरिने पोखरेलले बताए । शिक्षाशास्त्रको पठनपाठनमा पुनःसंरचना गरिनेछ । उच्च शिक्षा अध्ययन गरिसकेका विद्यार्थीलाई पेसा व्यवसायमा प्रवेश गराउन स्वयंसेवी सामाजिक सेवाका लागि राष्ट्रिय विकास सेवा कार्यक्रम सञ्चालन गर्ने नीति लिइएको छ । अपांगता भएका बालबालिकालाई उनीहरू अनुकूल पाठ्यक्रम र पाठ्यपुस्तक उपलब्ध गराउने व्यवस्था गरिने नीतिमा उल्लेख छ । स्थायी शिक्षक दरबन्दीमा शिक्षक सेवा आयोगको सिफारिसमा मात्र स्थायी शिक्षक नियुक्ति गर्ने व्यवस्था नीतिमा उल्लेख छ । शिक्षक दरबन्दी मिलानपछि पनि शिक्षक अपुग भएमा प्रदेश र स्थानीय सरकारले शिक्षक दरबन्दी थप गर्न सक्ने नीति लिइएको छ । ५ वर्षभित्र मुलुकभरका सार्वजनिक विद्यालयमा विषय शिक्षक व्यवस्था गर्ने प्रतिबद्धता गरिएको छ । शिक्षकहरूको प्रोत्साहनका लागि शिक्षक एकेडेमी स्थापना गर्ने भनिएको छ । नीतिमा तीनै तहका सरकारको शिक्षाको अधिकार बाँडफाँट गरिएको छ ।"
ऐन बन्ने बाटो खुल्यो,"(काठमाडौं)  संघीय शिक्षा ऐन जारी नहुँदा स्थानीय तहले आफैं ऐन बनाएका छन् । संघले ढिलाइ गरेपछि प्रदेश र स्थानीय तहले आफूलाई अनुकूल हुने गरी कानुन बनाएका हुन् । शिक्षा मन्त्रालयले राष्ट्रिय शिक्षा नीति, २०७६ बिहीबार जारी गरेको छ भने ऐन बन्न संसद्को हिउँदे अधिवेशन कुर्नुपर्ने जनाएको छ ।संविधानले विद्यालय तह (कक्षा १२ सम्म) सञ्चालन जिम्मेवारी स्थानीय तहलाई दिएको छ । त्यसैअनुसार भक्तपुर नगरपालिकाले दोस्रो नगरसभाबाट शिक्षा ऐन, २०७४ जारी गरेको छ । संविधानले विद्यालय तह सञ्चालन गर्न एकल अधिकारको व्यवस्था गरेअनुसार ऐन बनाएर अघि बढेका हौं, नगर प्रमुख सुनील प्रजापतिले भने, तर केन्द्र सरकारले जिसस राखेर हाम्रो अधिकारमाथि अंकुश लगाएकाले बाधा पुगेको छ । शिक्षक पदपूर्ति गर्न दिइएको छैन । काठमाडौं महानगरले ऐन जारी गर्दै शैक्षिक क्यालेन्डर सार्वजनिक गरिसकेको छ । उसले हिउँदे बिदा कटौती गरेर दसैंदेखि छठसम्म एक महिना बिदा गर्ने, शिक्षक नियुक्ति, सरुवा, बढुवालगायत व्यवस्था गरेको छ । सर्वोच्च अदालतले शिक्षकको नियुक्ति, सरुवा, बढुवालगायतको व्यवस्थापन कार्य संघ (केन्द्रीय सरकार) मातहत रहने फैसला गरेको छ । ललितपुर महानगरपालिका अब छिट्टै ऐन जारी गर्ने तयारीमा छ । केन्द्रलाई पर्खंदा ढिलो भयो । अब आउँदो बोर्डले ऐन पास गरेर अघि बढ्ने निष्कर्षमा पुगेका छौं, महानगरका प्रवक्ता राजु महर्जनले भने ।कानुन आयोगले साढे दुई वर्षअघि नै ऐनको मस्यौदा मन्त्रालयलाई बुझाइएको जनाएको छ । संघीय शिक्षा संविधानको भावनाबमोजिम जारी हुनुपर्ने शिक्षाविद् विद्यानाथ कोइराला बताउँछन् । ऐन छ, पुग्दैन । संविधानअनुकूल हुनुपर्छ । तर अहिले उल्टो भइरहेको छ । पालिकाहरू आफूखुसी अघि बढेका छन्, उनले भने । मस्यौदामा संघ, प्रदेश र स्थानीय सरकारको अधिकार स्पष्ट रहेको कानुन आयोगका अध्यक्ष माधव पौडेलले बताए । मस्यौदामा संघअन्तर्गत पाठ्यक्रम निर्धारण, छात्रवृत्ति, गुणस्तर सुनिश्चितता, विद्यालय समकक्षता र पाठ्यपुस्तक विषयसूची राखिएको छ । संविधानको अनुसूचीमा शिक्षाका निम्ति तीन तहको अधिकार स्पष्ट रहेको संविधानविद् काशीराज दाहालले बताए । संघीय सरकारले ढिलो गरेकाले स्थानीय तह आआफ्ना ऐन जारी गरेर अघि बढ्न बाध्य भए । यसले द्विविधा सिर्जना गर्न सक्छ । ऐनको मस्यौदा कानुन मन्त्रालयमा पुगेको शिक्षा मन्त्रालयका सचिव महेशप्रसाद दाहालले बताए । शिक्षा नीतिका आधारमा ऐन निर्माण गर्ने भन्ने रहेकाले ऐन बन्न ढिलाइ भएको हो, उनले भने, शिक्षा नीति पास भयो, अब ऐन मस्यौदा परिमार्जन प्रक्रिया अघि बढ्छ । आगामी हिउँदे अधिवेशनमा विधेयक संसद्मा पेस गर्नेछौं । दाहालका अनुसार शिक्षा नीतिका आधारमा ऐनको मस्यौदा परिमार्जन गर्न संसद्मा विधेयक पेस गरिनेछ ।"
कास्कीमा दोब्बर उम्मेदवार,"(पोखरा)  आगामी मंसिर १४ मा उपनिर्वाचन हुने प्रतिनिधिसभाको एक मात्र सिट कास्की२ मा २५ जनाको उम्मेदवारी परेको छ । ११ स्वतन्त्रसहित विभिन्न दल सम्बद्ध उम्मेदवारले बिहीबार मुख्य निर्वाचन अधिकृतको कार्यालयमा मनोनयन दर्ता गराएका हुन् । २०७४ को आवधिक निर्वाचनमा यहाँ १३ जना उम्मेदवार थिए । सत्तारूढ नेकपाबाट दिवंगत मन्त्री रवीन्द्र अधिकारीकी पत्नी विद्या भट्टराईले उम्मेदवारी दिएकी छन् । उनले नेकपा जिल्ला अध्यक्ष कृष्ण थापाको प्रस्ताव र प्रभा कोइरालाको समर्थनमा मनोनयन दर्ता गराइन् । दर्तापछि नेकपाले शान्तिवनस्थित पार्टीको जिल्ला कार्यालयबाट बाजागाजासहित निकालको र्याली पृथ्वीचोक, सिर्जनाचोक हुँदै रत्नचोक पुगेको थियो । रत्नचोकमा आयोजित घोषणासभामा भट्टराईले शोकलाई शक्तिमा बदल्न चुनावमा होमिएको बताइन् । हिजो रवीन्द्र अधिकारीसँग जोडिएको माया र सद्भावसँग मेरो उम्मेदवारी जोडिएको छ, उनले भनिन्, म यो विश्वासलाई डगमगाउँन दिनेछैन । ४७ वर्षीया भट्टराई त्रिविको उपप्राध्यापकबाट राजीनामा दिएर निर्वाचनमा होमिएकी हुन् । प्राध्यापन थाल्नुअघि उनी तत्कालीन एमालेको विद्यार्थी संगठन अनेरास्ववियुकी केन्द्रीय सचिव थिइन् । उनले बिहीबार बिहान अधिकारीको जन्मस्थल भरतपोखरीको गैह्रागाउँबाट चुनावी अभियान सुरु गरेकी थिइन् । भट्टराईको प्रतिस्पर्धामा प्रमुख प्रतिपक्ष कांग्रेसले पाका नेता खेमराज पौडेललाई उठाएको छ । धनराज गुरुङ र देवराज चालिसेको चर्चा भइरहँदा कांग्रेसले बुधबार अबेर उनको नाम टुंगो लगाएको हो । ७४ वर्षीय पौडल मनोनयन दर्ता गर्नेमध्ये सबैभन्दा पाका उम्मेदवार हुन् । मनोनयनअघि कांग्रेसले सभागृहबाट र्याली निकालेको थियो । उम्मेदवारी घोषणासभामा पौडेलले उपनिर्वाचनमा जनताले कांग्रेसलाई जिताएर सरकारलाई सबक सिकाउने दाबी गरे । जितको आधार जनता हुन् । जनतालाई आफ्ना पक्षमा पार्ने हो । कहिले कसले जित्छ, कहिले कसले, अमेरिकामा ट्रम्पले जित्छन् भन्ने कसले भनेको थियो ?, उनले भने । सरकारले आफ्नै क्रियाकलापले देशमा राजनीतिक स्थिरता ल्याउन नसकेको आरोप लगाउँदै उनले जनताले बलियो प्रतिपक्ष खोजेको बताए । कांग्रेसभित्र गुटउपगुट नभई चुनावमा एकढिक्का भएर जाने पौडेलले बताए । घोषणासभामा नेताहरू विमलेन्द्र निधि, तारानाथ रानाभाट, जीवन परियारलगायत उपस्थित थिए । लामो समय शिक्षणमा लागेका उनी कास्कीमा खेमराज गुरु का रूपमा चर्चित छन् । समाजवादी पार्टीबाट धर्मराज गुरुङले मनोनयन दर्ता गरे । पोखरा१६ अर्मलाका गुरुङ बेलायती सेनामा २४ वर्ष र संयुक्त राष्ट्रसंघमा १५ वर्ष काम गरेका व्यक्ति हुन् । उनी पार्टीका गण्डकी प्रदेश सदस्य हुन् । साझा पार्टीका तर्फबाट रजनी केसीले मनोनयन दर्ता गराइन् । विवेकशील नेपाली दलले भने स्वतन्त्र उम्मेदवारका रूपमा जमुना शर्मालाई उठाएको छ । राप्रपाका तर्फबाट रोमबहादुर भण्डारीले मनोनयन दर्ता गराए । राप्रपा (संयुक्त) बाट गंगा मल्ल, कांग्रेस (बीपी) का चन्द्रबहादुर रानाभाट, नेकपा (माले) का टेकनाथ भण्डारी, राष्ट्रिय जनमुक्ति पार्टीका पूर्णबहादुर राना, मंगोल नेसनल अर्गनाइजेसनका रियाज गुरुङ, देशभक्त समाज पार्टीका वीरबहादुर विश्वकर्माले उम्मेदवारी दर्ता गराएका छन् । संघीय लोकतान्त्रिक राष्ट्रिय मञ्चका गजेन्द्र संवो लिम्बू, राष्ट्रिय नागरिक पार्टीका नवराज घले र राष्ट्रिय मुक्ति आन्दोलन नेपालका जयवन्तविक्रम शाहको उम्मेदवारी भने रद्द हुने भएको छ । उनीहरूको नाम २०७४ को प्रतिनिधिसभा निर्वाचनमा समानुपातिकतर्फको बन्दसूचीमा रहेकाले उम्मेदवारी रद्द हुने जिल्ला निर्वाचन अधिकारी महेन्द्रराज सुवेदीले बताए । स्वतन्त्र उम्मेदवारी दर्ता गर्नेमा उमनाथ गौतम, कमलजंग कुँवर, दीपक रेग्मी, नवराज बाँस्तोला, पुरुषोत्तम खनाल, यज्ञप्रसाद पंगेनी, रनबहादुर दमै, लक्ष्मीकुमारी भुजेल, सुनीलबहादुर कोइराला र सुनील भुसाल छन् । जनकपुरबाट आएका डा किसन शाहले प्रस्तावक र समर्थक नपाउँदा मनोनयन दर्ता गर्न पाएनन् । मनोनयन दर्ता गर्नेमा तनहुँ, स्याङ्जा, पर्वत, तेह्रथुम, चितवन र कपिलवस्तुसम्मका छन् । स्वतन्त्र उम्मेदवारी दिनेमध्ये कुँवर संरक्षणकर्मी हुन् । उनले बिहीबार सबैभन्दा पहिले मनोनयन दर्ता गराए । कुँवरले तीन दशकको सरकारी सेवाबाट गत कात्तिक १७ गते मात्र अवकाश लिएका हुन् ।"
सामूहिक बलात्कारमा चारलाई ११ वर्ष कैद,"हत्या अभियोगमा दाबी नपुग्ने फैसला चितवन जिल्ला अदालतमा कायम रहेको पुरानो मुद्दा पनि बुधबार किनारा लागेको छ । ०७४ जेठ २० मा माडी रामराज्यपुरमा १० वर्ष र ११ वर्षका दुईजना बालिका पोखरीमा मृत फेला परेका थिए । ती बालिकालाई बलात्कारपछि हत्या गरेको भन्दै चितवन जिल्ला अदालतमा सोही वर्षको असार १८ गते मुद्दा दायर भएको थियो । यो मुद्दामा १८ वर्षका एकजना, १७ वर्षका दुईजना र त्योभन्दा पनि कम उमेरका दुईजना नाबालिगहरू गरी पाँचजनालाई अभियुक्त कायम गरिएको थियो ।अदालतमा २६औं पटक पेसी चढेका बेला यो मुद्दाका सबै अभियुक्तले सफाइ पाएका हुन् । अदालतमा मुद्दा दायर भएपछि सामान्यतः दुई वर्षभित्र फैसला हुने परिपाटी छ । तर पेशीमा चढे पनि २१ पटकसम्म सुनुवाइ स्थगित भएको यो मुद्दा दायर भएको दुई वर्ष पाँच महिनापछि बल्ल फैसला भएको छ । जिल्ला न्यायाधीस हेमन्त रावलले मुद्दाको फैसला गरेका हुन् ।"
एक पदमा १९ उम्मेदवारी,"(भक्तपुर)  मंसिर १४ मा हुने उपनिर्वाचनमा भक्तपुर क्षेत्र नम्बर १ प्रदेशसभा १ (क) मा २१ जनाको उम्मेदवारी परेको छ । मुख्य निर्वाचनको कार्यालय भक्तपुरमा बिहीबार राजनीतिक दलका ११ र स्वतन्त्रबाट १० जना गरी २१ जनाले उम्मेदवारी दिएका हुन् । यसमध्ये दुई जनाको उम्मेदवारी बदर भएको जिल्ला निर्वाचन कार्यालय भक्तपुरले जनाएको छ । प्रतिनिधिसभा निर्वाचन२०७४ मा समानुपातिक प्रणालीअन्तर्गत निर्वाचित हुने अन्तिम सूचीमा नाम भएका आमूल परिवर्तन पार्टीका डिल्लीप्रसाद चौंलागाईं र राप्रपा संयुक्त पार्टीका रामशरण लामिछानेको उम्मेवारी बदर गरिएको निर्वाचन कार्यालय भक्तपुरका सूचना अधिकारी भीम बिसीले बताए । तत्कालीन एमालेबाट निर्वाचित हरिशरण लामिछानेको हृदयघातबाट निधन भएपछि उपनिर्वाचन हुन लागेको हो । उपनिर्वाचनमा सत्तारुढ नेपाल कम्युनिस्ट पार्टी (नेकपा) बाट देवीप्रसाद ढकाल (डीपी) ले उम्मेदवारी दर्ता गराएका छन् । २०७४ को निर्वाचनमा माओवादी केन्द्रबाट उनले उम्मेदवारी दिएका थिए । कांग्रेसबाट कृष्ण भँडेलले उम्मेदवारी दिएका छन् ।नेपाल मजदुर किसान पार्टीले निरज लवजुलाई उम्मेदवार बनाएको छ । लवजु पनि ०७४ को प्रदेशसभाका उम्मेदवार बनेका थिए । राप्रपाबाट श्यामप्रसाद नेपाल, समाजवादी पार्टीबाट सुदर्शन मुनंकर्मी, नेकपा मालेबाट सुदर्शन लामिछाने, साझा पार्टीबाट सुरज प्रधान, संघीय लोकतान्त्रिक राष्ट्रिय मञ्चबाट मिङमार लामा, नेपाली कांग्रेस बीपीबाट मधुसूदन न्यौपानेको उम्मेदवारी दिएका छन् । स्वतन्त्रबाट कृष्णप्रसाद ह्योंगो, जीवन नेपाली, कृष्णराम पोटामाहा, अर्जुन कोजु, उत्तम साखकर्मी, राकेश सुवाल, सुमना कार्की, जीवनचन्द्र अधिकारी, संगीता पौडेल आचार्य, सुजता देउजाले उम्मेदवारी दिएका छन् । उम्मेदवारी दर्ता लागि मुख्य दलका कार्यकर्ताहरू नेवारी बाजागाजा, जुलुससहित मुख्य निर्वाचन कार्यालय पुगेका थिए । ०७४ मंसिर २१ को निर्वाचनमा तत्कालीन एमालेबाट निर्वाचित लामिछानेले १२ हजार ७ सय ८९ मत प्राप्त गरेका थिए । उनका निकटतम प्रतिद्वन्द्वी कांग्रेसका जीवन खत्रीले ९ हजार ९ सय ७७, नेमकिपाका निरज लवजुले ७ हजार ११ मत ल्याएका थिए । तत्कालीन नेकपा माओवादी केन्द्रका उम्मेदवार देवीप्रसाद ढकालले उम्मेवादी फिर्ता लिँदा पनि ७ सय ८४ मत पाएका थिए । ढकालले उम्मेदवारी फिर्ता लिएर लामिछानेलाई समर्थन गर्दा पनि ७ सय मत पाएका हुन् । यो प्रदेशमा चाँगुनारायण नगरपालिकाको ९ वटै वडा र भक्तपुर नगरपालिकाको १० नम्बर वडा पर्छ । यस क्षेत्रका ४५ हजार १५ मतदाताले प्रदेशसभा उपनिर्वाचनमा मतदान गर्नेछन् । उपनिर्वाचनका लागि २२ मतदान स्थलमा ५४ मतदान केन्द्र तोकेको जनाएको छ ।"
शैलुङमा अरनिकोका बस निषेध,"दोलखा (कास) थोत्रो गाडीमा बढी यात्रु बोकेका कारण बस दुर्घटना भएको भन्दै दोलखाको शैलुङ गाउँपालिकाभित्र पूर्वअरनिको यातायात प्रालिअन्तर्गतका सबै गाडी प्रवेश निषेध गरिएको छ । उक्त पालिकाभित्र सो प्रालिको शैलुङेश्वर यातायातको नामबाट दैनिक आठ वटा आउने र आठवटा बस जाने गर्थे । शुक्रबार अरनिको केन्द्रीय कार्यालयमा ज्ञापनपत्र बुझाएपछि शैलुङ गाउँपालिका अध्यक्ष भरत दुलालले १३ बुँदे माग राखी ज्ञापनपत्र बुझाएर आन्दोलन सुरु गरेको बताए । माग पूरा नभएसम्म उक्त कम्पनीका बसहरूलाई निषेध गरिने उनको भनाइ छ । कात्तिक १७ गते मागादेउरालीबाट छुटेको बा२ख ७२४५ नम्बरको बस सिन्धुपाल्चोकको सुकुटे पुगेपछि दुर्घटना भएको थियो । उक्त बसमा सवारमध्ये १८ जनाको मृत्यु भयो भने तीन वर्षीया बालिका रियुना तामाङ बेपत्ता छिन् । दुर्घटनामा परेकाहरू १६ जना शैलुङ गाउँपालिकाका र तीन जना उनीहरूका नातेदार हुन् । नरसंहार हुनेगरी भएको दुर्घटनामा शैलुङको अपुरणीय क्षति भएकाले यातायात सेवाहरूले यात्रुमैत्री र सुरक्षित बनाउका लागि पनि आन्दोलन गर्नुपरेको हो, अध्यक्ष दुलालले भने । दुर्घटनामा शैलुङका ३० भन्दा बढी घाइतेको विभिन्न अस्पतालमा उपचार भइरहको छ । सुकुटे बस दुर्घटनापीडित संघर्ष समितिका संयोजक रिमालबाबु श्रेष्ठद्वारा हस्ताक्षरित ज्ञापनपत्रमा उक्त क्षेत्रमा सञ्चालित बसहरू जीर्ण अवस्थामा रहेकाले पनि दुर्घटना निम्तिएको उल्लेख छ । मानिस बस्ने सिटमा सामान ढुवानी गर्ने गरेको, यात्रुलाई अभद्र व्यवहार गर्ने गरेको, मनपरी भाडा असुल्ने गरेको, सिट क्षमताभन्दा अत्यधिक यात्रु बोक्ने गरेको उल्लेख छ । मृतक, घाइते, पीडित पक्षका बारेमा छलफल गर्न खोज्दा उक्त कम्पनीका व्यक्तिहरूले कुनै वास्ता नगरेको आरोप लगाइएको छ । पीडित पक्षलाई बेवास्ता र अपमान गर्ने, दुर्घटनाप्रति कुनै संवेदना नदेखाउने, पीडितलाई धम्की दिने उक्त जिल्लाको प्रहरी र प्रशासनविरुद्ध राष्ट्रिय मानवअधिकार आयोगमा छानबिनका लागि अपिल गर्छौं, गाउँपालिका अध्यक्ष दुलालले भने । सिन्धुपाल्चोककी प्रमुख जिल्ला अधिकारी गोमादेवी चेम्जोङले उक्त घटनालाई लिएर रातभरि बसेर पीडितपक्षको माग र गुनासो सुनिएको बताउँदै कानुनअनुसार मात्रै कार्य गरिएको बताइन् ।पूर्वअरनिको यातायात कम्पनी कार्यालयले ज्ञापनपत्र दर्ता भएको जनाएको छ । कम्पनी अध्यक्ष चित्र कुवँर भने टेलिफोन सम्पर्कमा आउन चाहेनन् ।"
सडक कर तिर्दै सर्वसाधारण,"रामेछाप (कास) सडक छोएको जग्गा खरिद गर्नेले तेहोरो मार खेप्नुपरेको छ । त्यस्ता व्यक्तिहरू बिक्रीकर्ताले तोकेको मोल, मालपोतबाट पारित गर्दा तिर्नुपर्ने राजस्व र स्थानीय सरकारलाई एकीकृत कर तिरिरहेका छन् । ग्रामीण क्षेत्रमा निर्माण भएका सार्वजनिक सडकले ओगटेको जग्गा व्यक्तिको नामबाट लगत कट्ठा गरी सडकको नक्सांकन नहुँदा लाखौं मूल्यमा सडक किनबेच हुने गरेको हो । मालपोतले हरेक वर्ष जग्गा रजिस्ट्रेसनका लागि तोकेको मूल्यांकनको आधारमा नगरपालिकाहरूले एकीकृत सम्पत्ति कर लिने गरेका छन् । त्यस्तो कर जग्गाको क्षेत्रफलको आधारमा तलमाथि हुन्छ ।मन्थलीबाट पकरबास जाने सडकले छुने भटौलीको मुगिटारमा यस्तो समस्याले सडक निर्माणमै गतिरोध देखिएको छ । विगतमा सानो सडक भएकाले पैसा हालेर किनेका जग्गाधनीले अहिले १५ मिटर सडकका लागि जग्गा दिनुपर्दा घर बन्ने जग्गा नै नरहने स्थिति आएको स्थानीय मुकुन्दहरि प्रसाईंले बताए । लगत कट्टा नगर्दाको समस्याले सर्वसाधारण मर्कामा छन् । त्यसबेला नै सडकको क्षेत्रफल कटाएर जग्गा किन्न पाएको भए अहिलेको समस्या आउँदैनथ्यो, उनले भने, कसैलाई मर्का पनि पर्दैनथ्यो । प्रसाईंका अनुसार ग्रामीण सडक सर्भे गरेर निर्माण गर्ने र सडक निर्माण भएको जग्गा सार्वजनिक या व्यक्तिको नामबाट लगत काटेर सडककै नाममा नराख्दा जग्गाधनी मारमा परेका हुन् । घर नजिक सडक हुँदैमा हरेक वर्ष मोटर हिँड्ने बाटोको कर तिर्नुपर्ने अवस्थाको अन्त्य हुनुपर्ने उनी बताउँछन् । स्थानीय सरकारले एकीकृत सम्पत्ति कर लिँदा लालपुर्जामा रहेको जग्गाको सबै हिसाब गरेर लिने गरेका छन् । सडकले ओगटेको भाग कटाएर मात्र लालपुर्जामा बाँकी रहने अन्य जग्गाको एकीकृत सम्पत्ति कर लिने व्यवस्था गरे उचित हुने स्थानीय बासिन्दा बताउँछन् । मुगिटारका गोपाल प्रसाईंको करिब डेढ रोपनी जग्गामा सडक निर्माण भएको छ । उनले उक्त जग्गाको समेत हरेक वर्ष नगरपालिकाले तोकेको एकीकृत कर तिर्नुपर्छ । भोलिको दिनमा सडक राम्रो भइदियो भने आसपासका जग्गाको भाउ आउला भनेर अहिले महँगो भए पनि कर तिरेर चित्त बुझाएका छौं, उनले भने ।सडक बनेका सबै क्षेत्र मुगिटारका जस्ता छैनन् । रामेछाप र मन्थली नगरका हरेक वडामा सडक पुगेका छन् । वडामा टोलैपिच्छे सडक छन् । तर ती कुनैको पनि रेखांकन भएको छैन । केही वर्षअघि एसियाली विकास बैंकको सहयोगमा कालोपत्रे भएको मिल्तीमन्थलीसेलेघाट र मन्थलीरामेछाप सडकको समेत अझै नक्सा स्पष्ट छैन । साविकमा सडक रहेको भन्दा बढी क्षेत्रफलको जग्गा मुआब्जा दिई लिइएको थियो । हरेक सडक रहेको ठाउँको यकिन गरी नापी नक्सामा सडक कायम गरेपछि मात्र लालपुर्जामा सडक रहेको क्षेत्रफल घटाउन सकिन्छ, स्थानीय मानबहादुर श्रेष्ठ भन्छन्, नापी भएर लालपुर्जा सुधार हुँदा कर तिर्नुपर्ने झन्झट पनि अन्त्य हुने थियो ।जिल्लामा ०३१ सालमा जग्गा नापी भएको हो । त्यसपछि बाढीपहिरोले जग्गाको स्वरूप बिगारेको छ । विगतमा खेतीयोग्य जग्गा हाल बगर र पहिरोमा परिणत भएका छन् । जिल्लामा पुनः नापीको कुरा बारम्बार उठे पनि सरकारले उक्त कार्यलाई प्राथमिकतामा नराखेको मालपोत कार्यालयमा लामो समय काम अवकाश पाएका उद्धवप्रसाद घिमिरेले बताए । घिमिरेका अनुसार जग्गाको पुनः नापी हुँदा सबै सडक एकैपटक जिल्लाको नक्सा आउँथे, त्यसले जग्गाको यकिन क्षेत्रफल आउनुका साथै जग्गा प्रशासनलाई समेत सहज हुन्थ्यो । मन्थली नगरपालिकाका मेयर रमेशकुमार बस्नेतले सर्वसाधारणको गुनासोप्रति आफूहरू गम्भीर भएको प्रतिक्रिया दिए । उहाँहरू मर्कामा परेको सुनेका छौं, उनले भने, अब नगरपालिकाले यस विषयमा प्राविधिक अध्ययन थाल्नेबारे तयारी गर्नेछौं ।"
बीपी राजमार्गमा खाल्डैखाल्डा,"(सिन्धुली)  सवारी चाप र भारवहन क्षमताभन्दा बढीका गाडी सञ्चालन हुँदा बीपी राजमार्गको अधिकांश खण्ड खाल्डैैखाल्डा भएको छ । अत्यधिक भार बोकेका मालबाहक सवारी गुड्दा बनेपाबर्दिबास सडक खण्डअन्तर्गत सिन्धुलीको विभिन्न स्थानमा खाल्डैखाल्डा देखिएको हो । चार महिनाअघि टालटुल पारिएको खाल्डा फेरि उस्तैगरी भत्किएको छ । दैनिक अत्यधिक सवारीसाधन गुड्दा र समयमा उचित मर्मतसम्भार नहुँदा राजमार्गले जोखिम निम्त्याउन सक्ने स्थानीय बताउँछन् । वर्षाअगाडि मर्मत भएको राजमार्गको दोस्रो खण्डअन्तर्गत कमलामाई नगरपालिकाको भद्रकाली, चियाबारी र पीपलभन्ज्याङको बीचमा पर्ने दुई घुम्तीमा इमर्जेन्सी ब्रेक लगाउनुपर्ने अवस्था रहेको सवारी चालकहरू बताउँछन् । नेपालकै नमुना राजमार्गको रूपमा चिनिने बीपी राजमार्गका प्रत्येकजसो घुम्तीमा खाल्डाहरू भेटिन्छन् । निर्माण सम्पन्न गरी जापान सरकारले नेपाल सकारलाई हस्तान्तरण गरेको केही वर्षमै राजमार्ग कुरूप बन्न थालेको स्थानीय बासिन्दाको भनाइ छ । नेपालथोक र धुलिखेल खण्डको भकुन्डेबेँसीमाथि सडक कालोपत्र गर्ने तयारी गरिँदा राजमार्ग हुँदै राजधानी ओहोरदोहोर गर्ने सवारीसाधन घन्टौंसम्म जाममा पर्ने गरेका छन् । ट्र्याक सडक नहुँदा समस्या भएको सडक आयोजनाले जनाएको छ । तर यात्रुहरू भने सडक आयोजनाको लापरबाहीले जाम झेल्नुपरेको गुनासो गर्छन् । एकातिर खाल्डैखाल्डा छ, अर्कोतिर यस्तो जाम, राजधानीबाट बर्दिबास हिँडेका यात्री कैलाश मगरले दुखेसो पोखे, मोड सुधार गरी सबै स्थानमा सडक फराकिलो नबन्दा दुर्घटनासमेत हुने गरेको छ ।भूकम्पपछि भत्किएका खण्ड र अन्य खण्डमा ठूला खाल्डा हुँदा दुर्घटना बढ्न थालेपछि सामान्य टालटुल गरिएको थियो । सवारी व्यवस्थापन र समयमा उचित मर्मत नहुँदा राजमार्गमा दुर्घटना बढ्ने निश्चित छ, सञ्चारकर्मी कृष्णहरि घिमिरेले भने, साँघुरो सडकमा सवारी चाप बढ्दो छ, यसले दुर्घटनको जोखिम बढाउँछ । उनी दुई वर्षअघि कमलामाई नगरपालिकाको करकरेमा दुर्घटनामा परेका थिए ।भूकम्पले भत्किएको चियाबारी र पीपलभन्ज्याङबीचको घुम्तीमा गरिएको मर्मत तीन महिना पनि टिक्न सकेन । दुईपटक मर्मत हुँदा पनि हालत उस्तै छ, घिमिरेले भने, गुणस्तरीय काम भएको भए यस्तो अवस्था हुने थिएन । जापान सरकारले हस्तान्तरण गरेकोपछि मर्मतसम्भारको जिम्मा सडक आयोजनाले लिएको छ । ?चार घन्टामा सिन्धुलीबाट काठमाडौको यात्रा तय गर्न सकिनेमा यतिखेर खाल्डाखुल्डीले ६ देखि ७ घन्टा लाग्ने गरेको बोलेरो जिप चालक अमर भुजेलले दुखेसो पोखे । भन्छन्, खाल्डाखुल्डीले बढी समय लाग्ने, गाडीमा टुटफुटको समस्या आउने हुँदा दुर्घटनाको खतरा रहन्छ ।बीपी राजमार्गको नागबेली सडकको दृश्यावलोकन गर्दै काठमाडौं जाने गरेका मोटसाइकल चालक सडकको खाल्डाखुल्डीकै कारण हैरान हुने गरेका छन् । बनेको केही वर्ष नबित्दै बनेपा, सिन्धुली, बर्दिबास सडकको स्वरूप बिग्रन थालेको हो । सिंगल लेनको सडक अनि खाल्डैखाल्डा भएकाले मोटरसाइकल चलाउनै गाह्रो छ, स्थानीय पुष्कर थापा भन्छन्, पूर्वी तराईलाई राजधानीसँग जोड्ने छोटो दुरीको वैकल्पिक मार्ग भएकाले सवारी चाप हुनु स्वाभाविक हो । टालटुले काम हुने भएकाले मर्मत गरेको पनि परिणाम नदेखिएको हो ।राजमार्गसँग जोडेर भवन निर्माण गर्ने क्रममा घडेरी खार्दा एक्स्काभेटरलगायत ठूला उपकरण चलाइएकाले आसपासमा सडक पनि उप्किएका छन् । पीपलभन्ज्याङ ढुंग्रेभन्ज्याङ खुर्कोट, बारा, झाँगाझोली रातमाटा, नेपालथोकमा बढी खाल्डा छन् । बर्दिवाससिन्धुलीबनेपा सडक आयोजनाका प्राविधिक रमेश आचार्यका अनुसार सडकको नाला समयमा सफा नगर्दा र घडेरी बनाउने नाममा जथाभावी खन्दा खाल्डाखुल्डी देखिएको हो । स्थानीय सबै मिलेर सडकको संरक्षण गर्नुपर्छ, उनले भने । बीपी राजमार्गमा दैनिक सरदर दुई हजार सानाठूला सवारी साधन चल्ने गरेको ट्राफिक प्रहरीको भनाइ छ । जापान सरकारको २६ अर्ब लगानीमा उक्त राजमार्ग बनेको हो । पछिल्लो समय सुनकोसी आसपासमा क्रसर उद्योग खुल्ने क्रम बढेसँगै राजमार्गमा टिपरसमेत गुड्न थालेका छन् । बीपी राजमार्गमा ठूला ट्रकलाई नेपाल सरकारले अनुमति नदिएपनि क्रसर उद्योगका गिट्टी, बालुवा बोक्ने टिपर खुलेआम चल्दै आएका छन् ।"
खुला चामललाई ब्रान्डेड बनाएर ठगी,"भक्तपुर (कास) शिखरदीप एग्रो प्रालि भक्तपुरले खुला चामललाई ब्रान्डेड कम्पनीको बोरामा प्याकिङ गरेर बिक्री गरेको पाइएको छ । वाणिज्य आपूर्ति तथा उपभोक्ता संरक्षण विभागका अनुगमन टोलीले यो कम्पनीको गोदाम निरीक्षण गर्दा खुल्ला चामल उपकार ब्रान्डको ५० केजीको ७८ वटा बोरामा प्याकिङ गरेको पाइएको हो । निरीक्षण अधिकृत रमेशकाजी श्रेष्ठ संयोजकत्वको टोलीले कम्पनीलाई खुला चामललाई पुनः लेवलिङ गर्नुको कारणसहित तीन दिनभित्र विभागमा लिखित जवाफ पेस गर्न निर्देशन दिएको छ । विभागको टोलीले चामल बिक्रीमा रोक लगाएको छ । अनुगमनको क्रममा यो कम्पनीले म्याद गुज्रिएको खाद्य सामग्रीसमेत बिक्री गरेको पाइएको छ । गोदाममा रानीमहल ब्रान्डको सुगरफ्री २५ केजीको जिरा मसिनो चामल ३ सय ११ बोरा उपभोग्य मिति समाप्त भएको पाइएको निरीक्षण अधिकृत श्रेष्ठले बताए । म्याद गुज्रिएको २५ केजीको ८ सय ४० बोरा सेतो केराउ बिक्री स्थलमै राखेको पाइएको छ । अनुगमन टोलीले सुगरफ्री चामल र सेतो केराउ बिक्री स्थलमा राखेकाले बजारमा जान नसक्ने आधारसहित तीन दिनभित्र लिखित जवाफ पेस गर्न निर्देशन दिएको छ । साथै प्रालिका सामग्री बिक्रीमा समेत रोक लगाइएको छ । अनुगमन टोलीले उपभोक्ता ठगी गर्ने शिखरदीपलाई एक लाख रुपैयाँ तत्काल जरिवानासमेत गरेको छ । उपभोक्ता संरक्षण ऐन, २०७५ को दफा ३८ (ट) बमोजिमको कसुरमा सोही ऐनको दफा ३९ (१) (घ) बमोजिम उपकार ब्रान्डको २५ केजीको चामलमा मूल्यसूची नभएकाले एक लाख रुपैयाँ जरिवाना गरिएको टोलीले जनाएको छ ।"
बुङमतीले लठ्यायो विदेशी मेयरलाई,"(ललितपुर)  बुङमती मत्स्येन्द्रबहालको उत्तरपट्टिको धोकासी फल्चा (पाटी) मा अखण्ड भजन खलकको भजनकीर्तन चलिरहेको थियो । विदेशी पाहुनाहरूलाई एक महिलाले टीका र फूल लगाएर स्वागत गरिन् । निकै प्रसन्न मुद्रामा ती विदेशीले भजन नियालिरहे । कतिपयले दक्षिणा चढाएर सम्मान व्यक्त गरे, कतिपय तस्बिर लिन थाले । बुङमती सहकालका देवता रातो मत्स्येन्द्रनाथ रहेको गाउँ हो । नेपाल भाषामा यसलाई बुगं दे भनिन्छ । चक्रपथबाट करिब ८ किमि दक्षिणमा पर्ने गाउँको मुख्य आकर्षण रातो मत्स्येन्द्रनाथ, कुमारी, हस्तकला, चित्रकला र विभिन्न जातका नेवारहरूको बसोबास थलो हो । यही थलोमा विभिन्न देशका मेयरहरू बिहीबार पुगेका थिए । परम्पराअनुसार बुङमतीका जीवित देवी कुमारी रातो मत्स्येन्द्रनाथको जात्रामा मात्र बाहिर ल्याइन्छ । तर, सिटीनेटका प्रतिनिधिहरू आउने भएपछि मत्स्येन्द्रबहालको उत्तरपट्टिको धोकासी फल्चा (पाटी) को सिंहासनमा राखिएको थियो । सिटीनेट एसिया प्रशान्त क्षेत्रका विभिन्न नगरपालिका र अन्य सरोकारवाला आबद्ध संस्था हो । चोहेल ननीः बुङमतीको सबभन्दा ठूलो चोकमध्ये एक हो । ननीःकी ५० वर्षीय कृष्णमाया माली पाहुनालाई बुङमतीको कला देखाउन हाकुपटासी र गुन्युचोलोमा सजिएकी थिइन् । उनले मोबाइल झुन्ड्याएर चार्ज गर्दा राख्ने खोयाको सामान, कलम राख्ने, साँचो झुन्ड्याउने, मुरा, ढकी (एक किसिमको सामान राख्ने भाँडो), मरे चरा (एक किसिमका चारा) को गुँडलगायतका सामान प्रदर्शनीमा राखेकी थिइन् । सिटीनेटका महासचिव जगन्नाथन त्यहाँ पुग्दा उनी कलम राख्ने भाँडो बुन्दै थिइन् । छक्क परेर महासचिवले मुसुक्क हाँसेर प्रतिक्रिया दिए । मालीसँग सेल्फी खिच्न ती विदेशी एकाएक झुम्मिए । विदेशीले एक सय रुपैयाँ पर्ने मोबाइल चार्ज गर्दा राख्ने भाँडो, बास्केट र पाँच सय रुपैयाँ पर्ने चराको गुँड खरिद गरे । बुङमतीवासीले मान्ने देवतामध्ये हेयगृव भैरव पनि एक हो । आँग छेँ (मनकामना मन्दिर) प्राङगणमा बुङमतीका चित्रकार सुर्जमुनि शाक्यले पौवा चित्रमार्फत भैरवको महत्व देखाउन कोसिस गरिरहेका थिए । प्रदर्शनीमा मनकामना, योगिनी, तारा, बुद्ध, बसुन्धरा गरेर १० देवीदेवताका चित्र थिए । बुङमती जावलाखेलबाट पश्चिमपट्टिको गल्लीमा प्रवेश गरेपछि गणेश मन्दिर भेटिन्छ । त्यहाँ परम्परागत वेशभूषामा सजिएकी पाँच युवतीले धिमे नाच देखाए । नजिकै भिपु माला (एक प्रकारको माला) मा सजिएकी युवतीहरूले काठको झ्यालमा बुट्टा भर्दै गरेको दृश्य देखेर पाहुनाहरू मोहित बने ।त्यसछि उनीहरूलाई मत्स्येन्द्रबहाल लगिएको थियो । गल्लीमा उनीहरूले काष्ठकला अवलोकन गरे । त्यहाँ कल्पवृक्षमा विराजमान आकर्षक बुद्ध मूर्ति, विभिन्न ध्यानमुद्रामा बसेर बुद्ध, परालबाट बनाइएका जुट्टा, हात्ती, फ्रेम, माना, बज्र, चैत्य आर्कषक थिए । भूकम्पले ध्वस्त बनेको रातो मत्स्येन्द्रनाथ मन्दिर पुनर्निर्माण भइनसकेकाले देवतालाई टहरामा राखिएको छ । पुजारीले विधिवत पूजा गर्दा पाहुनाहरू अनौठो मानेर हेरिरहेका थिए । उनीहरूलाई परम्परागत टोपी र रातो पोसाकमा सजिएका रातो मत्स्येन्द्रनाथका पुजारीहरूले टीका र फूलमाला लगाएर ढोका पिनी टोलमा स्वागत गरेका थिए । त्यहाँबाट चोहेल ननीकोटा टोलबाँ छेँबाथःलाछीमत्स्येन्द्रबहालबहिली (प्रथमपुर महाविहार) हुँदै कार्यविनायकसम्म पुर्याइएको थियो । दुई जना बालिका वेलकम टु अल दी डिस्टिङगुस्ट गेस्ट फ्रम सिटीनेट मेम्बर सिटिज् लेखेको ब्यानरमा बोकेर अग्रपंक्तिमा थिए । उनीहरू खाल्टु दाफा भजन खलबाट सहभागी भएका हुन् । लगत्तै बाँसुरी खलले धिमे बाजाले उनीहरूलाई स्वागत गरेको थियो । दे नामक पुखु पनि चिटिक्क देखिन्थ्यो । यो क्षेत्रमा महिलाहरूले नेवारी परम्पराअनुसार रक्सी पारिरहेको दृश्यसमेत देखाइएको थियो । लाछी टोलमा एकजना पुरुषले बारा बनाएर बिक्री गरिरहेका थिए । गल्लीका पाटीहरूमा परम्परागत भजन गाइरहेका टोली थिए । लाछी टोलको पाटीमा भने महिलाहरू भजन गाउन व्यस्त देखिन्थे । भ्रमणमा ललितपुर महानगरपालिकाका मेयर चिरीबाबु महर्जन र ललितपुर महानगरपालिका २२ का वडाध्यक्ष अम्बिरराज शाक्यलगायत उपस्थित थिए । सहरहरूको सञ्जाल सिटीनेटको ३८औं कार्यसमितिको तीनदिने बैठकमा सहभागी हुन विभिन्न देशका १४ नगरप्रमुखसहित ८८ विदेशी ललितपुरमा जम्मा भएका छन् । शुक्रबारसम्म चल्ने बैठकमा नेपालका विभिन्न स्थानीय तहका ४३ प्रतिनिधिसमेत सहभागी छन् । बैठकमा सहभागी हुन आएका विदेशीलाई बुधबार ललितपुर महानगरले पाटन ढोकाबाट पिम्बाहल पोखरी हुँदै पाटन दरबारसम्म नगरको सम्पदा अवलोकन गराएको थियो । सिटी नेटमा आबद्ध सदस्य नगरहरूबीच सिप, प्रविधि, शिक्षालगायतका क्षेत्रमा आपसी साझेदारी गर्न बैठकले सहयोग पुर्याउने आयोजक ललितपुर महानगरपालिकाका मेयर महर्जनले बताए ।"
टुँडिखेल नै रहेन भने ?,प्रस्तुति ः दामोदर न्यौपाने
श्रम समझदारी परिपालनका सर्त,"नेपाली कामदारले अरू विदेशीसरह समान हैसियत र सेवासुविधा पाउने गरी नेपाल र संयुक्त अरब इमिरेट्स (यूएई) बीच गत जेठमा सम्पन्न श्रम समझदारी कार्यान्वयन गर्ने ढोका मंगलबारबाट खुलेको छ । श्रम समझदारी भएका बेला कामदार आपूर्ति प्रक्रिया र लागत खर्चको विषय टुंगिएको थिएन । कात्तिक १८१९ मा काठमाडौंमा सम्पन्न नेपाल र यूएईका उच्च श्रम अधिकारीहरूको बैठकले यी विषय टुंग्याएपछि समझदारी कार्यान्वयनमा गएको हो । यस समझदारीले अन्तर्राष्ट्रिय श्रम संगठन (आईएलओ) ले आप्रवासी कामदारको हितका लागि तय गरेको मापदण्डलाई सम्बोधन गरेको छ ।यूएई नेपाली कामदारको प्रमुख गन्तव्य मुलुकमध्ये एक हो । पछिल्लो दशकमा मात्रै ५ लाख ७२ हजार नेपाली त्यहाँ पुगेका छन् । खाडीका अन्य देशको तुलनामा लचिलो श्रम कानुन र खुकुलो सामाजिक परिवेश त्यहाँको आकर्षण हो । बढी सुरक्षित देखिएकाले त्यहाँ जाने महिला कामदार पनि बढ्दै छन् । त्यहाँको सेवा प्रदायक क्षेत्रमा नेपालीको वर्चस्व बढ्दै छ । यूएईसँग यसअघि सन् २००७ मा भएको सम्झौता निकै फितलो थियो । कामदारको भर्ना शुल्क रोजगारदाताले बेहोर्ने र भर्ना प्रक्रिया पारदर्शी बनाउने विषय स्पष्ट थिएन । बिमासम्बन्धी व्यवस्था, रोजगारीको सुरक्षा, पारिश्रमिकसुविधा भुक्तानीको सुनिश्चितताबारे बोलिएको थिएन । मुद्दा चलुन्जेल कामदारलाई गन्तव्य मुलुकमै रहन पाउने अनुमति, काम गर्ने स्वतन्त्रता र निःशुल्क कानुनी सहायताका पक्षहरूलाई पनि सम्बोधन गरिएको थिएन । नयाँ श्रम समझदारीको सबभन्दा बलियो पक्ष शून्य लागतको सुनिश्चितता हो । यसले कुन शीर्षकमा, कसले, कति बेहोर्ने प्रस्ट पारेको छ । अब वैदेशिक रोजगार व्यवसायीले भर्ना प्रक्रियामा कामदारसँग एक पैसा पनि लिन पाउँदैनन् । राहदानी, वैदेशिक रोजगार कल्याणकारी कोष, म्यादी जीवन बिमा र अभिमुखीकरण तालिमका लागि बाहेक कामदारले अन्य शीर्षकमा कुनै खर्च बेहोर्नु पर्दैन । व्यवसायीले सरकारद्वारा तोकिएको १० हजार रुपैयाँ सेवा शुल्कसमेत लिन पाउँदैनन्, उनीहरूले आफ्नो खर्च रोजगारदाताबाटै उठाउनुपर्छ । कामदार र रोजगारदाताबीच हुने करारपत्रलाई गुणस्तरीय बनाइएको छ । राहदानी, करारपत्र, व्यक्तिगत परिचयसम्बन्धी कागजात कामदारकै साथमा रहन पाउने व्यवस्था गरिएको छ । रोजगारदाता परिवर्तन गर्न पुरानो रोजगारदाताबाट नो अब्जेक्सन लेटर लिइराख्नुपर्दैन । महिनाको पहिलो १० दिनभित्र कामदारको तलब रोजगारदाताले बैंकमार्फत भुक्तानी गर्नुपर्ने र तलब नदिने कम्पनीलाई नयाँ कामदार आपूर्तिमा बन्देज लगाउने व्यवस्था गरिएको छ । साथै, कामदार र रोजगारदाताबीच अदालतमा मुद्दा परी विचाराधीन रहेको अवस्थामा कामदारलाई कुनै लागतशुल्क नलाग्ने गरी कानुनी उपचारको प्रत्याभूति गरिएको छ । त्यस्तो अवस्थामा कामदारले कानुनबमोजिम अस्थायी श्रम स्वीकृतिका लागि आवेदन गर्न सक्नेछन् । व्यवसायजन्य दुर्घटना वा रोग लागेमा त्यसको उपचारमा लाग्ने सम्पूर्ण खर्च रोजगारदाताले नै बेहोर्नुपर्नेछ । कामदारका लागि उचित उपदानको व्यवस्था पनि मिलाइएको छ पाँच वर्षसम्मको सेवा अवधिका लागि वार्षिक २१ दिन र त्यसभन्दा बढीका लागि ३० दिनका दरले । महिला कामदारका लागि श्रमिक कल्याण र सुरक्षाका विशेष उपाय सुनिश्चित गरिएको छ । कामदारको मृत्यु भएमा शव स्वदेश ल्याउन लाग्ने लागत रोजगारदाताले नै बेहोर्नुपर्नेछ । नेपाली दूतावासमा कामदारको उजुरी परेमा यूएईले सम्बन्धित कम्पनीमा तुरुन्तै श्रम निरीक्षक खटाउनुपर्नेछ । यी व्यवस्थाले कामदारले भोगिरहेका कतिपय झमेलालाई सम्बोधन मात्र गरेको छैन, श्रम समझदारीको प्रयास भइरहेका साउदी अरब, कतार र कुवेतसित पनि यही मापदण्ड पछ्याउन दबाब पुगेको छ । यद्यपि समझदारी त्यतिबेला मात्र अर्थपूर्ण हुन्छ, जतिबेला यसको सफल कार्यान्वयनका लागि दुवै देश बलियोसँग उभिन्छन् । यसका लागि यूएईले भिसा कारोबार गर्ने र म्यानपावरलाई सेवा शुल्क नदिने रोजगारदातालाई कारबाही गर्नुपर्छ । नेपालले पनि कामदारसँग लुकिछिपी रकम असुल्ने र यूएईमा गएर भिसा किन्ने व्यापारी पहिचान गरी आवश्यक कारबाही अगाडि बढाउनुपर्छ । बलियो बजार अनुगमन र निरीक्षणबाट मात्रै यी काम गर्न सम्भव भएकाले वैदेशिक रोजगार विभाग, प्रहरी प्रशासन र नेपाली दूतावासबीच चुस्त समन्वयको खाँचो छ । दुई देशको प्राविधिक समितिले समझदारी कार्यान्वयनमा देखिने बाधा अड्चन तुरुन्तै फुकाउन संयन्त्र बनाएको छ, यसले गर्दा सूचना आदानप्रदान गर्न कूटनीतिक संयन्त्रमा निर्भर हुनुपर्दैन । अब यो संयन्त्र कति सक्रिय रहन्छ, समझदारीको कार्यान्वयन त्यसमै भर पर्छ । यसका साथै, दुवै देशले आआफ्ना निजी क्षेत्रलाई कानुनी पाटो बुझाउन सञ्जाल बनाउने भनिएको छ, जसमा दुवै देशका सरकार, रोजगारदाता र रोजगार व्यवसायीका प्रतिनिधि रहनेछन् । समझदारी कार्यान्वयनका लागि यस्तो सञ्जालको पनि भूमिका हुन्छ । समग्रमा, समझदारीको पूर्ण कार्यान्वयन गरी आफ्ना कामदारलाई लाभ दिलाउन नेपाली पक्षले निरन्तर अग्रसरता लिइरहनुपर्छ ।"
भारतको हेपाहा प्रवृत्ति,"नेपाल महाभूकम्पको विपत्ति र परकम्पनबाट गुज्रँदै गर्दा छिमेकी भारत र चीन दुवैले एकातिर चहराइरहेको घाउमा मलमपट्टी लगाए जस्तो पनि गरे र अर्कोतिर नेपालको सार्वभौमिकतालाई कुल्चिए । २०७२ जेठ १ गते दुवै देशले ४१ बुँदे सम्झौता गरे । जसमा सार्वभौम देश नेपालको लिपुलेक भूमि हत्याउने समझदारी पनि उल्लेखित थियो । नेपालको सार्वभौमिकता र सम्मानसँग जोडिएको यो क्षेत्र नेपालकै भूमि हो । यो विवादित भूमि होइन । त्रिदेशीय विन्दु पनि भएकाले यो रणनीतिक हिसाबले महत्त्वपूर्ण छ । नेपाल र भारतबीच धेरै ठाउँमा सीमा विवाद छन् र भारतको मिचाहा प्रवृत्तिबाट हामी आजित पनि छौं । नरेन्द्र मोदी भारतमा प्रधानमन्त्री बनेपछि केही राहत पाए जस्तो लागेको थियो । तर स्वयं मोदीले नेपालको स्वामित्वको लिपुलेकबाट व्यापार प्रबर्द्धन गर्नेगरी चीनसँग सम्झौता गरेपछि उनको नेपालप्रतिको माया पनि हेपाहा प्रवृत्तिकै निरन्तरता रहेछ भन्ने छर्लङ्गियो । नेपाली भूमिको उपयोग गर्ने सम्झौता गरिरहँदा नेपाललाई नै नसोधी, अनुमति नलिई र जानकारीसमेत नदिई कसरी सम्झौता गरे ? दुवै छिमेकीको हेपाहा शैली हो यो । अहिले फेरि भारतले आफ्नो नक्सा अपडेट गर्दा त्यसलाई आफ्नो अभिन्न भूमिका रूपमा प्रस्तुत गर्नु दुःखद छ । डा धनपति कोइराला, कावासोती, नवलपुरकालापानी र लिपुलेक भूभागलाई हठात् आफ्नो राजनीतिक नक्सामा समावेश गर्नु भारतको अमर्यादित कार्य हो । जुन क्षेत्रमा भारतले १९६२ देखि स्थायी सैन्य शिविर खडा गरिआएको थियो, नेपालीले त्यसको विरोधमा बेलाबेला आवाज नउठाएको पनि होइन । यस कुरालाई सन् २०१४ मा नेपालभारत संयुक्त आयोगको काठमाडौंमा सम्पन्न तेस्रो बैठकले कालापानी र सुस्तामा जारी सीमा विवाद सुल्झाउने जिम्मा दुवै देशका परराष्ट्र सचिवहरूलाई दिने सहमति नै गलत थियो । किनकि कालापानी र लिपुलेक नेपालको भूमि हो, विवादित हुँदै होइन । कसरी विवादित भनियो ? यो त्यसबखत वार्तामा संलग्न नेपाली पक्षको राष्ट्रिय स्वाभिमान विरोधी कार्य थियो । यो समझदारीलाई दुई पक्षबीच छलफलको विषय बनाउन मिल्दैन ।भारत र चीनबीच लिपुलेक भञ्ज्याङलाई दुई देशको व्यापारिक मार्ग बनाउने २०१५ मे १५ को समझदारीपछि यस विषयमा नेपाललाई कुनै जानकारी नगराएको बारे नेपाल मौन बसेन, विरोध जनाएको थियो । पूर्व प्रधानमन्त्री तथा नेकपा अध्यक्ष पुष्पकमल दाहालले केही समय अघिको भारतीय प्रधानमन्त्री नरेन्द्र मोदीसँगको भेटमा लिपुलेकमा भारतले हस्तक्षेप गर्न नहुने र नेपाली भूमिमा अधिकार जमाउन नपाइने कुरा स्पष्ट राखेको कुरा भर्खरै सार्वजनिक भएको पनि छ । यस पृष्ठभूमिमा भारत सरकारले गरेको प्रस्तुत कार्यलाई योजनाबद्ध तरिकाले गरेकै मान्न सकिन्छ । भारतको नेपाली भूभाग हडप्न खोज्ने गतिविधिले तीन करोड नेपालीलाई सशंकित बनाएको छ । महेशप्रसाद ढुंगाना, नयाँवानेश्वर, काठमाडौंभारतलाई के नपुग्दो छ र ? तैपनि उसलाई पुगिरहेको छैन । नेपालका कालापानी, लिपुलेक आदि भूमि हडपेर कसरी असल छिमेकी बन्न सक्छ ? असल छिमेकी हुन असलै व्यवहार गरेको जाती हुन्छ । इतिहासको सही व्याख्या गरेर कसको कति भूमि हो, त्यतिमात्रै लिनु न्याय हुन्छ । आफू शक्तिशाली छु भन्दैमा छिमेकीलाई बल देखाउनुभन्दा मिलेर आआफ्नो भूमिमात्र नक्सामा पारेर असल व्यवहार देखाउँदा कालान्तरसम्म शत्रुता होइन, मित्रताले निरन्तरता पाउँछ । समाचारमा लेखिएझैं हो भने भारतले इमानदार भएर गलत निर्णय सच्याउनुपर्छ । नेपालले बहादुरीसाथ यो कुरा उठाउनुपर्छ । भारत र नेपाल शताब्दीऔंदेखिका छिमेकी राष्ट्र हुन् । धार्मिक, सांस्कृतिक र मानव जातिको कतिपय जातजातिका प्रजाति पनि यी दुई देशका समान छन् । भारतलाई बेलायती उपनिवेशबाट स्वतन्त्र बनाउन नेपालले सहयोग गरेको इतिहास छ । त्यो भारतले बिर्सनु हुँदैन । नेपालले पनि भारतबाट विकास निर्माण कार्यका लागि सहयोगहरू प्राप्त गरेको छ । नेपालले पनि यो कुरा बिर्सनु हुँदैन । भारतले नेपाली भूभाग आफ्नो नक्सामा पार्नु ठूलो देशले सानो देशलाई हेपेेेको हो । ब्रिटिसले उपनिवेश बनाउँदा भारतलाई कति दुख्यो होला ? निश्चय नै पीडा भएरै अंग्रेज विरुद्ध भारतले लड्नुपरेको थियो । के भारतले नेपालको भूमि मिचेपछि नेपाललाई दुख्दैन होला ? भारतले आफ्नो इतिहास सम्झेर पनि नेपालको भूमिमाथि अनावश्यक खिचोला गर्नु हुँदैन । नेपाल र भारत बीचको असल छिमेकीपनमा आँच आउने काम दुवै मुलुकले गर्नु हुँदैन । फुर्पा तामाङ, रसुवासन् १८१६ को सुगौली सन्धिले काली (महाकाली) नदीलाई नेपालको सीमासाँधको रूपमा स्थापित गरिसकेपछि १९६२ को भारत र चीन युद्धपछि भारतीय सेनाले कालीवारि कालापानीमा आफ्नो शिविर खडा गरेको हो । राष्ट्रको भूगोलको चेतनाबारे शासक वर्गको मनलाग्दीले हाम्रो भूमिमा उनीहरूले सैनिक शिविर राख्न पाएका हुन् । अहिले भारतले प्रकाशित गरेको नक्साबारे पनि परराष्ट्र र नापी विभागका कर्मचारीहरूका भनाइ आत्तिनु पर्दैन खाले छन् । सरकार पनि विद्यार्थी दबाबबाट कालापानी नेपालकै भूभाग हो भन्न बाध्य भएको कसैबाट लुकेको छैन । चीन र भारतबीच १५ मे २०१५ तदनुसार १ जेठ २०७२ मा सीमा व्यापार मार्ग सम्बन्धमा भएको सन्धिले त कालापानीमा हाम्रो स्वामित्वलाई खुला चुनौती दिइसकेको छ । अब यसलाई हटाउन सरकारले कूटनीतिक पहल गर्नु जरुरी छ । महेन्द्रसिंह बम, टीकापुर१, कैलालीपरराष्ट्र मन्त्रालयले विज्ञप्ति निकालेर कालापानी क्षेत्र नेपालको भूभाग हो भन्नु राम्रो हो । सीमा मिचिंँदा र विभिन्न मिडियाबाट थाहा पाउँदा सरकारले तुरुन्त प्रतिक्रिया दिनुपर्ने थियो । तर दुई दिनपछि बल्ल सरकारको प्रतिक्रिया आयो । सामाजिक सञ्जाल र विरोध र्याली भएपछि मात्र सरकार व्युँझनु लाजमर्दो हो । चुनावताका राष्ट्रवादको नारा उरालेर सत्तामा आएका ओली र उहाँको नेतृत्वको दुई तिहाइको सरकार हुँदासमेत राष्ट्रिय मुद्दामा तदारुकतासाथ काम नहुनु सरकार गम्भीर नदेखिनु हो । रितेश पन्थी, रूपन्देही"
समृद्धिको नेपाली सपना,"चिनियाँ राष्ट्रपति सी चिनफिङको बहुप्रतिक्षित भ्रमणपछि नेपालको पूर्वाधार विकासको विभिन्न पक्षमा अपेक्षित अनुदान सहयोग पुग्ने भएको छ । यसले समृद्धिको नेपाली सपना साकार हुने आस पलाएको छ । आशाको दीयो बालेर बस्नुपर्ने नेपालीहरूको नियति नै हो । पूर्वाधार विकास योजना कार्यान्वयन भएमा नेपालमा बढ्दो बेरोजगारी समस्या केही हदसम्म सुल्झिने आस पनि छ । अहिले जस्तो सरकारले घाँस उखेल्ने र सडक सफा गर्ने रोजगार कार्यक्रम सञ्चालन गरेर राष्ट्रिय ढुकुटी खन्याउनुपर्ने छैन । तर उद्यमशीलताको अभाव र उत्पादकत्वको ह्रासले गर्दा रेल, सडक र पानीजहाजको चाहना पूरा भए पनि नेपाल कतै दुवैतिरका कमसल (सवस्ट्यान्डर) सामग्रीको डम्पिङ साइट हुने त होइन भन्ने आशंका पनि आशासितै पलाएको छ । नेपालको उद्योगव्यापार र आयातमुखी अर्थतन्त्रको विद्यमान अवस्थाले यस्तो आशंका बढाएको हो । कतिपय वस्तुमा भन्सार सहुलियत उपलब्ध हुँदा पनि २ अर्ब रूपैयाँको निकासी अनि २ खर्ब रूपैयाँको पैठारीको तथ्यांकले नेपालचीन व्यापार विषमता नै औंल्याउँछ । उत्पादन तथा उत्पादित वस्तुको तयारी सामानको रूपमा प्रतिस्पर्धात्मक क्षमताको अभावमा बाटोघाटोको सुविधाले मात्र अर्थतन्त्रमा सकारात्मक प्रभाव पर्दैन ।राष्ट्रपति सीको भ्रमणपछि चिनियाँ पर्यटकको आगमनले पर्यटन उद्योग फस्टाई नेपालको समृद्धिको साँचो खुल्ने अर्को अपेक्षा गरिएको छ । चीन र भारतबाट पर्यटक भित्र्याई अर्थतन्त्रमा टेवा पुर्याउने आशा जगाइएको छ । जनस्तरमै कनेक्टिभिटी बढाउनुको मुख्य धेय चिनियाँ पर्यटकको नेपालमा घुमफिर हुनसक्छ । यो आशा राष्ट्रपति सीको भ्रमणपछि दर्ता गरिएका अधिकांश होटल, रेष्टुरेन्ट व्यवसायमा चिनियाँ लगानी हुनुबाट पनि मुखरित भएको छ । नेपालको समृद्धिको सपनामा व्यापार, विप्रेषणजस्तै विदेशी मुद्रा आर्जन गर्ने पर्यटन व्यवसाय महत्त्वपूर्ण स्रोत हो । अध्यागमन विभागको तथ्यांक अनुसार नेपालमा चिनियाँ पर्यटकहरू बढेका छन् । जून २०१८ मा १,५३,६०२ जना पुगेका थिए भने यस वर्षको आठ महिनामा १,०६,०५० जना पुगिसकेका छन् । पर्यटन वर्ष २०२० मा पाँच लाख चिनियाँ पर्यटक नेपाल भित्र्याउने आशा राष्ट्रपति सीको आश्वासनपछि झनै बढेको छ । तर मुख्य कुरा चिनियाँ पर्यटक आगमनमा वृद्धि भएको तुलनामा त्यसले नेपाललाई आर्थिक तवरबाट सहयोग पुर्याएको छ त ? होटल र रेष्टुरेन्ट व्यवसायमा ओइरिँंदै गरेको चिनियाँ उद्यमीको चयन निरर्थक होइन । तिनका व्यवसायको आम्दानीको स्रोत स्थानीय ग्राहकहरू मात्र नभई चिनियाँ पर्यटकहरू नै हुने निश्चित छ ।विश्वभरि नै बढी घुम्ने र खर्च गर्ने चिनियाँ पर्यटक नै थिए भन्ने अवस्था अहिले चीनको अर्थतन्त्रमा आएको शिथिलताले कमजोर भएको छ । चीनअमेरिका व्यापार युद्धको प्रत्यक्ष छाप त्यहाँको जनताको क्रयशक्ति घट्नु र बेरोजगारीको सम्भावना बढ्नुमा परेको छ । चीनको आर्थिक वृद्धिदरका साथै संसार घुम्ने चिनियाँ पर्यटकहरूको संख्या पनि घटेको छ । अमेरिका, युरोप, हङकङ, ताइवानमा खर्चालु चिनियाँहरू जान तुलनात्मक रूपमा कमी आएको छ । यसमा राजनीतिको भूमिका पनि हुनसक्छ । तर आर्थिक पक्ष नै सबल रहेको बुझ्न सकिन्छ । यसैले राष्ट्रपति सीले पर्यटन वर्ष २०२० लाई सघाउने छौं भने पनि चिनियाँ पर्यटकको घुइँचो लाग्न सक्ने आस त्यति आशाप्रद लाग्दैन । न त पर्यटक आकर्षित गर्ने, सत्कार गर्ने चाँजोपाँजो नै मिलेको छ । बुद्धिष्ट सर्किटको गफ गरे पनि, बुद्धिष्ट मुलुकहरूको उच्चस्तरीय भ्रमण गर्दै आफैं पर्यटक हुँदै नेपाल चिनाउने प्रयत्न गरे पनि, रेल चढेर चिनियाँ पर्यटकहरूले लुम्बिनीको तीर्थ गर्ने दिवास्वप्न संँगाले पनि नेपाल अझै बहुसंख्यक भारतीयहरूकै निम्ति धार्मिक पर्यटनस्थल भएको छ । तीमध्ये अधिकांश धर्मशालामा बस्छन्, आफैं पकाउँछन् खान्छन् र जान्छन् । अधिकांश तीर्थयात्रुहरूलाई त लुम्बिनीमा वायु प्रदूषणको उत्पातले तुरुन्तै धपाउँछ भन्ने समाचारबारे सम्बन्धित निकाय बेखबर छ । नेपालले आउँदो वर्ष २० लाख पर्यटक भित्र्याउने उद्देश्य राखेको छ । तर भित्रिएका पर्यटकहरूलाई केही दिन टिकाउने, बढी खर्च गर्न आकर्षित हुने प्रबन्ध भने गायब छ । जसरी नेपालका विभिन्न क्षेत्रका व्यवसायीहरूले विदेशबाट आउने माग (अर्डर) अनुसार आपूर्ति धान्न नसक्ने अवस्थामा काम गर्छन् र विदेशी कम्पनीहरूलाई अरु व्यवसायतिर लाग्न बाध्य गर्दै आफ्नो व्यवसाय चौपट गर्छन्, त्यसरी नै पर्यटन उद्योग चलाउन खोज्नु हितकर हुँदैन ।लोकप्रिय चिनियाँ अभिनेत्रीलाई पर्यटन प्रबर्द्धन गर्न ब्रान्ड एम्बेसडर बनाउँदैमा र चिनियाँ राष्ट्रपतिको भ्रमणले गर्दा चिनियाँहरूलाई नेपाल घुम्न प्रेरित गर्ने अपेक्षा गर्नुभन्दा नेपालको सक्रियताबाट नै पर्यटक आकर्षित हुने तथ्य बिर्सनु हुँदैन । एनआरएन भनाउँदा नेपालीहरू पनि विश्वभरि छरिएका छन् । तीमध्ये कति त धनशाली र प्रभावशाली पनि छन् । पर्यटन प्रबर्द्धन कार्यमा तिनीहरूसँग सहकार्यले सहयोग पुग्ला नै ! माउन्ट एभरेष्ट (सगरमाथा) र बुद्ध जन्मिएको देशको स्वाङ रच्दैमा पर्यटक भित्रिँदैनन् । पर्यटकको सुविधा, सहजताको निम्ति सडक यातायात, विमानस्थलको आवागमन कक्ष, अध्यागमन सेवादेखि ट्वाइलेट सम्मको सुधारको सुझाव दिइएको छ । हिमाली भेगको नाका खोलेपछि ढुवानी, आवागमनको चापमात्र बढ्ने नभई जलवायु परिवर्तनको साथै पर्यावरणमा पर्ने प्रभाव र सुरक्षा व्यवस्थाको चुनौती पनि बढ्नेछ । हाम्रो अवस्था भने आफ्नो साँधसीमासमेत सुरक्षित राख्न नसक्ने, विवादित क्षेत्रमा दाबी गर्दै निरन्तर अडान कायम गर्न नसक्ने, आफ्नो नभई अरुले बनाइदिएको नक्सालाई नेपालको मानचित्र भनि स्वीकार्नुपर्ने हुतिहाराको जस्तो स्थिति छ । त्यसैले पनि कोशी, गण्डकी तथा कर्णाली करिडोरले उत्तरदक्षिण जोड्ने सडकका साथै त्यसले छिचोल्ने उत्तरी नाका चिनियाँ सुरक्षा संवेदनशीलताको निम्ति थप चुनौतीपूर्ण हुनेछ । नेपालको कमजोर सुरक्षा प्रणालीकै कारण तिब्बतको सुरक्षा चासोले प्राथमिक भूमिका खेलेको छ । फलस्वरुप तिब्बतको समुचित सुरक्षाको प्रावधान नेपालसित रणनीतिक साझेदारीको निर्वादित पक्ष हुन पुगेको छ । यसलाई अपराध मामिलामा आपसी कानुनी सहायता सन्धिले पुठ दिएको छ । भनिन्छ, नेपाल अविकसित रहनुको मुख्य कारण भूपरिवेष्टिता हो । तर भूगोलको श्रापभन्दा चर्को कारण राज्य संयन्त्रको अपरिवर्तित ढाँचा अनि समाजवादको नाममा सामन्तवादको निरन्तरता हुनु पहिलो कारण हो भने छुद्र र खराब छिमेकी हुनु दोस्रो कारण हो । त्यसपछि मात्र भूगोललाई दोषी ठहर्याउन सकिन्छ । अहिले नेपाललाई भूपरिवेष्टित बाट भूजडीत राष्ट्र बनाउने चिनियाँ राष्ट्रपतिको वचन भौगोलिक बन्देजबाट मुक्त हुने नेपालले राहतको सास फेरेको छ । तर सन् २०१६ मा सम्पन्न भएको व्यापार तथा पारवाहन सम्झौता र यही वर्ष हस्ताक्षरित प्रोटोकलकै आधारमा चीनले नेपाललाई सुख्खा तथा सामुद्रिक बन्दरगाहहरूमा उपलब्ध गराउने सुविधा अनुसार सञ्चालनको साथै बहुआयामिक कनेक्टिभिटीको सञ्जाल फैलाउने सहमति भए पनि नेपालले ती सुविधा उपयोग गर्ने अनुरोधको प्रत्युत्तर पर्खनुपरेको छ । हामीकहाँ योजनाका ठेली, सरकारी प्रतिबद्धताको साथै आश्वासनको चाङ लागेको छ । तर कमिसनतन्त्रको चक्करले योजना कार्यान्वयनको अवस्थामा नपुग्दै पंगु हुने गरेको छ । यसैले पनि चीनले सायद व्यापार पारवहन सञ्चालनको नेपाली अनुरोधको जवाफ दिएको छैन । हालै सी विचारधाराबारे चिनियाँ कम्युनिस्ट पार्टीको उच्चस्तरीय नेताहरूद्वारा नै सत्ताधारी नेकपाले प्रशिक्षण कार्यक्रम सञ्चालन गरी चीनप्रति अत्यधिक लगावको आफैले प्रचार गर्दा त्यसले पार्टीपार्टीबीच सम्बन्धलाई मात्र अर्थ्याउँदैन । चिनियाँ प्रतिनिधिहरूबाट दीक्षित नेकपाका खान्दानी नेताहरूले भने सी विचारधाराको प्रमुख कडी पार्टी नियन्त्रण र अनुशासन बाहेक गरिबी निवारण र भ्रष्टाचार उन्मूलनलाई आत्मसात गर्नबाट चुकेको तथ्य ट्रान्सपरेन्सी इन्टरनेसनलको करप्स परसेप्सन इन्डेक्स संर्वेक्षणले पोहोर २०१८ मा भन्दा यस वर्ष २०१९ मा नेपालमा भ्रष्टाचार बढेको ठहर गर्नुबाट स्पष्ट भएको छ । संघीय व्यवस्थामा भ्रष्टाचारको विकेन्द्रीकरण हुनुबाट नेपाल संस्थागत तवरमै अभिशप्त छ ।नेपालको यो दीर्घरोगबाट चीन अनभिज्ञ छैन । तसर्थ साझा हित नै चीनको समुचित उद्देश्य हुँदा लगानीको सार्थक उपयोग हुनेबारे विश्वास नभई बीआरआई अन्तर्गतका कुनै पनि योजना उसले अघि बढाउने छैन । किनभने चीनले आफ्नो महत्त्वाकांक्षी योजनामा नेपाललाई समेट्नु भारतको विशाल बजारमा पहुँच पुर्याउने एकमात्र उद्देश्य हो । बंगलादेशचाइनाइन्डिया र म्यानमार (बीसीआईएम) मा सहकार्य गर्न राजी भए पनि भारत बीआरआईको विपक्षमा छ । यसैगरी १६ राष्ट्र सहभागी रहेको रिजनल कम्प्रिहेन्सिप इकोनोमिक पार्टनरसिप (रिसेप) को नोभेम्बर ३ मा सम्पन्न बैंकक शीर्षस्थ सम्मेलनमा भारतले सम्झौता नस्वीकार्नाले एसिया प्रशान्त क्षेत्रकै ठूलो आर्थिक समूहबाट एक्लिएको छ । यसले भारतको एक्ट इस्ट नीतिमा नकारात्मक प्रभाव पर्नेछ । चीनको सहभागिताको सार्थकता झनै बढ्नेछ । चीनले भारतीय बजार ढाक्न सक्ने त्रासदीकै कारणले भारतले रिसेपको सहभागिताबाट हात झिकेको छ । भारतले संरक्षणवादी व्यापार प्रबर्द्धन गर्दै आएको हुँदा अरुले पनि समान अवसर दिने भए मात्र आफ्नो बजार खोल्ने भारतको तर्क न्यायसंगत छ । संक्षेपमा परस्पर लाभान्वित हुनु नै हितकर हुनेछ ।चिनियाँ नीतिको सार पनि यही रहेको छ । आफ्नो हितको संरक्षण नभई अनुदान सहयोगको वाचा गरे पनि चीनले सित्तैमा केही दिने छैन । यो काठमाडौंकेरुङ सुरुङमार्गको सम्भाव्यता अध्ययन सक्रिय सहकार्यमा सम्पन्न गर्ने संयुक्त वक्तव्यमा उल्लेखित शब्दावलीले अभिव्यक्त गर्छ । बीआरआई अन्तर्गतका ठूला योजना सञ्चालन कार्यमा चीनले पहिलेजस्तो मुठ्ठी खोल्नसकेको छैन । किनकि चीनको बीआरआईमा बढ्दो लगानी र आन्तरिक ऋणको चापमा असन्तुलनको कारण लगानी प्रबर्द्धनको काममा बैंकहरूले समेत सजगता अपनाउन थालेका छन् । गत ३० वर्षमा चीनको वार्षिक गार्हस्थ्य उत्पादनमा पहिलोपटक ह्रास आएको छ, जुन ६२ प्रतिशतमा झरेको छ । ऋण भने ३०० प्रतिशतले वृद्धि भई ४० ट्रिलियन अमेरिकी डलर पुगेको छ । अर्को व्यथा चीनको विशाल जनसंख्यामा बढ्दो बुढ्यौलीले थपेको छ । मिडियन एज ३७० पुगेको छ । यससितै सरकारको सामाजिक दायित्व बढेको छ । बीआरआईमा १०० अर्ब डलरभन्दा बढी लगानी गरिसकेको चीनले २०१९ को पहिलो ६ महिनामा २०१८ को सोही अवधिमा गरेको लगानीको दाँजोमा ५० प्रतिशत कम लगानी गरेको छ । (साउथ चाइना मर्निङ पोष्ट, १० अक्टोबर २०१९) ।नेपालले सपना देख्नु र साच्नु नराम्रो होइन । सपना साकार गर्ने उद्यम पनि गर्नुपरेको छ । तर राष्ट्रिय सवाल भने अहिले एकातिर प्रधानमन्त्रीको डायलसिस कि प्रत्यारोपणमा अल्झेको छ भने अर्कोतिर ढिलोचाँडो म प्रधानमन्त्री हुन्छु भन्ने नेकपाका अर्का अध्यक्षको दाबी बल्झेको छ । यही नै नेपालको नियति बनेको छ ।"
नपिटी पढाए पो !,"केही समयअघि रोल्पामा भानु आधारभूत विद्यालयकी शिक्षिका लक्ष्मी पुनले १४ विद्यार्थीलाई हात भाँचिने गरी पिटेको घटना बाहिरियो । उनीविरुद्ध अदालतमा मुद्दासमेत दायर भयो । बालबालिका ऐनको परिच्छेद ८ मा बालबालिका विरुद्धको कसुर अन्तर्गत विद्यालयमा गरिने अमर्यादित व्यवहार र कुटपिट पनि पर्छ । विद्यार्थीको आनीबानी सुधार्न सामान्य सजाय दिएको भन्दै शिक्षिका पुन पन्छिन खोजे पनि विद्यार्थीको हात भाँचिएर प्लास्टरसम्म गर्नुपरेको भन्दै उनीविरुद्ध मुद्दा दायर भएको हो । गृहकार्य नबुझाउँदा वा गल्ती गर्दा, समयमै विद्यालय नपुग्दा, विद्यालयको कुनै नियम अवज्ञा गर्दा र आपसमा झगडा गर्दा विद्यार्थीहरू शिक्षकशिक्षिकाको निसानामा पर्ने गरेका छन् । सिकाइकै क्रममा विद्यार्थी पिटिने घटना बाहिर आएभन्दा नआएका अनगिन्ती छन् ।अधिकांश विद्यालय वास्तवमै यातनाशाला बनेका छन् । नपिटी विद्यार्थीले पढ्न नखोज्ने र शिक्षकले पढाउनै नसक्ने मानसिकता अधिकांश विद्यालयमा हावी छ । दण्डरहित शिक्षणको तौरतरिकाबारे शिक्षकशिक्षिकालाई जानकारी दिन र विद्यार्थीलाई अनुशासन र सभ्यताको पाठ सहज रूपमा सिकाउनभन्दा विद्यालय प्रशासनले नै कुटेर तह लगाएर पढाउनुपर्ने दबाब शिक्षकशिक्षिकामाथि दिने गरेको छ । तर विद्यार्थीहरूमा कुटपिटको नकारात्मक असर बढी हुन्छ । उनीहरू अनुशासित हुनेभन्दा तर्सिने र आतंकित भई पढाइमा झनै कमजोर हुने हुन्छन् । विद्यालयमा यातना बढ्दै गए उनीहरूमा आपराधिक मानसिकतासमेत बढ्दै जान्छ । अनि सजायबिना पढाउनै नसकिने मान्यतासहित लट्ठी लिएर कक्षाकोठामा प्रवेश गर्ने शिक्षकशिक्षिकासँग विद्यार्थीको कस्तो मनोविज्ञान जोडिएला ?विद्यालयमा बालबालिकाले सजाय पाउनुमा दूषित सामाजिक वातावरण र पारिवारिक पृष्ठभूमि पनि कारक हुन्छन् । सबै बालबालिका समान क्षमताका हुँदैनन् । कतिपयले सामाजिकपारिवारिक वातावरण पनि उपयुक्त पाउन सकेका हुँदैनन् । यस्ता सबै बालबालिकालाई एउटै कक्षाकोठामा राखेर एकै प्रक्रियाले पढाउन खोज्दा सिकाइ प्रभावकारी बन्दैन । पढाइमा लगाव नभएका, कुलतमा फसेका वा कुसंगतमा लागेका विद्यार्थी नै अनेक बहानामा पढ्न अल्छी गर्ने, अनुशासनहीन क्रियाकलाप गर्ने हुन्छन् र सजायको भागी बन्छन् । कतिपय अभिभावक नै आफूले सन्तान तह लगाउन नसकेको र आफूलाई नटेर्ने, पढाइमा ध्यान नदिने भएका कारण कुटेर भए पनि पढाउन शिक्षकलाई अनुरोध गर्ने गर्छन् ।नेपालमा शिक्षा र सजाय एक सिक्काका दुई पाटाजस्तै भएका छन् । सजाय नदिई पढाउने शिक्षक कमै हुन्छन् । सजाय नदिने शिक्षकलाई कमान्डिङ क्षमता नभएको भन्ने गरिएकाले पनि शिक्षकहरू धेरथोर यातनामा लालायित हुन गर्छन् । हाम्रा विद्यालयमा झन्डै ८२ प्रतिशत बालबालिका दुर्व्यवहार र यातनाको सिकार हुने गरेको तथ्य छ । यातनाकै कारण १४ प्रतिशत बालबालिकाले विद्यालय छाड्ने गरेको अध्ययनले देखाएको छ ।शैक्षिक जनशक्ति विकास केन्द्रले शिक्षकहरूलाई उपलब्ध गराउने गरेको दसमहिने प्रशिक्षण कार्यक्रममा विद्यार्थीलाई दिइने यातनाविरुद्ध पाठ्यांशहरू समावेश छन् । उक्त कार्यक्रममा सार्वजनिक विद्यालयका शिक्षकले भाग लिए पनि निजीका शिक्षकहरूको सहभागिता भएको पाइँदैन ।प्रविधिको बढ्दो प्रयोग, सहरीकरण, कुलत र खराब संगतका कारण उल्लेख्य विद्यार्थीमा वर्तमान शिक्षा पद्धतिप्रति बेवास्ता बढ्दो छ । विद्यार्थीलाई अनुशासनमा राखी पढाइको गुणस्तर बढाउन निजी विद्यालयहरूले डीआई (डिसिप्लिन इन्चार्ज) नै नियुक्त गर्ने गरेका छन् । निजी विद्यालयमा सतहमा देखिएको गुणस्तरीय शिक्षाको अन्तर्यमा विद्यार्थी यातनाको गुह्य लुकेको हुन्छ । विद्यार्थीको उमेर, क्षमता र कक्षागत विषय बमोजिम शिक्षकहरूमा सिकाइको अनुभव नहुँदा पनि विद्यार्थीहरू बिनाकसुर सजायको भागी हुने गरेका छन् । कतिपय अयोग्य र अदक्ष शिक्षकका कारणसमेत विद्यार्थीले यातना तथा दुर्व्यवहारको सिकार हुनुपरेको छ । बालबालिकाले स्वस्फूर्त रूपमा स्वतन्त्र भएर सिक्ने थलो हो, विद्यालय । तर यो वातावरण किन बन्न सकेको छैन ? घोकन्ते शिक्षा प्रणाली पनि सजायको मुख्य कारण हो । खेल, चित्र, संगीत वा अडियोभिडियो सामग्रीबाट मनोरञ्जनात्मक ढंगले पठनपाठन गराएर विद्यार्थीलाई चिन्तनशील बनाउने उपायमा विद्यालयहरूले ध्यान नदिँदा सजायरहित शिक्षण सिकाइ स्थापित हुन नसकेको हो । प्राथमिक तहका, खेल्दैसिक्दै गर्ने उमेरका बालबालिकाले समेत सिकाइका क्रममा सजाय पाउनु हाम्रो विद्यालयीय वातावरण र शिक्षा व्यवस्थाकै कमजोरी हो । सजायलाई शैक्षिक उपकरणका रूपमा अवलम्बन गर्ने प्रवृत्ति हटाउन शिक्षक एक्लोको प्रयास काफी हुँदैन । यसका लागि पाठ्यक्रम, विद्यालयको शैक्षिक तथा प्रशासनिक क्रियाकलाप, शिक्षण प्रक्रिया, विद्यार्थीको पारिवारिक पृष्ठभूमि र मनोगत प्रवृत्तिसमेत सुधारिनु आवश्यक छ ।"
राष्ट्रवादको अप्ठ्यारो परीक्षण,"नेपाल र भारत दुवैतर्फ राष्ट्रवादलाई मुख्य विचारधारा मान्ने राजनीतिक शक्तिहरू सत्तामा छन् । नेकपा अध्यक्ष केपी शर्मा ओलीलाई राष्ट्रवादी नेताका रूपमा स्विकारेर नेपाली जनसंख्याको उल्लेख्य हिस्साले विजित तुल्याएको हो । भाजपाका नेता नरेन्द्र मोदीलाई पनि भारत माता का असली सपूतका रूपमा स्विकारेर भारतीय जनसंख्याको ठूलो हिस्साले दोस्रो पटक प्रधानमन्त्रीका रूपमा अनुमोदन गरेको हो । दुवै राष्ट्रवादी सत्ताले आफूलाई सफल भूराजनीतिक खेलाडी भएको पटकपटक दाबी गर्ने गरेका छन् । विदेश सम्बन्धमा नयाँ आयाम थप्दै आआफ्ना मुलुकलाई बलियो बनाएको दाबी गर्ने यी दुई राष्ट्रवादी सत्ताको आपसी सम्बन्ध सुमधुर भएको बताइन्छ । यसैबीच भारतले नेपालको कालापानी र लिपुलेक क्षेत्रलाई आफ्नो दाबी गर्दै राजनीतिक नक्सा (म्याप) प्रकाशित गर्यो । आइन्दा भारतले बलमिच्याइँ नगर्ने नेपाली सत्ताको दाबी खण्डित भयो । भारतका राष्ट्रवादी मतदातालाई रिझाउन नरेन्द्र मोदीको सरकारले हालसालै ठूलो उपहार दिएको थियो । कश्मीरी जनतालाई दैनन्दिनको व्यवहारमा नभए पनि मनोवैज्ञानिक रूपमा स्वायत्तताको अनुभूति दिने संवैधानिक व्यवस्था अन्त्य गर्दै मोदीले आफ्नो हिन्दुत्ववादी राष्ट्रवादको सफल प्रदर्शन गरे । सिंगो क्षेत्रलाई सैन्यबलका आधारमा बन्दी तुल्याएर उनले भारतका बहुसंख्यक हिन्दुलाई आफ्नो राष्ट्रवादी सामर्थ्य प्रमाणित गरेर देखाए । पाकिस्तान र मुस्लिमविरोधी राष्ट्रवादी मतका अघिल्तिर नतमस्तक हुने कांग्रेस आईका कतिपय नेताकार्यकर्ताले समेत मोदी सरकारको सो कदमको स्वागत गरे । कश्मीरको बलमिच्याइँले पाकिस्तानलाई अत्त्याउँदै व्यवहारतः राष्ट्रवादी प्रमाणित भएको मोदीसत्ताले नेपालसँग सल्लाह नगरी म्याप प्रकाशन गरेपछि नेपाली सत्ताको राष्ट्रवाद परीक्षणमा परेको छ । नेपालमा मधेसले अघि सारेको स्वायत्तताको आकांक्षा र महिलाले नागरिकतामा खोजेको बराबरीको मागलाई दबाउन राष्ट्रवादको हतियार उपयोग गरिएको थियो । खास गरी मधेसविरोधी राष्ट्रवादको सो प्रभावकारी कथ्य निर्माण एवं प्रसारलाई ओलीले नेतृत्व गरेका थिए । मधेसको असन्तुष्टिमा भारतीय स्वार्थलाई समेत घालमेल गरिएपछि राष्ट्रवाद प्रभावकारी राजनीतिक हतियार बनेको थियो । काठमाडौंले निर्धारण गर्ने शक्ति संरचनामा बलियो प्रभाव रहेको समूह, पहाडमा बसोबास गर्ने एवं पहाडे मूलको उल्लेख्य जनसंख्याले मधेसविरोधी राष्ट्रवादलाई बिनाप्रश्न स्विकार्यो । नयाँ संविधान जारी गर्दा भारतले आफ्नो प्रभाव प्रदर्शन खोजेको थियो । मधेसको असन्तुष्टिलाई सम्बोधन गराउने बहाना नै उसका लागि प्रभाव देखाउने माध्यम थियो । भारतको प्रभावलाई सामना गरेको बहाना पाउँदा मधेसको मागलाई बेवास्ता गर्न ओली नेतृत्वको राष्ट्रवादी शक्तिलाई सहज भयो । त्यसले दर्बिलो वैधता पाउने निश्चित थियो । व्यापक समर्थन पाएको राष्ट्रवादी विचारधारालाई समेत अंगीकार गर्दै अन्ततः संविधान जारी भयो । भारतले संविधान निर्माणमा आफ्नो हिस्सा स्थापित गर्न लगाएको नाकाबन्दी फिर्ता लियो, मधेस आन्दोलन असफल ठहरियो । नयाँ संविधान नै विजयी राष्ट्रवादको सग्लो दसी बन्न पुग्यो ।अहिलेको कालापानी काण्डमा भने हिजो ओली राष्ट्रवादलाई समर्थन गर्नेले समेत सन्देह व्यक्त गर्न थालेका छन् । परराष्ट्र मन्त्रालयको लेटरहेडमा नेपाली भाषामा प्रकाशित विज्ञप्तिमा प्रयुक्त भाषा र नबुझिने हस्ताक्षरमाथि प्रश्न उठाइएको छ । सञ्चार माध्यम एवं सामाजिक सञ्जालमा भारतले प्रकाशित गरेको म्यापको व्यापक विरोध भएपछि नेपाल सरकार सो विज्ञप्ति प्रकाशन गर्न बाध्य भएको बुझ्न सकिन्छ । तथ्य, प्रमाण, अध्ययन र आफ्ना स्पष्ट दाबीसहित भारतसँग संवाद गरेर ती क्षेत्रलाई भारतको म्यापबाट निकाल्ने सामर्थ्य नभएकाले नेपाल सरकारले त्यो अनौठो विज्ञप्तिको सहारा लिएको अन्दाज गरिएको छ । हिजो देखाइएका दर्जनौं सपनालाई कार्यान्वयन गर्न असफल हुँदै गएका बेला ओली सरकारको राष्ट्रवाद पनि अप्ठ्यारोमा परेको लखकटाइ सुरु भएको छ । संविधान निर्माण एवं निर्वाचनबाट समेत विजयी ठहरिएको राष्ट्रवाद मधेस आन्दोलन दबाउन एवं महिलालाई दोस्रो दर्जाका नागरिक बनाउन मात्रै सक्षम हो या भारतको ताजा बलमिच्याइँ सामना गर्नसमेत समर्थ छ ? नचाहँदा पनि यी दुई प्रश्न एकै चोटि अघिल्तिर आउँछन् । मुलुकभित्रको विभेद कायम राख्न बाहिरिया शक्तिको भूत देखाएर सीमान्तकृतहरूलाई तर्साउने काममा सबै खाले राष्ट्रवादी सफल हुँदै आएको पृष्ठभूमिमा यी प्रश्नहरू आपसमा जोडिएका हुन् । सन् १९६२ देखि निरन्तर ज्युँका त्युँ रहेको कालापानी र लिपुलेकको समस्याले राष्ट्रवादीले आफ्नो वैचारिक नेता मान्ने महेन्द्र शाहको समेत परीक्षा लिएको थियो । महेन्द्रका असली उत्तराधिकारीका रूपमा चित्रण गर्न खोजिएको केपी शर्मा ओलीको राष्ट्रवाद पनि त्यसरी नै परीक्षणमा परेको छ । कालापानीको हकमा भारतको बलमिच्याइँको सामना गर्न चिनियाँ कार्डको प्रयोग कसरी असफल भएको छ भनेर बुझ्न साम कोअनको दी इन्डियन चेकपोस्ट्स, लिपुलेख एन्ड कालापानी शीर्षकको एउटै आलेख पढे काफी हुन्छ । त्यसैले यो परीक्षाबाट पार पाउन नेपाल सरकारसँग अरू कुनै छिमेकीको हौसला होइन, आफ्नै जनताको भरोसा एवं कूटनीतिक कौशलको आवश्यकता छ । अहिले भारतले दाबी गरेको कालापानी र लिपुलेक फिर्ता गर्छु भन्दा कुनै नेपालीले सरकारको विरोध गर्दैन । त्यसमा जनताको समर्थन जुटाउन कुनै कसरत गर्नुपर्दैन । त्यसो त सरकारलाई कालापानी फिर्ता गराउन जनता आफै हौस्याइरहेका छन् । तर यो कुनै सामरिक शक्ति वा युद्धमार्फत हल हुने समस्या होइन । यही निहुँमा द्वन्द्व चर्काउँदै लैजानु पनि नेपालका लागि श्रेयष्कर हुँदैन । आफ्नो राष्ट्रवाद प्रमाणित गर्न खुकुरी उध्याउने मूर्खता प्रदर्शन गर्ने अवस्था पनि होइन यो । बरु भारतसँगको सम्बन्ध सम्मानजनक बनेको हिजो आफैले गरेको ठूलो दाबी प्रमाणित गर्ने बेला भने हो । समस्या हल गर्ने गरी भारतलाई संवादमा निम्त्याउने सामर्थ्य देखाउने बेला हो । हिजो मधेस र महिलाका मागलाई निस्तेज तुल्याउन सजिलै जनसमर्थनको उपयोग भयो । तर, कालापानीबारे वार्तामा भारतलाई बाध्य बनाउन जनताको समर्थनले मात्रै पुग्दैन । आफ्नै जनतालाई विभाजित तुल्याएर विभेद कायम राख्न जति सजिलो छ, ठूलो सामरिक शक्तिलाई अहिलेको उसको अडानबाट पछि हटाउन त्यति नै अप्ठ्यारो छ । अर्को यथार्थ के हो भने, कश्मीरमा गरेको बलमिच्याइँ संसारका सामु वैध ठहर गराइसकेपछि भूमि कब्जाको राष्ट्रवाद मा भारत सफल भएको छ । संसारले कश्मीरको अवस्था थाहा पाएको थियो । भारतले जतिसुकै कसे पनि त्यहाँका सूचना बाहिर चुहिएका थिए । अन्तर्राष्ट्रिय सञ्चार माध्यमले बन्दी बनेको कश्मीरको अवस्था बाहिर ल्याएकै थिए । त्यति हुँदा पनि मोदी सरकारले आफूले चाहेको काम गरेरै छोड्यो । कालापानी र लिपुलेकबारे चीन बेखबर छैन, भोलि संसारले सबै यथार्थ थाहा पाउँदा पनि यसबारे भारतमाथि कुनै दबाब सिर्जना नहुन सक्छ । त्यसैले कूटनीतिक सामर्थ्य बढाउने र बुद्धिमत्तापूर्ण ढंगले पाइला चाल्ने कामबाट मात्र सफलता हात पर्ने सम्भावना रहन्छ । भारतले देखाउने ससाना लोभलालचबाट मुक्त रहेर सार्थक संवादका लागि नेपालका जिम्मेवार नेताहरू तयार होलान् भन्नेमा विश्वस्त हुन सकिने अवस्था छैन । आफूलाई स्वास्थ्य उपचार र छोराछोरीलाई छात्रवृत्तिमा रमाउने नेतृत्व भएका ठाउँमा यो तहको कूटनीतिक कौशलको अपेक्षा पनि ज्यादा हुन सक्छ । अहिले कालापानीको समस्या समाधान गर्ने ठोस पहलकदमी नलिइए, यसकै आडमा अरू समस्या निम्तिन सक्छन् । कालापानीको निहुँमा उछालिने राष्ट्रवाद स्वयं लोकतन्त्रमाथिको दक्षिणपन्थी प्रहारका रूपमा बज्रिन सक्छ । हिजो जसरी मधेसी, जनजाति, महिला र अल्पसंख्यकमाथि राष्ट्रवाद प्रहार गरियो, ओलीभन्दा कट्टर दक्षिणपन्थी राष्ट्रवादीहरूले लोकतन्त्रमाथि नै प्रहार गर्ने बलियो बहाना यही कालापानीको असफलता बन्न सक्छ । त्यस्तो प्रहारलाई जनसमर्थन प्राप्त नहोला भन्न सकिन्न । कारण, दक्षिणपन्थी राष्ट्रवाद नेपालमा मात्रै होइन, दुनियाँभरि नै बलशाली बनेको यथार्थ हो ।"
विकासलाई गति दिने उपाय,"हामी नयाँ राजनीतिक प्रणालीमा छौं, जुन समावेशी र विकेन्द्रित प्रकृतिको छ । संघीय शासन प्रणाली अन्तर्गत सम्पन्न पहिलो निर्वाचनमा संघ र ६ वटा प्रदेशमा एकल पार्टीको बहुमतको सरकार बनेको छ । संक्रमणपछि नयाँ राजनीतिक परिवेशसहित बहुमतप्राप्त सरकार भएकाले राजनीतिक स्थिरता छ । नयाँ संविधान, संघीय प्रणाली र राजनीतिक स्थिरतासँगै देशले समृद्धियात्रा तय गर्ने आशा र आकांक्षा सबैमा छ । विकासको गतिले रफ्तार लेओस् भन्ने अभिलाषा सबैमा छ । विकासको आधार सिर्जनासँगै यसको गतिमा सुधार हुन थाले पनि त्यो अपेक्षा र आवश्यकता अनुरूप भइसकेको छैन । जनगुनासा छन्, जसलाई सम्बोधन गर्न सरकार, निजी क्षेत्र, सहकारी र सामुदायिक क्षेत्र सबैले तदारुकता देखाउनुपर्छ । विकास हुँदै गरेको अनुभूति दिलाउन आवश्यक कानुन र पूर्वाधार निर्माणले गति लिनुपर्छ । त्यसका लागि धेरै क्षेत्रमा सुधार आवश्यक छ ।विगतमा अस्थिर सरकारका कारण बजेट आउन र संसदबाट पारित हुन लामै समय लाग्ने गर्थ्यो । असार अन्तिम सातातिर बजेट आउने गर्थ्यो र पारित हुन भदौसम्म लाग्थ्यो । यस्तै विसंगति नहोओस् भनेर नयाँ संविधानमा संघीय सरकारले बजेट पेस गर्ने मिति जेठ १५ गते तोकिएको छ । समयमै बजेट ल्याएर संसदबाट पारित गरी आर्थिक वर्षको सुरुदेखि नै खर्च गर्ने मनसायले संविधानमा मिति तोकिएको हो । नयाँ संविधान जारी भएयता चालुसहित चार आर्थिक वर्षका बजेट आइसकेका छन् । तर सरकारको पुँजीगत खर्च गर्ने प्रवृत्ति र आकारमा खासै परिवर्तन आउन सकेको छैन । आर्थिक वर्ष २०७३७४ र २०७४७५ को पहिलो दुई महिनामा त्यस वर्षको कुल पुँजीगत खर्चको ०६ प्रतिशतजति खर्च भएकामा २०७५७६ र चालु आर्थिक वर्षको त्यही अवधिमा केही सुधार भए पनि १२ प्रतिशतजति मात्र पुँजीगत खर्च भएको छ । समानुपातिक रूपमा खर्च हुने हो भने, सो अवधिमा सरकारी पुँजीगत खर्च १७ प्रतिशतजति हुनुपर्थ्यो । आर्थिक वर्ष २०७४७५ पछि संघीय ढाँचाबाट बजेट आउन थालेको छ । तर पनि सरकारी पुँजीगत खर्च आर्थिक वर्षको अन्त्यतिर गएर मात्र बढी हुने गरेको छ । खर्च मात्र होइन, विकासकार्यले पनि आर्थिक वर्षको अन्तिम चौमासमा बढी गति लिने गरेको छ । सरकारी पुँजीगत खर्चको यो प्रवृत्तिले गर्दा बैंकिङ क्षेत्रको तरलतामा पनि असर पर्ने गरेको छ । सरकारी पुँजीगत खर्च गर्ने प्रवृत्ति र दरमा खासै परिवर्तन नआए पनि पछिल्ला तीन आर्थिक वर्षमा आर्थिक वृद्धिदर ६७ प्रतिशत रहेको छ । लगातार तीन आर्थिक वर्षमा यसरी उच्च आर्थिक वृद्धिदर भएको पहिलो चोटि हो । तर समृद्धिका लागि दुई अंक अथवा यसको नजिकको आर्थिक वृद्धिदर लगातार दुईतीन दशकसम्म आवश्यक हुन्छ । यसका लागि पक्कै पनि एकातर्फ सरकारको पुँजीगत खर्च उच्च हुनुपर्छ भने यसको खर्च गर्ने प्रवृत्ति समयगत रूपमा सन्तुलित र चुहावट कम भई उत्पादकत्व बढाउने खालको हुनुपर्छ, जुन हुन अझै बाँकी छ ।अहिलेको प्रवृत्ति हेर्दा, आर्थिक वर्ष सुरु भएको एकदुई महिना चालु वर्ष गर्ने कामको जानकारी लिने र सामान्य तयारीमा बिताउने गरिन्छ । असोजकात्तिकमा ठूला चाडबाड आउँछन् । दोस्रो चौमास सुरु भएपछि ठेक्कापट्टाको कामले केही गति लिन्छ । खरिद ऐन अनुसार प्रक्रिया पूरा गर्दा केही समय लाग्छ । आर्थिक वर्षको आधाउधी समय जाँदा ठेक्कापट्टा लाग्ने गर्छ । ठेक्कापट्टा लिनेहरूलाई पनि तयारीमा केही समय लाग्छ । उनीहरूले तयारी गरेर काम सुरु गर्दा चैत सुरु हुन्छ । त्यसपछि अलि काम हुने भनेको आर्थिक वर्षको अन्तिम त्रैमासमै हो । यसरी पुँजीगत निर्माणका धेरै काम आर्थिक वर्षको अन्तिम त्रैमासतिर हुने र खर्चको भुक्तानी पनि सोही अनुसार, अझ असारमा मात्र हुने गर्छ । केही बहुवर्षीय ठेक्का लगाएर सोही अनुरूप बजेट व्यवस्था गर्ने गरिए पनि बजेट नआउन्जेल कति रकम प्राप्त हुन्छ भन्ने थाहा हुँदैन । अहिले अग्रिम रूपमा जेठमा बजेट आए पनि सो समयमा चालु आर्थिक वर्षकै काम सक्न र बजेट भुक्तानी गर्न समय जाने हुँदा आगामी वर्षका लागि सरकारको विकास प्रशासनले खासै तयारी गर्न सक्दैन । नयाँ आर्थिक वर्ष सुरु भएपछि मात्र सो वर्षको कामको सूची हेर्न थालिन्छ । बजेटमा आकर्षक कार्यक्रम राखेर बजेट विनियोजन गर्ने गरिए पनि त्यसबारे विस्तृत अध्ययन गरिएको हुँदैन । सरकारी संयन्त्रमा विकास आयोजनाहरू अध्ययनसँगै विस्तृत प्रतिवेदन तयार गरी कार्यान्वयनको मोडालिटीमा निर्क्योल गर्ने प्रणाली विकास हुन बाँकी छ । यसले गर्दा कार्यान्वयन गर्ने मन्त्रालयले विषय बुझ्नै केही महिना लाग्छ । कतिपय कार्यक्रम बुझ्न नसक्दा कार्यान्वयन नै हुन सक्दैन । विशिष्टताको सिर्जना हुन नपाउने गरी छोटो समयमा सरकारी कर्मचारीहरूको सरुवा भइरहनाले पनि कार्यान्वयन गर्ने कार्यक्रमहरू बुझ्न र यिनले प्राथमिकता पाउन सक्दैनन् । नयाँ राजनीतिक प्रणालीमा पनि सरकारी कर्मचारीको व्यवस्थापन शैलीमा खासै परिवर्तन भएको छैन । संघीय संरचना अनुसार कर्मचारी व्यवस्थापन पेचिलो बनेको छ । अग्रगामी सोच र योजना अनुरूप कार्यक्रमहरूको तर्जुमा र कार्यान्वयन हुन सकेको छैन । अर्कातर्फ, सरकारी निर्णय कार्यान्वयन गर्न लामो प्रक्रिया पार हुनुपर्ने हुन्छ ।एकातिर विकास प्रशासनमा त्यति लगाव नराख्ने कर्मचारी संयन्त्र र छोटो समयमा भिन्न स्थानमा हुने सरुवाले गर्दा कार्यक्रम कार्यान्वयनले अपेक्षित गति लिन सकेको छैन । नतिजामुखी ढंगले कर्मचारीहरूको मूल्यांकन गरी दण्ड र पुरस्कारको नहुनाले कर्मचारी संयन्त्र प्रभावकारी बन्न सकेको छैन । पुँजीगत खर्च बढी हुने विकासे मन्त्रालयका प्राविधिक कर्मचारीहरू पनि उल्लेख्य संख्यामा भ्रष्टाचारमा संलग्न हुने गरेका छन् । तलबको कमीका साथै बढ्दो उपभोक्तावादी संस्कृतिका कारण कर्मचारी संयन्त्रमा भ्रष्टाचार विद्यमान छ । विकास प्रशासनको मात्र होइन, पुँजीगत खर्चको प्रवृत्ति नबदलिनुमा निर्माण व्यवसायीहरू पनि जिम्मेवार छन् । निर्माण व्यवसायीहरूमा क्षमता, व्यावसायिकता र प्रतिबद्धता अभावका कारण समयमा काम सकिँदैन । काम समयमा हुन नसकेपछि भुक्तानी पनि नहुने नै भयो । सरकारको पुँजीगत खर्च बढाई समयमै खर्च गर्नुका अतिरिक्त विकासको रफ्तार बढाउन अन्य क्षेत्रमा पनि व्यावसायिकता र क्षमताको आवश्यकता छ । अब परम्परागत कृषि, उद्योग र सेवामार्फत उच्च आर्थिक वृद्धि कायम गर्न सकिँंदैन । तर अझै कृषि मात्र होइन, उद्योगव्यापार पनि पुरातन शैली र निर्वाहमुखी बढी छ । यी उत्पादनमुखी क्षेत्रमा आधुनिकता ल्याउन शिक्षाको गुणस्तरमा सुधार आउनुपर्छ । उद्यमी र व्यावसायिक जनशक्ति उत्पादन गरिनुपर्छ । खास गरी युवाहरू यसतर्फ आकर्षित भई विद्यमान अवसरको सदुपयोग गर्नुपर्छ । विकासको गति बढाउन अब उत्पादन एवं निर्माणकार्य कम्तीमा एक दशकका लागि तीन सिफ्टमा सञ्चालन गर्नुपर्छ । छसात घण्टाको कार्यालय समय छ, त्यसमा पनि अधिकांश कर्मचारीले मुस्किलले चारपाँच घण्टा पनि काम नगर्ने प्रवृत्तिले दिगो विकासको गति बढ्दैन । सरकारी मात्र होइन, निजी क्षेत्रको कामकारबाही पनि सुधार्नु जरुरी छ । ठूला निर्माणकार्यमा सीमित कामदारहरूमार्फत दिनको केही घण्टा मात्रै दिने गरेपछि कहिले सम्पन्न हुनु ? दलीय प्रणालीमा बहुमतप्राप्त दलले सरकार गठन गर्छ । सरकारमा केही सीमित व्यक्ति जाने हुन् । यस्तो अवस्थामा सरकारको सफलताका लागि तलदेखि माथिसम्म पार्टी पंक्ति परिचालित हुनुपर्छ । हामीकहाँ यस्तो प्रवृत्तिको विकास हुन बाँकी छ । राजनीतिक मुद्दाहरू सकिएको अवस्थामा पार्टीका तल्ला तहसम्म आर्थिक समृद्धिको अभियान समाहित भएमा विकासको गति बढ्न सक्छ । साथै तीनै तहका सरकारले आफ्नो जिम्मेवारी कुशलतापूर्वक निर्वाह गर्नुपर्ने आवश्यकता छ, जसका लागि क्षमता, प्रतिबद्वता र सफा नियतको जरुरत छ ।"
उत्तर कोरियाली माँझीद्वारा १६ सहकर्मीको हत्या,सोल उत्तर कोरियाली दुई माँझीले माछा मार्ने डुंगामा आफ्ना १६ सहकर्मीको हत्या गरेका छन् । सहकर्मीको हत्यापछि भागेर दक्षिण कोरिया पुगेका माँझीलाई पक्राउ गरी उत्तर कोरियाको जिम्मा लगाएको दक्षिण कोरियाली अधिकारीले जनाएका छन् । सहकर्मीको हत्या गरी सामुद्रिक सीमााबाट दक्षिण कोरिया प्रवेश गरेपछि उनीहरूलाई पक्राउ गरिएको दक्षिण कोरियाले जनाएको छ । भागेर आफ्नो देश प्रवेश गरेका उत्तर कोरियालीलाई प्रायः दक्षिण कोरियाले शरण दिने गरेको भए पनि उनीहरूलाई शरण खोज्न आएका व्यक्तिभन्दा पनि अपराधीका रूपमा कारबाही गरिएको जनाइएको छ । दक्षिण कोरियाली अधिकारीका अनुसार ती दुई माँझीबाट आफ्नो देशको राष्ट्रिय सुरक्षामा खतरा पर्न सक्ने भन्दै पक्राउ गरिएको हो । माछा मार्न प्रयोग हुने डुंगामा चढेर सीमा पार गरेको २ दिनपछि उनीहरू पक्राउ परेका थिए । दक्षिण कोरियाली समाचार संस्था योनहापका अनुसार अर्का एकजना व्यक्तिसँग मिलेर अक्टोबरमा उनीहरूले डुंगाका प्रमुख चालकलाई मारेको स्वीकार गरेका छन् । चालकको हत्यापछि त्यसको विरोधमा उत्रेका अन्य १५ कर्मचारीलाई मारेर सबै शव समुद्रमा फालिदिएका थिए । घटनालगत्तै तीनै जना माँझी उत्तर कोरिया फर्केका थिए तर उत्तर कोरियाली प्रहरीले बन्दरगाहमा एक जनालाई समातेपछि अन्य दुई डुंगामै भागेर दक्षिण कोरिया पसेका थिए । दक्षिण कोरियाली एकता मन्त्रालयका अधिकारीले उनीहरू भागेर दक्षिण कोरिया आउनुको कारण विश्वासिलो नलागेकाले आफ्नो देशमा बस्ने अनुमति नदिइएको बताए । दक्षिण कोरियाली अधिकारीका अनुसार ती दुई माँझीलाई दुई देशबीचको असैनिकीकृत क्षेत्र पाम्मुन्जममा हस्तान्तरण गरिएको हो ।
साम्राज्ञी नोस्टाल्जिक,"(वीरगन्ज)  अभिनेत्री साम्राज्ञी राज्यलक्ष्मी शाह बिहीबार सुरु नेपाली स्वर्णिम चलचित्र महोत्सवका लागि गृहनगर वीरगन्ज आएकी छन् । वीरगन्जमा लामो समयदेखि होटल तथा पर्यटन व्यवसाय एवं समाज सेवामा सक्रिय हजुरबुवा पशुपतिविक्रम शाह र हजुरआमा उषा शाहसँगै बसिरहेकी उनी अहिले पुर्ख्यौली घरमा बस्दा नोस्टाल्जिक पनि हुँदै छिन् । कान्तिपुरसँगको कुराकानीमा साम्राज्ञीले दुई वर्षपछि गृहनगरमा आउँदा अनि हजुरबुबाहजुरआमाको सान्निध्य पाउँदा अत्यन्त रमाइलो भइरहेको बताइन् । म वीरगन्ज आउँदा छुट्टै आनन्दको अनुभूति हुन्छ, नोस्टाल्जिक पनि हुन्छु, उनले भनिन्, हाम्रो दरबार पछाडिको पुरानो घर, त्यहाँको पोखरी, खेत, खेतीपाती, डेरी फार्म, घरमा पालिएका अजंगका धेरै कुकुर सम्झिन्छु, अनि अन्डा चोरेर फुटाएको र त्यसो गर्दा आमाबाट गाली खाएको दृश्य झल्झली आँखामा आउँछ ।घर पछाडिको आफ्नो खेतमा बाल्यकालमा ३४ घन्टासम्म पनि बरालिने अनि घर फर्कंदा गाली खाने र सजाय स्वरूप बाथरुममा थुनिँदा हजुरबुबा हजुरआमाले बचाउ गरेका पलहरू सम्झँदा उनलाई बाल्यकाल कत्ति चाँडो बितेछ भनेर थकथक पनि लाग्छ । हाम्रो परिवारको वर्तमान पुस्तामा म नै अन्तिम सदस्य हुँ, जसले बाल्यकालमा यी सबै पलहरू देख्न र भोग्न पाए, उनी भन्छिन्, मेरो भाइले यी पलहरू अनुभव नै गर्न पाएन । हाम्रो समयमा मनोरञ्जका लागि सिनेमा र टीभी मात्र माध्यम थिए । मेरो भाइले अहिले मोबाइलमा फेसबुक चलाएर मनोरञ्जन गर्छ र फेसबुकबाटै साथी बनाउँछ । मोबाइल नै उसका लागि सानो संसार हो ।वीरगन्जमा पहिलो पटक नेपाली स्वर्णिम चलचित्र महोत्सव आयोजना हुनुले नेपाली चलचित्रले तराई र भोजपुरा क्षेत्रलाई पनि मूलधारमा बिस्तारै समेट्दै जाने आधार स्तम्भ निर्माण हुनेमा आफू अत्यन्त आशावादी रहेको साम्राज्ञी बताउँछिन् ।८ वटा चलचित्रमा अभिनय गरिसकेकी साम्राज्ञी अब हेमराज बीसीको चलचित्रको छायांकनमा व्यस्त हुनेछिन् । नाम तय नभइसकेको यो चलचित्रको छायांकन फेब्रुअरीबाट हुनेछ, त्यसअघि चलचित्रकै एकमहिने वर्कसप पनि चल्नेछ । उनी भन्छिन्, प्रदीप खड्का चलचित्रमा मेरो अपोजिट हुनेछन् । थप २ वटा चलचित्रको स्क्रिप्ट आफूले पढिरहेको र राम्रो लागे मात्र ती चलचित्र साइन गर्ने उनले योजना सुनाइन् । नेपाली फिल्म क्षेत्रमा राम्रो पारिश्रमिक लिने कलाकारको सूचीमा आफ्नो नाम आउनुलाई उनी अस्वाभाविक मान्दिनन् । पुरुष कलाकारको तुलनामा महिला कलाकारलाई कम पारिश्रमिक दिने यहाँको प्रवृत्तिलाई चिर्न आफू धेरै हदसम्म सफल भएकोमा उनी गर्व महसुससमेत गर्छिन् । पुरुषको तुलनामा महिला कलाकारलाई कम पारिश्रमिक दिनु अन्याय हो, उनले भनिन्, जब कि कतिपय अवस्थामा पुरुषभन्दा महिला कलाकारले बढी मिहिनेत गर्नुपर्छ । मैले गर्दा अन्य महिला कलाकारले पनि पारिश्रमिकको विषयमा खुलेर बोल्न थाल्नुभएको छ । धेरैले राम्रो पारिश्रमिक पनि पाइरहनुभएको छ ।पछिल्लो समय नेपाली फिल्म क्षेत्रमा हास्यप्रधान चलचित्रको बाहुल्य बढ्दै गर्दा सक्षम निर्देशकहरू पनि अन्य विषयवस्तु छाडेर हास्यप्रधान चलचित्रप्रति नै आकर्षित हुनु रहर नभई बाध्यता भएको साम्राज्ञी बताउँछिन् । आफूले चलचित्रमा चाहेजस्तो क्यारेक्टर अझै पनि पाई नसकेको उनी बताउँछिन् । मलाई गम्भीर कथावस्तु भएको फिल्म खेल्ने रहर छ, उनी भन्छिन्, जसमा म रुँदा र हाँस्दा दर्शक पनि मसँगै रोऊन् र हाँसून् ।नेपाली फिल्म क्षेत्रमा अझै पनि स्तरीय र दर्शक तान्ने चलचित्र निर्माण नहुनुमा कमजोर कथावस्तु र अत्यन्त कम बजेटमा चलचित्र निर्माण हुनुलाई मुख्य कारण ठान्छिन् उनी । चलचित्र पनि एउटा व्यवसाय हो र यसमा आवश्यक परे जत्ति लगानी गर्नै पर्छ भन्ने मानसिकता निर्मातामा विकास हुनै पर्छ, उनले भनिन्, अनि मात्र हामी बलिउड र हलिउडका चलचित्रसँग प्रतिस्पर्धा गर्न सक्षम हुन्छौं ।नम्रता श्रेष्ठ, प्रियंका कार्की, सौगात मल्ल, दयाहाङ राई आफ्ना प्रिय कलाकार रहेको बताउने साम्राज्ञी बलिउडमा कंगना रणावत, रणवीर कपुर र आलिया भट्टको अभिनय मन पर्ने बताउँछिन् ।नातिनी २ वर्षपछि घर आउँदा आफूहरू अत्यन्त खुसी भएको साम्राज्ञीका हजुरबुबाहजुरआमाले बताए ।"
सारंगीमा छैन युवाको चासो,"अब कसले बजाउने सारंगी ?राज्यको बेवास्ताले सारंगीमै दिनरात खटिरहेका गन्धर्व जातिलाई परिवार चलाउन मुस्किल छ । शिक्षाको अभावमा परापूर्वकालदेखि नै बाबुबाजेको सारंगीलाई आयआर्जनको बाटो बनाइराखेका अहिलेका पुस्तालाई आफ्नो सन्तानले पनि सारंगी नै बोकेर गुजारा चलाओस् भन्ने इच्छा पटक्कै छैन । कक्षा १२ र १० मा अध्ययन गरिहेका नरबहादुरका दुई छोरालाई उनले सारंगी सिकाएका छैनन् । छोराहरूले पढेर राम्रो जागिर गरी अरूले जस्तै राम्रो जीवनयापन गरून् भन्ने उनको सपना छ । मैले जीवनभरि सारंगी बजाएर हिँडेँ, उही दोबाटे गाइनेको परिचय त पाएँ नि, उनी भन्छन् । उनीजस्तै सुरेश, शमशेर, अर्जुनका छोराछोरीले पनि सारंगी बजाउँदैनन् । संस्कृति र परम्परा जोगाउने उद्देश्यले गन्धर्व जाति आर्थिक हैसियतमा सधैं थिचिरहेको हेर्न नचाहने सबैको एउटै चाहना छ । अर्जुन भन्छन्, हामीलाई सरकार र राज्यले भरथेग गरेमा हामी यसलाई अर्को पुस्तामा पनि निरन्तरता दिन तयार छौं तर हाम्रो कुरा सुन्ने कोही, कहीँ छैनन् । उनको कुरामा सही थप्दै नरबहादुरले सारंगीलाई राज्यले कला, संस्कृतिभन्दा गन्धर्व जातिको पेसाका रूपमा मात्र लिएको आरोप लगाए । उनी प्रश्न गर्छन्, अनि हामीले हाम्रा छोराछोरीलाई किन सिकाउने ? विदेशी पर्यटकलाई लोभ्याउन ठमेलका नगन्य होटल तथा रेस्टुरेन्टमा सारंगी बजाउने गरे पनि गाइनेकै रूपमा थोरै पारिश्रममा चित्त बुझाउनुपर्ने बाध्यता सुरेश सुनाउँछन् । आफूपछिका आफ्ना सन्तानले अर्कै पेशस अंगालून् भन्ने उनको पनि उस्तै इच्छा छ ।"
कालो मान्छे प्रथम,सुनसरी (कास) धरानमा आयोजित राष्ट्रिय कविता महोत्सवमा नेपालगन्जका कवि रसिकराज कालो मान्छे शीर्षक कविताका लागि प्रथम भएका छन् । धरान१८ बुद्धचोकस्थित कवि विमल गुरुङ स्मृति पुस्तकालयले स्वर्गीय गुरुको ४९ औं जयन्ती र २९ औं राष्ट्रिय कविता महोत्सवमा प्रथम हुँदै रसिकले २० हजार रुपैयाँसहित प्रमाणपत्र पाए ।सोलुखुम्बुका गणेशप्रसाद खतिवडाले आस्था र अस्तित्व शीर्षकको कविताबाट द्वितीय हुँदै १५ हजार र गोर्खाका कवि सन्तोष खनालले माटो जिन्दगी शीर्षकको कविता सुनाएर तृतीय स्थान प्राप्त गर्दै १० हजार रुपैयाँ हात पारे । धनकुटाका सरोज कटुवालले सान्त्वना स्वरुप ५ हजार रुपैयाँ जिते ।प्रतियोगितामा नेपाल र दार्जिलिङका गरी एक सय ७५ कविले सहभागिता जनाएका थिए । निर्णायकमण्डलका कवि बम देवान र सागर सुवेदीले उत्कृष्ट १० छनोट गरेर कविलाई वाचनका लागि बोलाइएको थियो ।
पृथ्वीको आविष्कार बजारमा,काठमाडौं (कास) कवि सुन्दर कुरूपको कविता संग्रह पृथ्वीको आविष्कार बजारमा आएको छ । अनामनगरस्थित मण्डला थिएटरमा नेपाल प्रज्ञा प्रतिष्ठानका पूर्वकुलपति एवं अग्रज साहित्यकार बैरागी काइँलाले उक्त कृतिको लोकार्पण गरेका हुन् । काइँलाले सुन्दरका कवितामा विभिन्न राजनीतिक र सामाजिक उतारचढावको मार्मिक प्रस्तुति रहेको जिकिर गरे । सिर्जनशील अराजकताका अभियन्तासमेत रहेका कवि हाङ्युग अज्ञातले भने नेपाली कविहरूले विज्ञानसम्मत कुराहरू लेख्नुपर्नेमा जोड दिँदै त्यसमा मौलिकतालाई समेत जोड्नुपर्ने तर्क गरे ।
द्रुतमार्ग अनियमितताको छानबिन टुंगियो,"(काठमाडौं)  नेपाली सेनाले निर्माणअगावै अनियमितताको आरोप खेपेको बहुचर्चित काठमाडौंमधेस द्रुतमार्ग निर्माण प्रक्रियाको आन्तरिक छानबिन टुंग्याएको छ । काठमाडौं उपत्यकाबाट दक्षिणी भेग मधेसमा एक घण्टामै पुग्न सकिने करिब ७३ किलोमिटर लामो द्रुतमार्ग निर्माणको सुरुवातमै अनियमितताबारे उजुरी परेपछि सेनाले छानबिन थालेको थियो । प्रधानसेनापति पूर्णचन्द्र थापाले बलाधिकृत रथी शरद गिरीको नेतृत्वमा छानबिन टोली गठन गरेका थिए । प्रधानसेनापति थापालाई टोलीले प्रतिवेदन बुझाइसकेको छ । प्रधानसेनापतिको कार्यालयमा रिपोर्ट पुगिसकेको छ, त्यसबारे केही दिनमै जानकारी दिनेछौं, सैनिक प्रवक्ता विज्ञानदेव पाण्डेले भने । छानबिनका क्रममा सेनाले सुरुवातमा काठमाडौंमधेस द्रुतमार्ग आयोजनाको नेतृत्व गरेका अवकाशप्राप्त प्राविधिक उपरथी योगेन्द्र खाँडलाई पनि अनुसन्धानका लागि बोलाएको थियो । खाँडले असार १३ मा नियमित अवकाश पाएका हुन् । सैनिक स्रोतका अनुसार खाँडपछि आयोजना सम्हालेका सहायक रथी शरदलाल श्रेष्ठलाई अनुसन्धान अवधिभर कुनै जिम्मेवारी दिइएको छैन । खाँड आयोजना प्रमुख हुँदा श्रेष्ठले द्रुतमार्गको डिजाइन बनाएका थिए । खाँडले अनुसन्धानका दौरान श्रेष्ठको पनि नाम लिएपछि श्रेष्ठमाथि पनि अनुसन्धान गरिएको सैनिक स्रोतले बतायो । श्रेष्ठ दोषी नदेखिए फेरि काममा फर्कनेछन् । दोषी देखिए उनीमाथि कारबाही हुन्छ, स्रोतले भन्यो । ०७४ साउन २७ मा बसेको मन्त्रिपरिषद् बैठकले सेनालाई द्रुतमार्ग बनाउने जिम्मेवारी दिएको हो । चार वर्षमा निर्माण सक्नुपर्ने उक्त आयोजनाको लागत करिब एक खर्ब ७५ अर्ब रहेको सेनाले जानकारी दिएको छ । विस्तृत परियोजना प्रतिवेदन आएसँगै सेना परामर्शदाता खोज्ने प्रक्रियामा छ ।"
महरा भेट्न कारागार पुगे नेकपा प्रमुख सचेतक,"काठमाडौं (कास) सत्तारूढ नेकपाका प्रमुख सचेतक देवप्रसाद गुरुङले बलात्कार प्रयास अभियोगमा पुर्पक्षका लागि डिल्लीबजार कारागारमा रहेका निवर्तमान सभामुख कृष्णबहादुर महरालाई भेटेका छन् । संसद् सचिवालयमा कार्यरत कर्मचारीमाथि बलात्कार प्रयास गरेको अभियोगमा जिल्ला अदालतको आदेशमा डिल्लीबजार कारागार चलान गरिएका महरालाई भेट्न गुरुङ बिहीबार बिहान ८ बजे कारागार पुगेका थिए । महरासँग गुरुङले करिब ४५ मिनेट कुराकानी गरेको स्रोतले बतायो । महरा र गुरुङ सशस्त्र युद्धदेखिकै सहयात्री हुन् । टाटेपाटे स्वीटर र पाइन्टमा रहेका महराले आफूमाथिको आरोपमा सत्यता नभएको भन्दै दुखेसो पोखेका थिए । दुवै जनाबीच केहीबेर हेराहेर भयो, स्रोतले भन्यो, त्यसपछि पौने घण्टाजति उहाँहरूबीच छुट्टै कुराकानी भयो । महरा डिल्लीबजार कारागारको क ब्लक मा छन् । महरा कारागार चलान भएपछि उनलाई भेट्न पुगेका गुरुङ नेकपाका पहिलो नेता हुन् । भेटेको पुष्टि गर्दै गुरुङले कानुनी प्रक्रिया र कानुनी परामर्शबारे महरासँग छलफल भएको बताए । उहाँले भेटका क्रममा आगामी अदालती र कानुनी प्रक्रियाबारे कुरा गर्नुभयो, गुरुङले कान्तिपुरसँग भने, अहिलेको प्रक्रियाअनुसार नै आरोपविरुद्ध अघि बढ्ने र अदालतको फैसला कस्तो आउँछ, त्यसैअनुसार अघि बढ्नेबारे राय लिनुभयो । प्रहरी अनुसन्धानक्रममा महानगरीय प्रहरी वृत्त सिंहदरबारको हिरासतमा ५ दिन बसेका महरा त्यसपछि अदालतले पुर्पक्षका लागि कारागार चलान गर्नुअघिसम्म उपचारका क्रममा नर्भिक अस्पताल बसेका थिए ।नेपाल प्रहरीका पूर्वआईजीपी रमेशचन्द ठकुरी पनि महरा बसेकै भवनको कोठामा छन् । सुडान घोटाला आरोपमा दोषी ठहर भएपछि चन्दले कैद भुक्तान गरिररहेका हुन् ।"
योग्यताबिनै काम गर्छन् अल्ट्रासोनोग्राफर,"(काठमाडौं)  गत वैशाखमा पुतलीसडकस्थित शुभ अल्ट्रासाउन्ड क्लिनिकबाट ४१ वर्षीया सीता अधिकारीको पेटको अल्ट्रासाउन्ड भयो । उनको रिपोर्टमा पी बिदारी नाम गरेका व्यक्तिको हस्ताक्षर छ । रिपोर्टमुनि उनको योग्यता वरिष्ठ मेडिकल सोनोग्राम अफिसर उल्लेख छ । स्वास्थ्य संस्था स्थापना सञ्चालन तथा स्तरोन्नति मापदण्डसम्बन्धी निर्देशिका २०७० अनुसार सोनोग्राम अफिसरलाई अल्ट्रासाउन्ड खिच्ने अनुमतिमात्रै छ, रिपोर्ट लेख्न पाउँदैनन् । चिकित्सा शास्त्रमा स्नातक तह गरी रेडियोलोजी विषयमा तीनवर्षे अध्ययन स्नातकोत्तर (एमडी) गरेकाले मात्रै रेडियोलोजी र इमेजिङको रिर्पोटिङ गर्न पाउने उल्लेख छ ।गत फागुनमा काभ्रे पाँचखालका ७६ वर्षीय भीमसेन श्रेष्ठले धुलिखेलको पतञ्जली आयुर्वेद मेडिकल कलेज एन्ड हस्पिटलबाट अल्ट्रासाउन्ड गराए । कलेजो, मिर्गौला र मूत्रनलीको विस्तृत अवस्थाको रिपोर्ट आयो । रिपोर्ट लेख्ने व्यक्ति चिकित्सक भए पनि विशेषज्ञ रेडियोलोजिस्ट होइनन् । अल्ट्रासोनोलोजिस्ट डा विदुर श्रेष्ठको नामबाट उनको रिपोर्ट लेखिएको छ ।फागुनमै काठमाडौंकी पवित्रा महर्जनले कालिमाटी क्लिनिकबाट अल्ट्रासाउन्ड गरिन् । क्लिनिकले उनलाई पाठेघरसम्बन्धी समस्या भएको रिपोर्ट दियो । तर उनको रिपोर्ट लेख्ने व्यक्ति सामान्य स्वास्थ्यकर्मीमात्रै हुन् । रिपोर्ट लेख्ने चेतन श्रेष्ठले चीनबाट क्लिनिकल अल्ट्रासोनोग्राफीमा तालिम लिएको भए पनि नियमअनुसार उनलाई व्यावसायिक रूपमा अल्ट्रासाउन्ड गर्ने र रिपोर्ट लेख्ने अनुमति छैन ।गत वर्ष असोजमा ३५ वर्षीया सुकुमाया पौडेलले कुपन्डोलस्थित डाइबेटिज, थाइराइड एन्ड इनक्राइनोलोजी केयर सेन्टरबाट पेटको अल्ट्रासाउन्ड गराइन् । गर्भवती अवस्था जटिल भएको रिपोर्ट आयो । उनको रिपोर्ट लेख्ने व्यक्ति योग्य चिकित्सक होइनन, अल्ट्रासोनोग्राफरमात्रै हुन् । राजधानीका गल्लीगल्लीमा खुलेका क्लिनिकबाट रेडियोलोजी गराउने बिरामी अयोग्य व्यक्तिबाट ठगिइरहँदा उनीहरूलाई पत्तोसमेत छैन । विशेषज्ञता नभएका र मेडिकल काउन्सिलमा दर्तासमेत नभएका अयोग्य व्यक्ति अल्ट्रासोनोग्राफरले व्यावसायिक रूपमा अल्ट्रासाउन्डलगायत रेडियोलोजीसम्बन्धी काम गरेर बिरामी ठगिरहेका छन् ।सोनोग्राफर भनिने व्यक्तिले विदेशबाट केही महिना तालिम लिएकै भरमा क्लिनिक खोलेर व्यवसाय गरिरहेका छन् । विशेषगरी सोनोग्राफर र रेडियोग्राफरले पैसा कमाउने लोभमा यस्ता गैरकानुनी काम गरिरहेका हुन् । कतै सर्टिफिकेट लेभल पास गरेका प्राविधिक र आयुर्वेद चिकित्सकले समेत सिटी स्क्यानको काम गरिरहको पाइएको छ ।नेपाल रेडियोलोजी संघका अध्यक्ष डा दानबहादुर कार्कीका अनुसार रेडियोलोजिस्टबाहेक तालिमप्राप्त व्यक्तिले कुनै अस्पतालभित्र वरिष्ठ चिकित्सकको निगरानीमा बसेर मात्रै अल्ट्रासाउन्ड र रिपोर्टिङ गर्न मिल्छ । तालिम लिए पनि बाहिर क्लिनिकबाट व्यावसायिक रूपमा यस्ता काम गर्न मिल्दैन, उनले भने, रेडियोलोजी विशेषज्ञ नभएको दुर्गममा यस्तो काम भएको भए फरक हुन्थ्यो, राजधानीमै यस्तो भइरहेको छ । उनका अनुसार अयोग्य व्यक्तिले रेडियोलोजीको काम गर्दा बिरामीको रोगको ठोस पहिचान हुन सक्दैन वा पहिचान नै गलत हुन सक्छ । अल्ट्रासोनोग्राफी नेपालमा पढाइ हुने विषय भए पनि विदेशमा केही महिने तालिम लिएको भरमा नामको अगाडि अल्ट्रासोनोलोजिस्ट लेखेर अवैध काम भइरहेको डा कार्कीले बताए ।चिकित्सा विधामा रेडियोलोजी भित्रिएसँगै उपचार प्रक्रिया सजिलो भएको छ । रेडियोलोजीमा एक्सरे, सीटी स्क्यान, मेमोग्राम, फ्लुरोस्कोपी, एन्जियोग्राफी, अल्ट्रासाउन्ड, एमआरआई उपकरणबाट रोग पत्ता लगाएर निदान गरिन्छ । शल्यक्रिया गर्दा शरीर चिरेर ठूला घाउ बनाउनुपर्ने बिरामीको समस्या पनि रेडियोलोजीले कम गरिदिएको छ । यसैको दुरुपयोगका कारण बिरामीको स्वास्थ्यमाथि खेलवाड पनि उत्तिकै हुँदै गइरहेको छ । रेडियोलोजीमा भइरहेका गैरकानुनी कामबारे जिम्मेवार निकायले कारबाही अघि बढाएका छैनन् । खबर भए पनि यसलाई न्यूनीकरण गर्न कुनै कदम चालेको पाइँदैन । संघले मेडिकल काउन्सिल, स्वास्थ्य मन्त्रालय र अख्तियार दुरुपयोग अनुसन्धान आयोगमा समेत बारम्बार चिठी लेखेर यसबारे ध्यानाकर्षण गराए पनि बेवास्ता गरिरहेको अध्यक्ष कार्कीले बताए ।"
पारमाणविक अनुसन्धान केन्द्र स्थापना गर्नुपर्छ : विज्ञ,"(काठमाडौं)  प्रतिनिधिसभाको शिक्षा तथा स्वास्थ्य समितिमा रेडियोधर्मी पदार्थसम्बन्धी विधेयकमा छलफल गर्दै धेरैजसो विज्ञ, सांसद तथा सरकारी अधिकारीहरूले नेपालमा पारमाणविक (न्युक्लियर) अनुसन्धान केन्द्र स्थापना गर्नुपर्ने धारणा व्यक्त गरेका छन् । केही विज्ञहरूले भने अनुसन्धान केन्द्रका नाममा युरेनियमको ओसारपसार हुन सक्ने भन्दै अघि नबढ्न सुझाएका छन् । रेडियोधर्मी पदार्थको नियमन सम्बन्धमा व्यवस्था गर्न बनेको विधेयक माथि समितिको बुधबार बसेको बैठकमा बोल्दै अधिकांश विज्ञ तथा सरकारी अधिकारीहरूले अनुन्धान केन्द्र स्थापना गर्नुपर्ने धारणा व्यक्त गरेका हुन् । शिक्षा, विज्ञान तथा प्रविधि मन्त्रालय ले ०७५ पुस ८ गते संसद्मा दर्ता गरेको यो विधेयक चैत १० देखि समितिमा दफावार छलफलका क्रममा छ । त्रिविका प्राध्यापक तुलसीप्रसाद पाठकले राज्यको संरक्षणमा पारमाणविक अनुसन्धान केन्द्र खोलेर स्वास्थ्य, कृषि, जलविद्युत्लगायतका क्षेत्रमा फाइदा पुर्याउन सकिने बताए । मुस्ताङ र डडेल्धुरामा पाइएको के हो भन्ने पनि अनुसन्धान नगरी कसरी भन्न सकिन्छ ? पाठकले भने, पारमाणविक विकिरणलाई न्यूनीकरण कसरी गर्ने थाहा पाउन पनि अनुसन्धान हुनुपर्छ । नेपाल जनस्वास्थ्य प्रतिष्ठानका कार्यकारी प्रमुख डा महेश मास्केले अनुसन्धानका नाममा युरेनियमको चलखेल हुने भएकाले यसको व्यवस्थापन गर्न नसकिने हुँदा केन्द्र खोल्न नहुने बताए । रिसर्च सेन्टरका नाममा युरेनियमलाई ओसारपसार गर्न दिन हुन्छ कि हुँदैन ? भन्ने प्रश्न गर्दै मास्केले भने, हामी अनुसन्धानका विज्ञ होइनौं, हचुवाको तालमा खोल्नुपर्छ भनेर हुँदैन । शिक्षा मन्त्रालयले मूल विधेयकका रूपमा ल्याएको उक्त विधेयकको दफा २१ मा अनुसन्धान केन्द्रको व्यवस्था छ । सुरक्षित तथा शान्तिपूर्ण प्रयोगका लागि नेपाल सरकारले तोकिएको खास रेडियोधर्मी पदार्थ वा सो सम्बन्धी क्रियाकलाप गर्न एक पारमाणविक अनुसन्धान केन्द्र स्थापना गर्न सक्नेछ, उक्त दफामा लेखिएको छ । रेडियोधर्मी पदार्थ भनेको अल्फा किरण, बिटा किरण, गामा रे वा यस्तै प्रकारका विकिरण पैदा गर्ने पदार्थ हुन् । विधेयकमा रेडियोधर्मी पदार्थ तथा संयन्त्रको नियमन गर्न एक नियमनकारी निकायले स्थापना हुने व्यवस्था छ । शिक्षा मन्त्रालयका विज्ञान तथा प्रविधि सचिव सञ्जय शर्माले विधेयक रेडियोधर्मी पदार्थको नियमन र अनुसन्धानलाई प्रभावकारी बनाउन ल्याइएको बताए । डरत्रासभन्दा पनि रेडियोधर्मी पदार्थको नियमन कसरी गर्ने र अनुसन्धानलाई प्रभावकारी बनाउन विधेयक ल्याइएको हो, शर्माले भने । सांसद मानबहादुर विश्वकर्माले डराएर होइन, कसरी सुरक्षित हुने र आणविक शक्तिसम्पन्न देशको बीच सन्तुलित र तटस्थ भएर कसरी अघि बढ्न सकिन्छ भन्दै अनुसन्धान केन्द्र खोल्नुपर्नेमा जोड दिए । नेपाल विज्ञान तथा प्रविधि प्रज्ञा प्रतिष्ठान (नाष्ट) का वरिष्ठ वैज्ञानिक बुद्धराम शाहले अहिले चिकित्साको क्षेत्रमा विकिरणको बढी प्रयोग भएको छ भन्दै त्यसलाई कृषि, उद्योग लगायतमा क्षेत्रमा कसरी बनाउने प्रभावकारी भनेर पनि अनसन्धान हुनुपर्ने बताए । अनुसन्धान केन्द्रलाई कसरी अगाडी बढाउने हुनुपर्छ, रोक्ने होइन, उनले भने । प्राज्ञ विनोद अधिकारीले रेडियोधर्मी पदार्थसम्बन्धीको कानून ल्याउनुपर्छ भन्दै न्युक्लियर टेक्नोलोजी लाई राज्यको अधीनमा राखेर अघि बढाउनुपर्ने बताए । पारमाणविक पदार्थ ऊर्जाका लागि प्रयोग गर्नुपर्छ, आणविक बम र हतियारका लागि होइन, उनले भने । डा शरद वन्तले युरेनियम बेचेर कुनै पनि देश धनी नभएको सुनाउँदै पारमाणविक अनुसन्धान केन्द्र युरेनियमबिना सम्भव भए मात्र खोल्दा हुने बताए । न्युक्लियर रिसर्चका लागि युरेनियमबिना सम्भव छ भने किन नगर्ने नत्र भित्र सुतेको युरेनियमलाई खनेर वा नखनेर हामी के पाउँछौं ? विधेयकले नेपालभित्र फेला परेका रेडियोधर्मी पदार्थ सरकारको स्वामित्वमा हुने र यिनको सुरक्षा, ढुवानी, निकासी, अनुगमन, फोहोर व्यवस्थापन नियमनकारी निकायको मातहत हुने भनिएको छ । शिक्षा तथा स्वास्थ्य समिति सभापति जयपुरी घर्तीले यो विधेयकलाई विभिन्न पटक छलफल र परिमार्जन गर्दै आएको जनाउँदै अझै राय संकलन गरिरहेको बताइन् ।"
साक्षीको नागरिकता अनिवार्य राख्नू,"(काठमाडौं)  नागरिकता जारी हुनुअघि साक्षी बस्नेको नेपाली नागरिकताको प्रमाणपत्र समावेश नभएका सिफारिस रद्द गर्न गृह मन्त्रालयद्वारा गठित छानबिन समितिले सुझाव दिएको छ । उपसचिव शम्भु रेग्मीको संयोजकत्वमा गठित छानबिन समितिले स्थानीय तहबाट आएका सिफारिसमा साक्षी बस्नेको नागरिकता प्रमाणपत्र अनिवार्य गर्नुपर्ने सुझाव दिएको हो ।झापामा प्रशासकीय अधिकृत र स्थानीय जनप्रतिनिधिको मिलेमतोमा १६ जना भारतीयले नक्कली कागजात पेस गरेर नेपाली नागरिकता लिएको तथ्य बाहिर आएपछि गृहले गत जेठमा छानबिन गर्न उपसचिव रेग्मीको संयोजकत्वमा दयाराम श्रेष्ठ र भोजराज दाहाल सम्मिलित तीन सदस्य समिति गठन गरेको थियो । २०७३ मा ५, २०७६ वैशाख र जेठमा ११ विदेशीले झापास्थित भद्रपुर, बिर्तामोड नगरपालिका र केचनाकवल गाउँपालिकाका वडाध्यक्ष तथा जिल्ला प्रशासनका प्रमुख प्रशासकीय अधिकृतको मिलेमतोमा फर्जी कागजात बनाएर नेपाली नागरिकता लिएका थिए । समितिले दसैंअघि गृहसचिव प्रेमकुमार राईलाई बुझाएको सुझावसहितको प्रतिवेदनमा सबै जिल्ला प्रशासन कार्यालयबाट हालसम्म जारी भएका नागरिकताको विवरण कम्प्युटरमा उतार्नुपर्ने र अब नागरिकता जारी गर्दा साक्षी बस्नेको नागरिकता प्रमाणपत्रको फोटोकपी पनि अनिवार्य समावेश गर्नुपर्ने विषय समेटिएको छ । कागजात पूरा नगरी नागरिकता जारी गर्ने कर्मचारी, गलत विवरण पेस गर्ने स्थानीय जनप्रतिनिधि र त्यसका साक्षीमाथि कारबाही गर्न सहज बनाउन त्यस्तो व्यवस्था लागू गर्न सुझाव दिइएको समिति स्रोतले जनाएको छ ।समितिले तिब्बती शरणार्थीसहितका विदेशीलाई गलत विवरण पेस गरी नागरिकता जारी गरेको आशंकामा जिल्ला प्रशासन कार्यालय काठमाडौंबाट २०७१ वैशाख १ देखि २०७६ जेठ १० भित्र जारी भएका नागरिकता झिकाएर छानबिन गरेको थियो । त्यसमध्ये ६ सय ७० नागरिकतामाथि विशेष छानबिन गरिएको थियो । नागरिकता जारी गर्दा आवश्यक प्रक्रिया पूरा नगरेको, अभिलेख चुस्त नराखेको र साक्षीप्रमाणबिनै जारी गरेकोलगायत त्रुटि फेला पारेको थियो । काठमाडौंका प्रमुख जिल्ला अधिकारी जनकराज दाहालले छानबिन समितिको प्रतिवेदन आइनसकेको बताए । फर्जी कागजात बनाएर विदेशीलाई नागरिकता दिलाउने गिरोहप्रति हामी सजग र सतर्क छौं, उनले भने, स्थानीय तहबाटै कानुनसम्मत रूपमा मात्रै सिफारिस हुनुपर्छ, प्रक्रिया पूरा नगरेका विवरणबाट नागरिकता पाउन सकिँदैन ।२०७५ चैत १९ मा गृह मन्त्रालयले मुलुकभरका जिल्ला प्रशासन कार्यालयलाई परिपत्र गर्दै अंगीकृत नागरिकका सन्तानलाई वंशजका आधारमा नागरिकता जारी गर्न निर्देशन दिएको थियो । त्यसविरुद्ध सर्वोच्च अदालतमा परेको रिटमा गत वैशाख २५ मा न्यायाधीशद्वय सुष्मलता माथेमा र ईश्वरप्रसाद खतिवडाको इजलासले गृहको परिपत्र कार्यान्वयन नगर्न आदेश दिएको थियो । गृहको परिपत्र र सर्वोच्चको आदेशको बीचमा प्रशासनबाट जारी भएका नागरिकता प्रमाणपत्रमाथि अख्तियार दुरुपयोग अनुसन्धान आयोगले समेत छानबिन गरिरहेको छ ।"
आलमविरुद्ध थुनछेक बहस सुरु,"रौतहट (कास) कांग्रेस सांसद एवं पूर्वमन्त्री मोहम्मद आफताब आलमविरुद्ध बिहीबारबाट जिल्ला अदालत रौतहटमा थुनछेक बहस सुरु भएको छ । बहसपछि अदालतले मुद्दाको किनारा नलागुन्जेल आरोपितलाई थुनामा राख्ने, धरौटी वा साधारण तारेखमा छाड्ने भन्ने विकल्पमध्ये एउटा आदेश दिनेछ । वादी सरकारी वकिलले आलमलाई थुनामा राख्नुपर्ने जिकिरसहित थुनछेक बहस गरेका छन् । उनीमाथि कर्तव्य ज्यान, ज्यान मार्ने उद्योग र विस्फोटक पदार्थ भण्डारणसम्बन्धी तीनवटा आरोपमा सजाय माग दाबीसहित जिल्ला सरकारी वकिलको कार्यालयले सोमबार अदालतमा अभियोगपत्र दर्ता गराएको थियो । आलममाथि अदालतले तीन दिन लगाएर बयान सकेको थियो । आलमले भने आरोप अस्वीकार गर्दै आएका छन् । उनले जिल्ला अदालतका चार नम्बर न्यायाधीश दीपक ढकालको इजलासमा बयान दिएका हुन् । उनकै इजलासमा थुनछेक बहस जारी छ । जिल्ला न्यायाधिवक्ता खडिन्द्रराज कटवालले वादीका तर्फबाट पहिलो दिन बहस गरेका थिए । पहिलो संविधानसभा निर्वाचनको अघिल्लो दिन ०६४ चैत २७ गते साँझ पूर्वमन्त्री शेख इद्रिसको राजपुर फरदहवास्थित गोठमा भएको बम विस्फोटमा घाइते सरुअठाका त्रिकोलप्रताप सिंह र ओसी अख्तरलाई जिउँदै इँटाभट्टामा हालेर मारेको आरोप उनीमाथि छ । उनलाई ३२ वर्षको कैद मागदाबी गरिएको छ । बहसक्रममा जिल्ला न्यायाधिवक्ता कटवालले तत्काल विद्यमान प्रमाणका आधारमा ३ वर्षभन्दा बढी कैद सजाय हुन सक्ने मुद्दामा थुनामा राखेर कारबाही गर्नुपर्ने जिकिर गरेका छन् । सहन्यायाधिवक्ता सूर्यराज दाहाल, पर्सा जिल्ला न्यायाधिवक्ता रुद्रप्रसाद पन्थी, उपन्यायाधिवक्ता अर्जुनप्रसाद कोइराला र सहायक न्यायाधिवक्ता रामप्रसाद पन्थीले पीडितको पक्षमा बहस गर्ने जिल्ला कटुवालले जनकारी दिए । पीडितको पक्षबाट पूर्वमहान्यायाधिवक्ता डा युवराज संग्रौला, वरिष्ठ अधिवक्ता पुष्पराज पौडेल, आशिकराम कार्की, गोविन्द शर्मा बन्दी, ओमप्रकाश अर्याल, दिनेश त्रिपाठी, कुमार शर्मा आचार्यले पनि बहस गर्दै छन् भने आलमको पक्षमा वरिष्ठ अधिवक्ता शेरबहादुर केसी, योगेन्द्र अधिकारी, सुनील पोखरेल, कृष्ण घिमिरेलगायतले वकालत गर्दै छन् ।"
सरकारले १३ अर्ब ६२ करोड ऋण लिने,"(काठमाडौं)  दुरुपयोग भएको भन्दै आलोचित भइरहेको प्रधानमन्त्री रोजगार कार्यक्रम सञ्चालन गर्न सरकारले १३ अर्ब ६२ करोड रुपैयाँ ऋण लिने भएको छ ।यसै साता बसेको मन्त्रिपरिषद् बैठकले विश्व बैंकसँग १२० मिलियन अमेरिकी डलर (१३ अर्ब ६२ करोड रुपैयाँ) बराबरको सहुलियतपूर्ण ऋण स्वीकार गर्ने निर्णय गरेको हो । आर्थिक क्षेत्रका जानकारहरूले यस कार्यक्रमलाई अनुत्पादक भन्दै ऋण लिएर सरकारले मुलुकलाई भार थप्ने काम गरेको टिप्पणी गरेका छन् । यो ऋणबाट युवा रोजगारी प्रवर्द्धन गर्ने उद्देश्यसहितको रूपान्तरण पहल परियोजनामा खर्च गर्ने मन्त्रिपरिषद्को निर्णय सार्वजनिक गर्दै सरकारका प्रवक्ता तथा सञ्चारमन्त्री गोकुल बाँस्कोटाले बताए । रूपान्तरण पहल परियोजना भनिए पनि यो रकम प्रधानमन्त्री रोजगार कार्यक्रममा खर्च गर्ने, मन्त्रिपरिषद्को निर्णयमा भनिएको छ । सरकारले प्रधानमन्त्री रोजगार कार्यक्रमका लागि यस वर्ष ५ अर्ब १ करोड रुपैयाँ बजेट विनियोजन गरेको छ । सरकारी बजेटले अपुग हुने भएपछि आउँदो पाँच वर्षभित्र खर्च गर्ने गरी ऋण लिने भएको श्रम मन्त्रालयले जनाउँदै आएको छ । प्रधानमन्त्री रोजगार कार्यक्रमका लागि ऋणको उपादेयता नहुने पूर्व अर्थ सचिव शान्तराज सुवेदीले बताए ।सरकारले सार्वजनिक विकास निर्माणसम्बन्धी कार्यक्रम तथा आयोजनाहरूमा युवालाई रोजगारीमा लगाउने र त्यसको आधारमा उनीहरूलाई ज्याला दिने गरी यो कार्यक्रम अघि सारेको हो । यो कार्यक्रममा संलग्नलाई ज्यालाका नाममा नगद वितरण र भुक्तानीको प्रक्रियामा दुरुपयोग भएको भन्दै पहिलो वर्ष नै आलोचित बनिसकेको छ । पूर्वाधार निर्माण, पुँजी निर्माण, रोजगारी सिर्जना, जनशक्ति सक्षम तथा विकासका लागि दातृ निकायहरूसँग ऋण लिने हो, उनले भने, गाउँपालिका र नगरपालिकामा बजेट पठाउने, दैनिक ज्यालादारीका नाममा नगद वितरणका लाडि ऋण लिनु उपयुक्त छैन । यसले सरकारमाथि दायित्व सिर्जना गर्ने नेपाली जनताको थाप्लोमा यो ऋण खप्टिने उनको टिप्पणी छ । हाल साढे १० खर्ब रुपैयाँ नेपालले तिर्न बाँकी ऋण छ । प्रतिनेपाली ऋण करिब ३६ हजार रुपैयाँ पर्न आउँछ ।ऋण लिने र नगद वितरणले पाउनेलाई पनि क्षणिक लाभ, दिनेलाई खर्च र भार मात्रै हुन्छ, पूर्वसचिव सुवेदी भन्छन्, रोजगारी सिर्जना, गरिबी निवारणको उद्देश्य पूर्ति नहुने खालका कार्यक्रममा ऋण लिन सरकारले धेरै पटक सोच्नुपर्ने थियो । विश्व बैंकको अन्तर्राष्ट्रिय विकास संस्था (आईडीए) बाट यो ऋण लिन सरकारले अर्थ, कानुन, श्रम, रोजगार तथा सामाजिक सुरक्षा मन्त्रालयका अधिकारीहरूको एक वार्ता टोली गठन गरेको थियो । उनीहरूले ऋण लिन उपयुक्त हुने भनी सरकारलाई सुझाव पेस गरे । नेपालले विश्व बैंकका अधिकारीहरूसँग प्रधानमन्त्री रोजगारी कार्यक्रमका लागि ऋण उपलब्ध गराइदिन अर्थ मन्त्रालयले अनुरोध गरिसकेपछि वार्ता टोली गठन भएको हो, सरकारका एक अधिकारीले भने, विरोध भएपछि औपचारिकता निभाउन वार्ता टोली गठन र सिफारिसको काम भएको हो ।गत आर्थिक वर्षबाट सञ्चालित यो कार्यक्रममा ३ अर्ब १० करोड रुपैयाँ खर्च भइसकेको छ । यसमध्ये करिब साढे २ अर्ब रुपैयाँ आर्थिक वर्षको अन्तिम महिनामा खर्च भएको हो । विनियोजित बजेट सक्न वर्षान्तमा यो कार्यक्रममा संलग्नहरूलाई ज्यालाका रूपमा जथाभावी बाँडेको, वास्तविक श्रम नभएको, कार्यकर्ता केन्द्रित रोजगारी दिइएको भन्दै यो कार्यक्रमको आलोचना भइरहेको छ । मन्त्रालयले भने ६ हजार ९ सय ४ आयोजनामा काममा लगाई उक्त रकम भुक्तानी दिएको जनाएको छ । वृद्धवृद्धाका लागि सामाजिक सुरक्षाको भक्ता बढाउँदा विश्व बैंक, एसियाली विकास बैंकलगायत दातृ निकायहरूले नगद बाँड्न हुँदैन भनेर आलोचना गरेका छन्, पूर्वसचिव सुवेदी भन्छन्, विश्व बैंकले पनि पनि यस्तो कार्यक्रमलाई प्रोत्साहन गर्नु सुहाउँदो भएन ।यसो भन्ने विश्व बैंकले आलोचना थाहा पाउँदापाउँदै किन दियो ऋण ? दातृ निकायले देशअनुसार लगानी गर्ने लक्ष्य निर्धारण गरेका हुन्छन्, सुदेवीको उत्तर छ । लक्ष्य पुगेन भने त्यस देशमा काम गर्ने अधिकारीहरूको क्षमतामा प्रश्न उठ्छ । नेपालका पूर्वाधार आयोजनामा दिइएको ऋण खर्च नभइरहेको पृष्ठभूमिमा प्रधानमन्त्री रोजगार कार्यक्रमको बजेट तत्काल खर्च हुने प्रकृतिको रहेकाले लक्ष्य पूरा गर्न विश्व बैंकको चाहना हुन सक्ने अनुमान गरिएको छ ।प्रधानमन्त्री रोजगार कार्यक्रममा गत वर्षको अन्तिमसम्ममा १ लाख ७१ जनाले रोजगारी प्राप्त गरेको विवरण श्रम मन्त्रालयले सार्वजनिक गरिसकेको छ । यो कार्यक्रममा संलग्न हुनका लागि १७ लाख १ हजार ५५१ जनाले आवेदन दिएको मन्त्रालयले जनाएको छ । यो कार्यक्रम ७५३ वटै स्थानीय तहमा सञ्चालित छ । गत आर्थिक वर्ष २०७५७६ को नीति तथा कार्यक्रम र बजेटमा आगामी पाँच वर्षभित्र कुनै पनि नेपाली नागरिकले बाध्यताले वैदेशिक रोजगारीमा जानुपर्ने अवस्थाको अन्त्य गर्ने घोषणा गरी प्रधानमन्त्री रोजगार कार्यक्रम सञ्चालनमा ल्याएको हो ।गत वर्ष यो कार्यक्रम दुरुपयोग भएकाले विश्व बैंकले कडा सर्त राखेर अघि बढ्न सक्ने अनुमान अर्थविद् रामेश्वर खनालको छ । मैले यस कार्यक्रमको आलोचना गरेपछि विश्व बैंकले सरकारलाई ऋण दिन्छौं भनिसकेका छौं, कसरी व्यवस्थति गर्ने भनेर सुझाव मागेको थियो, उनले सुनाए, रोजगारी सिर्जना नेपालको प्राथमिकता हो, त्यसमा आपत्ति हुने कुरै भएन । मुख्य कुरा दुरुपयोगको प्रश्न हो भन्दै चार सुझाव दिएँ । पहिलो जो व्यक्ति काममा संलग्न हुन्छ उसैको नामको बैंक खाता हुनुपर्यो र त्यसमा भुक्तानी गर्ने सर्त राख्नुपर्छ । दोस्रो सुझाव एक घण्टामा काम लगाएर वा रोजगारीमै संलग्न भएको पार्टी कार्यकर्तालाई यसमा रोजगारी दियौं भनेर भुक्तानी दिनु हुँदैन भन्ने हो, उनले भने । त्यसबाट जोगिन कम्तीमा ६ महिनाअघिदेखि बेरोजगारी भएको र एउटा सीप भएको व्यक्तिलाई प्रशिक्षित नगरी अर्को क्षेत्रको काममा लगाउन नपाइने तेस्रो सुझाव दिएको खनालले बताए ।चौथो कामको विवरण केन्द्रमा मगाउने र त्यसका आधारमा भुक्तानी दिनुपर्छ भनेको थिएँ, उनले भने, तीन वटा सुझाव सर्तहरू विश्व बैंकले सरकारसँग राखिसकेको छ, चौथो छैन । खनालका अनुसार यो कार्यक्रमको बजेट दुरुपयोग हुन्छ कि भन्ने शंकामा अर्थमन्त्री युवराज खतिवडा पनि छन् । बरु दातृ निकायको ऋण हालिदियो भने उसका सर्तले दुरुपयोगबाट जोगिन्छ कि भन्ने उद्देश्यअनुसार जोडबलमा यो ऋण लिइएको पनि हुन सक्छ, उनको अनुमान छ । यसअनुसार भएननभएको कार्यान्वयनले देखाउने खनालले बताए ।अधिकतम सीपयुक्त जनशक्ति उत्पादन, रोजगारी सिर्जना गर्ने कार्यमा विश्व बैंकको ऋण प्रयोग हुने श्रम मन्त्री गोकर्ण विष्टले बताए । मान्छेको जीवन परिवर्तन गर्ने गरी मानिसका लागि लिइएको ऋण हो, उनले भने, केही डेढअक्कली अर्थशास्त्री तथा पूर्व अर्थ सचिवहरूलाई वैदेशिक सहायता सडक, पुल र पूर्वाधारमा मात्रै हुन्छ, मान्छेको जीवनमा हुदैन भन्ने बुझाई छ । संसारमा विकासको महत्वपुर्ण पाटो मान्छेको जीवन विकास रहेकाले हालको सरकारले त्यसमा ध्यान दिएको उनले बताए । त्यसकारण यो ऋण मान्छेको जीवनमा लगानी गर्ने योजना हो, उनले भने, अहिलेसम्म प्राप्त भएका कतिपय वैदेशिक सहायताको ठूलो हिस्सा बाहिरै जाने गरेको छ । यो ऋणको सबै खर्च नेपालीको लागि मात्रै प्रयोग हुनेछ ।"
बैंकले मनपरी बिमा गर्न नपाउने,"(काठमाडौं)  बैंक तथा वित्तीय संस्थाले गर्ने बिमामा कडाइ हुने भएको छ । निक्षेप संकलनको प्रतिस्पर्धामा बैंक तथा वित्तीय संस्थाले ठूला र महत्त्वाकांक्षी योजना सार्वजनिक गर्न थालेपछि सम्भावित जोखिम न्यूनीकरणका लागि बिमा समितिले कडाइ गर्न लागेको हो । बैंक तथा वित्तीय संस्थाले सेवाग्राहीलाई निःशुल्क बिमा योजना घोषणा गरेको भेटिएको छ, बिमा समितिका अध्यक्ष चिरञ्जीवी चापागाईंले भने, त्यस्ता कारोबारलाई नियमनको दायरामा ल्याउनुपर्नेछ । यसका लागि समितिले अध्ययन प्रक्रिया अघि बढाएको उनले बताए । हाम्रो उद्देश्य बिमितिले कानुनले दिएको सुविधा सजिलै पाउन् भन्ने हो, उनले थपे, हाल केही बैंक तथा वित्तीय संस्थाले सार्वजनिक गरेका बिमा योजनामा कानुनी र विश्वासनीय आधार देखिएन ।एकडेढ वर्षयता बैंक तथा वित्तीय संस्थाले निक्षेप संकलनसँगै विभिन्न किसिमका बिमा योजना ल्याएका छन् । ती योजना स्वास्थ्य, शिक्षा, ठूला प्राणघातक रोग, दुर्घटनालगायतको बिमासँग सम्बन्धित छन् । प्रायः त्यस्ता योजना निःशुल्क छन् । ती बिमा योजना बैंक तथा वित्तीय संस्थामा निक्षेप संकलन गर्ने निक्षेपकर्ताका लागि हो । यस्ता योजनाले विकृति भित्र्याउने, बास्तविक पीडित सुविधाबाट वञ्चित हुने निष्कर्षका आधारमा समितिले कडाइ गर्न लागेको हो । बैंक तथा वित्तीय संस्थाले गल्ती गरे, उनीहरूलाई बिमा गर्न दिनु हुँदैन भन्ने होइन, अध्यक्ष चापागाईले भने, तर, उनीहरूले गरेको बिमासम्बन्धी कामको पनि नियमन हुनुपर्यो । अप्ठ्यारो पर्दा बिमित सुविधाबाट वञ्चित हुनु नपरोस् ।यसका लागि समितिले आन्तरिक रूपमा गृहकार्य सुरु गरेको उनले बताए । बिमा कम्पनीसँग एक चरणमा छलफल भएको र त्यस विषयमा सत्यतथ्य बुझेर प्रतिवेदन तयार गर्न दुई छुट्टाछुट्टै समिति गठन गरिएको उनले बताए । बैंक तथा वित्तीय संस्थाद्वारा हुँदै आएको जीवन बिमाबारे अध्ययन गर्न विमाविज्ञ भोजराज शर्माको संयोजकत्वमा र निर्जीवन बिमाबारे अध्ययन गर्न कार्यकारी निर्देशक राजुरमण पौडेलको संयोजकत्वमा समिति गठन भएको छ । शर्मा संयोजक रहेको समितिमा नेपाल लाइफ र मेटलाइफ एलिको इन्स्योरेन्सका प्रमुख कार्यकारी अधिकृत सदस्य छन् भने पौडेल संयोजक रहेको समितिमा शिखर र एनएलजी इन्स्योरेन्सका प्रमुख कार्यकारी अधिकृत सदस्य छन् । मंगलबार ती समिति गठन भएका हुन् । दुवै समितिले एक साताभित्र प्रतिवेदन बुझाउनेछन् । दुवै समितिले बैंक तथा वित्तीय संस्थाद्वारा सञ्चालित बिमा कार्यक्रमलाई कसरी नियमनको दायरामा ल्याउन सकिन्छ भन्ने विषयमा अध्ययन सुरु गरेका छन् । यसका लागि विभिन्न विकल्पका रूपमा अध्ययन भइरहेको समितिका एक सदस्यले बताए । बिमा कम्पनीले बैंकसँग सम्झौता गर्दा बिमा समितिको पूर्वस्वीकृत लिनुपर्ने, बैंकद्वारा बिमा गरिएका ग्राहकले पनि बिमाका लागि छुट्टै फाराम भर्नुपर्ने, निक्षेपकर्तालाई बैंकले दिने सुविधाहरूको छुट्टाछुट्टै प्रस्तवना तयार गर्नुपर्नेलगायत विषयमा अध्ययन तथा छलफल भइरहेको ती अधिकारीले बताए ।बैंक तथा वित्तीय संस्थाले निक्षेपमा ल्याएका बिमा योजनामा कुन बैंकसँग सम्झौता गरेको हो ? दाबी भुक्तानी लिन कहाँ सम्पर्क गर्ने हो ? लगायत विषय प्रस्टसँग देखिने गरी उल्लेख गर्नुपर्ने लगायत विषयमा पनि छलफल भइरहेको जनाइएको छ । बैंक तथा वित्तीय संस्था बिमा समितिको नियमनभित्र नभएकाले केही यो विषयमा राष्ट्र बैंकसँग पनि समन्वय गर्ने पर्ने र त्यसका लागि पनि छलफल भइरहेको छ । राष्ट्र बैंकसँग पनि केही विषयमा समन्वय गर्नुपर्नेछ, ती सदस्यले भने, यो सम्बन्धीमा छुट्टै निर्देशिका पनि जारी गर्नुपर्ने हुन सक्छ । बैंक तथा वित्तीय संस्थाले सार्वजनिक गरेका बिमा योजनाहरूमा निक्षेपकर्तालाई विभिन्न किसिमका रोग, दुर्घटनालगायत छन् । बिमा कम्पनी ती विषयमा बिमा गर्नका लागि निश्चित मापदण्ड तोकेको हुन्छ ।"
एकद्वार केन्द्रले सेवाग्राहीलाई सहज,"(काठमाडौं)  उद्योग विभागमा गत जेठबाट एकद्वार सेवा केन्द्र सञ्चालनमा आएपछि स्वदेशी तथा विदेशी सेवाग्राहीलाई सुविधा पुगेको छ । सेवा केन्द्र सञ्चालनले उद्योग दर्ता तथा विदेशी लगानी दर्ता प्रक्रियामा सहज र छिटो भएको सेवाग्राहीले बताए । सेवा केन्द्र सञ्चालनले पहिलाको भन्दा काम छिटो भए पनि यसमा थप सुधार आवश्यक रहेको बेलारुसका एन्ड्री इभोनाभले बताए । बिजनेस भिसाका लागि आएका इभोनाभ भन्छन्, यहाँ पालोमा बस्नेहरूलाई आराम गर्ने स्थान छ । तर कर्मचारी भएन भन्दै हाम्रो काम ढिला गर्नु भएन । सेवाग्राहीसँग सेवाप्रदायक नम्र भएर बोल्न जरुरी रहेको उनले बताए ।यस्तै कात्तिक ७ गतेबाट लगानीकर्ता तथा उद्योगीलाई सुविधा दिन लगानी दर्ता सहजीकरण केन्द्र पनि सञ्चालनमा ल्याएको छ । उद्योगी तथा लगानीकर्ताहरूलाई लगानीमैत्री वातावरण सिर्जना गर्न केन्द्र सञ्चालन गरिएको विभागका प्रवक्ता विनोदकुमार खड्काले बताए । कसैलाई विदेशी लगानीसम्बन्धी केही जिज्ञासा छ भने सम्बन्धित शाखाकै कर्मचारीबाट जानकारी उपलब्ध गराउने व्यवस्था रहेको विभागका प्रवक्ता खड्काले बताए । हामीले सहजीकरण केन्द्रका लागि नै भनेर कर्मचारी राखेका छैनौं, कसैले केही जान्न चाहेको खण्डमा सम्बन्धित कर्मचारीबाट सेवा दिन्छौं, उनले थपे । सेवाग्राहीसँग कर्मचारी नरम भएर बोल्नुपर्ने उनको भनाइ छ । कामको चापले गर्दा सोचेअनुरूप सेवा नपाएको हुन सक्ने उनको अनुमान छ । आन्तरिक बैठकमा पनि पटकपटक यो विषयलाई लिएर कर्मचारीहरूलाई सजग गराइरहेका हुन्छौं, उनले भने, कर्मचारीहरूले कस्तो व्यवहार गरिरहेका छन् भनेर आन्तरिक अनुगमन पनि गर्छौं । गुनासो आएमा पहिले कर्मचारीलाई सचेत गराउँछौं । त्यसपछि विभागीय कारबाही गर्छौं ।विभागमा ७५ कर्मचारी कार्यरत छन् । विदेशी लगानी शाखामा ४ र उद्योग दर्ता शाखामा ३ अधिकृत छन् । विभागमा कर्मचारीको अभाव भएर काममा कुनै असर नपरेको तर्क खड्काको छ । सेवाग्राही र सेवाप्रदायक प्रविधिमैत्री नभएका कारण काममा केही समस्या देखिएको उनको भनाइ छ । सेवाग्राही अझै पनि हातमा फाइल बोकेर आउनुहुन्छ । त्यसका लागि यो आर्थिक वर्षभित्र अर्थ मन्त्रालयबाट अनलाइन सिस्टमका लागि २ करोड रुपैयाँको बजेट छुट्टाइएको छ, उनले भने, यसबाट काम अझ छिटो हुनेछ । एकद्वार सेवा केन्द्रमा नेपाल राष्ट्र बैंक, अध्यागमन, भन्सार, कम्पनी रजिस्ट्रार कार्यालय, श्रम तथा व्यवसायजन्य, भूमि सुधारका कर्मचारीहरू छन् । यसमा कम्प्युटर कर्मचारी अस्थायी राखिएको छ । सेवा केन्द्रमा विदेशी लगानी तथा प्रविधि हस्तान्तरण, विदेशी विनिमय सहजीकरण, भिसा सहजीकरण, अनुमति तथा दर्ता, वातावरण, भन्सार तथा राजस्व, प्रशासन कानुन र जग्गा सहजीकरणलगायत एकाइबाट सेवा दिइन्छ ।जेठदेखि असोज मसान्तसम्म सेवा केन्द्रबाट ८२ उद्योग दर्ता, १५३ विदेशी लगानी, १ हजार ७६ विजनेस भिसा, ३० गैरपर्यटकिय भिसा, २५ व्यावसायिक स्थायी लेखा नम्बर (प्यान) दर्ता, २ सय एक्जिम कोड, ३ हदबन्दीभन्दा बढीको जग्गा भागको सहजीकरण दर्ता, १६ ईआईए दर्ता भएको छ । यसका साथै लगानी कर्ताले १ लाख यूएस डलरसम्मको रकम फिर्तासमेत सेवा केन्द्रबाटै गर्न सक्ने व्यवस्था रहेको छ । ५ महिनामा २४ अर्ब ५५ करोड ५३ लाख ५० हजार रुपैयाँ विदेशी लगानी भएको छ ।"
धानपछि मकै र गहुँमा फौजी किरा,"किसानले पाएकै छैन । ती अधिकारीका अनुसार महामारीबाट करोडौं रुपैयाँको क्षति भए पनि राहत कार्यक्रम ५० हजारको हुन्छ । एउटा किसानलाई हजारको दरले राहत दिँदा कर्मचारी नै उल्लु हुन्छन्, ती अधिकारीले भने । केन्द्रका वरिष्ठ बाली संरक्षण अधिकृत आचार्यले किरामहामारीको हकमा व्यापारीबाट क्षति भराउन सम्भव नभएको बताए । उनले क्षतिपूर्तिराहतका लागि केन्द्रले उपलब्ध गराएको तथ्यांकबाट मात्रै पर्याप्त नहुने बताए । किसानलाई राहत उपलब्ध गराउन जिल्लाको प्रमुख जिल्ला अधिकारीको अध्यक्षतमा दैवी प्रकोप समिति हुन्छ । त्यो समितिमा पेस गरेर निर्णय गरेपछि मात्रै संघीय वा प्रदेश मन्त्रालयले आफ्नो स्रोतअनुसार उपलब्ध गराउने उनले बताए । मेचीदेखि महाकालीसम्म्म समस्या देखिएको छ । कृषि मन्त्रालयमा दैवी प्रकोप राहत युनिट छ, आचार्यले भने, त्यहाँ सबै तथ्यांक आएपछि थप प्रक्रिया अगाडि बढ्छ । यता मन्त्रालयका सहसचिव केसीले फौजी किराको क्षतिपूर्तिको हकमा केही काम नभएको बताए । प्रदेश र स्थानीय सरकारमा केके भयो जानकारी भएन, मन्त्रालयका सहसचिव केसीले भने, तर, संघीय निकायको हकमा फौजीको क्षतिबारे छलफल भएको छैन । क्षतिपूर्तिको माग पनि भएको छैन । कृषि सचिव युवकध्वज जीसीले किरा नियन्त्रण गर्न राष्ट्रिय समन्वय समिति गठन भएको बताए । सचिवको संयोजकत्वमा राष्ट्रिय कार्यदल बनाएर काम गर्न कार्यविधि र सुरक्षित विषादी प्रयोगको विषयमा प्रोटोकल स्वीकृत गरेको बताए । गलत विषादी प्रयोग रोक्न र फौजी किरा नियन्त्रण गर्न स्थानीय तह, डिलर, सप्लायर्सलगायतलाई नार्कमा दुईदिने तालिम दिएका छौं, सचिव जीसीले भने, संघीय मन्त्रालयले गर्नुपर्ने सम्पूर्ण जिम्मेवारी पूरा गरेको छ । अन्तर्राष्ट्रिय समन्वयपत्राचार, नीतिगत कार्यहरू गरेका छौं । राम्रो काम गर्ने जिल्लामा फौजी किरा नियन्त्रणमा आएको उनले बताए । नेपालमा मिश्रित खेती भएकाले पनि प्रकोप रोक्न केही समस्या भएको उनले बताए ।"
दोर्दीमा फलेन धान,"(लमजुङ)  धानको बीउ नक्कली परेपछि दोर्दी गाउँपालिकाका किसान ठगिएका छन् । गाउँपालिकाका अर्चलबोट, दुवार, हिलेटक्सारलगायत क्षेत्रका किसानले लगाएको धान काट्ने बेलासम्म पनि नफलेको हो ।किसानका अनुसार गरिमा, सुधा, बेलना शंकर, गोरखनाथलगायत धानको बीउमा समस्या देखिएको छ । केही बोट हरियै छन् भने केही पहेंलिएका छन् । धान नफलेपछि किसानहरू बोट काटेर वस्तुभाउलाई खुवाउन थालेका छन् । दोर्दी२ अर्चलबोटका किसान बद्रीनाथ पौडेलले १० रोपनीमा लगाएको गरिमा जातको धान एउटा पनि नफलेको बताए । मैले बाइसजाँगर र भोटेओडारबाट गरिमा जातको धानको बीउ ल्याएर रोपेको हुँ । एउटै फलेन । अचम्म भो, ८५ वर्षीय पौडेलले भने, एउटा दुइटा बोट नफलेको त कहिलेकाहीँ देखिन्छ । यतिको उमेर भयो । पूरै खेत नफलेको अहिल्यै देखियो । स्थानीय बद्रीनाथ लामिछानेले आफ्नो ३ रोपनीमा लगाएको गरिमा जातको धान पनि नफलेको बताए । दुवारकी हिता रानागमरले पनि धानमा पूरै बाला नलागेको बताइन् । उनका अनुसार गाउँलेले बेंसीसहर, चितीलगायत ठाउँका एग्रोभेटबाट बीउ लगेका थिए । कुनैमा बाला छ, कुनैमा छैन । फलै निकालेन, उनले भनिन्, धान त्यत्तिकै छ । फल नलागेपछि कसैकसैले वस्तुभाउलाई खुवाउन थालेका छन् । बालामा भुसैभुस रहेको र बोट पहेंलो भएको उनले बताइन् । यहाँका किसानले सुधा, च्याम्पियन र गोरखनाथ धान लगाएका थिए ।दुवारका कार्यपालिका सदस्य लालमाया मिजारले यहाँ मात्रै नभएर हिलेटक्सारमा समेत धान नफलेको बताइन् । कसैलाई बीउको नाम थाहा छ । कसैलाई छैन । धान भनेपछि गाउँलेले बीउ ल्याएर रोपे । अहिले फल्दै फलेन, उनले भनिन् । दुवारमा मात्रै करिब ५० रोपनी क्षेत्रफलमा लगाइएको धान नफलेको उनले बताइन् । धान नफलेपछि किसान बोल्नै सक्नुभएको छैन । के खाने, के गर्ने भनेर रुने कराउने गर्नुभएको छ, उनले भनिन्, मैले कृषि शाखामा जानकारी गराएकी छु । किसानलाई राहत हुन्छ या हुँदैन, थाह छैन । वर्षाभरिको किसानको मिहिनेत खेर गएको उनले बताइन् ।धान काटेर धन्क्याउने बेलासम्म बालामा धान फल्ने आश बोकेर बसेका किसान निराश बनेको मिजारले बताइन् । गाउँपालिका कृषि प्रसार अधिकृत गोविन्दराज सेढाइँका अनुसार अर्चलबोट र दुवारका किसानले लगाएको धान नफलेको भन्दै कार्यालयमा निवेदन आएको छ । केही ठाउँमा हामीले हेर्यौं । सहरबाट किनेर ल्याएको धान नफलेको पाइएको छ । किसानको गुनासो पनि त्यही छ । किसानले गरिमालगायत जातहरू भनेका छन्, उनले भने ।"
घट्यो उत्पादन,"(कञ्चनपुर)  पश्चिम तराईका कञ्चनपुर र कैलालीमा यस वर्ष धान उत्पादन घटने देखिएको छ । सिजनमा आवश्यकताअनुसार पानी नपर्नु, समयमै मलखाद नपाइनु र ७ सयभन्दा बढी हेक्टरमा नक्कली गरिमा जातको धान नपसाउँदा उत्पादन घट्ने देखिएको हो । कृषि ज्ञान केन्द्र कञ्चनपुरका अनुसार दुवै जिल्लामा धानको उत्पादकत्व नघटे पनि उत्पादनमा भने कमी आउनेछ । कञ्चनपुरमा धानको उत्पादकत्व ३ दशमलव १ र कैलालीमा ३ दशमलव ५ टन प्रतिहेक्टर रहेको छ । यस वर्ष पनि उत्पादकत्व यसकै हाराहारीमा छ । धानको उत्पादकत्व गत वर्षकै हाराहारीमा छ तर उत्पादन भने घटेको छ, ज्ञान केन्द्रका निमित्त प्रमुख रामचन्द्र भट्टले भने, ठूलो क्षेत्रमा लगाइएको धान नपसाउँदा उत्पादन प्रभावित भएको हो । कैलाली र कञ्चनपुरमा ७ सय हेक्टर बढीमा रोपिएको नक्कली गरिमा धान पसाएको छैन । भट्टले गत विगतका वर्षको तुलनामा उत्पादकत्वमा भने कमी नआउने जानकारी दिए । दुवै जिल्लाको उत्तरी क्षेत्रमा पानीको अभावका कारण पनि धानको उत्पादनमा कमी आएको छ । यस वर्ष वर्षा निकै कम भएकाले चुरे फेदीमा उत्पादनमा ह्रास आएको छ । कञ्चनपुरको उत्तरी क्षेत्रमा सिँचाइ सुविधाको अभाव छ । कैलालीको उत्तरी क्षेत्रमा पनि पर्याप्त सिँचाइ सुविधा छैन । यस वर्ष वर्षा निकै कम भएका कारण उत्पादन वृद्धि हुन नसकेको कृषि प्राविधिकहरूले बताए । वर्षा नहुँदा विभिन्न रोगकिराको संक्रमणसमेत बढेको थियो । गाँज हाल्ने बेला र पसाउने बेला आवश्यकताअनुसार वर्षा नहुँदा धानको वृद्धि विकास पर्याप्त हुन सकेन । यसैगरी समयमै मलखादको आपूर्ति पनि हुन सकेन । कृषकहरूले रोपाइँका बेला डीएपी तथा त्यसपछि युरिया पाउन सकेनन् । कञ्चनपुरमा ३८ हजार हेक्टर र कैलालीमा ७१ हजार हेक्टरमा धान खेती गरिँदै आएको छ । विगतका वर्षको तुलनामा बर्सेनि धान उत्पादन हुने क्षेत्र घट्दै गएको छ ।"
साओमीको सर्भिस सेन्टर,काठमाडौं (कास) साओमी ग्लोबल टेक्नोलोजी लिडरले नेपालमा आफ्नो पाँचौं आधिकारिक सर्भिस सेन्टर सञ्चालनमा ल्याएको छ । सर्भिस सेन्टर बिहीबारदेखि नारायणघाटमा सञ्चालनमा आएको हो । सर्भिस ब्रान्डका रूपमा साओमीले गुणस्तर र प्रक्रियामा उच्च बेन्चमार्क निर्माण र कायम गर्न लगनशील प्रयास प्रदर्शन गरिरहेको कम्पनीले जनाएको छ ।
केन्द्रीय बहिरा क्याम्पसलाई सहयोग,काठमाडौं (कास) जनता बैंक नेपालले संस्थागत सामाजिक उत्तरदायित्वअन्तर्गत केन्द्रीय बहिरा क्याम्पस नक्साललाई १० लाख रुपैयाँ आर्थिक सहयोग प्रदान गरेको छ । बिहीबार एक समारोहमा बैंकका प्रमुख कार्यकारी अधिकृत परशुराम कुँवर क्षेत्रीले क्याम्पस व्यवस्थापन समिति अध्यक्ष प्रभा हमाललाई उक्त रकमको चेक हस्तान्तरण गरे । बहिरा विद्यार्थीहरूलाई सांकेतिक भाषामा उच्च शिक्षा प्रदान गर्न क्याम्पसलाई सहयोग गरेको बैंकले जानकारी दिएको छ ।
मंसिरमा हस्तकला व्यापार मेला,काठमाडौं (कास) नेपाल हस्तकला महासंघको आयोजनामा आगामी मंसिर १२ देखि १६ गतेसम्म भृकुटीमण्डपमा १७ औं हस्तकला प्रतियोगिता हुने भएको छ । महासंघले नेपालका हस्तकला उद्यमीबाट उत्पादित सामानलाई देशविदेशमा प्रवर्द्धन गर्ने उद्देश्यले मेला आयोजना गर्न लागेको जनाएको छ । मेलामा ८ प्याभिलियनसहित २ सय कक्ष हुनेछन् । ७७ वटै जिल्लाका हस्तकला सामग्री राखिनेछन् ।
आनको अभिमुखीकरण,काठमाडौं (कास) नेपाल विज्ञापन संघ (आन) को आयोजना र सामाजिक सुरक्षा कोषको प्राविधिक सहयोगमा बानेश्वरमा सामाजिक सुरक्षा कोषसम्बन्धी अभिमुखीकरण कार्यक्रम सम्पन्न भएको छ । आनका अध्यक्ष रवीन्द्रकुमार रिजालले सरकारले ल्याएको सामाजिक सुरक्षा कोषमा सबैले सहयोग गर्नुपर्ने बताए ।
सिमेन्टको गुणस्तर कमजोर बनाउन खोजियो,"गुणस्तर घट्दैन ः विभाग मस्यौदा अनुमोदनमा भूमिका निर्वाह गर्ने गुणस्तर तथा नाप तौल विभागले म्याग्नेसियमको मात्रा भारतसँग समान रहेको भन्दै सिमेन्टको गुणस्तर कम नहुने भनाइ अघि सारेको छ । विभागका महानिर्देशक परिषद्का सदस्य सचिव हुने व्यवस्था छ । परिषद्ले निर्णय गर्न विभागले तयारी गर्नुपर्छ । गुणस्तरको सूचांक कम गरेर अघुलनशील (आईआर) वस्तु मिसावटमा छुट दिएको बुझाइ गलत भएको विभागको विज्ञप्तिमा उल्लेख छ । विभागका महानिर्देशक विश्वबाबु पुडासैनीले जारी गरेको विज्ञप्तिमा सिमेन्टको ग्रेड ३३, मा ६ प्रतिशत र ४३ र ५३ ग्रेडका लागि म्याग्नेसियमको मान ५ प्रतिशत कायम गरेर गुणस्तरमा कमी आउन नदिने उपाय अपनाएको उल्लेख छ । विभागले भारतीय गुणस्तरमा ३३, ४३ र ५३ ग्रेडको सिमेन्टमा म्याग्नेसियमको मान ६ प्रतिशत कायम गरिएको उल्लेख गरेको छ । नेपालमा उत्पादन हुने सिमेन्टको गुणस्तर भारतको भन्दा कम नरहेको र पछिल्लो समय उद्योग स्थापना बढेको विभागले जनाएको छ ।"
जलविद्युत् आयोजनाद्वारा क्षतिपूर्ति माग,"(तेह्रथुम)  काबेली ए जलविद्युत् आयोजना प्रवर्द्धक कम्पनीले सरकार आफैंले बनाएको कानुन उल्लंघन गरेको आरोप लगाएको छ । तमोर नदीको पिनासी घाटमा ३७ दशमलव ६ मेगावाट क्षमताको काबेली ए जलविद्युत् आयोजना निर्माण भइरहेको छ । सरकारले निर्माण गर्न लागेको ७ सय ६२ मेगावाट क्षमताको तमोर जलाशययुक्त बहुउद्धेश्यीय आयोजनाका कारण आफूहरूले निर्माण गरिरहेको आयोजना डुब्ने अवस्था आएको आरोप प्रवर्द्धक कम्पनीले लगाएको हो । प्रवर्द्धक कम्पनीले सरकारले काननुको ठाडै उल्लंघन गरी आफूहरूलाई अन्यायमा पारेको दाबी गर्यो । आगामी २ वर्षभित्र निर्माण कार्य सम्पन्न गरी विद्युत् उत्पादन गर्ने लक्ष्यका साथ काम गरिरहेको र डुबानमा पार्ने गरी अर्को आयोजना निर्माण गर्न चिनियाँ कम्पनीसँग सरकारले सम्झौता गरेपछि आफूहरू अन्योलमा परेको काबेली ए जलविद्युत् आयोजनाका मुख्य प्रशासकीय अधिकृत शेरसिंह भाटले बताए ।कुनै एक कम्पनीलाई विद्युत् उत्पादन अनुमति (लाइसेन्स) दिइसकेपछि उक्त आयोजनालाई प्रभावित पार्ने गरी सोही स्थानमा अन्य कुनै पनि कम्पनीलाई विद्युत् उत्पादन अनुमति दिन नमिल्ने कानुनी व्यवस्था हुँदाहुँदै सरकार आफैंले त्यस्तो कानुनको उल्लंघन गरेको भाटको आरोप छ । सरकार आफैंले आयोजना विकास सम्झौता गरेर विद्युत् प्राविधिकरणसँग विद्युत् खरिद सम्झौतासमेत गरिसकेको अवस्थामा आफूहरूको लगानी डुब्ने गरी अर्को आयोजना बनाउन नहुने आयोजना कार्यालयको भनाइ छ ।यो आयोजनामा विदेशी कम्पनी सिंहापुरको इन्फ्लाको एसिया कम्पनी र बुटवल पावर कम्पनीको १० अर्ब रुपैयाँ लगानी छ । आयोजना सन् २०१४ मा सुरु भएको थियो । आयोजना स्थल रहेको पाँचथरको हिलिहाङ गाउँपालिकाको दोरम्बाबाट ४ दशमलव ६ किलोमिटर लामो टनेलमार्फत पानी लगेर तमोर नदीको पिनासी घाटमा रहेको पावर हाउसमा खसालिनेछ । त्यसका लागि २५ किलोमटिर पहुँच सडक र ११ सय मिटर टनेल खन्ने कामसमेत सम्पन्न भइसकेको आयोजनाका मुख्य प्रशासकीय अधिकृत भाटले बताए ।तमोर नदीमै यसअघि २२ दशमलव ३४ मेगावाट क्षमताको तल्लो हेंवा खोला जलविद्युत् आयोजना निर्माण गरिएको छ । तल्लो हेंवा र काबेली ए आयोजनालाई उचित क्षतिपूर्ति दिएर तमोर जलविद्युत् आयोजना निर्माण गर्ने भनेर सरकारले झुटो प्रचार गरिरहेको भाटले बताए । क्षतिपूर्ति दिने विषयमा सरकारले हामीसँग कुनै सल्लाह र परामर्श नै गरेको छैन, उनले टेलीफोनमा कान्तिपुरसँग भने, हामीसँग सल्लाह नै नगरी झुटो सूचना प्रवाह गर्नु एकदमै गलत काम हो ।"
एआईआईबीबाट १२ अर्ब ७२ करोड ऋण,"(काठमाडौं)  सरकारले एसियाली पूर्वाधार लगानी (एआईआईबी) बैंक १२ अर्ब ७२ करोड रुपैयाँ ऋण लिने विषयमा छलफल गर्न एक वार्ता टोली गठन गरेको छ । मन्त्रिपरिषद्को यसै साता बसेको बैठकले विद्युत् वितरण प्रणाली स्तरोन्नति तथा आयोजना विस्तारका लागि ११२३ मिलियन अमेरिकी डलर बराबरको ऋण सहायता स्वीकार गर्ने सम्बन्धमा समिति गठन गरेको हो । अर्थ मन्त्रालय, अन्तर्राष्ट्रिय आर्थिक सहायता समन्वय महाशाखाका सहसचिव श्रीकृष्ण नेपालको संयोजकत्वमा वार्ता टोली गठन गरेको सरकारका प्रवक्ता बाँस्कोटाले बताए । सन् २०१४ मा चीनको संयोजनमा धेरैजसो विकशील मुलुकहरूलाई समावेश गरेर स्थापना भएको यो बैंकबाट पहिलोपटक ऋण लिन लागिएको हो ।"
खेतबाट प्रसारण लाइन,"जग्गा अधिग्रहण गर्नुभन्दा झरही र भलुही खोलाको किनार हुँदै लाइन विस्तार गर्न स्थानीयले सुझाएका छन् । हामी विकासका विरोधी होइनौं । आयोजना सम्पन्न हुनुपर्छ । तर, खेतीयोग्य जमिनभन्दा जंगल र खोलाको तिरबाट विस्तार गर्ने गरी फेरि सर्भे गर्न आवश्यक छ, भूमहीका गोविन्द लम्सालले भने, चलनचल्तीको मूल्य पनि नदिने अनि खेती गर्ने जग्गा पनि सस्तोमा अधिग्रहण गर्दा धेरै परिवारको घरबास उठ्नेछ । नेपाल र भारतबीच भएको सहमतिअनुसार अमेरिकी सहयोगको मिलिनियम च्यालेन्जअन्तर्गत नेपालभित्र बन्ने चार सय केभी लाइन जिल्लाको भूमही, रामग्राम, पाल्हीनन्दन हुँदै भारततर्फ जानेछ । आयोजनाले हाइटेन्सन लाइनको तल पर्ने जग्गा र त्यसको दायाँबायाँ २३ मिटरसम्मको जग्गा बिक्री वितरण तथा अन्य आर्थिक कारोबारका लागि रोक्का गरी खेतीका लागि मात्रै प्रयोग गर्न दिनेछ । प्रसारण लाइन १३० किलोमिटर लामो हुनेछ । आयोजना कार्यालय परासी सम्पर्क कार्यालयका प्रमुख रामविनोद झाले सरोकारवालासँग छलफल भइरहेको बताए । अहिले डीपीआर बनिसकेको छैन । सर्भे मात्र भएको छ, उनले भने, सबैको सल्लाह सुझावअनुसार काम हुनेछ ।"
'नेपालको चाहना र प्राथमिकता हेरेर सहयोग गर्छौं',"यूएसएआईडीका कार्यक्रम र यसमा खर्च भएको पैसाको लेखाजोखा कसरी हुने गरेको छ ? आएको सहयोग सदुपयोग भएको छछैन भन्ने आधार के छ ? विभिन्न परियोजनामा रकम विनियोजन भई आउनुअघि त्यसबारेको लक्ष्यपरिणामबारे अनुमानित लक्ष्य राखिएको हुन्छ । त्यस आधारमा हरेक योजनाका हकमा विनियोजित फरकफरक सहयोगको पारदर्शिता स्वाभाविक रहन्छ नै । किनभने शिक्षा, स्वास्थ्य, निर्माण अथवा अरू जुनै क्षेत्रमा पैसा गए पनि यो सबैले थाहा पाउने र हिसाब हेर्न मिल्ने गरी उपयोगमा आएको हुन्छ । हरेक वर्ष सहयोग नियोगको मुख्यालयले अमेरिकन कंग्रेसको सामना गर्नुपर्छ जहाँ हरेक करदाता अमेरिकी नागरिकको सरोकार जोडिएको छ । पैसाको उपयोग कसरी भयो, लक्ष्य केके पूरा भए अथवा भएनन् ? अरू पैसा माग्ने थप आधार के छ भन्ने पनि बहसमा आएर मात्रै निर्णयमा पुग्छ । यसकारण अमेरिकी सहयोगको सदुपयोग अथवा दुरुपयोग सहजै थाहा हुन्छ ।"
बोक्सी आरोपमा यातना,"ताप्लेजुङ (कास) ससुराले बोक्सी आरोपमा यातना दिएपछि पाँचथरको याङ्वरक गाउँपालिका २ फलैंचाकी एक महिला घर छाडेर माइतीको शरणमा पुगेकी छन् । घरमा यातना दिइएकाले बस्नै नसकेको भन्दै उनले प्रहरीमा उजुरी दिएकी छन् ।ससुरा कान्तप्रसाद गिरीले बोक्सी भन्दै यातना दिएकाले आफू घर बस्न नसकेको ३२ वर्षीया पूजा भारतीले बताइन् । उनले जिल्ला प्रहरी कार्यालय पाँचथरमा उजुरी दिएकी छन् । छिमेकी महेन्द्रप्रसाद पौडेलसँग मिलेर ससुरा कान्तप्रसादले बोक्सीको आरोप लगाएको र निर्घात कुटपिट गरेको उनको भनाइ छ । फलाम तताएर डाम्न खोजेपछि घरबाट भागेर हिलिहाङ३ पञ्चमीस्थित माइतीमा शरण लिएको उनले गुनासो गरिन् । पछिल्लोपटक कान्तप्रसाद र महेन्द्रले गत भदौ ३१ गते राति आफूलाई बोक्सी आरोप लगाउँदै निर्घात कुटपिट गरेको भारतीको भनाइ छ । ससुराले डाम्छु भन्दै फलाम तताउन थालेपछि आफू त्यहाँबाट भागेको उनले बताइन् । घटना भएकै राति नजिकैको प्रहरीमा उजुरी दिए पनि बेवास्ता गरिएको उनको गुनासो छ । स्थानीय प्रहरीचौकीले एक महिनासम्म बेवास्ता गरेपछि जिल्ला प्रहरीमा उजुरी दिएको उनले बताइन् । घटनापछि कान्तप्रसाद र महेन्द्रप्रसाद फरार छन् । कान्तप्रसादले धामी हुँ भन्दै झारफुक गर्ने गरेको गाउँलेको भनाइ छ । आफूलाई बोक्सी आरोपमा यातना दिइँदा श्रीमान् तेजप्रसादले समेत वास्ता नगरेको भारतीको आरोप छ । श्रीमान् बिरामी परेका बेला जोखाना हेर्दा बुहारीबाटै बोक्सी लागेको देखियो । मेरो छोरो खान लागिस्, घटेर मर्न लाग्यो भन्दै यातना दिए, उनले भनिन् । श्रीमान्ले समेत बेवास्ता गरेपछि घर बस्न नसकेको उनको भनाइ छ । उनी एक वर्षीया छोरीसहित हिलिहाङ गाउँपालिका३ कुर्लुम्बास्थित माइतीमा बस्दै आएकी छन् । आरोपितहरूको खोजी भइरहेको जिल्ला प्रहरी पाँचथरका निरीक्षक अनिलकुमार पौडेलले जानकारी दिए ।"
'दीर्घकालीन प्रभाव पार्ने सहयोग राम्रो',"काठमाडौं (कास) अमेरिकास्थित एडडाटाकी पोलिसी डाटा निर्देशक सामन्था कुस्टरले कुनै पनि मुलुकले सहयोग लिँदा त्यसको दीर्घकालीन प्रभावलाई ध्यान दिनुपर्ने बताएकी छन् । नेपाल भ्रमणमा रहेकी कुस्टरले बिहीबार सञ्चारकर्मीसँगको भेटमा सहयोगमा बनेका योजना पनि पारदर्शी हुनुपर्ने उल्लेख गरिन् । पूर्वाधार विकासका लागि आवश्यक विदेशी सहयोग लिँदा आपसी छलफल गरी त्यसलाई आफ्नो हितमा ल्याउनुपर्छ, उनले भनिन् । पूर्वाधार निर्माण गर्दा त्यसमा हुने खरिद प्रक्रिया स्वस्थ र खुला हुनुपर्ने पनि उनले बताइन् । स्थानीय तहमा सहयोगको प्रभाव छछैन भन्नेबारे हेर्नुपर्ने उनको भनाइ छ ।"
मानव अधिकार सम्मेलनमा २५ देशका प्रतिनिधि,"काठमाडौं (कास) आप्रवासी कामदारको अधिकार संरक्षणसम्बन्धी अन्तर्राष्ट्रिय सम्मेलनमा २५ देशबाट प्रतिनिधि आउने राष्ट्रिय मानव अधिकार आयोगले बताएको छ । आयोगले कात्तिक २६ देखि २८ सम्म सम्मेलन आयोजना गर्दै छ । सम्मेलनमा आप्रवासी व्यवस्थापन र अप्रवासी कामदारका अधिकार, उत्तरदायित्वपूर्ण तथा स्वस्थ भर्ना प्रक्रियाको अभ्यासलाई प्रोत्साहन, अवैधानिक आप्रवासन, कामदारलाई न्यायका लागि पहुँच पुर्याउने सुनिश्चितालगायत विषयमा छलफल हुने आयोगका आयुक्त सुदीप पाठकले बताए । सम्मेलनमा मानव अधिकार आयोग, अन्तर्राष्ट्रिय समुदाय लगायतको प्रतिनिधित्व रहनेछ ।"
चर्च ब्वाइज सेमिफाइनलमा,"(बिर्तामोड)  टाइब्रेकरमा जित निकाल्दै चर्च ब्वाइज युनाइटेड बिर्तामोडमा जारी अन्नपूर्ण हाम्रो पूर्वाञ्चल गोल्डकप फुटबलको सेमिफाइनलमा पुगेको छ । डोमालाल राजवंशी रंगशालामा बिहीबार अन्तिम क्वाटरफाइनलमा चर्च ब्वाइजले गोरखा ब्वाइज रूपन्देहीलाई टाइब्रेकरमा ४२ गोलले पराजित गरेको हो । निर्धारित समय ११ को बराबरीमा सकिएपछि नतिजा टाइब्रेकरबाट लिइएको हो । टाइब्रेकरमा चर्च ब्वाइजका गोलकिपर विनय श्रेष्ठ नायक बने । उनले रूपन्देहीका बुद्ध चेम्जोङ र मनोज श्रेष्ठको पेनाल्टी प्रहार रोकेका थिए । टाइब्रेकरमा चर्च ब्वाइजका उमेश राई, पाल्साङ लामा, राजेन्द्र रावल र कैलाश बस्नेतले गोल गरे । रूपन्देहीका तर्फबाट दीपक राई र रूपेश केसीको पेनाल्टी मात्र गोलमा परिणत थयो । चर्च ब्वाइजले दोस्रो सेमिफाइनलमा शनिबार नेपाल पुलिस क्लबसँग प्रतिस्पर्धा गर्नेछ । बिहीबार खेलमा अग्रता चर्च ब्वाइजले नै लिएको थियो । ६१ औं मिनेटमा कप्तान सन्तोष न्यौपानेले गोल गर्दै टोलीलाई अगाडि बढाए । एलन मगरको लामो पासमा सन्तोषले आकर्षक गोल गरेका थिए । सन्तोषले गोल गरेको दुई मिनेटपछि नै रूपन्देहीले खेल बराबरीमा ल्याएको थियो । रूपन्देहीका रुमेश बास्तोलाले ६३ औं मिनेटमा गोल गर्दै खेल बराबरीमा ल्याएका हुन् । दीपक राईले गरेको फ्रिकिक प्रहारमा विशाल राईले हेडमार्फत मिलाइदिएको बलमा रुमेशले गोल गरेका थिए । १५ औं मिनेटमा दीपक राईको फ्रिकिक प्रहार फितलो हुँदा रूपन्देहीले गोल गर्ने अवसर गुमायो । रूपेश केसीको प्रहार २० औं मिनेटमा चर्च ब्वाइजका डिफेन्डरले रोक्दै बाहिर पठाएका थिए । ३२ औं मिनेटमा चर्च ब्वाइजका डिफेन्डरले क्लियर गर्न नसकेको बललाई दीपक राईले पोस्टको दिशा दिन सकेनन् । पहिलो हाफमा गोल गर्ने केही राम्रा अवसरको सिर्जना गरेको रूपन्देहीले दोस्रो हाफमा भने कुनै आक्रमण बुन्न सकेन । चर्च ब्वाइजले राम्रो फिनिसिङ गेम खेलेको थियो । पहिलो हाफमा रूपन्देहीविरुद्ध खासै आक्रमण बुन्न नसके पनि दोस्रो हाफमा भने अधिकांश समय बल नियन्त्रणमा राखेको थियो । सुनील खड्काले दिएको पासलाई पेनाल्टी एरियामा रहेका कप्तान सन्तोषले गरेको हेड आकासिएको थियो । जतिखेर खेल ३७ औं मिनेटमा चल्दै थियो ।खेलको ५४ औं मिनेटमा एलन मगरको पासमा सुनिल खड्काको प्रहार खेर गयो । लगत्तै चर्च ब्वाइजका सन्तोषको कर्नर प्रहार पाल्साङले हेड गर्दा पोस्ट नजिकैबाट बाहिरियो । ६६ औं मिनेटमा सुनीलको कडा प्रहार बतासिएको थियो । ६८ औं मिनेटमा सुनीलले दिएको राम्रो पासलाई सन्तोषले पोस्टको दिशा दिन सकेनन् । रूपन्देहीका गोलकिपर सोजित अघि बढेर नियन्त्रणमा लिए ।टाइब्रेकरमा दुई गोल रोकेका चर्च ब्वाइजका गोलकिपर विनय श्रेष्ठ म्यान अफ द म्याच घोषित भए । उनले १० हजार रुपैयाँ प्राप्त गरे । शुक्रबार पहिलो समिफाइनल त्रिभुवन आर्मी क्लब र आक्रामक फुटबल क्लब सिक्किमबीच प्रतिस्पर्धा हुनेछ ।"
नोबेल र ह्वाइटहाउस समूह विजेता,"धनगढी (कास) काठमाडौंको हिमालय ह्वाइटहाउस र कञ्चनपुरको नोबेल एकेडेमी धनगढीमा जारी लिटिल फ्लावर प्रिमियर लिग क्रिकेटमा बिहीबार समूह विजेता भएका छन् । बिहीबार ह्वाइटहाउसले एबीसी स्कुल नेपालगन्जलाई २० रनले हरायो । समूह डी को विजेता बन्यो । यसअघि ह्वाइटहाउसले सैनिक आवासीय महाविद्यालयलाई १० विकेटले हराएको थियो । सोही समूहमा शुक्रबार एबीसी र सैनिक आवासीयबीचको विजेताले अन्तिम आठमा स्थान बनाउने छ । यो लिगको अन्तिम खेल हो । टस जितेर व्याटिङ गरेको ह्वाइटहाउसले २० ओभरमा सबै विकेट गुमाई १ सय २५ रन बनायो । नारायण जोशीले ३८, रामसुरत यादवले २१ र विवेक बुढाथोकीले १७ रन जोडे । एबीसीका तुलाराम थापा र सुनील चौहानले २२ विकेट लिए । १ सय २६ रनको लक्ष्य पछ्याएको एबीसी स्कुल १९१ ओभरमा अलआउट हुँदै १ सय ५ रनमा समेटियो । विराट भण्डारीले ३७ र मोहम्मद इमरान हस्लाओले २५ रन बनाए । ह्वाइटहाउसका आरियो पौडेलले ५ विकेट लिए । उनले अघिल्लो खेलमा पनि ५ विकेट लिएका थिए । उनी सर्वाधिक विकेटको शीर्षस्थानमा छन् । आरियो पौडेल म्यान अफ द म्याच भए । दोस्रो खेलमा शारदा माविलाई ४२ रनले हराउँदै नोबेल एकेडेमी समूह सी को विजेता भयो । नोबेलले २० ओभरमा ३ विकेट गुमाई १ सय ६२ रन बनायो । किरण ठगुन्नाले अविजित ६० रन जोडे । ४१ बल खेलेका उनले ५ छक्का र ३ चौका प्रहार गरे । गणेश बटाजुले अविजित ४६ रन बनाए । शारदाका सोनु अन्सारीले २ विकेट लिए । जवाफमा शारदाले २० ओभरमा ९ विकेट गुमाई १ सय २० रनमात्रै बनायो । सोनु अन्सारीले २६ र लक्ष्मण कठायतले १८ रन बनाए । नोबेलका महेश विष्ट र अनिल थापाले समान २ विकेट लिए । किरण ठगुन्ना म्यान अफ द म्याच भए ।"
तयार भएन रंगशाला,"तैपनि एन्फा अध्यक्ष कर्माछिरिङ शेर्पाले आफ्नो प्रतिष्ठाको विषय रहेको भन्दै सवलीकरणको काम नसकिए पनि दशरथ रंगशालामा कुवेतविरुद्ध मंसिर ३ को खेल सञ्चालनका लागि स्वीकृति दिन एएफसीका महासचिव जोन विन्डसरलाई अनुरोध गरेका थिए । कुवेत फुटबल संघका अध्यक्ष शेख तलाल अलसबाहले क्वालालम्पुर पुगेरै एएफसीका अध्यक्ष शेख सलमानलाई विश्वकप छनोटका लागि दशरथ रंगशाला योग्य नरहेको भन्दै उक्त खेल तटस्थ मैदानमा सार्न आग्रह गरेका थिए । त्यसपछि एएफसीको प्रतिस्पर्धा समितिका सिओ लोङ चार घण्टाका लागि मंगलबार दशरथ रंगशाला निरीक्षणमा काठमाडौं आइपुगेका थिए । कुवेतले आफ्नो अनुकूल मौसमसँग मिल्दो हुने गरी खाडी मुलुकमै प्रतिस्पर्धा गर्न चाहेको छ । दोहा वा कुवेत सिटीमै प्रतिस्पर्धा गर्न एन्फा तयार भए नेपाली टिमको यात्रा खर्च बेहोर्न पनि कुवेत तयार रहेको र यस्तो प्रस्ताव एन्फालाई गरिसकेको स्रोतले जनाएको छ । यसबारे एन्फा पदाधिकारी भने मौन छन् ।विश्वकप २०२२ छनोटको दोस्रो चरणको प्रतिस्पर्धामा नेपालका सुरुका चारमध्ये तीन खेल स्वदेश (घरेलु भूमि) हुने तोकिएको थियो । तर, दशरथ रंगशालाको सवलीकरण भइरहेको भन्दै एन्फाले आग्रह गरेपछि एएफसी र फिफाले कुवेत (भदौ १९), चाइनिज ताइपेई (भदौ २४) र जोर्डन (असोज २८) विरुद्धका खेललाई अवे को रूपमा सारिदिएका थिए । त्यसमा पनि एन्फाको सुरुआती प्रस्तावमा कुवेतले अस्वीकार गरिदिएको थियो र पछि आएर मात्रै सहमति जनाएको थियो ।तीनै टिम उतै (नेपालका लागि अवे खेल) खेल्न सहमत भएपछि नेपालले चारै देशको यात्रा गरिसकेको छ । कुवेत सिटीमा नसोचिएको ७० को हार बेहोरेको नेपालले ताइवान यात्रामा २० को जित दर्ता गरेको थियो । क्यानबेरामा अस्ट्रेलियासँग ५० ले हारेको नेपाली टिम अम्मानमा जोर्डनसँग ३० ले पराजित भएको थियो । बाँकी चारै खेल नेपाली टिमका लागि होम म्याच हुनेछ । तर, दशरथ रंगशाला तयार नहुँदा घरेलु समर्थकको साथमा आफ्नै भूमिमा खेल्ने अवसर कम्तीमा एक खेल (कुवेतविरुद्ध) गुमाउने भएको हो । नेपालको अरु तीन घरेलु खेल सन् २०२० को मार्च २६ (चाइनिज ताइपेईविरुद्ध), मार्च ३१ (अस्ट्रेलियाविरुद्ध) र जुन ६ (जोर्डनविरुद्ध) मा हुनेछ । त्यसका लागि भने दशरथ रंगशाला तयार हुने बताइएको छ ।"
नेपालसामु कठिन चुनौती,"(काठमाडौं)  नेपालसामु शुक्रबार तेस्रो तथा अन्तिम दिनको खेलमा मैदान उत्रिँदा विशाल चुनौती हुनेछ । डेढ दशकपछि प्रथम श्रेणीको क्रिकेटमा पुनरागमन गर्दै सिकिरहेको नेपाललाई मेरिलेबोन क्रिकेट क्लब (एमसीसी) विरुद्धको तीनदिवसीय खेल फलामको चिउरा चपाउनुसरह बन्दैछ ।दोस्रो दिन खेल सकिँदा ९१२ को स्थितिमा रहेको एमसीसीले कुल ३ सय २ रनको अग्रता लिइसकेको छ । एमसीसीले शुक्रबार केही समय ब्याटिङ गरेर लक्ष्य छाडेमा पनि नेपालका लागि त्यो ठूलो चुनौती हुनेछ । कीर्तिपुरस्थित त्रिवि क्रिकेट मैदानमा बिहीबार एमसीसीको पहिलो इनिङ्स ३ सय ६४ रनमा टुंगिएको थियो । जवाफमा नेपाल १ सय ५३ रनमा अलआउट भयो । तीनदिवसीयको नियमअनुसार दोस्रो ब्याटिङ गर्नेले विपक्षी टोलीले पहिलो इनिङ्समा बनाएको कुल स्कोरभन्दा १ सय ५० वा सो भन्दा बढीको रन भएमा फलोअनमा पर्दथ्यो । तर एमसीसीले पहिलो इनिङ्सका आधारमा २ सय ११ रनको अग्रता लिए पनि नेपाललाई फलोअनमा बोलाएन ।पहिलो इनिङ्समा हाम्रो जस्तो ब्याटिङ छ त्यसले ठूलो प्रश्नचिन्ह खडा गरेको छ । भोलि (शुक्रबार) भोजनपछिको सत्र एकदमै महत्त्वपूर्ण हुन्छ । त्यसमा हामी सबै ब्याटिङमा खरो उत्रनुपर्छ, आफ्नो टोलीले कमजोर प्रदर्शन गरेको स्वीकार्दै नेपालका कप्तान ज्ञानेन्द्र मल्लले भने, मलाई लाग्छ, उनीहरू पहिलो घण्टाको खेलमा जतिसक्दो बढी रन बटुल्ने प्रयास गर्नेछन् । त्यसपछि ४ सयको लक्ष्यमा जाने छन् । त्यसपछिको ५ घण्टाका लागि हामीलाई ब्याटिङमा बोलाउँछन् जस्तो लाग्छ । दिनको खेल ३११६ बाट सुरु गरेको एमसीसीले ५३ रन जोड्दै अन्तिम ४ विकेट गुमाएको थियो । पाकिस्तानका पूर्व टेस्ट खेलाडी यासिर अराफत ६५ रन बनाई अविजित रहे । उनले ९८ बल खेल्दै १० चौका र १ छक्का प्रहार गरे । एमसीसीको अन्तिम चारमध्येको तीन विकेट करण केसीको नाममा रह्यो । एलेक्स थम्सनलाई ३० रनमा एलबीडब्लू आउट गरेका तीव्र गतिका बलर करणले एलेक्जेन्डर स्पेनसरलाई उत्कृष्ट एकहाते डाइभिङ क्याचबाट शून्यमा पेभेलियन फर्काए ।सन्दीप लामिछानेले क्रिस राइटलाई ४ रनमा एलबीडब्लू आउट गरे । ओलिभर हानोन डाल्बीलाई करणले १० रनमा बोल्ड गरे । पहिलो दिन कुनै विकेट लिन नसकेका करणले २१ ओभरमा ६७ रन खर्चेर ३ विकेट लिएका हुन् । सन्दीपले ३ विकेट लिनेक्रममा २७ ओभरमा ८४ रन खर्चे । सोमपाल कामी र शरद भेषावकरले अघिल्लो दिनकै खेलमा २२ विकेट लिएका थिए । अराफतले बलिङमा पनि नेपाललाई टिक्न दिएनन्, जसले गर्दा नेपालको सुरुआतै नै राम्रो हुन सकेन । कप्तान ज्ञानेन्द्र २ बलमात्र खेली अराफतको बलमा शर्ट एक्स्ट्रा कभरमा क्याच दिन पुगे । अर्का अनुभवी ब्याट्सम्यान शरद भेषावकर ४ रनमा अराफतको बलमा विकेटकिपर स्पेनसरबाट आउट भए । लामो समपछि नेपाली टोलीमा मौका पाएका राजु रिजाल ८ रन बनाई अराफतको तेस्रो सिकार भए ।क्रिजमा टिक्ने प्रयास गरेका आरिफ शेख ५२ बल खेली १० रनमा आउट भए । दीपेन्द्रसिंह ऐरी १ रनमा एलबीडब्लू आउट भए । विनोद भण्डारी र सोमपालले छैटौं विकेटमा ७२ रन जोडे । चिया समयको ठीकअघि विनोद ३६ रन बनाई एलेक्स थम्सनको बलमा आउट भए । उनले ५१ बल खेली ५ चौका प्रहार गरे । सोमपाललाई क्रिस राइटले २६ रनमा एलबीडब्लू आउट गरे । ६१ बलको इनिङ्समा उनले ४ चौका प्रहार गरे । पवन सर्राफ र करण समान २ रनमा आउट भएर नवौं विकेट झरेपछि नेपालको असली ब्याटिङ सुरु भयो । अन्तिम जोडी सन्दीप लामिछाने र ललितनारायण राजवंशीले ४२ रनको साझेदारी गरे । त्यसमा सन्दीपको ३९ रन थियो । सन्दीपले दर्शकलाई मनोरन्जन दिलाउने इनिङ्स खेल्नेक्रममा थम्सनलाई लेग साइडमा लगातार तीन छक्का प्रहार गरे । २१ बल खेलेका सन्दीपले कुल २ चौका र ४ छक्का प्रहार गरे । २२ बल खेलेर सन्दीपलाई राम्रो साथ दिएका ललित शून्यमा हेनोन डाल्बीको बलमा एलबीडब्लू आउट भए । पाँचौं प्रथम श्रेणीको क्रिकेट खेलिरहेको नेपालको यो अहिलेसम्मको न्युन स्कोर हो । ज्ञानेन्द्र आफूहरूसँग बहुदिवसीय खेल खेल्ने बानी नै नभएको स्वीकार्छन् । ज्ञानेन्द्र, सोमपाल, विनोद, करणसहित ९ खेलाडीको प्रथम श्रेणीको क्रिकटमा यो पहिलो खेल हो । सबै जना ट्वान्टी२० र ५० ओभरको शैलीमा खेलिरहेका थिए । कति धैर्यसाथ खेल्नुपर्ने थियो, टिकेर खेल्नुपर्ने थियो । त्यो हाम्रो ब्याटिङमा थिएन । उनीहरूसँग पर्याप्त अनुभवी बलर थिए र एउटा लयमा फालिरहेका थिए । त्यसैले हामीलाई अझ लामो बाटो छ भन्ने देखाएको छ । बहुदिवसीय क्रिकेट किन महत्त्व छ भन्ने यसले हाम्रो ब्याटिङलाई सन्देश दिएको छ, ज्ञानेन्द्रले बिहीबारको खेलबारे भने, हाम्रा लागि राम्रो दिन रहेन । विशेष गरी ब्याटिङका हिसाबले अझ राम्रो हुन्थ्यो होला । निकै मिहिनेत गरिसकेपछि हाम्रा ब्याट्सम्यान आउट भएका थिए । पिच एकदमै राम्रो छ । मुभमेन्ट टर्न छ तर पहिला जस्तो ब्रेक छैन । त्यसैले ब्याट्सम्यानलाई सेट हुने मौका छ ।दिनको खेल समाप्तिमा एमसीसीका कप्तान एवं इंग्ल्यान्डबाट टेस्ट खेलिसकेका टिम वेस्ट्ली १७ र माइल्स हेमोन्ड ३ रन बनाई खेलिरहेका छन् । पवन सर्राफले विल रोड्सलाई ३० र ललितले विली गोल्डम्यानलाई ३९ रनमा एलबीडब्लू आउट गरे ।"
"युभेन्ट्स, पीएसजी र बायर्न नकआउटमा","म्यानचेस्टर डग्लस कोस्टाले इन्जुरी टाइममा गरेको नाटकीय विजयी गोलमा युभेन्ट्स बुधबार लोकोमोटिभ मस्कोमा २१ को नतिजा निकाल्दै च्याम्पियन्स लिगको नकआउट चरण्बामा पुगेको छ । पेरिस सेन्ट जर्मेन (पीएसजी) र बायर्न म्युनिखले पनि अन्तिम १६ को यात्रा तय गरेका छन् । माउरो इकार्डीले पहिलो हाफमा गरेको गोलमा पीएसजीले क्लब ब्रगलाई पेरिसमा १० ले पराजित गर्यो भने बायर्नले ओलम्पियाकोजलाई २० ले पन्छाउन केही मिहिनेत गर्नुपर्यो । समूह सी बाट म्यानचेस्टर सिटीले दुई खेलअगावै नकआउट चरणमा पुग्ने मौका एटलान्टासँग २२ को बराबरी खेलेपछि गुमायो । सिटीले खेलको अन्त्य राइट ब्याक केयल वाल्करलाई गोलरक्षक बनाउँदै टुंग्याएको थियो । युभेन्ट्सलाई रुसमा जित हात पार्नसके अर्को चरणमा पुग्न सकिन्छ भन्ने थाहा थियो । टोलीले आरोन राम्सेको गोलमा चौथो मिनेटमै अग्रता लिएको थियो । क्रिस्टियानो रोनाल्डोको फ्रिकिक प्रहार लोकोमोटिभका गोलरक्षक गुइलेर्मोको दुई खुट्टाबीचबाट फुत्किएपछि राम्सेले गोललाइनबाट त्यसलाई गोलको दिशा देखाउन धेरै मिहिनेत गर्नुपरेन । एलेक्सी मिरानचुकले तुरुन्तै खेल बराबरीमा ल्याए ।त्यसयता माउरिजियो सारीले गोलका लागि निकै संघर्ष गर्नुपर्यो । ब्राजिली विङ्गर कोस्टा बेन्चबाट मैदानमा पस्दै ९३ औं मिनेटमा विजयी गोल गरे । समूह डी मा युभेन्ट्सले ४ खेलमा १० अंक जोडिसकेको छ । एट्लेटिको म्याड्रिडको ७, लोकोमोटिभ र बायर लेभरकुसेनको ३३ अंक छ । लेभरकुसेनले एट्लेटिकोलाई २१ ले पराजित गर्यो । समूह ए मा पीएसजीको १२ अंक छ । रियल म्याड्रिडको ७, ब्रगको २ र गालातासरेको १ अंक छ । रियलले रोड्रिगोको ह्याट्रिक र करिम बेन्जेमाको दुई गोलमा गालातासारेलाई ६० ले पराजित गर्यो । च्याम्पियन्स लिग इतिहासमै १८ वर्षे रोड्रिगोले सबैभन्दा छिटो दुई गोल गरे । सान्टियागो बेर्नाबेउमा उनले ६ मिनेट १४ सेकेन्डभित्र दुई गोल गरेर इतिहास रचे । व्यवस्थापकविहीन बायर्नले रोबर्ट लेवान्डोवस्की र इभान पेरिसिजको गोलमा एलियान्ज एरिनामा जित हात पारेको थियो । बायर्नको समूह बी मा १२ अंक छ । सन ह्युङ मिनको दुई गोलमा रेड स्टार बेलग्रेडलाई ४० ले पराजित गरेको टोटेनहमको ७ अंक छ । एट्लान्टाले सान सिरोमा दोस्रो हाफमा जुझारु प्रदर्शन गर्दा जित हात पार्न नसकेको सिटीले नकआउट पुग्न कुर्नुपर्ने भएको छ । रहिम स्टर्लिङले छैटौं मिनेटमै खाता खोलेका थिए । गाब्रियल जेससले मध्यान्तरअघि पेनाल्टीमा अग्रता दोब्बर बनाउने मौका गुमाउन पुगे । सिटीका गोलरक्षक एडरसन मध्यान्तरमा परिवर्तन भए । उनको स्थानमा आएका क्लाउडियो ब्राभोविरुद्ध मारियो पासालिजले ४९ औं मिनेटमा हेड गोल गरे । ९ मिनेटको खेल बाँकी रहँदा ब्राभोले रातो कार्ड पाएपछि रक्षक वाल्कर गोलकिपर बनेका थिए ।"
नेपाली टिम पराजित,"काठमाडौं (कास) विश्वकप २०२२ छनोटमा कुवेतविरुद्धको खेलका लागि तयारीमा मान्डलय पुगेको नेपाली टिमले मैत्रीपूर्ण खेलमा बिहीबार म्यानमारसँग ३० को हार बेहोरेको छ । फिफा वरीयतामा २० स्थान माथिको म्यानमार टिमविरुद्ध नेपालले पहिलो हाफमै दुई गोल बेहोरेको थियो । अर्को गोल दोस्रो हाफमा भयो । घरेलु टिमका लागि आङ थु, डेविड हतान र हालङ बो बोले गोल गरे ।"
एमेच्योर चेस आजदेखि,काठमाडौं (कास) मदन भण्डारी मेमोरियल एसियन एमेच्योर चेस च्याम्पियनसिपमा १७ देशका खेलाडीले भाग लिने भएका छन् । शुक्रबार सुरु हुने प्रतियोगिता कात्तिक २९ सम्म काठमाडौंमा आयोजना हुनेछ । विश्व बुद्धिचालको नेपालमा भएको अफिसियलमध्ये यो ठूलो इभेन्ट हो । प्रतियोगिताको उद्घाटन राष्ट्रपति विद्यादेवी भण्डारीले गर्ने कार्यक्रम रहेको बिहीबार पत्रकार सम्मेलनमा जनाइयो । नेपालका ७० सहित १०० खेलाडीको सहभागिता रहने नेपाल बुद्धिचाल संघका अध्यक्ष एकालाल श्रेष्ठले बताए । स्विस लिगप्रणाली अनुसार ९ चरणसम्म हुनेछ । १३ हजार ५ सय अमेरिकी डलर पुरस्कार राशिको प्रतियोगितामा क्लासिक तथा ब्लिज दुई फर्म्याटमा खेल हुनेछ । महिला पुरुष दुवै विजेताले क्यान्डिडेट मास्टर उपापि प्राप्त गर्ने छन् ।
फर्साटिकर विजयी,रूपन्देही (कास) ज्ञानबहादुर गुरुङ स्मृति चौथो सयपत्री गोल्डकप नकआउट फुटबलमा बिहीबारको खेल फर्साटिकर युवा क्लबले जितेको छ । टोलीले लिस्नु युवा क्लब कोटिहवालाई ३२ ले पराजित गरेको हो । रामनगर खेलमैदानमा तेस्रो मिनेटमा फर्साटिकरका विवेक पुनले गोल गरे । तर त्यो अग्रतामा २५ औं मिनेटमा लिस्नुका गोविन्द थापाले गोल गर्दै बराबरीमा ल्याए । फर्साटिकरका ध्रुव राईले ५७ औं र टीकाराज गुरुङले ७० औं मिनेटमा गोल गरे । लिस्नुका कप्तान निकेश गुरुङले एक गोल थपे ।
ग्लोबल स्टार !,एक्टरका रुपमा सधैं असुरक्षित महसुस हुन्छ ।
ह्यामिल्टनको गति,"टेक्सासमा आइतबार सम्पन्न युएएस ग्राँ प्रिको उपाधि भाल्टेरी बोतासले जिते । फिनल्यान्डका यी ड्राइभरले लेविस ह्यामिल्टनलाई ४१४८ सेकेन्डले पछाडि पार्दै यो सिजनको चौथो उपाधि जितेका थिए । तर फर्मूला वान जगत्मा बोतासभन्दा बढी चर्चा भयो, बेलायती लेविस ह्यामिल्टनको । उनले दुई रेस बाँकी छँदै विश्व च्याम्पियनसिपको उपाधि जिते । उनी छैटौंपल्ट विश्व च्याम्पियन भएका हुन् । त्यसैले उनको चर्चा नहोस् पनि किन !मार्चमा अस्ट्रियाबाट सुरु भएको यो सिजन (सन् २०१९) मा २१ रेस (प्रतियोगिता) छन् । ब्राजिलियन ग्राँ प्रि अर्को साता साओ पाउलोमा हुँदै छ । अबुधाबी ग्राँ प्रिसँगै दुबईमा आएर डिसेम्बर १ मा सिजन सकिनेछ । हरेक रेसमा दिइने अंकका आधारमा सबभन्दा अगाडि रहने ड्राइभर विश्व च्याम्पियन हुन्छन् । रेसमा शीर्ष १० लाई २५ देखि १ अंकसम्म दिइन्छ । यो सिजन १० रेस जितेका ह्यामिल्टनले ३८१ अंक जोडेका छन् । नजिकका प्रतिस्पर्धी बोतासले ३१४ अंक । त्यसैले ह्यामिल्टनले दुई रेस बाँकी छँदै विश्व च्याम्पियनसिपमा ह्याट्रिक गरेका हुन् ।मर्सिडिजका ३४ वर्षीय उनी जर्मन ड्राइभर सेवास्टिन भेटेलको वर्चस्व तोड्दै ६ सिजनयता पाँचौंपल्ट विश्व विजेता बनेका हुन् । ह्यामिल्टन लिजेन्ड माइकल सुमेकरको कीर्तिमान सात उपाधिको नजिक पनि पुगेका छन् ।"
ड्रपबक्समा ट्रान्सफर,फाइल होस्टिङको सेवा दिने ड्रपबक्सले प्रयोगकर्तालाई उपयोगी हुने फिचर सार्वजनिक गरेको छ । ड्रपबक्सले फाइल सेयरिङका लागि सजिलो फिचर ल्याएको हो ।ड्रपबक्सभित्र ट्रान्सफर नामक अप्सनमा क्लिक गरेपछि प्रयोगकर्ताले फाइल अपलोड गर्ने अप्सन देख्नेछन् । अपलोड भएको फाइल लिंक वा इमेलका रूपमा स्वतः पठाउन मिल्ने सुविधा पछिल्लो सातादेखि सुरु भएको हो । विशेष रूपमा कुनै फाइल कसैलाई पठाउन यसको सुरुवात गरिएको हो । ड्रपबक्सको अन्य फिचर यस्तै खालको भए पनि ट्रान्सफर फिचर भने आफ्नोमा फाइल नराखी अरूलाई मात्रै पठाउन प्रयोग गर्न सकिन्छ । लिंक प्राप्त गर्नेले डाउनलोड गर्न ड्रपबक्स एकाउन्ट आवश्यक पर्ने छैन । निःशुल्क प्रयोगकर्ताले सय एमबीसम्मको फाइल पठाउन सक्नेछन् भने पैसा तिरेर ग्राहक बनेकाले भने सय जीबीसम्मको फाइल ट्रान्सफर गर्न सक्नेछन् ।
फोटोसपको क्यामेरा एप,टिकटकको स्मार्टफोनटिकटक एपको मालिक चिनियाँ कम्पनी बाइटडान्सले आफ्नै स्मार्टफोन सार्वजनिक गरेको छ । उसले जियाङु प्रो थ्री नामक स्मार्टफोन गत साता सार्वजनिक गरेको हो । हाल यो स्मार्टफोन चीनमा मात्रै बिक्री हुने कम्पनीले जनाएको छ ।स्मार्टफोन दुई मोडलमा ल्याइएको छ । टिकटकले १२८ जीबी स्टोरेज र २५६ जीबी स्टोरेज मोडलमा स्मार्टफोन ल्याएको हो । ६४० इन्च स्क्रिन रहने फोनमा क्वालकम स्न्यापड्र्यागन ८५५ प्रोसेसर प्रयोग गरिएको कम्पनीले जनाएको छ । दुवै मोडलका स्मार्टफोनमा पछाडि तीन वटा क्यामेरा रहनेछ भने अघिल्लो भागमा २० मेगापिक्सेलको रेअर क्यामेरा हुनेछ ।
टिकटकको स्मार्टफोन,टिकटक एपको मालिक चिनियाँ कम्पनी बाइटडान्सले आफ्नै स्मार्टफोन सार्वजनिक गरेको छ । उसले जियाङु प्रो थ्री नामक स्मार्टफोन गत साता सार्वजनिक गरेको हो । हाल यो स्मार्टफोन चीनमा मात्रै बिक्री हुने कम्पनीले जनाएको छ ।स्मार्टफोन दुई मोडलमा ल्याइएको छ । टिकटकले १२८ जीबी स्टोरेज र २५६ जीबी स्टोरेज मोडलमा स्मार्टफोन ल्याएको हो । ६४० इन्च स्क्रिन रहने फोनमा क्वालकम स्न्यापड्र्यागन ८५५ प्रोसेसर प्रयोग गरिएको कम्पनीले जनाएको छ । दुवै मोडलका स्मार्टफोनमा पछाडि तीन वटा क्यामेरा रहनेछ भने अघिल्लो भागमा २० मेगापिक्सेलको रेअर क्यामेरा हुनेछ ।
परेवाको मूल्य,"मिट अर्मान्डो । उमेर ५ वर्ष । राता आँखाले उनलाई निकै सचेत देखाउँछ । हरियो र गुलाबी रङले घाँटीलाई ज्वलन्त बनाइदिएको छ ।उनी च्याम्पियन पनि हुन् । गत वर्ष बेल्जियमको राष्ट्रिय प्रतियोगितादेखि युरोपेली च्याम्पियन भए । अनि ओलम्पिकमा स्वर्ण पदक नै जितेका थिए । उनलाई अनलाइन बिक्रीमा समावेश गरिँदा विश्वभरिबाटै धेरैले खरिद गर्ने इच्छा देखाएका थिए । उनकै देशबाट पनि प्रस्ताव आयो । तर, नयाँ मालिक बने चिनियाँ ।हालै एक चिनियाँले अर्मान्डोलाई १४ लाख ४१ हजार अमेरिकी डलर (१२ लाख ५० हजार युरो) मा खरिद गरे । अनलाइनअक्सनमा उनका लागि पहिलाभन्दा तीन गुणा बढी मूल्य लगाइएको हो । विश्वकै सबभन्दा महँगा परेवा हुन् अर्मान्डो । उनलाई परेवा उडानको प्रतियोगितामा प्रतिस्पर्धा गराइन्छ । बेल्जियममा १९ औं शताब्दीमै परेवा उडानको प्रतियोगिता सुरु भएको मानिन्छ । प्रजनन र हेरचाहका कारण बेल्जियन चरालाई विश्वकै उत्कृष्ट र आकर्षक मानिन्छ ।चीनमा पनि पेवा उडान लोकप्रिय थियो । तर, सांस्कृतिक क्रान्तिका बेला प्रतिबन्ध लगाइएको थियो । आर्थिक क्रान्तिसँगै फेरि चीनमा परेवा उडान धनाढ्यहरूको खेलका रूपमा स्थापित भएको छ । त्यसैले रेसिङ पिजन को मूल्य अकासिएको हो । चिनियाँहरूले बोल्टलाई ३ लाख १० हजार युरो (सन् २०१३), नादिनलाई ४ लाख युरो२०१७), न्यु ब्लिक्सेमलाई ३ लाख ७६ हजार युरो (२०१८) मा खरिद गरे । बेइजिङको द पायोनियर इन्टरनेसनल क्लबले आयोजना गर्ने आइरन इगल मा परेवाहरू ५ सय किलोमिटरसम्म उड्ने गर्छन्, जहाँ करोडौं डलर पुरस्कार राखिन्छ । द इकोनोमिस्ट"
हेभी मेटलको जग,हिमेश
