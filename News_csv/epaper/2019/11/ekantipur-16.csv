शीर्षक,विवरण
बालयौन दुराचारीको दृष्टि नेपालतिर,"कमजोर नियमनछिमेकी देश भारतले सन् २०१९ मा मात्र बालयौन दुराचारीहरूलाई रोक्न आफ्नो भिसा नियम परिवर्तन गरेको छ । भारत आउन चाहने विदेशीले भिसा फारम भर्दा आफ्नो आपराधिक पृष्ठभूमि भएनभएको स्पष्ट खुलाउनुपर्ने हुन्छ । ०७६ कात्तिक ५ मा महिला तथा बालबालिका विकासमन्त्री मेनका गान्धीले ट्वीट गर्दै शृंखलाबद्ध रूपमा बालयौन दुराचारमा संलग्नहरूले भारतलाई टार्गेट गर्न थालेको भन्दै त्यसलाई रोक्न यस्तो कदम चालिएको उल्लेख गरेकी थिइन् ।बेलायतलगायत देशहरूले बालयौन दुराचारको मुद्दामा बलियो कानुन बनाएका छन् । बेलायतले सन् २००३ मा बेलायती नागरिकले देशबाहिर गरेका बालयौन दुराचारमा समेत देशभित्र मुद्दा चलाउन सकियोस् भनेर थप क्षेत्राधिकारसहितको कानुन बनाएको छ । विद्यमान दण्डहीनता, कमजोर अनुसन्धान प्रणाली र पक्राउ परिहाले पनि सजिलै छुट्न सकिन्छ भन्ने पीडकको बुझाइका कारण बालयौन दुराचारीहरूले नेपाललाई गन्तव्य बनाइरहेको संयुक्त राष्ट्रसंघको एन्टीट्राफिकिङ टास्क टिम की पूर्वकर्मचारी लोरी ह्यान्डरहानको भनाइ छ । एपिडेमिक ः अमेरिकाज ट्रेड इन चाइल्ड रेप नामक पुस्तककी लेखकसमेत रहेकी लोरीले ईमेल वार्तामा भनिन्, आर्थिक रूपमा शक्तिशाली पश्चिमा बालयौन दुराचारीबाट नेपाली बालबालिकालाई जोगाउन सरकारले बलियो प्रणाली निर्माण गर्नुपर्छ । त्यो भनेको उच्च प्रविधियुक्त साइबर क्राइम युनिट, दक्ष अनुसन्धानकर्मी, बलियो कानुन र अभियोजन प्रणाली हो ।यससम्बन्धी मुद्दा हेरिरहेका अधिवक्ता प्रवीण सुवेदी बालबालिकासम्बन्धी ऐन ०७५ र फौजदारी आचारसंहितामा बालयौन दुराचारको व्याख्या भए पनि त्यसमा प्रस्टताको अभाव देख्नछन् । उनका विचारमा अप्राकृतिक मैथुन, बालयौन दुरुपयोग जस्ता शब्दहरूको थप ब्याख्या जरुरी पर्छ । सुवेदीले भने, मेरो विचारमा अनुसन्धान प्रणाली र कानुनी प्रस्टता दुवैको खाँचो छ । प्रहरी प्रवक्ता एआईजी विश्वराज पोख्रेलले पछिल्ला वर्ष बालयौन दुराचार रोक्न इन्टरपोल र विभिन्न देशका अपराध अनुसन्धान अधिकारीसँग पत्राचार गरी सूचना संकलन, मुद्दा प्रमाणितजस्ता काम गरिरहेको बताए । उनले भने, नेपालका बालबालिका जोखिममा छन् । त्यसैले प्रहरीले यस्ता मुद्दालाई गम्भीरतासाथ हेर्न थालेको छ ।(यो रिपोर्टिङ खोज पत्रकारिता केन्द्रसँगको सहकार्यमा तयार पारिएको हो ।)"
अब सेना पनि सीमा अनुगमनमा,"चौथो, अति संवेदनशील सन्धि, सम्झौता, नक्सा, महत्त्वपूर्ण कागजात र अभिलेखहरूको संरक्षण गर्न भूमिका खेल्ने । यसको अन्तिम उद्देश्य विभिन्न संघसंस्था तथा विज्ञहरूसँग भएको दस्तावेज, खोज र अनुसन्धानपत्रहरू संकलन गरी संरक्षण गरेर राख्ने भन्ने हो । सरकारले भविष्यमा जे निर्देशन दिन्छ, हामीले त्यहीअनुसार काम गर्ने हो, प्रवक्ता पाण्डेले बताए ।आर्थिक वर्ष ०७५७६ को नेपाल सरकारको नीति तथा कार्यक्रममा रक्षा मन्त्रालयका तर्फबाट समावेश गर्न प्रस्ताव गरिएका विषयहरूमा राष्ट्रिय सुरक्षासम्बन्धी द्विपक्षीय तथा अन्तर्राष्ट्रिय सन्धि, सम्झौता एवं नक्सा र महत्त्वपूर्ण दस्तावेजहरूको संरक्षण तथा अध्ययन अनुसन्धानलाई प्रवर्द्धन गर्न नेपाली सेनामा सन्धि, सम्झौता अध्ययन तथा अनुसन्धान केन्द्र स्थापना गरी सञ्चालनमा ल्याइने भन्ने उल्लेख थियो ।"
साप्ताहिक र नारी सम्पादकमा गौतम,काठमाडौं (कास) कान्तिपुर पब्लिकेसन्स सञ्चालक समितिले साप्ताहिक र नारी मासिकको सम्पादकमा पत्रकार राजाराम गौतमलाई नियुक्त गरेको छ । नारीको सम्पादकीय संयोजकको जिम्मेवारी उपासना घिमिरेलाई दिइएको छ ।साप्ताहिक तथा नारीका प्रधान सम्पादक सुवास ढकालले दिएको राजीनामा स्वीकृत गर्दै पब्लिकेसन्सले गौतमलाई नयाँ सम्पादकका रूपमा नियुक्त गरेको हो । शुक्रबार आयोजित एक आन्तरिक कार्यक्रममा पब्लिकेसन्सका अध्यक्ष तथा प्रबन्ध निर्देशक कैलाश सिरोहियाले गौतमको स्वागत एवं ढकालको बिदाइ गरेका थिए ।दुई दशकभन्दा लामो समयदेखि पत्रकारितामा सक्रिय गौतम अन्नपूर्ण पोस्टका पूर्वसम्पादक हुन् । त्यसअघि उनले कान्तिपुर दैनिक र नेपाल साप्ताहिकमा काम गरेका थिए । नारीकी नवनियुक्त सम्पादकीय संयोजक घिमिरे उक्त मासिकमै सम्पादकीय सहकर्मीका रूपमा कार्यरत थिइन् ।
प्रधानमन्त्रीको सचिवालय पुनर्गठन,"(काठमाडौं)  प्रधानमन्त्री केपी शर्मा ओलीले आफ्नो निजी सचिवालय पुनर्गठन गरेका छन् । मन्त्रिपरिषद्को शुक्रबारको बैठकले प्रेस सल्लाहकारमा नेकपा केन्द्रीय सदस्य तथा प्रचार विभाग उपप्रमुख सूर्य थापा, आर्थिक मामिला सल्लाहकारमा पूर्वसचिव लालशंकर घिमिरे र विकास विज्ञमा इन्जिनियर गजेन्द्र थपलियालाई नियुक्ति गर्ने निर्णय गरेको हो । प्रमुख राजनीतिक सल्लाहकार विष्णु रिमाल, परराष्ट्र सल्लाहकार राजन भट्टराईलगायत सचिवालयमा यथावत् रहेका छन् । प्रधानमन्त्री ओलीको सचिवालयमा रहेका ६ जनाले केही दिनअघि राजीनामा दिएका थिए । थापालाई राज्यमन्त्री, घिमिरेलाई सहायकमन्त्री र थपलियालाई विशिष्ट श्रेणीको सुविधा हुने गरी नियुक्त गरिएको हो । थापा नौ वर्षअघि तत्कालीन एमालेका अध्यक्ष झलनाथ खनाल प्रधानमन्त्री हुँदा सहायकमन्त्री सरहको प्रेस सल्लाहकार थिए । तत्कालीन एमाले निकट बुधबार साप्ताहिकको सम्पादक बनेका थापा प्रचार विभाग सचिव हुँदै एमालेको नवौं महाधिवेशनमा केन्द्रीय सदस्यमा निर्वाचित भएका थिए । त्यसपछि प्रचार विभागको उपप्रमुख र पर्यटन विभाग प्रमुखको जिम्मेवारी एकैपटक सम्हालेका थिए । पार्टी एकतापछि पनि थापा नेकपाको प्रचार विभाग उपप्रमुख भए ।आर्थिक मामिला सल्लाहकारमा नियुक्त घिमिरेले केही समयअघि मात्र राजस्व सचिवबाट अवकाश पाएका हुन् । उनी वैदेशिक ऋण सहायता लगायतका विषयमा दख्खल राख्छन् । विकास विज्ञका रूपमा नियुक्त थपलियाले ओलीको पहिलो कार्यकालमा पनि त्यही पदमा रहेर काम गरेका थिए । ओलीको अहिलेको कार्यकालमा विगतका धेरै सल्लाहकार र सचिवालयका सदस्य दोहोरिँदा थपलिया छुटेका थिए । पहिलो कार्यकालमा ओलीले निकै चर्चा गरेको तुइन विस्थापन लगायतका काममा थपलियाले भूमिका खेलेका थिए । उनी विकास आयोजनाहरूमा पनि समन्वय गर्थे । ओलीको निजी सचिवालयका १६ जना सदस्यमध्ये ६ जनाले दिएको राजीनामा स्वीकृत भएको थियो । प्रेस सल्लाहकार कुन्दन अर्याल, जनसम्पर्क सल्लाहकार अच्युत मैनाली, प्रेस संयोजक चेतन अधिकारी, फोटोग्राफर कृष्ण पौडेल, सचिवालयमा कार्यरत घनश्याम भट्टराई र उदय पोखरेल पनि सचिवालयबाट हटेका हुन् । उनीहरूले मंसिर १ देखि लागू हुने गरी राजीनामा दिएका थिए । प्रधानमन्त्रीका प्रमुख राजनीतिक सल्लाहकार रिमाल, परराष्ट्र सल्लाहकार भट्टराईसँगै सूचना प्रविधि विज्ञ अस्गर अली, स्वकीय सचिवहरू इन्द्र भण्डारी र राजेश वज्राचार्य, प्रेस विज्ञ रामशरण बजगाईंले प्रधानमन्त्रीको निजी सचिवालयमा निरन्तरता पाएका छन् । स्वकीय सचिवहरू महेन्द्र श्रेष्ठ, होम थापा र दीपेन्द्र दाहाल पनि प्रधानमन्त्रीको सचिवालयमा निरन्तर रहनेछन् ।"
आज अस्पताल जाँदै,"काठमाडौं (कास) प्रधानमन्त्री केपी शर्मा ओली थप उपचारका लागि शनिबार पुनः ग्रान्डी अस्पताल जाने भएका छन् । उनले शुक्रबार बसेको मन्त्रिपरिषद् बैठकमा फलोअप का लागि अस्पताल जान लागेको जानकारी गराएका छन् । भोलि (शनिबार) फलोअपका लागि अस्पताल जाँदै छु, मिर्गौलामा राखिएको स्टेन्ट निकाल्नुपर्नेछ, प्रधानमन्त्री ओलीको भनाइ उद्धृत गर्दै एक मन्त्रीले भने, डाक्टरहरूले बोलाएका छन्, अरू जाँच पनि हुन्छ होला ।सामान्यतया मिर्गौलाबाट पिसाब बाहिर निस्किने बाटो साँघुरो हुँदा स्टेन्ट हाल्ने गरिन्छ । यसले पिसाब नलीलाई खुला राख्न मद्दत गर्छ । गत कात्तिक १२ र १३ गते डायलसिस गर्दा ओलीको मिर्गौलामा उक्त स्टेन्ट हालिएको थियो । त्यसपछि उनी डाक्टरहरूको नियमित निगरानीमा रहे पनि अस्पताल गएका थिएनन् । शनिबार मिर्गौलाबाट स्टेन्ट निकालिनुका साथै अरू नियमित जाँच पनि हुने ओलीले मन्त्रिपरिषद् बैठकलाई जानकारी दिएका छन् । ग्रान्डी अस्पतालमा उपचार गरेर फर्किएपछि उनको फेरि डायलसिस गर्नुपरेको छैन । सुरुमा नियमित डायलसिस गर्नुपर्ने बताइए पनि पछि उनको स्वास्थ्यमा सुधार आएको भन्दै आवश्यक परेका बेला मात्रै डायलसिस गरे हुने राय चिकित्सकहरूले दिएका थिए । प्रधानमन्त्री ओली स्वयं भने लगातार डायलसिस गरिरहनुभन्दा फेरि मिर्गौला प्रत्यारोपण गर्ने पक्षमा भएकाले उनका निकटस्थ र चिकित्सिकहरूले त्यही विषयमा परामर्श गरिरहेका छन् । तत्कालका लागि स्वदेशमै उपचार गर्ने र मंसिर १४ को उपचुनाव सकिएलगत्तै थप उपचारका लागि विदेश जाने मनस्थितिमा प्रधानमन्त्रीज्यू हुनुहुँदो रहेछ, शुक्रबारको मन्त्रिपरिषद् बैठकपछि एक मन्त्रीले कान्तिपुरसँग भने । प्रधानमन्त्री ओलीको अबको उपचार पद्धतिबारे निजी चिकित्सक दिव्यासिंह शाहले विभिन्न मुलुकका मिर्गौला रोग विशेषज्ञहरूसँग परामर्श गरिरहेकी छन् । डा शाह हालै मिर्गौला रोग विशेषज्ञहरूको सम्मेलनमा भाग लिएर अमेरिकाबाट फर्केकी छन् ।प्रधानमन्त्री ओलीको १२ वर्षअघि भारतको एपोलो अस्पतालमा मिर्गौला प्रत्यारोपण गरिएको थियो । त्यसपछि पनि बेलाबेला बिरामी हुँदै, निको हुँदै गरेका उनले गत साउन र भदौमा गरी दुईपटक सिंगापुरको नेसनल युनिभर्सिटी अस्पतालमा उपचार गराएका थिए । त्यहाँ प्लाज्माफेरेसिस पद्धतिबाट उनको शरीरमा रहेको एन्टिबडी नष्ट गरिएको थियो । सिंगापुरबाट फर्किएपछि नै सार्वजनिक कार्यक्रममा निकै कम जान थालेका प्रधानमन्त्री ओलीले बालुवाटारमै बसेर सक्रियता बढाएका छन् । उनलाई चिकित्सिकहरूले नै धपेडी हुने काम नगर्न सुझाव दिएका हुन् ।"
समाजवादीले सरकार तत्काल 'नछाड्ने',"सरकार नछाडे एकता हुँदैन ः राजपा समाजवादीले सरकार नछाडे पार्टी एकीकरणका लागि चलिरहेको प्रक्रियामा धक्का पुग्ने राजपाले बताएको छ । अध्यक्ष मण्डलका सदस्य राजेन्द्र महतोले समाजवादीको औपचारिक निर्णय आफूहरूले कुरेको बताए । समाजवादीले सरकारबाट बाहिरिने निर्णय लिएन भने पार्टी एकीकरणमा अप्ठ्यारो पर्छ । हामीले पार्टी एकता गरेर सरकारलाई बलियो बनाउन खोजेका होइनौं, वैकल्पिक शक्ति बनाएर चुनौती दिन चाहेका हौं, महतोले कान्तिपुरसँग भने ।"
कहिल्यै नटुंगिने जोशीको मुद्दा,"(काठमाडौं)  अनुसन्धान अधिकृत नियुक्तिको पत्र मिसिलमा नभेटिएको भन्दै करिब पाँच वर्ष सर्वोच्च अदालतमा अलमलिएको पूर्वमन्त्री गोविन्दराज जोशीविरुद्धको भ्रष्टाचार मुद्दा फेरि अर्को झमेलामा परेको छ । जोशीका कानुन व्यवसायीहरूले कृषिको आय गणना नमिलेको भन्दै आपत्ति जनाएपछि सर्वोच्च अदालतले गैरकानुनी सम्पत्ति आर्जन गरेको अभियोगमा जोशीविरुद्ध दायर गरेको मुद्दा पूर्ण इजलासमा पेस गर्न आदेश दिएको हो ।भ्रष्टाचारको आरोप लागेका आयल निगमका पूर्वप्रमुख युवराज शर्माविरुद्धको मुद्दामा पनि कृषि आय गणनाको विवाद भएपछि पूर्ण इजलासमा पेस गर्ने आदेश भएको रहेछ, नायब महान्यायाधिवक्ता नारायण पौडेलले भने, पूर्वमन्त्री जोशीको मुद्दामा पनि कृषि आर्जन गणनाको विवाद देखिएकाले शर्माको मुद्दा किनारा लागेपछि पेस गर्ने आदेश भएको हो । यही कात्तिक १७ मा न्यायाधीशद्वय ईश्वरप्रसाद खतिवडा र प्रकाशकुमार ढुंगानाको इजलासले उक्त मुद्दा पूर्ण इजलासमा पेस गर्न आदेश दिएको हो । पूर्वमन्त्री जोशी सकेसम्म आफूअनुकूलको इजलासबाट मुद्दा टुंगियोस् भन्ने चाहन्छन् । नभए अनेक उपायबाट मुद्दा लम्ब्याउने उनको दाउ हो । त्यसमा उनी सफल पनि भएका छन्, सर्वोच्च अदालत स्रोतले कान्तिपुरसित भन्यो, न्यायाधीश ईश्वरप्रसाद खतिवडासहितको इजलासले मुद्दा अघि बढाउन हेर्दाहेर्दै मा राखेको थियो । त्यसबाट जसरी पनि छुटकारा पाउने जोशीको दाउमा कृषि आयको विवाद अनुकूलको बहाना भयो । गैरकानुनी सम्पत्ति आर्जनको अभियोग लागेकाहरूले पुर्ख्यौली जग्गाजमिनबाट हुने कृषि उत्पादनलाई आम्दानीको स्रोत भन्ने गरेका छन् । तर निश्चित मापदण्डभन्दा बढीको आम्दानी स्विकार्न नसकिने भन्दै अख्तियारले बाँकीलाई स्रोत नखुलेको सम्पत्ति दाबी गर्ने गरेको छ । यही विवाद निरूपणका क्रममा केही नजिर बाझिएको भन्दै पूर्ण इजलासमा मुद्दा पेस हुन आदेश भएको हो । एउटा चिठीको बहानामा ५ वर्ष आफू अनुकूलको वातावरण नभएपछि जोशी र उनका पक्षधरले अख्तियारमा अनुसन्धान अधिकृत नियुक्त हुँदाको पत्र नभेटिएको भन्दै त्यसलाई झिकाउनुपर्ने अडान राखे । कानुन व्यवसायीहरूको अडानका कारण ०७१ भदौ २९ मा तत्कालीन न्यायाधीशद्वय गोपाल पराजुली र दीपकराज जोशीको इजलासले अनुसन्धान अधिकृतको नियुक्तिपत्र झिकाउने आदेश गर्यो । ०६० वैशाख २५ मा गरेको निर्णयसहित सक्कल मिसिल वा रजिस्टर पठाउन भनी सर्वोच्च अदालतले अख्तियारमा लेखी पठाएको थियो । त्यति बेला लोकमान नेतृत्वको अख्तियारले मिसिल नभेटिएको जवाफ पठाएको थियो । अख्तियारले ०७१ कात्तिक २ मा आयोगमा रहेको उक्त मुद्दाको अभिलेख मिसिल अध्ययन गर्दा उक्त निर्णय कागजातहरू सो मिसिलमा नभेटिएको जवाफ पठायो । त्यो मितिको निर्णयसहितको सक्कल मिसिल, फाइल वा रजिस्टर ७ दिनभित्र पठाउनू भनी ०७३ भदौ २० गतेसमेत आदेश भएको थियो । त्यसपछि असोज २ गते फाइल नभेटिएको भनी अख्तियारले दोस्रो पटक जवाफ पठायो । गत जेठ २३ गतेसम्म जोशी पक्षधरले त्यही एउटा पत्र नभेटिएको बहानामा मुद्दा घुमाएको अख्तियार स्रोतको भनाइ छ । एउटा पत्रको बहानामा पूरै ५ वर्ष बिताएका थिए, त्यो समस्या टुंगिएपछि फेरि अर्को बहानामा मुद्दा लम्बाइरहेका छन्, महान्यायाधिवक्ता कार्यालय स्रोतले भन्यो । करिब ७ वर्षदेखि सर्वोच्चमा अलपत्र परेको जोशी र उनका परिवार जोडिएको भ्रष्टाचार मुद्दा ३५ पटक पेशीमा चढेर सरिसकेको छ । नेपालका राजनीतिज्ञमाथि चलेको गैरकानुनी सम्पत्ति आर्जनको मुद्दामध्ये केहीको मात्रै आरोप स्थापित भएको छ । हाइप्रोफाइल नेता जोडिएका सीमित पुराना भ्रष्टाचार मुद्दामध्ये जोशीको मुद्दा पनि एक हो । बजारमा तुलनात्मक रूपमा खरो भनेर चिनिएका न्यायाधीशहरूको इजलासमा यो मुद्दा परेमा जोशीका कानुन व्यवसायीहरूले स्थगितको निवेदन दर्ता गर्ने गरेको पाइएको छ । मुद्दामा के छ ? अख्तियारले जोशीमाथि ३ करोड ९३ लाख ६२ हजार ५ सय ७६ रुपैयाँ भ्रष्टाचार गरेको आरोप लगाएको थियो । आरोपपत्रमा जोशीले सम्पत्ति लुकाएको भनी उनकी पत्नी सविता पन्त, सविताकी दिदी चोलाकुमारी पन्त, सासू नीरकुमारी, साला वासुदेव पन्त र वासुदेवका कान्छा ससुरा ताराराज पाण्डेलाई समेत मुद्दा चलाएको थियो । हदम्यादभित्र मुद्दा पेस हुन नसकेको कारण देखाई ०६३ कात्तिक ३० मा विशेष अदालतले आरोपपत्र खारेज हुने भनी फैसला गर्यो । विशेष अदालतको फैसला त्रुटिपूर्ण रहेको दाबीसहित अख्तियारले ०६४ असोज १५ मा सर्वोच्चमा पुनरावेदन गर्यो । सर्वोच्चले ०६८ पुस २४ मा उक्त मुद्दामाथि सुनुवाइ गर्दै हदम्यादबाट आरोपपत्र खारेज गरेको मिलेन भनी फेरि विशेष अदालतबाट मुद्दाको प्रारम्भिक सुनुवाइ गर्न आदेश दियो । आदेशअनुसार ०६९ वैशाख ६ गते विशेष अदालतमा फेरि त्यही मुद्दा दोस्रो पटक दायर भयो । विशेष अदालतले दोस्रो पटकको सुनुवाइमा भने जोशीलाई भ्रष्टाचारी ठहर गर्दै उनका नातेदारको नाममा रहेको सम्पत्तिसमेत जफत हुने आदेश गर्यो । अध्यक्ष गौरीबहादुर कार्की, सदस्यहरू ओमप्रकाश मिश्र र केदारप्रसाद चालिसेको इजलासले ०६९ साउन १० मा जोशीले गैरकानुनी रूपमा सम्पत्ति आर्जन गरी भ्रष्टाचार गरेको ठहरसहित २ करोड १६ लाख १४ हजार ३ सय ७६ रुपैयाँ जरिवाना हुने फैसला गर्यो । उनीमाथि डेढ वर्षको कैद सजाय हुने फैसलासमेत भयो । विशेष अदालतको फैसलाविरुद्ध जोशी र उनका नातेदारले ०६९ फागुन ६ मा सर्वोच्चमा पुनरावेदन दर्ता गरेका थिए ।"
प्रदेश प्रहरी गठन प्रक्रिया अड्कियो,"(काठमाडौं)  प्रहरीको कार्यसञ्चालन र समायोजनसम्बन्धी अलगअलग दुई विधेयक अड्किँदा प्रदेश प्रहरी गठन प्रक्रिया सुरु हुन सकेको छैन । संघीय संसद्ले पारित गरिसकेका ती विधेयक प्रमाणीकरण नभएर सम्बन्धित प्रदेश कानुन निर्माण प्रक्रिया अवरुद्ध हुनाले प्रदेश प्रहरी गठन सुरु हुन नसकेको हो । प्रहरीको कार्यसञ्चालन र समायोजनसम्बन्धी विधेयक संघीय संसद्बाट पारित भइसकेका छन् । तर सभामुख पद रिक्त भएकाले प्रमाणीकरणका लागि राष्ट्रपतिसमक्ष पेस गरिएका छैनन् । सदनले पारित गरेको विधेयक सभामुखले प्रमाणित गरेर राष्ट्रपतिसमक्ष पठाउनुपर्ने संवैधानिक र कानुनी व्यवस्था छ । संघीय कानुन नआएकाले प्रदेश सरकारहरूले तयार पारिसकेको प्रदेश प्रहरी गठनसम्बन्धी विधेयक प्रदेशसभामा पेस गर्न सकेका छैनन् । प्रदेश ३ का आन्तरिक मामिलामन्त्री शालिकराम जमकट्टेलले संघीय कानुन नआउँदा प्रहरी विधेयकलाई अगाडि बढाउन नसकिएको बताए । उनले प्रदेश प्रहरी गठनसम्बन्धी कानुन निर्माण आफूहरूको पहिलो प्राथमिकतामा रहेको बताए । संविधानले अधिकार दिए पनि संघीय कानुन नआउँदा प्रदेश सरकारहरूले प्रहरी प्रशासन चलाउन पाएका छैनन् । संविधानको धारा २६८(२) ले प्रत्येक प्रदेशमा प्रदेश प्रहरी संगठन रहने भनेको छ । दफा २६८(३) मा नेपाल प्रहरी र प्रदेश प्रहरीले सम्पादन गर्ने कार्यको सञ्चालन, सुपरिवेक्षण र समन्वयसम्बन्धी व्यवस्था संघीय कानुनबमोजिम हुने भनिएको छ । प्रदेशहरू त्यही संघीय कानुनको प्रतीक्षामा छन् । प्रदेश ३ मात्रै होइन, अन्य प्रदेशहरूले पनि प्रहरीसम्बन्धी विधेयक तयार पारिसकेका छन् । प्रदेश ५ का आन्तरिम मामिला तथा कानुन मन्त्रालयका सचिव शंकरप्रसाद खरेलले पनि प्रदेश प्रहरीसम्बन्धी विधेयकको मस्यौदा तयार भइसकेको र संघीय ऐन कुरेर बसेको बताए । प्रदेश १ को आन्तरिक मामिला मन्त्रालयका प्रवक्ता कमलबहादुर थापाले मस्यौदामाथि काम भइरहेको जानकारी दिए । प्रदेशको धेरै माग र दबाबपछि संघीय सरकारले सदनमा पेस गरेको प्रहरी कर्मचारी समायोजन तथा नेपाल प्रहरी र प्रदेश प्रहरी (कार्यसञ्चालन, सुपरिवेक्षण र समन्वय) दुइटा विधेयक संघीय संसद्का दुवै सभाबाट पारित भइसकेका छन् । प्रदेश प्रहरीको संरचना, प्रमुख को हुने, अधिकार तथा कुन तहसम्मका प्रहरी प्रदेश प्रहरीमा समायोजन हुने तथा समायोजनका प्रक्रिया ती दुइटा विधेयकमा समेटिएका छन् । सभामुख नभएका बेला उपसभामुखलाई प्रमाणित गर्ने अधिकार नहुँदा सदनबाट पारित भएका पाँचवटा विधेयक राष्ट्रपतिबाट प्रमाणीकरण हुन सकेका छैनन् । प्रहरीसम्बन्धी दुईवटा विधेयकसँगै राष्ट्रिय परिचयपत्र तथा पञ्जीकरण, भूमिसम्बन्धी (आठौं संशोधन), औद्योगिक व्यवसाय विधेयक सभामुख नभएकैले प्रमाणीकरण हुन नसकेका हुन् । प्रतिनिधिसभाका तत्कालीन सभामुख कृष्णबहादुर महराले जबर्जस्ती करणीको आरोप लागेपछि राजीनामा दिएयता उक्त पदको चुनाव हुन सकेको छैन । प्रतिनिधिसभाका सचिव गोपालनाथ योगीले प्रमाणीकरणका लागि राष्ट्रपतिसमक्ष पेस गरिने विधेयक उत्पत्ति भएको सदनको सभामुख वा अध्यक्षले प्रमाणित गरी पेस गर्नुपर्ने संवैधानिक प्रावधान रहेको बताए । विधेयक प्रमाणित गर्ने अधिकार सभामुखमा मात्रै सीमित रहेकाले नयाँ सभामुख चयनपछि मात्रै बाँकी रहेका विधेयकहरू प्रमाणीकरणका लागि राष्ट्रपतिसमक्ष पठाइने छ, उनले भने ।"
आलम पुर्पक्षका लागि थुनामा,"(रौतहट)  बम विस्फोट र घाइतेहरूको सामूहिक हत्या गरेको आरोपमा जिल्ला अदालत रौतहटले कांग्रेस सांसद एवं पूर्वमन्त्री मोहम्मद आफ्ताब आलमलाई पुर्पक्षका लागि थुनामा राख्न आदेश दिएको छ । न्यायाधीश दीपक ढकालको इजलासले शुक्रबार उक्त मुद्दाका साक्षीहरूको संरक्षणमा विशेष ध्यान दिनसमेत प्रहरीलाई भनेको छ । सुरक्षाका दृष्टिले आलमलाई रौतहटको कारागारमा राख्न उपयुक्त नभए अन्यत्र सार्न पनि अनुमति दिएको छ । करिब एक साता लामो दुईतर्फी थुनछेक बहसपछि न्यायाधीश ढकालको इजलासले आलमलाई पुर्पक्ष थुनामा राख्ने आदेश दिएको हो । तत्काल प्राप्त प्रमाणको अवलोकन र अध्ययनबाट यी प्रतिवादी अहिले नै निर्दोष रहेछन् भन्न सक्ने अवस्था देखिएन, आदेशमा भनिएको छ, पछि ठहरेबमोजिम हुने हुँदा हाललाई पुर्पक्ष थुनामा राख्न कारागार कार्यालय गौर पठाइदिनू । आलमले आफू मधुमेह र उच्च रक्तचापको बिरामी भएको बताएको भन्दै जिल्ला अदालतले उनको नियमित उपचारको व्यवस्था मिलाउन पनि आदेश दिएको छ । बारम्बार साक्षीको सुरक्षामा प्रश्न उठेको र उनीहरूलाई प्रभावित बनाएको भनी सरकारी पक्षका कानुन व्यवसायीले इजलासमै आपत्ति जनाएपछि जिल्ला अदालतले जाहेरीकर्ता, साक्षी र पीडितको सुरक्षा व्यवस्था मिलाउन प्रहरीलाई आदेश दिएको हो । आदेशमा उनीहरूलाई अदालत ल्याउन र निवाससम्म लैजान सुरक्षा गर्न भनिएको छ । संरक्षणगृहमा सुरक्षित रूपमा बसोबास गर्ने व्यवस्था मिलाउन पनि निर्देशन दिएको छ । साक्षीको व्यक्तिगत बासस्थानको सुरक्षा गर्नुपर्ने भन्दै जिल्ला अदालतले उनीहरूको सुरक्षामा खलल पुर्याउनेलाई कारबाही गर्नसमेत प्रहरीलाई भनेको छ । यसअघि आलम पक्षको धम्कीका कारण दुई साक्षीले इजलासमै निवेदन दिएर मुद्दा प्रभावित पार्न खोजेका थिए । आमना खातुनलाई प्रयोग गरी उनीहरूले पति वैदेशिक रोजगारीमा गएको, उतै बेपत्ता भई नफर्केको भन्ने विवरणसहित निवेदन दिन प्रयोग गरेका थिए । विस्फोटबाटै घाइते भएको भनी चिकित्सकको प्रतिवेदनसहित इजलासमा उपस्थित हुने साक्षी गौरीशंकर राम आलमलाई स्टोभ पड्किएर घाइते भएको भनी अदालतमा निवेदन दिन लगाएका थिए । पछि दुवैले आफूहरूले दबाब र प्रलोभनमा बयान फेरेको स्वीकारिसकेका छन् । अदालतमा बयानका क्रममा आलमले आफूमाथिको आरोप इन्कार गरे पनि अदालतमा पेस अन्य प्रमाणले उनी निर्दोष हुन् भन्ने अवस्था नरहेको भन्दै प्रमाण नष्ट गर्न सक्ने सम्भावनासमेत भएकाले पुर्पक्ष थुनामा पठाउन आदेश दिएको हो । अदालतले आलम र प्रहरीले पेस गरेका प्रमाणको विवेचनासमेत गरेको छ । सर्वोच्च अदालतले रौतहट बम विस्फोटको घटना फेरि छानबिन गर्नू भनेर आदेश दिनुअघि रौतहट प्रहरीले १३ फरकफरक प्रमाण संकलन गरेको थियो । घटनामा मारिएका ओसी अख्तरको घरमा रहेको अनि रगत नलागेको स्वेटर र अरू कपडा परीक्षणका लागि प्रहरीको प्रयोगशालामा पठाइएको खुलेको छ । प्रहरीले इँटाभट्टाको खरानी पनि परीक्षणका लागि पठाएको थियो । यी सामानलाई अदालतले प्रमाणका रूपमा लिन नमिल्ने भनेको छ । प्रहरीले पेस गरेका विभिन्न १९ वटा प्रमाणको विश्लेषण गर्दै जिल्ला अदालतले तिनलाई आलम घटनामा संलग्न भएका होइनन् भन्न नसकिने निष्कर्ष निकालेको छ । रुक्साना खातुनले आफ्नो छोरा मरेको भनी किटानी जाहेरी दिएकी थिइन् । अदालतमा पेस भएको मौकाको कागजमा घाइतेहरूलाई बोरामा हालेर त्यसको मुख थुनिएको अनि बोरा इँटाभट्टाभित्र राखिएको बयान थियो । त्यति बेला इँटाभट्टामा काम गरेका साक्षी बद्री सहनी र मुक्ति साहले जिउँदा मान्छेलाई बोरामा पोको पारेर भट्टामा हालेको बताएका थिए । त्यसरी हराएका मानिस पछि भेटिएनन् । जाहेरीपछि उनीहरूको कुनै भौतिक अस्तित्व देखिएको छैन, अदालतले भनेको छ । अस्पतालले विस्फोटबाट घाइते भएको भनी दिएको प्रतिवेदनलाई पनि अदालतले विवेचना गरेको छ । घटनापछि बेपत्ता भएका व्यक्तिबारे दर्ता भएको मृत्युदर्ता प्रमाणपत्रबारे आदेशमा भनिएको छ, कसैलाई दोष लगाउन मात्रै नमरेको व्यक्तिलाई मरेको भनी मृत्युदर्ता प्रमाण बनाए होलान् भनी अनुमान गर्ने कुरा भएन । अदालतले इन्सेक र मानवअधिकार आयोगको प्रतिवेदनमा उल्लिखित विस्फोटपछिको चोटपटक लाई जानकारीमा लिएको छ ।"
भट्टमा जुट्यो सहमति,"(काठमाडौं)  सत्य निरूपण तथा मेलमिलाप आयोगमा नेपाल ल क्याम्पसका सहप्राध्यापक गणेशदत्त भट्टलाई नियुक्त गर्न शीर्ष नेताहरू सहमत भएका छन् । प्रधानमन्त्री केपी शर्मा ओली, नेकपा अध्यक्ष पुष्पकमल दाहाल र कांग्रेस सभापति शेरबहादुर देउवाले शुक्रबार नियुक्तिका लागि सिफारिस समितिमा भट्टको नाम पठाउने सहमति गरेको नेकपाका एक नेताले बताए । सत्य निरूपण तथा मेलमिलाप आयोग ऐनअनुसार सिफारिस समितिले आयोगका लागि नियुक्त हुन योग्यता पुगेका उम्मेदवारहरूको सूची सार्वजनिक जानकारीका लागि प्रकाशन गर्नुपर्छ । पूर्वप्रधानन्यायाधीश ओमप्रकाश मिश्रको संयोजकत्वमा गत चैत १२ गते गठित समितिले सात महिनाअघि नै सत्य निरूपण तथा मेलमिलाप आयोग र बेपत्ता पारिएका व्यक्तिहरूको छानबिन आयोगका लागि योग्यता पुगेका व्यक्तिहरूलाई उम्मेदवारी दिन खुला आह्वान गरेको थियो । समितिमा ५७ जनाले आवेदन दिएका छन् । तर समितिले नेताहरूको सहमति नआएकाले कुनै सिफारिस गर्न सकेको थिएन । द्वन्द्वकालमा भएका मानवअधिकार उल्लंघनका अपराधमा निष्पक्ष छानबिन गर्न होओस् भनेर संक्रमणकालीन आयोगहरूमा पदाधिकारी निष्पक्ष रूपमा नियुक्त गर्नुपर्ने अन्तर्राष्ट्रिय मान्यता छ । त्यसविपरीत नेताहरूको सिफारिसमा आयोगमा नियुक्ति हुन लागेको हो । सत्य निरूपण तथा मेलमिलाप अयोग गठनसम्बन्धी ऐन, २०७१ मा पनि पदाधिकारीहरूको नियुक्तिमा राजनीतिक हस्तक्षेप नहोस् भन्ने निश्चित गर्न पूर्वप्रधानन्यायाधीशको संयोजकत्वमा पाँच सदस्यीय स्वतन्त्र सिफारिस समिति गठन गर्नुपर्ने उल्लेख गरिएको छ । सरकारले ऐनअनुसारै मिश्रको संयोजकत्वमा समिति गठन गरे पनि त्यसले स्वतन्त्र रूपमा काम भने गर्न नसकेको द्वन्द्वपीडित साझा चौतारीका संस्थापक अध्यक्ष सुमन अधिकारी बताउँछन् । नेताहरूकै आज्ञा मान्ने भए यो सिफारिस समिति किन चाहियो ? उनले भने, यो समिति पहिलेदेखि नै राजनीतिक अपहरणमा पर्यो, यसबाट भएको निर्णयले हामी पीडितलाई न्याय दिन सक्दैन । योग्य उम्मेदवारको सूची सार्वजनिक गर्न समितिका संयोजक मिश्रले आइतबार ८ बजे बैठक डाकेका छन् । आजै सूची प्रकाशन गर्ने कुरा थियो तर भ्याइएन, समितिकी सदस्य शर्मिला कार्कीले भनिन्, आइतबारको बैठकले सूची प्रकाशन गर्छ ।शुक्रबार नेताहरूको बैठकले भट्टको नाम टुंगो लगाएपछि सिफारिस समितिको बैठक बसेको थियो । लगत्तै समितिले नाम प्रकाशन गर्दा राजनीतिक प्रभाव देखिन्छ भनेर समितिले आइतबार बैठक गरेर नाम प्रकाशन गर्ने निर्णय गरेको स्रोतले जनाएको छ । लामो समयदेखि प्राध्यापन पेसामा रहेका भट्टको नाम देउवाले शीर्ष नेताको बैठकमा प्रस्ताव गरेका हुन् । सत्य निरूपणमा यसअघि पूर्वमहान्यायाधिवक्ता रमण श्रेष्ठलाई सिफारिस गर्ने सहमति नेताहरूबीच भएको थियो । पीडितहरूले त्यसमा विरोध गरेपछि गोविन्द बन्दी र सूर्य ढुंगेलमध्ये एकलाई सिफारिस गर्ने विषयमा कुरा चलेको थियो । बन्दीलाई देउवाले र ढुंगेललाई दाहालले नमानेपछि उनीहरू विकल्पको खोजीमा थिए । समितिले भने सर्वोच्चका पूर्वन्यायाधीश कृष्णजंग रायमाझी र बलराम केसीसँग कुरा गरेको तर दुवै राजी नभएको समितिका एक सदस्यले बताए । नेताहरूबीच बुधबार राति बालुवाटारमा भएको बैठकमा भट्टको नाममा छलफल चलेको थियो । त्यही प्रस्ताव शुक्रबारको बैठकले पारित गरेको हो, नेकपाका एक नेताले भने । भट्टले जिम्मेवारी पाए पूर्ण रूपमा भूमिका निर्वाह गर्ने बताए ।"
कर्णालीका मुख्यमन्त्रीलाई अविश्वासको प्रस्ताव !,"(सुर्खेत)  कर्णाली प्रदेश सरकारविरुद्ध अविश्वास प्रस्ताव ल्याउने धम्की सत्तारूढ नेकपाकै नेताहरूले दिँदै आएका छन् । तत्कालीन माओवादी नेता महेन्द्रबहादुर शाही मुख्यमन्त्रीमा निर्वाचित भएदेखि नै असन्तुष्ट रहेका पूर्वएमाले नेता एवं प्रदेश सांसद यामलाल कँडेल पक्षधरले अविश्वास प्रस्ताव ल्याउने धम्की दिँदै आएका हुन् । प्रदेश सरकार गठनकै सन्दर्भमा कँडेल र शाहीबीच चिसिएको सम्बन्ध अझै सुमधुर बन्न नसकेको हो । मुख्यमन्त्री बन्न नपाउँदाको रिस कँडेल पक्षले सरकारमाथि निरन्तर फेर्ने गरेको आरोप लाग्ने गरेको छ । कँडेल पक्षले भने मुख्यमन्त्री शाही एकलौटी रूपमा चलेको भनेर आलोचना गर्दै आएको छ । उहाँ (कँडेल) को सरकारलाई हेर्ने दृष्टिकोण र गर्ने व्यवहार अहिले पनि प्रतिपक्षीको भन्दा कडा छ, मुख्यमन्त्री शाहीनिकट एक सांसदले भने, सत्ताधारी दलकै एक जना वरिष्ठ र प्रमुख नेताले रचनात्मक सल्लाहसुझाव दिनुको साटो आलोचना मात्र गरिरहँदा सरकारलाई कहिलेकाहीँ संकट पर्दोरहेछ । नेकपाका केन्द्रीय नेतृत्वले भने कँडेल पक्षलाई आगामी दिनमा सहमति गर्न सकिने भन्दै संयम रहन भनेको छ ।वाम गठबन्धनले कर्णाली प्रदेश सरकारको नेतृत्व तत्कालीन माओवादीलाई दिने निर्णय गर्दा तत्कालीन एमाले संसदीय दलका नेता कँडेलले मुख्यमन्त्रीमा दाबी गरिरहेका थिए । सरकार गठनका लागि प्रदेश प्रमुखलाई हस्ताक्षर बुझाउने आखिरी दिनसम्म पनि कँडेल दाबीमा अडिग थिए । केन्द्रीय नेतृत्वको निर्देशनपछि मात्र कँडेलकै प्रस्तावमा २०७४ फागुन ३ गते तत्कालीन माओवादी केन्द्र संसदीय दलका नेता शाही मुख्यमन्त्री बनेका थिए । एमालेमाओवादी एकीकरण भएर नेकपा बनेको करिब डेढ वर्ष बितिसक्दा पनि शाही र कँडेलबीच मतैक्य हुन नसकेको विभिन्न घटनाक्रमले देखाउँछन् । मुख्यमन्त्री शाही र कँडेलले दाबी गरिरहँदा ७ महिनासम्म नेकपा संसदीय दलको नेता चयन हुन सकेन । अन्ततः मुख्यमन्त्री नै संसदीय दलको नेता बन्ने केन्द्रको निर्देशनपछि कँडेलकै प्रस्तावमा २०७५ पुस २ गते शाही दलको नेता चुनिए । संसदीय दलकी सचेतक सीता नेपाली नेतृत्व छनोटपछि भने केही सहज भएको बताउँछिन् । दुवै जनाले आकांक्षा राख्दा केही समय गतिरोध भएको साँचो हो, उनले भनिन्, पछिल्लो समय संसदीय दलभित्र सौहार्द रूपमा छलफल र निर्णय हुने गरेका छन् ।संसदीय दलभित्रको त्यो सौहार्दता संसद् भवनभित्र भने देखिँदैन । संसद् बैठकमा कँडेलले सरकारप्रति कडा कटाक्ष र असन्तुष्टि पोख्ने गरेका छन् । सरकारविरुद्ध प्रमुख प्रतिपक्ष कांग्रेसको भन्दा सत्तापक्षीय सांसदको आवाज चर्को सुनिन्छ । मुख्यमन्त्री शाही र नेता कँडेलबीचको यही टकरावपूर्ण सम्बन्धका कारण संसद्भित्र सरकार सधैं रक्षात्मक अवस्थामा रहन्छ । ४० सदस्यीय कर्णाली संसद्मा ३३ जना नेकपाका छन् । पार्टी एकीकरण भए पनि संसद्मा सत्तापक्ष विभाजित मानसिकता र पुरानो दल तथा गुटगत सोचबाट प्रस्तुत भएको देखिन्छ, संसदीय मामिला पत्रकार समाजका कर्णाली प्रदेश अध्यक्ष शेरबहादुर थापा भन्छन्, यसले गर्दा दुई तिहाइको सरकार कमजोर र सानो संख्यामा रहेको प्रमुख प्रतिपक्ष बलियोजस्तो देखिन्छ ।आन्तरिक टकरावका कारण चालु आर्थिक वर्षको बजेटसमेत प्रभावित भएको थियो । साउनमा नेकपाका केही सांसदले आफूले भनेअनुसार बजेट संशोधन नभए सरकारविरुद्ध अविश्वास प्रस्ताव ल्याउने आशयसहित हस्ताक्षर संकलन गरेका थिए । हस्ताक्षरकर्ता सांसद ठम्मर विष्ट भन्छन्, हामीले त्यहाँ (सरकार गिराउने) सम्म सोचेर हस्ताक्षर गरेका थिएनौं, बजेट जनमुखी होस् भन्नेमात्र कुरा थियो, उनले भने, बाहिर त अनेकखाले हल्ला आउँछन् ।२०७२ को निर्वाचनमा तत्कालीन एमालेबाट कँडेल र प्रकाश ज्वाला तथा माओवादी केन्द्रबाट शाही र नरेश भण्डारी मुख्यमन्त्रीको कुर्सीलाई निसाना बनाउँदै प्रदेशसभा सदस्य लडेका थिए । उनीहरू चारै जना पूर्वमन्त्री तथा पूर्वसभासदसमेत हुन् । नेकपा एकीकरणपूर्व शाही र कँडेल आआफ्नो पार्टीबाट संसदीय दलको नेता चयन भएका थिए । शाहीको नेतृत्वमा बनेको सरकारमा ज्वाला र भण्डारी मन्त्री बने भने कँडेलले आफ्नो कोटाबाट तीन जनालाई मन्त्री बनाए । तीमध्येका एक जना भौतिक पूर्वाधार विकासमन्त्री खड्क खत्रीलाई नक्कली ग्यारेन्टीपत्र बनाएको अभियोग लागेपछि मुख्यमन्त्री शाहीले ३ महिनाअघि पदमुक्त गरे । त्यसले शाही र कँडेलबीच मनमुटाव अझ बढायो । कँडेलका विश्वासपात्र खत्रीले एक सार्वजनिक कार्यक्रममै भनेका थिए, मुख्यमन्त्रीले एकलौटी रूपमा मलाई पदबाट हटाउनुभयो ।अहिले भौतिक पूर्वाधार विकास मन्त्रालयको जिम्मेवारी मुख्यमन्त्री स्वयंले सम्हालिरहेका छन् । पुरानो भागबन्डाअनुसार आफूले पाउनुपर्ने कँडेल पक्षको माग छ । मुख्यमन्त्री शाही भने प्रदेश सरकारको ३१ प्रतिशत बजेट रहेको उक्त मन्त्रालय आफैं राख्ने वा आफ्नो विश्वासपात्रलाई दिने मनस्थितिमा रहेको उनी निकटको भनाइ छ । कँडेलले संसद्मा मात्र होइन, आफूनिकट मन्त्रीमार्फत सरकारमा समेत अवरोध गरिरहेको गुनासो उहाँ (मुख्यमन्त्री) गरिरहनुहुन्छ, मुख्यमन्त्रीनिकट ती सांसदले भने, सरकारमा राम्रो टिम नहुँदा र संसद्मा योजनाबद्ध रूपमा सत्तापक्षबाटै घेरिँदा सरकारले देखिने गरी काम गर्नसमेत सकेको छैन ।यही टकरावबीच सामाजिक सञ्जाल र केही अनलाइन मिडियामा केन्द्रीय राजनीतिसँग जोडिएर मुख्यमन्त्री परिवर्तनका अनुमानित समाचार आइरहेका छन् । कान्तिपुरको जिज्ञासामा नेता कँडेलले यसबारे कुनै टिप्पणी गर्न चाहेनन् । नेकपा सांसद गोपाल शर्मा दुई नेताको सम्बन्धकै कारण सरकारको नेतृत्वमा फेरबदल आउने सम्भावना देख्दैनन् । उहाँहरूबीच पहिलेजस्तो कटु सम्बन्ध छ भन्ने पनि लाग्दैन, उनले भने, राष्ट्रिय रूपमा भएको सहमति स्थानीय राजनीतिक कारणले यति सजिलै नफेरिएला ।"
जेलमा पुस्तकालय,"मकवानपुर (कास) मकवानपुरको भीमफेदी जेलका स्वयम्भू गुरुङ बिहीबार निकै हर्षित देखिन्थे । मुख्यमन्त्री डोरमणि पौडेल, लायन्स क्लबका प्रतिनिधि र सञ्चारकर्मीहरूलाई उनी स्वागतको शैलीमा नमस्ते गरिरहेका थिए । उनको खुसीको कारण थियो, पुस्तकालय । क्षेत्रीय कारागार भीमफेदीस्थित क ब्लकमा हेटौंडाको लायन्स क्लब भुटनदेवीले स्थापना गरिदियो । प्रदेश ३ का मुख्यमन्त्री पौडेल सोही पुस्तकालय उद्घाटन गर्न पुगेका थिए ।उक्त ब्लकमा रहेको पुस्तकालय सञ्चालनको जिम्मा गुरुङले नै लिएका छन् । स्नातक तह अध्ययन गरेका उनी ठगी मुद्दामा जेल परेका हुन् । जेलभित्र अध्ययन गर्ने वातावरण बन्दै गयो भने बाहिरी संसारमा जाँदा सकारात्मक काम गर्न सकिन्छ, उनले भने । उक्त ब्लकमा पाँच सय ५२ जना कैदीबन्दी छन् । लायन्स क्लब भुटनदेवीले उक्त पुस्तकालयमा दुई हजार पाँच सयवटा जीवन उपयोगी पुस्तक उपलब्ध गराएको छ । क्लबले पुस्तक राख्ने र्याक र एक थान कम्प्युटर पनि प्रदान गरेको छ । ख ब्लकमा पनि लायन्स क्लबले र्याकसहित पुस्तक उपलब्ध गराएको छ । उक्त ब्लकमा चेतना बन्दी पुस्तकालय भए पनि पर्याप्त पुस्तक थिएनन् । जीवन उपयोगी पुस्तकको अभावले गर्दा कैदीबन्दी साथीहरूले पढ्न पाएका थिएनन्, पुस्तकालय सञ्चालक पुजन वलले भने, क्लबले राम्राराम्रा पुस्तक ल्याइदिएकाले पढ्ने अवसर जुरेको छ । स्नातक तह अध्ययन गरिरहेका वल जेलबाट नै परीक्षा दिइरहेका छन् । उक्त ब्लकमा चार सय ४९ कैदीबन्दी छन् ।पुस्तकालय उद्घाटन गर्दै मुख्यमन्त्री पौडेलले जेलमा रहेका दुवै पुस्तकालयलाई आवश्यक पुस्तकको सूची मुख्यमन्त्री कार्यालयमा पठाउन जेल प्रशासनलाई निर्देशन दिएका थिए । बन्दीहरू निम्ति आवश्यक पुस्तक प्रदेश सरकारले उपलब्ध गराउनेसमेत उनले प्रतिबद्धता जनाए । पौडेलसमक्ष जेलर प्रकाश खनालले कारागारभित्र आधारभूत विद्यालय स्थापना गर्न माग गरेका थिए । दुई ब्लकमा एक हजारभन्दा बढी कैदीबन्दी छन् । तीमध्ये ४० प्रतिशतजति निरक्षर छन्, उनले भने, उनीहरूलाई साक्षार बनाउन पनि जेलभित्र स्कुल स्थापना गर्नुपर्ने आवश्यकता छ । कारागारमा तीनजना पाकिस्तानी, एकजना नाईजेरियन र दुई सय ४६ जना भारतीय नागरिकसमेत छन् ।"
देखिन थाले रेडपाण्डा,"रसुवा (कास) लाङटाङ राष्ट्रिय निकुञ्जको पोलाङ पाटी क्षेत्रमा दुर्लभ वन्यजन्तु रेडपाण्डा (हाब्रे) सहजै देखिन थालेका छन् । पहिले यो दुर्लभ वन्यजन्तु निकुञ्जभित्रको जंगलमा बिरलै देखिने गरेको थियो । निकुञ्जको संयुक्त गस्ती टोलीले बुधबार पोलाङ पाटीमा निर्माण गरिएको भ्युटावर नजिकै एउटा रेडपाण्डा फेला पारेको हो । असारको पहिलो साता पनि सोही स्थानमा समुदायमा आधारित चोरीसिकार नियन्त्रण समूहले अनुगमनका क्रममा पाँचवटा रेडपाण्डा भेट्टाएको निकुञ्जले बताएको छ । त्यसअघि राम्चेमा पनि बस्ती नजिकै रेडपाण्डा देखिएको थियो । अनुगमन तथा गस्तीमा जाने कर्मचारी, समूहका पदाधिकारी र सुरक्षाकर्मीले फाट्टफुट्ट रूपमा रेडपाण्डा देख्दै आएका थिए । तर, पछिल्ला दिन संरक्षणका कार्यक्रम प्रभावकारी हुन थालेपछि दुर्लभ वन्यजन्तुको संख्या पनि बढ्दै गएको छ । निकुञ्जभित्र रेडपाण्डाका लागि बासस्थान सुरक्षित बन्दै गएको निकुञ्जको प्रमुख संरक्षण अधिकृत सुष्मा रानाले बताइन् । सुरक्षाकर्मी, समूह र निकुञ्जका कर्मचारीले रेडपाण्डा बासस्थान क्षेत्रमा नियमित गस्ती र अनुगमन गर्दै आएका छन् । सन् १९८७ मा प्रह्लाद योञ्जनले पहिलोपटक रेडपाण्डाको अवस्थाबारे पोलाङ पाटी क्षेत्रमा अनुसन्धान गरेका थिए । अनुसन्धान तथा गस्तीका क्रममा रेडपाण्डा भेटिए पनि यकिन तथ्यांक भने छैन । गोसाइँकुण्ड गाउँपालिका५ ठूलो स्याफ्रुभन्दा माथि चोलाङपाटी, गुप्चे, पोलाङपाटी र ढोकाचेत खर्क रेडपाण्डाको मुख्य बासस्थान क्षेत्र हो ।"
प्रदेशसभा दुई महिनादेखि स्थगित,"(मकवानपुर)  बजेट अधिवेशन सकिएर स्थगित भएको प्रदेश३ प्रदेशसभाको अर्को अधिवेशन दुई महिना बितिसक्दा पनि आह्वान हुन सकेको छैन । भदौ २५ गते बजेट अधिवेशन सकिएपछि प्रदेशसभा बैठक स्थगित भएको थियो । बिजनेस अभावमा लामो समय बस्न नसकेको बैठक प्रदेशको स्थायी राजधानी र नामकरणको विषयले अझ ढिलाइ हुने देखिएको छ । प्रदेशसभा बैठक आह्वानका लागि मन्त्रिपरिषद् बैठक बस्नुपर्छ, आन्तरिक मामिलामन्त्री शालिकराम जम्मकट्टेलले भने, मुख्यमन्त्री हेटौंडामा हुनुहुन्न । मन्त्रिपरिषद् बैठक नबसी अधिवेशन आह्वान हुँदैन । प्रदेश सरकारअन्तर्गतका मन्त्रालयले अहिले धमाधम ऐन, कानुन निर्माण गरिरहेको र त्यसले पूर्णता पाएपछि मात्र प्रदेशसभा बोलाउने सम्भावना रहेको उनको भनाइ छ । मंसिर १४ गते हुने उपनिर्वाचनको नतिजा सार्वजनिक नभएसम्म सदन सञ्चालन हुने सम्भावना नरहेको प्रदेशसभा सदस्यहरू बताउँछन् । प्रदेश ३ अन्तर्गत प्रदेशसभाका लागि भक्तपुर१ क मा निर्वाचन हुँदै छ । हालै मात्रै नयाँ प्रदेश प्रमुख नियुक्त भएर आएका विष्णु प्रसाईं तत्काल बिजनेस नभएको र प्रदेशसभाको बैठक आह्वान नहुने देखिएपछि गृहजिल्ला झापा फर्किइसकेका छन् ।बिजनेस शून्यबजेट पारित भएर भदौ २५ गते वर्षे अधिवेशन सकिएको थियो । उक्त अधिवेशनले केही विधेयक पनि पारित गरिसकेको छ । तर, अबको अधिवेशनका लागि सरकारसँग केही पनि बिजनेस छैन । प्रदेशसभामा कुनै पनि विधेयक दर्ता भएको छैन । यसर्थ पनि सरकारले तत्काल प्रदेशसभाको बैठक आह्वान गर्न सक्ने सम्भावना छैन । निजामति सेवासम्बन्धी विधेयक र प्रदेश प्रहरीसम्बन्धी कानुनको तयारी सुरु गरेका छौं, मन्त्री जम्मकट्टेलले भने, प्रदेशले पहिचान गरेको अन्य कानुन निर्माणको तयारी भइरहेको छ । तर तत्काल प्रदेशसभामा पेस गर्ने विधेयक हामीसँग छैन । विधेयकहरू पारित भइसकेकाले प्रदेशका समितिहरूको बैठक पनि बस्न सकेको छैन । राजधानी टुंग्याउन आन्तरिक कसरतराजधानीको विषय टुंगो नलगाई प्रदेशसभा आह्वान हुने अवस्था देखिँदैन । सरकारलाई आफ्नै दलको सांसदहरूको दबाब बढिरहेको छ । पछिल्लो समय मुख्यमन्त्री डोरमणि पौडेलले विभिन्न सार्वजनिक कार्यक्रममा १५ दिनभित्रमा टुंगो लगाउने प्रतिबद्धता जनाए पनि प्रदेशसभाको बैठक अनिश्चित बन्दा यो विषय लम्बिइरहेको छ । पार्टीको आन्तरिक बैठकमा सदनमा सरकारको बचाउ गर्न निर्देशन दिइए पनि राजधानीको विषयमा सत्तापक्षबाट सरकारलाई दबाब बढेको छ । यसका लागि सरकार यतिबेला राजधानीको विषय टुंग्याउन आन्तरिक कसरतमा जुटेको छ । राजधानीको विषय प्रदेशको अधिकार क्षेत्र भए पनि यसको रणनीतिक महत्व केन्द्रीय राजनीतिमा पनि जोडिएको छ, नेकपाका मुख्य सचेतक रामेश्वर फुँयालले केहीअघि भनेका थिए, केन्द्रमा यो विषयमा कुराकानी भइरहेको छ । हामी आफैंले सहमतिमा अघि बढ्न खोजेकोले केन्द्रबाटै मिलाउने कोसिस भइरहेको छ ।राजधानी टुंगो लगाउने आवश्यक स्पष्ट दुई तिहाइ मत सत्तापक्षसँग छ । तर, सहमति नजुट्दा राजधानी टुंगो लगाउने अपेक्षा केन्द्रमा नै निर्भर छ । प्रमुख प्रतिपक्षी दल नेपाली कांग्रेसले सरकार आन्तरिक विवादमा फसेको कारण सदन सञ्चालन गर्न नसकेको आरोप लगाएको छ । हिउँदे अधिवेशन आह्वान गर्न सरकार डराएको छ । मुख्यगरी सरकारले राजधानीको विषय ल्याउन सकेको छैन, कांग्रेस संसदीय दलका नेता इन्द्रबहादुर बानियाँले भने, आफ्नै दलभित्र सहमति नभएको खण्डमा बोलाउने छाँट देखिन्न ।"
नक्कली सुनसहित पक्राउ,"मकवानपुर (कास) नक्कली सुनसहित मकवानपुर प्रहरीले हेटौंडाबाट दुई जनालाई पक्राउ गरेको छ । जिल्ला प्रहरी कार्यालय मकवानपुरले शुक्रबार पत्रकार सम्मेलन गरी यसबारे जानकारी गराएको हो । पक्राउ पर्नेमा दोलखा जिरी नगरपालिका३ का ४७ वर्षीय ध्यालसिंह शेर्पा र मकवानपुर राक्सिराङ गाउँपालिका४ का अभयकुमार थिङ रहेको जिल्ला प्रहरी कार्यालय मकवानपुरका प्रहरी उपरीक्षक मुकेशकुमार सिंहले बताए । त्रिभुवन राजपथअन्तर्गत हेटौंडा१, चौकीटोलमा भैसेंबाट हेटौंडातर्फ आउँदै गरेको बा९३प ९०६ नम्बरको मोटरसाइकल जाँच गर्दा नक्कली सुन फेला परेको हो । शेर्पाको साथबाट फाइन गोल्ड ९९९९ सिओ २२६६६५० लेखिएको सुनजस्तो देखिने पहेलो रङको धातु फेला परेको थियो । दुवैजनालाई ठगी मुद्दामा आवश्यक अनुसन्धान भइरहेको प्रहरीले जनाएको छ ।"
अन्धोपन निम्त्याउँदै मधुमेह,"(काठमाडौं)  बाराका ६० वर्षीया हरिबहादुर श्रेष्ठ नौ वर्षदेखि मधुमेहका बिरामी छन् । रोग निको हुँदै छ भनेर ढुक्क भएर बसेका उनले गत चैतको एक बिहान उठ्दा आँखा मधुरो देखे । दैनिक काममा असर पार्न थालेपछि उनी उपचारका लागि वीरगन्जको दृष्टि आँखा अस्पताल पुगे । अस्पतालले काठमाडौं रिफर गर्यो । त्रिपुरेश्वरस्थित आँखा अस्पतालले उनको यस्तो समस्यालाई डाइबेटिक रेटिनोपेथी पहिचान गर्यो । नियमित फलोअपले अहिले उनको आँखामा सुधार छ । धादिङका ५१ वर्षीय गोपाल आले पनि १६ वर्षदेखि मधुमेहका बिरामी छन् । दुई वर्षअघिदेखि आँखावरिपरि केही नाचेजस्तो भइरह्यो, किरोजस्तो वस्तुले आँखाको नानी छेकेजस्तो भयो, उनले भने । उनको आँखामा समस्या आउनुको कारण पनि डाइबेटिक रेटिनोपेथी नै हो । त्रिपुरेश्वरको आँखा अस्पतालमा शल्यक्रिया गरेपछि उनले राहत अनुभव गरेका छन् ।६ वर्षदेखि मधुमेहबाट पीडित कपनका ६६ वर्षीय भैरवराज रेग्मीलाई पनि आँखामा समस्या देखियो । टाढाको वस्तु कम देख्ने हुँदै गएपछि उनी अस्पताल पुगे । अहिले उनी तिलगंगा आँखा अस्पतालमा मधुमेह र आँखाको उपचार गराइरहेका छन् । आँखाको दृष्टिपर्दा विशेषज्ञ डा किरण शाक्यका अनुसार रेटिनोपेथी आँखाको दृष्टिपर्दामा रगत जम्ने रक्तनलीसम्बन्धी रोग हो । यसले आँखाको रगत सञ्चालन कम गर्ने, आँखाभित्र रक्तश्राव गराइदिने र आँखाको पर्दा च्यातिने समस्या निम्त्याउँछ । मधुमेह रोगका ८० प्रतिशत बिरामीमा यस्तो समस्या देखिने र उपचार नगरे यसले अन्धोपन पनि गराइदिन सक्ने उनले बताए । आँखा अस्पतालमा दृष्टिपर्दासम्बन्धी समस्या लिएर आउने ६० जना बिरामीमध्ये आधालाई मधुमेहकै कारण यस्तो समस्या देखिन्छ, उनले भने, कुल बिरामीमध्ये दुईतीन जना त आँखै नदेख्ने भएर आइपुगेका हुन्छन्, अन्धोपन भइसकेपछि शल्यक्रियापश्चात् पनि ज्योति फर्काउन सम्भव छैन । स्पतालमा रेटिनोपेथीको समस्या लिएर आउनेमा ४० देखि ६० उमेरका व्यक्ति बढी छन् । वीर अस्पतालमा आउने मधुमेहका पाँच बिरामीमध्ये तीन जनामा रेटिनोपेथी देखिने गरेको अस्पतालका मधुमेह विशेषज्ञ डा दीपक मल्ल्ले बताए । मधुमेहका बिरामीलाई मिर्गौला र आँखाको समस्या देखिन्छ । रोग लागेको २० वर्ष कटेका बिरामीमा यस्ता समस्या बढी देखिने गरेका छन्, उनले भने । तिलगंगा आँखा अस्पतालले सन् २०१७ मा भक्तपुर जिल्लामा गरेको अध्ययनले मधुमेहका २५ प्रतिशतलाई रेटिनोपेथी हुने गरेको छ । अस्पतालकी दृष्टिपर्दा रोग विशेषज्ञ डा राबा थापाका अनुसार ३० वर्ष उमेर कटेका ७० प्रतिशत मधुमेहका बिरामीलाई रेटिनोपेथीले छोइसकेको हुन्छ । सुरुको अवस्थामा उपचार नगरे दृष्टि बचाउन गाह्रो हुन्छ । उपचार नै गर्दा पनि पूर्ण रूपमा ज्योति फर्किंदैन, उनी सुझाउँछिन्, मधुमेहका बिरामीले नियमित स्वास्थ्य जाँच गराउँदा आँखा पनि अनिवार्य रूपमा जँचाउनुहोला ।नेपाल मधुमेह संघको तथ्यांक अनुसार नेपालमा १० लाख मानिसमा मधुमेह छ । तीमध्ये आधा बिरामीका रेटिनोपेथी देखिने गरेको छ । नेपाल नेत्र ज्योति संघले सन् २०१० मा गरेको सर्वेक्षणअनुसार नेपालमा अन्धोपन निम्त्याउने तेस्रो कारण रेटिनोपेथी हो । पहिलोमा मोतीबिन्दु पर्छ ।"
कामदार हटाएर लगाइयो डोजर,"(काठमाडौं)  राष्ट्रिय पुनर्निर्माण प्राधिकरणले रानीपोखरीमा डोजर प्रयोग गरेपछि विरोध भएको छ । प्राचीन स्मारक संरक्षण ऐनविपरीत डोजरमार्फत् काम गरेको भन्दै सम्पदा संरक्षण अभियन्ताले विरोध जनाएका हुन् । चाँडो हुन्छ भन्दैमा सम्पदामा डोजर छिराउन कहाँ पाइन्छ ? अभियन्ता गणपतिलाल श्रेष्ठले भने, छिटो हुन्छ भन्ने नाममा डोजर छिराइएको छ । सम्पदाको मूल्य मान्यताविपरीत जान पाइँदैन ।प्राधिकरणका विज्ञ राजु मानन्धरले भने काम ढिला भएकाले कालिगढ हटाएर डोजर लगाउनुपरेको बताए । कामदारले ८० मिटर माटो बिछ्याउन २६ दिन लगाए, उनले भने, त्यही काम डोजरले दुई दिनमा सक्यो । दुई दिनमै डोजरबाट १ सय ८० मिटरमा पिँध बनाइएको उनको भनाइ छ । प्रताप मल्लले बनाएकै शैलीमा पुनर्निर्माण गर्न भक्तपुरबाट कालिगढ झिकाई ०७५ फागुनदेखि काम थालिएको थियो । प्राधिकरणले माटो बिछ्याउने जिम्मा उपभोक्ता समितिलाई दिएको थियो । यहाँ कालिगढ र कामदार गरी ४० जना थिए । बुधबारदेखि डोजर प्रयोग गरिएपछि अधिकांश कामदार फर्किएका छन् । बाँकी भने गारो निर्माणमा खटिएका छन् ।सम्पदा स्थलमा डोजर छिराउन प्राचीन स्मारक संरक्षण ऐनलगायतले निषेध गरेको भन्दै सरोकारवालाले असहमति जनाइरहँदा प्राधिकरणका विज्ञ मानन्धरले भने डोजर चलाउनेबाहेक सम्पदाको मूल्य मान्यताअनुसार नै काम गरिएको दाबी गरे । प्रताप मल्लको पालामा खर्पनमा माटो बोके भन्दैमा अहिले पनि त्यसै गर्न कहाँ सकिन्छ ? उनले भने, अहिले डोजरको सुविधा छ, माटो फाल्न पनि सजिलो, मुछ्न पनि सजिलो । पोखरीमा पानी अड्याउने संरचना र वरिपरि पर्खाल बनाउने काम समितिले गरिरहेको छ । समितिका सचिव रोशनकाजी तुलाधरका अनुसार भक्तपुर, पनौती र साँखुबाट कालोमाटो ल्याइएको थियो । मेसिनमा पेलेर नरम पारिएको माटोलाई डल्ला बनाउँदै पोखरीको पिँधमा बिछ्याउने काम भइरहेको थियो । पोखरीमा सबैभन्दा माथि कालोमाटोको सतह बनाइन्छ । त्यहाँमुनि बालुवा हुन्छ, पोखरी निर्माण विधिबारे तुलाधरले भने । पानी अडिन्छ कि अडिँदैन भनेर कालोमाटो र रातोमाटोको बेग्लाबेग्लै दुई पोखरीमा परीक्षण गरिएको थियो । तर, रानीपोखरीमा पानीको प्राकृतिक स्रोत पत्ता लागेको छैन । आठ ठाउँमा परीक्षण गरिएकोमा चार ठाउँमा पानी रसाएको थियो । त्यहाँबाट पनि पानी आउने सम्भावना नदेखिएको तुलाधरले बताए । पोखरी निर्माणको लागत १० करोड रुपैयाँ छ ।विवाद शृंखला ०७२ माघ २ मा राष्ट्रपति विद्यादेवी भण्डारीले पुनर्निर्माणको शिलान्यास गरेपछि ०७३ वैशाखमा काठमाडौं महानगरपालिकाले काम सुरु गर्यो । बालगोपाल मन्दिरमा कंक्रिटको पिलर ठड्याएको पाएपछि सम्पदा संरक्षणकर्मी, सम्पदा विज्ञले तीन महिनापछि काम रोक्न दबाब दिए । पुरातत्व विभागले पत्र पठाएपछि महानगरले काम स्थगन गर्यो । मन्दिर विभागले र पोखरी महानगरले बनाउने भनिए पनि केही समय काम रोकियो । विद्यासुन्दर शाक्य मेयर बनेपछि ०७५ मंसिरबाट काम त थालियो तर पोखरीको पिँधमा टायल राख्ने, क्षेत्रफल छोट्याउने र कंक्रिटको पर्खाल लगाउन थालेपछि फेरि विरोध भयो । उपमेयर हरिप्रभा खड्गीसमेत विरोधमा उत्रिइन् । उममेयर समर्थकले पुस १२ गते बाहिरको गेटमा लगाएको ताला केहीबेरमै मेयर पुगेर काटिदिए ।पुस १३ गते मन्त्रिपरिषद् बैठकले प्राचीन प्रविधि प्रयोग गरेर रानीपोखरी पुनर्निर्माण गर्ने निर्णय गर्यो । १५ दिनमा सुझाव दिन पुरातत्व विभागका पूर्वमहानिर्देशक विष्णुराज कार्कीको संयोजकत्वमा सुझाव समिति बन्यो । पुस १८ गते रानीपोखरी उत्खनन् गर्दा थुप्रै तथ्य फेला परे । माघ ५ गते विज्ञ समितिले महानगरलाई बुझाएको प्रतिवेदनमा प्रताप मल्लले प्रयोग गरेकै प्रविधि र निर्माण सामग्री प्रयोग गर्नुपर्नेर्, कंक्रिट हटाउनुपर्नेलगायत सुझाव दियो । प्रताप मल्लको पालामा रानीपोखरी मन्दिर ग्रन्थकुट (शिखर) शैलीको थियो । त्यसलाई मासेर जंगबहादुरले गुम्बज शैलीको बनाए । ९० सालको भूकम्पमा भत्किएपछि जुद्ध शमशेरले गुम्बज शैलीमै निर्माण गराए । विज्ञले ग्रन्थकुट शैलीको बनाउन सुझाव दिए पनि विभाग तयार भएन । गुम्बज शैलीकै बन्न थालेपछि विज्ञ र अभियन्ताले विरोध गरे । विभागले विरोधबीच काम अघि बढाए पनि महानगरले पोखरीको पुनर्निर्माण सुरु गरेन । तत्कालीन संस्कृति, पर्यटन तथा नागरिक उड्डयनमन्त्री रवीन्द्र अधिकारीले ०७४ चैतमा बैठक बोलाए । विश्वसम्पदा दिवसको अवसर पारेर वैशाख ५ गते काम सुरु गर्न महानगरलाई सहमत गराए । मेयर शाक्यले निर्माणको जिम्मा सेनालाई दिन छलफल चलाए पनि सफल भएनन् । काम रोकिएपछि विभाग र महानगर दुवैबाट खोसेर सरकारले पुनर्निर्माण प्राधिकरणलाई नै कामको जिम्मा दिने निर्णय गर्यो ।पोखरीमा माटो बिछ्याउनेलगायत जिम्मा उपभोक्ता समितिलाई दिइयो । अहिले पिँध निर्माणमा खटिएका कामदार हटाएर प्राधिकरणले डोजर प्रयोग गर्दै आएको छ ।"
प्रहरीको सेटिङ मा अवैध खानी र क्रसर उद्योग,"(ललितपुर)  प्रहरीको मिलेमतोमा लेले नल्लु क्षेत्रमा खानी तथा क्रसर उद्योग निर्वाध रूपमा सञ्चालन हुने गरेको पाइएको छ । यो क्षेत्रबाट निकालिएका ढुंगा र गिट्टी चापागाउँ प्रहरी वृत्त हुँदै ठेचोतर्फ निर्बाध ल्याउँदा पनि प्रहरीले नियन्त्रणमा ल्याउन नसकेको अनुगमनको क्रममा पाइएको हो । नख्खु करिडोर भएर पनि अवैध गिट्टी र ढुंगा ओसार्ने गरिएको छ । टीकाभैरव प्रहरी चौकीबाट खानी र क्रसर ५ सय मिटर पनि टाढा छैनन् । स्वीकृतिबिना सञ्चालित खानी तथा क्रसर उद्योग बन्द गर्न चापागाउँ प्रहरीले प्रयास नै नगरेको ललितपुरका प्रमुख जिल्ला अधिकारीको टोलीको ठहर गरेको छ । अनुगमन क्रममा टोलीले प्रहरीको कमजोरी देखेपछि अवैध खानी तथा क्रसर उद्योग तत्काल बन्द गर्न निर्देशन दिएको छ । ललितपुरका प्रमुख जिल्ला अधिकारी भागिरथ पाण्डेयको नेतृत्वमा जिल्लाका सुरक्षा निकायका प्रमुखसहित गएको अनुगमन टोलीले दुवै कार्यालयका प्रहरीले जिम्मेवारी निर्वाह नगरेको निष्कर्ष निकालेको हो । प्रारम्भिक वातावरणीय परीक्षण (आईई) र वातावरणीय प्रभाव मूल्यांकन (ईआईए) गरेका खानी तथा क्रसर उद्योगमात्र सञ्चालन गर्न नदिनुस्, अनुगमनको क्रममा प्रमुख जिल्ला अधिकारी पाण्डेयले भने । केही खानी तथा क्रसर उद्योग सञ्चालकले गोदावरी नगरपालिकामा मात्रै दर्ता गरेका छन् । नगरपालिकामा मात्र दर्ता गरेर प्रक्रिया पूरा नहुने भएकाले खानी बन्द गर्न निर्देशन दिइएको पाण्डेयले बताए । खानी तथा उद्योग व्यवस्थित नभए सम्बन्धित प्रहरी कार्यालय प्रमुखलाई कारबाही गर्ने उनले चेतावनी दिए । अवैध खानी अनुगमनमा सहायक प्रमुख जिल्ला अधिकारी खिमराज भुसाल, एसएसपी टेकबहादुर राई, राजदल गण लगनखेलका कर्णेल उत्तम सापकोटा, भैरव गण लेलेका कर्णेल गणेश रावल, दक्षिणकाली गण खुमलटारका कर्णेल सुरेशकुमार श्रेष्ठ, राष्ट्रिय अनुसन्धान ललितपुर र चापागाउँ प्रहरी वृत्तका डीएसपी पनि सहभागी थिए । अनुगमन टोली टीकाभैरवबाट भट्टेडाँडासम्म पुगेर फर्केको हो । भट्टेडाँडा खोलाको बालुवा निकालेर वासिङ गरिरहेको अनुगमनको क्रममा पाइएको छ । अनुगमन टोलीले भट्टेडाँडा चौकीका प्रमुखलाई समेत तत्काल यस्ता कार्य रोक्न निर्देशन दिएको छ । खानीमा दैनिक तीन सयभन्दा बढी सानाठूला गाडी आवतजावत हुन्छन् । क्रसर व्यवसायीले खानीमै बसेर छुट्टै निकासी कर उठाउने गरेका छन् । उनीहरूले टिपरको ५ सय र साना गाडी (मिनी टाटा) को २ सय रुपैयाँ दरले दैनिक एक लाखभन्दा बढी रुपैयाँ उठाउने गरेको स्रोतको भनाइ छ । तर, यसरी छुट्टै निकासी कर उठाउन पाउँदैन । जिल्ला खानी अनुगमन तथा समन्वय समिति ललितपुरले लेले, नल्लु र देवीचौर क्षेत्रमा सञ्चालित अवैध खानी तथा क्रसर उद्योग बन्द गर्न गोदावरी नगरपालिकालाई निर्देशन दिएको छ । समितिले खानी तथा क्रसर उद्योगको आईई, ईआईए र नवीकरण भएनभएको यथार्थ विवरण उपलब्ध गराउन पनि निर्देशन दिएको छ ।यसअघि प्रदेश ३ अन्तर्गतको नदी तथा खनिजजन्य पदार्थको अवस्था र राजस्वसम्बन्धी अनुगमन उपसमितिले पनि जिल्लामा सञ्चालित खानी तथा क्रसर उद्योगले मापदण्ड पालना गर्नुपर्ने भन्दै ध्यानाकर्षण गराएको थियो । राष्ट्रिय सतर्कता केन्द्रले ढुंगाखानीका नाममा सामुदायिक तथा राष्ट्रिय वन र सार्वजनिक जग्गाको चरम दोहन भइरहेको भन्दै छानबिन गरी दोषीमाथि कारबाही गर्न अख्तियार दुरुपयोग अनुसन्धान आयोगलाई सिफारिस गरेको थियो । अहिले लेले क्षेत्रमा २० भन्दा बढी क्रसर उद्योग र दर्जनौं ढुंगा खानी सञ्चालनमा छन् । खानी सञ्चालकहरूले बाटामै खानी सञ्चालन गरिरहेका छन् । धुँवाधुलोले टीकाभैरव बस्तीका बासिन्दा मर्कामा छन् । खानीका कारण भूक्षय, पहिरो, भिरालो जमिन बग्ने, माटो बगाउने तथा बाटो बन्द हुने सम्भावना छ । खानीबाट निस्केको माटो नल्लु र नख्खु खोलामा मिसाइएको छ । अहिले एक्स्काभेटरलगायत हेभी इक्युपमेन्ट प्रयोग गरी दैनिक डेढदुई सय टिपभन्दा बढी ढुंगा बिक्री हुने गरेको छ । क्रसरमा उत्पादित गिट्टी लेलेछम्पीभैंसेपाटीएकान्तकुना र नख्खु करिडोर भएर सहरी तथा काँठ क्षेत्रमा रहेका डिपोहरूमा पुर्याइन्छ । भैंसेपाटी सडक टिपर निषेधित क्षेत्र भए पनि सम्बन्धित निकाय मौन रहेको छ ।"
"सीमा, मौनता र कूटनीति","नेपाल अहिले भूमिचेतना, सीमा र त्यस बाहिर पुगेर गरिने बन्दव्यापार र विश्व सम्बन्धको युगमा उमङ्ग लिएर पसेको छ । यो एउटा महत्त्वपूर्ण समय हो, नेपाली इतिहासमा । तर दुई ठूला छिमेकी देशहरू भारत र चीनसँगको सम्बन्धका प्राचीनदेखि वर्तमानसम्मका सम्बन्धलाई युग अनुसार परिभाषित गरिरहनुपर्ने अवस्था भने नेपाल राष्ट्रको स्वाभाविक तर युगान्तर चरित्र भएको छ । अहिले नेपालमा नजिकको सम्बन्ध भएको भारतसँगका केही सीमा विषयलाई लिएर तरङ्ग उठेका छन्, जसको समाधान कूटनीतिबाट मात्र सम्भव छ र यसले अहिलेसम्म दुई देशबीच छलफल नगरिएका र थाती रहेका विषयहरूमाथि काम गर्ने अवसर ल्याएको छ भन्नेमा सबैको एकमत देखिएको छ । नेपालका कालापानी, लिम्पियाधुरा, लिपुलेक लगायत परिचित भूभागलाई आफ्नो नक्सामा राखेर भारतले प्रकाशित गरेपछि नेपाल सरकारले त्यो एकपक्षीय नक्सा अमान्य छ भनी घोषणा गरेको छ । प्रधानमन्त्री केपी शर्मा ओलीले २३ कात्तिक २०७६ मा बोलाएको सर्वदलीय बैठक एउटा महत्त्वपूर्ण ऐतिहासिक क्षण थियो । सबै दलले भारतसँग उच्चस्तरीय कूटनीतिक छलफल गर्नुपर्ने सुझाव दिए । यसबाट नेपालभारत सीमा विषयका कैयौं पक्षमाथि दुवै पक्षले काम गर्न बाँकी रहेको कुरा पनि उजागर भएको छ ।तर यो अहिले उठेको तरङ्गको पछिल्तिर इतिहास छ, जुन महत्त्वपूर्ण भए पनि मौन छ । नेपाली सरकारहरू र शासकहरूका कस्ता भूमिका थिए र ती कसरी निर्वाह गरिए भन्ने एउटा खासै छलफल नभएको विषय रहेछ भन्ने दिनदिनका बहसमा खुल्दै गएको छ । हृषिकेश शाह २०५९ सालमा दिवंगत भएपछि मैले लेखेको एउटा ओबिचुअरीबाट तलको अनुच्छेद उद्धरण गर्दै आफ्ना कुरा राख्न चाहन्छु ।शाहको कम्युनिष्ट नेताहरूसँग राम्रो सम्बन्ध थियो । उनको घरमा नेपालको इतिहास लेख्ने ब्रिटिस जोन ह्वेल्पटनको निम्ति शाह सबै खेमाका कम्युनिष्ट नेताहरू बोलाइदिन्थे । डा बाबुराम भट्टराई पनि १२ पटक त्यहाँ थिए । संसदमा महाकालीबारे छलफल र मत हुने अघिल्लो साँझ शाहले बज्र होटलमा नारायणमान बिजुक्छेलाई बोलाएर पुराना ऐतिहासिक नक्सा दिए, व्याख्या गरिदिए, अनि त्यसको आधारमा संसदमा जोडदार बोल्न सल्लाह दिए । हामीलाई भोजनको निम्ति उनले त्यहीं बोलाएका थिए । बिन्दु र मसहित त्यहाँ चारजना मात्रै थियौं । भोलिपल्ट बिजुक्छेले यी नक्सा व्याख्या गर्दै संसदमा जोडदार बोलेका थिए । मैले शाहलाई सोधेंँ, संसदमा ठूला दलका नेताहरूलाई किन नबोलाउनुभएको ? उनले भने, तिनीहरूमाथि भन्दा मलाई बिजुक्छेमाथि बढी विश्वास छ । बुझेँं, तिनी महाकालीको बहसको बेला एउटा इतिहासकारको कर्तव्यमात्र निर्वाह गर्दै थिए । त्यो घटना उनको निम्ति नेपालको इतिहासमा लाग्न लागेको घाउ थियो । त्यो उनलाई दुख्दै थियो । (कान्तिपुर, ११ पुस, २०५९) ।शाह आफैं फरकफरक विचार बोल्ने र लेख्नेमा चिनिन्छन् । तर मेरो अनुभवका शाहको यो सम्झना मेरानिम्ति वाचाल छ । सबै इतिहासकार, राजनीतिक विद्वानहरूका मतको लेखाजोखा गर्न राम्ररी अध्ययन गर्नुपर्छ, जुन मैले गरेको छैन । बिजुक्छेले संसदमा शाहले दिएको र बुझाएको नक्सा लिएर बोलेको बुझेर प्रयोग गर्ने कति सांसद थिए, त्यो पनि अहिले खासै कसैले भन्न सक्ने छैनन् । तर यसबाट एउटा कुरा आज झन् प्रस्ट भएको छ । भारतसँग वार्ता र समाधान भनेकै आफूसँग भएका प्रमाणका आधारमा कूटनीतिक माध्यमद्वारा कुरा गर्नुमात्र हो । अहिलेको विवादलाई अवसरको रूपमा प्रयोग गर्नसक्नु ऐतिहासिक चुनौती हो ।त्यो बेलाको इतिहास सबैलाई थाहा छ । त्यसपछि यो विषयमा निकै छलफल र आलोचना अनि नीति परिवर्तनका नाटकहरू भए । सबैलाई विदित भएकै पूर्वइतिहास हो । त्यसपछि सरकार र दलहरूलाई यी विषयलाई विस्मृतिमा लानु सहज लागेको देखियो । बुद्धिनारायण श्रेष्ठ लगायतका विज्ञहरूले लेख, किताब र प्रतिवेदनद्वारा पटकपटक वास्तविकता बुझाउँदा पनि तिनलाई ध्यान दिएर भारतसँग तह मिल्नेगरी, उच्च तहदेखि कर्मचारीको तहसम्म छलफल गरेर लाने यी विषयहरू भए पनि तिनमाथि ध्यान नदिनुले नै भारतलाई पनि नेपालको सीमाजनिन चिन्ता यस्तै रहेछ भन्ने प्रभाव पर्दै जानु स्वाभाविक मान्नुपर्छ । अहिले भारतले जारी गरेको नक्सा विवाद र त्यसले जन्माएका बहसको सम्बन्धमा बुद्धिनारायण श्रेष्ठ नेपालतिरका कमजोरीबारे लेख्छन्, अहिले नक्सा बनाएर जताततै फिँजाउन बल पुग्नुको पृष्ठभूमिचाहिँं नेपालको संविधान २०७२ को अनुसूची१ मा निसाना छापभित्र राखिएको नेपालको नक्सा दुर्घटनापूर्ण तरिकाले कालापानी क्षेत्रविहीन हुनु नै रहेको बुझ्न सकिन्छ । तथापि नापी विभागबाट प्रकाशित सबै प्रकारका नक्सामा लिपुलेक, कालापानी नेपालकै सीमारेखाभित्र अंकित गरिएको छ । । अनि अर्को भुल औंल्याउँदै उनी भन्छन्, लिम्पियाधुरासम्म सिमाना तन्काउन छुटेको छ । (कान्तिपुर, २४ कात्तिक २०७६) ।यहाँ एउटा महत्त्वपूर्ण कुरा भौगोलिक ज्ञान, सीमा नक्साको ऐतिहासिकता, अनि भारतसँग समयसमयमा गरिनुपर्ने वार्ता र सक्रियताको प्रयोग नभएको देखियो । कहिल्यै नखुलेका न्यारेटिभहरू अहिले खुल्दैछन् । राजा वीरेन्द्रले २०५१ सालमा नापी विभाग र परराष्ट्रका पदाधिकारीलाई ब्रिटिस लाइब्रेरीबाट ऐतिहासिक दस्तावेजका प्रतिलिपि झिकाएका कथा रहेछन् । तर भेषबहादुर थापाले कान्तिपुर (२२ कात्तिक २०७६) लाई दिएको अन्तर्वार्तामा भनेका यी महत्त्वपूर्ण विषयलाई यही प्रसङ्गमा ल्याएर हेर्नु सान्दर्भिक हुन्छ । थापाले सन् १९९६ देखि कालापानी दुई देश बीचका कुराकानीमा विषय भएको उल्लेख गरेका छन् । सन् १९९८ मा भारतीय पक्ष वार्ताको निम्ति तयार भए पनि त्यही बेला नेपालमा गृहयुद्ध सुरु भयो । र कालापानीको विषय ओझेलमा पर्यो । उनको विचारमा नेपाल द्वन्द्वमा फँसेका बेला विद्रोही र सत्ता दुवै पक्षलाई भारतले समानान्तर रूपमा खेलाइरहेको हुनाले ऊ चिढिएला भनेर कसैले पनि कालापानीको कुरा उठाएनन् । यस्तै सन् ६० को दशकको भारतचीन युद्ध चलिरहेका बेला गृहमन्त्री छत्रविक्रम राणाले यस सीमाबारे राजा महेन्द्रलाई कुरा राख्दा भारतलाई चिड्याउनु हुँदैन अहिले, भारत चीनको युद्ध भइरहेका बेला हामीले कुरा उठाउँदा हामीले चीनको पक्ष लिएको मानिन सक्छ, पछि उठाउनुपर्छ भनेको र पछि यो कुरा नउठेको विषय थापाले उल्लेख गरेका छन् । साम कोवन (द इन्डियन चेक पोस्टस, लिपुलेक एन्ड कालापानी) को विचारमा राजा महेन्द्रलाई उनको शासनको नैरन्तर्यताको मात्र चिन्ता थियो । त्यस्तै राजा वीरेन्द्रले पनि यो विषयमा उनका मन्त्रीहरूलाई कुरा उठाउनसम्म पनि दिएका थिएनन् । पञ्चायत शासन सकिएको ६ वर्षपछि २०५३ सालमा नेपालले महाकाली सन्धि सही गर्ने बेला संसद र बाहिर यो विषय उठायो । त्यसपछि नेपालभारतबीच सीमा अध्ययन प्राविधिक समिति २०५९ गठन भयो । त्यही साल हृषिकेश शाहको निधन भएको कुरा सम्झिँदा म किञ्चित भावुक हुन्छु । माथिको प्रसङ्गबाट अहिले उठेका बहसमा हामीले जोड्न सक्ने र त्यसको अन्तर्यमा पसेर हेर्नैपर्ने कुरा यस्ता देखिए । पहिलो, नेपालको राजनीतिका उथलपुथलहरू नेपालभारतको सम्बन्धसँग गहिरोसँग जोडिएका रहेछन् । यति गहिरोसम्म कि तिनले सीमा चेतनालाई पनि प्रभाव पारिआएको देखियो । राजा महेन्द्र र वीरेन्द्रका अनि भारतले नेपालका राजनीतिका विपरीत ध्रुवलाई सहयोग गरेको आधारमा प्रभावित नेताहरूका मौनताको नवऐतिहासिक अध्ययन महत्त्वपूर्ण हुन्छ । यसको अर्थ हुन्छ, नेपालभारतको सम्बन्ध नजिक भएकोले र खुला सिमाना पनि भएकोले गर्दा नेपालका सरकार र दलहरूले यो सीमाको विषयलाई एउटा मौनताको लक्षणाको रूपमा प्रयोग गरिआएको देखियो । अहिले यो व्याख्याको समस्या भएको छ । राज्यशक्तिहरूले सीमालाई सामरिक र व्यापारिक अभिष्टबाट प्रयोग गर्ने कर्म आजको युगमा धेरै बढेकोले नयाँ समस्या सिर्जना भएका छन् । नेपालले पनि यो विषय बुझ्नु आवश्यक छ । नेपालका दलहरूबीच २०७२ सालको भूकम्पले ऐक्य ल्याएको थियो । सबै दलका नेताहरू भेला भएको यसपालिको दृश्य पनि त्यस्तै एउटा उदाहरण थियो । संविधान घोषणा गर्ने क्रममा भूकम्पले लहर ल्याएको थियो । तर राष्ट्रिय जागरुकता एक्कासी उठ्ने आँधी होइन, यो विवेकशील र जागरुक भएर सतत बनाइराख्ने चेतनाको नाम हो । तर यस विषयलाई लिएर समाधान खोज्ने र त्यसको कूटनीतिक पहल गर्ने काम सरकारको नै हो । पद्धति त्यही हो । यस्ता विषयले दुबै देशको युगीन मधुर सम्बन्ध भत्किन्छ र त्यो दुवै देशको निम्ति राम्रो हुँदैन भनेर भारतका उच्च नेताहरूसँग राख्दै शासकीय र प्रतिपक्षी दलहरूको समर्थन लिएर औपचारिक वार्ता गर्ने काम सरकारको हो ।नेपालले सीमाको अर्को रूप बहत्तरको भारतीय नाकाबन्दीपछि बाहिर निस्कने आवश्यकताको चाहनामा देख्यो । त्यसलाई रेलमा देख्यो, पानी र वायुमार्गमा देख्यो । सीमालाई व्यापक बनाएर देख्यो । तर बुद्धिनारायणको न्यारेटिभमा देखिने छिमेकीहरूसँगको प्रस्ट वार्तामा देखेन, हृषिकेश शाहको इतिहास पढ्ने चिन्तामा देखेन । अहिलेको यो प्रकरणले आफ्ना कुरा प्रमाणसहित राखेर छिमेकी भारतसँग मैत्रीपूर्ण समाधान निकाल्ने बाहेक अर्को उपाय छैन । त्यसो गर्नसके नेपाल र भारतको सम्बन्ध नयाँ युगमा प्रवेश गर्ने अवसर खुल्नेछ ।"
सिखहरूबाट सिकौँ,"मन्दिर परिसर व्यवस्थापनयो मन्दिर परिसरमा अपरेसन ब्लुस्टार अन्तर्गत सेना परिचालन पनि भएको थियो । तत्कालीन भारतीय प्रधानमन्त्रीइन्दिरा गान्धीको समयमा त्योअपरेसन गरिएको थियो ।अहिले मन्दिर परिसर वरिपरिका धेरै पसल र घरहरू भत्काएर गाडीलाई प्रतिबन्द गरिएको छ । युरोपका पुराना सहरहरूमा झैंपोष्टबोलार्डहरू राखेका छन् । चाहेको बखत आपत्कालीन प्रयोगमा आउने वाहनहरू आउन सक्छन् । युरोपमा झैं वाकिङ सिटीहिंँड्ने सहर को रूपमा विकसित हुँदैछ । नेपालको पाटनको पुरानो भूभागमा झैं एकनासका झ्यालढोकाहरू लगाउने गरेको छ भने आँखा विझाउने, घिनलाग्दा होर्डिङ बोर्डहरू हटाएका छन् । अन्तर्राष्ट्रिय ब्रान्डहरूलाई पनि मिलाएर मात्र बोर्ड लगाउन दिइएको छ ।मन्दिर परिसरमा मदिरापान र धूमपान निषेध गरिएको छ । नेपालका मन्दिर भएका क्षेत्रमा जाँदा बियर, भोड्का र ह्विस्कीका बोर्डहरूले ढाकेको देखिन्छ । स्वर्णमन्दिर वरिपरि साकाहारी भोजनमात्र उपलब्ध हुन्छ । हुन त नेपालमा बलि दिने ठाउँमा मासु बेच्न रोक्न त सकिन्न, तर अन्य मन्दिर परिसर वरिपरि पनि खुला रूपमा मासुरमाछा बेच्ने र सेकुवाको बोर्डले लोभ्याउने काम कति ठिक हो ? लुम्बिनी परिसर वरिपरिको होर्डिङ, पसल, ठूलो आवाजमा बज्ने गाना र सेल्फी आतंक सबै कसरी नियन्त्रण गर्न सकिन्छ भन्ने कुरा स्वर्णमन्दिरको व्यवस्थापनबाट सिक्न सकिन्छ ।नेपालको धार्मिक पर्यटन विशेषगरी चिनियाँपर्यटकहरूको आगमनले निकै बढ्नेछ । यद्यपि हामीले बौद्ध स्तुपा वरिपरि र लुम्बिनी क्षेत्रलाई शान्त र माछा, मासु, मदिरारहित राख्न सक्नुपर्छ । यो कुरा स्वर्णमन्दिरको व्यवस्थापनबाट सिक्न सकिन्छ ।धधध।कगवभभखकजबफथब।अय"
नेपाल चिनाउनुछ,"हाम्रो देश अझ विश्वसामु चिनाउन बाँकी नै छ । हाल भारतले आफ्नो नक्सामा सीमा अतिक्रमण गरी लिम्पियाधुरा र कालापानी लगायतका भूभाग समेटेपछि विश्वभर छरिएर रहेका नेपालीहरू एकस्थानमा आएका छन् । विश्वसामु आफ्नो देशको सीमा अतिक्रमणबारे घोर अन्याय र थिचोमिचो भएको भनेर आवाज उठाइरहेका छन् । एक पटकको कुरा क्यानाडाको एउटा महिला संस्थाले एकपटक मलाई पनि वक्ताको रूपमा निम्ता पठायो । उक्त संस्थाले नेपाल र विभिन्न मुलुकमा साझेदारी गरेको थियो । विभिन्न मुलुकका अनुभव आदानप्रदानका लागि मलाई क्यानाडा निम्त्याइएको थियो । त्यतिबेलासम्म नेपाल आजजति चिनिएकै थिएन । मलाई क्यारेबियन देश ट्र्रिनिडा टोबेगोबाट आएकी एक महिलासँग एउटै कोठामा राखिदिएका थिए, आयोजकले । हाम्रो भेट राति कोठामा भयो । उनले मलाई कुन देशबाट आएको भनी सोधिन् । मैले जवाफ दिएँ, नेपालबाट । मैले पनि सोधेंँ, तिमी कुन देशबाट ? उनले जवाफ दिइन्, ट्रिनिडा टोबेगोबाट । म त्यो देशको नामबाट र भौगोलिक अवस्थितिबाट अनभिज्ञ । उनी पनि मेरो देशको नामबाट अनभिज्ञ । दुवै जनाले आआफ्नो देश कहाँ पर्छ भनेर बुझाउन अलमल भएपछि मैले विश्वको एटलासमा हुनेजस्तो नक्सा बनाएँ अनि उनले पनि त्यसै गरिन् । त्यो दुबै जनाले कोरेका कागजका टुक्रा जोडेर निर्क्योल गरेका थियौं, हामी भूगोलको कुन गोलार्धमा रहेछौं भनेर । बल्ल मैले नेपाल विश्व नक्सामा कहाँ छ भनेर बुझाउनसकेँं । मैले धेरै समूहसँग नेपाल सगरमाथाको देश अनि बुद्धको जन्मस्थान भनी चिनाउनुपरेको छ ।तीन दशक अघिसम्म नेपाल कहाँ छ भनेर प्रश्न गरेका सुन्दा म छक्क पर्थें । नेपाल कहाँ छ भनेर सोध्नेहरूलाई हाम्रो देश भारत र चीन बीचमा अवस्थित छ भन्नपर्थ्यो । त्यतिबेला मेरो मनमा भने नेपाल किन यसरी लुकेको होला जस्तो लाग्थ्यो । देश पनि चिनाउनैपर्ने रहेछ, नेपाल यति सुन्दर हुँदाहुँदै विश्वमा अपरिचित रहेछ जस्तो लाग्थ्यो । कतिपय पश्चिमा विश्वविद्यालय पुग्दा नेपालबारे धेरै अनभिज्ञ नै देखिन्थे । हालका दिनहरूमा नेपाल धेरै चिनिएको छ । केही राम्रा र केही नराम्रा व्यक्तित्वहरू र घटनाका कारण । दरबार हत्याकाण्डका समयमा अनि माओवादी द्वन्द्वका समयमा पनि नेपाल केही हदसम्म चिनिएको हो । चिकित्सा, समाजसेवा, विभिन्न क्षेत्रका व्यक्तित्व, शेर्पादेखि साइकलयात्रीसम्मले नेपाल चिनाएका छन् । विभिन्न तह र क्षेत्रका नेपालीबारे राम्रा समाचार पनि सञ्चार माध्यममा आउन थालेका छन् । नेपाली वमन राइजिङ सन् १९९३ मा प्रकाशनपछि म पश्चिमा मुलुकहरू र त्यहाँका विश्वविद्यालयहरूमा अनुभव आदानप्रदानका लागि बोलाइएँ । नपालको चिन्नेचिनाउने कामसँग मलाई एउटा पुस्तकको सम्झना हुन्छ । द विन्ड अफ चेन्ज इन अ माउन्टेन भिलेज इन नेपाल शीर्षकमा सन् १९९६ मा प्रकाशित पुस्तकमा जापानी लेखिका याओरी मात्सुईले बेथानचोक काभ्रेका महिलाहरूले गरेका संघर्षका कथा र आर्थिक उन्नतिबारे वर्णन गरेकी छिन् । उनले साडी र पटुकीको पहिरनमा भारी बोकेर उकालो उक्लिरहेका नेपाली महिलाहरूलाई भेट्दै अन्तर्वार्ता गरेकी थिइन् । सामुदायिक भावना भएको हाम्रो गाउँघरमा जीविका कठिन भए पनि सहरमा जस्तो व्यक्तिवादी प्रवृत्ति हावी भैसकेको थिएन । विविध संस्कृति र हावापानी भएको रमणीय देश । जो पत्रकार र पर्यटकका रूपमा नेपाल आउँथे, उनीहरू हाम्रो सामुदायिक भावना अनि आतिथ्य सद्भावबाट प्रभावित थिए । उनीहरू भन्थे तिमीहरूको देश सुन्दर र शान्त छ । म भने मनमनै सोच्थेंँ जीवनचाहिँ कष्टकर छ । आजभोलि यता आउने विभिन्न पत्रकार र पर्यटकहरू नेपाल रूपान्तरणको स्थितिमा छ भन्छन् । अहिले समाजमा धेरैथोरै खैलाबैला छ, केही निराशा छ, केही आशा छ । जे भए पनि नेपाल चिनिँदो छ ।"
राष्ट्रमानका चार रत्न,"समाज, विज्ञान र राजनीतिमा सदैव केही न केही चर्चा भैरहन्छन् । राष्ट्रत्व सेरोफेरो व्यक्ति चर्चा भैराख्छ । सञ्चार जगत्ले यिनका चर्चा, उपचर्चा गरिराखेकै हुन्छन् । कालक्रममा कतिपय पानीफोकासरि बिलाउँदै जान्छन् । तर कतिपय मनमस्तिष्कमा दिगो, घतलाग्दो गरी बस्ने रहेछन् ! यस्तो मैले विद्यार्थीकालदेखि अनुभव गर्न पाएँ । कक्षा ८ मा एउटा यस्तै पढ्नुपर्ने पाठ थियो, नेपाली भाषा तथा साहित्य पाठ्यपुस्तकमा । प्रकाशक थियो, पारसमणि एन्ड सन्स, दार्जिलिङ । शीर्षक थियो त्रिरत्न । साठी वर्ष नाघिसक्ता पनि मेरो मस्तिष्कबाट त्यो मेटिएन । यो तत्कालीन नेपाली साहित्य आकाशमा तीन स्रष्टाको अभिनन्दन र वन्दन गर्नेतिर थिएन, बरु यिनका आभा, प्रतिभा र स्तरीयताको चर्चातिर थियो । स्रष्टा थिए कवि शिरोमणि लेखनाथ, नाटककार सम र महाकवि देवकोटा । चर्चा पराइ थलोबाट थियो । स्पष्ट छ, त्यतिबेला त्यता राजनीतिक विषमता थियो । तथापि यो आफैँमा मनको धनी र शैलीमा सहज थियो । त्यसैले यसबाट झिक्ने र सिक्ने ज्ञान पनि थिए कसैप्रति सम्मान के हो र सहृदय आभार कसरी प्रकट गरिन्छ ! त्रिरत्न, समकालीन स्रष्टा र सिर्जनाले आज झन्झन् विश्वस्तर पाएको छ । हाम्रो राष्ट्रत्वमा पराइको यो अनुपम देन हो । यो अहिले अझअझ फैलिँंदै र झाँगिँदै गएको छ । तसर्थ स्वर्गीय पारसमणिप्रति पनि सम्मान र गौरवले हेर्नु मनासिब छ । हामी काठमाडौँ बाहिर सप्तकोशी पूर्वका विद्यार्थीलाई यस्तै सुविचार पढ्न र गुन्न सिकाइयो । आज यस्तैमा मन बाँधिएको छ र यसैमा म मन खेलाउँदै र गुन्दै आजलाई पर्गेलिरहेको छु । यसमा म कालक्रमले हाम्रामा उदाएका र विकास भएका विज्ञान, राजनीति र यिनका पात्रहरूको चर्चा गरिरहेको छैन । त्यस्तै मैले उल्लेख गर्ने कोही पनि न मेरा आफन्त हुन्, न निकटस्थ । मैले बुझेकोमा यी पौरखी र पारखी हुन् । यिनले दिगो समृद्घिको अभिलाशा काँधमा भिरेका छन् । यिनको मन, वचन र कर्म जगजाहेर छ र घरघरमा चर्चा छ । निःसंकोच यी राष्ट्रत्वमा मुछिएका छन् स्थिर समाज, उद्योग र आर्थिक उकालीमा अनमोल छन् । हाम्रो भूमिले आजका दिनमा चार रत्न पाएको छ । क्रममा अघिपछि जो आए वा यीबारे शब्दमा घटीबढी जे भए पनि यी सबै पहिला हुन् । सबै विशिष्ट र सबैका उपाधिमा डिस्टिङक्सन को शिरपोस छ । पहिला, विद्युत प्राधिकरणका प्रमुख कुलमान घिसिङ हुन् । सोझो शब्दमा यी विद्युत्मान र प्रकाशवान हुन् । यिनको नाम मात्रले पनि राष्ट्र उसै उज्यालिन्छ । अहिलेको चरमचुली आर्थिक भ्रष्टाचारले साँदिएको यो समाजमा यिनैका निःस्वार्थ र स्वच्छ छवि, सेवा र व्यवस्थापनका आडमा हामी अन्धकारबाट प्रकाश युगमा आउन पाएका छौँ । यतिमात्र होइन, यिनले द्रव्यपिशाचहरूको ठगीधन्दामा हाकाहाकी मुखबुजो लाएका छन् । नत्र बीसौँ वर्षसम्म हाम्रा आँखालाई बाध्य गराएर कि अँध्यारोमा बस ! कि हाम्रा ब्याट्री र इन्भर्टर किन ! भनी भोरजुवाजस्तो मार्रा ! भन्दै ती पिशाचले विद्युत्ग्राहीसँग पैसा सोहर्दै आएका थिए । आज तीन वर्ष बढीको चिरिएको अँध्यारो र प्रकाशपुञ्जलाई खुलस्त आँखा र मनले हेर्न सक्नुपर्छ, राजनीतिक वा कर्के आँखाले होइन । राष्ट्रज्योति निम्ति विद्युत् योजना, वितरण र विकासमा तल्लिन यस्ता प्रशासकलाई हेर्न जान्ने पारख चाहिन्छ । दोस्रा, सीमाविद् बुद्घिनारायण श्रेष्ठ हुन् । यी राष्ट्रको समग्र भूगोल र राष्ट्ररेखाका दूत हुन् । सेवानिवृत्त भएर पनि यिनले पटकपटक सरकार र सम्बन्धित पदाधिकारीहरूको सहयोगनिम्ति ढ्वाङ फुकिरहेका छन् । आफ्ना ज्ञान र अनुभवको उपयोगबाट यिनले कालापानी र सुस्ता लगायत अरु कतिकति मिचिएका राष्ट्ररेखा र बिलाएका सीमास्तम्भबारे हामीलाई सजग तुल्याउँदै आएका छन् । सामान्य अवकाश प्राप्तका आँखा र मन कि आफ्ना नातिनातिनामा, कि सात समुद्र नाघ्ने जेटविमानमा, कि चारधाम यात्रामा हुन्छ । तर यिनको एकलकाँटे सोख राष्ट्ररेखा अतिक्रमण विरुद्घ तेर्सिएको छ । यिनलाई मेचीदेखि महाकाली, दक्खिनमा समथर र उत्तरमा डाँडाकाँडा सबैको प्रत्यक्ष ज्ञान छ । क्षेत्रफलमा राष्ट्रको भौतिक आँकडा यिनको चासो हो । सन्धिसर्पनका साँधसिमानाले यिनका आँखा र मन बिझाइराखेका हुन्छन्, किनभने यी आफैँले फलामे टोप लाएर लमतन्न सयफिटे जञ्जिर दोर्क्याउँदै र हल्लाउँदै तिनलाई देखेका र नापेका छन् । यिनले तोकेका बिन्दुमा साँधका छेका र किला गाडेमात्र पनि राष्ट्ररेखा सोझिन्छ । यिनको परामर्श मान्दा राजनीतिक व्यक्ति र पदाधिकारीका लोकप्रियता र महिमाको ग्राफ माथि उक्लिन्छ । लोकप्रियता र महिमा ! किन भने सात सालपछिको यो मात्र एक स्थिर र दीर्घकालिक सरकार हो । त्यसैले राणाले छाडे, हामीले गद्दी पायौँ भनेर सोच्ने धेरै आए, गए । हो, साँच्ची नै राणाले (शासन) छाडे ! वरिपरि साँधसिमानाका जङ्गे पिलर पनि त राणाले नै छाडे । मुलुक लगेनन् त ! अङ्ग्रेज गोराले भारत छोड्दाको नक्सामा नेपालको सीमाङ्कन खोज ! यही त हो, कसैले यसमा निर्भीक कूटनीतिक आग्रह गर ! भन्ने । तेस्रा, नेत्रविशेषज्ञ डाक्टर सन्दुक रुइत हुन् । यी पूर्वउत्तरको विकट पहाडी क्षेत्रबाट अति साधारण परिवेशमा उदाएका व्यक्ति हुन् । सामान्य डाक्टरी पेसा र तिलगङ्गा आँखा अस्पतालबाट माथिमाथि उक्लेर यिनले दृष्टिविहीन निम्ति मर्मभेदी कर्म गरे । यिनले दृष्टिविहीनलाई देखे ! दृष्टिविहीनले यिनलाई देखे, कुलमानका ज्योति देखे, संसारका झलमल देखे ! आजसम्ममा डाक्टर रुइतलाई विश्वका धेरैले देखे । उमेरले डाँडा काटिसके पनि यी अझै व्यस्त हुन अभ्यस्त छन् । यिनको ज्वलन्त योगदान हो आँखाको नानी प्रत्यारोपण र निकासी । भौतिक संसार देखाउने एउटै ज्ञानेन्द्रिय हो, आँखा । यही कर्मबाट यिनले म्यागासेसे पुरस्कार पाए । विश्वमा कतिपय दृष्टिविहीन निम्ति आज यी आँखाको नानी बनेका छन् र अक्षरशः राष्ट्रचक्षु हुन् । चौथा, त्रिवि शिक्षण अस्पतालबाट भर्खरै अवकाशप्राप्त वरिष्ठ डाक्टर गोविन्द केसी हुन् । यी प्राविधिक हुन्, तर योभन्दा अझ बढी सामाजिक, शैक्षिक अभियन्ता हुन् । हुन त यिनलाई एकभन्दा अनेक नजरले हेर्न थालिएको छ । अचेल यिनलाई अनशन कलाकार, सत्याग्रही हड्तालकर्मी समेतको बिल्ला भिराइएको छ । तथापि यिनका धेरै राम्रा पक्ष छन् । म यिनलाई चिकित्सा अध्ययनक्षेत्र र यसमार्फत समस्त शिक्षा प्रणालीको शुद्घीकरण र विकासनिम्ति भारतका अन्ना हजारेसरह देख्छु । चिकित्सा क्षेत्रमा गएका पच्चीस वर्षको एउटा असल पाटो छ काठमाडौँ उपत्यका र उपत्यका बाहिर निजी लगानी र उद्यममा मेडिकल कलेज धमाधम खुल्नु । नत्र पहिले यत्तिका कलेज संख्या थिएनन् । चिकित्सकको माग धान्न वर्षेनि बाहिरबाट शिक्षा लिइन्थ्यो र लगानी बाहिरिन्थ्यो । अहिले निजी कलेजहरूले वर्षेनि हजारौँ चिकित्सक तयार गरिरहेका छन् । एक दृष्टिमा यो कल्याणकारी हो, तर अर्कोमा चिकित्सा शिक्षा चुनौतीमय र हाउगुजी बन्नथालेको छ । पहिलोमा यसका प्रयोगशाला, उपकरण र शिक्षकप्राध्यापकको व्ययभार आदि थेगिनसक्नु छ । दोस्रोमा केही निजी स्वार्थमा चिकित्सा शिक्षा दुर्नाम भएको छ । यसरी हेर्दा निर्धन तर मेधावी छात्रछात्राका लागि चिकित्सा शिक्षा अब दुःसाध्य देखियो ! निजी कलेजले सरकारी योजनाको भरथेग गर्ने हो । हुन ता यी निजी कलेजमा लगानी, सञ्चालन र व्यवस्थापनको तात्पर्य सदावर्त मात्र पनि होइन । यसैमा डाक्टर केसीको सरकारसँग आग्रह छ १) निर्धन मेधावी विद्यार्थीले पढ्न पाउने अवसर होस् । २) सरकारले क्षेत्रीय स्तरमा मेडिकल कलेजको विस्तार गरोस् । यस्तो विस्तारले कलेजहरू एकै थलोमा धुइरिनु सट्टा देश वरिपरि फैलिन्छन् । केसीले शिक्षा र स्वास्थ्य सरोकार बोकेका छन् । यही कुरा उनी सत्रौं पटकसम्म ज्यानको जोखिम मोल्दै भोको बसेर सरकारको नजरमा पार्न खोज्दैछन् । भन्न सजिलो छ, यस्ता धेरै आए ! बरु सट्टामा उनको एउटै कुरो बुझे पुग्छ धनसम्पत्ति जोडजाममा जहान, बालबच्चा र तिनको भविष्य गाँसिन्छ । उनका न जहान, न बालबच्चा ! शेषपछि को छ त उनको, खोइ ?राजनीति र अर्थनीतिमा स्वस्तिवाचन र वन्दना गरिनु स्वाभाविक हो । यस निम्ति भाटका ओठेभक्ति सदैव तत्पर रहन्छन् । यस्तैबाट ती नीतिमा मिथ्या, अहङ्कार र दम्भका ऐँजेरु पनि पलाउँछन् । उल्लिखित चार रत्नहरू सुयश, सेवा र सीपले राष्ट्रमय छन् । यिनमा को सानो र को ठूलो छुट्याउन खोज्नु मिस्री र महमा कुन बढी गुलियो (?) भनेर सोध्नु जस्तै हो ।"
बर्लिनको पर्खाल ढलेपछि,"शी तयुद्धको जीवित इतिहास बर्लिनको पर्खाल ढलेको गत कात्तिक २३ गते अर्थात नोभेम्बर ९ मा ठिक तीस वर्ष पुग्यो । पुँजीवादी स्वतन्त्र विश्व र साम्यवादी विश्वबीच विभाजन र द्वन्द्वको विम्ब बनेको उक्त पर्खाल युरोपमा पूर्वी जर्मनी र पश्चिमी जर्मनीलाई विभाजन गर्न तत्कालीन साम्यवादी केन्द्र सोभियत संघले बनाएको थियो । पूर्वी जर्मनीमा स्टालिनवादी एकदलीय शासन प्रणाली थियो भने पश्चिमी जर्मनीमा उदार प्रजातन्त्रवादी शासन थियो । ४५ किलोमिटर लामो यो पर्खाल सन् १९६१ मा बनाइएको थियो । जसलाई पार गरेर भाग्न खोज्दा हजारौं मानिस गिरफ्तार भए भने कतिले मृत्युवरण गरे । साम्यवादी पूर्वीय जर्मनीमा स्वतन्त्रता थिएन, दमन थियो । त्यस दुश्चक्रबाट भाग्न खोज्नेहरूका लागि रोक्न बनाइएको यो पर्खाल शीतयुद्धको विम्बका रूपमा सन् १९८९ सम्म रहिरहयो । गोर्वाचोभ महोदय यो पर्खाल ढाल्नुस् भनेर अमेरिकी राष्ट्रपति रोनाल्ड रेगन गर्जिएको केही समयपछि उक्त पर्खाल विना कुनै रक्तपात ढल्यो । लाखौं मानिसहरूबीच विभेदको रूपमा रहेको यो पर्खाल ढलेपछि स्वतन्त्र विश्व खुसी भयो । पूर्वी युरोपबाट विस्तारै साम्यवादी शासन प्रणालीहरू समाप्त भए । बाल्टिक राज्यहरू स्वतन्त्र भए । सन् १९९१ सम्म आइपुग्दा सोभियत साम्यवाद पतनमात्र भएन, उक्त राष्ट्र नै विघटन भयो । बीसौं शताब्दीकै मूलस्वर स्वतन्त्रता हो भन्ने इतिहास रचियो । हुन त सन् १९८५ मा सत्तामा आएपछि सोभियत नेता मिखाइल गोर्वाचोभले पुनर्निर्माण र खुलापनको कार्यक्रम ल्याएका थिए । सोभियत साम्राज्य आर्थिक संकटमा फँसेको थियो । उसको भूराजनीति विश्वबाट पछि हट्दै गएको केही समय भएको थियो । अमरिकीहरूले नेतृत्व गरेको स्वतन्त्र विश्वको विजय भयो, जुन शीतयुद्धको अन्त्य भनेर मानवजातिको इतिहासमा अंकित छ । करिब ४५ वर्ष लामो वैचारिक ध्रुवहरूको यो द्वन्द्व युरोपमा बढी केन्द्रित थियो । दोस्रो विश्वयुद्धपछि चर्किएको यो द्वन्द्वका क्रममा हंगेरी र चेकोस्लाभाकियाले सोभियत साम्यवादको हस्तक्षेपमा कम्युनिस्ट शासन अन्तर्गत रहनुपर्यो । पोल्यान्ड, रुमानिया, अल्वानिया आदि राष्ट्रहरू साम्यवादी भए । युगोस्लाभाकिया आफ्नै प्रकारले साम्यवादी बन्यो । पूर्वी युरोप साम्यवादी र पश्चिम युरोप पुँजीवादी बने । पूर्वी जर्मनीका जनता पश्चिमीजस्तै स्वतन्त्र र सम्पन्न बन्न चाहन्थे । तर त्यसलाई बर्लिनको पर्खालले रोक्यो । बर्लिनको पर्खाल ढलेपछि पूर्वी जर्मनीका अन्तिम शासक एरिक होनेकरले क्युबामा शरण लिए । वर्तमान रूसका राष्ट्रपति बर्लिन पर्खाल ढलेको बेला पूर्वी जर्मनीको ड्रेसडेन सहरमा केजीवी गुप्तचर संस्थाको अधिकारी थिए । शीतयुद्ध अन्त्यलाई बीसौं शताब्दीको ठूलो भूराजनीतिक विध्वंस भन्ने पुटिन अहिले शीतयुद्धकालीन आफ्नो राष्ट्रको वैभव फर्काउन लागिपरेका छन् । शीतयुद्धको अन्त्यलाई प्रसिद्ध हार्वर्ड विश्वविद्यालयका प्राध्यापक स्यामुअल हन्टिङटनले प्रजातन्त्रको तेस्रो लहर भने । उनले थर्ड वेब शीर्षकमा पुस्तक नै लेखे । अर्का राजनीतिशास्त्री फ्रान्सिस फुकुयामाले यस घटनालाई इतिहासको अन्त्य भनेर नामकरण गरे । प्रजातन्त्र र बजार अर्थप्रणालीलाई नै विश्वको अन्तिम शासन पद्धति भनी ठोकुवा गरे । तर त्यो सत्य सावित भएन । संसार अहिले एकाधिकारवादतर्फ फर्किरहेको छ । उदार प्रजातन्त्र संकटमा छ । मानवजाति प्रविधि सभ्यतामा प्रवेश गरिरहेको छ । इतिहासको अन्त्य भविष्यवाणीबाट फ्रान्सिस फुकुयामाले नाम र बदनाम दुवै कमाए । उक्त घटनापछि पूर्वी युरोप लगायत विश्वका कैयौं राष्ट्रहरूले खुला बजार र प्रजातान्त्रिक पद्धति अपनाए । जसलाई अर्थशास्त्रीहरूले नवउदारवाद भन्छन् । यसले आम जनताको जीवनस्तर उकास्न सकेन । केही सीमित मालिकहरूमा अपार सम्पत्ति थुप्रियो । प्रजातन्त्र चलाउनेहरू नै यसलाई बिगार्न उद्यत बने । पूर्वी युरोपभरि लोकप्रियतावाद हावी छ । युरोपियन युनियन मरिरहेको छ भने बेलायत युरोपबाट निस्कने सकसमा छ । अमेरिका डोनाल्ड ट्रम्पको जातिवादी, अनुदारवादी र लोकप्रियतावादी शासनको सिकार भएको छ । पश्चिमी विश्व व्यवस्थाको प्रोजेक्ट धराशायी भएको छ । शीतयुद्धको अन्त्यपछि जुन आशा देखिएको थियो, त्यो अहिले निराशा, विभाजन र शासनको संकटको रूपमा देखापरेको छ । यो ३० वर्षमा एउटा पुस्ता हुर्किएको छ, जसलाई बर्लिनको पर्खाल ढलेको सम्झना छैन । सूचना र प्रविधि क्रान्तिले सकारात्मक कुराहरू ल्याएपछि यसले मानिसलाई एक्लो विभाजनकारी बनाएको छ । सामाजिक सञ्जालको दुरुपयोगले प्रजातन्त्रलाई संकटमा पारेको छ । यस्तो बेला बर्लिनको पर्खाल ढलेको तीस वर्षलाई कसरी लिने ? जर्मनीकी चान्सलर एन्जेला मार्केलले यस उपलक्ष्यमा बोल्दै पर्खालको पतनले जर्मनीको एकीकरण सम्भव भएको बताइन् । उनले प्रजातन्त्र मानव अधिकार र कानुनको शासनमा जोड दिँदै स्वतन्त्रताको मूल्य खेलाँची नभएको बताइन् । जर्मनीको पर्खाल ढलेको घटनाले नेपालमा पनि एउटा सपनाको जन्म गराएको थियो । यही क्रममा ३० वर्ष लामो एकदलीय पञ्चायती व्यवस्था समाप्त भई प्रजातन्त्रको स्थापना भयो । तर विरोधाभास यो छ कि विश्वका साम्यवादी पतन हुँदै गर्दा नेपालका साम्यवादी पञ्चायत ढाल्न सहायक बने । अहिले १० वर्ष जनयुद्ध गरेको माओवादी घटक पनि प्रजातान्त्रीकरणसँगै सत्तामा छ । यहाँका साम्यवादी दलहरू विचारको राजनीति नगरेर प्रजातान्त्रिक संविधान अन्तर्गत छन् । पञ्चायत ढलेको ३० वर्षपछि पनि नेपाली जनताको जीवनस्तर भने उठ्नसकेको छैन । प्रजातन्त्र स्थापनापछि नेपालमा अपनाइएको आर्थिक नीति नवउदारवादले कल्याण गरेन । सीमित व्यक्तिहरू धनी बने । यस्तो परिस्थितिमा शासन गरिरहेका साम्यवादी भन्नेहरू उदार प्रजातन्त्र अन्तर्गत नै छन्, जसलाई हेगेलवादी चिन्तक स्लोभाज जिजेकले फुकुयामावादी वामपन्थी भनेका छन् । यिनीहरू लोकप्रियतावादी, प्रेसप्रति अनुदार र एकाधिकारवादी मनोविज्ञानले ग्रस्त छन् । आज अमेरिका र मेक्सिको सिमानामा पर्खाल बनाउनेहरू सक्रिय हुनथालेका छन् । नयाँ शीतयुद्धको संकट देखिएको छ । यो नयाँ शीतयुद्ध चीन र अमेरिकाबीच चल्ने देखिन्छ । वर्तमान रूस पनि पश्चिमसँग द्वन्द्वरत छ । उत्तर कोरियाको आणविक कार्यक्रम र इरानको आणविक वम निर्माण गर्ने महत्त्वाकांक्षा नयाँ शीतयुद्धका प्रेरकहरू हुन् । साम्यवाद एउटा राजनीतिमात्र नभएर पुँजीवाद विरुद्धको नयाँ जीवन पद्धति निर्माण दाबी गरिएको दर्शन थियो । त्यो त अब रहेन, तर नयाँ आवरण र स्वार्थहरूले गर्दा विश्व फेरि नयाँ ध्रुवीकरणतर्फ जाँदैछ । शीतयुद्धको अन्त्यपछि अमेरिकी चिन्तक चार्ल्स क्राथिमिरले अमेरिकाको विजयलाई एकध्रुवीय क्षण भनेका थिए । तर ३० वर्षपछि विश्व बहुध्रुवीय मात्रै होइन, झन् धेरै समस्याहरूले घेरिँदै गएको छ । तर वर्तमानमा विश्व मालिक बनेको पुँजीवादी पश्चिमको विरुद्ध त्यस्तो वैकल्पिक विचारधाराले चुनौती दिएको छैन । तर राष्ट्रराष्ट्र बीचको महाखेल र भूराजनीतिक प्रतिस्पर्धाले बर्लिनको पर्खाल फेरि कतै बन्ने त होइन भन्ने आशंका जन्माएको छ । बर्लिनको पर्खाल ढलेपछि युरोपको शक्ति सन्तुलनमा परिवर्तन आयो । पूर्वी युरोपका राष्ट्रहरू युरोपियन युनियन र नाटो सैन्य गठबन्धनमा आबद्ध हुनपुगे । झन् पूर्वतिर फर्किए । यो समकिरणले रूस झस्कियो । पश्चिमाहरू आफ्नो विजयले विश्वव्यापी रूपमा प्रजातन्त्र र खुलाबजार अर्थतन्त्रको वकालत गर्न थाले । उदार विश्वको विजय मानिएको यो घटनाको तीन दशकपछि आज उदार विश्व नै संकटमा परेको छ । सूचना प्रविधि क्रान्ति यसपछिको मुख्य घटना हो । अहिले सबै राष्ट्र प्रभावित रहेको यो क्रान्तिपश्चात संसार डिजिटल प्रजातन्त्र र डिजिटल एकाधिकारवादमा विभाजन हुनपुगेको छ । बेलायतका पूर्वप्रधानमन्त्री टोनी व्लेयर अबको द्वन्द्व खुला समाज र बन्द समाज चाहनेहरूबीच हुने बताउँछन् । बर्लिनको पर्खाल पनि यही द्वन्द्वमा आधारित थियो । यसर्थ समय बदलियो, चरित्र उस्तै छ ।"
इन्फ्लुएन्जा जाडोमा हुने जोखिमबाट बच्न खोप,संक्रमित व्यक्तिको निकट सम्पर्कमा रहनु हुँदैन संक्रमित व्यक्ति वा उसले छोएको वस्तु छोएपछि हात साबुनपानी राम्ररी धुनुपर्छ रुघाखोकी भएका बालबालिकाको खेलौना थन्काउनुअघि साबुनपानीले धुनुपर्छ तौलियाको सामूहिक उपयोग गर्नुहुँदैन । संक्रमित व्यक्तिसँगको निकट सम्पर्कबाट सम्भव भएसम्म बच्नुपर्छ चिसो र सुक्खा हावाबाट बच्नुपर्छ घाँटी सुन्निएको अवस्थामा नुन मिसाएको तातोपानीले दिनमा ३४ पटक गार्गल (कुल्ला) गर्नुपर्छ रुघाखोकी लाग्ने बित्तिकै चिकित्सकको सल्लाह लिनुपर्छकुनै पनि प्रकारको अस्वाभाविकता वा अप्ठ्यारो अनुभव भए अस्पताल जानुपर्छ
गुणकारी अदुवा,"प्रायः सबैको भान्सामा पाइने अदुवा मसला मात्र हैन । हाम्रो स्वास्थ्यका लागि प्रकृतिबाट उपलब्ध महाऔषधि जस्तै हो । संस्कृतमा आद्रक, अंग्रेजीमा जिंजर, मैथिलीमा आदि भनिने अदुवाको प्रयोग मसलाका रूपमा मात्र नभई यसलाई हजारौं वर्षदेखि नेपाल तथा भारतको परम्परागत चिकित्सासँगै अरबी र चिनियाँ चिकित्सकहरूले औषधिको रूपमा स्वीकार गरेका छन् । काँचो अदुवा मात्र नभएर सुकाएको अदुवाको उपयोगसमेत स्वास्थ्यको दृष्टिकोणले फायदाकारी मानिन्छ । तर सुकाउँदा थुप्रै तैलीय तत्त्व नष्ट हुने भएकाले यसलाई काँचो रूपमा उपयोग गर्नु नै बढी फायदाकारी मानिन्छ । हाल अदुवाको प्रयोग मसलाका लागि मात्र नभई औषधि र सौन्दर्य सामग्रीका लागिसमेत हुने गरेको छ । भनिन्छ, शरीर सात धातुले बनेको छ । यो सात धातुको निर्माण र सन्तुलनले नै शरीर स्वस्थ बन्छ । सातौं अर्थात् शुक्र धातुलाई बलियो बनाउन अदुवाको विशेष भूमिका हुन्छ । अझ जाडो याममा अदुवा हालेको चिया पिउँदा शरीरलाई राम्रो गर्छ । यसले शरीरलाई न्यानो राखेर रुघाखोकी, घाँटीको खसखस, फ्लुसँगै जाडो मौसममा देखिने अन्य रोगबाट समेत जोगाउँछ । बार्है महिना उपयोग गरिने भए पनि यो न्यायो प्रकृतिको भएकाले जाडो याममा बढी उपयोगी हुन्छ । स्वस्थ व्यक्तिले समुचित रूपमा अदुवा सेवन गर्दा फायदाकारी हुन्छ भने दीर्घरोगीलगायतका शारीरिक समस्या भएकाले स्वास्थ्यकर्मीको सल्लाहमा यसको उपयोग गर्न सक्छन् । स्वादमा तिखो अदुवा पाचक र चिढाइ हटाउने औषधि नै हो । आयुर्वेदले यसलाई पीडानाशक, वायु कफ नाशक भनेको छ । ताजा वा सुक्खा दुव्रै प्रकारले प्रयोग गर्न सकिने अदुवामा एउटा सशक्त एन्टिभाइरल मात्र हैन क्याल्सियम, आयोडिन, आइरन, क्लोरिन, भिटामिनसहित थुप्रै पोषकतत्त्व पनि पाइन्छ । मौसमी रुघाखोकीमा पनि अदुवाको उपयोग गर्दा राम्रो हुने मानिन्छ । परम्परागत मान्यताअनुसार कमजोर जीवनशक्ति भएकाहरू रुघाखोकी, घाँटी र फोक्सोसँग सम्बन्धित रोगको सिकार हुन्छन् । यस्तो स्थितिमा अदुवाले एउटा उपयुक्त औषधिको काम गर्छ । यति मात्र हैन, यसको उपयोगले कोलेस्ट्रोलसमेत नियन्त्रित गर्छ । रक्तचाप नियन्त्रणमा पनि सघाउँछ । यसमा क्रोमियम, म्याग्नेसियम र जिंक हुन्छ जसले रगत प्रवाहलाई राम्रो गर्छ । रगत जम्दैन । यसको नियमित सेवनले हर्ट अट्याक र स्ट्रोकको जोखिममा पनि कमी आउँछ । चिनियाँ चिकित्सा पद्घतिमा मुटु रोगको उपचारमा अदुवाको धेरै प्रयोग हुन्छ । यसमा ढुसीनाशकसँगै क्यान्सरप्रतिरोधी गुणसमेत पाइन्छ । अदुवाको नियमित सेवनले छालालाई स्वस्थ र चम्किलो बनाउँछ । छाला निख्खर बनाउनुको साथै यसले गर्दा छाला स्वस्थकरसमेत देखिन्छ । यसले पाचन प्रणालीलाई बलियो बनाउँछ । भोक बढाउँछ । अदुवाले खानाको स्वाद बढाउनुको साथै पाचनक्रियालाई समेत ठीक पार्छ । यसमा जीवाणु मार्ने र कफ अवरोधक गुण पाइन्छ, ठूलो आन्द्रामा पाइने जीवाणुको वृद्घिलाई रोक्छ । यसले गर्दा पेटको ग्यासको समस्याबाट समेत राहत मिल्छ । खाना नपच्दा मात्र हैन, पाचन प्रणाली सुधारका लागि समेत यसको उपयोग गरिन्छ । अदुवाको नियमित सेवनले माइग्रेनको दुखाइसमेत कम गर्छ । महिनावारीको समय पेटमा हुने दुखाइमा पनि अदुवाको उपयोगले कमी आउने विश्वास गरिन्छ । मिनिसोटा विश्वविद्यालयका अनुसन्धानकर्ताहरूले अदुवाको उपयोग गर्दा कोलोरेक्टल क्यान्सरको जोखिम धेरै कम हुने दाबी गरेका छन् । यस्तै एउटा अर्को अनुसन्धान अनुसार अदुवामा भएका तत्त्वले ओभेरियन क्यान्सरको कोषसमेत समाप्त गर्छ । वनस्पति शास्त्रको भाषामा जिजिबर अफिसिनेल भनिने अदुवाको उत्पत्ति दक्षिण र पूर्वी एसियाको भारत वा चीनमा भएको आंकलन छ । अदुवाको करिब १ सय ५० प्रजाति पाइन्छ ।"
२५ वर्षअघि तौल बढे मृत्युको जोखिम,अमेरिकामा गरिएको एक अध्ययनअनुसार यदि २५ वर्षअघि तौल बढ्ने मानिसलाई अल्पायुमै मृत्यु हुने जोखिम देखिएको छ । वयस्कहरूमा गरिएको अध्ययनको निष्कर्षअनुसार पाको उमेरदेखि बुढ्यौलीको अवस्थाताका तौल कम हुनाले मृत्युको जोखिम बढी हुन्छ । अनुसन्धानअनुसार समयअगावै मृत्युको जोखिम कम गर्न वयस्क उमेरताका सामान्य तौल कायम राख्नु आवश्यक हुन्छ । वयस्कमा हुने मोटोपनाले समयअगावै मृत्युको जोखिम बढाउँछ ।
७३ प्रतिशत भारतीय बढी निदाउन चाहन्छन्,"हालै गरिएको एक सर्वेक्षणमा ७३ प्रतिशत भारतीयले निद्राको गुणस्तर सुधार्न इच्छा व्यक्त गरेका छन् । स्वास्थ्य प्रविधिको क्षेत्रको कम्पनी रोयल फिलिप्स ले द ग्लोबल परसुट अफ बेटर स्लिप हेल्थ शीर्षकअन्तर्गत गरेको विश्वव्यापी सर्वेक्षणमा यस्तो देखिएको हो । सर्वेक्षणमा भारत, फ्रान्स, जर्मनी, जापान, अस्ट्रेलिया, ब्राजिल, दक्षिण कोरिया, क्यानडा, चीन, सिंगापुर, नेदरल्यान्ड र अमेरिकाका ११ हजार ६ जनालाई विभिन्न प्रश्न सोधिएको थियो । परिणामअनुसार ५५ प्रतिशत वयस्कले राम्रो निद्रा लिने स्वीकार गरे पनि ७३ प्रतिशतले निद्राको गुणस्तर सुधार गर्न चाहेको बताएका थिए । सर्वेक्षणले निद्रा र स्वास्थप्रति भारतीयमा जागरुकता बढेको समेत उल्लेख गरेको छ । सर्वेक्षण परिणामअनुसार निद्रामा हुने समस्यालाई भारतीयले स्वास्थ्य समस्या मान्ने भए पनि निद्राका कारण हुने रोग तथा उपचारबारे जागरुक छैनन् ।"
अत्यधिक सफ्ट ड्रिंक्स सेवन हानिकारक,हालै गरिएको एक अध्ययनअनुसार सफ्ट ड्रिंक्सको अत्यधिक सेवनले समयअगावै मृत्यु हुने देखिएको छ । जामा इन्टरनल मेडिसिनमा प्रकाशित अध्ययन परिणामअनुसार चिनी वा गुलियो पेय दैनिक दुई गिलास वा बढी सेवन गरेको खण्डमा अल्पायुको जोखिम बढ्छ । विभिन्न १० युरोपेली देशका ४ लाख ५० हजार व्यक्तिमा गरिएको अध्ययनमा उक्त तथ्य थाहा भएको हो । अनुसन्धानकर्ताले कृत्रिम रूपले गुलियो पेय पदार्थको अत्यधिक सेवनले मानिसको पाचनक्रियामा समेत असर पुग्ने जनाएका छन् । अध्ययनकर्ताका अनुसार सफ्ट ड्रिंक्सले मुटु रोग तथा स्ट्रोकजस्ता समस्यासमेत निम्त्याउँछ । सफ्ट ड्रिंक्सको अत्यधिक उपयोग तमाखु तथा धूमपान सेवनभन्दा बढी खतरनाक हुने देखिएको अनुसन्धानको निष्कर्ष छ ।
गरिबी टार्न बालगृह,"(सुर्खेत)  एकातिर राम्रो शिक्षादीक्षा, अर्कोतिर पालनपोषणको भारबाट मुक्ति । छायानाथ रारा नगरपालिका६ कि जयरूपा बुढा यिनै दुई कारणले काखका बालबच्चा सहजै सहरतिर पठाउन राजी भइन् । गाउँमै राख्यो भने दिनरात काममा खटाउनुपर्छ, काम नगरी खान पुग्दैन, उनले भनिन्, त्यही भएर काठमाडौं पठाएँ ।जयरूपाजस्ता थुप्रै अभिभावक पालनपोषणको भारबाट उम्किन आफ्ना बालबालिकालाई बिरानो मान्छेको साथमा नयाँ ठाउँमा पठाउन बाध्य छन् । जब बालबालिकाको बिजोग हुन्छ, तब उनीहरूसँग पछुताउनुको विकल्प रहँदैन । यो वर्ष मात्र मुगुका ९, हुम्लाका १ सय २२ र कालीकोटका ३९ गरी १ सय ७० बालबालिकालाई उद्धार गरी परिवारसँग पुनर्मिलन गराइएको छ । छोरीसँग पुनर्मिलनपछि पाँच सन्तानकी आमा जयरूपाले भनिन्, बालबच्चालाई पाल्नै मुस्किल छ, कसरी पढाउनु ?बर्सेनि कति बालबालिका सहर पुर्याइन्छन्, यकिन छैन । कालीकोटका मात्र करिब ४ सय बालबालिका देशका विभिन्न बालगृहमा रहेको अनुमान छ । विपन्नताको फाइदा उठाउँदै बालबालिकालाई पढाउने र पालनपोषण गर्ने प्रलोभनमा सहर पुर्याइने गरेको बालअधिकारकर्मी भरतराज विष्ट बताउँछन् ।गरिबीले बालगृह पुग्ने त्यस्तै एक बालिका हुन् कालीकोटकी कल्पना बुढा । जन्मेको तीन महिनामै उनका बुबा मीनबहादुरको भारत, हिमालचुलीमा दुर्घटनामा मृत्यु भयो । त्यसपछि कल्पनासहित ५ छोराछोरीको लालनपालनको जिम्मेवारी आमाको काँधमा आइपुग्यो । आमाले दुःखसुख गरेर बालबच्चा हुर्काइरहेकी थिइन् । चार वर्षअघि रूखबाट खसेर घाइते भइन् । त्यही घाउ सडेर मलद्वारको क्यान्सर भयो । उपचारकै क्रममा ०७४ वैशाखमा उनको मृत्यु भयो । जग्गाजमिन बेचियो, गाईभैंसी पनि साहुले लगे । त्यसपछि त घरमा खानबस्नै समस्या भयो, गाउँका मान्छे र छरछिमेकले पनि राम्रो हुन्छ, काठमाडौं पठाऊ भनेर सल्लाह दिए, दिदी अस्मिताले भनिन्, त्यहाँ गएपछि पढाउनेभन्दा पनि बच्चाहरूको कपडा धुने, भाँडा माझ्ने काममा लगाए । बहिनीको संरक्षणभन्दा उनीमाथि दुर्व्यवहार भयो । काठमाडौं, पाटनढोकास्थित रिलेसनसिप नेपाल नामक बालगृहमा पुर्याइएकी कल्पनालाई चार महिनाअघि उद्धार गरी घरमा ल्याइएको छ । मुगुका ९ जना बालबालिकालाई उद्धार गरी बुधबार जिल्लामा ल्याइएको छ । उनीहरू ललितपुरको खुमलटारस्थित सामाजिक तथा मानवीय सरोकार केन्द्रमा अलपत्र परेका थिए । निमित्त प्रमुख जिल्ला अधिकारी केशव ज्ञवालीले पढाउने बहानामा बालबालिकालाई बालगृहमा पठाउने क्रम बढेको बताए । यसलाई रोक्न अभिभावक नै सचेत हुनुपर्ने उनको भनाइ छ । जिल्ला प्रशासन कार्यालयका अनुसार यसअघि ०७४ सालमा २६ जना र ०७५ सालमा ८ बालबालिकाको उद्धार गरिएको थियो । दुःख पाएको थाहा पाएपछि कतिपय बालबालिकाको उद्धार हुने गरे पनि गुपचुप रूपमा थुप्रै बालबालिका बालगृहमै छन्, उनले भने, अभिभावकको चेतनास्तर वृद्धि र गरिबी न्यूनीकरण नगर्दासम्म बालबालिका बेचिने क्रम रोक्न चुनौती छ । कर्णाली ५१ प्रतिशत बहुआयामिक गरिबी दर भएको प्रदेश हो । नेपाल राष्ट्र बैंकले ०७५ जेठमा प्रकाशन गरेको नेपालको जनसांख्यिक, सामाजिक, आर्थिक तथा वित्तीय स्थिति (प्रदेशगत प्रोफाइल) प्रतिवेदनअनुसार कर्णालीको वार्षिक प्रतिव्यक्ति आय ६ सय ७७ अमेरिकी डलर मात्र छ । कर्णालीको साक्षरता प्रतिशत पनि न्यून छ । सामाजिक विकास मन्त्रालयको तथ्यांकअनुसार १५६० उमेर समूहका २३ प्रतिशत व्यक्ति निरक्षर छन् ।गरिबी र निरक्षरताको फाइदा उठाउँदै अभिभावककै मिलेमतोमा फर्जी कागज बनाई बालबालिकालाई अवैध रूपमा ओसारपसार गर्ने गरिएको बालअधिकारकर्मी राजेश शर्मा बताउँछन् । उनका अनुसार तीन वर्षअघि काठमाडौंको एक प्रतिष्ठित बालगृहमा लगिएका १४ मध्ये ८ बालबालिकाका बुबाआमा भए पनि नभएको कागज गरिएको थियो । असार ६ गते उद्धार गरी हुम्लाको सिमकोट पुर्याइएका बालबालिका र उनीहरूका अभिभावकको पुनर्मिलन निकै भावविभोर देखिन्थ्यो । सिमकोट२ की जौमती बोहराले आफ्ना छोराछोरीलाई राम्रो शिक्षादीक्षाका लागि काठमाडौं पठाए पनि दुःख पाएको बताइन् । काठमाडौं गएपछि छोराछोरीले केके न गर्लान् भनेर पठाइयो, उनले भनिन्, त्यहाँ त दुःख पाउँदा रहेछन्, अहिले किन पठाएछु भनेर पछुतो लागिरहेको छ ।बालबालिकालाई पालनपोषण र शिक्षादीक्षाको प्रलोभन देखाएर ओसारपसार गर्ने गरिन्छ । गिरोहले सुर्खेत, नेपालगन्ज, काठमाडौंलगायत सहरमा पुर्याउने गरेका छन् । गाउँका हुनेखानेका छोराछोरी सहरमा पढेको देखेका उनीहरूले यही मनोकांक्षा पूरा गर्ने क्रममा गिरोहलाई बालबालिका सुम्पिने गरेका कालीकोटका तल्कालीन जिल्ला बालकल्याण समितिका कार्यवाहक अध्यक्ष लालबहादुर मल्ल बताउँछन् । सशस्त्र द्वन्द्वका बेला लगिएका ६ जना बालबालिका त कहाँ छन् भन्नेबारे थाहा नभएको उनले बताए ।जिल्ला बालकल्याण समितिले बालबालिकाको अवैध ओसारपसार हुने भएकै कारण पछिल्लो समय जिल्लाबाहिर लैजानका लागि सिफारिस दिने गरेको छैन । स्थानीय तहहरूले भने यस्तो सिफारिस दिइरहेका छन् । आर्थिक अवस्था कमजोर भएका, पिछडिएका र संरक्षणको आवश्यकता भएका बालबालिकाका लागि सिफारिस मागेपछि दिने गरिएको सिमकोट गाउँपालिका२ का वडाध्यक्ष नर भण्डारीले बताए । (राजबहादुर शाहीमुगु, तुलाराम पाण्डे कालीकोट र छपाल लामा हुम्ला)"
नेपालले अनुसन्धान युनिट बलियो बनाउनुपर्छ,"पश्चिमा मुलुकका पुरुष दुराचारीहरू नेपालको प्रहरी प्रशासन, अभियोजनकर्ता र अदालती संयन्त्र भ्रष्ट रहेको र उनीहरूलाई पैसाको भरमा सजिलै किन्न सकिन्छ भन्ने मान्यतामा विश्वास गर्छन् । पिटर डलग्लिसजस्ता उच्च ओहोदाका र धेरै तलब खाने धनीमानीहरू यस्तो वातावरणको फाइदा उठाइरहेका छन् ।नेपालमा पक्राउ परेका अधिकांशले बालबालिकासँगको यौनजन्य गतिविधिको फोटो र भिडियो खिचेको देखिन्छ । त्यसको उद्देश्य के हो ?बालयौन दुराचारीहरू बालबालिकासँग बलात्कार र यौनजन्य गतिविधिको फोटो, भिडियो खिच्ने र कतिपयले त्यसको लाइभ समेत गर्ने गर्छन् । यस्तो गर्नुको पनि कारण छ । जस्तो, बालजन्य यौन गतिविधिको फोटोको अनलाइन माध्यमबाट बिक्री गर्नु, यस्ता फोटो र भिडियो हेर्दै बालबालिकालाई भएको दुखाइ र छटपटी हेरेर आनन्द मान्दै हस्तमैथुन गर्नु र पेडोफाइलहरूको भर्चुअल नेटवर्क मा त्यस्ता गतिविधि समेटिएका फोटो र भिडियो सेयर गरेर वरिष्ठ कहलिनु । उदाहरणका लागि, हालै मात्र अमेरिकाको वासिङ्टन डीसीस्थित मेयर कार्यालयका कानुनी सल्लाहकार टोम मोयर चाइल्ड पोर्नोग्राफीको आरोपमा पक्राउ परे । टम मोयर अनलाइन प्रत्यक्ष प्रसारणमा संलग्न थिए, जहाँ केही अपराधीहरूले साना बालबालिका बलात्कार भएको घटना हेरिरहेका थिए । अक्सर बालयौन दुराचारीहरू बालबालिकासँगको यौन गतिविधिको फोटो र भिडियो खिच्दा आफ्नो परिचय खुल्ने कागजात वा अफिसियल पोसाक देखाउँछन् । किनभने उनीहरू बालयौन दुराचारीहरूको समूहमा आफ्नो गतिविधि प्रमाणित गर्दै आफूमाथि घमण्ड गर्छन् ।चाइल्ड पोर्नोग्राफिक सामग्री र बालयौन दुराचारबीच केही सम्बन्ध छ ?बालबालिकामाथि गर्ने क्रूर बलात्कार र यातना नै चाइल्ड पोर्नोग्राफी हो । यसमा संलग्नलाई हामी बालयौन दुराचारी पनि भन्छौं । चाइल्ड पोर्नोग्राफी र पेडोफिल्सजस्ता दुवै शब्द चलनचल्तीबाट हटाउनुपर्छ किनभने यिनले बालबालिकामाथि हुने अपराधको अर्थ बोक्दैनन् । पेडोफिल्सहरू बालयौन अपराधी र बालबालिकाको बलात्कार गर्ने व्यक्ति हुन् । चाइल्ड पोर्नोग्राफी बालबालिकाको बलात्कारमा हुने व्यापार हो ।नेपालले कसरी बालयौन दुराचारीहरूविरुद्ध कदम उठाउन र अन्तर्राष्ट्रिय समुदायबाट यस काममा सहयोग लिन सक्छ ?बालयौन दुराचारको अनुसन्धान गर्न साइबर क्राइम युनिटको स्थापना गर्ने, त्यसमा दक्ष जनशक्ति र प्रविधिमा लगानी गर्ने विषयलाई नेपाल सरकारले उच्च प्राथमिकतामा राख्नुपर्छ । यस्तो इकाईमा अत्याधुनिक सूचना प्रविधि जानेका सयौं दक्ष अनुसन्धानकर्मीको खाँचो पर्छ । यस्तो इकाईमा तालिमप्राप्त दक्ष अभियोजनकर्ता, कानुनी रणनीति निर्माण गर्न सक्ने न्यायाधीश हुनु जरुरी हुन्छ । अन्तर्राष्ट्रिय समुदायले पनि बालयौन दुराचारीहरू विरुद्ध लड्न नेपाललाई आवश्यक आर्थिक सहायता गर्नु आवश्यक छ ।"
प्रदर्शनका कारण हङकङमा आर्थिक मन्दी,"(हङकङ)  पछिल्ला महिनाहरूमा लगातार गरिएका सरकारविरोधी प्रदर्शनका कारण हङकङमा एक दशकयता पहिलोपटक आर्थिक मन्दी छाएको छ । हङकङले गत जुलाईदेखि सेप्टेम्बरसम्मको अवधिमा विगतको तुलनामा देशको अर्थतन्त्र ३२ प्रतिशतले ओरालो लागेको जनाएको छ । विरोध प्रदर्शन कारण हङकङको जनजीवन निकै प्रभावित भएको, पर्यटकहरूको आगमन निकै घटेको तथा व्यवसायहरू निरन्तर घाटामा गएका जनाइएको छ । सरकारद्वारा जारी विज्ञप्तिमा आन्तरिक समस्याका कारण उपभोग्य वस्तु उत्पादन तथा लगानीका क्षेत्र निकै प्रभावित भएका जनाइएको छ । हिंसा अन्त्य गरी शान्ति स्थापना नै अर्थतन्त्र सुधारको प्रमुख सर्त हो, विज्ञप्तिमा भनिएको छ ।हङकङमा लोकतन्त्रको माग गर्दै २४ सातादेखि हरेक सप्ताहन्तमा प्रदर्शन हुँदै आएको छ । पछिल्ला प्रदर्शनमा विवादास्पद विधेयक खारेज, कार्यकारी प्रमुख क्यारी लामको राजिनामा, प्रहरी दमनको स्वतन्त्र छानबिनलगायतका माग राखिँदै आएको छ । चीनले हङकङ मामिला आफ्नो आन्तरिक भएको बताउँदै आएको छ । सन् १९९७ मा स्वतन्त्र हुनुअघि बेलायतको उपनिवेश हङकङलाई चीनले आफ्नो विशेष प्रशासकीय क्षेत्र बताउने गर्छ । यसअन्तर्गत मुख्य भूमि चीनको तुलनामा हङकङका जनताले उच्च स्वतन्त्रताको अभ्यास गर्दै आएका छन् । गत जुनमा सरकारले विवादास्पद सुपुदर्गी विधेयक पारित गराउने योजना गरेपछि त्यसको विरोधमा प्रदर्शन सुरु भएको हो । लगातारको प्रदर्शनपछि सरकारले विधेयक स्थगित गरिसकेको छ । तर प्रदर्शनकारीले विधयेकको खारेजी हुनुपर्ने माग छाडेका छैनन् । सुपुर्दगी विधेयकले हङकङको स्वतन्त्रतालाई अवमूल्यन गर्ने र राजनीतिक कार्यकर्ता निसानामा पर्ने उनीहरूको दाबी छ । विधेयकको विरोधमा व्यापारी, कानुन व्यवसायी, विद्यार्थी, धार्मिक समूह तथा प्रजातन्त्र पक्षधर सडकमा उत्रेका छन् । हङकङका एक १९ वर्षीय युवाले ताइवानमा गर्भवती प्रेमिकाको हत्या गरी आफ्नो देश फर्केपछि सुपुर्दगी कानुनबारे चर्चा सुरु भएको हो ।शुक्रबार गरिएको विरोध प्रदर्शनका क्रममा एक वृद्धको मृत्यु भएको छ । अधिकारीहरूका अनुसार खाजा खाने समयमा घरबाहिर निस्केका ७० वर्षीय व्यक्तिलाई मास्क लगाएका प्रदर्शनकारीले प्रहार गरेको इटाको टुक्रा लागेको हो ।"
अमेरिकी विद्यालयमा गोली प्रहार,"क्यालिफोर्निया अमेरिकाको क्यालिफोर्निया राज्यस्थित एक विद्यालयमा गोली चल्दा दुई विद्यार्थीको मृत्यु भएको छ । गोली काण्डमा तीन विद्यार्थी घाइते भएका छन् । अधिकारीका अनुसार विद्यालयका १६ वर्षे छात्रले गोली चलाएका हुन् । साथीहरूमाथि गोली प्रहार गरेपछि आत्महत्या गर्न आफैंमाथि गोली चलाएका ती किशोरको अवस्थ गम्भीर छ । सान्टा क्लारिटाको सघस माध्यमिक विद्यालयमा गोली चलेको आवाज आएलगत्तै प्रहरी घटनास्थल पुगेको थियो । दुई दशकयता अमेरिकी विद्यालयमा भएका गोली काण्डमा ३ सयभन्दा बढी विद्यार्थी तथा किशोरकिशोरीको मृत्यु भइसकेको छ । प्रहरी अधिकृत केन्ट वेगेनरले एसियालीमूलका किशोरले झोलाबाट बन्दुक झिकेर साथीहरूमाथि अन्धाधुन्ध गोली चलाएको र अन्त्यमा आत्महत्या गर्ने मनसायले आफैंलाई गोली हानेको जनाए । अमेरिकी संसद्मा सर्वसाधारणलाई बन्दुक राख्न दिने कानुनमा कडाइ गर्न लामो समयदेखि बहस जारी छ, तर अमेरिकाका मुख्य दुई दल रिपब्लिकन पार्टी र डेमोक्र्याटिक दलबीच भने उक्त मुद्दामा सहमति हुन सकेको छैन । अमेरिकी राष्ट्रपति डोनाल्ड ट्रम्प बन्दुकमाथि धेरै कडाइ गर्न नहुने पक्षमा छन् भने विपक्षी दल डेमोक्र्याट कडा नियमको पक्षमा छ ।"
'समस्याग्रस्त' ४५ ठेक्का तोडिँदै,"(काठमाडौं)  सडक विभागले समयमै निर्माण नसक्ने ४५ वटा ठेक्का तोड्ने प्रक्रिया सुरु गरेको छ । लामो समयदेखि समस्याग्रत बनेका ठेक्का तोड्ने प्रक्रिया थालिएको विभागले जनाएको छ । समस्या देखिएका र प्रगति नभएका ठेक्का नियमअनुसार तोडिएका छन्, विभागमा महानिर्देशक केशवकुमार शर्माले भने, केही प्रक्रियामा छन् । उनका अनुसार यसअघि ४५ वटा ठेक्का तोडिसकिएको छ । तोडिएका अधिकांश ठेक्का सडक निर्माणका छन् । यसरी ठेक्का तोडिएका ठाउँमा निर्माणका लागि नयाँ प्रक्रिया सुरु गरिनेछ । केही ठेक्का भएर बजेट नआएपछि भुक्तानी दिन नसक्दा तोडिएका छन्, विभागका उपमहानिर्देशक एवं प्रवक्ता शिवहरि सापकोटाले भने, तर, अधिकांश ठेक्का काम नगरेकै कारण तोडिएका छन् । उनका अनुसार पूर्वतयारीबिना लगाइएका ठेक्कामा धेरै समस्या छ । कतै ठेक्का भएपछि रूख, बिजुली, ढल, मुआब्जाको व्यवस्थापन गर्नुपर्ने भएकाले समस्या देखापरेको छ । कतै अदालती प्रक्रियाले गर्दासमेत काम अघि बढ्न सकेको छैन । त्यस्तै विभागले सार्वजनिक गरेको आर्थिक वर्ष ०७५०७६ को तथ्यांकअनुसार २ सय ३३ वटा ठेक्का पूर्वनिर्धारित समयमा नसकिएका कारण ४४ करोड ७० लाख ३४ हजार जरिवाना गरिएको छ । निर्माण व्यवसायीको कमजोरीका कारण निर्माणमा ढिलाइ भए उसलाई हर्जना लगाइन्छ, यो ठेक्का सम्झौतामै उल्लेख गरिएको हुन्छ, महानिर्देशक शर्माले भने, जसले दैनिक १ हजारदेखि १ लाखसम्म जरिवाना तिरेर काम गर्नुपर्ने हुन्छ । उदाहरण हो भक्तपुरको कमलविनायकभत्केको पाटीनगरकोट सडक । तीन पटक म्याद थप गर्दा पनि काम नगर्ने सैलुङआरामाली इन्फ्रा पावर लिमिडेट जेभीलाई कुल ठेक्का रकमको १० प्रतिशत जरिवाना गराउने निर्णय भएको छ । ठेक्का रकम ३१ करोड ५२ लाख ९२ हजार हो । जसमा उक्त कन्स्ट्रक्सनले ३ करोड १५ लाख २९ हजार २ सय जरिवाना तिर्नुपर्छ । जसले काम गर्दैन, समयमा ठेक्का सक्दैन उसलाई नियमअनुसार कारबाही गरिएकै छ, महानिर्देशक शर्माले भने, हामी जरिवाना गराएर पनि काम सक्ने बाटोमै छौं । अन्तिम समयमा आएर काम गर्दा प्रगति देखिने गरेको छैन । कति पटक थप गर्नेभन्दा पनि कति दिन हानि भयो, त्यति दिन म्याद थप गर्ने हो, उनले भने, यति दिन नै भन्ने हुँदैन, के कारणले कति दिन बाधा पर्यो, त्यसको शोधभर्ना दिने हो । पुलको तुलनामा सडक निर्माण बढी लथालिंग छन् । जसमा निर्माण व्यवसायी गैरजिम्मेवार बन्ने गरेका कारण समस्या देखिने गरेको छ । पहिला विभागीय प्रमुखले असीमित रूपमा समय थप्न पाउने अधिकार थियो, अहिले त्यस्तो छैन, उपमहानिर्देशक सापकोटाले भने, २८ दिनसम्म पनि निर्माण व्यवसायी साइटमा गएनन्, काम नै गरेनन् भने त्यस्तो ठेक्का तोड्न समस्या हुने छैन । तर, उनी ठेक्का लगाइसकेपछि समस्या आउने गरेको बताउँछन् । त्यस्तै म्याद थप गर्दा पनि काम नगर्ने ४ वटा कन्स्ट्रक्सनलाई कालोसूचीमा राख्न विभागले सिफारिस गरेको छ । यति पटक म्याद थप गर्ने भन्ने नै हुँदैन, दिएको म्याद वैज्ञानिक हो कि होइन भन्ने प्रश्न छ, महानिर्देशक शर्माले भने, समयभन्दा अघि सकिएका उदाहरण पनि छन्, सामान्यतया संसारभरि नै दिएको म्यादभन्दा केही समय थपिनुपर्ने ट्रेन्ड छ । ठेक्का लगाउनेले सडकमा पर्ने घर भत्काई नदिने, डिजाइनको समस्या, रूख काट्न नसक्ने यी कारण देखाएर निर्माण व्यवसायीले म्याद थप गर्न लगाउँछन् । ठेक्का लगाउने र लिने दुवै पक्षको गल्ती होइन, पानी बढी पर्ने, बन्द हडताल, निर्माण सामग्री नपाउने भयो भने म्याद मात्र थप्ने तर व्यवसायीले क्षति दाबी गर्न नपाउने र ठेक्का लगाउनेले जरिवाना लिन नपाउने हुन्छ, महानिर्देशक शर्माले भने । ठेक्का प्रणालीमा ठूलो समस्या हतारमा ठेक्का लगाउनु र अर्को निर्माण क्षमताभन्दा बढी ठेक्का लिनु रहेको छ । सार्वजनिक खरिद नियमावलीको आठौं संशोधनले क्षमताको ७ गुणाभन्दा बढी ठेक्का लिन नपाउने भनेको छ, शर्माले भने, व्यवसायीको कारोबार १० करोड छ भने उसले ७० करोडभन्दा बढी ठेक्का लिन पाउँदैन, पहिला लिएको काम उसैले भन्नुपर्नेछ, झुटो विवरण पेस गरे कारबाही हुने भन्ने छ । यो निमयको भने निर्माण व्यवसायीले विरोध जनाउँदै आएका छन् । उसले मेरो क्षमता यति हो, मसँग यति काम छ भनेपछि ठेक्का प्रक्रियामा अयोग्य भए स्वतः आउट हुन्छ, उनले भने, सबैभन्दा कम प्रस्ताव पेस गरे पनि उसले ठेक्का पाउने छैन । उनले यसो भएपछि निर्माण क्षेत्रमा रहेको बेथितिमा सुधार हुने दाबी गरे । त्यस्तै निर्माण सामग्री र जनशक्ति अभावले पनि समस्या थपेको विगभाले जनायो । पिच गर्न खोज्दा मान्छे पाइँदैन, जनशक्ति खोज्नुपर्ने अवस्था छ, उनले भने, अर्को समस्या मुख्य सडकबाट भित्री साना सडक बनाउन, ग्राभेल गर्न र पिच गर्न स्थानीयस्तरबाट दबाब आउने गरेका कारण निर्माणमा ढिलाइ हुने गरेको छ । यो ठेक्काअनुसार पर्दैन । कानुनमा पनि केही समस्या छन्, ठेक्कापट्टा गर्न लामो समय लाग्छ तर यति भन्दैमा कानुनलाई दोष दिन मिल्दैन, उनले भने, समस्या प्रणालीमै छ, बिजुलीका पोल सार्नुपर्ने, ढल, खानेपानीको व्यवस्थापन गर्नुपर्ने, रूख काट्नुपर्ने हुन्छ, जसले गर्दा निर्माणको समय लम्बिने गरेको छ । पेस्की रकम ५ प्रतिशत सुरुमा निर्माण व्यवसायीले कुल ठेक्काको २० प्रतिशतसम्म पेस्की रकम पाउँथे । ठेक्का लगाउना साथ १० प्रतिशत रकम हात पर्थ्यो । जुन रकम घरजग्गा र अन्यत्र लगानी गर्दा निर्माण कार्य प्रभावित बन्दै आएको थियो । व्यवसायीले अब ५ प्रतिशत मात्र पेस्की रकम पाउनेछन् । त्यो पनि निर्माण सामग्री झारेर काम सुरु गरेपछि दिइनेछ । कामको प्रगति सन्तोषजनक देखिएको खण्डमा थप ५ प्रतिशत पेस्की रकम दिइनेछ । प्रधानमन्त्री तथा मन्त्रिपरिषद् कार्यालयमा मुख्य सचिवको अध्यक्षतामा गत साउनमा बसेको सचिवहरूको बैठकले यसलाई लागू गर्न लिखित आदेश दिएको थियो । २० प्रतिशतसम्म पेस्की रकम दिँदा दुरुपयोग भएका कुराहरू आए, त्यसमा राम्रोसँग मोनिटरिङ नभएको अवस्था थियो, महानिर्देशक शर्माले भने, अब यस्तो स्थिति रहने छैन, पेस्की रकम घटाएका छौं, पेस्की रकम लिएपछि क्रसर की, मेसिन राख्ने, हेरेर मात्र दोस्रो किस्ता दिइनेछ । दोस्रो किस्तामा थप ५ प्रतिशत दिइनेछ ।"
खाद्यले धान किन्न थाल्यो,"(काठमाडौं)  खाद्य व्यवस्था तथा व्यापार कम्पनी लिमिटेडले बिहीबारबाट धान खरिद थालेको छ । सरकारले धानको समर्थन मूल्य तोकेको २१ दिनपछि कम्पनीले धान किन्न थालेको हो । कम्पनीका निमित्त महाप्रबन्धक श्रीमणिराज खनालका अनुसार तीन दिनको अवधिमा १३ सय ९२ क्विन्टल धान खरिद भएको छ । पहिलो चरणमा पश्चिमबाट खरिद सुरु गरेका छौं, उनले भने, बुधबारयता बर्दिया (राजापुर) मा ५५२ क्विन्टल, धनगढी (कैलाली) मा ४९० क्विन्टल र बाँकेमा ३५० क्विन्टल खरिद भएको छ ।कम्पनीका अनुसार बर्दियाको राजापुर, कैलालीको मोहनपुर, टीकापुर, जोशीपुर र भजनी क्षेत्रमा धान खरिद गर्न काँटा राखिएको छ । ती क्षेत्रमा मोटा धान खरिद भइरहेको छ । बाँकेमा भने मोटा र मध्यम दुवै धान खरिद भइरहेको छ । पश्चिममा धमाधम खरिद भएको छ । पूर्वतिरका लागि पनि पत्राचार गरेका छौं, निमित्त महाप्रबन्धक खनालले भने । उनका अनुसार पूर्वमा अझै बजारमा धान आइसकेको छैन । चिसो धान खरिद गर्दा गुणस्तरको समस्या हुन्छ । त्यसैले पूर्वमा केही ढिलाइ भइरहेको खनालले बताए ।पश्चिममा छिट्टै रोपाइँ भएकाले धान बजारमा आयो, उनले भने । बजार सन्तुलन र किसानलाई उचित मूल्य दिन सरकारले कात्तिक ७ गते धानको समर्थन मूल्य तोकेको थियो । आर्थिक वर्ष २०७६७७ का लागि मोटा धानको समर्थन मूल्य प्रतिक्विन्टल २५ सय ३२ रुपैयाँ ८० पैसा र मध्यमको २६ सय ७३ रुपैयाँ १६ पैसा तोकेको छ । यी दुई धानको समर्थन मूल्य तोकिए पनि मन्त्रिपरिषद्को निर्णय कम्पनीले करिब दुई साता ढिला प्राप्त गरेको थियो ।कम्पनीको बोर्ड बैठकबाट स्वीकृत गरी प्रक्रिया बढाउँदा केही लम्बिएको थियो । त्यसको फाइदा उठाउँदै केही व्यापारीले किसानबाट धान खरिद गरेका थिए । बुधबारदेखि भने धमाधम खरिद गरेको कम्पनीको दाबी छ । कम्पनीले चालु आर्थिक वर्षमा प्रारम्भिक रूपमा ३० हजार टन खरिद गर्ने लक्ष्य राखेको छ । कञ्चनपुरबाट १ हजार टन, कैलालीबाट ७ हजार टन, बर्दियामा ४ हजार ५ सय टन, बाँकेमा ४ हजार टन, भैरहवामा १ हजार टन, वीरगन्जमा २ हजार ५ सय टन खरिद गर्ने लक्ष्य छ । जनकपुरमा २ हजार टन, सिराहामा ६ हजार टन, विराटनगरमा १ हजार टन र बिर्तामोडमा १ हजार टन खरिद गर्ने लक्ष्य राखेको छ । ती क्षेत्रमा धान खरिद गर्न ७७ करोड विनियोजन गरेको छ । अघिल्लो वर्ष पनि ३५ हजार टन खरिद गर्न ९१ करोड ८६ लाख रुपैयाँ बजेट विनियोजन गरिएको थियो । तर, लक्ष्यको २२ हजार ५ सय ९२ टन मात्रै खरिद भएको थियो । गत वर्ष मोटा धानको समर्थन मूल्य प्रतिक्विन्टल २३ सय ३१ रुपैयाँ २२ पैसा र मध्यम धानको २४ सय ६० रुपैयाँ ५७ पैसा तोकिएको थियो । खरिद प्रक्रियामा ढिलाइ हुँदा बिचौलिया नै हाबी हुँदै आएको सरकारी तथ्यांकले नै देखाएको छ । खनालले भने बिचौलियाबाट किसान नठगिउन् भनेर समर्थन मूल्यमै खरिद भएको दाबी गरे । धान मंसिरबाट बजारमा आउँछ, उनले भने ।"
सरकारैपिच्छे किसानको वर्गीकरण फरक,"खासगरी कृषि कर्म व्यवस्थित नहुनु र सरकारद्वारा दिइने अनुदान, सहयोग वास्तविक किसानभन्दा टाठाबाठा र पहुँचवालामा पुगेकाले एकद्वार प्रणालीमा ल्याउन किसानको पहिचान र वर्गीकरण जोड दिएका हौं, आयोगका अध्यक्ष चित्रबहादुर श्रेष्ठले भने, हामीले सातै प्रदेशमा छलफल र विज्ञहरूसँग सल्लाह गरी कार्यविधिको खाका बनाएर मन्त्रालयमा पठाएका छौं, त्यहाँबाट फाइनल भएको छैन ।कृषि मन्त्रालयले बेलका नगरपालिका, गण्डकी प्रदेश र किसान आयोगले तयार गरेका आधारहरूको अध्ययन गरेर एउटै मापदण्ड बनाउने जनाएको छ । मन्त्रालयको कृषि विकास महाशाखा प्रमुख सहसचिव दुर्गाप्रसाद दवाडीले अहिले खर्च विस्तृतीकरणको कार्यविधि बनाएपछि वर्गीकरणको निर्देशिका र कार्यविधि बनाउने बताए । दवाडीकै संयोजकत्वमा किसान वर्गीकरण तथा परिचयपत्र वितरणसम्बन्धी आवश्यक खर्च विस्तृतीकरण गरी पेस गर्ने समितिसमेत बनाइएको छ ।खर्च विस्तृतीकरणको खाका बनेका छ, अब निर्देशिका र कार्यविधि बन्न बाँकी छ, दवाडीले भने, मंसिरभरि काम सक्न पाए ठूलो कुरा हुन्थ्यो, नभएर पुस लाग्ला । उनले किसान वर्गीकरण राजनीतिक विषय भएकाले निर्देशिका मन्त्रिपरिषद्ले पारित गर्नुपर्ने हुन सक्ने बताए । कृषि मन्त्रालयले किसानको वर्गीकरणसम्बन्धी कानुन बनाएर पहिलो चरणमा सात प्रदेशका एकएक जिल्लामा परिचयपत्र वितरण गर्न बढीमा २१ करोड रुपैयाँसमेत छुट्याएको जनाएको छ ।"
खुला चौरमै चामल,"(हुम्ला)  खाद्यान्न समस्या खेप्दै आएका हुम्लीका लागि तिब्बतको बाटो ल्याइएको चामल दुई महिनादेखि बीच बाटोमै अलपत्र अवस्थामा छ । ठेकेदारको बेवास्ताले साढे २ हजार क्विन्टल चामल सल्लीखोलामा अलपत्र परेको हो ।खाद्य ब्यवस्था तथा ब्यापार कम्पनीले भदौ दोस्रो साता काठमाडौंबाट केरुङ हुँदै तिब्बतको सडकमार्ग भएर ५ हजार ५ सय क्विन्टल चामल ल्याएको थियो । हिल्सा नाका भएर ल्याएको मध्ये १ हजार ५ सय क्विन्टल चामल यालबाङ केन्द्रमा र १ हजार ४ सय क्विन्टल सिमकोटस्थित डिपोमा पुर्याइए पनि २ हजार ६ सय क्विन्टल चामल नाम्खा गाउँपालिकाको सल्लीखोलामा खुला चौरमै रहेको छ । कम्पनीका जिल्ला शाखा प्रमुख रामबहादुर विष्टले ठेकेदारले ढिलो गर्दा चामल बीच बाटोमै अलपत्र परेको बताए । अब त चिसो लाग्यो, हिउँ पर्न पनि सुरु भइसक्यो, उनले भने, सडकसमेत बन्द हुने भएकाले ढुवानी हुने कुनै सम्भावना छैन । चामल रहेको स्थान सल्लीखोलामा फागुनचैतसम्मै हिउँ पर्छ । यसले गर्दा खुला आकाशमुनि रहेको चामल चिसोले बिग्रिने चिन्ता थपिएको छ । ठेकेदार ध्रुवकुमार शाहीले सडक बिग्रिएका कारण समयमै ढुवानी गर्न नसकिएको बताए । हिउँ परेपछि ढुवानी गर्न समस्या हुन्छ भनेर गाडी मालिकसँग कुरा गरेको थिएँ, सबैले ल्याउन सकिँदैन भनेर जवाफ दिए, उनले भने, बाध्य भएर चामल बाटोमै थन्क्याउनुपरेको छ । चौरमा तल काठको फल्याक र माथि प्लास्टिकले चामलका बोरा ढाकिएको उनले बताए ।तिब्बती मार्गबाट चामल ल्याउनका लागि कम्पनीका शाखा प्रमुख विष्टसमेत गएका थिए । केरुङबाट हिँडेको करिब चार दिनमा चामल हिल्सा नाका भएर ल्याइएको थियो । उतिबेला सहजै सिमकोट पुर्याउन सकिने अवस्था भए पनि ठेकेदारले ढिलाइ गरेका थिए । पछिल्लो समय पनि नाम्खासिमकोट गाडी चलेका छन । तिब्बती गाडीले सामान ल्याएरै सिमकोट पुगेका थिए । तैपनि ठेकेदारले चामल ल्याउनतिर ध्यान नदिएको कम्पनीका शाखा प्रमुख बिष्टले बताए । हामीले बारम्बार चामल सिमकोट पुर्याउनका लागि भनिरहेका छौं, तैपनि सल्लीखोलाबाट उठेको छैन, उनले भने, दुईचार दिनमा नल्याउने हो भने त हिउँदमा त्यो चामल कामै नलाग्ने हुन्छ ।कम्पनीका अनुसार अहिले सिमकोटस्थित संस्थानका डिपोमा २ हजार २ सय क्विन्टल चामल रहेको छ । जिल्लाका अन्य बिक्री केन्द्रहरूमा भने चामल सकिएको छ । नाम्खाको यालबाङ केन्द्रमा समेत चामल सकिएको छ । ठेकेदारसँगको सम्झौतामा सिमकोट डिपोको भनिएकाले खुलाचौरमै अलपत्र पर्दासमेत त्यो चामल अन्य केन्द्रमा पठाउन नसकिएको कम्पनीको भनाइ छ । शाही साझेदार रहेको चंखेली चंखेलीदेउतीबज्यै जेभीले काठमाडौंदेखि सिमकोटसम्म प्रतिकेजी ८४ रुपैयाँमा ढुवानी गर्ने गरी ठेक्का पाएको थियो । गत आर्थिक वर्षको असारभित्र ढुवानी गरिसक्नुपर्ने भए पनि विभिन्न बहाना बनाएर चालु आर्थिक वर्षको भदौमा मात्र ढुवानी गरिएको थियो । मुस्किलले ल्याएको त्यही चामल पनि बीच बाटोमै अलपत्र पर्दा हिउँदमा खाद्यान्न अभाव हुन सक्ने कम्पनीले जनाएको छ ।"
वधशाला प्रयोगविहीन,"(रूपन्देही)  स्वच्छ मासुको व्यवस्थापन र खरिद बिक्रीका लागि बुटवलमा ५ करोड रुपैयाँ लगानीमा निर्माण भएको पशु वधशाला प्रयोगविहीन छ । कृषि मन्त्रालयअन्तर्गतको पशुपन्छी बजार निर्देशनालय र तत्कालीन बुटवल नगरपालिकाको लगानीमा निर्माण गरिएको वधशाला पशुवधका लागि उपयुक्त नभएको प्राविधिक टोलीले जनाएपछि प्रयोगविहीन भएको हो । अहिले प्रदेश ५ को भूमि व्यवस्था, कृषि तथा सहकारी मन्त्रालय र बुटवल उपमहानगरपालिकाले एनजीओ (हेफर परियोजना) लाई अगाडि सारेर सोही स्थानमा नयाँ पशु वधशाला बनाउने योजना अगाडि सारेका छन् । त्यसका लागि प्रदेश सरकारले ७ करोड र बुटवल उपमहानगरपालिकाले ३ करोड रुपैयाँ बजेट विनियोजनसमेत गरेका छन् । राज्यको करोडौं रुपैयाँ लगानीमा बनेको वधशाला सञ्चालनमा नआएपछि फेरि दोब्बर खर्च गरेर अर्को बनाउनु दुःखद भएको स्थानीय सुषमा गुरुङले बताइन् । भवन बनाउनुअघि प्राविधिकले राम्रो नक्सा कोर्नुपर्थ्यो, उनले भनिन्, राज्यले सही व्यवस्थापन गर्न नसक्दा करोडौं नोक्सानी भएको छ । भूमि व्यवस्था, कृषि तथा सहकारी मन्त्रालयका प्रवक्ता विनोद घिमिरेले विगतको वधशाला निर्माण गर्दा जनताले अपनत्व नलिईकन बनाएको देखिएकाले अहिले उनीहरूको साथ लिएर अघि बढेको बताए । पाँच प्रतिशत लगानी स्थानीय उत्पादकको हुन्छ, उनले भने, अब बन्ने वधशाला सञ्चालनमा आउँछ । त्यसका लागि प्रदेश सरकारले निगरानी गर्ने उनले बताए । बुटवल उपमहानगरपालिकाका कार्यकारी प्रमुख चक्रपाणि शर्माले कात्तिकभित्र टेन्डर प्रक्रिया सकिने बताए । सञ्चालनका लागि व्यवसायी र उत्पादक नै लाग्ने गरी तयारी हुँदै छ, उनले भने, अब विगतमा जस्तो असफल हुँदैन । बन्छ, चल्छ । हामी फरक सोचका साथ अगाडि बढेका छौं । सार्वजनिक क्षेत्र, उत्पादक, मासु व्यवसायी तथा उपभोक्ताको सक्रिय सहभागितामा सञ्चालन गर्न लागेको नगरपालिकाको भनाइ छ । यसअगाडि वधशालाका लागि बनेको भवन बुटवल८ का वडाध्यक्ष भीमप्रसाद श्रेष्ठले बनाएका थिए । उक्त भवनमा खसीबोकासहित राँगापाडा पनि काट्ने गरी बनाइएको थियो । वधशाला सञ्चालन समितिका उपसंयोजक तथा मासु व्यवसायी संघ रूपन्देहीका अध्यक्ष कृष्णप्रसाद पौडेलले २२ करोड रुपैयाँको लगानीमा अन्तर्राष्ट्रिय मापदण्डअनुसार नयाँ वधशाला निर्माणको डीपीआर तयार भएर ग्लोबल टेन्डर प्रक्रिया अघि बढ्नेतर्फ काम भइरहेको बताए । हेफरका बजार विकास प्रबन्धक अनन्त सिलवालले २८ रोपनीमा बन्ने नयाँ वधशाला निर्माणको टेन्डर प्रक्रिया भइरहेको बताए । पीपीपी मोडलमा जाँदा कम्पनी चाहिने भएकाले कम्पनी दर्ता प्रक्रिया जारी छ, उनले भने, अब छिट्टै सुरु हुन्छ । प्रदेश सरकारले बुटवल र नेपालगन्जको वधशालाका लागि ११ करोड र दाङका लागि २ करोड रुपैयाँ विनियोजन गरेको छ । बुटवलमा दैनिक २ हजार ५ सय पशुपन्छी वध गरिँदै आएको छ ।"
इलाममा सूर्योदय महोत्सव,"काठमाडौं (कास) इलामको सूर्योदय नगरपालिकाले सूर्योदय नगर पर्यटन महोत्सव आयोजना गर्ने भएको छ । घाम उदाउने पहिलो विन्दु का रूपमा चिनिएको इलामको श्रीअन्तुसहित कन्याम, फिक्कल, पञ्चकन्यालगायत पर्यटकीय स्थललाई समेटेको सूर्योदय नगरपालिकाले पहिलो पटक पर्यटन महोत्सव आयोजना गर्न लागेको हो । मंसिर १४ देखि सुरु हुने महोत्सव चार दिनसम्म चल्नेछ । प्रदेश १ कै पर्यटकीय नगरीका रूपमा चिनारी बढाउन सूर्योदयमा महोत्सव आयोजना गर्न लागेका हौं, नगरप्रमुख रणबहादुर राईले भने, महोत्सवबाटै नगरपालिकाभित्र पर्ने गोर्खेथुम्के रेडपान्डा संरक्षण क्षेत्र (रेडपान्डा ट्रेल) का बारेमा पहिलो पटक स्थलगत जानकारी गराउन लागेका छौं ।"
मेगाको ११ प्रतिशत नगद लाभांश,काठमाडौं (कास) मेगा बैंक नेपाल लिमिटेडले सेयरधनीलाई ११७५ प्रतिशत नगद लाभांश पारित गरेको छ । शुक्रबार सम्पन्न बैंकको नवौं वार्षिक साधारणसभाले गत आर्थिक वर्षको मुनाफाबाट आफ्ना सेयरधनीलाई उक्त नगद लाभांश दिने घोषणा गरेको हो ।
जगदम्बालाई ॅएनएस क्वालिटी अवार्ड,काठमाडौं (कास) जगदम्बा सिमेन्ट तेस्रो पटक एनएस क्वालिटी अवार्ड बाट सम्मानित भएको छ । जगदम्बाको उत्पादन पोर्टल्यान्ड स्ल्याग सिमेन्टले यो अवार्ड प्राप्त गरेको हो । यसअघि सन् २०१४ र २०१५ मा आफ्नो अर्डिनरी पोर्टल्यान्ड सिमेन्टका लागि यो अवार्डबाट सम्मानित भएको थियो । उत्पादनको प्रारम्भदेखि नै कम्पनी गुणस्तरप्रति प्रतिबद्ध रही आएकाले सम्मानहरूबाट जगदम्बा सिमेन्टले गुणस्तर प्रतिबद्धता पुष्टि गरेको जनाएको छ ।
आइफोनको 'प्रिबुकिङ' खुला,काठमाडौं (कास) एप्पल प्रोडक्टसको नेपालका लागि आधिकारिक बिक्रेता इभो स्टोरले शुक्रबारदेखि प्रिबुकिङ खुला गरेको छ । पहिलो १ सय जना प्रिबुकिङ ग्राहकहरूले निःशुल्क ब्याक कभर र टेम्पर्ड ग्लासका साथै पहिलो ५० जना ग्राहकले फ्री बेल्किन वायरलेस चार्जर प्राप्त गर्नेछन् । एप्पलले आइफोन ११ मा डुअल क्यामेरा प्रणाली र आइफोन ११ प्रोमा ट्रान्सफार्मेटिभ ट्रिपल क्यामेर प्रणाली ल्याएको छ । साथै नयाँ अल्ट्रा वाइड र वाइड क्यामेरामा आईओएस १३ एकीकृत छ ।
आँगनमै सीमास्तम्भ,"(काँकडभिट्टा)  वयोवृद्ध वीरबहादुर सुब्बा त्यस बेलादेखि मेचीनगर११ भान्साखोलामा छन्, जब जंगल फँडानी गरेर बसोबास सुरु भयो । जंगलले ढाकेको क्षेत्रमा खोरिया फाँडेर बस्ती बसाउनेमा उनी अगुवा हुन् । २०३२ देखि उनले बसाएको बस्ती अहिले भारतको जमिन बनेको छ । भारतले करिब ३५ वर्षअघि जमिन अतिक्रमण गरेर रातारात सीमास्तम्भ गाडेको थियो । २०४२ सालतिर यहाँ नापी भएको स्थानीय पाकाहरूको भनाइ छ । त्यही क्रममा भारतले एकलौटी रूपमा नेपाली भूभाग मिचेर सीमास्तम्भ गाडेको सुब्बाले दाबी गरे । रातारात पिलर गाडेछन्, उनले भने, आफ्नो माटो भारतले लगेको पत्तै पाइएन ।भूमि अतिक्रमण भएको थाहा पाएपछि स्थानीयले विरोध गरे । कतैबाट सुनुवाइ भएन । वीरबहादुरसँगै करिब १५ घरधुरी भारतीय जमिनमा परेको छ । भारतले आफ्नो दाबी गरेको यो जमिनलाई नेपालीहरूले नै कमाइरहेका छन् । तर, मेचीनगरपालिकाले विवादित यो जमिनमा स्थानीयका लागि पानी, बिजुली, सडक आदि पूर्वाधारमा भने लगानी गरिरहेकै छ । स्थानीय अमृत लिम्बू अतिक्रमित भूमि फिर्ता हुनुपर्छ भन्ने पक्षमा छन् । स्थानीयका अनुसार करिब ६० बिघा जमिन भारतले अतिक्रमण गरी सीमास्तम्भ गाडेको पाइएको छ । नापी भएका बेला भारतले ५० र ५१ नम्बरका स्तम्भ साविकको नेपाली जमिनभन्दा करिब ५ सय मिटर वरै गाडेको हो । स्थानीय कृष्णप्रसाद उप्रेतीका अनुसार नेपाल र भारतको संयुक्त टोलीले यो क्षेत्रको नापी गरेको थियो । भारतीय टोलीले एकपक्षीय रूपमा सिमाना मिचेर स्तम्भ राख्दा नेपाली अधिकारीको टोली दार्जिलिङ घुम्न गएको थियो । पहिला नेपालको सिमाना मेची खोलासम्म थियो, उनले भने, अहिले मेचीभन्दा ५ सय मिटर वरसम्म मात्रै सिमाना कायम छ ।पुराना बासिन्दा भजन चौधरीका अनुसार ०२९ सालताका भेषबहादुर थापा आयोगले अस्थायी धनीपुर्जा उपलब्ध गराएको थियो । तर, ०४२ सालमा भारतको अतिक्रमणपछि धनीपुर्जा स्थायी बन्ने प्रक्रिया अलपत्र छ । हामी हिजो आएर बसेका होइनौं, चौधरीले भने, ५० वर्षदेखि बस्दै आएका छौं । पूर्वी सीमाका पहरेदारभारतले आफ्नो नक्सामा नेपालको कालापानी पारेको खबर सुनेदेखि भद्रपुर ३ डोलो बस्तीका ७० वर्षीय श्रीप्रसाद महतोलाई निद्रा परेको छैन । वर्षौंदेखि आफूहरू बस्दै आएको जमिनमा पनि उसले कब्जा जमाउने हो कि भन्ने उनलाई चिन्ता छ । भारतले राति नै पिलर सारेर हामीलाई लखेट्ने हो कि भन्ने डर छ, उनले भने, कालापानी कब्जा गर्नेले हाम्रो गाउँ पनि मिच्न के बेर ? तर कुनै पनि हालतमा भारतलाई जमिन मिच्न नदिने उनले बताए । मेचीपारि पर्छ, डोलो बस्ती । ०२० सालताका भद्रपुर ३ मा पर्ने यो गाउँको पूर्वबाट मेची नदी बग्थ्यो । नदीभन्दा झन्डै दुई किलोमिटर पर सीमास्तम्भ थियो । नेपालको यो भूमिमा अहिले विहार किसनगन्ज जिल्लाको नेमगुडी गाउँ छ ।०२२ सालपछि नदीले धार फेरेर पश्चिमबाट बग्न थालेपछि भारतले साविकको सिमाना मिचेको हो । हामी बलियो भएर नबसेको भए हाम्रो गाउँ पनि उहिल्यै भारतले लगिसक्थ्यो, डोलो बस्तीका ७० वर्षीय श्रीप्रसाद महतोले भने, हामी सिमानाका सिपाही भई बसेका छौं र भारतले अतिक्रमण गर्ने आँट गरेको छैन, उनले भने । गाउँ नभएको भए भारतले मेची नदीलाई मुख्य सिमाना मानेर जमिन कब्जा गरिसक्ने उनको दाबी छ । डोलो बस्ती, भाङबारी र डाँडागाउँ छाडेर आसपासका क्षेत्रमा बिस्तारै भारतले अतिक्रमण गरिरहेको छ । डोलो गाउँ उत्तरपश्चिमको सिमानामा भारतले नदी कायम गरिसकेको छ । मेचीपारिको यो गाउँमा सरकारी अनुपस्थितिको फाइदा उठाउँदै भारतले बिस्तारै अतिक्रमण गर्न थालेको स्थानीय उमेश कुर्मी बताउँछन् । आफूले थाहा पाउँदासम्म घर अघिल्तिर सीमा स्तम्भ नरहेको ०४२ सालको नापीबाट भारतीय भूमिमा आफ्नो जमिन परेका सम मुर्मुले बताए । तर अहिले उनको आँगनमै स्तम्भ ठडिएको छ । मैले जान्दासम्म यहाँ पिलर थिएन, उनले भने, पहिलाको नेपाली गाउँ रातारात भारत बन्यो । द्वन्द्वकालमा प्रहरी चौकी विस्थापित भएको मौका पारेर भारतले यहाँ पुनः अतिक्रमण गरेको स्थानीय लक्ष्मण महतो बताउँछन् । अहिले पनि जमिन मिच्ने क्रम नरोकिएको उनको भनाइ छ । हामीले बेलाबेला विरोध गरिरहेपछि भने अतिक्रमण कम भएको छ, उनले भने, आवाज नउठाउने हो भने भारतले कति बेला भूमि लैजान्छ, पत्तै नहुने रहेछ । सिमानामा सिपाही जस्तो पहरा दिएर बसेका यहाँका स्थानीय भने सधैंको उपेक्षामा छन् । निर्वाचनमा भोट माग्न आउँदाबाहेक अन्य समयमा राजनीतिक दलले आफूहरूका विषयमा खासै चासो नदिएको स्थानीयको आरोप छ । निर्वाचनबाहेक अरू बेला राजनीतिक दलका मान्छे हत्तपत्त मेचीपारि पुग्दैनन् । भोट माग्ने बेला भने नेताहरूको लस्कर लाग्छ, स्थानीय लेकेरु राजवंशीले भने । करिब १ सय ५५ घरधुरी रहेको यो गाउँमा राजवंशी, सन्थाल र कुर्मी समुदायको बसोबास छ । स्थानीयको मुख्य पेसा खेतीकिसानी हो ।"
सीमामा भारतको सधैं जबर्जस्ती,"सीमामा पनि उस्तै०७३ साउनमा खाँडो नदीको बाढीले तिलाठी गाउँ घेराबन्दीमा पार्यो । त्यही बेला बाढी निकास हुने ठाउँमा भारतीय सुरक्षाकर्मीको आडमा सीमापारिका स्थानीयले बाँध बनाउन थाले । गाउँ डुब्ने भएपछि तिलाठीवासी प्रतिकारमा उत्रिए । झडपमा अध्यक्ष यादवसहित कैयौं घाइते भए । विवादपछि बाँध निर्माण त रोकियो तर स्थायी समाधान अझै भएको छैन । सिमानामा भारतको जबर्जस्ती र हेपाहा प्रवृत्ति रोकिएको छैन, यादवले भने, नेपाल सरकारका प्रतिनिधिहरू मूकदर्शक मात्र छन् । उनका अनुसार भारततर्फको सीमामा एसएसबीको नियमित गस्ती छ । उनीहरू आफूखुसी सीमास्तम्भ सार्छन् । उखेलेर फालिदिन्छन् । तर नेपालका सशस्त्र प्रहरी पोके सामान ओसार्नेलाई पक्रनमै सीमित छन् ।सशस्त्र प्रहरीको ६ नम्बर गणका अनुसार जिल्लाको ७८ किमि सीमाक्षेत्रमा रहेका ६ सय ५० सीमास्तम्भमध्ये अहिले १ सय ९५ वटा स्तम्भ मात्र देखिन्छन् । कोसीदेखि बलान नदीसम्मका स्तम्भ बाढीले बगाए पनि अधिकांशचाहिँ भारतीय सुरक्षाकर्मीले नै उखेलेको हुन सक्ने यादव बताउँछन् ।"
१३ सहरका गुरुयोजना अन्तिम चरणमा,"(काठमाडौं)  १३ वटा स्मार्ट सिटी विकास गर्न गुरुयोजना निर्माण अन्तिम चरणमा पुगेको छ । पहाडी एवं हिमाली क्षेत्रबाट राजधानी काठमाडौं र तराईमधेसमा हुने बसाइँ सराइ न्यूनीकरण गर्न सरकारले आधुनिक, सुविधा सम्पन्न र प्रविधिमैत्री सहर विकास गर्ने काम अघि बढाएको हो । सरकारले बाराको निजगढ, गोरखाको पालुङटार, रूपन्देहीको लुम्बिनी, धनकुटाको धनकुटा, सिरहाको मिर्चैया, रौतहटको चन्द्रपुर, काभ्रेको काभ्रे उपत्यका, चितवनको भरतपुर, स्याङ्जाको वालिङ, दाङको तुलसीपुर, दैलेखको दुल्लु, डडेलधुराको अमरगढी र कैलालीको टीकापुरलाई स्मार्ट सिटीका रूपमा विकास गर्ने गरी सहरी विकास मन्त्रालयले गुरुयोजना तयार पार्दै छ । सहरी योजनामा दक्ष अन्तर्राष्ट्रियस्तरका विज्ञले गुरुयोजना बनाइरहेको सहरी तथा भवन निर्माण विभागका इन्जिनियर शशिकुमार यादवले जानकारी दिए । माघभित्र सबै सिटीको गुरुयोजना तयार हुन्छ, उनले भने, व्यवस्थित सहर बनाएर मानिसको जीवनस्तर सहज बनाउन नै स्मार्ट सिटी निर्माणको काम अघि बढाइएको हो । स्मार्ट सहरमा १ लाखभन्दा बढी जनसंख्या अटाउने गरी भौतिक पूर्वाधार निर्माण गर्ने लक्ष्य छ । गुरुयोजना निर्माणपछि मात्र अधिकांश विषयवस्तु टुंगो लाग्नेछन् । नेपाली मौलिकता झल्कने किसिमका सहरको निर्माण गर्ने योजना रहेको उनले बताए । एक सहर एक पहिचान अनुसार सरकारले काम गरिरहेको उनले जानकारी दिए । एक सहर निर्माणका लागि कति रकम खर्च लाग्ने भन्ने हालसम्म स्पष्ट भएको छैन । त्यो पनि गुरुयोजना निर्माणपछि मात्र यकिन गर्न सकिनेछ । सरकारले स्मार्ट सिटी निर्माणका लागि स्मार्ट जनसंख्या, स्मार्ट भौतिक पूर्वाधार, स्मार्ट सुशासन र स्मार्ट अर्थतन्त्र गरी चार सूचकांक निर्धारण गरेको छ । यी सूचकांककै पेरिफेरीमा रहेर सिटी निर्माण गरिने यादवले जानकारी दिए । यसबारे विभिन्न विज्ञसँग छलफल एवं बहस भइरहेका छन्, उनले भने, अहिलेको समयमा प्रत्येक व्यक्तिले समय बचत गर्न खोज्छ, त्यही कारण प्रत्येक वस्तुमा स्मार्टनेस चाहिन्छ । हिमाल, पहाडबाट प्रत्येक व्यक्ति अवसरको खोजीमा सहर आउने गरेको र स्मार्ट सिटीमै रोजगारी, शिक्षा र स्वास्थ्यको अवसर दिए बसाइँ सराइ रोकिने सहरी विज्ञ तथा पूर्वसहरी विकास सचिव किशोर थापाले बताए । प्रत्येक व्यक्ति अवसरका लागि बसाइँ सराइ गर्छ, सरकारले यी सहरलाई पूर्ण रूपमा सुविधा सम्पन्न बनाउँछ भने बसाइँ सराइ रोकिन्छ, उनले भने । स्मार्ट सहरमा खानेपानी, सडक, बत्तीलगायत पूर्वाधार निर्माणलाई पहिलो प्राथमिकता दिइने यादवले जानकारी दिए । उपत्यकालगायत मुलुकका ठूला सहरमा मानवीय चाप कम गर्न सरकारले सहर विकास गर्न लागेको हो । साथै सरकारले मुलुकका २८ ठाउँलाई नयाँ सहर का रूपमा विकास गरी व्यवस्थित र सुविधा सम्पन्न बनाउने योजना पनि अघि सारेको छ ।"
"विद्यालय ४११, शिक्षक दरबन्दी १७२","जनशक्ति उत्पादन गर्दै त्रिवित्रिभुवन विश्वविद्यालय (त्रिवि) ले अपांगतामैत्री शिक्षणका निम्ति स्नातक र स्नातकोत्तर तहमा विशेष शिक्षाको पठनपाठन गराइरहेको छ । शिक्षाशास्त्र संकायअन्तर्गतको उक्त कोर्स सानोठिमी क्याम्पसमा स्नातक तह र केन्द्रीय क्याम्पस कीर्तिपुरमा स्नातकोत्तर तहमा पठनपाठन भइरहेको डिन प्राध्यापक कृष्णप्रसाद गौतमले बताए । त्रिविमा विशेष शिक्षालाई दिगो तुल्याउन शिक्षक दरबन्दी सिर्जना गरिएको छ, उनले भने, एमफिल कक्षा सञ्चालन गर्न पाठ्यक्रम बनिसकेको छ । पीएचडीको समेत व्यवस्था गर्ने तयारीमा छौं । विशेष शिक्षामा करिब २० जनाले एमएड र ६० जनाभन्दा बढीले बीएड उत्तीर्ण गरेका छन् । त्रिविका पाँच शिक्षकले विशेष आवश्यकता शिक्षा विषयमा दक्षिण कोरियाबाट विद्यावारिधि हासिल गरेको गौतमले जनाए । सुदूरपश्चिम विश्वविद्यालयले समेत विशेष शिक्षा विषय अध्यापन सुरु गरेको छ ।शिक्षाविद् वासुदेव काफ्लेले सरकारले संवैधानिक व्यवस्था कार्यान्वयन गर्न उत्पादित जनशक्ति विशेष शिक्षा शिक्षण अनुमतिपत्र (शिक्षक लाइसेन्स) दिन जरुरी रहेको बताएका छन् । त्यसैगरी आवश्यकताअनुसार विशेष शिक्षक दरबन्दी सिर्जना गरिनुपर्ने उनले बताए । शिक्षक सेवा आयोगका प्रकाशन प्रमुख सहसचिव वैकुण्ठ अर्यालले विशेष शिक्षा पढेकालाई विशेषता खुल्ने गरी शिक्षण लाइसेन्स प्रदान गर्ने पहल अघि बढाइएको बताएका छन् ।"
पुलले जोडेको नाता,"(दाङ)  राममोती चौधरी कुनै बेला नदीपारि बसेर अर्को किनार हेर्थे । डुंगा खियाउँथे र आफ्नो जमिनमा पुग्थे । अहिले त्यो झन्झट छैन । पुल बनेको छ । यसले वर्षौंदेखि जमिनसँग बढाइदिएको दूरी घटेको छ । खेती लाउन होस् या बाली भित्र्याउन, उनलाई नदीको चिन्ता छैन । प्रयोग हुन छाडेपछि डुंगालाई नदी किनारमै छाडिदिएका छन् । उनका दुई डुंगा थिए । कहिलेकाहीँ डुंगाबाटै कमाइ पनि हुन्थ्यो । मानिसलाई नदी तारिदिएबापत केही खर्च जुटाउँथे । अब पुलले जीवन परिवर्तन गरिदिइसक्यो । डुंगाको काम अब सकियो, पुलबाट सजिलै वारपार गर्न मिल्छ, उनले भने, अहिले साह्रै रमाइलो लाग्छ । हाम्रो काम गर्ने तरिका पनि फेरिएको छ ।दाङको गढवा गाउँपालिका६ महदेवाका ६५ वर्षीय चौधरीको खेतबारी राप्तीपारिको राप्ती गाउँपालिका७ छोड्की सिसहनियामा छ । यसअघि उनी नदी पार गरेरै खेती गर्न जान्थे । डुंगामा राखी बाली भित्र्याउँथे । बर्खामा बाढी आएर कहिले पारि नै अड्किनुपर्थ्यो । कहिले आफन्तकहाँ बास माग्नुपर्थ्यो । कहिले भालुबाङ, कालाकाँटे घुमेर घर फर्कनुपर्थ्यो, चौधरीले भने, खेतीसँगै नदीको पनि डर हुन्थ्यो । बाढी आएपछि काम बीचमै रोकिन्थ्यो । पुल भएपछि केही समस्या छैन ।महदेवाकै ७० वर्षीय मोतीलाल चौधरीले नदीपारिको छोड्की सिसहनियामा खर लगाएका छन् । खर काटेर उनले सजिलै घर ल्याए । एक महिनाअघिसम्म उनले डुंगाको सहारा लिनुपर्थ्यो । कतिपय अवस्थामा पौडेर वारपार गर्नुपर्थ्यो । अहिले घर र खेतबारी सजिलै जोडियो । आफ्नो जमिनको बाली पुलबाट ल्याउन पाइयो, उनले भने । महदेवाका अधिकांश बासिन्दाको जग्गा सिसहनियामा छ । धेरै वर्षअघि राप्तीले बाटो फेर्दा जग्गा अर्कोतिर परेको किसानहरूको भनाइ छ । पहिले नदी अर्कोतिर थियो रे १ जग्गा र घरबास नदीको एक छेउमै रहेछ, महदेवाका सोमलाल चौधरीले भने, नदी बाटो फेर्दै हाम्रो गाउँतिर आएछ । खेतबारी अर्कोतिर पर्न गएछ । अहिले महदेवा र सिसहिनया जोड्ने ८ सय ६० मिटर लामो पुल निर्माणको अन्तिम चरणमा छ । पर्खाल मात्र लगाउन बाँकी रहेकाले गाडी गुडाउन दिइएको छैन । मानिस भने आवतजावत गरिरहेका छन् । एक अर्ब रुपैयाँ लगानीमा निर्मित पुल माघदेखि पूर्ण सञ्चालनमा आउने निर्माण कम्पनी अनक कन्स्ट्रक्सनका इन्जिनियर सुदीप बस्यालले जानकारी दिए । राप्तीमा २५ वर्ष आसपासमा ठूलो बाढी आउने गरेको र त्यसले बहावसमेत परिवर्तन हुने गरेको जनताको तटबन्ध कार्यालय लमहीका प्रमुख रवीन्द्रबहादुर थापाले बताए । राप्ती नदीको फैलावट तराईमा १ हजार ७ सय मिटरसम्म रहेको उनको भनाइ छ ।"
कान्तिपुरकर्मी आचार्यलाई 'खोज पत्रकारिता अवार्ड,"काठमाडौं (कास) फ्रिडम फोरमले खोज पत्रकारिता अवार्ड२०१९ कान्तिपुरकर्मी कृष्ण आचार्यलाई प्रदान गर्ने भएको छ । कर छली, सम्पत्ति शुद्धीकरण तथा वित्तीय अपराधसम्बन्धी विषयवस्तु उजागर गरी मुलुकको वित्तीय क्षेत्र सुधारका लागि योगदान गरेको भन्दै आचार्यलाई अवार्ड दिने घोषणा गरिएको हो । फोरमले अधिवक्ता विश्वजित तिवारीलाई सूचनाको हकसम्बन्धी अभियानकर्ताका रूपमा सम्मान गर्ने र डोटीकी पत्रकार सुनीता रावललाई प्रोत्साहन पत्रकारिता पुरस्कार दिने घोषणा गरेको छ । आगामी मंसिर ८ मा प्रदान गरिने सबै पुरस्कारको राशि २५२५ हजार रुपैयाँ छ ।"
चन्द्रकिशोर सम्मानित,बारा (कास) पत्रकार चन्द्रकिशोरलाई फोटोपत्रकार महासंघ बाराले शुक्रबार सम्मान गरेको छ । कान्तिपुर दैनिकका स्तम्भकार र खोज पत्रकारिता केन्द्रका अध्यक्ष रहेका उनलाई समाज परिवर्तनका लागि पत्रकारितामार्फत योगदान पुर्याएको भन्दै निजगढमा आयोजित कार्यक्रममा सम्मान गरिएको हो ।
'यो सुरुआत मात्रै हो',"(काठमाडौं)  पाँच महिनाअघि नेपाल भलिबल संघको छनोट समितिले तत्कालीन कप्तानसहित केही सिनियरलाई विश्राम दिएर युवा र कम अनुभवी खेलाडी दक्षिण एसियाली खेलकुदजस्तो प्रतियोगिताका लागि छनोट गर्ने साहसिक र अप्रत्यासित कदम चालेको थियो । वैशाखमा सम्पन्न आठौं राष्ट्रिय खेलकुदको प्रदर्शन आधारमा भनिएको छनोट त्यतिबेला विवादमा पर्यो । नियमित कप्तान, उपकप्तानसहित चार खेलाडी टिमबाट बाहिर राखियो । धेरै खेलाडीलाई पहिलोपल्ट क्याम्पमा प्रवेश गराइएको थियो । यही कम अनुभवी र युवा खेलाडीको बाहुल्य रहेको राष्ट्रिय महिला टोलीले यति छोटो समयमै नेपाललाई ऐतिहासिक सफलता दिलाइदियो, जसको स्वाद नेपाली भलिबलले नै अहिलेसम्म लिन पाएको थिएन । बंगलादेशको सहिद सूरवार्दी इन्डोर कभर्डहलमा माल्दिभ्सलाई ३० को सोझो सेटमा पराजित गरी पहिलो अन्तर्राष्ट्रिय उपाधि जितेको नेपाली टोली शुक्रबार स्वदेश फर्किएको छ । राष्ट्रिय खेलका विजेता टोलीलाई त्रिभुवन अन्तर्राष्ट्रिय विमानस्थलमा धिमेबाजासहित भव्य स्वागत गरियो । कप्तान अरुणा शाहीको शब्दमा खुसी उपाधि जितेभन्दा स्वागतको यो तरिकाले दिलायो । किनभने उनीहरूले अहिलेसम्म यस्तो स्वागत देखेका थिएनन् । यसपल्ट पनि अपेक्षा गरेका थिएनन् । हामीले लामो समयदेखि महिला भलिबलमा अन्तर्राष्ट्रिय सम्भावनाबारे वकालत गरिरहेका थियौं, खेलाडी स्वागत गर्न विमानस्थल पुगेका भलिबल संघका महासचिव जितेन्द्रबहादुर चन्दले भने, १३ औं दक्षिण एसियाली खेलकुद (साग) को पूर्वसन्ध्यामा यो उपाधिले हाम्रो टिमलाई ठूलो हौसला दिएको छ । संघको लगानीमा खेलाडीले आफूलाई प्रमाणित गर्न सकेका छन् ।महासचिव चन्दले राष्ट्रिय टोली छनोटका लागि लिइएको साहसिक निर्णयको कारण यस सफलतालाई आंशिक रूपमा स्वीकारे । धेरै हदसम्म जेठमा हामीले छनोट गरेको टिम नै नेपाललाई च्याम्पियन बनाउने आधार हो । त्यसबाहेक हामीले के पनि बिर्सनुहुँदैन भने यो टिममा सिनियर खेलाडीहरू पनि थिए । यो ५ महिनाबीचमा हाम्रो तयारी उच्चस्तरको थियो, उनले थपे, हामीले आगामी ५७ वर्षको भविष्य हेरेर यो निर्णय गरेका हौं । अहिलेको टिमले धेरै अन्तर्राष्ट्रिय सफलता हासिल गर्नेछ, यो सुरुआतमात्र हो ।अफगानिस्तान, किर्गिस्तान, घरेलु टोली बंगलादेश र माल्दिभ्सजस्ता प्रतिस्पर्धीविरुद्ध नेपालले शतप्रतिशत जितमात्र होइन कुनै पनि सेट नगुमाई उपाधि उचालेको हो । संघका अनुसार सेन्ट्रल जोनको सफलता भनेको नेपाली भलिबलको एसियाली स्तरमा प्रवेश पनि हो । अन्तर्राष्ट्रिय प्रतियोगिताका लागि सागमात्र कुर्नुपर्ने स्थिति अन्त्य भएको छ । हाम्रै पहलमा सेन्ट्रल जोन प्रतियोगिता यसपल्टदेखि सुरु भएको छ र यसले निरन्तरता पाउनेछ । यसबाहेक यो उपाधिले हामीलाई एसियाली स्तरका च्याम्पियनसिपमा पनि मार्ग खोल्नेछ, जसकारण टिम वर्षभरि नै व्यस्त हुनेछ, महासचिव चन्दले भने । मंसिर १५ देखि २४ सम्म सागमा नेपालले एसियाली पावरहाउस भारत र श्रीलंकाको चुनौती सामना गर्नुपर्नेछ । सेन्ट्रल जोनमा बंगलादेश र माल्दिभ्समाथि धावा बोलेको नेपाली टिमले आफ्नै कोर्टमा भारत र श्रीलंकाको दबाब खेप्नुपर्नेछ । त्यसबारे टिम जानकार छ । टिमका मुख्य प्रशिक्षक जगदीश भट्टले सागको फाइनलमा पुगेर स्वर्ण जित्ने लक्ष्य सुनाए । त्यसमा उनका केही तर्क छन्, हाम्रो टिम पहिलाजस्तो छैन । प्रतियोगिताअघि हामीले महत्त्वपूर्ण उपाधि जितेर मनोबल उच्च पारेका छौं । त्यसअघि थाइल्यान्डमा तीन साताको प्रशिक्षणक्रममा आफ्ना कमजोरी सुधार गर्ने अवसर पायौं, उनले भने, अझै केही कमजोरी छन् । हामीसँग रहेको दुई साताको समय अझै राम्रो तयारीमा खर्चन्छौं ।सेन्ट्रल जोनको ५ खेलमा प्रशिक्षक भट्टले सबै खेलाडीलाई कोर्टमा उतारे । उनका अनुसार टिमका १२ खेलाडी एउटैस्तरका हुन् र पोजिसनअनुसार सबैले समान अवसर पाउनुपर्छ । उनको यही फर्मुलाले यस प्रतियोगितामा काम गरेको हो । अफगानिस्तानविरुद्धको एउटै खेलमा उनले ६ खेलाडीलाई अन्तर्राष्ट्रिय डेब्यु गराइदिए । पहिलो अन्तर्राष्ट्रिय प्रतियोगिता खेलेकी सुनीता खड्का एउटा खेलको प्लेयर अफ द म्याच भइन् । अर्का डेब्यु खेलाडी सलिना श्रेष्ठले प्रतियोगिताकै उत्कृष्ट लिबरोको अवार्ड पाइन् । पछिल्लो चार महिना हामीले नयाँ, युवा र कम अनुभवी खेलाडीको सेट तयार गर्न समय खर्चियौं । हाम्रा सबै खेलाडी उत्तिकै प्रतिभावान छन्, केवल उनीहरूलाई आत्मबल र मनोबल आवश्यक थियो । काठमाडौंकै बन्द प्रशिक्षण, थाइल्यान्डको वैदेशिक प्रशिक्षण र बंगलादेशमा हामीले उनीहरूको मनोवैज्ञानिक तयारीलाई प्राथमिकता दियौं, उनले भने ।थाइल्यान्डको प्रशिक्षणका क्रममा नेपालले त्यहाँको युवा राष्ट्रिय टोली र स्थानीय टोलीसँग प्रतिस्पर्धा गरेको थियो । थाइल्यान्ड र बंगलादेशको तयारीअनुसार नेपालको कमजोरीका रूपमा रहेको सर्भिस र ब्लकमा सुधार भएको छ । रिसिभमा अपेक्षाकृत सुधार नभएको प्रशिक्षक भट्टले स्वीकार गरे । भलिबलमा पाँच पोजिसन हुन्छ र सबैमा राम्रो गरे मात्र राम्रो नतिजा ल्याउने हो । पहिलेदेखि नै हाम्रो स्पाइक राम्रो छ । पछिल्लो तयारीले ब्लक र सर्भिसमा धेरै सुधार भएको छ । रिसिभमा हामीले सोचेअनुसार प्रदर्शन गर्न अझै सकेका छैनौं । तर साग अगाडि कमजोरीबारे विस्तृत छलफल गर्नेछौं र सुधारको प्रयास गर्नेछौं, उनले थपे, भारत, श्रीलंकाजस्तो टिमसँग प्रतिस्पर्धा गर्न हाम्रो सबै पक्ष उत्कृष्ट हुनुपर्छ ।सागका लागि टिमको छनोट विवादित बन्दा छनोट समितिका सदस्य रहेका प्रशिक्षक भट्टले भविष्यको टिम तयार भएको बताएका थिए । यो टिमले १० वर्षसम्म राष्ट्रिय टिमका लागि योगदान दिनसक्ने उनको भनाइ थियो । अहिले पनि छ । उनले प्रतिभावान खेलाडीलाई छनोट गर्ने निर्णयकै प्रतिफलको रूपमा यो सफलता मूल्यांकन गरेका छन् । सेन्ट्रल जोन विजेता महिला टिमका सदस्यलाई राष्ट्रिय खेलकुद परिषद् (राखेप) ले जनही ३ लाख रुपैयाँ पुरस्कार प्रदान गर्ने घोषणा गरेको छ । टिमको स्वागतार्थ विमानस्थल पुगेका राखेप सदस्यसचिव रमेशकुमार सिलवालले खेलाडीको सम्मान र प्रोत्साहनका लागि उक्त पुरस्कार घोषणा गरिएको बताए ।राष्ट्रिय टिमको औसत उमेर २३ वर्ष छ । उषा विष्ट सबैभन्दा बढी २७ वर्ष तथा प्रतिभा माली र पुनम चन्द सबैभन्दा कम १८ वर्षका छन् । अन्तर्राष्ट्रिय सहभागिताको २० वर्षमा नेपालले पहिलो मुख्य उपाधि जितेको हो । सन् १९९९ मा नेपालमै भएको आठौं दक्षिण एसियाली खेलकुदमा पहिलो सहभागितामै नेपाली टोलीले कांस्य जितेको थियो । सन् २००६ मा दसौं साग तथा २०१६ को १२ औं सागमा पनि कांस्य जितेको थियो । सन् २०१४ मा दक्षिण एसियाली भलिबल च्याम्पियनसिपमा नेपाल दोस्रो भएको थियो ।"
भाग्यमानी अरुणा,"कप्तान अरुणा शाहीका लागि यो प्रतियोगिताले दोहोरो खुसी दियो । २५ वर्षीया अरुणाले कप्तानका रूपमा पहिलो अन्तर्रष्ट्रिय प्रतियोगितामा नेतृत्व लिने अवसर पाएकी थिइन् । उनले आफ्नो नेतृत्वमै पहिलो ट्रफी उचाल्न पाउने इतिहास कायम गरेकी छन् । टिममा नयाँ सेट थियो । थाइल्यान्डको प्रशिक्षणबाट हाम्रो मनोबल उच्च थियो र तुलनात्मक रूपमा प्रतिस्पर्धी सहज थिए, उनले भनिन्, यो टिम गेम हो । मेरो वा अरु एउटा खेलाडीको प्रदर्शनभन्दा पनि हामी सबैले उत्कृष्ट खेल्न सक्यौं । सबैको प्रयासबाट आएको सफलता हो । कप्तानको रूपमा ट्रफी उचाल्न पाउँदाको खुसी बयान गर्न सक्दिन ।चार महिनाअघि अधिकांश नयाँ खेलाडी समावेश भएपछि टिमसेट गर्न कठिन भएको अरुणाले स्वीकारिन् । तर यसबीच सँगै रहँदा भावनात्मक रूपमा सबै परिचित भयौं । वैदेशिक प्रशिक्षण र यो प्रतियोगिताले हामी सबैको मनोबल बढेको छ । कमजोरी सुधार्ने धेरै प्रयास गरेका छौं । अझै सर्भिस र रिसिभमा सोचेजति सुधार आएको छैन । सागसम्ममा हामी कमजोरी सुधारेर गयौं भने भारत र श्रीलंकालाई पनि हराउन कठिन छैन, उनले थपिन् । अरुणाले सन् २०१३ मा माल्दिभ्ससँगको मैत्रीपूर्ण खेलमार्फत अन्तर्राष्ट्रिय डेब्यु गरेकी थिइन् । त्यसयता सबै अन्तर्राष्ट्रिय प्रतियोगिता तथा मैत्रीपूर्ण खेलमा उनी राष्ट्रिय टिममै छन् । सुरुमा अपोजिट पोजिसनबाट खेलेकी उनले सेन्ट्रल जोनबाट पोजिसन परिवर्तन गरी सेटरमा खेलिन् । उनी दोस्रोपल्ट दक्षिण एसियाली खेलकुद खेल्दैछिन् । सन् २०१६ मा भारतमा भएको १२ औं सागमा उनीसम्मिलित नेपाली टोलीले कांस्य जितेको थियो ।"
अध्यागमनमा बाजासहित स्वागत गर्न निषेध,"आईजीपी नै संयोजक साग सुरक्षालाई प्रभावकारी र व्यवस्थित गर्न युवा तथा खेलकुद मन्त्रालयले प्रहरी महानिरीक्षक (आईजीपी) सर्वेन्द्र खनालको संयोजकत्वमा सुरक्षा समिति गठन गरेको छ । गृह मन्त्रालयको स्वीकृतिमा खेलकुद मन्त्रालयले आईजीपी खनालको संयोजकत्वमा ६ सदस्यीय सुरक्षा समिति गठन गरेको हो । समितिमा प्रहरीका डीआईजी दीपककुमार थापा, राष्ट्रिय अनुसन्धान विभागका अनुसन्धान निर्देशक लक्ष्मण गुरुङसहितका अधिकारी सदस्य रहेका छन् । गत साता नै खेलकुद मन्त्रालयले गृहलाई पत्राचार गरी साग सुरक्षालक्षित विशेष योजना बनाउन आग्रह गरेको थियो । त्यसपछि गृहले प्रहरी, सशस्त्र प्रहरी र राष्ट्रिय अनुसन्धान विभाग, कठमाडौं, भक्तपुर, ललितपुर, कास्की र धनुषास्थित जिल्ला प्रशासन कार्यालय र अध्यागमन विभागलाई परिपत्र गरेर सुरक्षा योजना बनाएर पेश गर्न निर्देशन दिएको थियो । नौवटै निकायबाट सुरक्षा योजना प्राप्त भएपछि विशेष सुरक्षा योजना तय गरिने गृहका सूचना अधिकारी उमाकान्त अधिकारीले जानकारी दिए । यसलाई केन्द्रीय सुरक्षा समिति बैठकले अनुमोदन गरेपछि औपचारिक रूपमा साग सुरक्षा योजना लागू हुनेछ । काठमाडौं, ललितपुर, कास्की र धनुषाका खेलस्थलमा साग हुने तालिका छ ।"
डेब्युमै उत्कृष्ट प्रदर्शन,"लिबरो सलिना श्रेष्ठका लागि सेन्ट्रल जोन भलिबल करिअरको महत्त्वपूर्ण कोसेढुंगाको रूपमा रह्यो । उनी १२ सदस्यीय टिममा एकमात्र लिबरो थिइन् । उनको जिम्मेबारी धेरै नै थियो । ४ फिट ७ इन्चकी यी उनले आफ्नो प्रतिभालाई भरपूर उजागर गरिन् । उनी प्रतियोगिताकै उत्कृष्ट लिबरो पनि भइन् । न्यु डायमन्ड एकेडेमीको उत्पादन सलिना घरेलु प्रतियोगितामा परिचित हुन् । शारीरिक उचाइ कम भए पनि उनको खेलस्तर माथिल्लो श्रेणीको भएकाले राष्ट्रिय टोलीमा प्रवेश पाइन् । वैशाखमा नेपालगन्जमा सम्पन्न आठौं राष्ट्रिय खेलकुदमा प्रदेश ३ बाट खेलेकी उनी त्यही प्रदर्शनका आधारमा राष्ट्रिय टिममा प्रवेश पाइन् । पाँच महिनाको क्याम्पपछि अन्तर्राष्ट्रिय डेब्यु पाइन् । पहिलो प्रतियोगितामै उत्कृष्ट बनिन् । ५ महिना क्याम्पमा बस्दा धेरै कुरा सिक्न पाएँ । आत्मविश्वास बढेको र आफ्नो स्तर बढेको महसुस भएको छ, एडमार्क कलेजमा स्नातक चौथो वर्ष अध्ययनरत २१ वर्षीया सलिनाले भनिन्, सेन्ट्रल जोनमा लिबरो म मात्र थिएँ र मेरो जिम्मेबारी धेरै थियो । मैले आफ्नो शतप्रतिशत दिएँ ।नैकापकी सलिनालाई राष्ट्रिय टिमसम्मको यात्रामा पुर्याउने श्रेय न्यु डायमन्डका अध्यक्ष तथा प्रशिक्षक कुमार राईलाई जान्छ । १३ वर्षे उमेरदेखि नै भलिबल खेल्न थालेकी उनी छोटो समयमै न्यु डायमन्ड टिमको मुख्य खेलाडी बनिसकेकी थिइन् । सानैदेखि भलिबल संस्कारमा हुर्किएकी सलिनाका लागि राष्ट्रिय टिममा रहिराख्न चुनौती छ । त्यो उनले बुझेकी छन् । टिममा पर्न प्रतिस्पर्धा धेरै छ । यसमा मैले आफूलाई प्रमाणित गरिराख्नुपर्छ, उनले थपिन् । सलिनाका अनुसार १३ औं साग आफूलाई थप प्रमाणित गर्ने अवसर हो । भारत, श्रीलंकाजस्ता बलिया टोलीसँग खेल्नुपर्छ । त्यसमा मैले अहिलेभन्दा राम्रो प्रदर्शन गर्नुपर्छ र त्यसका लागि तयार पार्नेछु, उनको विश्वास छ । राष्ट्रिय प्रतियोगिता खेल्दा र अन्तर्राष्ट्रिय खेल्दाको फरक के हुँदोरहेछ ? उनले सुनाइन्, अन्तर्राष्ट्रिय प्रतियोगितामा देशको प्रतिनिधित्व हुन्छ र त्यहीअनुसार जिम्मेवारी तथा दबाब बढ्ने रहेछ । सेन्ट्रल जोनअघि हाम्रो लामो समय काठमाडौं र थाइल्यान्डको प्रशिक्षणबाट स्तर र आत्मविश्वास बढेको थियो, आफूले सिकेका कुरा यो प्रतियोगितामा लागू गरेका हौं ।"
दोषी डोपिङ,"राजेन्द्रको जिम्मेवारीसन् २००६ को त्यस कोलम्बो सागका बेला वास्तवमै के भएको थियो । त्यसको वास्तविक जानकारी बाहिर ल्याउने काम अब राजेन्द्रले पनि गर्नुपर्छ । उनले औपचारिक रूपले आफूले कहाँनिर कस्तो भूल गरें भनेर बोलेका छैनन् । उनी चोखो थिए त कारबाहीमा पर्ने थिएनन् । न त समातिने नै थिए । अब समय आएको छ साँचो बोल्ने । उनले आफ्नो वास्तविक कथा भन्ने हो भने त्यसले नेपाली खेलक्षेत्रलाई अझ सावधानी हुन प्रेरित गर्नेछ । आफूजस्तै अरू कोही डोपिङमा नफसुन् भनेर उनी अगाडि आउनैपर्छ । फेरि उनकै कारण धेरैजना अनावश्यक मानसिक र शारीरिक पीडाबाट गुज्रिनुपरेको छ । केहीका परिवारले तनावमै आफ्ना सदस्य गुमाएका समेत छन् । अहिले पनि तिनीहरूसँग कुरा गर्नुपर्छ, तिनका अनुहारमा प्रशस्त पीडा देख्न सकिन्छ । अब तिनीहरूसँग माफी माग्ने समय पनि आइसकेको छ । सबैभन्दा ठूलो त अब फेरि त्यो डोपिङ काण्ड नेपालमा दोहोरिनुहुन्न ।"
तेन्दुलकर नेपालमा,"(काठमाडौं)  हिजोको दिन (नोभेम्बर १५) नै हो । ठीक ३० वर्षअगाडि सचिन तेन्दुलकरले टिनएजरका रूपमा अन्तर्राष्ट्रिय क्रिकेटमा पहिलो पाइला टेकेका थिए । पाकिस्तानसँगको टेस्ट क्रिकेटमा कराँचीको नेसनल स्टेडियममा उनीसँगै डेब्यु गर्नेमा घरेलु टोलीका तीव्र गतिका बलर वकार युनिस पनि थिए । तीन दशकअघिको आजको दिनलाई तेन्दुलकरले मात्र नभई विश्व क्रिकेटले नै भुल्ने छैन । तेन्दुलकरले भुलुन पनि कसरी, वसिम अक्रम र युनिसको योर्कर र इनस्विङ्गरलाई झेल्न उनलाई कति गाह्रो भएको थियो । तेन्दुलकरले पहिलो इनिङ्समा जसोतसो १५ रन बनाए । उनी दोस्रो इनिङ्समा ब्याटिङ गर्न नआए पनि बाँकी इतिहास बन्यो । टेस्ट मात्र नभएर एकदिवसीय अन्तर्राष्ट्रिय क्रिकेटमा उनले एकछत्र राज गरे । दुवै विधामा उनी सर्वाधिक रन र शतक बनाउने खेलाडी बने । संयोग के छ भने आफ्नो अन्तर्राष्ट्रिय डेब्यु को ३० औं वर्षगाँठका दिन तेन्दुलकर शुक्रबार राति साढे १० बजे नेपाल आइपुगेका छन् । संयुक्त राष्ट्रसंघीय बालकोष (युनिसेफ) को कार्यक्रममा तेन्दुलकर नेपाल आउका हुन् । उनी युनिसेफका सद्भाव दूत हुन् । बालअधिकार वकालतका लागि मैत्रीपूर्ण क्रिकेट शनिबार एउटा बहानामात्र हुनेछ । त्रिवि क्रिकेट मैदान कीर्तिपुरमा तेन्दुलकरले नेपाली राष्ट्रिय टोलीका पूर्व कप्तान विनोद दाससम्मिलित एउटा मैत्रीपूर्ण खेल खेल्नेछन् । १० ओभरको उक्त खेलमा बाँकी सबै बालबालिका हुनेछन् । एउटा अर्को संयोग के छ भने बालअधिकारसम्बन्धी महासन्धि पारित भएको ३० वर्ष पुगेको उपलक्ष्यमा यस खेल आयोजना गरिएको हो । तेन्दुलकरले आफ्नो पहिलो अन्तर्राष्ट्रिय खेल खेल्दै गर्दा बालअधिकार महासन्धि पारित भएको थियो । हरेक बालबालिकालाई खेल्ने, रमाउने र आराम गर्ने अधिकार हुन्छ, बालअधिकार महासन्धिको धारा ३१ मा यही लेखिएको छ । तेन्दुलकर र दास पिचमा आमनेसामने हुँदा यही नारा बोकेका हुनेछन् । एकसमय नेपाली क्रिकेटमा केही नहुँदाका रोल मोडल हुन् दास । सफल खेलाडीका रूपमा आफ्नो १५ वर्षे यात्रा टुंग्याएका दासले तेन्दुलकरसँगको भेटलाई भावनामा लुकाउन सकेनन् । एउटा सपना पूरा हुन लागेको छ, २५ वर्षदेखिको प्रतीक्षा पूरा हुन केही सेकेन्डमात्र बाँकी छ, क्रिकेटका भगवान् मानिने तेन्दुलकरसँगको भेटलाई दासले सोसल मिडियामा यसरी पोखेका छन् । क्रिकेटका पर्यायवाची तेन्दुलकरसँगको भेटका लागि आफ्नो नाम जसले अगाडि बढाए, उनलाई पनि दासले धन्यवाद दिँदै यसलाई दसौं लाखको सपना भनेका छन् । दासले तेन्दुलकरसँग खेल्ने नै निश्चित थिएन । नेपाली यू१९ टोलीका प्रशिक्षक दास भारतको हैदराबादमा थिए । नेपाली यू१९ टोलीले शुक्रबार भारत यू१९ बी सँग च्यालेन्जर्स सिरिजमा खेलिरहेको थियो । उनी मैदानमै नगई शुक्रबार राति काठमाडौं आइपुगेका हुन् । दास जतिखेर खेले त्यतिखेरसम्म टेस्ट राष्ट्रसँग नेपालको खेल असम्भवजस्तै थियो । तेन्दुलकरसँगको भेटलाई अविस्मरणीय बनाउन दास आतुर छन् ।"
नेपाल यू१९ को तेस्रो हार,"(काठमाडौं)  लगातार तेस्रो खेलमा पराजय भोग्दै नेपाल यू१९ क्रिकेट टोलीले भारतको हैदराबादमा भएको यू१९ च्यालेन्जर्स ट्रफीको यात्रा टुंग्याएको छ । नेपाल यू१९ शुक्रबार समूह चरणको तेस्रो खेलमा भारत यू१९ बी सँग २ विकेटले पराजित भयो । पहिलो खेलमा भारत यू१९ सी मा १० विकेटले पराजित नेपाली टिम अर्को खेलमा भारत यू१९ ए सँग १ सय ७ रनले पराजित भएको थियो । कप्तान रित गौतमको ८४ रनमा नेपाल यू१९ ले अन्तिम खेलमा ४९५ ओभरमा अलआउट हुनुअघि २ सय ९ रन जोडेको थियो । रितले ९३ बल खेली १२ चौका र १ छक्का प्रहार गरे । अर्का ओपनर लोकेश बम (५) सहित तृतराज दास (२), विशालविक्रम केसी (३), अभिषेक बस्नेत (०) लाई सस्तैमा गुमाए पनि अर्को एन्डबाट रितले सम्हालिएको प्रदर्शन गरे । हरिबहादुर चौहानले ३६ बलमा २०, कुशल मल्लले १२, शेर मल्लले ४७ बलमा ३ चौकासहित ३३, आकाश चन्दले १८ र गौतम खत्रीले ५ रन जोडे । सागर ढकाल १९ बलमा १ चौका प्रहार गरी ९ रनमा अविजित रहे । भारत यू१९ बी का दिव्यांश जोशीले ९५ ओभरमा ५४ रन खर्चेर ३ विकेट लिए । विनोद अन्कोलेकरले ६ ओभरमा १२ रन खर्चेर २ विकेट लिए । भारत यू१९ बी ले १८ ओभरमा ६९४ को स्थिति सुधार्दै ४६३ ओभरमा लक्ष्य पूरा गरेको हो । दिव्यांशले ३७ बलमा ४ चौका र ४ छक्का प्रहार गरी ५४ रन बनाए । कृष्ण शेठ्ठीले ३९, राजेश जमवालले २९ र सुरेन्द्र दाहियाले २८ रन बनाउँदै भारतीय टोलीलाई जिताए । नेपालका आकाश चन्दले ८ ओभरमा ४१ रन खर्चेर ४ विकेट लिए । सागर ढकालले १० ओभरमा ३१ रन खर्चेर २ तथा कुशल मल्ल र शेर मल्लले ११ विकेट लिए ।"
थाई खेलाडी सेमिफाइनलमा,"काठमाडौं (कास) थाइल्यान्डकी पोर्नटिप बुरानाप्रसेर्तुक योनेक्स सनराइज नेपाल अन्तर्राष्ट्रिय च्यालेन्ज ब्याडमिन्टनको महिला एकलमा सेमिफाइनल पुगेकी छन् । त्रिपुरेश्वरस्थित राखेप कभर्डहलमा पाँचौं वरीयताप्राप्त अस्ट्रेलियाकी स्वान यु वेन्डी चेनलाई २१११, २१११ को सेटमा पराजित गरिन् । उनले जापानकी रिको गुन्जीसँग फाइनल पुग्नका लागि प्रतिस्पर्धा गर्नेछिन् । गुन्जीले आठौं वरीययताप्राप्त भारतकी तन्भी लाडलाई २११९, २११६ ले पराजित गरिन् । महिला युगलतर्फ अस्ट्रेलियामा सेत्याना मापसा र ग्रोन्या सोमरभिल्लेको जोडी भारतका कुहु गर्ग र अनुष्का पारिखलाई २१११, २११० ले तथा भारतका के मनीषा र रुतपर्ना पान्डाको जोडीले दक्षिण कोरियाका किम मिन जी र गा युन पार्कको जोडीलाई २१२३, २११०, २११७ ले पराजित गर्दै अन्तिम चारमा भिडन्त पक्का गरे । पुरुष युगलतर्फ भारतका एमआर अर्जुन र ध्रुव कपिलाको जोडी सेमिफाइनल पुगेको छ ।"
आयोजक ज्ञानोदय विजयी,"काठमाडौं (कास) आयोजक ज्ञानोदय बालवाटिकाले २६ औं ज्ञान कार्निभल अन्तरस्कुल खेलकुदअन्तर्गत नेटबलमा शुक्रबार त्रिज्योतिलाई १८८ स्कोरले पराजित गरेको छ । रिलायन्सले मंगलदीपलाई २४२३, रिलायन्स एकेडेमीले हिमालयनलाई २२१२ र मल्पीले भानुभक्तलाई ३२२२ स्कोरले हराए ।ब्वाइज बास्केटबलमा पुष्पसदनले रिलायन्सलाई ४८२३ र त्रिज्योतिले आइडियललाई ४५२८ स्कोरले हराए । गर्ल्सतर्फ इनोभेटिभले त्रिज्योतिमाथि २८१५ र ज्ञानोदयले निर्मल माविविरुद्ध ३३१४ स्कोरको जित पायो । ब्वाइज फुटबलमा लोयल्टीले श्रीकुललाई २०, मल्पीले त्रिज्योतिलाई ३० र लिटिल एन्जल्सले सेन्ट जेभियर्सलाई ३१ गोलले हराए ।"
सीसीआरसीको जित,"काठमाडौं (कास) सीसीआरसीले दोस्रो हिमालय कप अन्तरस्कुल बास्केटबलको प्लस टु ब्वाइजमा शुक्रबार युनिकलाई ६९२९ स्कोरले पराजित गरेको छ । ज्ञान निकेतनले जनप्रेमीमाथि ४३३५ र इन्साइट भिजनले चाणक्यमाथि ३०२५ को जित पाए । सिनियर ब्वाइजमा हिमालयले केडब्लूएसलाई ४६३८ र गर्ल्समा स्वप्न वाटिकाले चाणक्यलाई २४४ स्कोरले हराए । जुनियर ब्वाइजमा स्वप्न वाटिकाले चाणक्यलाई २५५, न्यु भिजनले स्किब्सलाई १७८ र हिमालयले स्किब्सलाई २३२० ले पराजित गरे ।"
एलआरआई फाइनलमा,"काठमाडौं (कास) आठौं स्पोर्टस फेस्टको बास्केटबल प्रतियोगितामा शुक्रबार छात्रातर्फ आयोजक एलआरआईले राराहिललाई २९१३ स्कोरले पराजित गर्दै फाइनल पक्का गर्यो । स्वर्णिमले ग्यालेक्सीलाई ३५१२ स्कोरले हराएर शनिबार आयोजकविरुद्ध उपाधि भिडन्त पक्का गर्यो । छात्रतर्फ टीआईएले एलआरआईलाई ३७२५ र रेडियन्टले पुष्पसदनलाई ६३३५ स्कोरले हराएर फाइनल भेट तय गरेका छन् । दिनको खेलमा छात्रतर्फ रेडियन्टका सुवास क्षेत्रीले २६ र स्वर्णिमकी मोहिनी लोप्चनले २० स्कोर गरेका थिए । फुटसलमा पुष्पसदनले ग्यालेक्सी, लिटिल एन्जलले ओराकल, एलआरआई ए ले एक्सलसियर र एलआरआई बी ले ग्रिनफिल्डसँग प्रतिस्पर्धा गर्नेछन् ।"
अद्भुत ठेंहे,"खेती गर्ने जमिन सीमित भएकाले प्रायशः पुरुषहरू मजदुरी र जंगलबाट जडीबुटी संकलन गरी बेच्ने गर्छन् । मैले भेटेजति हरेक उमेर र वर्गका महिलाहरूसँग कुरा गरें । एउटा कुराबाट म विशेष रूपमा प्रभावित भएँ । ठेंहे गाउँको पुरातन संस्कृति र रूढिग्रस्त मान्यताबाट निर्देशित समाजमा महिलाहरू आफ्ना लोग्ने, सासूससुराहरूको सामुन्नेमा नै अपरिचित मान्छेसँग निर्धक्क र खुलेर बोलिरहेका थिए । निसंकोच खित्का छोडेर हाँसिरहेका थिए । महिलाहरूमा देखिएको आत्मविश्वास र निर्भीकता अपत्यारिलो थियो । सायद आधुनिक र सभ्य भनाउँदा समाजमा महिलाले गर्ने व्यवहारहरूमा बन्देज र आडम्बर बढी हुने गर्छ । जति आधुनिक त्यति जीवनमा जटिलता ! जति सभ्य त्यति नै जीवनमा सीमितता ! सायद आधुनिकता र सभ्यताले छुन नसकेको ठेंहे गाउँको आदिम मान्यता र संस्कृतिलाई अँगालेर बाँचिरहेको समाजको कारण नै महिला र पुरुषले प्रदर्शित गर्ने व्यवहार र स्वतन्त्रतामा कुनै फरक न देखिएको हो कि !! यहाँको समाजको यो पाटोचाहिँ गर्व गर्ने खालको थियो । म थर्क्यामा उभिएर ठेहेंवासीसँग कुरा गरिरहेका बेला मेरा आँखा सानो बच्चालाई पिठ्युँमा बोकेर हाम्रा कुरा चाख मानेर सुनिरहेकी एक महिलाको अनुहारमा ठोक्किए । म उनीतिर उन्मुख भएँ । म गौमती बोहोरा, उनले आफ्नो परिचय दिइन् । तपाईंको घर कहाँ छ ? मैले सोधें ।त्यै त हो नि, उनले ठीक पछाडिपट्टिको सानो ढोका भएको घरतर्फ देखाइन् ।देखाउनुहोस् न है, मेरो कुरा सुनेर उनको मुख उज्यालियो । उनी आफ्नो घरतिर लम्किन् ।हामी भित्र प्रवेश गर्यौं । दुई साँघुरा कोठा थिए । बाहिरको कोठामा पुराना, फाटेका, च्यातिएका, टालिएका, सामानहरूले भरिएको थियो भने भित्रको एकदम साँघुरो कोठामा चुलोमाथि प्रेसर कुकरमा भात पाक्दै थियो । दुवै कोठा धूवाँले भरिएका थिए । झिंगाहरूको फौजले अनुहारमा लगातार आक्रमण गरिरहेको थियो । म उकुसमुकुस भएँ । मलाई सास फेर्न मुस्किल भयो ।कहाँ सुत्नुहुन्छ ?यै भुइँमा । हातले भुइँ देखाउँदै गौमती बोलिन् ।कोठाको लम्बाइ यस्तो थियो कि सुत्ने मान्छेले घुँडा खुम्च्याउनुपथ्र्यो । श्रीमान् काँ छन् ? मेरो प्रश्न झर्न नपाउँदै गौमतीले भनिन् :ताक्लाकोट । कति भयो ? मैले सोधें ।गएको त ज्यास्तै भयो तर बीचबीचमा आउँदा छन् । अरू को छन् घरमा ?सासूससुरा छन् । पल्लो कोठामा बस्दा छन् । हामीले ससुराको घर बारेर दुई घर बनाएका हौं ।अब यो छोरो ठूलो भयो भने काँ बस्छ ? मैले उनको पिठ्युँको गादोमा बसेको सानो छोरोतिर हेर्दै सोधे । काँ जाला र ? यै घर बारेर त बस्ला । खितखित हाँस्दै बोलिन् गौमती । उनको अनुहारमा न वर्तमानको सन्तापको भाव थियो न त भविष्यको चिन्ता !! उनको अनुहारमा देखिएको निश्छल मुस्कान देखेर कसले भन्न सक्थ्यो उनी सुखी छैनन् । उनका सीमित आवश्यकताहरू थिए । र, त्यो सीमितताबीच उनले आफ्नो सानो संसार सजाएकी थिइन् ।सुर्खेतमा मलाई दीपेन्द्र रोकायाले ठेहेंवासीले जीवन धान्नका लागि घरेलु सीपको प्रयोग गरी लारु बनाउँछन् र छिमेकी गाउँहरूमा बेचेर आम्दानी गर्छन् भनेको स्मरण गरें । मैले रामबहादुर भण्डारीलाई सोधें । यो लारु भनेको के हो भण्डारीजी ? भण्डारीजीले लारुको बारेमा बताउन थाले, जाँड बनाउने अन्नलाई कुहाउनका लागि नभई नहुने औषधि हो लारु । ठेंहेंवासीहरू छिमेकी गाउँबाट जौ लिएर आउँछन् । जौलाई पिंसेर पिठो बनाउँछन् । पिठो चाल्दा चाल्नोमा बाँकी रहेको जौको चाल्नामा उवाको पिठो, गुड, सुकमेल, ल्वाङ, जाइफल, जिरा, ज्वानो, पुरानो लारु र जेठी मह नामक जडीबुटी मिसाएर ससाना डल्ला बनाएर घाममा सुकाउँछन् । ती डल्लाको माला बनाएर अन्य गाउँमा लगेर बेची आफ्नो गर्जो टार्छन् । एउटा मालाको तौल करिब सय ग्राम जति हुन्छ । एउटा मालामा कम्तीमा चौबीस लारु हुन्छन् । एउटा मालाको डेढ सय रुपैयाँ पर्छ । एक माला लारु बराबर डेढदेखि दुई किलो जौ, गहुँ वा चामल पाउँछन् । त्यै जौंको पिठो आफू खान्छन् र पिठो बन्न नसकेको चाल्नामा जडीबुटी हालेर लारु बनाएर फेरि त्यै गाउँमा लगेर बेच्छन् । गज्जबको उपाय भएन त हजुर यो ? भण्डारीजीको मुस्कान गहिरो भयो । ठेंहेवासीका अनुहारहरूमा निराशा, कुण्ठा, हीनता र विषादका भावहरू देखिएनन् । आफूसँग जे छ त्यसमै खुसी थिए ठेंहेवासी । आफ्नो जिन्दगीसँग कसैको कुनै गुनासो थिएन । आफूले विरासतको रूपमा पाएको आर्थिक विपन्नता, अशिक्षा, अन्धविश्वास, कुरीति, परम्परा र कुसंस्कारप्रति नतमस्तक हुँदै जे भयो र जे हुँदै छ सबै भगवान्को लीला हो भनी विश्वास गर्नेहरूको संख्या ठूलो छ । ठेंहे गाउँका बासिन्दाको चेतनाको विकासमा राज्यको दायित्वका बारेमा मैले जिज्ञासा राख्दा सके गरिदिए हुने हो भन्ने भाव देखियो । आफ्नो दुःख व्यक्त गरे पनि राज्यप्रति गुनासो र आक्रोश कसैले प्रकट गरेनन् । डाँडामुनि सूर्य खस्नै लागेका थिए । हामी फर्किने तरखर गर्न थाल्यौं । बाँसकला बोहोराले भनिन्, हरेक साल फागुन १२ गते यहाँ चैतलको मेला लाग्छ । हामी बैकिनीहरू रातभर देउडा गाउँछौं । तपईं पनि पाल्नुहोला न ।हामी त नेपाल (राजधानी) बाटी आएका हौं । धेरै टाढा छ हाम्रो ठौर । कहरी आउन सकौंला त हजुर ! बरु चैतलमा गाउने देउडा गाएर सुनाइदिनुहुन्छ कि ? मैले अनुरोध गरें ।फुपू बाँसकला बोहोरा र भदै दीपाकली बोहोरा गालामा हात राखेर गाउन थाले,जेठासी रुँडाले लैग, कार्तिक्या आसै नैठेंगाउँमा जनसंख्या बढी, बसन्या बास नैऐले मेरो ओखर पालो, रूखका रूखै छन्दुर्गम हुम्ला पछि पर्यो, दुःखैका दुःख छन् ।"
सिंहदरबारको गणेशमूर्ति,"उपत्यका पुराना तस्बिरहरूमा जति सुन्दर र आकर्षक देखिन्छ यसको इतिहास षड्यन्त्र, जालझेल, हिंसा र हत्याका कथाहरूले भरिएको भेटिन्छ । धर्मकर्ममा अगाध श्रद्धा राख्थे शासकहरू । केही कवि मनका पनि थिए । तर ती शासकहरूमा यतिबिघ्न कपट र हिंसात्मक सोच किन र कसरी आयो होला ? सामाजिक सञ्जालले विश्वलाई साँघुरो बनाएको आजको युगमा इतिहासका कुरा सुन्ने फुर्सद कसैलाई छैन । तर तिनै सामाजिक सञ्जालका भित्ताहरूमा ऐतिहासिक तस्बिरहरू टाँसिदा प्रफुल्लित हुने, आहा ! काठमाडौं भन्नेहरूको संख्या गनेर साध्य छैन । भनिन्छ, आफ्नो संस्कृति, इतिहास र उद्भवबारे थाहा नपाउने मानिस जराबिनाका रूखजस्तै हुन् । वर्तमान पुस्ताका अधिकांश युवा इतिहासका कुरा गर्न रुचाउँदैनन् । संस्कृति मनाउन रुचाए पनि पढ्न मन गर्दैनन् । जराबिनाका रूख बन्दै गएका नयाँ पुस्ताले इतिहासबारे थाहा नपाए पनि ऐतिहासिक तस्बिरहरू देखेर मन्त्रमुघ्ध हुन्छन् । नयाँ पुस्ता आफ्नो आवश्यकताअनुसार इतिहास पढ्छन् । संस्कृतिलाई बुझ्छन् र रमाउँछन् । किंवदन्तीहरू भन्छन् देवीदवतासँग मल्ल राजाहरू खड्ग साट्थे । पासा खेल्थे । खड्ग साट्ने चलन अझै छ उपत्यकामा । खड्ग जात्रा त्यसैले निरन्तरता हो । नेपालको इतिहासमा स्वर्णिम कालका रूपमा लिइने मल्लकालमा थुप्रै सांस्कृतिक एवं धार्मिक चलनहरू बसाइएको थियो । तिनै चलनहरू हाम्रा सांस्कृतिक धरोहर हुन् । विशेष महत्त्व बोकेको युग थियो त्यो । गाउँजस्ता लाग्ने बस्तीहरू अद्भुत सहरमा रूपान्तरित भएको युग । सिँचाइका लागि दूरदराजका मूलबाट कुलो खनेर सहरका उर्वर खेतीयोग्य भूमिहरू सिञ्चित भएको युग । खानेपानीका लागि ढुंगेधाराहरू बनेको युग । अनेक बहाः, बहीः, चुक, ननी, मठ, मन्दिर, पाटी, पोखरी, लाक्षीहरूले सहरलाई व्यवस्थित बनाएको युग । कर्मअनुसार जाति व्यवस्थामा समाज बाँधिएको युग । स्वर्णिम त्यसै भनिएको होइन ती युगलाई । शासकहरू दूरदर्शी थिए । जनताका आवश्यकता र पीरमर्का बुझ्थे । त्यसैले त बालबलिकादेखि वृद्धवृद्धासम्म सबैलाई आवश्यक स्थानहरू थिए सहरमा । मल्लकालमा काठमाडौं खाल्डोका राज्यहरूबीच सौहार्दता पनि थियो प्रतिस्पर्धा पनि । प्रतिद्वन्द्वी राज्यका रूपमा रहेका थिए कान्तिपुर र ललितपुर । ललितपुरको सिंहासनमा अनेकपटक कान्तिपुरका शासकहरू बस्न पुगेका थिए । इतिहासका पानाहरू साक्षी छन् यसका । राजा बनाउन र राजच्यूत गर्न सक्ने ललितपुरका छ प्रधान राजपरिवारभन्दा शक्तिशाली थिए । षड्यन्त्र, कपट र हिंसाका अनेक शृंखलाले भाइभाइबीच चिरा पार्न सफल थिए ती प्रधान । उपत्यकाका मल्ल राजाहरूका बीच कलह हुँदा गोरखाका राजा पृथ्वीनारायणले पनि कहिले कसलाई, कहिले कसलाई मद्दत गरेर नेपाल राज्यको राजकाजमा हात हाल्ने प्रयास नगरेका होइनन् । पाठ्यपुस्तकमा पढिएजस्तो त्यति सजिलै जितेका थिएनन् उनले कान्तिपुर । निकै शक्तिशाली थियो कान्तिपुर । मल्लकालदेखि शक्तिशाली राज्यका रूपमा स्थापित काठमाडौंको शक्ति आजसम्म पनि कायमै छ । तर इतिहासमा एक समय यस्तो पनि भेटिन्छ जब ललितपुरको प्रभाव काठमाडौं र भक्तपुर दुवै राज्यमाथि परेको थियो । ललितपुरका राजा सिद्धिनरसिंहको कुरा काट्न सक्ने आँट कसैमा थिएन । लोकाख्यान भन्छ सिद्धिनरसिंह धार्मिक थिए । प्रजावत्सल थिए । कवि थिए । नाटक लेख्थे । गीतसंगितमा पारंगत थिए । पाटन दरबारको डबलीमा चल्ने महिना दिन लामो कार्तिक नाच उनैको देन हो । पाटन भण्डारखालमा सिद्धिनरसिंह सम्झाउने कृतिहरू अझै सुरक्षित छन् । राजा सिद्धिनरसिंहको सिद्धिको राज पत्ता लगाउन भक्तपुरका राजाले गुप्तचर लगाए । दरबारको द्वारबाट बाहिर निस्कँदा दाहिनेपट्टि रहेको गणेशको मूर्ति ढोगेर मात्रै निस्कन्थे राजा सिद्धिनरसिंह । त्यसैले उनी सधैं तर्कवितर्कमा जित्थे । गुप्तचरले पत्ता लगाएको राज थियो यो । षड्यन्त्र र कपट गरेर सिद्धिनरसिंहलाई गणेश हटाउन सफल भएका थिए कान्तिपुर र भक्तपुरका शासक । गणेश देब्रे पारेर नरसिंहलाई दाहिने पारेर दरबार बाहिर निस्कन थालेदेखि सिद्धिनरसिंहको सिद्धि नास भयो । ललितपुर कमजोर हुन थाल्यो । प्रत्यक्षदर्शी भन्छन् सिद्धिनरसिंहको पालामा बायाँ पारिएको गणेशको मूर्ति निकै पछि मात्र सच्याइयो । ललितपुरले राज्यको अस्तित्व गुमाएको सयौं वर्ष नाघिसकेको छ । गणेशको आसन सच्चिएर सिद्धि पाउन न त्यहाँ राजा छन्, न प्रधान । फर्पिङ हुँदै टिस्टुङ पालुङसम्म फैलिएको ललितपुर खोलालाई आधार बनाएर जिल्ला बनाईंदा साँघुरियो । अहिलेको भूगोलमा संकुचित हुन पुग्यो ।गुह्येश्वरीको द्वार, पाटन ढोकाको द्वारलगायत थुप्रै मन्दिर र ढोकामा गणेश दाहिने भेटिन्छन् । अर्थात् ढोकाबाट बाहिर निस्कँदा दाहिने । गणेश दाहिने पार्दा शुभ हुने जनविश्वास छ । धर्म निरपेक्ष देशका नयाँ पुस्ता द्वारमा गणेश राख्ने कुरामा विश्वास राख्दैनन् । दैवी शक्तिमा विश्वास नराख्नेहरू सत्तामा बसेका बेला यस्ता चर्चा महत्त्वहीन हुन सक्छ । विश्वास भए पनि नभए पनि, आस्था राखे पनि नराखे पनि वर्तमान राज्य सञ्चालकहरू हरेक कार्यको शुभारम्भ र शिलान्यास गर्दा धार्मिक संस्कार अपनाइरहेका छन् । पहिलेपहिले धर्म अफिम हो भन्थे उनीहरू । अहिले बिस्तारै त्यही अफिमको लतमा फस्दै गएका छन् । पश्चिम फर्किएको देशको प्रमुख कार्यकारी भवन सिंहदरबारको मूल ढोकाका दुईपट्टि दायाँ र बायाँ कुमार र गणेशका मूर्ति छन् । धार्मिक आस्थाभन्दा फरक ढंगमा गणेश किन बायाँ राखियो ? कसैले वास्ता गरेजस्तो लागेन यो विषय । उहिले राजा महाराजामा देवीदेवताप्रति आस्था थियो । धार्मिक रीतिरिवाज मनैदेखि मान्थे । आजका राज्य सञ्चालकहरू धर्ममा आस्था राख्दैनन् । राजनीतिक फाइदा खोज्छन् । आस्था नभएपछि द्वारमा भएका गणेश द्वार सजाउन राखिएका मूर्ति मात्र भए तिनका लागि । सायद त्यहाँ यी दुई मूर्ति छन् भन्ने हेक्का पनि होला कि नहोला ? तर मलाई भने देशमा लामो समयदेखि चलिरहेको अस्थिरता, प्राप्त हुन नसकेको समृद्धिको कारक कतै गणेशको त्यो मूर्ति त होइन ? भन्ने आशंका उब्जिएको छ मनमा । सिंहदरबार देशको कार्यकारी प्रमुख बस्ने थलो हो । राज्य सञ्चालनको केन्द्रविन्दु हो । यहाँबाट हुने हरेक निर्णयले सम्पूर्ण देशलाई नै असर गर्छ । सिंहदरबार सत्ता सञ्चालनको केन्द्रविन्दु बनेको इतिहास धेरै पुरानो होइन । वसन्तपुर दरबार सर्वेसर्वा थियो उ बेला । दरबारबाट हात्तीमा चढेर सहर घुम्न निस्केका शाहवंशका राजालाई देखेर जय जयगान गर्थे बाटाछेउ बसेका जनता । महाराज जयजयगान सुनेर गदगद हुँदै जनतालाई पैसा फाल्थे । विष्णु र शिवको अंशका रूपमा विश्वास गर्थे जनता राजालाई । उनको दर्शन मात्र पनि पशुपतिको दर्शन पाए जति नै पवित्र मानिन्थ्यो । राजाहरू यसरी सहर घुम्न निस्कँदा कपालमा जुरो पारेका, निधारमा रातो टीका लगाएका आइमाईहरू सिंगारिई केटाकेटीसहित झ्यालमा बसी रमिता हेर्थे । राजाले बोलेको प्रजा बुझ्दैनथे । प्रजा भाय् मसिया, सेवा जुजु महाराज भन्दै मुस्कुराउँदथे । केही ऐतिहासिक दस्तावेजहरूमा यस्तै लेखिएको छ । जमाना फेरिएको छ । राजामहाराजाको वंशाणुगत शासन जनताका हातमा आएको छ । हात्ती चढेर सहर सयर गर्दा रमाइलो पक्कै होला । तर हात्तीभन्दा महँगा गाडी चढेर अगाडिपछाडि सुरक्षाकर्मीका लस्कर लगाएर शानका साथ सवारी चलाउन छाडेर हात्ती चढ्दा जमानाअनुसारको शान पक्कै नहोला । हो, जमाना फेरिएको छ, उहिले खसभाषी राजाले बोलेको नेपाल खाल्डोका जनता बुझ्दैनथे त्यसैले भाय् मसिया महाराज भन्थे । आजभोलिका राज्य सञ्चालकहरू जनताले बोलेको भाषा त बुझ्छन् तर भाव र पीडा बुझ्दैनन् । त्यसैले जनताको सेवा गर्न जनताले नै चुनेर पठाएकाहरू सेवक नभएर शासक बन्ने सपना बुन्दै छन् ।"
दास मुक्तिको स्मृतिमा,"काठमाडौं इटुम्बहालस्थित केशचन्द्र महाविहारका सदस्य प्राध्यापक स्वस्तीरत्न शाक्यले टुँडिखेलको बीचतिर रहेको खरीबोटमा हुने थुप्रै सांस्कृतिक गतिविधिमा भाग लिएका थिए । केशचन्द्र महाविहारसँग पनि साइनो जोडिएको अर्को गुरुमार्पा वृक्ष छ टुँडिखेलको पूर्वोत्तर दिशामा । गुरुमार्पालाई यही खरीको रूखको छेउमा भएको मण्डपमा राखेर भात खुवाउने तयारी गरिन्थ्यो । सांस्कृतिक र ऐतिहासिक महत्त्व भएको यो रूख काटियो २०२८ सालतिर । यसको फेदमा भएको चौतारो भत्काइयो । मण्डप पनि भत्काइयो ।बीचमा खरिको रूख, वरिपरि चौतारो । चौतारो मञ्चको रूपमा प्रयोग हुन्थ्यो । दर्शक चौरमा बस्थे । यही चौतारोबाट जुद्धशमशेरले १९९० सालको भुइँचालोपछि राहत कार्यक्रम घोषणा गरेका थिए । २००७ सालमा त्रिभुवनले प्रजातन्त्र स्थापना भएको घोषणा गरेका थिए । यो त्यही चौतारो हो, जहाँ बसेर राणा प्रधानमन्त्री चन्द्रशमशेरले विसं १९८१ मा दास मुक्तिको घोषणा गरेका थिए । मानव सभ्यताको कालो इतिहास दासप्रथा उन्मूलन भएको त्यो ठाउँ जोगाउनुपर्छ भनेर अकुपाई टुँडिखेल का अभियन्ता लागिरहेका छन् । दास प्रथा कानुनमा मात्र रोकिए हो, अभियन्ता आलोकसिद्धि तुलाधर भन्छन्, दासको स्वरूप फेरिएको छ । नयाँ रूपमा दास प्रथा अझै छ । दास प्रथा हटाएको त्यो ऐतिहासिक ठाउँ अब अकुपाई टुँडिखेल अभियानले ब्युँताउँछ । अभियानको दोस्रो शनिबार पहिलाकै ठाउँमा खरिको बोट रोपेर सुरु गर्ने योजना अभियानकर्ताको छ । इतिहासकार प्रमोदशमशेर राणाका अनुसार दास प्रथा उन्मूलन गर्न खर्च पशुपतिनाथको ढुकुटीबाट झिकिएको थियो । ढुकुटीबाट ३६ लाख रुपैयाँ झिकी त्यही रकमबाट दासदासी राख्ने मालिकलाई दिई कमाराकमारीको मूल्य चुक्ता गरिएको थियो, राणा राणाशासनको इतिवृत्तान्त मा राणा लेख्छन्, यसरी मुक्त गरिएका दासदासीमध्ये स्वेच्छाले पुरानै मालिककोमा बस्न चाहनेलाई स्वतन्त्र हुने गरी त्यही बस्न इजाजत दिएका थिए ।पुरानो मालिककोमा बस्न नचाहनेलाई तराईको भिक्षाखोरी गाउँमा राख्ने निधो गरे । बाराको भिक्षाखोरी गाउँ दासदासीलाई अमलेख गरेर राखिएकाले अहिले पनि अमलेखगन्ज नामले प्रसिद्ध छ । इतिहासकार राणाका अनुसार दासप्रथा उन्मूलन गर्ने प्रयास जंगबहादुरको पालादेखि नै भए पनि सफल भएको थिएन । हाम्रो समाजमा जरा गाडेर बसेको सती र दासप्रथा सकेसम्म चाँडो हटाउनैपर्छ भनि जंगबहादुरले थोरबहुत कोसिस गरेका थिए, राणा लेख्छन्, उनले भाइभतिजाका विधवालाई सती जान दिएनन् र सती प्रथालाई हतोत्साहित बनाउन नियम पनि बनाए । तर कानुनै बनाएर हटाउने आँट भने गर्न सकेको थिएनन् । चन्द्रशमशेरले भने कानुनै बनाएर सती प्रथा र दास प्रथा उन्मूलन गरेका थिए । जंगबहादुरपछि राणा प्रधानमन्त्री देवशमशेरले पनि प्रयास गरेका थिए । नेपाली समाजमा सयौं वर्षदेखि जरा गाडेर बसेको कुप्रथालाई एकै पटक टपक्क टिपेर फाल्न सकिने कुरा थिएन, राणा लेख्छन् । देवशमशेरले कास्की र लमजुङका केही दासदासीलाई भने मुक्त गराएका थिए । दास उन्मूलन गर्नुअघि उनले दुई वर्ष लगाएर दासको तथ्यांक संकलन गर्न लगाएका थिए । तथ्यांक संकलन गर्ने काम १९७९ बाट सुरु भएको थियो । इतिहासकार राजेश गौतमका अनुसार जनगणना गरेर तथ्यांक संकलन गर्दा ५९ हजार ८ सय ७३ दासदासी पत्ता लागे । गौतमका अनुसार यो संख्या त्यति बेलाको कुल जनसंख्याको १ प्रतिशत थियो । मालिकचाहिँ १५ हजार ७ सय १९ जना थिए । मुक्त गर्न राणाले सार्वजनिक सभा गरी राय लिएका थिए । सभामा दास प्रथा किन राम्रो छैन भनेर भाषण गरेका थिए । दासमुक्त गर्न उनले जनतासित पनि राय मागेका थिए । राय माग्नुअघि उनले पनि तीनवटा सुझाव अघि सारेका थिए । सबैको सल्लाहले सकेसम्म नजिकको तारिख तोकी त्यस दिनदेखि दासत्व मुक्त गर्ने, दर्ता भएका र प्रमाण पुग्ने दासदासीको मोला उनीहरूका मालिकलाई सरकारी ऐनअनुसार तिरिदिने र तोकिएको दिनदेखि दासदासीले आफ्नो मालिकको घरमा ७ वर्षसम्म बस्ने र मालिकले पनि पनि लाउन दिनुपर्नेजस्ता प्रस्ताव जनतासँग राय माग्ने क्रममा अघि सारेका थिए । दासमुक्त घोषणा गर्नुअघि राय माग्नु र सभा गरी भाषण गर्नुको मुख्य उद्देश्य नै दास राख्ने मालिकलाई विद्रोह गर्नबाट रोक्नु थियो । त्यतिबेला दास राख्ने वर्ग भनेको उच्च वर्गका राणा र तिनका नातेदार सामन्त वर्ग थिए । उक्त भाषण तयार गर्दा पनि गोपनीयता कायम गरेका थिए, इतिहासकार गौतम राणाकालीन नेपालको प्रशासनिक, शैक्षिक र सामाजिक सुधाहरूमा लेख्छन्, यो भाषण तयार गर्ने अफिसरहरूलाई यो कुरा प्रधानमन्त्रीका निकट व्यक्तिलाई पनि थाहा दिनु हुँदैन भन्ने कडा आदेश दिएका थिए । यसले के प्रस्ट गर्छ भने अगाडी देवशमशेरले यो कार्य गर्न थाल्दा त्यस्तै निकट व्यक्तिहरूले उक्त कार्यको प्रस्ट रूपमा नभए पनि अप्रस्ट रूपमा विरोध गरेका थिए ।खरीबोटमा गरेको यो भाषणको प्रभाव तत्कालै पर्यो । केही मालिकले पैसा नै नलिई मुक्त गर्न राजी भए । पत्ता लागेका दासदासी मुक्त भए । १५ हजार ७ सय १९ मालिकमध्ये १ हजार २ सय ८१ जना मालिकले दासको मूल्य लिएनन् । ५१ हजार ७ सय ८२ जनालाई मात्र मालिकलाई मूल्य तिरेर मुक्त गराउनुपरेको थियो । तिनको मुक्तिका लागि ३६ लाख ७० हजार रुपैयाँ खर्च लागेको थियो । ४ हजार ६ सय ५१ जना दास बिनामूल्य अमलेख भएका थिए । गौतमका अनुसार ४ सय ९८ जना मालिकले ऐनमा भएको मूल्यभन्दा बढी माग गरेका थिए । केही दासले आफ्नो मोल आफैंले समेत मालिकलाई तिरेका थिए । यसरी आफ्नै मोल तिरेर मुक्त हुने दासी १ सय १४ जना थिए । कोही दासी मुक्त हुनुपूर्व भागेका थिए । भाग्नेको संख्या १ हजार ३ सय ४२ थियो । मुक्तिको प्रक्रिया सुरु हुँदाहुँदैको अवधिमा केहीको मृत्युसमेत भएको थियो । मृत्यु हुनेको संख्या १ हजार ९ सय ८४ थियो । सरकारले त्यतिबेला एक जना दासको मोल १५ देखि ७५ रुपैयाँसम्म तिरेको थियो । पशुपतिको देवस्व खर्च गरियो भनेर अमलेख गरिएका दासीको पाखुरामा शिवलिंग डामिएको थियो । उनीहरूलाई शिवभक्त नामकरण गरिएको थियो । नेपाली समाजमा चलेको यही अमानवीय प्रवृत्तिको अन्त्य गरेकाले हामीले चन्द्रशमशेरलाई सम्झनुपर्छ, आलोक भन्छन्, समाज सुधारको प्रतीकको रूपमा यो ठाउँ ब्युँउताउने अभियानमा छौं । हामी यो ऐतिहासिक, सांस्कृतिक र वातावरणीय महत्त्वको टुँडिखेललाई तीन सय वर्षपहिलाकै अवस्थामा पुर्याउने अठोट लिएर सडकमा ओर्लिएका छौं ।"
गल्ली संसार,म मानह्याटनलाई फोहोरेको थैलामा बोक्छु जसमा ल्याटिन भाषामा लेखिएको छ अरूको हित चिताउनुजस्तो अपजस अहिलेको समयमा केही छैन लु रिड
म आइमाई होइन,"युगपुरूषकी आस्था हुँ मनामर्दकी रखौटी होइन ।किन खोज्छौमेरो आकाशको उज्यालो खोस्न ?किन चाहन्छौ मेरो मनको आवाज अचेट्न ??सक्छौ !मेरो अस्तित्वको जतन गर ।सक्दैनौ !नबोल धावा अस्मितामा ।जलाइदिन्छुम आइमाई होइनमान्छे हुँ मान्छेएक आगो मान्छे ।तिमीले बोले नेतृत्वकला?मैले बोले अराजकता??तिमीले हाँसे सभ्यता?मैले हाासे उच्शृङ्खलता??अरे !भानुभक्तका कस्ता भक्त तिमीच्यातेर रामायण वधूशिक्षा पो बोकेर हिँड्छौ ।अहँ ! पत्याउँदिनँ तिम्रो ज्ञानको क्षितिजसाँघुरो छ, निस्सासिन्छु ।पछ्याउँदिनँ तिम्रो नैतिकताअभद्र छ, अत्तालिन्छु ।सम्हालियौ भने माफी दिन्छुसीमा मेट्यौ भने सल्काइदिन्छुम आइमाई होइनमान्छे हुँ मान्छेएक आगो मान्छे ।म चुप छु, मतलब सहेको होइनतिम्रो कठपुतली भएको होइनके तिमीले मात्रै हाँक्ने हो समय ?उद्दण्डताको सिंहासनमा किन यति मदमत्त छौ ?सिसामहलको भुलभुलैयामा फस्ने आमयोद्धा म पनि होइन ।साथ दियौ भने शक्ति दिन्छुस्वाभिमानमा टेक्यौ भने खरानी बनाइदिन्छुम आइमाई होइनमान्छे हुँ मान्छेएक आगो मान्छे ।।"
१८ सालको लिम्पियाधुरा,"जनगणना सकेपछि सबै खरदारहरू आफूले बटुलेको विवरणसहित सिलगुडीको अस्थायी कार्यालयमा जम्मा भए । भैरव दार्चुलाबाट बझाङ जाँदा उनका चार रात बिते । त्यस बेला होटलको सुविधा कल्पनाभन्दा बाहिरको कुरा थियो । गरिबीले गाँजेका घरहरूमा बास माग्न, पाउन र खाने कुरा उपलब्ध हुन कठिन थियो । त्यसो हुनाले हिँड्दा एक दिनलाई पुग्ने खाने कुरा बोकेरै हिँड्ने चलन भैरवले पनि पालना गरेका थिए । बझाङबाट डोटी आइपुगेर सबै खरिदारहरूलाई जम्मा गरी साउनको २५ गते भैरव काठमाडौंका लागि रवाना भए । सिलगढीबाट हिँडेर भारतको पिथौरागढसम्म आउन टोलीलाई एक साता लाग्यो । बर्खायाम भएकाले पानी परिरहन्थ्यो । त्यतिबेला प्लास्टिक चल्तीमा आएकै थिएन, जनगणनाका कागजहरूले लादिएका भारी नभिज्ने व्यवस्था गर्न भैरवलाई निकै ठूलो चुनौती आइलाग्यो । कपडा, धोक्रा र अरू यस्तै कुराले बेरबार पारेर उनले त्यसलाई भिज्नबाट जोगाएर पिथौरागढसम्म पुर्याएका थिए । त्यहाँबाट टनकपुर जाने बाटो बिग्रिएको बेला परेका कारण रेल चढ्ने पर्खाइमा उनका पट्याइलाग्दा १३ दिन पिथौरागढमा बिते । सुदूरपश्चिममा झैं त्यतिबेला पिथौरागढमा पनि बत्ती थिएन, शौचालयको बेहाल थियो र फोहोर अनि गरिबी उस्तै गाढा थियो । यी सबै अप्ठेरोका बीच भैरवले समयमै जनगणना गराए । सन् १९६२ मा चीनसँगको युद्धका दौरान भारतीय सेनाले लिपुलेक कब्जा गर्यो । यो खबर अन्य नेपाली नागरिकलेझैं, धेरैपछि भैरवले थाहा पाए । त्यसबेलादेखि उनलाई लिपुलेकमा गराएको जनगणनाको महत्त्वको बोध हुन थालेको हो । कीर्तिनिधि विष्ट प्रधानमन्त्री भएका बेला २०२६ जेठ २७ मा उत्तरी भेगका १८ संवेदनशील ठाउँमा भएका भारतीय सैनिक पोस्टहरू हटाए । त्यस बेला भैरव राष्ट्रिय समाचार समितिका अग्रणी पत्रकार थिए । विष्टले राजालाई ती पोस्टहरू हटाउने आफ्नो योजना सुनाउँदा राजाले तिमी पोस्ट हटाउ, मचाहिँ तिमीलाई प्रधानमन्त्रीबाट हटाउँछु भनेका थिए, राष्ट्रिय समाचार समितिमा काम गर्दा पाएको सूचना उनले सुनाए, नभन्दै दुवैले भनेजस्तो भयो ।विष्टले पोस्टहरू हटाए । अनि राजाले त्यसै वर्षको चैतमा प्रधानमन्त्रीबाट विष्टलाई बर्खास्त गरे । बदलामा गेहेन्द्रबहादुर राजभण्डारीलाई एक नम्बरको मन्त्री बनाएर बिनाप्रधानमन्त्रीको मन्त्रिमण्डल राजाले एक वर्ष चलाए । त्यसको एक वर्षपछि २०२८ वैशाख १ गते विष्टलाई नै महेन्द्रले प्रधानमन्त्री बनाए । यो सब खबरहरू पनि अचेल उनको मगजमा सलबलाइरहन्छन् । भैरव र नापी विभागका पूर्वमहानिर्देशक बुद्धिनारायण श्रेष्ठले एकपटक कीर्तिनिधि विष्टलाई सोधेछन्, त्यतिका चेक पोस्ट हटाएका बेला कालापानीबाट चाहिँ किन नहटाएको नि ? थाहा भएन, नत्र हटाइदिन्थे, विष्टले सपाट जवाफ दिएछन् । कि तपाईं झूटो बोलिरहनुभएको छ कि देशको प्रधानमन्त्री हुन अयोग्य हुनुहुन्छ, भैरवले प्याच्चै भनिदिएछन्, नत्र भने देशको सीमा मिचिएको कुरो प्रधानमन्त्रीलाई थाहा नहुने प्रश्नै उठ्दैन ।यसो भन्दा कीर्तिनिधि हाँसे मात्रै रे ।यो सब घटनाक्रम बिचार्दा के लाग्छ भने कालापानीमा भारतीय सेना आउनु र लिम्पियाधुरा उसले लिनुमा केही रहस्य अवश्य छ, भैरव भन्छन्, तर, जेजस्तो भए पनि सुगौली सन्धिले महाकालीदेखि पूर्वको जमिन नेपालको भनेका हुनाले त्यहाँ भारतको हक लाग्ने प्रश्नै उठ्दैन ।२०५० को दशकमा कालापानीबारे सार्वजनिक प्रश्नहरू उठ्न थालेपछि र नागरिक तहमा यसको जानकारी हुन थालेपछि सीमा अतिक्रमणबारे समाजका अगुवाहरूले अनुसन्धान नै गर्ने जमर्को गरे जसमा रिसाल सामेल नहुने त कुरै भएन । समाजका प्रबुद्ध वर्गहरूले २०५५ मा गठन गरेको सीमा अतिक्रमण प्रतिरोध समिति को नेतृत्व गरेका थिए पद्मरत्न तुलाधरले जो गत साल बिते । त्यस समिति अन्तर्गत ६ खोजकर्ता सम्मिलित नापनक्सा खोजबिन टिम गठन भयो जसमा बुद्धिनारायण श्रेष्ठ, मंगलसिद्धि मानन्धर, रामेश्वरमान अमात्य, नारायणकृष्ण न्हुच्छे प्रधान र भैरव रिसाल थिए । अर्का एक सदस्यचाहिँ उनै संयोजक पद्मरत्न तुलाधर हुन् । यसका अतिरिक्त चैतन्य मिश्रको अगुवाइमा डा राजेश गौतम, डा सुरेन्द्र केसी, महेश्वरमान श्रेष्ठ, चेतेन्द्रजङ हिमाली, ऋषिराज लुम्साली, गणेश ठगुन्ना र सिन्धुनाथ प्याकुरेल सम्मिलित लिम्पियाधुरासम्बन्धी एक एतिहासिक तत्थ्य खोजबिन टिम पनि गठन भयो । यी दुवै टिमको एकवर्षे खोजबिनका दौरान रिसालले आफू जिउँदो प्रमाण हुँ भन्नुका अतिरिक्त लिम्पियाधुरा नेपालकै हो भन्ने अरू थुप्रै कागजी प्रमाण पनि फेला पारे । त्यसमध्येको एउटा हो इस्ट इन्डिया कम्पनी सरकारको राजधानी कलकत्ता हुँदा ४ फेब्रुअरी १८१७ मा कम्पनी सरकारका कार्यबाहक मुख्य सचिव जे आदमले काठमाडौंस्थित ब्रिटिस रेजिडेन्टलाई लेखेको पत्र जसमा सुगौली सन्धिअनुसार कालीपूर्वको व्यास प्रगन्ना नेपालको हो भनेर लेखिएको छ । उनैले कुमाउका कार्यबाहक कमिस्नरलाई सन् १८१७ को मार्च १२ का दिन लेखेको अर्को पत्रमा कालीपूर्वका व्यास प्रगन्नाका भोटिया जमिनदारहरू ब्रिटिस शासनअन्तर्गत कुमाउ प्रान्तको अंग भएर रहन चाहे पनि सुगौली सन्धिअनुसार कालीपूर्वको भाग नपालको भएकाले त्यसो हुन सम्भव छैन भनी लेखिएको छ । लिम्पियाधुराका बासिन्दा पहिलेको नेपालको विजित भूमि र पछि सुगौली सन्धिपछि भारतको हुन पुगेको कुमाउ राज्यलाई नै सन् १८१७ ताकासम्म कर तिर्न चाहन्थे । उनीहरूसँग कर लिनु सुगौली सन्धिको विपरीत हुने र त्यसो हुँदा टिस्टादेखि काँगडासम्मको नेपालले गुमाएको भूभाग फिर्ता गर्नुपर्ने अवस्था आउन सक्ने ठानी ब्रिटिस इस्ट इन्डिया कम्पनीले उनीहरूको कर र तिरो नेपाललाई नै तिराउन लगाउनू भनी जे आदमले ती दुई पत्र लेखेको तथ्य रिसालले खोजबिनका क्रममा थाहा पाए । त्यसपछि के लिम्पियाधुरावासीले नेपाललाई कर तिर्न थाले त ? मज्जाले तिर्न थाले, रिसाल भन्छन्, कर तिरेको प्रमाणै मसँग छ, लौ हेर्नुस् । यति भनेर उनले एउटा पुरानो फाइल पल्टाए जसमा एउटा रसिदको फोटोकपी पनि सामेल थियो । यो रहेछ विक्रम संवत् १९९७ मंसिर २७ गते कालीपूर्वको टिंकर, गुन्जी, बुदी र नाबी गाउँको तिरो बैतडी क्षेत्रका मुख्य नापी अधिकृतद्वारा फर्स्योट गरिएको भर्पाई । यो कागज ऋषिराज लुम्सालीले दार्चुलाको मालपोत कार्यालय पुगेरै ढड्डाबाट प्रतिलिपि निकालेर ल्याउनुभएको हो, रिसाल भन्छन्, यस्ता अरू पनि थुप्रै प्रमाण हामीले एक वर्षका दौरान संकलन गर्यौं । नेपाल सरकारले मुद्दा लड्ने भए पनि वा भारतसँग वार्ता गर्ने भए पनि यसको काम गज्जबले लाग्छ । प्रतिरोध समितिले दार्चुला जिल्लामा प्रजिअ भएर २०३६ मा जनमतसंग्रह गराएका डा द्वारिकानाथ ढुंगेल र २०५३ मा प्रजिअ भएका मोहन आचार्यसँग पनि सीमा अतिक्रमणबारे कुराकानी गरेको थियो । उनीहरूबाट समितिले के थाहा पायो भने, भारतले नेपाली सीमा मिचेको कुरो पञ्चायतदेखि बहुदलसम्ममै प्रत्येक सीडीओले सरकारलाई रिपोर्ट गर्दै आएका थिए । तर, प्रत्येक सरकारले यसबारे थाहा नपाएझैं गर्यो जसप्रति भैरवलाई साह्रै खेद छ । बाह्र पृष्ठको त्यस प्रतिवेदन भैरावसँग छ भन्ने थाहा पाएपछि गत साता उपप्रधान तथा रक्षामन्त्री ईश्वर पोखरेल डिल्लीबजारस्थित उनको घरैमा पुगे । लौ यो प्रधानमन्त्रीलाई पढेर सुनाइदिनुस् भनेर मैले उहाँलाई एक प्रति दिएँ, रिसाल भन्छन्, म लगेर दिन्छु, बूढा आफैं पढिहाल्छन् नि भन्नुभयो उहाँले । उनको मनमा एउटा जिज्ञासा पलाएको छ त्यसै दिनदेखि, के प्रधानमन्त्रीले त्यो पढे वा पढिरहेका होलान् ? त्यसको भोलिपल्टै ओलीले बालुवाटारको सर्वपक्षीय भेलामा बोलाए र सीमासम्बन्धी उनका अनुभव, ज्ञान र धारणाहरू सुने । वार्ताको विकल्प खोज्नुपर्छ, भन्ने सल्लाह उनले ओलीलाई दिएछन् । छिमेकीले एकोहोरो अतिक्रमण गरिरहने, परराष्ट्रले पानीमरुवा पाराले हस्ताक्षर पनि नराखी नेपालीमा विज्ञप्ति निकाली टोपल्ने (परराष्ट्रले अन्य विज्ञप्ति अंग्रेजीमा निकाल्ने गर्छ) र अनि सिङ्गो देश यसमा केही बेरको हल्लीखल्लीपछि चुप लागेर बस्ने पाराले मिचिएको जमिन फिर्ता आउँदैन भन्नेमा उनी प्रस्ट छन् । यसका लागि त अब अन्तर्राष्ट्रिय अदालतदेखि राष्ट्र संघसम्मको ढोका घचघच्याउनुपर्छ भन्ने उनी ठान्छन् । सुगौली सन्धि सन् १८१६ ले कालीपूर्वको भाग नेपालको हो भनेको छ । तर, सम्झौतामा कालीको मुहान कहाँ हो भनेर लेखिएको छैन, उनी भन्छन्, त्यसो हुनाले भारतले जोलिङटाङ भन्ने ठाउँमा तलाउ खनेर, त्यहाँबाट सानो खोल्सो खनेर त्यसैलाई काली नदी भन्दै हाम्रो भूभाग चर्चेको छ जो हामीसँग भएका प्रमाणले गलत हो भन्ने प्रस्टै देखाउने हुनाले नेपाल सुरो भएर उभिनुपर्छ ।धेरै नदी भएका ठाउँमा कुनलाई मुख्य मानेर साँधसिमाना छुट्याउने भन्ने अन्तर्राष्ट्रिय मान्यताका तीन आधार छन् । पहिलो हो जलाधार क्षेत्र । यस आधारमा सबभन्दा बढी जलाधार भएको नदी नै मुख्य नदी हुन आउँछ । अर्को हो लम्बाइ, भारतले देखाउने काली खोलाभन्दा लिम्पियाधुराबाट बगेर आएको ३५० किलोमिटर महाकाली नदीको लम्बाइ दस गुणाले बढी छ । तेस्रो हो पानीको मात्रा, जसअनुसार जुन नदीमा पानीको मात्रा धेरै छ, त्यो नै मुख्य नदी हो । यो तीनवटै आधारमा हेर्दा लिम्मियाधुराबाट बगेर आउने नदी नै लामो ठूलो र धेरै जलाधार भएको क्षेत्र हो, त्यसैले त्यो नै मुख्य सिमाना हो, रिसाल भन्छन्, यसैलाई आधार मानेर नेपालले खुट्टा नकमाईकन त्यसभन्दा यताको भूझागमा कुनै विदेशीलाई बस्न दिनु हुँदैन ।"
रूख रोप्दैमा बन्छ जंगल ?,"मोनोकल्चरल प्लान्टेसनएकातिर स्थानीय स्तरमा हाम्रा साना वन क्षेत्रहरू व्यवस्थित रूपमा विस्तार पनि भइरहेका छन् । तर अर्कोतिर, ठूला परियोजनाका नाममा परम्परागत राष्ट्रिय जंगलहरू पनि मास्दै छौं । सम्बन्धित निकायसँग यसको रेडिमेट जवाफ छ, एउटा रूखको सट्टामा २५ नयाँ बिरुवा रोपिन्छ । तर कस्ता बिरुवा रोप्ने, कहाँ रोप्ने र कसरी हुर्काउने भन्ने विषयमा सम्बन्धित निकाय सदैव बेखबर रहन्छ । बुझ्नुपर्ने कुरा यो हो कि, पुरानो जंगलको एउटा वयस्क रूख काट्दा एउटा रूख मात्र ढल्दैन ! चराका गुँड, फूल र बचेराहरू पनि झर्छन्, टोड्कामा आश्रय लिएका विभिन्न सरिसृपहरू घरबारविहीन हुन्छन् । अर्किड र झ्याउ वर्गका असंख्य परजीवी वनस्पतिहरू लोप हुन्छन् । रूखको सहारामा आकाशतिर लम्किने लहरा प्रजातिहरू नास हुन्छन् । समग्रमा एउटा बृहत् पर्यावरणीय चक्रमा खलल पुग्छ । जंगल नै विनाश गर्दा त सयौँ वर्षदेखि लडेका रूखका ठुटामा आश्रित कमिलाधमिरा, थासो र विस्टामा जीवन चक्र बिताउने गोब्रेकीरा र भुसुनाजस्ता ससाना जीवहरूदेखि हात्ती, गैंडा र बाघजस्ता भीमकाय प्राणीहरूसम्मलाई असर पुर्याउँछ । के मानव निर्मित वनले प्राकृतिक वनको क्षतिपूर्ति गर्ला त ? अहँ गर्दैन । उदाहरणका लागि केरलाको वायनाद संरक्षण क्षेत्र लाई लिन सकिन्छ । संरक्षण क्षेत्रको ठूलो हिस्सा टिक प्लान्टेसन ले ढाकेको छ । टिक यहाँको रैथाने वनस्पति होइन । हलुका र बलियो टिकको काठ पानी जहाज र फर्निचरको लागि महत्त्वपूर्ण मानिन्छ । उच्च आर्थिक महत्त्व बोकेको टिक प्लान्टेसन लाई ब्रिटिस इस्ट इन्डिया कम्पनीले अभियानकै रूपमा अघि सारेको थियो । टिक प्लान्टेसनले त्यहाँ अन्य स्थानीय वनस्पतिलाई उम्रन र हुर्कन दिएन । जंगलमा टिकले एकाधिकार जमायो । हात्तीले टिकको पात खाँदैन । यसले आफ्नो आसपास अन्य वनस्पति र घाँसहरू उम्रन दिँदैन । फलस्वरूप आहाराका लागि सयौँ हात्ती यो जंगलबाट विस्थापित हुनुपर्यो । त्यति मात्र होइन हिउँदमा टिकका सुकेको पातले भुइँ भरिन्छ आक्कलझुक्कल लाग्ने डढेलोले जंगल ढाक्छ र कमिलागँड्यौलालगायतका जमिनमा आश्रित ससाना प्राणीहरूको पनि विनाश निम्त्याउँछ ।ठ्याक्कै यही प्रवृत्ति नेपालका पहाडहरूमा गरिएको मोनोकल्चरल सल्लाको जंगल विस्तारमा पनि देखिन्छ । बाक्लो गरी सल्ला रोपिएको क्षेत्रमा अन्य वनस्पति र झाडीहरू पलाउँदैनन् । यस्तो जंगलमा साँच्चै भन्नुपर्दा चराले गुँड लाउनसम्म पाउँदैनन् । सल्लो मात्रै रोपिएको जंगलमा पानीको स्रोतहरू पनि मासिन्छन् देख्दा हरियो देखिए पनि त्यहाँ बायो डाइभर्सिटि शून्य हुन्छ । प्राणीहरूको सन्तुलित अस्तित्व असम्भव हुन्छ । यस्ता मोनोकल्चरल प्लान्टेसन ले पर्यावरणलाई दीर्घकालीन असर पार्ने गर्छ । सबैलाई थाहा छ वायनाद संरक्षण क्षेत्रको टिक को जंगलले त्यहाँको बायो डाइभर्सिटी लाई तहसनहस पारेको छ । यद्यपि संरक्षण क्षेत्रभित्र भएकाले यसलाई काटेर विस्थापित गर्न पनि वन ऐनले दिँदैन । रातारात रूख रोप्न त सकिएला, जंगल होइन । जंगल निर्माण एउटा लामो पर्यावरणीय प्रक्रियाबाट गुज्रन्छ । मोलाई फरेस्ट यसको एउटा ज्वलन्त उदाहरण हो । मान्छेको एउटा सानो प्रयासमा पर्यावरणका सबै अंगको पचासौँसयौँ वर्षको अथक र निरन्तर प्रयासबाट वास्तविक जंगलको निर्माण हुन्छ । अहिले हामीले विमानस्थलको नाममा मास्न लागेको जंगल पचाससय या हज्जार वर्षमा मात्र निर्माण भएको होइन । यसको रुट त्योभन्दा लामो छ । यस्तो सामरिक वन विनाश गर्नु भनेको घर पोलेर ललाटमा विगुत धस्नुजस्तो मात्र हो । कुनै पनि प्रकारको वृक्षरोपण र वन विस्तारले यसको क्षतिपूर्ति दिन सक्दैन ।"
यमदूतको आत्मसमर्पण,"यमराजको सभाकक्ष, चित्रगुप्तलगायत सबै पार्सद आआफ्नो स्थानमा बसेर उत्सुकताका साथ पर्खिरहेका छन् । आज एउटा अनौठो समस्या आएको छ जुन यसअघि कहिल्यै आएको थिएन । अब यमराजबाट कस्तो निर्णय हुनेहोला भनेर सबैको मनमा केही शंका र केही त्रासको भाव सल्बलाइरहेको छ । गद्दीमा बसेका यमराज यसै पनि भयंकर झन् अहिले आफ्नो एऊटा दूतले गरेको अवज्ञाका कारण अत्यन्त त्रुद्ध देखिएका छन् । अन्य दूतहरू पनि डराइरहेका देखिन्छन् । अपराधीको कठघरामा उभिएको त्यो दूत दुवै हात जोडेर शिर झुकाउँदै थरथरी कामिरहेको छ । उसलाई निश्चित भैसकेको कि ऊ अब यमराजको प्रलयकारी क्रोधाग्निबाट बच्न सक्दैन । त्यसैले उसले आफ्नो सास गनिरहेको छ । महाराज यमराजको आज्ञा उल्लंघन गर्ने दुस्साहस उसले किन गर्यो त्यो पनि बिर्सिसकेको छ । उसलाई यति मात्र थाहा छ ऊ कसैलाई लिन मर्त्यलोक गएको थियो तर रित्तो हात फर्केर आएको छ । यमराजले गर्जंदै भने, आजसम्म यो यमराजको आज्ञाको अवज्ञा गर्ने दुस्साहस कसैले गरेको थिएन किनभने यमको आज्ञा सदैव विधिविधानसम्मत हुन्छ । मृत्युलोकमा जसको भोग समाप्त हुन्छ उसलाई मेरो दरबारमा हाजिर हुनुपर्दछ । आज तैंले मिति पुगिसकेकी त्यस स्त्रीलाई यहाँ उपस्थित नगराएर मेरो मात्र होइन विधाताको विधिलाई नै चुनौती दिइस् । तँ भयानक दण्डको भागी छस् तर तँलाई उपयुक्त दण्डको घोषणा गर्नुअघि यस सभासमक्ष म यो जान्न चाहन्छु कि त्यस्तो कुन परिस्थिति आइलाग्यो जसका कारण तैंले यो यमराजको अवज्ञा गरिस् ? अब भने त्यो यमदूत घुँडा टेकेर बिन्ती गर्न थाल्यो, प्रभू ! क्षमादानको योग्य छैन म त्यसैले क्षमायाचना गर्न पनि सक्दिनँ । म दण्डको पात्र हुँ । मैले मर्त्यलोकको त्यस घरमा गएर ती युवतीका जुन गतिविधि देखेँ त्यसले द्रवीभूत भएर प्रभूको आज्ञा उल्लंघन गर्न पुगें । यमरज झनै गर्जिएर बोले, लौ भन् त्यहाँ के देखिस् तैंले ? के गर्दिरहिछ त्यो स्त्री ? अनि किन छोडर आइस् त्यसलाई ? महाराज यमराजको क्रोधका कारण काम्दै गरेको यमदूतले आफ्नो अनुभव सुनाउँदै गर्दा त्यहाँको ठूलो पर्दामा मर्त्यलोकको परिवेश चित्रित हुन थाल्यो ।सहरबीचको सानो घर, एउटा कोठाको खाटमा एक वृद्धा पल्टिरहेकी छ । अर्को, सायद भान्सा होला, चालीसको हाराहारीकी युवती काम गरिरहेकी छ । मध्यमवर्गीय परिवारकी उसलाई निकै हतार भएको देखिन्छ । छिटोछिटो काम सकेर ऊ अर्को कोठामा पस्छे । अस्तव्यस्त कोठा एकै छिनमा मिलाएर ऊ पुनः अर्को कोठामा छिर्छे । कोठाभरि किताबैकिताब हुन्छन् । किताबैले भरिएको टेबुलमा लेख्दालेख्दै छाडेको कागज थियो । त्यहीं कुर्सीमा बसेर उसले लेखनलाई निरन्तरता दिने प्रयास गर्छे । ओहो ! यसलाई आजै पूरा गर्नुपर्ने । मनमनै भनेर भित्ताको घडीमा आँखा पुर्याउँछे ओहो ! १२ बज्न लागेछ । कक्षामा पनि त जानु छ । ठीकै छ पाठको तयारी त छँदै छ, बरु यसैलाई पूरा गर्छु । उसले कलम चलाउन सक्दिन । कसैको उपस्थितिको आभास हुन्छ । यताउति आँखा डुलाउछे, कताकता भित्तामा कालो छायाजस्तो देख्छे । अलि सशंकित भएर बोल्छे, को छ त्यहाँ ? त्यो कालो छायाजस्तो आकृति दृढ भएर बोल्यो, म यमदूत । तिमीलाई लिन आएको । तिम्रो आयु सकिंदै छ । अबको केही मिनेट मात्र तिमी यस लोकमा बस्न पाउँछ्यौ । पलभरका लागि युवती स्तब्ध भई अनि अलि आत्तिँदै बोली, यति चाँडै ! मेरो उमेरै ओहो !मैले कति गर्न बाँकी छ, अहिल्यै कसरी जान सक्छु ? होइन, होइन यो मेरो भ्रम मात्र हो । ऊ पुनः आफ्नो काममा लाग्न खोजी तर यमदूत नजिकै आएर बोल्यो, भ्रम होइन, यो सत्य हो । यता हेर म तिमीलाई आफ्नो प्रस्ट स्वरूप देखाइदिन्छु । युवतीले हेर्दा अजंगको यमदूत उभिएको देखी । उसले हातमा लिएको एउटा घडीजस्तो यन्त्र देखाउँदै भन्यो, यता हेर, यसमा तिम्रो आयु तोकिएको छ । अब केही पला मात्र। अब भने युवतीलाई पत्यार नगरी सुखै भएन । उसले यमदूतसँग बिन्ती गर्न थाली, हे यमदूत π म तपाईंसँग जान राजी छु तर दया गरेर मलाई केही समय दिनुहोस् । केही जरुरी काम गर्नु छ । यदि मैले त्यसो गरिन भने धेरैलाई नराम्रो असर पर्छ । बिन्ती ! यमदूतलाई त्यस्तो बिन्तीले के छुन्थ्यो ? ऊ गर्जज थाल्यो, यमदूतका अघि बिन्ती ? मिति पुगेपछि आजसम्म के यहाँ कसैले बस्न पाएको छ र ? ढिपी नगरीकन हिंड खुरुक्क । उसले युवतीलाई समात्न मात्र के लागेको थियो अर्को कोठाबाट वृद्धाको जीर्ण स्वर सुनियो, दुलही ! पानी लेऊ न, अलि गाह्रो हुन थाल्यो । उसले, ऊ हेर्नुस् बिरामी सासूले बेलाउँदै हुनुहुन्छ । म पानी दिएर आइहाल्छु भनी र त्यहाँबाट हिंडी । अलि शान्त भएजस्तो यमदूत पनि अदृश्य रूपमा उसलाई पछ्याउँदै त्यहीँ पुग्यो । युवतीले सासूलाई औषधि खुवाएर सुम्सुम्याउँदै सुताई अनि पुनः त्यही कोठामा आई ।यमदूत बोल्यो, ल अब त हिंड । युवतीले भनी, हुन्छ, तर बिन्ती ! केही बेर पर्खनोस् । सासूआमा भर्खर सुत्नुभएको छ, औषधिको असर सकिएपछि पुनः पीडाले छट्पटाउनुहुनेछ र पनि औषधि दिने कोही हुनेछैनन् । उहाँलाई अर्को डोज औषधि दिएपछि जाऔँला । त्यसको असर सकिँदासम्म त अरू पनि आइहाल्छन् । यमदूतलाई यसरी पर्खाउने साहस आजसम्म कसैले गरेको थिएन, त्यसैले उसलाई के गरूँ के गरूँजस्तो लाग्यो । ऊ केही बोल्न सकेन । उसको मौनतालाई युवतीले स्वीकृति सम्झी अनि विनम्र भएर बोली, यता सजिलोसँग बस्नुस् न । सोफातिर इसारा गरेर ऊ पुनः बोली, मेरो हातको एक कप चिया पिउनुहोस् । म अहिल्यै ल्याइहाल्छु । एकै छिनमा चिया लिएर आएकी उसले यमदूतका सामु कप राख्दै भन्न थाली, श्रीमान्लाई अचार नभई हँदैन । म नभएपछि कसले बनाइदेला ? एकदुई सिसा अचार हाल्छु भनेर तयार पार्दैथिएँ म तुरुन्तै त्यो बनाएर आइहाल्छु नि । जवाफको प्रतीक्षा नै नगरी ऊ निस्की । यमदूत अक्क न बक्क भयो । युवती बाहिरिइसकेकी थिई । केही बेरमा ऊ पसिना पुछ्दै आइपुगी । यमदूत अलि रिसाएको पारमा बोल्यो, हेर आजसम्म मैले कसैलाई पर्खेर यसरी विलम्ब गरेको थिइनँ । अब खुरुक्क हिंड, अन्यथा उठाएर लैजान्छु । उसको भनाइ नटुङ्गिँदै युवती आत्तिएर बोली, त्यसो नगर्नुस् बिन्ती π मलाई जानु त छँदै छ, म गैहाल्छु केवल सासूआमाको औषधि उहाँ पीडाले छटपटाउनुभएको मैले मात्र होइन तपाईंले पनि सहन सक्नुहुन्न । यमदूतको मौनता देखेर ऊ पुनः आशावादी भएर बोली, त्यतिन्जेल म यो शोधपत्र स्वीकृतिका लागि सिफारिस गरिदिन्छु । बिचरी ! त्यो छात्रा दुईजीउकी अझ, भरेभोलिको अवस्थामा छ । भाइभा सकेर अस्पताल जान पाए हुन्थ्यो म्याम भन्दै आँखाभरि आँसु बनाउँदै थिई । उसलाई यो लगेर बुझाउन भनी फोन गरिदिन्छु ।कागजमा सही गरेर फोन गरिसकेपछि ऊ ल्यापटप उठाउँदै बोल्छे, तपाईंलाई त थाहै छ नि कसैको केही खाएर मर्नु हुँदैन । एउटा परियोजना प्रस्तावका लागि अग्रिम पैसा लिइसकेकी छु । सायद मासिइ पनि सक्यो । काम थोरै मात्र बाँकी छ, केवल निष्कर्ष । त्यसैले यसलाई पनि पूरा गरेर पठाइहाल्छु है ? यमदूतले यस्तो परिस्थितिको सामना कहिल्यै गरेको थिएन, फेरि उसलाई कसैले सुनाएको थियो, कलियुगका आइमाई मापाका हुन्छन् भनेर । त्यसैले उसलाई यी आइमाई कस्ता हुँदा रैछन् त भनेर हेर्न मन लाग्यो । जे पर्ला पर्ला आज यसको चर्तिकला हेरेरै छाड्छु भन्ने सोचेर ऊ चुप लाग्यो । युवती भने हौसिँदै आफ्ना अधुरा काम पूरा गर्न थाली । अचानक केही सम्झेझैं ऊ बोली, ओहो π मेसिनमा लुगा धुन राखेकी भुसुक्कै बिर्सेछु । केटाकेटीका न्याना लुगा सुकाइहाल्नुपर्ने । भन्दै फुत्त निस्की अनि केही बेरमा स्याँ स्याँ गर्दै आइपुगी । कलेज त अब जाने कुरै भएन, विद्यार्थीहरू कुरेका कुर्यै हुने भए । अँ, उनीहरूको आन्तरिक मूल्यांकनको नम्बर चढाउन बाँकी छ त्यो गरिहाल्छु भन्दै उसले एउटा फाइल पल्टाउन लागी । त्यसपछि फेरि केही सम्झेर बोली, एउटा किताब तयार भैसकेको छ । अन्तिम प्रुफ हेर्न ल्याएकी थिएँ, मेल गरेर पठाइहाल्छु नि । हस्याङफस्याङ गर्दै काममा लागेकी उसको मोबाइलको घण्टी बज्छ । छोटो कुराकानीपश्चात् यमदूतको नजिक आएर भन्छे, साथीको बच्चा सिकिस्त भएर अस्पताल लगेकी छ रे । उसलाई तत्काल केही पैसा चाहिएछ, तल बस्ने भाइमार्फत उसलाई पैसा पठाइदिन्छु नि π बिचरीको त्यही एउटा बच्चा श्रीमान् पनि पोहोर साल दुर्घटनामा परेर । वाक्य पूरा नगर्दै हावाको वेगमा बाहिरिई ऊ । एकै छिनमा आइपुगेकी उसले भित्ताको घडीमा आँखा लगाउँदै भनी, अब आधा घण्टा मात्र बाँकी छ, त्यसपछि त ! अलि निराश र पीडामिश्रित भावमा बोली, केटाकेटी आउनासाथ खाजा खान खोज्छन्, यसो बनाइहाल्छु नि । ऊ भान्सातिर दौडी । यमदूतको छाया पनि उसको पछिपछि लाग्यो । भान्सामा खाजा बनाउँदै उसले बरबरी आँसु झारी र बोली, आमाको हातको अन्तिम खाजा हो यो । अब तिमीहरूलाई ! सिक्रीमा बाँधेको सानो कुकुरलाई सुम्सुम्याउँदै खाने कुरा दिई । कौसीमा ढकमक्क फुलेका फूल हेरी मनमनै ओहो π पानी त सुकेछ भन्दै पानी हाल्न थाली । थाहा छैन अब तिमीहरूलाई पानी दिने कोही होला कि नहोला ! गुलाफको फक्रनै लागेको कोपिला गालामा टाँसेर माया गरी । यमदूतको छायाको अनुभव भैरहेको हुनाले सोधी, एकफेरा आमासँग कुरा गर्छु नि ! अस्ति फोनमा दसैंमा त आउली नि नानी π कस्तो देख्न मन लागेको छ, म डाँडामाथिको घाम भन्दै थिइन् असी नाघेकी मेरी आमाले ।आमासँग कुरा गर्दा उसले आफूलाई यति संयमित गरी कि यमदूत चकित भयो । हाँसीहाँसी कुरा गरी । आमाको कुशलमंगल सोध्दै उनलाई चिन्ता नगरी नियमित औषधि सेवन गर्न सुझाव दिई । फुर्सद मिलाएर आफू भेट्न आउने आश्वासन दिन पनि बाँकी राखिन । फोन बन्द गरेपछि सप्कोले मुख छोपेर पीडा ओकल्दै थिई सासूको ऐया ऐयाको कहर सुनेर त्यतैतिर हानिई । यमदूतको छायाले पछ्याएकै थियो । सासूलाई औषधिका साथ दूध, फलफूल आदि खान दिई । उनको छरपस्टिएको कपाल समेटेर बाटिदिई । हातगोडा मुसारिदिई अनि बिस्तारै सुताएर ओढ्ने मिलाइदिई । थाहा नपाउने गरी गोडा ढोगेर मनमनै भनी, आमा अब तिमीले दुःख पाउछ्यौ कि ? तत्कालै भान्सामा पुगी ओहो ! केही सामान सकिएका छन् । अर्डर गरिहाल्छु भन्दै फोन गरी । ए ! उहाँले एउटा जरुरी फाइल खोजिदिनु भन्नुभएको थियो, खोजेर आइहाल्छु । भन्दै यन्त्रवत् आफ्नो कोठामा पुगेर पतिको तस्बिर हेर्दे केही विवल बनी र पनि गर्न आएको काम तत्कालै सम्पन्न गरी । ओहो π मैले मलाई यहाँसम्मको योग्य बनाउने गुरुलाई कसरी बिर्सन सक्छु र ? यसो एउटा म्यासेज लेखिहाल्छु है ? भनेर मोबाइल चलाउन थाली । अब एउटा अन्तिम काम मात्र बाँकी छ । त्यसपछि त म गैहाल्छु । अँ छोरो त अलि ठूलो छ बुझिहाल्ला । छोरी सानै छ । स्कुलबाट फर्कंदा बाहिरैबाट मलाई बोलाउँदै आउँछे । मलाई देखिन भने विचलित हुन्छे । एकफेरा उसलाई माया गरेर सुम्सुम्याएर आउँछु नि ! हानिँदै केटाकेटीको कोठामा पसेकी उसले छोरीले बिहान फुकालेर गएका लुगा छातीमा च्यापी, म्वाई खाई, ऊ सुतेको ओछ्यान सुँघी अनि उसको ठूलो फोटो समातेर भनी, छोरी, मलाई थाहा छ आज पनि तिमी बाहिरबाटै मलाई बोलाउँदै आउनेछौ तर अब तिमीले सम्हालिनैपर्छ छोरी । यही सम्झ है म यहीँ कतै सदा तिम्रै साथ हुनेछु । आँखाबाट बलिन्द्रधारा आँसु झार्दै छोरीको फोटो यथास्थानमा राखेर यमदूतसमक्ष बोली, ल अब गैहालौं । अलिबेरमा छोरी आइपुग्छे । त्यसपछि उसले मलाई छाड्नेछैन । छिटो लैजानुस् मलाई !यमराजको उही सभा, आफ्नो कथा सुनाएर यमदूतले बिन्ती गर्यो, प्रभु π मैले त्यो आमालाई त्यहीँ छाडी आएँ । मलाई जस्तो दण्ड बक्सन्छ शिरोपर छ । यमराजको हातको विशाल गदा अचानक भुइँमा खस्छ ।"
रोल मोडल रुइत,"डा रुइतले विकसित गरेको उपचार पद्धतिको मात्रात्मकभन्दा गुणात्मक पाटो धेरै महत्त्वपूर्ण थियो । मोतियाविन्दुको शल्यक्रियापछि असुविधाजनक, बाक्ला र गह्रौं चस्माहरूको सट्टा आँखाभित्रै मसिना कृत्रिम लेन्स लगाउने विकसित देशहरूको थिति उनले नेपाल भित्र्याए । त्यसका लागि सुरुमा साथीहरूको सम्पर्कबाट अनुदानमा आउने बाकसका बाकस लेन्स प्रयोग गरे भने तिलगंगा आँखा केन्द्र बनेलगत्तै ती लेन्सको विश्वस्तरको कारखाना नै नेपालमा बनाए । नेपाल नेत्रज्योति संघले नेपालभर आँखा उपचार सेवा पुर्याउन र भारतको ठूलो जनसंख्यालाई नेपाल तानेर सेवा दिन सफल भएको थियो भने डा रुइतले आँखाको परिष्कृत शल्यक्रियासहितको सेवा भारत, भुटान, कम्बोडिया, बर्मा, घाना र इथियोपियाजस्ता मुलुकहरूसम्म पुर्याए । जसको अन्यथा उपचार नहुने निश्चित थियो, त्यस्ता बीसौं हजारसम्म पुगे र उनले दृष्टि फर्काए । डा रुइतको त्यो यात्रामा उनको खास व्यक्तित्वको कस्तो भूमिका थियो ? आम चिकित्सकहरूले आफ्नो जीविका मात्रै हेर्ने परिपाटी भएको नेपालमा उनको फरक खालको मूल्य प्रणाली र जीवन दृष्टि कसरी विकसित भयो ? जे नेपालीको प्रयास र नेपालमा भएका स्रोतसाधनबाट असम्भव थिए, कसरी मुलुकबाहिरका व्यक्ति र संस्थाको मद्दतले ती सम्भव भए ? धनाढ्यहरूबीच परोपकारको थिति नबसिसेकको नेपालमा तिलगंगा जत्रो संरचनाका लागि देशभित्रैबाट उल्लेख्य सहयोग कसरी जुट्यो ? धनाढ्य घरानाहरूबीच अचाक्ली महँगा अस्पताल खोलेर नाफा गर्ने होड चलेको नेपालमा तिलगंगा र नेपाल नेत्रज्योति संघअन्तर्गतका आँखा अस्पतालहरूको सफलताको कथा अन्य क्षेत्रमा दोहोरिन सम्भव छ कि छैन ? सम्बन्धित विषयमा शोधरत हुँदा ग्रिपरको पुस्तक पढेकाले डा रुइतको जीवनबारे लेखिएका पानाहरू पल्टाउँदा मैले यी प्रश्नहरूको जवाफ खोजिरहेको थिएँ । डा रुइतको व्यक्तित्व र मूल्य प्रणाली विकासको यात्रालाई उनी जन्मेको ताप्लेजुङको ओलाङचुगोलादेखि उनको पुर्ख्यौली तिब्बती गाउँ रुथोकसम्म कुशलतासाथ जोडेकी छन् ग्रिपरले पुस्तकमा । वालुङको विकटतम गाउँमा आधारभूत स्वास्थ्य सेवाभन्दा निकै पर ग्रामीण जीवनको त्रासद यथार्थ भोगेर नहुर्केको भए शायद जीवन र आफ्नो पेसाप्रति डा रुइतको दृष्टिकोण निकै फरक हुने थियो । घरभन्दा निकै पर दार्जिलिङको स्कुले जीवनमा दशक लामो एक्लोपन नभोगेको भए र सानै उमेरमा बहिनी याङलालाई नगुमाएको भए पनि जीवन, जगत् र मानवीय भावनाहरूलाई हेर्ने उनको दृष्टिकोण फरक हुन सक्थ्यो । लखनउको किङ जर्ज मेडिकल युनिभर्सिटीमा एमबीबीएसको पढाइ र भारतकै उत्कृष्ट शिक्षण संस्था दिल्लीस्थित एम्समा आँखा विधामा स्नातकोत्तर त उनको पेसागत जीवनका ठोस खुड्किलाहरू नै थिए । ग्रिपरको लेखनको विशेषताचाहिँ के छ भने अध्ययनकालमा रुइतको जीवनका त्यस्ता पाटाहरू उनले खोतलेकी छन् जुन सजिलैसँग बेवास्ता हुन सक्थे । जस्तो कि एम्समा आँखा विशेषज्ञ बन्दै गर्दा डा रुइतले पाठ्यक्रमले अनिवार्य गरेकोभन्दा निकै बढी समय र ऊर्जा खर्च गरेर बाँदरहरूको आँखामा शल्यक्रिया गर्दै आफ्नो सीप तिखारेका थिए । पुस्तकको अर्को सबल पक्ष भनेको डा रुइतको सपनालाई भरथेग गरेर विपना बनाउन सघाउने मानिसहरूबारे थोरै शब्दमा धेरै बताउनु हो । आफू अशिक्षित नुन व्यापारी भएर पनि छोराको शिक्षाका लागि हरसम्भव काम गरेका डा रुइतका मातापिता, उनको प्रेरणाकी स्रोत बहिनी, उनको जीवनलाई स्थिर र प्रेममय बनाउने श्रीमती नन्दा तथा उनको पेसागत सेवालाई सहज बनाउने तिलगंगाको टिमले स्वाभाविक रूपमा पुस्तकमा ठाउँ पाउँछन् । तर फ्रेड हलोज र जेफ्री ट्याबिनजस्ता विदेशी आँखा विशेषज्ञहरू जसले डा रुइतलाई विदेशबाट आँखाको कृत्रिम लेन्स ल्याउनेदेखि आधुनिक प्रविधि भित्र्याएर नेपालमै कृत्रिम लेन्सको कारखाना खोल्नेसम्मका काममा सघाए, तिनको उचित मूल्यांकन गरेर पुस्तकले हामीलाई ती परोपकारी मानवहरूप्रति कृतज्ञ हुन प्रेरित गरेको छ । नेपाल नेत्रज्योति संघले त्यसैगरी देशभर आँखा अस्पतालहरू विस्तार गर्दा विदेशी सीप र पुँजी भित्र्याएर अस्पताल सुरु गर्नेदेखि पहिला १०१५ वर्ष अस्पतालै चलाएर तिनलाई आत्मनिर्भरताको बाटो हिँडाउनेसम्म जिम्मा त्यस्तै चिकित्सकहरूलाई दिएको थियो । जर्मनीका डा अल्बर्ट हेनिङ, जापानका डा इतारु कुरोजुमी, नर्वेका डा ए कोल्स्टाड, स्विजरल्यान्डका डा स्मिट, नेदरल्यान्ड्सका डा जेराल्ड स्मिथ र संराअमेरिकाका डा ल्यारी ब्रिलियन्टको पनि त्यसैगरी मूल्यांकन गरेर हामी कृतज्ञ हुनु जरुरी छ ।लेखन र सम्पादन दुवैमा शिल्प खर्चिएको, थोरै शब्दमा धेरै बोल्ने ग्रिपरको पुस्तकले नेपाली साहित्यमा रहेको त्यस्ता पुस्तकको खडेरीलाई झनै खट्काएको छ । अब पुस्तकको नेपाली अनुवादबारे छोटो टिप्पणी गरौं । खगेन्द्र संग्रौलाको मौलिक भाषिक लालित्य पुस्तकमा प्रशस्तै छ । केही अनुवाद गर्न कठिन शब्दहरूको हकमा आफ्नो अनुवाद कर्मको लामो अनुभव उपयोग गर्दै संग्रौलाले सिर्जनशील उपायहरू अपनाएका छन् । जस्तो कि, म्याभरिक्स शीर्षक एउटा अध्यायलाई उनले रुढीविरुद्ध डाक्टर बनाइदिएका छन् जुन दुरुस्त शब्दान्तर हैन तर अध्यायका लागि एकदमै सुहाउँदो भावानुवाद हो । केही सन्दर्भमा भने भावानुवादभन्दा पनि शब्दानुवाद हुँदा त्यो अलि अमिल्दो हुन पुगेको छ । जस्तो कि, तिलगंगा अस्पताल खुल्ने अध्यायको अंग्रेजी शीर्षक ओपन फर बिजनेस को भावानुवाद शुभारम्भ वा सेवाको शुभारम्भ हुँदा त्यो सहज हुन्थ्यो । तर संग्रौलाले त्यसलाई व्यापारका लागि खुला बनाएका छन् जसको अर्थ अलि फरक पनि लाग्न सक्छ । समग्रमा चाहिँ स्कुले बालबालिकादेखि साहित्य पठन भर्खरै सुरु गर्ने मानिसहरूका लागि समेत पुस्तकको भाषा सहज र मीठासपूर्ण छ ।सारमा, ४ कारणले डा रुइतको जीवनी सबै वर्गका पाठकहरूका लागि पठनीय छ । पहिलो, पुस्तक पढेपछि कुनै पनि पेसेवर मानिसमा हुर्कंदो समयमा उपयुक्त वा समाजका लागि लाभदायी मूल्य प्रणाली विकसित हुनु कति महत्त्वपूर्ण छ भन्ने बुझिन्छ । आफ्नो कामलाई मानिसले आफूले गर्ने कमाइ र भोग्न सक्ने सुखसुविधाको चस्माले हेर्ने अवस्थाप्रति हामी अभ्यस्त छौं । तर डा रुइतको जीवनले के देखाउँछ भने जीवनप्रतिको हाम्रो त्यो दृष्टिकोण निर्विकल्प होइन । मेडिकल विद्यार्थीले यो पुस्तक पढेर डा रुइतबाट थोरै पनि प्रेरित हुने हो भने त्यसले उनीहरूको पेसागत जीवनमा धेरै फरक ल्याउन सक्छ । दोस्रो, देश, काल र परिस्थितिका अनेक प्रतिकूलताहरूका कारण समाजलाई खास योगदान गर्न सकिएन भन्ने मानिसहरूलाई यो पुस्तकले एकपल्ट आफ्नो जीवनदृष्टिलाई पुनर्मूल्यांकन गर्न घच्घच्याउँछ । केही असम्भव छैन भन्ने कोरा नारा व्यवहारमा उत्र्यो भने केसम्म हुन सक्छ भन्ने डा रुइतको जीवनले देखाउँछ । तेस्रो, रोल मोडलहरूको खडेरी परेको नेपाली समाजमा खासगरी स्कुले बालबालिका र किशोरकिशोरीहरूको अहिलेको पुस्ताले यो पुस्तकमार्फत आफूले कहिल्यै नदेखेको, नभोगेको र कल्पनासमेत नगरेको संसारमा चियाउन सक्छन् । पुस्तकमा पढ्ने गरेको परोपकार व्यवहारमा यस्तो हुँदोरहेछ भनेर महसुस गर्न सक्छन् । उनीहरूको जीवनप्रतिको दृष्टिकोण विकासमा यो पुस्तकले आधारभूत भिन्नता ल्याउन सक्छ ।चौथो र सबैभन्दा महत्त्वपूर्ण, नेपालको समग्र स्वास्थ्य सेवा प्रणालीले डा रुइत र तिलगंगा अस्पतालबाट सिक्न सक्ने धेरै कुरा पुस्तकमा छन् । अब पनि तिलगंगा मोडलबाट नसिक्ने हो भने मेरो विचारमा आगामी कैयौं दशकसम्म हामी अपर्याप्त र गतिविहीन सार्वजनिक र अचाक्ली महँगो र नाफाखोरी निर्देशित निजी क्षेत्रको स्वास्थ्य सेवाको चेपबाट निस्कन सक्नेछैनौं ।"
पिँधका मान्छे र पुँजीवादको भविष्य,"पुँजीवाद वर्तमान विश्व आर्थिक प्रणालीको एउटा फराकिलो आयाम हो । पुँजीवादको अनुहार कार्ल मार्क्सले परिकल्पना गरेजस्तो ज्यालामा ठगिएका मजदुरको सरप्लस भ्यालु ले, खर्च कटौती एवम् कन्जुमर्स सरप्लस ले वित्त प्रणालीमा गरेको बचतले, चिनियाँ शैलीको राज्य प्रवर्द्धित बजार प्रणालीले वा भूमण्डलीकरणलाई औजार बनाएर पश्चिमा विश्वले गरिब संसारमाथि बजार हैकम जमाउन अभ्यास गरेको चरम संरक्षणवाद, जेजे कारणले बनाएको भएपनि मानव जातिको पुँजीप्रतिको मोह र अपरिहार्यता यसले अकाट्य ढंगले स्थापित गरेको छ । पुँजीवादभन्दा पर मानवजीवनको कल्पना अब असम्भवप्रायःजस्तै देखिन्छ । तथापि, पुँजीवादको भविष्य आफैंमा समकालीन विश्व अर्थराजनीतिक बहसको केन्द्रमा, यतिखेर सर्वोपरि चिन्ताको विषय बनेर रहेको छ ।गत डिसेम्बरमा प्रकाशित आफ्नो पछिल्लो पुस्तक द फ्युचर अफ क्यापिटालिजम : फेसिङ न्यु एन्जाइटिज मा अर्थशास्त्री पल कोलियर तर्क गर्छन् आदर्श पुँजीवाद आर्थिक निर्णयहरूको विकेन्द्रित प्रक्रिया हो । तर यसलाई स्वचालित प्रणाली (अटोपाइलट मोड) मा छोडिदिने हो भने यसको एकदमै खराबविमार्गी विचलन (डिरेलमेन्ट) हुन्छ । र, यस्तो डिरेल्ड पुँजीवाद यसको मौलिक स्वरूपबाट प्राप्त हुने लाभ मनिसहरूलाई दिलाउन असफल हुन्छ । पुँजीवाद मूलतः औद्योगिक क्रान्तिउत्तर सैद्धान्तिक प्रादुर्भाव हो । कोलियर भन्छन्, उन्नाईसौं शताब्दीयताका तीनवटा प्रमुख डिरेलमेन्टले पुँजीवादको भविष्यलाई संकटापन्न बनाएको हो । विचलनको शृंखलापहिलो डिरेलमेन्ट सन् १८४० को दशकमा भएको थियो । हुन त यो औद्योगीकरणले छोएका मुलुकहरूको मात्रै कथा हो । किनभने, त्यतिबेला युरोपबाहिर पुँजी र प्रविधिको कमै प्रसार भएको थियो । तथापि कालान्तरमा यसको प्रभाव विश्वव्यापीरूपमै फैलियो । यतिबेला उच्च उत्पादकत्व र उच्च ज्यालाको दौडमा मानिसहरू सहरहरूतर्फ ओइरिए । प्रविधि र पुँजी त्यहीँ थियो । तर, जीवनका लागि आवश्यक पूर्वाधारहरू अपर्याप्त थिए । त्यसैले ती औद्योगिक सहरहरू छिट्टै मृत्यु मैदान (किलिङ फिल्ड) मा रूपान्तरण भए । मजदुरहरूको औसत आयु ३५३६ वर्षमा सीमित भयो । सहरहरू सरुवा रोग एवम् संकटको पर्याय भए । फुँजीवादले त्रूर र चरम अमानवीय (फरक) अनुहार देखायो ।दोस्रो डिरेलमेन्ट सन् १९३० को दशकमा देखिएको आम बेरोजगारी (मास अनइप्लोयमेन्ट) का रूपमा प्रकट भयो । आर्थिक मन्दीले राज्यहरू नागरिकका चासो सम्बोधन गर्न असफल भएका थिए । र, त्यो असफलता आम बेरोजगारीमा रूपान्तरण भएको थियो । तेस्रो डिरेलमेन्ट सन् १९८० मा सुरु भएर सन् २००८ मा चरममा पुगेको तर्क लेखकको छ । सन् २००८ को अमेरिकी आर्थिक मन्दी बेरोजगारीमा सबभन्दा प्रखर ढंगले प्रकट भयो । यो युवाहरूप्रतिको बेवास्ताको कारक बन्यो । एउटा खोजले के देखायो भने रोजगारी दरमा १ प्रतिशतले कमी आउँदा बच्चाहरूप्रति गरिने बेवास्ता वा अपहेलनामा २० प्रतिशतले बढ्यो । यसले युवा वयोन्मुख केटाकेटीहरूलाई सर्वाधिक नकारात्मक प्रभाव पार्यो ।सन् २००८ को परिणति सन् १९८० यता विश्वमा विकसित भएको विभाजन (डाइभर्जेन्स) को परिणाम पनि थियो । कोलियरले तीन प्रकारका डाइभर्जेन्स पहिचान गरेका छन् । पहिलो, एकातर्फ महानगरहरू र विश्वस्तरीय वित्तीय केन्द्रहरूको तीव्र विस्तार भयो भने अकोतर्फ प्रान्तीय वा क्षेत्रीय सहरहरूले आफ्नो हैसियत गुमाउँदै गए । दोस्रो डाइभर्जेन्स वर्गीय विभाजनका रूपमा प्रकट भयो । उदाहरणका लागि, स्तरीय उच्च शिक्षा सीमित उच्चवर्गका लागि मात्र उपलब्ध हुने भयो र अरूले हासिल गर्नेचाहिँ निम्छरो शिक्षा (लेस एजुकेसन) मात्र भयो, अथवा जीवन उपयोगी भएन । र, तेस्रो विश्वव्यापी डाइभर्जेन्स मा साना र गरिब मुलुकहरू उठ्नै नसक्ने गरी पछाडि परे । केही उदीयमान बजार अर्थतन्त्रहरू र चीनजस्तो ठूलो अर्थतन्त्र विश्वव्यापी सम्मिलन (कन्भर्जेन्स) उन्मुख भए । तर साना अर्थतन्त्रहरू झन्झन् तल झरेर असफल राष्ट्र बन्ने संघारमा आइपुगे । परिणामतः संसारका पन्ध्र प्रतिशत अथवा करिब १ अर्ब मानिस कहिल्यै वास्तविक समृद्धि अनुभव गर्न नसक्ने गरी आर्थिक पिरामिडको पिँधमा थिचिन आइपुगे । तिनीहरूको कुनै भविष्य टाढा क्षितिजमा पनि देखिएको छैन । (कोलियरको सन् २००८ मा प्रकाशित सर्वाधिक चर्चित पुस्तक बटम विलियनः ह्वाई द पुअर कन्ट्रिज आर फलिङ एन्ड ह्वाट क्यान बी डन एबाउट इट मा यसबारे विस्तृत चर्चा छ । विश्वव्यापीकरण वा भूमण्डलीकरणका पनि दुईतिर फर्केका भर्याङ (अपवार्ड एन्ड डाउनवार्ड एस्केलेटर) छन् । प्रगतितर्फ जानेहरू मूल्य र उत्पादकत्वबीचको बढ््दो जटिलतम आयामलाई आत्मसात् गरिहेका छन् । विशिष्टीकृत शिक्षा र सीपमा प्रविधि मिश्रित उन्नयन छ । यसको चर्चा, प्रयोग र लाभ दोहन चरमोत्कर्षमा छ । अर्कोतर्फ भूमण्डलीकरणको भर्याङमा ओरालो लागेका मुलुकहरू छन् । उत्पादकत्व र पुनर्वितरणको प्राथमिकताबीच सधैं तनाव छ । शारीरिक श्रमले मूल्य नपाउने चिन्ताले अर्थतन्त्रहरू टाक्सिन बाध्य छन् । तिनको भविष्य कसैगरी माथि उठ्ने सम्भावना देखिएको छैन । तिनका लागि पुँजीवाद निरर्थक फोस्रो गफ सावित भएको छ ।निरीह विचारधाराहरूयी बहुआयामिक प्रकृतिका डाइभर्जेन्सका चिन्ताहरूलाई राजनीतिक विचारधाराहरू, दक्षिणपन्थी र वामपन्थी दुवैले सम्बोधन नगरेको निष्कर्ष कोलियरको छ । मूलतः अमेरिकामा रोनाल्ड रेगन र बेलायतमा मार्गरेट थ्याचरको उदयलाई उनले परम्परागत सरकारहरूको अपहरणको कालखण्ड विभाजनका रूपमा चित्रित गरेका छन् । सन् १९७० को दशकमा मिल्टन फ्रिडम्यानले कम्पनीहरूको एकल उद्देश्य नाफा अधिकीकरण गर्नु हो अथवा लोभ राम्रो हो भनिदिए । रेगनथ्याचर स्कुलले सरकार नै समस्या हो भन्यो । उदार दक्षिणपन्थले सरकार अनावश्यक भएको ठोकुवा गर्यो । यसले साझा बौद्धिक एजेन्डा र सहभावयुक्त उदार दक्षिणपन्थको भूमिका समाप्त भयो ।वामपन्थको एक खेमाले संसारको सहकारिता आन्न्दोलनले निर्माण गरेको पारस्पारिक दायित्व (रेसिप्रोकल अब्लिगेसन)को परम्परालाई समाप्त पार्यो जुन मूलतः विश्वास, आदर, न्यायजस्ता छवटा मूल्य प्रणालीमा आधारित थियो । र, उग्रवामपन्थले राज्यको उपादेयता सायद सत्ताप्राप्तिभन्दा अर्को देखेन । साथै, एउटा अनौठो उपयोगितावादी (युटिलिटारियन) दर्शनको प्रवर्द्धन हुँदै गयो, मानिसहरू उपभोगबाट उपयोगिता लाभ (युटिलिटी) प्राप्त गर्छन् र काम वा श्रमबाट हानि (डिसयुटिलिटी) मात्र पाउँछन् । नैतिकताको कसीमा डिसयुटिलिटी को यो व्याख्या पुँजीवादलाई जरैबाट हल्लाउने कडी हो । किनभने, बिनाश्रम पुँजी निर्माण हुने अर्को कुनै माध्यम छैन । अहिले हामीलाई चाहिएको श्रमबाट सम्मान र युटिलिटी दुवै हो । अर्को चाहिएको, मानवजातिको आफूमाथिको विश्वास हो । उनीहरूमा हामी आफ्नो जीवन आफैं व्यवस्थित गर्न सक्छौं भन्ने विश्वास अहिले खस्कँदो छ ।पुँजीवादलाई बचाउने उपाय पनि निमिट्यान्नै भइसकेका भने छैनन् । तर ती अत्यन्त सीमित हुँदै गएका छन् । नैतिक राज्य (एथिकल स्टेट) को अवधारणालाई पुनर्जागृत गर्नु सर्वोपरि आवश्यकता हो । सावर्जनिक नीतिहरूको व्यावहारिक पुनरावलोकन, निर्वाचित राजनीतिक नेतृत्वको वैधताको सुदृढीकरण र सुसूचित समाजलाई राज्य सञ्चालनको गुरुत्वमा स्थापित गर्नु आवश्यक छ । लेखकले सामाजिक भौतिकवादको अवधारणा प्रस्तुत गरेका छन्, जसले युवा दम्पतीहरूबीच विछोडको जोखिम घटाउने, विद्यालय जाने केटाकेटीहरूलाई अभिमुखीकरण गर्ने र शिक्षालाई वास्तवमै सबैको पहुँचमा पुर्याउन आवश्यक छ । त्योभन्दा पनि महत्त्वपूर्ण, क्रमशः असाध्य हुँदै गएको बहुआयामिक डाइभर्जेन्सलाई उल्ट्याउनु आवश्यक छ । उदाहरणका लागि, कम शिक्षितहरूलाई पनि उनीहरूको जीवन सफल बनाउने उपाय सोचेर त्यसलाई कार्यान्वयन गर्न सकियो भने, पुँजीवादले कम गाली पाउने छ । यसको भविष्य जिउँदै रहनेछ ।"
संकटमा साकिब,"ब्रो एनिथिङ इन दिस सिरिज ?सन् २०१८ जनवरी २३ मा साकिब अल हसनले ह्वाट्स एपमा यही सन्देश पाएका थिए, दीपक अग्रवालबाट । अब साकिब को हुन र दीपक कस्ता मान्छे हुन, त्यसमा कुनै रहस्य छैन । साकिब हुन्, विश्व क्रिकेटले देखेका अहिलेसम्मकै सबैभन्दा सफल अलराउन्डरमध्ये एक बंगलादेशी खेलाडी । अनि दीपक हुन्, क्रिकेटमा म्याच फिक्सिङका लागि दिनरात खटिरहने भारतीय सट्टेबाज । बंगलादेशसँगै श्रीलंका र जिम्बावे सम्मिलित सिरिजबारे दीपक साकिबबारे भित्री कुरा सुन्न चाहन्थे । खासमा त्यसको पनि एक वर्षअगाडि नै उनीहरूबीच ह्वाट्स एपबाट कुराकानी सुरु भइसकेको थियो । दीपक साकिबसँग व्यक्तिगत रूपमै भेट्न उत्सुक थिए । त्यही त्रिकोणात्मक सिरिजको एक खेलमा साकिब म्यान अफ द म्याच भए । दीपकले त्यसकै लागि साकिबलाई सुरुमा बधाइ दिन चाहे र लेखे, डु वी वर्क इन दिस अर आइ वेट टिल द आईपीएल ?अब यो वर्क मा पनि कुनै ठूलो रहस्य त पक्कै लुकेको छैन । यसको अर्थ पनि सबै भित्री जानकारी कसरी पाउने हो भन्ने नै हो । पछिल्लो संस्करणको आईपीएल चलिरहेको बेला पनि शाकिबले अर्को सन्देश पाए र त्यसमा खास नामका खेलाडीले खेल्न पाउन छन् कि छैनन् भनेर सोधिएको थियो । दीपक यत्तिकैमा रोकिएनन्, उनले साकिबको बैंक खाताबारे पनि बुझ्न चाहे । उनले बुझ्न चाहेको त्यो बैंक खाता सामान्य खालको थिएन, त्यसले डलरको कारोबार हुनु पर्थ्यो । साकिबले ह्वाट्स एपमा दीपकसँग गरेका यी केही कुराकानी मात्र हुन् । उनले अरू यस्तै केही कुराकानी त डिलेट गरिसकेका रहेछन् । जति बाँकी रहे, ती भर्खरै बाहिर आएका हुन् । त्यसो त साकिबले दीपकको करकापमा परेर केही लाख डलर कमाउने लोभमा खरावै काम त गरेनन् । त्यसो भनेको उनी सीधासीधा म्याच फिक्सिङ तिर त लागेनन् । तर उनले जे जति भएको थियो, त्यो सबै अन्तर्राष्ट्रिय क्रिकेट काउन्सिल (आईसीसी) को एन्टी करप्सन ब्युरोलाई पनि भनेनन् । जति बेला यी सबै कुरा बाहिर निस्क्यो, उनी आईसीसीबाट दुई वर्ष प्रतिबन्धमा परे । त्यसमध्ये एक वर्ष उनले क्रिकेटसँग जोडिएर केही पनि गर्न पाउने छैनन् । उनी यसरी प्रतिबन्धमा परेको समाचार त केही दिन पुरानै हो, तर यससँग जोडिएका घटनाक्रम भर्खरै बाहिर निस्कँदै छन् । उनीबारे थरीथरी विचार पनि । अनि केही पूर्वानुमानसमेत । यससँग जोडिएर ठ्याक्कै एउटा खास मत आएको छ र अर्को प्रश्न । पहिला मत । पूर्व इग्लिस कप्तान माइकल भनजस्ताले यो मतको प्रतिनिधित्व गरिरहेका छन् । त्यसअनुसार साकिबले लगभग अर्को वर्षभित्र क्रिकेट खेलिसकेका हुनेछन् । यस्तोमा यो कारबाही नरम भएन त ? साकिबलाई त आजीवन प्रतिबन्ध पो लगाउनुपर्ने हो । क्रिकेट सफा हुनुपर्छ, यसमा कसको मात्र विमति हुन्छ र ? तर जसले यही खेललाई धमिलो पार्न खोज्छ, त्यसलाई सकेसम्म कडाभन्दा कडा कारबाही हुनुपर्छ । खासमा साकिब यस्तै ठूलो सजायबाट बचेकै हुन् । सायद साकिब यसपल्ट भाग्यमानी रहेभन्दा हुन्छ । भनले त केसम्म पनि भनेका छन् भने साकिब जत्तिका खेलाडी कारबाहीमा पर्यो भनेर मनको कुनै कुनामा सहानुभूति राख्नुपर्ने पनि छैन । अझ भन्न सक्नुपर्छ, साकिबले अब कहिले पनि क्रिकेट खेल्न नपाएकै बेस । जसले क्रिकेटमा फिक्सिङ भित्र्याउने प्रयास गर्छ अथवा त्यस्तो कुनै भूमिकासम्ममा पनि सहभागी हुन्छ, त्यो क्रिकेटबाट टाढिएकै राम्रो । किन चाहियो यस्तो मान्छे ? अब प्रश्न । साँच्चै साकिब जत्तिको खेलाडी किन दीपकजस्ता सट्टेबाजको सम्पर्कमा रहे र त्यसबारे आईसीसीलाई सूचना दिन चुके ? यसको उत्तर साकिबले मात्र दिन सक्छन् । होइन भने उनीजस्तै यसअघि सट्टेबाजको सम्पर्कमा रहेर कारबाही भएका खेलाडीले नै । साकिबले यसबारे धेरै बोलेका छैनन् । बोल्न चाहेका बेला पनि उनलाई चुप लगाइएको छ । बरु हिजैजस्तो समाचार के आएको छ भने उनले ढाकामा कतै फुटबल खेले र त्यसमा फुटबल खेलाडी पनि हुनुको केही झलक देखाए । त्यसअगाडि एउटा पत्रकार सम्मेलनमा उनले के मुख खोल्ने प्रयास गरे, तत्काल उनलाई त्यही रोकियो । साकिबले खालि यति मात्र दोहराए कि उनले भूल गरेकै हुन्, उनी कारबाहीका लागि योग्य छन् । यसका लागि उनले माफी पनि मागे । यी सबै भनाइ त उनले आईसीसीले जारी गरेको वक्तव्यमै भनिसकेका थिए । तय छ, अबका केही वर्षसम्म साकिबले यसबारे बोल्ने छैनन् । सायद यसका लागि उनले कुनै दिन किताबै लेख्नेछन् । सबैको यस विषयमा एकमत के छ भने साकिबसँग जोडिएर जे जति घटना भए, ती सबै ठूलो शिक्षाका रूपमा आएको छ । यसले विश्व क्रिकेटलाई ठूलो पाठ पढाएको छ । जत्तिकै ठूला स्टार खेलाडी किन नहोस्, अथवा भर्खर क्रिकेट खेल्न सुरु गरेका खेलाडी नै, साकिबले जस्तो काम बिर्सेर पनि गर्नुहुन्न । हुन सक्छ, दीपकजस्ता सट्टेबाजले खेलाडीको नजिक आउने प्रयास गर्नेछ नै । तर यसबारे खेलाडीले तुरन्तै आईसीसीको त्यो एन्टी करस्पन ब्युरोलाई सूचना दिइहाल्नुपर्छ । जति बेला उनी आईसीसीको प्रतिबन्धमा परे, त्यति बेला उनी बंगलादेशी टेस्ट टिमका कप्तान थिए । यसअघि उनले इंग्ल्यान्डमा भएको वान डे विश्वकपमा गज्जब प्रदर्शन गरेका थिए । त्यसक्रममा उनी एउटै विश्वकपमा छ सय रन बनाउने र १० भन्दा बढी विकेट लिने पहिलो खेलाडी भएका थिए । यो तथ्यांकले पनि देखाउँछ, उनी वास्तवमै कत्तिको खेलाडी हुन् भनेर । सन् २०१४ मा बंगलादेशले ट्वान्टी ट्वान्टी विश्वकपको आयोजना गर्दा पनि उनले यस्तै नाम कमाइसकेका थिए । नेपालले पनि त्यो विश्वकप खेलेको थियो । प्रतियोगिताअगाडि आयोजित पत्रकार सम्मेलनमा साकिबलाई पनि केही बोल्न दिइएको थियो । त्यसको अन्त्यतिर नेपाली पत्रकारसँग विशेष रूपमा बोल्ने जिम्मेवारी उनलाई दिइएको थियो । उनी नेपाली पत्रकार बसेको राउन्ड टेबलमा आए र आफ्ना केही अनुभव सुनाए । उनलाई पनि नेपालले त्यो विश्वकप खेलेकोमा खुसी थियो र भनेका थिए, विश्व क्रिकेटमा कुनै दिन नेपाल पनि बलियो टिम हुनेछ । खुबै लज्जालु देखिएका थिए, उनी । शब्दहरू खोजी खोजी बिस्तारै सावधानीपूर्वक बोलिरहेका थिए । अहिले यिनै खेलाडी आईसीसीको कारबाहीमा परे, त्यो पनि नचिताएको कारणमा । ठीक यहाँनिर उल्लेख गर्नैपर्ने के पनि हो भने साकिबमाथि कारबाही हुँदा बंगलादेशी क्रिकेट बोर्डलाई भने खुसी नै लागेको छ । यो प्रतिबन्धले बंगलादेशी क्रिकेटमा आउन सक्ने एउटा ठूलो दुर्घटना टरेको छ । भारत जाने टुरअगाडि बंगलादेशी खेलाडी आन्दोलनमा थिए । उनीहरूले धम्की दिइरहेको थियो, बोर्डले तलब र सुविधा बढाउने जस्ता केही माग पूरा नगर्ने हो भने भारत पनि जाने छैन्, टुर नै बहिष्कार हुनेछ । अनि खेलाडीको यो आन्दोलनको नेतृत्व गरिरहेका थिए, तिनै साकिबले । ठीक त्यही बेला आईसीसीको पनि निर्णय आयो, साकिबले त बोल्ने ठाउँ नै भएन, अरू खेलाडी चुपचाप भए । सुटुक्क भारत पनि पुगे । यी बंगलादेशी खेलाडी साकिबको अझै ठूला समर्थक भने हुन् र भनिरहेका छन्, त्यो दिन अब धेरै टाढा छैन, जति बेला साकिबले फेरि बंगलादेशका लागि क्रिकेट खेल्नेछन् ।त्यति बेला भने साकिब बिर्सेर पनि दीपकसँग सम्पर्कमा आउने छैनन, आए पनि तुरुन्तै आईसीसीलाई झन्नेछन् ।"
लेखकले जहिल्यै दुःख रोज्छ,"अन्त्यमा, अविवाहित सेलिब्रिटीलाई सोधिने प्रश्न तपाईंलाई थाहै छ । हिजोआज बिहे गर भन्ने दबाब छ कि छैन ?म ६४ वर्ष लागें । बुबाआमा हुँदासम्म त्यस्तो दबाब थियो । हामी मरेपछि तँलाई हेरेर को बस्छ भनेर सम्झाइरहनुहुन्थ्यो । अहिले धेरैले के बुझे भने यसलाई जति सम्झाए पनि काम लाग्दैन । त्यसैले कसैले केही भन्दैन ।"
माछासँग ज्यामिति बाकस,"तुलसीपुर उपमहानगरपालिका ११ सुकौराका भरत चौधरी (११) ६ कक्षामा पढ्छन् । घरमा आर्थिक अवस्था गतिलो नभएकाले पढ्ने सामग्री उनी आफैं जुटाउँछन् । आजभोलि बिदा भयो कि उनी खोलामा भेटिइहाल्छन् । माछा किन्ने हो ? घाँसलाई डोरो बनाएर उनले आधा केजी जति माछा बल्झाएका थिए । मैले उनलाई माछा किनेर बेच्नुको कारण सोधें । भरतले अनुहारमा जुनको एक टुक्रा खसालेर ज्यामिति बाकस किन्ने सपना पोखे । स्कुलमा गणित पढाउने सरले ज्यामिति बाकस ल्याउनु भनेकाले बिहानैदेखि माछा मार्न सुरू गरेको उनले सुनाए । एक हातले माछा समातेका उनको अर्को हात ठाउँ छोड्दै आँटेको सुरूआल समात्न बिजी थियो । दिनेश चौधरी (१२) पनि हातमा माछा बोकेर किन्नका लागि अनुरोध गर्दै थिए । ज्यामिति बाकस जति रूप्पेमा आउँछ त्यति पैसामा लैजानुस् उनी आशावादी देखिन्थे । हामीले माछा किन्ने छाँट देखाएपछि उनीहरु खुसी भए । उनीहरुलाई ज्यामिति बाकस किन्ने पैसा दिएर हामीले माछा नलिएर आउनै लागेको बेला उनीहरुले अनुहारमा मिठाई घोलेर भने, धन्यवाद !"
