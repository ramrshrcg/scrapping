शीर्षक,विवरण
प्रधानमन्त्रीलाई प्लेटलेट्स चढाइयो,"(काठमाडौं)  एपेन्डिक्सको शल्यक्रियापछि तीन दिनदेखि आईसीयूमा रहेका प्रधानमन्त्री केपी शर्मा ओलीलाई बिहीबार प्लेटलेट्स चढाइएको छ । यसबारे अस्पतालले आधिकारिक रूपमा कुनै जानकारी नदिए पनि उपचारमा संलग्न चिकित्सकहरूका अनुसार शल्यक्रिया र डायलसिसका कारण ओलीलाई प्लेटलेट्स चढाउनुपरेको हो । प्लेटलेट्स रगतमा रहने एक प्रकारको कोषिका हो, जसले घाउ वा चोटपटक लाग्दा रगतलाई बग्नबाट रोक्छ । साथै क्षतिग्रस्त तन्तुलाई ठीक पार्न सघाउँछ । मनमोहन कार्डियोथोरासिक भास्कुलर तथा ट्रान्सप्लान्ट सेन्टरका कार्यकारी निर्देशक प्राडा उत्तमकृष्ण श्रेष्ठले बिहीबार बिहान विज्ञप्ति जारी गर्दै प्रधानमन्त्रीको स्वास्थ्यमा उल्लेख्य सुधार देखिएको जनाएका छन् । एपेन्डिसाइटिससँगै पेरिटोनाइटिस (पेटको संक्रमण) समेत देखिएपछि गत मंगलबार ओलीको आकस्मिक शल्यक्रिया गरिएको थियो । संक्रमण नियन्त्रणमा राख्न हाल बोर्ड स्प्रेक्टम एन्टिबायोटिक (विभिन्न संक्रमणमा प्रभावकारी हुने औषधि) प्रयोग गरिएको छ । सेकेन्डरी इन्फेक्सन (थप संक्रमण) को जोखिम कायमै रहेकाले उच्च चिकित्सकीय सतर्कता अपनाइएको छ । प्रधानमन्त्री ओलीलाई असहज नहोस् भनेर बेलाबेलामा अक्सिजनसमेत दिइराखिएको छ । उनलाई हाल अलिअलि तरल आहार मात्र दिइएको छ । ठोस आहारा दिन अझै समय लाग्नेछ, उपचारमा संलग्न चिकित्सकले भने, बिहीबार चिकित्साकर्मीको सहयोगमा बेडबाट ह्वीलचियरमा राखेर आईसीयूमै केही समय मोबिलाइज (घुमाइएको) थियो । शल्यक्रियापछि पेटमा सिलाएको ताजा घाउमा दबाब पर्दा फुट्न सक्ने भएकाले विशेष सावधानी अपनाएर ह्वीलचियरमा राखिएको हो । ती चिकित्सकका अनुसार प्रधानमन्त्रीलाई डायलसिसको आवश्यकता पहिलेभन्दा बढेको छ । २४ घण्टामा १०० देखि १५० मिलिलिटर पिसाब भइरहेको उल्लेख गर्दै उनले भने, डायलसिसको आवश्यकता अब झन् बढ्छ । प्रधानमन्त्रीलाई मंगलबार र बुधबार आईसीयूमै कन्टिन्युअस रेनल रिप्लेसमेन्ट थेरापी (अत्यन्त कमजोर बिरामीहरूलाई गरिने विशेष प्रकारको डायलसिस) गरिएको थियो । चिकित्सकहरूका अनुसार बिहीबार राति वा शुक्रबार पुनः डायलसिस गरिनेछ । राष्ट्रपतिद्वारा भेट राष्ट्रपति विद्यादेवी भण्डारीले बिहीबार साँझ अस्पतालमा पुगी प्रधानमन्त्रीको स्वास्थ्यस्थितिबारे जानकारी लिएकी छन् । राष्ट्रपतिलाई चिकित्सकहरूले प्रधानमन्त्रीको स्वास्थ्य अवस्थाको जानकारी गराएका थिए । जानकारी लिने क्रममा राष्ट्रपति करिब आधा घण्टा अस्पतालमा रहेकी थिइन् । प्रधानमन्त्रीलाई भेटेर फर्केपछि उनले ओलीको स्वास्थ्यस्थितिमा भइरहेको सुधारप्रति सन्तोष व्यक्त गरेको प्रधानमन्त्रीका प्रेस सल्लाहकार सूर्य थापाद्वारा जारी प्रेस नोटमा उल्लेख छ । राष्ट्रपतिले प्रधानमन्त्रीको शीघ्र पूर्ण स्वास्थ्यलाभको कामना पनि गरेकी छन् ।"
प्रदेश १ का सबै मन्त्री ऋणमा !,"उनको विभिन्न स्कुल, हाइड्रो, कृषि फार्म लगायतमा १ करोड ३४ लाख २० हजार बराबरको सेयर, १२ तोला सुन, २० तोला चाँदी रहेको सम्पत्ति विवरणमा उल्लेख छ । उनको बैंक मौज्दात रकम भने घटेको छ । गत वर्ष ५ लाख नगद रहेको उल्लेख गरेका मन्त्री घिमिरेले यो वर्ष २२ हजार रुपैयाँ मात्र बैंक मौज्दात देखाएका छन् । गत वर्ष एउटा मारुती कार, एउटा स्कुटर र एउटा मोटरसाइकल, विराटनगर११ मा १ कट्ठा जग्गामा बनेको घर, कटहरी४ मा ३३८६ वर्गमिटर जमिन, विराटनगर११ मा ३४५ वर्गमिटर जग्गा र श्रीमती विमला घिमिरेको नाममा केराबारी२ मा १६ रोपनी जग्गा देखाएका उनको यो वर्षको विवरणमा मारुती कार उल्लेख छैन ।मन्त्री कार्कीले श्रीमती र आफ्ना नाममा स्कुल, अस्पताल र हाउजिङमा गरी ३२ लाख ८८ हजार बराबरको सेयर राखेका छन् । उनीसँग २२ लाखमा खरिद गरेको सेन्ट्रो कार, ६ तोला सुन, १० तोला चाँदी र श्रीमती अन्जना पाण्डेको नाममा लुम्बिनी बैंकमा ३५ लाख नगद मौज्दात रहेको उल्लेख छ । यसैगरी दाजु दीपक कार्कीसँगको साझेदारीमा गौरादह१ मा डेढ कट्ठा जग्गा रहेको विवरण उनले बुझाएका छन् । मन्त्री कार्कीले यही वर्ष ललितपुरको महालक्ष्मी नगरपालिकामा घर किनेको स्रोतको दाबी छ । तर सम्पत्ति विवरणमा उनले यो खुलाएका छैनन् । मन्त्री आङ्बोले पाँचथरको फिदिम११ मा सगोलको ५ रोपनी जग्गामा बनेको घर, ५० रोपनी जग्गा, श्रीमती कुमारी लावतीको नाममा झापाको बिर्तामोड र कमलमा ६० लाख रुपैयाँमा खरिद गरेको ३ कट्ठा जग्गा, इलामको चुलाचुलीमा मिक्लाजुङ कृषि फार्मका नाममा रहेको २ बिघा जग्गालाई सम्पत्ति विवरणमा देखाएका छन् । विभिन्न बैंकमा उनको र श्रीमतीका नाममा ६ लाख बराबरको रकम मौज्दात भएको र १० तोला सुन तथा २० तोला चाँदी रहेको खुलाएका छन् । उनको पालुङ खोला हाइड्रो पावरमा १० प्रतिशत सेयर र ३० लाखको लगानीमा सञ्चालन गरेको फेन्सी पसलसमेत छ ।मन्त्री कुसियतलको सुनसरीको कोसी गाउँपालिका५ मा २ कट्ठा जग्गामा बनेको घर र ७ बिघा जग्गा, काठमाडौंमा ७५ लाखमा किनेको जग्गा छ । उनले गत वर्ष पेस गरेको विवरणमा विभिन्न बैंकमा २ लाख १२ हजार मौज्दात देखाएका थिए । एक वर्षमा उनको बैंक मौज्दात ३७ लाख ६२ हजार पुगेको छ । २९ लाख रुपैयाँमा खरिद गरेको टाटा कारसहित ४० वटा पशुचौपाया रहेको उनले उल्लेख गरेका छन् । मुख्यमन्त्री राईसँग कृषि विकास बैंक, हाइड्रो र स्कुलमा १२ लाख २४ हजार बराबरको सेयर छ । उनले विभिन्न व्यक्तिलाई ४ लाख ५० हजार ऋण दिएका छन् । उनीसँग टोयटा कम्पनीको एउटा जिप, १५ तोला सुन, ३० तोला चाँदी पनि छ । गत वर्ष विभिन्न बैंकमा गरी १० लाख ४७ हजार नगद रहेकोमा यो वर्ष बढेर १४ लाख ५० हजार पुगेको उनले उल्लेख गरेका छन् । उनको भोजपुरको आमचोक३ मा ९ हेक्टर ८ रोपनी जग्गा र पैतृक घर र इटहरी५ मा ८ धुर जग्गा छ ।"
जनगणनामा यौनिक अल्पसंख्यक छुट्ने,"(काठमाडौं)  १८ महिनापछि हुने राष्ट्रिय जनगणनामा लैंगिक तथा यौनिक अल्पसंख्यक समुदाय छुट्ने भएका छन् । केन्द्रीय तथ्यांक विभागले राष्ट्रिय जनगणना ०७८ का निम्ति तयार पारेको प्रारम्भिक चरणको मस्यौदा प्रश्नावलीको लैंगिक महलमा महिला र पुरुष मात्रै उल्लेख गरेकाले लैंगिक तथा यौनिक अल्पसंख्यक समुदायको संख्या गणना नहुने भएको हो ।०६८ को घरपरिवार सूचीकरण फारममा परिवारमा पुरुष, महिला र तेस्रो लिंगी कति जना हुनुहुन्छ ? भन्ने उल्लेख थियो । उक्त प्रश्नावलीबाट १ हजार ५ सय जना अन्य को संख्या गणना भएको थियो । तर संख्या थोरै आएका कारण सरोकारवाला पक्षकै अनुरोधमा नतिजा सार्वजनिक गरिएन । ब्लू डाइमन्ड सोसाइटीलगायत अधिकारवादी संस्थाले ९ लाखजति लैंगिक तथा यौनिक अल्पसंख्यक रहेको दाबी गर्दै आएका छन् । उक्त समुदायले यसपटक पनि लिंगमा अन्य राखेर गणना गर्न माग गरेको छ ।जनगणना गर्न खटिएका गणकले घरमूलीसित मात्र विवरण लिने गरी प्रश्नावली तयार पारिएको छ । घरमूलीसित मात्रै सोध्दा र महिलापुरुषको मात्रै गणना गर्दा वास्तविक तथ्यांक आउन नसक्ने लैंगिक तथा यौनिक अल्पसंख्यक समुदायको भनाइ छ । विभागले भने व्यक्तिव्यक्तिसित प्रश्न सोधेर यकिन विवरण लिन सम्भव नहुने जनाएको छ ।ब्लू डायमन्ड सोसाइटीकी कार्यकारी निर्देशक मनीषा ढकालले संविधानमै अल्पसंख्यकको अधिकार सुनिश्चित गरिएकाले जनगणनामा यथार्थ तथ्यांक उतार्न जरुरी रहेको बताइन् । यसअघिको जनगणनाले लैंगिक अल्पसंख्यकलाई समेटेको छ तर संख्या ज्यादै कम आयो, उनले भनिन्, यसअघि जनगणनाको फाराममा महिला, पुरुष र अन्य राखिएको थियो । हामीले नागरिकता र पासपोर्ट अन्य भनेर प्राप्त गरेका छौं तर जनगणनामा खटिने सुपरिवेक्षक, गणक र घरपरिवारलाई अन्य भनेको के हो भन्ने जानकारी छैन । सम्बन्धित व्यक्तिसमेतलाई जानकारी नहुन सक्छ । त्यसैले जनचेतना जगाउनुपर्छ । विभागले भने नमुना प्रश्नावलीबारे सरोकार पक्षलाई जनाउन दिएको छैन ।मितिनी नेपाल संस्थाकी कार्यकारी निर्देशक सरिता केसीले समाजमा लुकेर बसेका लैंगिक तथा यौनिक अल्पसंख्यकलाई पहिचान गर्न जरुरी रहेको बताइन् । म लैंगिक रूपमा महिला हुँ तर पुरुषसँग विवाह गर्नुपर्छ भन्ने महिला होइन, उनले भनिन्, त्यसैले संविधानले पहिचान गरेको र अन्तर्राष्ट्रिय रूपमा पहिचान भएको एलजीबीटीआईबारे जनगणनामा उल्लेख गर्नुपर्छ । परिभाषाअनुसार अन्य अन्तर्गत एलजीबीटीआई पर्छन् । जसमा समलिंगी महिला, समलिंगी पुरुष, द्वयलिंगी महिलापुरुष, पारलिंगी महिलापुरुष (स्त्री अंग भए पनि पुरुष व्यवहार वा पुरुष अंग भए पनि महिलाजस्तो व्यवहार गर्ने) र अन्तरलिंगी (यौनाङ्ग अस्पष्ट भएको) पर्छन् । त्रिभुवन विश्वविद्यालयका प्राध्यापक योगेन्द्र गुरुङ जनगणनाको समयावधि थोरै हुने भएकाले अपांगता र लैगिक अल्पसंख्यकलाई समेट्न सम्भव नहुने बताउँछन् । वासिङटन प्रश्नावलीबारे दह्रो गरी कुरा उठेको हो, जनगणना प्रश्नावली निर्माण समितिका सदस्यसमेत रहेका जनसंख्याविद् गुरुङले भने, लुकेको जनसंख्याबाट ठूलो जनगणनामा राम्रो उत्तर आउँदैन । प्रस्ट भन्दैनन् । त्यसैले लक्षित समुदायमा विशेष सर्वेक्षण हुनुपर्छ । त्यसैगरी अपांगता भएका व्यक्तिको समेत अपांगताअनुसार पहिचान खुल्ने गरी गणना नहुने भएको छ । जनगणना ०६८ को तथ्यांकअनुसार नेपालको कुल जनसंख्यामा अपांगता भएकाहरू १ दशमलव ९७ प्रतिशत छन् । त्यो संख्या ५ लाख १३ हजार ३ सय २१ हो । राष्ट्रिय अपांग महासंघले अब हुने जनगणनामा संयुक्त राष्ट्रसंघद्वारा पारित वासिङटन ग्रुप प्रश्नावली प्रयोग गर्न माग गरेको छ । जनगणनाले अपांगता भएकाहरूको यथार्थ तथ्यांक दिन सकेन, राष्ट्रिय अपांग महासंघकी उपाध्यक्ष रमा ढकाल भन्छिन्, त्यसैले अबको जनगणनामा राष्ट्रसंघले पारित गरेको वासिङटन ग्रुप प्रश्नावली प्रयोग गर्नुपर्छ भन्ने महासंघको माग छ । विश्व स्वास्थ्य संगठन (डब्लूएचओ) ले विकासोन्मुख मुलुकमा कुल जनसंख्याको १० देखि १५ प्रतिशत नागरिक अपांगता भएका नागरिक रहेको प्रक्षेपण गरेको छ । त्यसैले नेपालमा अपांगता भएका नागरिकको यकिन संख्या जनगणनाले समेट्न नसकेको महासंघको दाबी छ । ऐनले अपांगतालाई दस किसिममा वर्गीकरण गरेको छ । समुदायमा कुनै परिवारको सदस्य अपांगता भएको छ भने हत्तपत्त बताउन नचाहने परिस्थिति छ । समाजमा लैंगिक रूपमा महिला र पुरुष मात्र हुने धारणा छ । जनगणनामा सोधिने प्रस्तावित प्रश्नावली व्यक्तिगत विवरणमा नाम, थर, घरमूलीको नाता, लिंग पुरुष वा स्त्री उल्लेख गर्नुपर्छ । तर, लैंगिक तथा यौनिक अल्पसंख्यकका निम्ति अन्य उल्लेख छैन । त्यसबारे छलफल गर्न बाँकी रहेको विभागका जनसंख्या शाखाका निर्देशक ढुण्डिराज लामिछानेले बताए । त्यस्तै, कुनै किसिमको शारीरिक वा मानसिक अपांगता छ ? भन्ने प्रश्नमा वर्गीकृत अपांगताको किसिममा गोलो घेरा लगाउनुपर्ने संकेत गरिएको छ । सामाजिक लोकलाजका कारण घरमूलीले सबैखाले अपांगता स्पष्ट जानकारी दिन नसक्ने अपांग महासंघको दाबी छ । आगामी जनगणनाको नारा मेरो गणना, मेरो सहभागिता राखिएको छ । यसअघिको जनगणनाको नारा कोही नछुटौं, कोही नदोहोरिऔं थियो । अघिल्लो पटक पनि सबैखाले नागरिकको यथार्थ तथ्यांक ल्याउन नसकेको आरोप सरोकारवालाले लगाएका छन् । यद्यपि विभागले ०६८ सालमा लिएको जनगणनालाई गणतन्त्र नेपालको पहिलो जनगणना र पशुपन्छीको समेत पूर्ण गणना भनेर आफ्नो प्रतिवेदनमा उल्लेख गरेको छ ।आगामी ०७८ असार १ देखि १५ गतेभित्र राष्ट्रिय जनगणना गरिने विभागले जनाएको छ । त्यसका लागि प्रारम्भिक चरणको मस्यौदा प्रश्नावली विभागले तयार पारिसकेको छ भने आगामी चैत ९ देखि २३ गतेभित्र नमुना जनगणना गर्दैछ । विगतको जनगणनामा लगत१ र लगत२ उल्लेख दुई किसिमका प्रश्नावली सोधिएको थियो । अब हुने जनगणनामा दुवै लगतलाई एउटै प्रश्नावलीमा समावेश गरी पूर्ण जनगणना गरिने जानकारी विभागले दिएको छ । विगतमा जिल्लागत तथ्यांक मात्र दिइन्थ्यो भने अब गाउँपालिका र नगरपालिकाको वडा तहको तथ्यांकसमेत संकलन हुनेछ ।के हो वासिङटन ग्रुप प्रश्नावली ?संयुक्त राष्ट्रसंघको जनगणना २०२१ राउन्डको सिफारिसअनुसार (वासिङटन ग्रुपको समेत सिफारिस रहेको) अपांगता भएका व्यक्तिको तथ्यांक संकलनका लागि तयार प्रश्नावलीलाई वासिङटन ग्रुप प्रश्नावली भनेर चिनिन्छ । अपांगताको तथ्यांक संकलनमा यकिन विवरणका निम्ति ६ वटा मूल प्रश्न रहेका छन् । जसमा हिँडाइ, हेराइ, सुनाइ, स्मरण, आफ्नो स्याहार आफैं गर्न सक्ने र कुराकानी गर्न सक्ने वा नसक्ने समस्या छन् । ती ६ वटा प्रश्नावलीमाथि थप चारचारवटा उपप्रश्न राखिएका छन् । जवाफमा समस्या छ, केही समस्या छ, धेरै समस्या छ वा पूर्ण रूपमा समस्या छ भनेर उल्लेख गर्नुपर्ने हुन्छ । जनगणनामा अपांगता पहिचान गर्न एक जना व्यक्तिसित ६ वटा प्रश्नका साथै चारवटा गाम्भीर्यताबारे पनि सोध्नुपर्ने हुन्छ, तथ्यांक विभागका निर्देशक लामिछाने भन्छन्, यो गाम्भीर्यताको विषय सोध्न जटिल छ । जसले गर्दा गुणस्तरीय तथ्यांक आउन गाह्रो हुन्छ । त्यसैले अरू सर्वेक्षणमा राख्नुपर्ने भन्ने छ । विभागले वासिङटन ग्रुपको प्रश्नावली समावेश गरी जीवनस्तर सर्वेक्षण र बहुसूचक सर्वेक्षणबाट अपांगताको विवरण ल्याउन सुरु गरेको जनाएको छ ।"
सरकारसँगको सहमति मान्छौं,"चितवन (कास) चितवन मेडिकल कलेज (सीएमसी) ले सरकारसँग गरेको सहमति पूर्ण रूपमा कार्यान्वयन गर्ने प्रतिबद्धता जनाएको छ । कलेज प्रशासनले बिहीबार प्रेस विज्ञप्ति जारी गर्दै सबै विद्यार्थीलाई पढाइमा फर्कन अपिल गरेको छ । विद्यार्थीले भने सहमतिप्रति विरोध जनाउँदै बुधबार भरतपुरस्थित सीएमसीको शिक्षण अस्पतालअघि प्रदर्शन गरेका थिए । नेपाल सरकार र सरोकारवालासँग ०७६ मंसिर १० मा भएका सम्झौतालाई पूर्ण रूपमा पालना गर्न यस चितवन मेडिकल कलेज प्रतिबद्ध छ, विज्ञप्तिमा भनिएको छ । सरकारसँग आफूहरूका केही असहमति भए पनि निर्देशन पालना गर्ने कलेजले बताएको छ । सरकारसँग मेडिकल कलेज सञ्चालकका पनि केही असहमति थिए र छन् । तर पनि नियमन गर्ने र अभिभावक भनेकै सरकार भएकाले सरकारले दिने निर्देशन र सहमति पालना गर्नु मेडिकल कलेजको दायित्व हो । त्यसमा हामी दृढ छौं, विज्ञप्तिमा उल्लेख छ ।"
घूस लिनेदिनेविरुद्ध भ्रष्टाचार मुद्दा,"काठमाडौं (कास) अख्तियार दुरुपयोग अनुसन्धान आयोगले घूस लेनदेन गरेको अभियोगमा ५ जनाविरुद्ध बिहीबार विशेष अदालतमा मुद्दा दायर गरेको छ । घूस लिने यातायात व्यवस्था कार्यालय मोटरसाइकल गुर्जुधारा काठमाडौंका शाखा अधिकृत शुक्रप्रसाद भट्टराई र दिने किरण देउला, उत्तमविक्रम शाही, रमेशकुमार केसी र सुरेश छुस्याकीविरुद्ध मुद्दा दायर गरिएको अख्तियारले जानकारी दिएको छ । उनीहरूलाई बिगोबराबर जरिवाना र जेल सजाय गर्न अख्तियारले अभियोगपत्रमा मागदाबी गरेको छ । यसैबीच अख्तियारले काठमाडौंको गोकर्णेश्वर नगरपालिका५ का सचिव दिनेश बाँस्कोटालाई २५ हजार रुपैयाँ घूस रकमसहित पक्राउ गरेको छ । घरजग्गा एकीकृत सम्पत्ति कर तिर्ने र व्यवसाय दर्ता गर्ने क्रममा सेवाग्राहीसँग उनले घूस लिएको आरोप छ ।"
उम्मेदवारको सम्पर्क कार्यालयमा विस्फोट,"धनुषा (कास) महोत्तरीको पिपरा गाउँपालिका अध्यक्षका उम्मेदवार विक्रम चौधरीको सम्पर्क कार्यालयमा बिहीबार साँझ विस्फोट गराइएको छ । पिपरा४ पिपरा चोकमा रहेको नेकपा पार्टीको सम्पर्क कार्यालयमा विस्फोट भएको जिल्ला प्रहरी कार्यालय महोत्तरीका प्रहरी उपरीक्षक श्यामकृष्ण अधिकारीले बताए । विस्फोटबाट कार्यालय भवनको झ्यालका सिसा फुटेका छन्, उनले भने । चुनावी तयारीका लागि बाहिर गएको बेला पार्टी कार्यालयमा बम विस्फोट भएको चौधरीले बताए । मंसिर १४ गते हुने मतदानका लागि सुरक्षा व्यवस्था कडा बनाइएको प्रहरीले दाबी गरिरहँदा पिपरामा बम विस्फोट भएको हो ।"
'सरकारले काम गर्न सकेन',"दाङ (कास) समाजवादी पार्टी संघीय परिषद्का अध्यक्ष बाबुराम भट्टराईले दुईतिहाइ बहुमतको सरकारले देखिने गरी केही काम गर्न नसकेको बताएका छन् । तुलसीपुरमा बिहीबार आयोजित पत्रकार सम्मेलनमा उनले सरकारले सुखी नेपाली, समृद्ध नेपालको नारा लगाए पनि त्यसले अर्थतन्त्रमा कुनै प्रभाव नपारेको उनको दाबी छ । सरकारले देखिने गरी न रोजगारी सिर्जना गर्न सक्यो, न त लगानी प्रवर्द्धन गरेर ठूल्ठूला उद्योगधन्दा खोल्न सक्यो, उनले भने, देखिने गरी कुनै आर्थिक परिर्वतन पनि भएन । सरकारले ठोस योजनासहित दिगो विकासका काम थाल्नुपर्नेमा उनको जोड छ । अख्तियार दुरुपयोग अनुसन्धान आयोगले समेत भ्रष्टाचार नियन्त्रण गर्न नसकेको उनको भनाइ छ ।"
३८ लाखसहित हुन्डी कारोबारी पक्राउ,काठमाडौं (कास) प्रहरीले हुन्डी कारोबारमा संलग्न २ जनालाई पक्राउ गरेको छ । महानगरीय प्रहरी अपराध महाशाखाको टोलीले अञ्जनी ओभरसिजका सञ्चालक गोवर्द्धनप्रसाद सराबगी र हुन्डी कारोबारी कृष्णप्रसाद भट्टराईलाई ३८ लाख १२ हजार रुपैयाँसहित समातेको हो । महाशाखा प्रमुख एसएसपी सहकुल थापाका अनुसार भट्टराईलाई सराबगीले ३० लाख रुपैयाँ हुन्डी गर्न दिएका थिए । भट्टराईका साथबाट उक्त रकम बरामद भएको थियो । भट्टराईको सूचनाका आधारमा प्रहरीले सराबगीलाई ८ लाख १२ हजारसहित पक्राउ गरेको हो । सराबगीका साथबाट विभिन्न व्यक्तिका नाममा काटिएको चेक पनि बरामद गरेको छ । उक्त रकम सराबगीको ग्वान्झाउ (चीन)मा पठाउन लागिएको खुलेको छ ।
'पदाधिकारी नियुक्तिअघि ऐन संशोधन',"काठमाडौं (कास) द्वन्द्वपीडितहरूले सत्य निरूपण तथा मेलमिलाप आयोग र बेपत्ता पारिएका व्यक्तिहरूको छानबिन आयोगमा नयाँ पदाधिकारी नियुक्त गर्नुअघि सर्वोच्च अदालतको आदेशअनुसार ऐन संशोधन गर्न सरकारलाई आग्रह गरेका छन् । सर्वोच्चले ०७१ फागुनमा सत्य निरूपण तथा मेलमिलाप आयोगसम्बन्धी ऐन संशोधन गर्न आदेश दिएको थियो ।पूर्वप्रधानन्यायाधीश ओमप्रकाश मिश्रको संयोजकत्वमा गठित सिफारिस समितिले दुवै आयोगमा पदाधिकारी नियुक्तिका लागि प्रक्रिया अगाडि बढाएपछि पीडितले ऐन संशोधन मागेका हुन् । द्वन्द्वपीडित साझा चौतारीले बिहीबार पत्रकार सम्मेलन गरी ऐनबिनाको आयोगले आफूहरूलाई न्याय दिन नसक्ने भन्दै सरकारलाई आफ्नो माग गम्भीर भएर सुनिदिन अपिलसमेत गरेको छ । जतिसुकै काबिल मानिस आयोगमा गए पनि यही अवस्थामा हामीलाई न्याय दिलाउन सक्दैनन् किनभने कानुनमै त्रुटि छ, चौतारीका अध्यक्ष भागिराम चौधरीले भने ।"
सीमान्तकृतलाई सहयोग,"काठमाडौं (कास) युरोपियन युनियन (ईयू) को सहयोगमा सीमान्तकृत अशक्त विद्यार्थीको उच्च शिक्षामा पहुँच विस्तार गर्न तीनवर्षे परियोजना सञ्चालन हुने भएको छ । छानिएका विद्यार्थीले ईयूको सहयोगमा परियोजनाअन्तर्गत विद्यार्थीले त्रिभुवन विश्वविद्यालय, काठमाडौं विश्वविद्यालय र नेपाल खुला विश्वविद्यालयअन्तर्गत स्नातक र स्नातकोत्तर तह अध्ययन अध्यापन गर्न पाउनेछन् । परियोजनामा फिनल्यान्डको जेएएमके युनिभर्सिटी अप्लाइड साइन्सेस, चेक रिपब्लिकको मासार्याक विश्वविद्यालय र इटालीको बोलंगा विश्वविद्यालयको प्राज्ञिक एवं प्राविधिक सहयोग रहने त्रिवि शिक्षाशास्त्र संकायका डिन प्राध्यापक कृष्णप्रसाद गौतमले जानकारी दिए । प्लस टुमा अध्ययनरत अशक्त तथा सीमान्तकृत विद्यार्थीलाई अध्ययनको वातावरण तयार गरिनेछ ।"
२० हजार कर्मचारी अभाव,"(काठमाडौं)  बझाङको उत्तरी साइपाल गाउँपालिका, धुलीका १७ वर्षीय सरोज बोहरा नागरिकताको सिफारिस लिन दुई दिन हिँडेर कात्तिक अन्तिम साता सदरमुकाम चैनपुर आए । गाउँपालिकाको कार्यालयमा जनप्रतिनिधि र कर्मचारी बस्दैनन् । कार्यालयमा कर्मचारी नभेटिएपछि चैनपुर आइपुगेका बोहराले सदरमुकाम आउजाउ गर्दा ३० हजार रुपैयाँ खर्च भयो । उनी भन्छन्, स्थानीय सरकार आएपछि घरदैलोमै सेवासुविधा पाइएला भन्ने आस थियो तर एउटा सिफारिस लिन पनि सदरमुकाम धाउनुपर्यो । साइपाल गाउँपालिकाको कार्यालयमा जनप्रतिनिधि र कर्मचारी हुँदैनन् । कतिसम्म भने गाउँपालिकाको सम्पर्क कार्यालय सदरमुकाममा खोलिएको छ । यसले गर्दा गाउँपालिकाले गर्ने सेवा प्रवाह सदरमुकाम केन्द्रित भएको छ । सदरमुकाम चैनपुरबाट तीनदेखि पाँच दिनको पैदल दूरीमा पर्छ साइपाल । गाउँपालिका अध्यक्ष राजेन्द्र धामी भन्छन्, हामीलाई पनि गाउँमै बसेर सेवा दिने रहर छ तर पर्याप्त कर्मचारी छैनन्, बैंक छैन, इन्टरनेट छैन, हुलाक भए पनि टिकट छैन । त्यसैले सम्पर्क कार्यालय खोलेका हौं । साइपाल गाउँपालिकाले अझै दरबन्दीअनुसार कर्मचारी पाएको छैन । संघीय मामिला तथा सामान्य प्रशासन मन्त्रालयले गाउँपालिकामा न्यूनतम १९ जना कर्मचारीको दरबन्दी कायम गरेको छ । त्यहाँ अहिले जम्मा ८ कर्मचारी छन् । त्यहाँ अझै प्रमुख प्रशासकीय अधिकृत छैनन् । नायब सुब्बा राधाकृष्ण जोशीले निमित्त प्रमुख प्रशासकीय अधिकृत भएर काम चलाएका छन् । पाँच वडामध्ये दुई वडामा मात्र सचिव छन् । निमित्त प्रशासकीय प्रमुख जोशी भन्छन्, पर्याप्त कर्मचारी नभएकाले करारका कर्मचारीले काम चलाउनुपरेको छ ।कर्मचारी अभावले साइपालमा सेवा प्रवाह मात्रै होइन, विकास निर्माणका काम प्रभावित भएका छन् । कतिपय योजनाको ६० प्रतिशत रकम जनप्रतिनिधि र उपभोक्ता समितिका पदाधिकारी सदरमुकाम आउजाउ गर्दा सकिने गरेको छ । गत आर्थिक वर्षमा सम्पन्न भएको वडा २, धलौनको भलकुलो निर्माण योजना बजेट बाटो खर्चमै सकिएको उपभोक्ता समितिका सदस्य वसन्त बोहरा बताउँछन् । कायाखोला लघु जलविद्युत् योजनाका अध्यक्ष मानबहादुर बोहराको अनुभव पनि यस्तै छ । बोहरा भन्छन्, सबै योजनाको १० देखि २० प्रतिशत बजेट कर्मचारी भेट्न चैनपुर आउजाउ गर्दा सकिन्छ । अनि कसरी काम गर्ने ? मर्कामा निमुखाहुम्लाको सदरमुकाम रहेकै सिमकोट गाउँपालिकामा समेत दरबन्दीअनुसार कर्मचारी छैनन् । प्रमुख प्रशासकीय अधिकृत र छैटौं तहका दुई अधिकृतले सिंगो गाउँपालिका चलाएका छन् । गाउँपालिकाका आठ वडामध्ये तीन वडामा मात्र सचिव छन् । कर्मचारी अभावकै कारण सिमकोटका स्थानीयले दसैंअघि पाउनुपर्ने लक्षित वर्ग सामाजिक सुरक्षा भत्ता अझै पाएका छैनन् । यसले विपन्न, ज्येष्ठ नागरिक, बालबालिका, अपांगता भएका व्यक्ति मर्कामा परेका छन् । सिमकोटका ८ वटै वडाका बालबालिका, ६० वर्षमाथिका ज्येष्ठ नागरिक, एकल महिला र अपांगता भएका व्यक्तिले भत्ता पाएका छैनन् । प्रमुख प्रशासकीय अधिकृत अर्जुन दर्जी भन्छन्, वडाध्यक्षले वडामा रहेका लक्षित वर्गको विवरण नियमित रूपमा नपठाउँदा र गाउँपालिकामा लेखापाल नहुँदा भत्ता वितरणको काम रोकिएको हो । हुम्लाका नाम्खा, खार्पुनाथ, सर्केगाड, चंखेली, अदानचुली र ताजाकोटसहित ७ गाउँपालिकाका ४४ वडामध्ये अधिकांश वडा सचिवविहीन छन् । अदानचुली गाउँपालिकाले पनि कर्मचारी अभावकै कारण सामाजिक सुरक्षा भत्ता वितरण गर्न सकेको छैन । ६ वटै वडामा काम गर्ने एक जना मात्र सचिव हुँदा भत्ता वितरणमा समस्या भएको गाउँपालिका अध्यक्ष दल फडेरा बताउँछन् । कर्मचारी नभएकै कारण भोजपुरको रामप्रसादराई गाउँपालिका७, बाँसिखोराकी सिलिहाङ्मा राईको जन्मदर्ता प्रमाणपत्र बन्न १७ दिन लाग्यो । २० असोज २०७६ मा जन्मेकी राईको जन्मदर्ताका लागि उनका बाबु सम्राटले २४ कात्तिकमा वडा कार्यालय पुगेर अनुसूची फारम भरेका थिए । तर, गाउँपालिकाका असिस्टेन्ट सबइन्जिनियर ज्ञानराज भट्टराईले १० मंसिरमा मात्र वडा कार्यालयबाट जन्मदर्ता बनाइदिए । उपभोक्ता समितिका पदाधिकारी र सदस्यलाई योजनाबारे अभिमुखीकरण गराउन त्यहाँ पुगेका बेला उनले पाँच जनाको जन्मदर्ता र अन्य दुईको मृत्युदर्ताको प्रमाणपत्र बनाइदिएका हुन् । मेरो जिम्मेवारी योजना र प्राविधिक पाटो हेर्ने हो, वडा सचिव नभएपछि प्रमुखले तोक लगाएको आधारमा र कार्यालय सहयोगीले जम्मा गरिराखेको फाइलको विश्वासमा पञ्जीकरणको काम भ्याउनुपर्छ, भट्टराईले भने । रामप्रसादराई गाउँपालिकामा दरबन्दीअनुसारका कर्मचारी नभएपछि एक जना कर्मचारीमाथि धेरै जिम्मेवारी छ । गाउँपालिकामा दरबन्दी अनुसार १९ कर्मचारी हुनुपर्छ । अहिले चार जना मात्रै छन् प्रमुख प्रशासकीय अधिकृत, छैटौं तहका एक अधिकृत, असिस्टेन्ट सबइन्जिनियर र छैटौं तहकै आयुर्वेद अधिकृत । लेखापाल र सहायकलेखापाल संघअन्तर्गतका स्थायी कर्मचारी हुन् । रामप्रसाद राईमा ८ वडामध्ये वडा नं ५ र ६ हेर्ने एकमात्रै वडा सचिव छन् । वडा नं ३ र ४ मा आयुर्वेद अधिकृत वडा सचिवका रूपमा खटिएका छन् । वडा नं १, २, ७ र ८ वडाको काम तिहारयता ठप्पै छ । पञ्जीकरणको काममा समस्या भएको गाउँपालिकाका प्रमुख प्रशासकीय अधिकृत जंगम राई बताउँछन् । योजनाका काम त करारका कर्मचारीबाट जसोतसो ठेलठाल भइराखेको छ, वडा सचिव नहुँदा पञ्जीकरणका काममा असर पुगेको छ, उनले भने । संघीय मामिला तथा सामान्य प्रशासन मन्त्रालयको संगठन विकास शाखाका अधिकृत हरिनारायण शर्माले उपलब्ध गराएको तथ्यांकअनुसार अहिले मुलुकभरका ७ सय ५३ वटा स्थानीय तहमा २० हजार ९४ कर्मचारी दरबन्दी रिक्त छ । स्थानीय तहमा कायम ६६ हजार ९ सय ८ दरबन्दीमध्ये अहिलेसम्म ४६ हजार ८ सय १४ कर्मचारी मात्र समायोजन गरिएको छ । संघीय मामिला तथा सामान्य प्रशासन मन्त्रालयका प्रवक्ता भूपाल बराल भने स्थानीय तहहरूमा २१ हजार कर्मचारी अभाव रहेको बताउँछन् । संघकै कर्मचारीको भरकतिसम्म भने बाजुराको हिमाली गाउँपालिकाको प्रशासन फाँटमा स्थानीय तहका कर्मचारी नै छैनन् । संघबाट समायोजन भएका कर्मचारीले गाउँपालिका चलाएका छन् । स्थानीय सरकार सञ्चालन ऐन ०७४ अनुसार गाउँपालिकामा प्रमुख कार्यकारी अधिकृत आठौं तहको अधिकृत हुनुपर्छ । हिमाली गाउँपालिकामा भने संघअन्तर्गतका पाँचौं तहको नायब सुब्बा निमित्त प्रमुख कार्यकारी अधिकृत जनकबहादुर शाही छन् । उनी सूचना तथा सञ्चार मन्त्रालयबाट डेढ वर्षअघि हिमाली गाउँपालिका गएका हुन् । उनीसहित लेखापाल र खरिदार पनि संघ अन्तर्गतकै कर्मचारी हुन् । हिमाली गाउँपालिकामा ७ वडा छन्, सातै वडा सचिवविहीन छन् । पञ्जीकरणको काम गाउँपालिकाको प्रशासन फाँटले गर्छ । सबै वडा सचिवविहीनसर्लाहीको रामनगर गाउँपालिका अढाइ वर्षदेखि प्रमुख प्रशासकीयविहीन छ । नायब सुब्बा धैर्यनाथ सिंहले निमित्त प्रमुख प्रशासकीय अधिकृत भएर काम चलाउँदै आएका छन् । उनका अनुसार उनीसहित एक नायब सुब्बा, खरिदारस्तरका दुई प्राविधिक सहायकमात्रै छन् त्यहाँ । सातवटै वडा सचिवविहीन छन् । दुई प्राविधिक सहायकमध्ये एकले तीनवटा र अर्कोले चारवटा वडा हेर्छन् । करारमा राखिएका इन्जिनियर र सबइन्जिनियरले योजना निर्माणको बाधा फुकाउने गरेका छन् । पहिलो चौमासिकमा कम्तीमा ३० योजनाको सम्झौता गरेर काम थाल्ने लक्ष्य थियो, बल्लतल्ल २० वटाको सम्झौता गर्न सकियो, उनले भने । वडाध्यक्ष नै ॅकर्मचारीलमजुङको दूधपोखरी गाउँपालिकामा प्रमुख प्रशासकीय अधिकृत, छैटौं तहका एक अधिकृत र एक खरिदार गरी तीन जना मात्रै कर्मचारी छन् । ६ वटै वडा सचिवविहीन छन् । गाउँपालिकाको प्रशासनिक कामदेखि वडाका काम गाउँपालिकाका तीन कर्मचारीले भ्याउनुपर्छ । कार्यालय प्रमुख पनि मै हुँ, वडा सचिव पनि मै हुँ, प्रशासकीय अधिकृत ध्रुव खनाल भन्छन् । उनका अनुसार सेवाग्राहीहरू एक दिनको बाटो हिँडेर आउने भएको हुनाले तीन जना कर्मचारीले राति पनि काम गर्नुपरेको छ । त्यहाँ कर्मचारी अभाव भएका कारण गाउँपालिका अध्यक्ष छुपीमाया गुरुङसमेत कर्मचारीले गर्ने कतिपय काम गर्छिन् । उनको भनाइ छ, म आफैं पनि कर्मचारी जसरी काम गर्छु । कर्मचारी पठाइदिन नेतादेखि मन्त्रीसम्मलाई धेरै बिन्ती गरें तर कसैले सुनेनन् ।"
"१९ बैंकका सञ्चालक, सीईओ र कर्मचारीमाथि अनुसन्धान",सेञ्चुरी बैंक आईसीएफसी फाइनान्स लक्ष्मी बैंक मञ्जुश्री फाइनान्स ज्योति विकास बैंक सिद्धार्थ बैंक सानिमा बैंक जनता बैंक एनआईसी एसिया बैंक सिभिल बैंक बैंक अफ काठमान्डु गोर्खाज फाइनान्स कैलाश विकास बैंक युनाइटेड फाइनान्स एनसीसी बैंक एभरेस्ट बैंक प्रभु बैंक माछापुच्छ्रे बैंक मुक्तिनाथ विकास बैंक
'ज्यानमारा भीर' को जोखिम,"(हेटौंडा)  मकवानपुरको पश्चिमी क्षेत्रमा पर्ने एउटा भीरका कारण बर्सेनि दुईदेखि पाँच जनासम्मले ज्यान गुमाउने गरेका छन् । राक्सिराङ गाउँपालिका ४ र ५ को दोभानमा पर्ने परेवाभीरले प्रत्येक वर्ष स्थानीयवासीको ज्यान लिने गरेको हो । राक्सिराङ र कैलाश गाउँपालिकाका बासिन्दा मनहरी बजारलगायत पूर्वपश्चिम राजमार्गमा आउन यही भीरको काख भएर हिँड्नुपर्छ । भीरबाट लडेर, ढुंगाले लागेर वा खोलाले बगाएर पैदल यात्रुहरूले ज्यान गुमाउने गरेका छन् । यस वर्षको बर्खामा मात्रै राक्सिराङ र कैलाश गाउँपालिकाका दुई जनालाई खोलाले बगाएको थियो । यी गाउँपालिकाका विभिन्न भागबाट त्रिभुवन राजपथ र पूर्वपश्चिम राजमार्ग जोड्न वर्षौंदेखि मोटरबाटो निर्माण भएका छन्, तर वर्षायाम लागेपछि ती सबै बन्द हुन्छन् । सडक सञ्चालन नहुँदा मनहरी खोलाकै बाटोबाट परेवाभीर हुँदै आवतजावत गर्नुपर्ने बाध्यता छ । वर्षायाममा मनमा त्रास बोकेर हिँड्नुपर्छ, कैलाश गाउँपालिकाका अध्यक्ष टंक मोक्तानले भने, यो त यस क्षेत्रको ज्यानमारा भीरकै रूपमा रह्यो । करिब दुई सय मिटर लामो भीर क्षेत्रमा मोटरबाटो बनाउन सके राक्सिराङ र कैलाश गाउँपालिकाका करिब २५ हजार बासिन्दालाई लाभ पुग्ने राक्सिराङ गाउँपालिकाका अध्यक्ष राजकुमार मल्लले बताए । यसका लागि गाउँपालिकाले भीर नजिकसम्म मोटरबाटो खनिसकेको छ । पहरा फोर्न र काट्न नसक्ने भएकाले प्रदेश सरकार र संघीय सरकारसँग गुहार मागेका छौं, अध्यक्ष मल्लले भने । भीरमा मोटरबाटो बनाउन गाउँपालिकाले डीपीआर बनाउन लागेको उनले जानकारी गराए ।मकवानपुरको अत्यन्त विकट उक्त दुई गाउँपालिकालाई राजमार्गसँग जोड्न साढे चार दशकअघि नै मोटरबाटो निर्माण थालिएको थियो । राक्सिराङको मनहरीचैनपुर बाटो निर्माण सुरु गरेकै ४२ वर्ष भयो, अहिलेसम्म पूरा भएको छैन । त्रिभुवन राजपथको चुनियानामटार हुँदै कालिकाटार पुग्ने मोटरबाटो पनि हिउँद महिनामा मात्र चल्ने गरेको छ । हिउँद लाग्नेबितिक्कै मनहरीबाट राक्सिराङको केन्द्र चैनपुर हुँदै कैलाश गाउँपालिकाको केन्द्र कालिकाटारसम्म दैनिक २० वटा बस चल्छन् । ती सबै मनहरी खोला हुँदै जानुपर्छ ।"
केयू प्रशासनमा फेरि ताला,"काभ्रे (कास) विश्वविद्यालय सभा र कार्यकारी परिषद्मा सहभागी गराउने पूर्वसहमतिविपरीत प्रशासनले बेवास्ता गरेको भन्दै काठमाडौं विश्वविद्यालय (केयू) का प्राध्यापक र कर्मचारीले उपकुलपति र रजिस्ट्रार कार्यालयमा पुनः तालाबन्दी गरेका छन् । विश्वविद्यालय कार्यकारी परिषद्को बैठक नं ५८६ ले गरेका सम्झौताको स्वामित्व ६७ दिनसम्म नलिएको भन्दै बुधबारबाट तालाबन्दी गरेको दुवै संगठनले जारी गरेको संयुक्त विज्ञप्तिमा उल्लेख छ । उनीहरूले कार्यकारी परिषद्का सदस्यहरूको राजीनामा माग गरेका छन् । ४० दिनको तालाबन्दीपछि भदौ ३१ गते भएको सम्झौतामा विश्वविद्यालय सभामा प्राध्यापक र कर्मचारीका एकएक प्रतिनिधि आमन्त्रित गर्ने सहमति भएको थियो । काठमाडौं विश्वविद्यालय प्राध्यापक संघ र काठमाडौं विश्वविद्यालय कर्मचारी संघसँग गरेका सम्झौताका बुँदा कार्यकारी परिषद्ले स्वामित्व ग्रहण गरिसकेको अवस्थामा विश्वविद्यालय व्यवस्थापनले सहमति उल्लंघन भएको भन्दै दुवै संगठनले मंसिर १० गतेसम्मको अल्टिमेटम दिएका थिए । सम्झौता कार्यान्वयन गर्न सहकुलपति तथा कुलपतिलाई अुनरोध गर्ने निर्णय गरेको प्राध्यापक संघका अध्यक्ष वेदमणि दाहालले जानकारी दिए । सहमति पालना भएन, औपचारिक पत्र लेखिएन, अध्यक्ष दाहालले भने, २५औं दीक्षान्तका लागि रजिस्ट्रारले एसएमएस गरेर सभामा सहभागी हुन निमन्त्रणा गर्नुभयो । दीक्षान्तअघि बसेको सभामा प्राध्यापकका प्रतिनिधि सहभागी थिएनन् ।"
दुधौलीवासीलाई पानीकै चिन्ता,"(सिन्धुली)  दुधौली नगरपालिका४ सिर्थौली डकाहा बजारका रामकुमार धामीले पानीका लागि यतिसम्म दुःख भोग्नुपर्छ भन्ने सोचेका थिएनन् । उमेरले ८० पुग्न लागेका धामी बसोबास क्षेत्रमा खानेपानीको सालिन्दा हाहाकार भएको देख्दा दिक्क छन् ।घर नजिकको जरुवाबाट होस् या इनार खन्दा, खानेपानीको भुल्का छुट्थ्यो । तर, केही वर्षयता पानीको मुल सुकेपछि दुधौलीका बासिन्दा सास्ती खेपिरहेका छन् । २० वर्षअघिसम्म पानीको समस्या थिएन, जरुवा पलाएको ठाउँमा वर्षैभरि सुक्दैनथ्यो, धामी भन्छन्, अहिले त जरुवा नै मासियो । पानी नै नभएपछि जरुवाको संरक्षण पनि भएन । चुरेको जंगल क्रमशः सखाप हुँदै गएपछि पानीको मुहान सुक्दै गएको धामीको अनुभव छ ।सडक खन्ने र ढलापडा निकाल्ने नाममा हजारौं सालका रुख सोत्तर पारेर ढालिएको छ । घना जंगल भएको वनक्षेत्र राता पाखाजस्ता भएका छन् । चुरेको जंगल नमासिउन्जेल पानी र दाउराको कहिल्यै अभाव नभएको अर्का स्थानीय विष्णुप्रसाद अधिकारीले सुनाए । सबैभन्दा बढी सडक खन्ने नाममा चुरेको वन क्षेत्र मासिएको छ, उनले थपे । दुधौली३ का वासु कोइराला जंगल मासिने चिन्ता लिँदा आफैं फन्दामा परेको बताउँछन् । चुरेको जंगल मास्दा विपत्ति आउने भन्दै मैले धेरैपटक मिडिया र सम्बन्धित कार्यालयमा रिपोर्ट गरेँ, उनी सुनाउँछन्, वन मास्नेको आँखाको तारो त हुने नै भइयो, सरकारी अड्डा वन कार्यालयले समेत बयान भन्दै बोलाएर हैरान पारे । दुधौली नगरपालिकाको हर्षही, लदाभीर, दुधौली, निपाने, सिर्थौली, कमलामाई नगरपालिकाको रानीवास, चन्दनपुर, काउछे, भिमान, तिनतले, मरिण गाउँपालिकाको चार वडा र हरिहरपुरगढी गाउँपालिकाको चार वडा चुरे क्षेत्रमा पर्छन् । चुरे विनाशले पानीको अभाव त छँदै छ, उब्जनी हुने जमिनसमेत नासिँदै गएको छ । तराईमधेसका जिल्लासँग सीमा जोडिएका क्षेत्रमा चुरेको वन विनाशबाट हजारौं बिघा खेतीयोग्य जमिन बगरमा परिणत भएको छ भने खानेपानीको चरम हाहाकार छ । गर्मी मौसम सुरु हुनासाथ चुरे क्षेत्रका इनारसमेत सुक्छन् । एकादुईको घरमा भएको इनारमा आउने पानीले झगडा र भनाभनसमेत निम्त्याउने गरेको छ । गाग्री लिएर इनार नसुकेको घरमा पानी माग्न जाँदा वचन सहनुपरेको इन्द्रिका दनुवारले सुनाइन् । कति माग्न आएको, हाम्रो पनि सुक्न लाग्यो भन्छन्, उनले दुखेसो पोखिन्, कति सहनु भनेर मध्यरातमा पानी खोज्न भौंतारिनुपरेको छ । पानीको हाहाकार भएपछि कमलाखोज र मरिण क्षेत्रका अधिकांश घरमा दुईजनाको काम नै खानेपानी संकलन गर्ने हुन्छ ।घरका धारा र इनार सुकेपछि कमला नदी मरिणखोलाका किनारमा जताततै अस्थायी कुवा बनाइएको छ । तर, कुवाको पानी धमिलो छ । धारा, इनारमा पानी नआएपछि कुवा बनाएका छौं, दुधौली२ रतनपुरका पन्नीलाला कुमरले भने, पानी लिन जाँदा दुई घन्टा लाग्छ, त्यो पनि धमिलो ।कुवामा पानी सफा हुन समय लाग्ने भएकाले धमिलो नै लिएर आउने र घरमा ल्याएर सङ्लो बनाउने गरेको हरिहरपुरगढी गाउँपालिका महेन्द्रझ्याडीकी उर्मिला राईले सुनाइन् । घरअगाडि धारा देखिन्छन्, सालमा तीन महिना पनि पानी आउने होइन, उनले पीडा सुनाइन्, पाहुनलाई समेत पानी खाऊँ भन्न गाह्रो छ ।"
स्थानीय तहमा कृषि प्राविधिक अभाव,"जनशक्ति अभावका कारण पालिकाले छुट्याएको बजेट पनि खर्च हुन सकेको छैन । भुम्लु गाउँपालिकाको कृषि शाखा प्रमुख सुदर्शन बोलखे जनशक्ति अभावका कारण आधा बजेट पनि खर्च हुन नसकेको अनुभव सुनाउँछन् । एक करोड बजेट विनियोजन भएकामा ५१ लाख ५० हजार मात्रै खर्च गर्न सकियो, बाँकी रकम फिर्ता नै भयो, बोलखेले भने ।नयाँ संरचनामा गएपछि निकै गाह्रो भएकै हो, कृषि ज्ञान केन्द्र काभ्रेका प्रमुख डा जनार्दन खड्काले भने, एकै व्यक्तिबाट सबैखाले सेवा लिने कुरा असम्भव छ । प्राविधिक सहयोग गर्न हामी तयार छौं ।"
यातायात ऐन पुनः संशोधनको सुझाव,"मकवानपुर (कास) प्रदेश ३ को यातायात ऐन संशोधन भएको तीन महिना नबित्दै पुनः संशोधन गर्नुपर्ने भएको छ । प्रदेश सवारी तथा यातायात व्यवस्था ऐनको नियमावली तर्जुमा गर्न प्रदेश सरकारद्वारा गठित कार्यदलले सवारी तथा यातायात ऐन २०७५ पुनः संशोधन गर्न सरकारलाई सुझाव दिएको हो । प्रदेश सवारी ऐनको विभिन्न २७ वटा दफा तथा उपदफा संशोधन गर्नुपर्ने आवश्यकता औंल्याएर कार्यदलले प्रदेशको भौतिक पूर्वाधार विकास मन्त्रालयलाई पूर्ण प्रतिवेदन पेस गरेको छ । ०७५ माघ १८ गते नै प्रदेशसभाबाट ऐन पास भए पनि जेठमा मात्र आन्तरिक मामिला तथा कानुन मन्त्रालयले प्रदेश राजपत्रमा छापेको थियो । साउन १ गतेबाट ऐनको पूर्ण कार्यान्वयन सुरु गरिने भए पनि ऐनमा रहेको व्यवस्थाअनुसार यातायात व्यवसायीमाथि अत्यधिक कर र जरिवानाको व्यवस्था रहेको पाइएपछि कार्यान्वयनमा नआई प्रदेश सरकारले त्यसलाई रोकेको थियो । उक्त ऐनमा सवारीसाधनमाथि लगाइने जरिवाना, चालक अनुमतिपत्र, रुट इजाजत लगायतका २९ वटा दफा संघीय कानुनसँग बाझिएको भन्दै यातायात क्षेत्रका विज्ञले सुझाव दिएका थिए । तर, प्रदेश सरकारले भने जरिवानासम्बन्धी व्यवस्था लगायतका केही बुँदामात्र संशोधन गरी ऐनलाई कार्यान्वयन ल्याएको थियो । प्रदेश सरकारले वार्षिक करिब १० अर्ब रुपैयाँ यातायात क्षेत्रबाट संकलन गरिरहेको छ । राजस्व संकलन नै प्रभावित देखिएपछि तत्कालका लागि जरिवानासम्बन्धी व्यवस्थाका केही बुँदा मात्र संशोधन गरेर ऐन कार्यान्वयनमा ल्याएको हो । ऐनमा विभिन्न विवादित व्यवस्था राखिएको भन्दै प्रदेश सरकारले तत्काल पहिलो संशोधन गरेको थियो । तर, पहिलो संशोधनमा ऐनमा उल्लेख भएको कर तथा जरिवानाको विषय मात्र संशोधन गरिएपछि कार्यदलले अन्य बुँदा पनि संशोधन हुनुपर्ने सुझाव दिएको हो । ०७५ चैत २४ गतेको मन्त्रिपरिषद् बैठकबाट श्रीचन्द्र शर्माको संयोजकत्वमा गठित कार्यदलले यस्तो सुझाव दिएको हो । राष्ट्रिय यातायात नीतिअनुरूप दुर्घटना र क्षतिपूर्ति, बिमा र दायित्व, तेस्रो पक्ष बिमा, गुणस्तरीय सवारी सेवा सञ्चालन, चालक अनुमतिपत्र लगायतका विषयमा सरकारलाई सुझाव दिएका छौं, संयोजक शर्माले भने ।"
जेलमा उत्पादित मुढा चीनमा,"हेटौंडा (कास) भीमफेदी कारागारका बन्दीहरूले तयार पारेको बाँसको मुढा चीन निर्यात हुने गरेको छ । तर, नियमित निर्यात हुन नसक्दा कारागारमै मुढा थन्किएका छन् । कारागारमा एक महिनामा एक ट्रक अर्थात् दुई हजार थान मुढा उत्पादन हुन्छ, जेलर प्रकाश खनालले भने, ३४ महिनापछि बल्ल एक ट्रिप चीनतर्फ निर्यात हुने गरेको छ । सयजना कैदीबन्दी मुढा उत्पादन गर्ने काममा व्यस्त रहने गरेका छन् । जेलमा पुस्तकालयको उद्घाटन गर्न केही दिनअघि कारागार पुगेका प्रदेशका मुख्यमन्त्री डोरमणि पौडेलसमक्ष जेलर खनालले मुढा नियमित रूपमा चीन निर्यात हुने वातावारण मिलाइदिन अनुरोध गरे । जेलभित्र मुढा र गलैँचा उद्योग रहेका छन् । ती उद्योग दर्ता गर्न सकेमा मुढा र गलैंचा उद्योगमा काम गर्ने कामदार कैदीहरूको वर्षमा ६० दिन कैद मिनाहा पाउने व्यवस्था छ । उद्योग दर्ताका निम्ति पहल गरिदिन भीमफेदी गाउँपालिकाका अध्यक्ष हिदम लामासमक्ष जेलर खनालले अनुरोध गरे ।"
करार र छात्रवृत्तिको भरमा,भक्तपुर अस्पताल
पाँच रुपैयाँले मुलुककै इज्जतमा असर पर्ने रहेछ,"काठमाडौं (कास) वीरमान तामाङ चार वर्षदेखि काठमाडौंको थली, बौद्ध हुँदै कलंकी रुटमा माइक्रोबस चलाइरहेका छन् । काभ्रेको भन्ज्याङ घर भएका यी चालकले पाँच रुपैयाँ भाडा कमी भएकै कारण गाडीवाला र यात्रुबीच हात हालाहाल नै भएको घटना थुप्रैपटक देखेभोगेका छन् । बीच सडकमा पाँच रुपैयाँ नभएकै कारण उत्पन्न कलहले पाँच हजारसम्म जरिवाना तिर्नुपरेका घटनाका साक्षी पनि हुन् उनी । रविभवनस्थित नेपाल पर्यटन तथा होटल व्यवस्थापन प्रतिष्ठान (नाथम) मा एकदिने अतिथि सत्कार तालिम लिएपछि बुधबार कान्तिपुरसँग अनुभव साट्दै उनले भने, पाँच रुपैयाँको झगडाले हाम्रो र यात्रुबीचको सम्बन्धमात्र नभई मुलुककै इज्जतमा पनि असर पर्ने रहेछ । बीच सडकमा हुने फरक व्यवहारले कत्रो ठूलो असर पार्ने रहेछ भन्ने बल्ल थाहा भयो ।वीरमानजस्तै सार्वजनिक यातायातका चालक हुन्, रामेछापका सोनु लामा । सात वर्ष काठमाडौंको सडकमा बिताएका यी २८ वर्षे चालकलाई पनि तालिमपछि महसुस भयो यात्रु बोक्ने पेसा भनेको आकाशमा जहाज उडाउने पाइलटको जस्तै सेवा रहेछ । यात्रुहरूले आफ्नो ज्यान हामीलाई सुम्पेर कत्रो विश्वास गरेका हुँदा रहेछन् तर हामी चानचुने पैसा नभएको र भाडा पूरा नदिएको विषयमा कलह गर्दा रहेछौं, उनले भने । उनीहरू जस्तै ५३ जना यस्तै अनुभव बटुलेर फर्किएका छन् । नेपाल भम्रण वर्ष २०२० को अवसरमा राजधानीका सार्वजनिक सवारी चालक र सहचालकका लागि आयोजना गरिएको तालिममा अतिथिलाई कसरी सत्कार गर्ने, पर्यटकलाई कस्तो व्यवहार गर्ने, गाडीको सफाइ कस्तो हुनुपर्नेलगायतका विषयमा प्रशिक्षण दिइएको छ । पहिलो दिन एक सय १३ जना सहभागी भए, नाथमको योजना, तालिम तथा प्राज्ञिक व्यवस्थापन प्रमुख शिवप्रसाद जैसीले भने, राजधानीका एक हजार चालकसहचालकलाई यस्तै अभिमुखीकरण तालिम दिँदै छौं । उनका अनुसार अर्को मंगलबार लगनखेल, एयरपोर्ट, चाबहिल, कोटेश्वरमा पनि तालिम दिइनेछ । ती स्थानमा नाथमबाहेक यातायात व्यवसायी, ट्राफिक प्रहरी, मजदुर युनियनका नेताले पनि तालिम दिनेछन् । नेपाल आउने पर्यटकको पहिलो भेट ट्याक्सी चालकसँग हुन्छ, जैसीले भने, कसरी सत्कार गर्ने, संवाद कस्तो गर्नेजस्ता साना विषयलाई पनि कोर्समा राखेका छौं । तालिममा उपत्यकामा चल्ने माइक्रो, बस, टेम्पो र ट्याक्सीका चालकसहचालक सहभागी छन् ।"
बौद्धमा फुटपाथ पसल सञ्चालनमा रोक,"काठमाडौं (कास) बौद्ध क्षेत्रमा फुटपाथ पसल सञ्चालनमा रोक लगाइएको छ । सहज रूपमा हिँड्न नपाएको भन्दै पैदलयात्रीको उजुरी आउन थालेपछि काठमाडौं महानगरपालिकाको वडा नम्बर ६ ले यस्तो निर्णय गरेको हो ।हिँड्न समस्या भएपछि वडामा धेरै उजुरी आउन थालेको थियो, वडाध्यक्ष दीपेन्द्र लामाले भने, सुरुमा एक हप्ता माइकिङ गरेर पसल सञ्चालकलाई सचेत गराएका थियौं । पीपलबोट र बौद्धगेटलगायत क्षेत्रका फुटपाथमा ठेला र पसल नै राखेर व्यापार हुँदै आएका थिए । वडाका अन्य क्षेत्रका अव्यवस्थित पसल पनि हटाइने उनले बताए । बौद्ध स्तूप विश्व सम्पदामा सूचीकृत क्षेत्र हो, दैनिक पर्यटकको भीड हुन्छ, वडाध्यक्ष लामाले भने, जथाभावी ठेला राख्दा ओहोरदोहोरमा समस्या देखिएकाले यस्तो निर्णय गरेका हौं । वडाले शुक्रबार बौद्ध क्षेत्रको अनुगमन क्रममा सातवटा ठेलागाडा जफत गरेको छ ।"
सागलक्षित महानगरका योजना,"काठमाडौं (कास) दक्षिण एसियाली खेलकुद (साग) को चहलपहल बढेसँगै काठमाडौं महानगरपालिकाले सडकका खाल्डाखुल्डी पुर्ने र स्वागत लक्षित होर्डिङ बोर्ड राख्ने कामलाई तीव्रता दिएको छ । त्रिभुवन अन्तर्राष्ट्रिय विमानस्थलदेखि दशरथ रंगशाला (त्रिपुरेश्वर) सम्म स्वागतद्वार, डिजिटल होडिङ बोर्ड राख्न सुरु गरिएको महानगरपालिका ९ नम्बर वडाका अध्यक्ष रामकृष्ण जयखु श्रेष्ठले बताए । रंगशालामा एउटा दमकल, आवतजावत हेरेर दुईवटा मोबाइल शौचालय र एउटा एम्बुलेन्सको व्यवस्था गर्ने महानगरले जनाएको छ । महानगरले विदेशबाट आएका खेलाडी तथा पाहुनालाई रात्रिभोजको समेत आयोजना गरेको छ । त्यस्तै, कीर्तिपुर नगरपालिकामा पनि क्रिकेट स्थल भएकाले खेलमैदानमा बत्तीको व्यवस्थापन कार्य सुरु गरिएको छ । बत्तीको व्यवस्थापन र दुईवटा स्वागतद्वार राख्ने काम थालेको उपमेयर तथा प्रवक्ता सरस्वती खड्काले बताइन् । ललितपुर महानगरपालिकाले सरसफाइ र स्वागतद्वार निर्माण गर्ने तयारी गरेको जनाएको छ । खेलस्थलमा सरसफाइका लागि सम्बन्धित विभागलाई निर्देशन दिइसकेको महानगरका सामाजिक विकास समितिका संयोजक दिनेश कार्कीले बताए । यस्तै, महानगरीय ट्राफिक प्रहरी महाशाखाले सात सयभन्दा बढी ट्राफिक प्रहरी खटाएर यातायात व्यवस्थापन गर्ने जनाएको छ । अन्तर्राष्ट्रियस्तरको खेल भएकाले धेरै खेलाडी सहभागी हुँदा उपत्यकाको ट्राफिक व्यवस्थापन चुनौतीपूर्ण हुने महाशाखा प्रमुख प्रहरी वरिष्ठ उपरीक्षक भीमप्रसाद ढकालले बताए । ट्राफिक प्रहरीले खेलाडी बस्ने होटलदेखि खेलकुदस्थलसम्म पार्किङमा सहयोग गर्ने जनाएको छ ।"
ठक्करबाट पैदलयात्रुको मृत्यु,भक्तपुर (कास) पिकअप भ्यानले ठक्कर दिँदा बिहीबार ठिमीमा एक पैदलयात्रुको मृत्यु भएको छ । पुरानो ठिमीबाट नयाँ ठिमीतर्फ गइरहेको बा१२च ५६५६ नम्बरको पानी बोक्ने पिकअप भ्यानले बाटोमा हिँडिरहेकी सिन्धुपाल्चोक बाह्रबिसेकी २५ वर्षीया ज्योति मगरलाई ठक्कर दिएको थियो । उपचार क्रममा उनको मृत्यु भएको महानगरीय प्रहरी वृत्त ठिमीका प्रहरी नायव उपरीक्षक शान्तिराज कोइरालाले बताए ।
दुई दिन जोरबिजोर,काठमाडौं (कास) काठमाडौंका सवारीसाधनमा दुई दिन जोरबिजोर प्रणाली लागू हुने भएको छ । १३औं दक्षिण एसियाली खेलकुद (साग) उद्घाटनका दिन आउँदो १५ गते बिजोर र समापनका दिन २४ गते जोर नम्बरप्लेटका सवारीमात्र सञ्चालन हुने महानगरीय ट्राफिक प्रहरी महाशाखाले जनाएको छ । ठूला मालबाहक सवारीलाई चक्रपथभित्र प्रवेश नगर्न र ट्राफिक व्यवस्थापनमा सहयोग गर्न पनि प्रहरीले आग्रह गरेको छ ।
रानीपोखरी पुनर्निर्माणको अनुगमन,"काठमाडौं (कास) काठमाडौं महानगरपालिकाकी उपमेयर हरिप्रभा खड्गी श्रेष्ठले बुधबार रानीपोखरी पुनर्निर्माणको अनुगमन गरेकी छन् । अनुगमनपछि उनले अरू काम आफूले भने जस्तै भए पनि सम्पदा क्षेत्रको पुनर्निर्माणमा डोजर चलाउनु उचित नभएको बताइन् । महानगर अनुगमन समिति संयोजकसमेत रहेकी खड्गीले भनिन्, किन डोजर लगाएको भनेर म राष्ट्रिय पुनर्निर्माण प्राधिकरणलाई सोध्छु । पोखरीमा पानीको प्राकृतिक स्रोतमा अवरोध पुग्ने भन्दै सम्पदा संरक्षणकर्मीले पनि डोजर लगाउन नहुने बताउँदै आएका छन् । पोखरीको पिँधमा डोजर लगाएर थिचेपछि पानी रसाउन नसक्ने उनीहरूको भनाइ छ । प्राधिकरणका विज्ञ राजु मानन्धरले कामदारले ढिलाइ गरेकाले डोजर लगाउनुपरेको बताए ।"
चिनियाँ सिरियल नेपाली टीभीमा,काठमाडौं (कास) विश्व रेकर्ड राख्न सफल चिनियाँ टीभी सिरियल नेपाल मण्डल टीभी र इन्डिजिनियस टीभीबाट प्रसारण हुने भएको छ । संस्कृतिविद् सत्यमोहन जोशीले सिरियल प्रसारणको उद्घाटन गरे । चीनको केन्द्रीय टीभी (सीसीटीभी) ले १९८६ मा पश्चिमतिरको यात्रा नामक ४ सय वर्षभन्दा पुरानो चिनियाँ उपन्यासमा आधारित टीभी सिरियल निर्माण गरेको थियो ।
सन् पचासको सन्धि,"यीहरफ लेखिँदै गरेको मितिले ६९ वर्ष ३ महिना २८ दिनपूर्व काठमाडौंमा नेपाल र भारतबीच चिरकाल पर्यन्तका लागि एउटा शान्ति तथा मैत्री सन्धिमा हस्ताक्षर भएको थियो । अहिले उठिरहेको भारतसितको विवादको समाधान त्यसैको दफा ८ मा छ । सन् १९५० को सन्धि । यसै सन्धिमा भारतले पहिलो पटक नेपाललाई सार्वभौम, अखण्ड, अक्षुण्ण र स्वतन्त्र राष्ट्रका रूपमा स्विकारेको छ । साथै, यसको सार्वभौमिकता, भौगोलिक अखण्डता र स्वतन्त्रताको पूर्ण सम्मान गर्ने वाचा गरेको छ । यसपूर्व भारतमा ब्रिटिस राज भएका बेला, सन् १९२३ मा भएको यसै प्रकृतिको सन्धिमा भने सार्वभौमिकता शब्द प्रयोग भएको थिएन, आन्तरिक र बाह्य स्वतन्त्रताको सम्मान गर्ने मात्र भनिएको थियो । पचासको सन्धिमा नेपालका तर्फबाट तत्कालीन प्रधानमन्त्री मोहनशमशेर जंगबहादुर राणा तथा भारतका तर्फबाट तत्कालीन भारतीय राजदूत चन्द्रेश्वरप्रसाद नारायण सिंहले हस्ताक्षर गरेका थिए । तर हस्ताक्षर भएकै दिनदेखि नेपालमा कतिपयले यसलाई असमान सन्धि भनिआएका र फेर्नुपर्ने अथवा खारेज गर्नुपर्ने भन्ने नारा पनि लगाउँदै आएका हुन्, छन् । तिनको अग्रपंक्तिमा अधिकांशतः कम्युनिस्ट छन् । किन छन्, त्यो उनीहरू नै जानून् । किनभने किन र कसरी असमान हो भन्ने विषयमा चाहिं अन्तर्वस्तुतिर नगएर सन्धिमा नेपालतर्फ प्रधानमन्त्री र भारततर्फ राजदूतको हस्ताक्षर भएको प्रसंगलाई नै यो असमान हो भन्ने कारणका रूपमा प्रस्तुत गर्ने गरिएको छ । यो त कुनै तर्कसंगत कारण होइन । कि हो ? नहुनुपर्ने । २०४६ सालको जनआन्दोलन लगत्तैजसोदेखि यस सन्धिमाथि पुनरवलोकन हुनुपर्छ भन्ने विषय विशेष गरेर राष्ट्रवादी कम्युनिस्ट कित्ताबाट प्रस्तुत हुँदै आएको र २०५१ सालमा भएको मध्यावधि निर्वाचनपछि बनेको नेपाल कम्युनिस्ट पार्टी (एकीकृत मार्क्सवादीलेनिनवादी) सरकारका प्रधानमन्त्री मनमोहन अधिकारीले सन्धि पुनरवलोकनको विषय विधिवत् रूपमा अघि सारेका थिए । यहाँ के पनि ध्यान दिनयोग्य छ भने, सन्धि पुनरावलोकन र खारेजीका माग अघि सार्न सम्भवतः नेपालका कुनै कम्युनिस्ट नेता छुटेका छैनन्, तर सन्धिको अर्को पक्ष भारत भने सदैव तर्किंदै आएको छ । नेपाली कांग्रेसका नेताहरू भने न यसको समर्थनमा उभिएका छन्, न विरोधमै । कहिल्यै खुलेर बोलेको थाहा पाइएको छैन ।नेपाल र भारत दुवै देशमा एक प्रकाण्ड विद्वान् व्यक्तिका रूपमा परिचित, नयाँ दिल्लीस्थित जवाहरलाल नेहरू विश्वविद्यालयमा दीक्षित पूर्वमाओवादी सिद्धान्तकार (आइडियलग) र हाल समाजवादी पार्टीको माथिल्लो आसनमा प्रतिष्ठित नेता बाबुराम भट्टराई यसको खारेजीका पक्षमा खरो रूपमा प्रस्तुत हुँदै आएका हुन् (अचेल के भन्छन्, थाहा छैन) । स्मरण रहोस्, २०५२ सालमा माओवादी सशस्त्र विद्रोहमा जानुपूर्व बाबुरामकै नेतृत्वमा सरकारसमक्ष प्रस्तुत गरिएको ४० बुँदे मागको सुरुमै सन् १९५० लगायतका असमान सन्धिहरू खारेजीको माग राखिएको थियो । कम्युनिस्ट कित्तामा पंक्तिबद्ध अधिकांश पात्र यो सन्धि असमान छ, भारतको पक्षमा छ, यसले नेपाललाई अर्धउपनिवेश बनाएर राखेको छ भन्ने आरोप लगाइरहन्छन् । कसैले यसको पूर्ण खारेजी र कसैले पुनरवलोकन भन्ने गरेका छन् ।सन्धि होइन अपितु भारतसितको सम्बन्धमाथि पुनरवलोकन गरेर नयाँ सन्दर्भहरूलाई सम्बोधन गर्ने भन्नुपर्नेमा सन्धि पुनरवलोकन किन भन्छन्, त्यो भन्नेहरूले नै जानुन्, किनभने जहाँकहींका पनि राजनीतिज्ञलाई आफै महान् विद्वान् हुँ भन्ने भ्रम हुन्छ, यहाँ झनै महाभ्रम छ । आफूले जे भनियो त्यो सबैले मान्नुपर्छ भन्ने उनीहरूको बुझाइ हुने गर्छ । सम्भवतः यसैकारण उनीहरूले सन्धि पुनरवलोकन भन्ने गरेको हुनुपर्छ, भनून् । हुनचाहिं सम्बन्धमाथि पुनरावलोकन गरेर सम्बन्धअनुसार सन्धि गर्नुपर्ने, निरन्तरता दिनुपर्ने अथवा काम नलाग्ने रहेछ भने नयाँ सन्धिद्वारा पुरानो सन्धि प्रतिस्थापन गर्नुपर्ने हो । हुन त २०७३ सालमा सम्बन्धमाथि पुनरवलोकन गर्न भनेर दुवैतर्फका प्रबुद्धहरू समावेश एउटा प्रबुद्ध व्यक्तिहरूको समूह पनि बनेको थियो र त्यो समूहले सुझाव प्रतिवेदन तयार गरिसकेको पनि डेढ वर्ष हुन खोज्दै छ । तर समूह, जो भंग भइसकेको छ, प्रतिवेदन बुझाउन भारतीय प्रधानमन्त्री नरेन्द्र मोदीसँग मिति मागिरहेको छ । यद्यपि मोदी दोस्रो पटक चुनिएर आइसके तैपनि सो भंगसमूहले भेटको समय पाएको छैन । अनुमानचाहिं के भने, भारत प्रतिवेदन बुझ्न चाहँदैन, कथं बुझे पनि लागू गर्न अनिच्छुक छ । यहाँ मेरा हरफहरूको प्रयोजन यस सन्धिका सम्बन्धमा उठेका यावत् सवालहरूको उत्तर दिनु होइन, उत्तर खोज्नु हो । उत्तर त सन्धि गर्ने दुवै देशका राज्याधिकारीहरूले दिनुपर्छ । सन्धि मोहनशमशेरले गरेका थिए भनेर वर्तमान नेपाल सरकार जसरी पन्छिन पाउँदैन, त्यसै गरी पण्डित जवाहरलाल नेहरूका पालामा भएको हो भनेर भारतको वर्तमान सत्ता पनि टकटकिन सक्दैन, मिल्दैन । राज्य आफैमा एक अविच्छिन्न निरन्तरता हो । त्यसैले राज्यले पूर्ववर्ती सरकारहरूको अविच्छिन्न उत्तराधिकार वहन गरेको हुन्छ । एक देशले अर्को देशसँग गरेका सन्धिसम्झौता नयाँ सन्धिसम्झौताले प्रतिस्थापित नगरेको अवस्थासम्म वर्तमान हुन्छन् । यसर्थ सन् पचासको सन्धि अतीत भएको छैन, वर्तमान छ । यसै सन्धिले नेपालभारतबीच पारस्परिक सम्बन्धका यावत् क्षेत्रलाई निर्देशन र मार्गदर्शन गर्छ एवं यसै सन्धिका दफा ६ र ७ ले दिएको अधिकारका मातहत निर्बाध नेपालीहरूलाई भारत र भारतीयहरूलाई नेपाल प्रवेशको मार्गप्रशस्त भएको छ । भारतमा बस्ने नेपालीको घरद्वार, कारोबार, खेतीबारी, जागिर भारतमै छ । त्यहीं छ खर्बौंको चलअचल सम्पत्ति किनभने नेपालीलाई भारतको सरहदभित्र सर्वत्र चलअचल सम्पत्ति राख्ने, उपभोग गर्ने अधिकार यसै सन्धिले दिएको छ । उनीहरू नेपाली नागरिक (भारतीय भइरहनु पर्दैन) भएरै व्यापार, व्यवसाय, प्रशासन र यहाँसम्म कि सुरक्षाका विभिन्न निकायमा संलग्न हुन पाउँछन् र भारतीय सरहकै सुविधा प्राप्त गर्न पाउँछन्, गरिरहेका छन् (तर अचेल भारतमा आधार कार्ड अनिवार्य बनाइँदै गएकाले व्यवधान आउन थालेको बताइन्छ) । साथै सन्धिपश्चात्, सन्धिको अंगकै रूपमा धारा ६ को सन्दर्भमा गरिएको पत्राचारले नेपालीहरूका हकहितको सुरक्षाको प्रबन्ध गर्ने वाचा गर्दै निर्बाध प्रतिस्पर्धा नहोस् भनेर विशेष सावधानी अपनाइने बताइएको छ । यस पत्राचारको आलोकमा यसर्थ नेपालीहरूले भारतमा पाउने राष्ट्रिय व्यवहार नेपालमा भारतीयहरूले त्यही अनुपातमा नपाउने भन्ने विषय दुवै पक्षले सकारेको मान्नुपर्छ । तर यस प्रावधानको कार्यान्वयनमा भने दुवै पक्षबाट एकअर्कालाई ढाँट्ने, छल्ने काम हुने गरेको छ । जस्तै भारतको सरहदभित्र सर्वत्र नेपालीहरूले राष्ट्रिय व्यवहार पाउने भए पनि विशेष गरेर पूर्वोत्तर भारतमा विदेशी भनेर हप्काउने, थर्काउने, विस्थापित गर्ने भन्नेजस्ता अनेक क्रियाकलाप भइरहेका छन् । सिमानाबाट पस्न दिएर भित्र पसेपछि दुर्व्यवहार हुने गरेका अनन्त कथा छन्, व्यथा असीम छन् । अन्यत्र पनि भारतमा काम गरेर नेपाल फर्किंदा भारतीय प्रशासन, विशेष गरेर पुलिसले दिने गरेका सास्ती र लुटपाट नियमित जस्तै छन् । सन्धिमा वाचा गरिएअनुसार नेपालीले भारतमा औद्योगिक र आर्थिक गतिविधिका हकमा भारतीय सरहकै व्यवहार पाउनुपर्ने हुन्छ र तिनको सुरक्षा भारतको जिम्मेवारी हो । त्यस्तै, भारतीयहरूले नेपालमा नेपाली सरहकै व्यवहार पाउनुपर्छ (पत्राचारले प्रतिषेध गरेबाहेक) र तिनलाई सुरक्षा दिनु नेपालको दायित्व हो । भारतमा नेपालीलाई आवासीय, सम्पत्तिको स्वामित्व, व्यापार वाणिज्यमा सहभागिता, आवागमनको सम्पूर्ण अधिकार दिने यो सन्धिमा नेपालीहरूले गुमाएको के हो, कहाँनेर चाहिं नेपाल राष्ट्रका लागि घातक भएर यो सन्धि निरन्तर तारो बनिरहेको छ भन्ने प्रश्नको उत्तर राष्ट्रवादी कम्युनिस्टहरूबाट मात्र पाउन सकिन्छ । सन्धि पढ्दा भने कतै नेपालीलाई हानिनोक्सानी हुने त्यस्तो कुनै अत्यन्त आपत्तिजनक प्रावधान फेला पर्दैन । बरु उल्टै भारतका पूर्ववर्ती ब्रिटिस सरकारहरूले नदिएको सार्वभौमिकताको मान्यता दिएको छ । अझ यस सन्धिको दफा ८ ले नेपालले ब्रिटिस सरकारसँग गरेका सन् १९२३ (सुगौली १८१६, सन् १८६० आदि सबै सन्धि यसैको दफा २ ले अनुमोदन गरेको छ) लगायतका सबै सन्धि, सम्झौता र प्रबन्धहरू खारेज गरेर नेपाललाई सुगौली सन्धिको अपमानजनक बन्धनबाट मुक्त गरेको छ । ब्रिटिस सरकारसँग गरेका सन्धि, सम्झौता, प्रबन्धबाट मुक्त हुनु भनेको सुगौली सन्धिले तोकेको सिमानाबाट पनि फुक्का हुनु हो । यसभन्दा आगे सिमानाबारे रुवाबासी गरी बस्ने होइन कि आफ्नो उच्चतम सीप, कूटनीतिक कौशल र क्षमता प्रयोग गरेर आफ्नो हक स्थापित गर्ने हो । आफ्नो हक लाग्ने जमिन फिर्ता लिने हो । एकै छिन मानिलिऔं, सन् पचासको सन्धि खारेज गरिएछ । यसको दफा १० मा खारेज गर्ने प्रावधान पनि छ । काठमाडौं अथवा नयाँ दिल्लीले खारेज गर्ने नोटिस दिए त्यसको एक वर्षपछि सन्धि स्वतः खारेज हुन्छ । अब फेरि एकै छिनÙ त्यसो भए के हुन्छ ? त्यससँगै नेपालीहरूले भारतमा तथा भारतीयहरूले नेपालमा पाइआएको विशेष व्यवहार अन्त्य हुन्छ । भारतमा बस्ने नेपालीहरू अर्को व्यवस्था नगरिएमा त्यहाँबाट विस्थापित गरिँदा नाइँनास्ति गर्न पाइनेछैन । नेपालले तिनलाई सकार्नुपर्नेछ । तिनको बसोबासको पुनःस्थापना र आजीविकाको व्यवस्था गर्नुपर्नेछ । त्यसै गरी भारतीयहरू नेपालमा रहन, बस्न, व्यवसाय गर्न पाउने हकबाट वञ्चित हुनेछन् । अथवा, कुनै अर्को व्यवस्था गर्नुपर्नेछ । नगरे सन् १९२३ मा ब्रिटिस सरकारसँग गरेका सन्धिपछिको अवस्था पुनर्जागृत हुनेछ । तर ब्रिटिस त अब दिल्लीमा छैनन् ! यसर्थ भन्नुहोस्, त्यस प्रकारको अवस्था उत्पन्न भएमा के गर्ने ? प्रबुद्ध व्यक्तिहरूको समूहले केकस्तो सिफारिस गरेको छ, त्यो सार्वजनिक भएको छैन । तर यति भन्न सकिन्छ, सुगौली सन्धिले गरेको अपमानबाट नेपाललाई मुक्त गर्ने सन् पचासको सन्धिलाई चलाउँदा धेरै विचार गर्नुपर्छ ।"
क्याम्पस खुलाउने कि बन्दै गर्ने ?,"त्रिभुवन विश्वविद्यालय अन्तर्गतको चितवनको भरतपुरस्थित वीरेन्द्र बहुमुखी क्याम्पसमा २०७६ मंसिर ९ गतेदेखि अनिश्चितकालीन रूपमा तालाबन्दी गरिएका कारण नियमित रूपमा अध्ययन गरिरहेका अधिकांश विद्यार्थी मर्कामा परेका छन् । प्राध्यापकहरूको अभावमा केही विषयको नियमित पठनपाठन हुन नसकेको भन्दै विद्यार्थीहरूले नै गरेको तालाबन्दी खुलाउने विषयमा हालसम्म पनि सम्बन्धित पक्षको ध्यानाकर्षण हुन सकेको छैन । यसका कारण सेमेस्टर प्रणाली अनुरूप ६६ महिनामा आफ्नो निर्धारित पाठ्यक्रम सकेर परीक्षाको तयारीमा लाग्ने विद्यार्थीहरू अन्योलमा परेका छन् । तमसो मा ज्योतिर्गमय अर्थात् अँध्यारोबाट उज्यालोतर्फ लैजाऊ भन्ने मूल आदर्शलाई आत्मसात् गरी अगाडि बढिरहेका उच्च शिक्षण संस्थाहरू नै यसरी तालाबन्दीका कारण अँध्यारोतर्फ अगाडि बढिरहने हो भन,े आफूलाई शिक्षाको उज्यालो घामबाट सदैव वञ्चित राख्तै आएका अन्य क्षेत्रलाई कसले र कसरी उज्यालोतर्फ डोर्याउने ? अभिभावक, क्याम्पस प्रशासन, क्याम्पसमा कार्यरत प्राध्यापकहरू र विद्यार्थी स्वयंले गम्भीर चिन्तनमनन गरी तालाबन्दीजस्ता क्रियाकलापलाई सदाका लागि अन्त्य गर्दै अन्य क्षेत्रमा पनि तालाबन्दी गर्न नहुने सन्देश प्रवाहित गर्दै जानु आवश्यक छ ।१२ कक्षा उत्तीर्ण गरेपछि पढाइसँगै आर्थिक उपार्जनबाट आफ्नो जीवनको उज्यालो भविष्य देखेर अधिकांश विद्यार्थी विदेशिने प्रवृत्ति बढ्दै गएको वर्तमान नेपाली परिवेशमा स्वदेशमै पढेर स्वदेशकै सेवा गर्न र स्वदेशभित्रै आफ्नो उज्ज्वल देख्ने विद्यार्थीहरूले नै क्याम्पसको ढोका ढकढक्याउँदै आएका छन् । तर तिनै विद्यार्थीको नियमित पठनपाठन अवरुद्ध पार्ने उद्देश्यले समयसमयमा गरिने यस किसिमका तालाबन्दीमा राजनीतिक स्वार्थ लुकेको छैन भन्न सकिँदैन । विद्यार्थीको भविष्य उघार्ने क्याम्पसका ढोकाहरू नै बन्द गरेर उनीहरूको भविष्यलाई अन्धकारतर्फ धकेल्ने र यस्तै दुष्प्रवृत्तिका कारण विद्यार्थीलाई विदेशिन बाध्य बनाउने प्रवृत्ति अन्त्य हुनु आवश्यक छ । विद्यमान समस्याको निराकरण गरी क्याम्पसमा लगाइएको ताला खुलाई विद्यार्थीको पठनपाठन गर्ने विषयमा त्रिवि पदाधिकारी, भरतपुर महानगरपालिकाका प्रमुख, क्याम्पस प्रशासन, प्राध्यापक, कर्मचारी, सम्बद्ध अभिभावक र आन्दोलनरत विद्यार्थीहरूको समेत गम्भीर ध्यानाकर्षण हुनुपर्ने देखिन्छ । डा मतिप्रसाद ढकाल, गैंडाकोट१, नवलपरासी"
कांग्रेस : रानो हराएको माहुरी,"किशोर नेपाल लिखित कांग्रेसको निर्मम चिरफार मा मेरै मनको कुरा लेखिए जस्तो लाग्यो । देउवा पार्टी सभापति भएपछिको मेरो पहिलो प्रतिक्रिया थियो उनी त्यस लायक छैनन् । र, नेपालको लेखले त्यही कुरा प्रमाणित गरिदिएको छ । केपी ओली प्रधानमन्त्री भएपछि देशमा सकारात्मक परिवर्तन हुने जुन अपेक्षा थियो, त्यसमा तुषारापात भइसकेको छ । बलात्कार, हत्या, हिंसा, अपराध, काण्डैकाण्ड, मूल्यवृद्धि, सीमा अतिक्रमण आदिले नेपाली मानसलाई भित्रैसम्म हल्लाइदिएका छन् । यस्तो अवसर हात लाग्दा पनि सशक्त जनमत भएको प्रतिपक्षले आफ्नो उपस्थिति देखाउन सकेन । सशक्त प्रतिवाद गर्नुको साटो हरेक काण्डमा आफ्नो पनि सहमति छ भनेजसरी मौन बसिदियो । देउवाले न पार्टीलाई गति दिन सके, न भ्रातृ संगठनहरूलाई बलियो बनाए । सीमा अतिक्रमण भएका बेला देश एकढिक्का हुनुपर्नेमा जिम्मेवार दलका पार्टी सभापतिले आवेशमा आएर प्रधानमन्त्रीकै सहमतिमा भारतले नक्सा निकाल्यो भन्नेजस्तो बकम्फुसे तर्क गरेर आफ्नो प्रतिष्ठा त गिराए नै, समग्र कांग्रेसीको शिर झुकाइदिए । देउवा सत्तामा हुँदा कालापानी भारतको अधीनमा थिएन ? प्रतिपक्षी दलको नेता, कैयौं पटक प्रधानमन्त्री भइसकेको व्यक्तिले जिम्मेवारपूर्ण तरिकाले सरकारलाई सुझाव दिनुको साटो सडकमा आवेश ओकल्नुले उनी पार्टी सभापति हुन लायक थिए कि थिएनन् भन्ने प्रस्ट पार्छ । अपराध अनुसन्धान नहुँदै आफ्नो पार्टीको मान्छेको समर्थनमा उत्तेजित भई विज्ञप्ति जारी गर्नु, वाइडबडी र बालुवाटार काण्डमा सशक्त आवाज उठाएर सडक तताउन नसक्नुले पूर्वराजा ज्ञानेन्द्रले उनलाई दिएको अक्षम को पगरी जायजै रहेछ भन्ने पुष्टि भएको छ । कांग्रेसले अब ढिला नगरी देउवालाई साइड लगाउनुपर्छ, अनि मात्र निराश कार्यकर्ता र शुभेच्छुकहरूमा नयाँ जोस भरिन सक्ला । कुसुम न्यौपाने, मध्यविन्दु११, नवलपरासी"
सिजनकै तरकारी महँगो,"बजारमा तरकारीको भाउ अकासिएको निकै भइसक्यो । प्याजको कुरा गर्ने हो भने, त्यो अझै अगाडिदेखि लगभग सुनकै भाउको अनुपातमा बढिआएकै छ । मन्त्री फेरिए पनि त्यसको सकारात्मक असर जनतामा पर्न सकेको छैन । हिजोआजको मौसमी तरकारी भनेका काउली, मुला, साग हुन् । तर यिनै तरकारी बजारमा सबैभन्दा महँगा छन् । तरकारी अत्यावश्यक उपभोग्य वस्तु हो । जतिसुकै महँगो भए पनि यसको बिक्री हुन्छ नै । तर त्यसको प्रत्यक्ष लाभ त्यही तरकारी उत्पादकले पाउन सक्दैन । बेमौसमी तरकारीको मूल्यवृद्धि हुनुलाई समान्य रूपमा लिन सकिन्छ । तर सिजन अनुसारको तरकारीको भाउ असामान्य रूपमा उकालो लाग्दा पनि सम्बन्धित निकाय मौन बसिदिँदा आम नागरिक चर्को मूल्य तिर्न बाध्य छन् । अर्कातिर, किसानले पनि उचित मूल्य पाउन सकेका हुँदैनन् । केही समयपहिले मन्त्रीसहितको टोलीले बजार अनुगमन गर्दा अनुगमनकर्ता नै थुनामा परेका थिए । यसले के प्रस्ट पार्छ भने, बिचौलियाका सामु सरकार निरीह छ । किसान र बजार बीचको भारी मूल्यान्तरमा केवल बिचौलिया मात्रै हावी छन् । यसलाई नियन्त्रण गर्न नसके जुनसुकै व्यक्तिले मन्त्रालय सम्हाले पनि आम नागरिकको नजरमा उसको छवि नराम्रै हुनेछ । सुजन देवकोटा, पालुङटार४, गोरखा"
सडक यात्रीको कति सस्तो ज्यान !,"अर्घाखाँचीको नरपानीसहित देशका विभिन्न ठाउँमा भएका सडक दुर्घटनामा ज्यान गुमाउनेहरूप्रति हार्दिक श्रद्धाञ्जली ! घाइतेहरूको शीघ्र स्वास्थ्यलाभको कामना !दैनिकजसो हुने दुर्घटनाले नेपालमा यात्रुहरूको जीवनको मूल्य नै नभए जस्तो महसुस हुन्छ । दुर्घटना हुन्छन्, न चालक सचेत हुन्छन्, न सम्बन्धित निकायले दुर्घटना रोक्न ठोस कदम चाल्छन्, न त आम नागरिकले नै केही पहल गर्छन् । कस्तो लापरबाही ! यसै पनि नेपालमा भौगोलिक हिसाबले सडक दुर्घटनाको जोखिम उच्च छ । दुर्घटना न्यूनीकरण गर्न प्रत्येक चालक सडकको अवस्थाबारे सचेत र सजग हुनुपर्छ, अथवा बनाइनुपर्छ । त्यसका लागि प्रत्येक घुम्तीको केही अगाडि नै घुम्तीबारे जानकारी, खाल्डाखुल्डीबारे जानकारी दिन सकिन्छ । सडक दुर्घटनाका बीभत्स पोस्टर राखेर दुर्घटनाको जोखिमबारे चालकलाई सजग गराउन सकिन्छ । यात्रुवाहक सवारी साधन चलाउन चाहने चालकसँग निश्चित वर्षको अनुभव र मानसिकशारीरिक रूपमा स्वस्थ हुनैपर्ने प्रावधान राख्न सकिन्छ । सडक दुर्घटनामा हुने मानवीय क्षतिले देशकै सामाजिकआर्थिक क्षेत्रमा पनि ठूलो र नकारात्मक प्रभाव पर्छ, पारिराखेको छ । आम नेपालीको यातायातको पहुँच भनेकै सडक यातायात हो, जसलाई सुरक्षित बनाउन झन्झन् ढिला भैराखेको छ । प्रकाश आचार्य, सान फ्रान्सिस्को, अमेरिका३० वर्षयताको नेपालको सार्वजनिक यातायात व्यवस्थापनलाई हेर्दा अझै पनि त्यत्तिकै अस्तव्यस्त छ । देशका विभिन्न ठाउँमा नागरिकले अनाहकमा ज्यान गुमाउनु परिरहेकै छ । अर्घाखाँची दुर्घटना पछिल्लो कडी हो । सख्त कानुन नबनाइकन यसमा सुधार हुने सम्भावना रौंजत्ति पनि छैन ।हाम्रो देशमा कतैको सडक पनि सुरक्षित छैन । राजधानी काठमाडौंकै पनि । सार्वजनिक यातायातको दुरवस्थाबाट सिक्ने कुरा त छैन नै, बरु यात्रीहरूको व्यथा लेखे लामो उपन्यास तयार हुन सक्छ । यस क्षेत्रका विकृति, ट्राफिक व्यवस्थापनका नीतिनियम, यात्रीले भोग्नुपरेका कष्टबारे कतैबाट गम्भीरतापूर्वक सुनुवाइ हुन सकेको छैन ।केही दिनअघिकै कुरा गरूँ । एउटा माइक्रोबस (हायस) मा सिट क्षमताभन्दा बढी ३५ जनाजति कोचिएका थियौं । ९० प्रतिशत यात्री अति कष्टमा थिए । उता सहचालक भाइ थप यात्री बोलाइरहेका थिए । कतिजना मेरो खुट्टा नटेक्नुस् न भन्दै थिए । ट्राफिक प्रहरी पनि केही चाल नपाएझैं सिटी फुक्दै जाऊजाऊ भनिरहेका थिए । अनि बसको अन्तिम गन्तव्यमा पुगेपछि सहायक भाइले चालकलाई भने, यो टिपमा त राम्रो कमाइ भयो, गुरु ! यस्तो छ, सार्वजनिक यातायातको ताल ! केपी अधिकारी, भैंसेपाटी, ललितपुर"
साना हातमा पुस्तक कि ग्याजेट ?,"सरोकारवाला केटाकेटीसँग प्रत्यक्ष सरोकार राख्ने संघसंस्थाले समयसमयमा खेलकुद, चित्रकला, संगीत तथा नृत्य प्रतियोगिता गर्न सक्छन् । सामाजिक रूपमा आयोजना हुने यस्ता कार्यक्रमको तयारीका लागि केटाकेटीले समय निकाल्नुपर्ने हुन्छ । बिस्तारै आउटडोर कार्यक्रममा संलग्न हुँदै जाँदा रम्दै जान्छन् ।अनि इन्टरनेटमा झुन्डिने बानी स्वतः कम हुँदै जान्छ ।"
नयाँ कृषिमन्त्रीका कार्यभार,"नेकपाका नेता, मार्क्सवादी विश्लेषक घनश्याम भुसाल कृषि तथा पशु विकास मन्त्री बनेका छन् । चिन्तनमनन र विश्लेषणको राजनीतिक मन्थनको समुद्रबाट निस्केर नीति तथा कार्यक्रम कार्यान्वयनको सानो पोखरीमा हामफालेका भुसालको यो निर्णय महत्त्वपूर्ण र साहसिक छ । सँगै, विष र विषादीबाट आक्रान्त, दान र अनुदानको विषवृक्षमा झांगिएको र आफ्नै नेता तथा कार्यकर्ताद्वारा पोषित तथा पालित दलाल पुँजीवादको उत्कृष्ट नमुना बन्नपुगेको कृषिक्षेत्र सम्हाल्न पुगेका नेता भुसाललाई आफ्नै आलोचनात्मक विचारको परीक्षण उत्तिकै चुनौतीपूर्ण र जोखिमयुक्त पनि छ । हुन त लोभ र डरबाट विचलित नहुने उद्घोष गर्दै पदभार सम्हालेका भुसालको यो भनाइ आस गर्न पर्याप्त छ । तर गराइमा कति अडिन सक्छन्, यो नै धेरै आस गरिएका नेताको राजनीतिक यात्राको अग्निपरीक्षा हुनेछ । निरन्तर धराशायी बन्दै ओरालो लागेको आम नेपालीको जीविकाको मुख्य आधार कृषिक्षेत्र आफैमा मौलिक, बृहत र विस्तृत क्षेत्र हो । आम नेपालीको आम्दानी र रोजगारीको मुख्य क्षेत्र कृषि विकासमा यो मन्त्रालयको केन्द्रीय भूमिका छ । कृषि शिक्षा, अनुसन्धान र प्रसार मूल कार्यभार रहेको यो मन्त्रालयका बहुआयामिक अन्तरसम्बन्धहरू व्यवस्थापन गर्ने नीतिगत, संस्थागत र कार्यक्रमिक योजनाको नेतृत्व गर्नु नै यसका मन्त्रीको मुख्य जिम्मेवारी हो । युवा जोशजाँगर बोकेका भविष्यका कृषिकर्मीको पलायन, बढ्दो बाँझो जमिन र महिलाकरण, खाद्यान्न तथा अन्य कृषि उपजको व्यापक आयात, जलवायु परिवर्तनको निरन्तर बढ्दो जोखिम, खानेकुरामा रसायन र विषादीको समस्या, उत्पादक साना तथा सिमान्त किसानका लागि उत्पादनका आवश्यक स्रोतसाधन, उन्नत वीउ, मल र चिस्यानको जोहो र दलालमुक्त बिचौलिया बजार बन्दोबस्त अहिले कृषि विकासका आधारभूत सवाल हुन् । कृषि अनुसन्धान, प्रसार र प्रशासन संयन्त्रको पुनर्संरचना र सरकारी तथा गैरसरकारी क्षेत्रमा कार्यरत कृषि प्राविधिकको क्षमता वृद्धि र हाम्रो आफ्नै भौगोलिक तथा पर्यावरणीय विशेषतामा उपयुक्त कृषि प्रविधि विकास पनि उत्तिकै महत्वपूर्ण छन् । दीर्घकालीन सोचसहित यिनको सम्बोधन नगरी हाम्रो कृषि क्षेत्रको रूपान्तरण सम्भव हुँदैन । विडम्बना, यो मन्त्रालय असफल भैसकेका संस्थागत संरचना, नीति तथा कार्यक्रमको निरन्तरतासँगै उठ्नै नसक्नेगरी थला परेको छ । माथिका सवालहरू सम्बोधन गर्ने त परै जाओस्, यसले परम्परागत कृषिको बिंडोसम्म थाम्नसकेको छैन । कतिपय अवस्थामा यसले उत्साहित उद्यमी र किसानका प्रयासहरूमा उत्साह थप्नुको साटो बेलाबेला ढिलासुस्ती र अकर्मण्यताको तगारो बनेर हलो अड्काउनेसमेत गरेको छ । यो नेपालले भोग्दै गरेको कृषि तथा खाद्य क्षेत्रको गहिरो संकटप्रति पूर्णरूपमा उदासीन र मौन छ । मूल उद्देश्यमै मौन भएको मन्त्रालयको नीति तथा कार्यक्रम शव्दजालमा मात्र सीमित छ भने यसको बजेट राजनीतिक पार्टी, तिनका आसेपासे र गुटका प्युसा चाल्न दान र अनुदानमा सीमित गरिएको छ । ८ अर्बको प्रधानमन्त्री कृषि आधुनिकीकरण परियोजनामा गरिने अन्धाधुन्ध अनुदान वितरण र दुरुपयोग यसको बलियो प्रमाण हो । स्वस्थ खानेकुरा, स्वच्छ माटो, पर्यावरण, ग्रामीण समुदायको जनजीविका, किसानको स्वाभिमानी जीवनशैली जस्ता कृषिका मूल मर्मलाई आत्मसात गर्न बिर्सेको मन्त्रालयले रोजगारी र आम्दानीको कुनै व्यावहारिक ठोस कार्ययोजना प्रस्तुत गर्नसकेको छैन । प्रांगारिक कृषि प्रबर्द्धनको सुझाव दिन एउटा कार्यदल गठन र त्यसको प्रतिवेदन बनाउने बाहेक यसले कृषि रूपान्तरणका सरकारी घोषणा र कृषि सुधारका प्रतिबद्धतालाई समेत भूलेको छ । उदाहरणका लागि, कर्णाली प्रदेशको प्रांगारिक कृषिका आधार तयार पार्ने कार्यमा सघाउने र गतवर्ष प्रस्तुत गरेको अर्गानिक नेपाल बनाउन कृषि उपजहरूको अर्गानिक उत्पादन गर्ने अभियान तत्काल सुरु गर्ने भन्ने कुरासमेत यसले पूर्णरूपमा बिर्सेको छ । कृषि विकासका लागि संरचनागत तथा संस्थागत सुधार गर्ने, अनुसन्धान, शिक्षा र प्रविधिलाई उन्नत बनाउन आवश्यक ठोस नीतिगत प्रस्ताव र कार्यक्रम ल्याउनुको साटो, यो अनुदानका वरिपरिमात्र रमाएको छ । आधुनिकीकरण, विशिष्टीकरण र व्यावसायीकरणको रटमात्र लगाएर जागिर पचाएको मन्त्रालयले नेपालको कृषिलाई कागजमा मात्र दुरुस्त राख्ने विगतको पुनरावृत्ति मात्र दोहोर्याएको छ । भूउपयोगका न्यूनतम मापदण्ड बनाएर कृषिभूमि व्यवस्थापन गर्ने जाँगरसम्म नगरेको मन्त्रालयले विशेष उत्पादन पकेट, ब्लक, जोन र सुपरजोनको उरन्ठ्याउलो कार्यक्रम ल्याएको छ । खाद्यान्न उत्पादन र तुलनात्मक लाभका कृषिक्षेत्र प्रबर्द्धनमा ध्यान दिनुको साटो ठूला छिमेकीका प्राथमिक उत्पादनमै प्रतिस्पर्धा गर्ने अव्यावहारिक योजना र कार्यक्रम बनाएर आम नागरिकले तिरेको कर र तिनैका नाममा ल्याएको दान र ऋणको दुरुपयोग गरेको छ । भरपेट खानसमेत विदेशिन बाध्य किसानलाई नाफा कमाउनका लागि गरिने व्यापारिक हरित क्रान्ति कृषिमात्र विकल्पका रूपमा प्रस्तुत गरेर झनै निराश बनाएको छ । बृहत कृषि क्षेत्रको विशाल सम्भावनालाई कृत्रिम रसायन र विषादीको साँघुरो बाटो हिँडाएर मानव तथा माटोको स्वास्थ्यमाथि खेलवाड गर्दै बिचौलिया दलाल र ठूला व्यापारी पोस्न उद्यत छ । यी त कृषि क्षेत्रका सवाल, असफलता र दुष्कर्मका केही नमुनामात्र हुन् । यसभित्रका विकृतिको चाङलाई हटाउन समय लाग्ला । अहिलेकै अवस्थामा आम सरोकावाला र किसानमा कृषि कर्मप्रति उत्साह जगाउन मन्त्रालयको विश्वसनीयता मात्र बढाउने कुरा पनि चानचुने छैन । दान र अनुदानका रकममा हालीमुहाली गरेर छोटी भन्सार भनेर बदनामी कमाएको कृषि मन्त्रालयले नेपाली किसान र कृषिका हितमा काम गर्छ भन्ने विश्वास नजागेसम्म यसप्रतिको आमधारणा नेतृत्व सम्हाल्ने मन्त्रीप्रति पनि सकारात्मक भैरहँदैन । विगतका कमजोरीबाट पाठ सिक्दै अहिलेका सवालहरूको सम्बोधन गर्न दूरदृष्टिकोण सहितको स्पष्ट खाका बनाउनसके मात्र मन्त्रालयको विश्वसनीयता बढ्दै जान्छ । यस अर्थमा नयाँ कृषि मन्त्रीका नेपालको कृषि सपार्ने धेयका लागि मुख्य कार्यभार यस्ता छन् ःवाम गठबन्धनको १० वर्षभित्र प्रांगारिक बनाउने घोषणा, प्रदेश सरकारको कर्णाली प्रदेशलाई प्रांगारिक बनाउने आधार तयार गर्ने गतवर्षको निर्णय र नेपाली नागरिकको खाद्य तथा पोषण सुरक्षा सम्बन्धी संविधान प्रदत्त हकको प्रत्याभूतिका लागि कृषि क्षेत्रलाई खाद्यमा आत्मनिर्भर र तुलनात्मक कृषि उपजको प्रबर्द्धन गर्ने नीतिको प्रबर्द्धन गर्नु उनको पहिलो दायित्व हो । कृषि क्षेत्रलाई क्रमशः प्रांगारिक बनाउँदै कृषि तथा पशुपक्षीजन्य प्रमुख खाद्य वस्तुहरूको उत्पादन तथा उत्पादकत्वमा वृद्धि गरी मुलुकमा भैरहेको खानेकुरा लगायत कृषिजन्य आयातलाई प्रतिस्थापन गर्दै लैजाने तत्कालीन कार्यभार छ । दिगो कृषि विकासका मापदण्डका आधारमा खाद्यमा आत्मनिर्भर र तुलनात्मक लाभका कृषि उपजबाट रोजगारी र आम्दानी बढाउन पर्यावरणीय कृषि विकासको ढाँचामा आधारित कृषि पद्धति अपनाउन र सोही अनुरुपका कार्यक्रमको प्रभावकारी कार्यान्वयन अर्को मुख्य कार्यभार हो । नेपाल जस्तो विविध तथा पहाडी कृषि प्रणालीमा यस्तो ढाँचा अवलम्बन गर्नुको विकल्प छैन । यसका लागि तत्कालै कृत्रिम रसायन तथा रसायनमा आधारित विषादीहरूबाट कृषिक्षेत्र लगायत मानव स्वास्थ्यमा बढ्दो जोखिम न्यूनीकरणका लागि नियमन, अभिमुखीकरण र जनचेतना अभिवृद्धिका कार्यक्रमहरू सञ्चालन गरिनुपर्छ । त्यसैगरी अहिले भैरहेको खेती पद्धतिका आधारमा जैविक क्षेत्र पहिचान र वर्गीकरण गरी पूर्ण जैविक क्षेत्रहरूमा रसायन र विषादीमा रोक लगाउँदै यी क्षेत्रमा रासायनिक मल अनुदान कटौती गर्नुपर्छ । प्रांगारिक मल, गोठ सुधार, कम्पोष्ट मल र जैविक मल र विषादी बनाउन आवश्यक प्रविधि र क्षमताको विकास गरिनुपर्छ । कर्णाली प्रदेश सरकारले प्रदेशलाई नै प्रांगारिक कृषि बनाउन आधार तयार गर्ने निर्णय गरेको सन्दर्भमा त्यहाँ दिइने रासायनिक मलको अनुदानको वैकल्पिक व्यवस्था मिलाउने प्रबन्ध गरिनुपर्छ । प्रांगारिक कृषि प्रबर्द्धन र नियमनका लागि तत्कालै एक स्वायत्त संयन्त्र बनाइनु उपयुक्त हुन्छ । कृषि तथा पशुपछी विकास मन्त्रालय मातहतका निकायहरूको संरचनागत समीक्षा गरी तीनै तहको संरचना पुनर्गठन र कार्यादेश परिमार्जन गर्ने प्रबन्ध मिलाउनुपर्छ । सरकार, राष्ट्रिय तथा अन्तर्राष्ट्रिय गैरसरकारी संघसंस्थावाट खाद्य तथा कृषि क्षेत्रमा सञ्चालित परियोजनाको प्रभावकारिता र उपलब्धिको स्वतन्त्र समीक्षा गरी यिनको कार्यक्रम र कार्यविधि परिमार्जन गर्दै प्रांगारिक कृषिउन्मुख बनाउन आवश्यक कदम चाल्नु आवश्यक छ । समग्रमा खस्कँदो कृषिक्षेत्र र यसको नेपाली समाजमा पर्ने दूरगामी असर विश्लेषण गरी कृषि विकासको ठोस नीति र कार्यक्रम ल्याउनुको साटो परम्परामात्र धानेर आफ्नै समृद्धि सपना हावामा उडेकोसम्म पत्तो नपाएको सरकारका नयाँ मन्त्रीलाई यो काम फलामको च्युरा चपाउनु बराबर छ । विगतमा कर्मचारीको असहयोग, आफ्नै सचिवालय, आसेपासे र मन्त्रालयका हाकिमहरूको असक्षमता र चाकरी, दलालसँगको लसपस र उद्घाटनका मालाखादा, बैठक र विदेश भ्रमण वरिपरि नै कुहिराको कागजस्तै मन्त्री हराएका थुप्रै उदाहरण छन् । कम्तीमा यी अनुभवबाट सिक्दै सच्याउने आँट गर्नसके फरकपनको सुरुवात हुनेछ । यत्तिको आसलाग्दो नेताले कम्तीमा किसानलाई थला पार्ने र आम उपभोक्तालाई जिउँदै मार्ने नसर्ने दीर्घरोग सार्ने खानेकुराको प्रबर्द्धन गर्ने रसायन र विषमा आधारित हरित क्रान्ति कृषिको नेतृत्व नगरुन् । उनले हामो कृषि सभ्यता र खाने संस्कृति जोगाउने हैसियत बनाउन कृषि रूपान्तरणको स्पष्ट ढाँचा र दूरगामी दृष्टिकोण प्रस्तुत गरेर आफ्नो क्षमतासम्म देखाउनसके राम्रो सुरुवात गरे भन्नेमा आशावादी हुन सकिन्थ्यो कि ? ढाँटको मानो खाई पत्याउनु भनेझैं नयाँ मन्त्रीले अघि सार्ने प्रस्ताव, यसको कार्यान्वयनको ढाँचा र नतिजा हेर्न अहिले सबै केही समयका लागि पर्खिरहेका छन् ।"
सिद्धान्तविमुख विश्वविद्यालय,"समाजशास्त्री म्याथ्यु डेसमन्डले सन् २०१७ लाई अमेरिकी समाजशास्त्रको इतिहासमा विशेष वर्ष बनाइदिए । कारण थियो उनको बहुचर्चित पुस्तक एभिक्टेड (निकाला) । पुस्तकले ठूला सिद्धान्त प्रतिपादन वा घटनाको खोज गरेर चर्चा कमाएको भने होइन । समयमा घरभाडा तिर्न नसक्दा दुःख भोगिरहेका गरिब अफ्रिकीअमेरिकी र समयमा घरभाडा नपाउँदा कष्ट झेलिरहेका अफ्रिकीअमेरिकी, मध्यमवर्गीय घरधनीको समस्यालाई उनले इथ्नोग्राफिक (जनजातीय) अध्ययनमार्फत पेस गरे । हाल हार्वर्ड विश्वविद्यालयमा प्राध्यापनरत उनको यो प्रयोगलाई नयाँ पुस्ताका समाजशास्त्रीले विशेष मन पराए । २००८९ सम्म दुई वर्षको अनवरत नवीन खोजको परिणाम समेटिएको पुस्तकलाई अमेरिकी पाठक र प्राज्ञिक वर्गले पनि खुबै रुचाइदिए । फलस्वरूप पुस्तक न्युयोर्क टाइम्स बेस्ट सेलर बन्योÙ पुलित्जर पुरस्कार पायो । यो सँगै पुस्तकले हार्वर्ड विश्वविद्यालयमा समाजशास्त्रको औपचारिक अध्ययनमा पनि प्रवेश पायो । गत वर्ष नै अमेरिकी समाजशास्त्रीहरूको वार्षिक सम्मेलनमा इन्डियाना विश्वविद्यालयमा विद्यावारिधि गरिरहेकी नाइजेरियाली रेवाट कोइवाटाको यस्तै खाले शोधले बेस्ट मेथडोलोजीको वर्ष उपाधि हासिल गरेको थियो । यो पंक्तिकारसमेत सम्मिलित उक्त सम्मेलनमा उनले द्वन्द्वोत्तर समाजमा हठात् बदलिएका अर्थतन्त्र र सांस्कृतिक अभ्यासलाई अपनाउन नाइजेरियाका आदिवासीले गरेको संघर्ष, भोगेका चुनौती र कठिनाइलाई झन्डै डेसमन्डकै विधिमा पेस गरेकी थिइन् । शोधको निष्कर्षले भौतिक द्वन्द्वको अन्त्य भए पनि कसरी त्यसले अर्को भयानक तर अमुक द्वन्द्वलाई विकसित गर्छ भनी चर्चा गरेको छ । उनको शोधले विश्वभरबाट सहभागी झन्डै पाँच हजार विभिन्न शोधपत्रलाई पछि पारेको थियो । समाजशास्त्र विधामा गरिएको नवीन प्रयोग र निष्कर्ष नै यो शोधका बलिया पक्ष हुन् ।यसको मतलब के हो भने, नवीन खोज र अनुसन्धान विधिले सामाजिक समस्यालाई फरक ढंगबाट खोतल्ने काम त गर्छ नै, हाम्रा शैक्षिक पाठ्यक्रमले अपनाएका बाह्य सैद्धान्तिक मान्यतामा नयाँ मान्यता र सर्त कति आवश्यक छन् भन्ने पनि संकेत गर्छ । यही गतिशील समाज र आर्थिक परिवर्तनलाई दिशानिर्देशक बन्न सक्छ । यी दुइटा प्रतिनिधि घटनाले समाजशास्त्रको इतिहासमा नयाँ मोड दिए र सामाजिक समस्यालाई नवीन दृष्टिकोणबाट पेस गर्दा समाजले लिन सक्ने फाइदातिर पनि औंल्याए । उपर्युक्त पुस्तक र शोधले प्रचलित सिद्धान्तको कर्मकाण्डी धार पछ्याएनन् । समाजशास्त्रीय अध्ययनबाहिर मानिएको इथ्नोग्राफिक विधिलाई प्रयोगमा ल्याए । विश्व समाजशास्त्रको दुनियाँमा नयाँ बाटो दिए, जसले द्वन्द्वात्मक सम्बन्धभित्र पनि प्रकार्यात्मक अन्तरसम्बन्ध हुन्छ भन्ने फरक विश्लेषणको उपागम दियो ।यो अभ्यास नेपाली समाजशास्त्रका लागि अनौठै हो । अनौठो कुन अर्थमा भने, अहिलेसम्म नेपाली समाज विज्ञानमा इथ्नोग्राफिक विधिको प्राज्ञिक साधना मानवशास्त्रभित्र मात्र हुँदै आएको छ । चलनचल्तीमा इथ्नोग्राफिक अध्ययन समाजशास्त्रीय अध्ययनभित्र पर्दैनन् । डेसमन्ड वा कोइवाटाले जस्तै समाजशास्त्रीय अध्ययनका लागि शास्त्रीय सिद्धान्तको जगमा हाम्रा आफ्नै मौलिक तरिका र विधिलाई विकास गर्ने समाजशास्त्री नेपालभित्र देखिएका पनि छैनन् ।समाजशास्त्र र अन्य सामाजिक विज्ञान विषयको अध्ययन सन् १९८० को उत्तरार्धदेखि हुन थालेको हो । यसरी हेर्दा नेपाली समाज विज्ञान अध्ययनअध्यापनको उमेर ४० वर्षजति हुँदै छ । समाजशास्त्र मात्रमा दीक्षित विद्यार्थीको संख्या हजारौं पुगिसकेको छ । संख्याका हिसाबले समाजशास्त्र सबैभन्दा आकर्षणको विषय हो । तर गत ४० वर्षमा त्रिवि र समाजशास्त्र लगायतका सामाजिक संकायले स्वामित्व ग्रहण गरेको कुनै पनि नयाँ सिद्धान्त (थेसिसएन्टिथेसिस) प्रतिपादन भएको छैन । हाम्रो शैक्षिक पाठ्यक्रम र शिक्षण पद्धतिले विद्यार्थीलाई मौलिक अध्ययन र खोजका लागि जिम्मेवार बनाउन नसक्दाको परिणाम त्यस्ता शोध पुस्तकालयका अभिलेखमा गएर थन्किएका छन् । त्रिभुवन विश्वविद्यालय (त्रिवि) का समाजशास्त्र लगायतका अन्य सामाजिक संकायका विभिन्न तहमा अध्ययन गरेका हजारौं शोधार्थी छन् । तिनले वर्षेनि उत्तिकै संख्यामा आफ्ना शोध सम्बन्धित विभाग र त्रिवि केन्द्रीय पुस्तकालयमा पेस गर्छन् । यीमध्ये ७२ प्रतिशतभन्दा बढी शोधका शीर्षक, खोज तथा अनुसन्धानका मुद्दा र तिनको निष्कर्ष, अनुसन्धान विधि र अध्ययन क्षेत्र झन्डैझन्डै मिल्छन् । तिनले मौलिकता पहिल्याउन र खोज्नै सकेका छैनन् । पाठ्यक्रममा समावेश सिद्धान्तमाथि पनि न्याय गर्न सकेको देखिँदैन । समाजशास्त्रमा विश्वविद्यालय अध्ययन सकेका विद्यार्थीको बजारखपत संख्या सन्तोषजनक देखिन्न । एउटा अध्ययन अनुसार, त्रिविबाट निस्किएका हरेक सय विद्यार्थीमध्ये १०१५ जनाले मात्रै विषयजन्य रोजगारी पाएका छन् । बाँकी, अन्य पेसा वा रोजगारीमा छन् । यसका पछाडि पेसाव्यवसायको रोजाइ र रुचिजस्ता अनेक कारण भए पनि मूल कुरा हाम्रो पाठ्यक्रम र रोजगारी बजार समाज वैज्ञानिक उत्पादन गर्न उत्प्रेरित गर्ने खालको नहुनु नै हो । पछिल्ला वर्षमा भर्ना प्रक्रियामा सुधारले समाजशास्त्र लगायत केन्द्रीय विभागमा विद्यार्थी संख्यामा उल्लेख्य कमी आएको छ । तथापि आवेदक र भर्ना संख्याको औसत अनुपात १ः४ छ । यो समाजशास्त्र जस्ता विषय अध्ययनप्रतिको विद्यार्थी आकर्षणको तथ्य हो । अद्यापि समाजशास्त्र लगायतलाई खोजअनुसन्धानका रूपमा भन्दा पनि पेसानोकरीमा पेस गरिने डिग्री लिने विषयकै रूपमा लिइन्छ । यसले अध्ययनशील विद्यार्थी, नवीन खोज तथा अनुसन्धानमा समर्पित र प्रतिबद्ध विद्यार्थीलाई उत्प्रेरित गर्दैन । एउटा रोचक तथ्य छ । समाजशास्त्र लगायतका पाठ्यक्रम सन् १९९० वा २००५६ जस्ता हरेक ऐतिहासिक राजनीतिक उतारचढावबाट उल्लेख्य प्रभावित भएका छन् । सिफारिसमा शास्त्रीय सिद्धान्तहरू दोहोरिएका छन् । नेपालभित्र नेपाली समाजशास्त्रीले गरेका नयाँ खोजविधि, सैद्धान्तिक उपागम प्राथमिकतामा परेका देखिन्नन् । संरचनात्मक प्रकार्यवाद वा मार्क्सवादी दृृष्टिकोण जस्ता प्रभुत्वशाली मानिएका दृष्टिकोण अन्तर्गत नेपाली समाजशास्त्रीले गरेका मौलिक खोज तथा पठन सामग्री १० प्रतिशतभन्दा पनि कम सिफारिसमा परेका छन् । नयाँ विधिबाट नयाँ सैद्धान्तिक धार बनाउनु कठिन र जोखिमपूर्ण हुन्छÙ आलोचनात्मक तथा गहन अध्ययनको खाँचो हुन्छ । शोधार्थी एक्लैको साधना र मेहनतले मात्र सम्भव हुने काम होइन यो । यसका लागि सम्बन्धित संकायविभाग, शैक्षिक वातावरण तथा शिक्षण पद्धति र विद्यार्थीको सुदूर दृष्टि जिम्मेवार हुन्छन् । उल्लिखित दृष्टान्तका आआफ्नै आर्थिकसामाजिक सीमा अवश्य छन् । विद्यार्थीका रुचि र बाध्यता उत्तिकै जिम्मेवार छन् । सम्बन्धित संकाय र विभागका छुट्टै आर्थिकप्रशासनिक कठिनाइ पनि होलान् । तर महत्त्वपूर्ण प्रश्न, समाजशास्त्र जस्ता विषयलाई जागिरे डिग्री र प्रमाणपत्रको घेराबाट कसरी निकाल्ने भन्ने नै हो । यो जिम्मेवारी मूलतः सम्बन्धित संकायविभागकै हो । यसका लागि शिक्षणअनुसन्धान विधि एवं पद्धतिलाई प्रचलित सिद्धान्तमा भएका खोट केलाउनपट्टि केन्द्रित गर्न आवश्यक छ, जसले नेपाली समाजको अर्थराजनीतिक, सामाजिक तथा सांस्कृतिक विशिष्टता अनुसार समस्याको पहिचान गर्न सकोस् । त्रिविले विद्यावारिधी लगायतका विशिष्ट अध्ययनमा अपनाएको भर्ना विधिको कुरा गरौं । सामान्यतः उल्लिखित तहका लागि आवेदकको तल्ला शैक्षिक तहको प्राप्तांकभन्दा विगतका प्राज्ञिक उपलब्धि महत्त्वपूर्ण हुन्छन् । आवेदकको खोजअनुसन्धान, राष्ट्रियअन्तर्राष्ट्रिय जर्नलमा प्रकाशित कृति, भविष्यमा गर्न चाहेको खोजअनुसन्धानको विषय र सैद्धान्तिक दृष्टि, यसप्रति उसको समर्पणलाई भर्ना हुन योग्य आधार बनाइन्छ । यस्तो अभ्यासले उम्मेदवारको लेखाइ र प्रस्तुति, समस्याको सैद्धान्तिक बुझाइ, नवीनता खोज्ने क्षमता विकास गर्नुका साथै विद्यार्थीलाई भविष्यमा नयाँ सिद्धान्तका लागि चिन्तनशील बनाउँछ । तर, आज पनि समाजशास्त्र लगायतका विभागसंकायको मूल्यांकन प्रवेश परीक्षाबाट बाहिर निस्कन सकेको छैन । समग्र त्रिवि समाजशास्त्र संकाय लगायतका विभागीय शैक्षिक कार्यक्रम पाठ्यक्रम निर्माण र त्यसको कर्मकाण्डीय पठनपाठनमै खुम्चिएको छ, न त्यो अध्ययनअध्यापन तथा खोजअनुसन्धान लक्षित एवं प्रेरित छ । शिक्षकविद्यार्थी दुवै नीरसप्रायः लाग्छन् । नवीन सिद्धान्तको खोजअनुसन्धान विधि अपनाई नीरस, कर्मकाण्डी र परीक्षाकेन्द्रित उच्च शिक्षालाई प्राज्ञिक तुल्याउनु आवश्यक छ । यो कसरी सम्भव छ ? यस्तो किन भइरहेको छ ? सम्भवतः यसको एउटै ठोस जवाफ छैन । कारण विविध छन् । हाम्रा आर्थिक व्यवस्था, सामाजिक मान्यता, राज्यको चरित्र, राजनीतिक दलका प्राथमिकता आदि प्राज्ञिक चिन्तन र खोजअनुसन्धानका लागि जिम्मेवार छन्, जसले समाजशास्त्र जस्ता सामाजिक विज्ञानलाई अद्यापि सामाजिक प्रतिष्ठा र पेसाको विषय मात्रै बनाइदिएका छन् ।"
इराकको प्रदर्शनमा १५ को मृत्यु,"नसिरिया, इराक (एएफपी) इराकमा जारी सरकारविरोधी प्रदर्शनका क्रममा बिहीबार भएका हिंसामा कम्तीमा १५ जनाको ज्यान गएको छ । बीबीसीका अनुसार प्रदर्शनकारीले दक्षिणी सहर नसिरियास्थित दुइटा पुलमा अवरोध पुर्याएपछि सुरक्षाकर्मीले हस्तक्षेप गरेका थिए । त्यस क्रममा कम्तीमा १ सय ५० जना घाइते छन् । अलजजिरा सञ्चारमाध्यमका अनुसार प्रदर्शन रोक्न सेना परिचालन गरिएपछि हताहत हुनेको संख्या बढेको हो । इराकी सेनाले देशमा शान्ति तथा सुव्यवस्था कायम राख्न सेनाको आपत्कालीन एकाई गठन गरिएको समेत जनाएको छ । इराकमा रोजगार तथा सार्वजनिक सेवा सुधारको माग गर्दै अक्टोबर एकदेखि नियमितजसो प्रदर्शन गरिँदै आएको छ । प्रदर्शनमा उत्रेका इराकीले रोजगारीको व्यवस्था तथा भ्रष्टाचार अन्त्यको समेत माग गरेका बीबीसीले उल्लेख गरेको छ । यसअघि इराकी प्रधानमन्त्री अदेल अब्दुल महदीले जनताले शान्तिपूर्वक विरोध तथा प्रदर्शन गर्न पाउने तर हिंसा स्वीकार गर्न नसकिने बताएका थिए । महदी प्रधानमन्त्रीमा चयन भएको एक वर्षभन्दा केही बढी भएको छ । उनले प्रदर्शनकारीलाई सम्बोधन गर्दै मन्त्रिपरिषद् पुनर्गठन गर्ने तथा सुधारका कार्यक्रम ल्याउने बताए पनि विरोध रोकिएको छैन । इराकी मानवअधिकार आयोगका अनुसार नसिरियाका साथै इराकका दक्षिणी सहर दिवानिया र नाजाफमा पनि प्रदर्शन भएको छ । प्रदर्शनका सहभागीमध्ये अधिकांश युवा तथा बेरोजगार रहेका बीबीसीले जनाएको छ ।इराकमा भएका प्रदर्शनका क्रममा प्रहरीले अत्यधिक बल प्रयोग गरेको एक सरकारी प्रतिवेदनमा उल्लेख छ ।"
जहाँ महिलाले चलाउँछन् बजार,"इम्फाल भारत मणिपुरको राजधानी इन्फालस्थित एउटा बजारमा पुरुष पसले र व्यापारी भेटिन्नन् । पुरुष भेटिए पनि ग्राहकका रूपमा मात्रै । ईमा केइथेल नामले चर्चित उक्त बजार ४ सय ८६ वर्षयता महिलाले नै सञ्चालन र व्यवस्थापन गर्दै आएका छन् । मणिपुरी भाषामा ईमा को अर्थ आमा हो । अर्थात् आमाहरूबाट बजार सञ्चालित छ । महिलाबाट मात्रै सञ्चालन र व्यवस्थापन हुँदै आएको यो बजार एसियाकै सबैभन्दा ठूलोमध्येको एक भएको भारतीय सञ्चारमाध्यमले जनाएका छन् । बजार व्यवस्थापकले एउटा नियमै बनाएको छ, बजारमा विवाहित महिलाले मात्रै पसल राख्न पाउँछन् । बजारमा ५ हजार महिला व्यापारीपसले छन् । प्रमुख रूपमा स्थानीय स्तरमा उत्पादित वस्तु, हस्तकला निर्मित सामग्री बजारमा बिक्रीका लागि बढी राखिएका छन् । त्यसो त बजारमा घरायसी सामानदेखि लुगाफाटोको पनि किनमेल हुन्छ । सातै दिन खुला रहने यो बजार बिहान ५ बजेदेखि बेलुका ७ बजेसम्म सञ्चालन हुन्छ । यो मदर मार्केट मा पसले त महिला भई नै हाले, अन्य काम पनि महिलाबाटै गराइन्छ । बजारलाई लैंगिक समानता र महिला सशक्तीकरणको यो एउटा अनौठो उदाहरण मानिन्छ ।यो बजार एउटा मात्रै महिला संघ (वुमन युनियन) द्वारा व्यवस्थापन हुँदै आएको छ । एक पिँढीबाट अर्को पिँढीका महिलामा व्यापार र व्यवस्थापन वर्षौंदेखि हस्तान्तरण हुँदै आएको छ । ईमा क्याथेल का महिला पसलेले वार्षिक रूपमा ७३ हजारदेखि २ लाख भारतीय रुपैयाँसम्म आम्दानी गर्छन् । यो बजारको वार्षिक कारोबार ४०५० करोड भारु रहेको अनुमान गरिएको छ ।यो बजार बाध्यतावश सुरु भएको हो । सन् १५३३ मा जबर्जस्ती लादिएको श्रम प्रणालीको उपज हो यो बजार । उक्त श्रम प्रणालीलाई लल्लुपकाबा भनिन्छ । श्रम गर्नैपर्ने कडा कानुनका कारण स्थानीय मेइती समुदायका पुरुष घरभन्दा बाहिर टाढा खेती गर्न वा युद्ध गर्न पठाइए । महिला गाउँघरमै बस्न बाध्य भए । महिलाले घरको खर्च निकाल्न हातले बनाएका सामान बेच्न सुरु गरे ।मुट्ठीभर महिलाले सुरु गरेको ईमा केइथेल बजार अझै पनि जीवित छ । यो बजारले धेरै पटक विभिन्न अवरोधको सामना गर्नुपर्यो । त्यसै क्रममा सन् १८१९ मा तत्कालीन बेलायत सरकारद्वारा स्थानीयले उत्पादन गरेको धान अर्को मुलुकमा निर्यात गर्ने, पानीमाथि बढी कर लगाउनेजस्ता कानुन लागू गरेपछि बजार शिथिल बनेको थियो । त्यस्तै, सन् १९३९ मा कडा सुधार नीति लागू गरेको विरोधमा महिलाले नुपी लान (महिलाहरूको आन्दोलन) सुरु गर्न बाध्य पारिएको थियो । उक्त आन्दोलनलाई दबाउन तत्कालीन बेलायत सरकारले यो बजारको जग्गा र भवन विदेशी तथा बाहिरियालाई बेच्ने प्रयाससमेत गरेका थिए तर ईमा केइथेल का आमाहरूले हिम्मत हारेनन् । उनीहरूले कायम गरिसकेको परिचय आन्दोलनले थप उचाइमा पुर्यायो । आजसम्म पनि बजार सुचारु रहनुबाट त्यसको पुष्टि हुन्छ ।"
"कानुन जारी, चीनको चेतावनी","हङकङमा के भइरहेको छ ?अमेरिकी राष्ट्रपति ट्रम्पले कानुन प्रमाणीकरण गरेसँगै हङकङका प्रदर्शनकारीले खुसी मनाएका छन् । लोकतन्त्रको माग गर्दै हङकङमा गत जुनदेखि हरेक सप्ताहन्तमा विरोध प्रदर्शन गरिँदै आएको छ । भर्खरै सम्पन्न स्थानीय परिषद्को निर्वाचनमा लोकतन्त्र पक्षधरले ऐतिहासिक जित हासिल गरेका थिए । हिंसात्मक प्रदर्शन चर्किंदै गएपछि प्रदर्शनकारीले बेइजिङ पक्षधर भनिएका व्यापारिक प्रतिष्ठानलाई ताकेर पेट्रोल बम प्रहार गरेका छन् । गत जुनमा विवादास्पद सुपुर्दगी विधेयक पारित गराउने सरकारी योजनाको विरोधमा प्रदर्शन सुरु भएको विरोध प्रदर्शन पछिल्ला दिनमा विधेयकको खारेजी तथा हङकङकी कार्यकारी प्रमुख क्यारी लामको राजीनामामा केन्द्रित छ । हङकङमा अपराध तथा बलात्कार आरोप लागेकालाई मुख्य भूमि चीनमा सुपुर्दगी गर्ने प्रावधानसहितको विधेयक ल्याइएपछि त्यसको विरोधमा प्रदर्शन सुरु भएको हो । प्रदर्शनकारीले स्वतन्त्रताविरोधी चिनियाँ न्याय प्रणालीले हङकङवासी पीडित हुने भन्दै विरोध सुरु गरेका हुन् । सरकारले विधेयक स्थगित गरे पनि प्रदर्शनकारीले विधेयक खारेज हुनुपर्ने माग छाडेका छैनन् । विधेयकको विरोधमा व्यापारी, कानुन व्यवसायी, विद्यार्थी, धार्मिक समूह तथा प्रजातन्त्र पक्षधर सडकमा उत्रेका छन् । हङकङका एक १९ वर्षीय युवाले ताइवानमा गर्भवती प्रेमिकाको हत्या गरी आफ्नो देश फर्केपछि सुपुर्दगी कानुनबारे चर्चा सुरु भएको हो । सन् १९९७ सम्म बेलायतको उपनिवेश रहेको हङकङ हाल एक चीन, दुई प्रणाली अन्तर्गत शासित छ । यसअन्तर्गत मुख्य भूमि चीनको तुलनामा हङकङका जनताले उच्च स्वतन्त्रता अभ्यास गर्दै आएका छन् । चीनले हङकङ मामिला आन्तरिक भएको बताउँदै पश्चिमा देशलाई अनावश्यक हस्तक्षेप नगर्न चेतावनी दिने गरेको छ ।"
कन्जरभेटिभ्सले बहुमत ल्याउने दाबी,लन्डन बेलायतमा दुई सातापछि हुने आमनिर्वाचनमा सत्तारुढ दलले बहुमत ल्याउने एक सर्वेक्षणले देखाएको छ । युगभ नामक अनुसन्धान संस्थाले गरेको पछिल्लो मतसर्वेक्षणमा चुनावमा प्रधानमन्त्री बोरिस जोन्सनको दल कन्जरभेटिभ्सले संसद्मा स्पष्ट बहुमत ल्याउने देखिएको हो । बेलायतमा आगामी डिसेम्बर १२ मा संसदीय चुनाव हुँदै छ । युरोपेली संघबाट बेलायतको बहिर्गमन (ब्रेक्जिट) पक्षधर प्रधानमन्त्री जोन्सनले चुनाव बेलायतको भविष्यका लागि महत्त्वपूर्ण रहेको बताउँदै आएका छन् । ब्रेक्जिटबारे यसअघिको संसद्मा सहमति नजुटेपछि विपक्षीको समेत सहमतिमा संसदीय चुनाव हुन लागेको हो । युगभको मतसर्वेक्षणले यसै साता चुनाब भएको खण्डमा कन्जरभेटिभ्सले मुख्य विपक्षी लेबर पार्टीबाट ४४ स्थान खोस्ने देखाएको छ । सन् २०१७ मा भएको पछिल्लो आमनिर्वाचनमा युगभको अध्ययन सही निस्किएको थियो । युगभका अनुसार यसपटकको चुनावमा सत्तारुढ कन्जरभेटिभ्स पार्टीले ३५९ र प्रतिपक्षी दल लेबरले २११ स्थान जित्नेछ ।
"अल्बानियामा भूकम्प, ३५ को मृत्यु",तिराना अल्बानियामा आएको शक्तिशाली भूकम्पका कारण कम्तीमा ३५ जनाको मृत्यु भएको छ । रक्षा मन्त्रालयका अनुसार भूकम्पपछि हराइरहेकाको खोजी भइरहेको छ । अल्बानियालाई केन्द्र बनाएर मंगलबार बिहान ६३ म्याग्निच्युडको शक्तिशाली भूकम्प गएको थियो । भूकम्पबाट ठूलो संख्यामा घर ढलेका र भग्नावशेषमा मानिस पुरिएका थिए । अल्बानियाका रक्षामन्त्री ओल्टा झाखाले बुधबार अपराह्न पत्रकार सम्मेलन गरी शक्तिशाली भूकम्पबाट मृत्यु भएकाको विवरण सार्वजनिक गरेका थिए । उनले भूकम्पका कारण ६ सय ५७ जना घाइते भएका र ५० जनाभन्दा बढीलाई उद्धार गरिएको बताए । रक्षामन्त्री झाखाले निकै क्षतिग्रस्तको निरीक्षण गर्न प्राविधिक खटाइने बताउँदै केही दिन शान्त रहन अपिल गरे । अल्बानियामा खोज तथा उद्धारका लागि इटाली र टर्कीका पनि उद्धारकर्मी परिचालन गरिएको छ । अल्बानिया सरकारले बुधबार तिराना र डुरेसमा आपतकालीन स्थितिको घोषणा गरेको छ । यी दुई क्षेत्र भूकम्पका कारण सबैभन्दा बढी प्रभावित भएका जनाइएको छ ।
हुर्रामा मस्त सेलेब्रिटी,"(इलाम)  मंसिरे चिसो बढ्दै गएको बेला इलाममा हुस्सु कुहिरोले आक्कलझुक्कल घुम्टो ओडाउँछ । बादलुको घुम्टो र पारिलो घामको लुकामारीबीच पाइने इलामको सौन्दर्य बिछट्टको हुन्छ । यही प्राकृतिक छटामा पुल्किँदै प्रदेश १ का पर्यटकीय स्थलहरूको प्रवर्द्धनमा आएको सेलेब्रिटी टोलीले इलामको रमणीयतासँगै यहाँको संस्कृतिसँग पनि खेलेरै रमाइलो साटे ।माइखोला तीनपटक तर्दै सन्दकपुर५ को ढापपोखरी पुग्नासाथ ठूलो संख्यामा उपस्थित स्थानीयको न्यानो स्वागतले चिसो बिर्सिएका उनीहरूले डुंगामा फन्को मार्नुसँगै लिम्बू जातिको परम्परागत ढोल नाचको स्वाद चाखे । टिममा सहभागी रकस्टार अभया सुब्बाका लागि ढोलनाच नौलो थिएन । तर मिस युनिभर्स नगमा श्रेष्ठ, मिस नेपाल युनिभर्स शुभेक्षा खड्का, मिस एसिया युनिभर्स पिंकी राजगढियालगायतलाई नौलो थियो त्यो दृश्य ।निर्धारित सेडुलभन्दा झन्डै ३ घण्टा ढिलो मात्र ढापपोखरी प्रवेश गरेका उनीहरू समयको परवाह नगरी ढोलनाचमा मस्त रहे । आफैं ढोल भिरेर स्थानीयसँगै तालमा ताल मिलाउन पाएकोमा दंग देखिएका सेलेब्रिटीको प्रस्तुतिले उपस्थितलाई झन् हौस्यायो । अझ शुभेक्षाले मादलको तालमा ढोल बजाउँदै दिउँसो भट्याएको दृश्यले सबैलाई रोमाञ्चित बनाएको थियो ।इम्याजिन नेपालको समन्वयमा पहिले देश घुमौं अनि मात्र विदेश नाराका साथ पूर्व दौडाहामा रहेको टोलीलाई सन्दकपुरको डाँडा चुम्न निक्कै हतारो थियो । तर त्यस तल स्थानीयले लामो प्रयासमा थालेको पर्यटन अभ्यास, रहनसहन, कलासंस्कृति र मौलिकतासँगै देखाएको न्यानो आतिथ्यले लक्ष्य पुग्न ढिलाइ गरिरहेको थियो ।स्करपियोलाई छोप्ने गरी बनाएको छालको आनन्दमा एउटै माईखोला तीन पटक पार गर्दाको रोमाञ्चकतासँगै सन्दकपुरतर्फ तन्कादा अर्को गन्तव्य थियो मावुको तीनकुने । करिब ४ बजेसम्म ब्रेकफास्टको भरमा थकित उनीहरू गुन्द्रुकको अचार, दही, किवी फल र स्थानीय अर्गानिक उत्पादनसँगैको सामीप्यतामा पुग्दा भने सबै चिन्ता हटेको महसुस गर्दै थिए ।धुम्म परेको दिनले साँझतर्फको यात्रा छोट्याउँदै गर्दा सिंगो टोली तीनकुने छिटो छाड्न चाहन्थ्यो । तर लामो प्रतीक्षामा रहेर गाउँको उत्पादन चखाएर मात्र चित्त नबुझाएका स्थानीय अर्ग्यानिक संस्कृति पनि पस्कन चाहन्थे । यही मेसोमा सुरु हुर्रा नाचको रौनक । मगर जातिको परम्परागत पहिरनसहित हुर्रा नाचको रौनकताले फेरि उनीहरूलाई गाडीबाट उतार्यो ।स्थानीय कलाकारसँगै उपस्थित सबै सेलिब्रेटीले तालमा ताल मिलाउँदा थप आधा घन्टा बितेको पत्तै भएन । गोजीमा दाम छैन  गीतमा कम्मर मर्काएकी प्रमिता राना पनि हुर्रा नाचसँगै प्रशंसकसँग सेल्फी खिच्न नै व्यस्त देखिन्थिन् । आगन्तुकले जति रमाइलो गरे उति आनन्दित बन्दै थिए स्थानीय । यहाँको प्राकृतिक छटा र सांस्कृतिक विविधतालाई आगन्तुकले निको मानिदिए भने यहाँको पर्यटनले गति लिनेछ, पर्यटक र कलाकारलाई हौस्याउँदै रहेका गाउँपालिका अध्यक्ष उदय राईले भने ।साँझ अबेर सन्दकपुर पुगेको टोलीले बिहान झुल्के घामसँगै सगरमाथादेखि कञ्चनजंघा, कुम्भकर्ण अनि नेपाल, भारत र भुटानका ६० वटा जति हिमालको लस्कर देखेपछि फुरुङ्ग बन्यो भ्रमण टोली । अर्को दिन माइमझुवाको बाटो भएर माइपोखरी हुँदै अन्तु पुग्ने क्रममा देउराली बजारमा फेरि सुरु भयो शेर्पा जातिको परम्परागत नाच । उसैगरी थकान बिर्सेर सहभागीले स्थानीय कलाकारलाई साथ दिए ।यात्रामा रहेका सबैले आआफ्नो क्षेत्रबाट देशविदेशमा यो क्षेत्रको प्रचार गर्ने छन्, टोलीका संयोजक स्वरूप केसीले भने, इम्याजिन नेपालले यसअघि पनि नेपालका थुप्रै पर्यटकीय क्षेत्रको प्रवर्द्धनमा सघाएको छ । पूर्वी पहाडको एड्भेन्चरमा निस्किएको करिब ५ दर्जनको टिममा बैंकर्स, ब्लगरलगायत विभिन्न क्षेत्रमा ख्याति कमाएकोहरूको सहभागिता थियो ।"
"१३ देश, १५ फिल्म","(काठमाडौं)  लोक संस्कृति र सम्पदालाई फिल्ममार्फत् कसरी सुरिक्षत बनाउन सकिन्छ ? प्रविधिको जमानामा मूर्तअमूर्त संस्कृतिलाई नयाँ ढंगले कसरी प्रवर्द्धन गर्ने ? घनीभूत बहससहित बिहीबार राजधानीमा अन्तर्राष्ट्रिय लोक संगीत फिल्म महोत्सव सुरु भएको छ । जमलस्थित दिवंगत संगीतकर्मीहरूको नाममा बत्ती बाल्दै राजधानीमा अन्तर्राष्ट्रिय लोकसंगीत फिल्म महोत्सव सुरु भएको छ । जमलस्थित राष्ट्रिय नाचघरमा महोत्सवको नवौं संस्करणको पहिलो दिन लोकसंगीत र संस्कृतिका ११ वटा कार्यपत्र पेस गरिएका थिए । शंकर विष्ट, मधुसूदन गिरी, कुमार रञ्जित, चाँदनी मल्ल, खड्ग बूढाले मगर, कृष्ण गुरुङ विनोद गन्धर्व, इन्द्रमान महर्जनलगायतले विभिन्न नेपाली लोकबाजामाथि चर्चा गरेका हुन् । फिल्मको सेसन भने शुक्रबारदेखि सुरु हुनेछ । लोक संगीत, संस्कृति, परम्परा, मिथक र मान्यतामाथि बनेका फिल्म समेटेर हुँदै आएको महोत्सवमा यसपटक १३ मुलुकका फिल्महरू छानिएका छन् । नेपाली लोकबाजा संग्रहालयले गर्दै आएको महोत्सवमा यसपटक अमेरिका, भारत, नेपाल, चीन, स्लोभेनिया, जापान, नेदरल्यान्ड, बेलायत, क्यानडा, कम्बोडिया र चिलीको फिल्म छानिएका हुन् । फिल्मका माध्यमबाट अमूर्त सम्पदा प्रवर्द्धनको उद्देश्यसाथ हुँदै आएको महोत्सवले पछिल्लोपटक नेपालीभित्रै पनि सम्पदा सचेतना फैलाउने सघाउँदै आएको आयोजक लोकबाजा संग्रहालयका अध्यक्ष रामप्रसाद कँडेलले जनाए । आधुनिक विकास र ज्ञानका आज संसारभर सम्पदा संरक्षण ठूलो मुद्दा बन्दै गइरहेको छ, उनले भने, लोकको मौलिक पहिचानका रूपमा पुर्खाहरूको संस्कृतिलाई नयाँ ढंगले प्रचारप्रसार गरेर मूल्य स्थापना गर्न सकिएन भने भोलि यो नमिठो इतिहास बन्नेछ । त्यही भएर हामीले एक दशकअघि नै महोत्सव सुरु गरेका थियौं ।महोत्सव सुरुवातको समय अमूर्त संस्कृतिमाथि पनि फिल्म बन्छ र ? भन्ने प्रश्नको जवाफ दिनुपरेको बताउँदै पछिल्ला वर्षहरूमा हुँदै आएको अन्तर्राष्ट्रिय सहभागिताले आफूहरूलाई हौस्याएको पनि उनले जनाए । अहिले यो महोत्सव मनोरञ्जनसँगै संसारभरका लोक संस्कृति, लोक नाच, लोकबाजादेखि लोक संगीतसम्मको अध्ययनअनुसन्धान गर्ने थलो बन्दै गइरहेको छ, उनले भने । यसपटकको महोत्सव नारा भने जीवनका लागि संगीत र बाँच्नका लागि संगीत तय गरिएको संग्रहालयका सचिव होमनाथ भण्डारीले जनाए ।प्रतियोगी र अप्रतियोगी गरी १५ वटा डकुमेन्ट्री फिल्महरू देखाइने महोत्सवअन्तर्गत बिहीबार नाचघरमा लोक संगीत संरक्षणसम्बन्धी कार्यशालासमेत हुनेछ । शुक्रबार एड्रिय हेकम्यानको बोन इन डोल्पो, बिजु टोप्पो र मेघनाथको गडी लोहादागा मेल, कोरल तिङ्गेको हार्ट बिट अफ नेपाल, तेरादा यासिटाकाको मारानाओ कल्चर एट होम एन्ड डायस्पोरा लगायतका फिल्म देखाइने भण्डारीले जनाए । फिल्महरू वरिष्ठ फिल्मकर्मी प्रदीपकुमार उपाध्याय, प्रकाशजंग कार्की र शंकरसिंह विष्टको निर्णायकमण्डलले छनोट गरेको हो ।"
आस्थाको भिन्नै स्वर,"(काठमाडौं)  गायिका आस्था राउतको दोस्रो एल्बम आधार भाग २ सार्वजनिक भएको छ । एल्बमलाई बिहीबार राजधानीमा मह जोडी (मदनकृष्ण श्रेष्ठ र हरिवंश आचार्य) संगीतकार सुरेश अधिकारी, गायक राजु लामा, आस्थाका बाबु तथा लोकगायक हरिबहादुर राउत र आमा सावित्री राउतलगायतले एल्बम सार्वजनिक गरे ।कार्यक्रममा हास्य कलाकार हरिवंशले आस्थासँग आफूले फिल्म छक्का पन्जा २ गीत झ्याम्म झ्याम्म मा सहकार्य गर्न पाएको सम्झिँदै आस्थाको स्वर भिन्न रहेको दाबी गरे । कसैको गीत सुनिरहँदा एउटै किसिम लाग्छ किनभने त्यस्तै स्वर अन्य गायकगायिकाको पनि हुन्छ, हरिवंशले भने, तर आस्थाको स्वर अन्यमा पाइँदैन । परबाटै यो गीत आस्थाले नै गाएको हो भन्नेमा ढुक्क भइन्छ । त्यस्तै कलाकार मदनकृष्णले कम उमेरमै आस्थाले नेपाली सांगीतिक क्षेत्रमा प्रगति गरेको दाबी गरे । सांगीतिक वातावरणमा जन्मेर, हुर्केर होला, आस्थामा गायकीको नयाँ फ्लेभर पाइन्छ, उनले भने । आस्थाका बुबा हरिबहादुर कुनै बेला रेडियो नेपालमा लोकगीत गाउँथे भने आमा सावित्री गीतकार हुन् ।संगीतकार सुरेश अधिकारीले आस्था जस्तोसुकै फ्लेभरको गीत पनि गाउन सक्ने प्रतिभाशाली गायिका भएको बताए । एल्बममा समेटिएको को छ यहाँ बोलको गीतमा आस्थाकी आमा सावित्री राउतको शब्द रहेको छ । बाँकी ७ वटा गीतमा सुरेश अधिकारीको शब्द र संगीत छ । धार्मिक, संस्कृति, राष्ट्र भाव र रमाइलो गर्ने मुडका ७ वटा गीत समावेश रहेको राउतले बताइन् । लोक शैलीमा आधारित रहेको नाकैमा फुली, गीतमा २०४० सालमा नै माधव केसीको संकलनमा उनका बाबु गायक राउतले गाएको पानी खाने कलधारा कलको गीतको अंशलाई समावेश गरिएको छ । झलझल गर्ने कम्पनी माला, राम साइली बोलको गीतलाई पप फ्लेभरमा सुन्न सकिन्छ । त्यस्तै अर्को सिमाना, को छ यहाँ गीतहरू राष्ट्रिय भावनाले भरिएका छन् । एल्बममा नै समावेश हवाईजहाजको टिकट गीतमा भावुकता मिसिएको छ भने दसैं आयो तिहार आयो मा पर्व र संस्कृतिलाई समेटिएको छ । कार्यक्रममा नाकैमा फुली गीतको भिडियो पनि सार्वजनिक गरिएको थियो । सान थापाले निर्देशन गरेको भिडियोमा आँचल शर्मा र महेश खड्काले अभिनय गरेका छन् । हाल टेलिभिजन गायन रियालिटी सो दी भ्वाइस अफ नेपाल सिजन २ को एक निर्णायकसमेत रहेकी आस्थाको पहिलो एल्बम आधार का गीतहरू खै त मलाई झुम्के बुलाकी, चौबन्दीमा पटुकी बाँध्य छैन भन्दैमा चर्चित गीत छन् । रिमिक्स गीत सालको पात टपरी गाँसेर बाट उनको करिअर सुरु भएको थियो । गायिका राउतले आफू फलभन्दा पनि कर्ममा विश्वास राख्ने भएकाले संख्यात्मकभन्दा गुणात्मक गीत पस्किन सजक रहेको खुलाइन् । दुईतीन वर्षको अथक प्रयासपछि आएको आफ्ना नयाँ गीतहरूले मुलुकको मौलिक संस्कृति प्रवर्द्धनमा सघाउने उनले विश्वास व्यक्त गरिन् ।"
शर्मालाई सम,"काठमाडौं (कास) त्रिमूर्ति निकेतनले नाट्यसम्राट् बालकृष्ण समको महत्त्वपूर्ण दस्तावेज लेखनका साथै सात दशकभन्दा बढी समयदेखि नेपाली भाषासाहित्यमा सक्रिय रहेबापत् साहित्यकार प्राडा तारानाथ शर्मालाई एक लाख रुपैयाँसहित बालकृष्ण सम पुरस्कार प्रदान गर्ने भएको छ । त्यस्तै, नेपाली भाषामा आधुनिक कथा र उपन्यास सृजनाका लागि साहित्यकारद्वय गीता केशरी र पद्मावती सिंहलाई संयुक्त रूपमा नेपाली साहित्य नारीरत्न को सम्मानसहित पुरस्कृत गर्ने भएको छ । पुरस्कारमा ताम्रपत्रसहित एक लाख रुपैयाँ रहेको छ । चित्रकार राजन काफ्ले र समाजसेवी श्रीगोपाल महर्जनलार्ई सत्यमोहन जोशी शताब्दी पदक समर्पण गर्ने निर्णय भएको त्रिमूर्तिका सदस्य सचिव नरेन्द्रराज प्रसाईंले जनाएको छ । त्यस्तै त्रिमूर्ति निकेतनमा क्रियाशील मोहनकृष्ण सापकोटा र ढण्डुराज घिमिरेलाई त्रिमूर्ति सेवा पदक दिइने बताइएको छ । दस हजार रुपैयाँसहितको भद्र घले पदक विश्व नारी नेपाली साहित्य सम्मेलनका संयोजक प्राडा गार्गी शर्मालार्ई समर्पण गरिने विज्ञप्तिमा छ । घलेका सम्मानमा स्थापित यो पदक यसअघि शताब्दी पुरुष सत्यमोहन जोशी, रामबाबु प्रसाईं, डामोदनाथ प्रश्रित, प्राठाकुर पराजुली, केके कर्मचार्य, हरिहर विरही, सलोमी लेप्चालगायतले पाइसकेका छन् । त्रिमूर्ति निकेतनका संस्थापक तथा अध्यक्ष इन्दिरा प्रसाईंको अध्यक्षतामा बसेको साधारणसभाले पुरस्कार र पदकसम्बन्धी निर्णय गरेको विज्ञप्तिमा जनाइएको छ ।"
सामाजिक सुरक्षा कोषमा जाँदा दोहोरो कर,"अन्तिम म्याद सकिन चार दिन बाँकी रहँदा बैंकर्स संघले श्रममन्त्रीलाई पत्र पठाएर कोषमा दर्ताका लागि रिजर्भेसन राखेको स्रोतले जनाएको छ । संघका अनुसार उपदाननिवृत्तिभरणबापत सरकारी कर्मचारीले मासिक तलबबाट ६ प्रतिशत र सरकारबाट थप ६ प्रतिशत गरी १२ प्रतिशत योगदान गर्नुपर्छ । निजी क्षेत्रका कर्मचारीले उपदानबापत ८३३ प्रतिशत, कर्मचारीको मासिक तलबबाट १० प्रतिशत र रोजगारदाताबाट थप मासिक १० प्रतिशत योगदान हुन्छ । यो व्यवस्थामा सरकारीलाई कर्मचारी सञ्चयकोषको सुविधा छ । निजीलाई छैन । निवृत्तिभरण कोषमा कर्मचारीको मासिक तलबबाट कट्टा भई प्राप्त भएको रकम, सरकारबाट थप भएको रकम, त्यसको ब्याज र कोषले आर्जन गरेको नाफाको रकम सम्बन्धित कर्मचारीको छुट्टै व्यक्तिगत निवृत्तिभरण खातामा जम्मा हुन्छ । यो सुविधा सामाजिक सुरक्षा कोषमा छैन । यसको अर्थ निजी कर्मचारीले ती त्यस्तो रकम पाउँदैनन् ।निवृत्तिभरण कोषअनुसार जम्मा सेवा वर्षमा अन्तिम तलबको रकम गुणा गरी ५० ले भाग गरेर सरकारी कर्मचारीको पेन्सन गणना गरिन्छ । सामाजिक सुरक्षा कोषमा भने कुल योगदानमा लगानीको प्रतिफल जोडेर १८० ले भाग गरी निजी क्षेत्रको पेन्सन गणना गर्ने कानुनी व्यवस्था छ । यो व्यवस्थाअनुसार समान योगदान गरे पनि सरकारीभन्दा निजी क्षेत्रका कर्मचारीको पेन्सन चार गुणा कम हुन आउने बैंकर्स संघले दाबी गरेको छ । यस्तै संघले सरकारी निवृत्तिभरण ऐन र सामाजिक सुरक्षा कोष ऐनबीच भएका विभेदहरू केलाएर सुधारका लागि कोषलाई आग्रह गरेको छ ।"
चिनियाँ टोली फर्कियो,"काठमाडौं (कास) काठमाडौंकेरुङ रेलमार्गको विस्तृत अध्ययन टुंगो लगाउन आएको चिनियाँ टोली बिहीबार फर्किएको छ । टोली फर्किएलगत्तै सम्भाव्यता अध्ययनको काम थाल्न अर्को टोली आउने जनाइएको छ । अध्ययनको काम सुरु हुन धेरै समय लाग्ने छैन, छिट्टै काम सुरु हुनेछ, रेल विभागका महानिर्देशक बलराम मिश्रले भने । सुरुमा फिल्डको काम हुनेछ । तथ्यांक संकलन, सर्भे, भौगर्भिक अवस्था, जमिनमुनिको अवस्था, स्टेसन राख्ने, काम हुने उनले बताए । यो सबै हेरिसकेपछि डिजाइनको काम हुने छ, उनले भने, पहिलो काम फिल्ड निरीक्षणको हुनेछ, हिँडेरै सबैतिरको सर्भे गरिनेछ । यो खण्डमा ९८ प्रतिशत पहाड छेडेर काम गर्नुपर्नेछ ।७२ किमि दूरीको यो मार्गको काम पहिलो प्राथमिकतामा रहेको विभागले जनाएको छ । चिनियाँ टोली लुम्बिनी पनि पुग्यो, पोखरा अघिल्लो पटक नै गएको थियो, उनले भने, चीनले हेरिरहेका तीन वटा आयोजनामध्ये पहिलो प्राथमिकतामा केरुङकाठमाडौं रेलमार्ग छ । दोस्रोमा काठमाडौंपोखरा र तेस्रोमा पोखरालुम्बिनीलाई राखेको उनले बताए । काठमाडौंपोखरा १६३ दशमलव ५ किमि रहेको छ । पोखरा जोड्ने रेलमार्गबाटै चितवनको कुरिनटार हुँदै लुम्बिनी लगिनेछ । करिब १४० किमि दूरी रहने विभागले जनाएको छ ।"
पप्पुलाई कालोसूचीमा राख्न सिफारिस,"निर्देशन नटेरी जबर्जस्ती ढलानका लागि तयार गरेर अलपत्र पारेपछि बाढी आउने र खोला थुनिने भन्दै स्थानीयले पुल भत्काउन कार्यालयमै पुगेर दबाब दिएका थिए । स्थानीयको दबाबपछि कन्स्ट्रक्सनले ढलानका लागि तयार पारेको पुल भत्काएको थियो । अब समस्या छैन, पप्पुलाई कारबाही सिफारिस गरिसकेका छौं, नयाँ ठेक्काका लागि बाटो खुला भएको छ, धेरै समय लाग्ने छैन, उनले भने । पप्पुले तीनकुनेको दुवैतर्फको पुल बनाउनुपर्ने ठेक्का थियो । तर, लामो समयसम्म कुनै प्रगति देखिएन ।"
भेरीबबईमा ६ पक्षको सेयर,"सुल्झँदै मुआब्जा विवादस्थानीयस्तरमा लामो समयदेखि बल्झिएको सुकुम्बासीलाई मुआब्जा दिनेसम्बन्धी विवाद समाधानतर्फ अघि बढेको आयोजना कार्यालयले जनाएको छ । बाँध निर्माणस्थलमा २२ हेक्टर जमिन सुकुम्बासीले ओगटेका र तिनीहरूलाई उचित मुआब्जा दिने प्रक्रिया सुरु भएको आयोजना निर्देशक बरालले बताए ।उनका अनुसार पूर्ण रूपमा ऐलानी जग्गामा बसेका घरपरिवारलाई ७५ प्रतिशत र आंशिक रूपमा ऐलानी जग्गामा बसेका घरपरिवारलाई ६६ प्रतिशत मुआब्जा रकम दिइने गरी फाइल अघि बढेको छ । ऐलानी जग्गा नै भए पनि फिल्ड बुक तयार भएकाको हकमा भने शतप्रतिशत रकम दिइने बरालले बताए । देशका अन्य ठूला आयोजनामा समेत सुकुम्बासीलाई यसैगरी व्यवस्थापन गरिएको रहेछ, उनले भने, हामीले सोही नजिरलाई आधार मानी मुआब्जा दिने योजना अघि सारेका छौं ।प्रभावित क्षेत्रका स्थानीय तहले भने आयोजनाको प्रभावित क्षेत्रभित्र पर्ने भनी गरिएको जग्गाको सर्भे नापनक्सा र मुआब्जा जनतालाई मान्य नभएको बताउँदै आएका छन् । स्थानीय तहसँग समन्वय गरेर प्रभावित क्षेत्रको पुनः सर्भे नापी गरी जनताको मागबमोजिमको मुआब्जा दिनुपर्ने उनीहरूको भनाइ छ । बुधबार प्रधानमन्त्रीलाई बुझाइएको ज्ञापन पत्रमा २०३०२०४० सालमा मालपोत कार्यालय र २०३७३८ सालमा बसोबास समितिबाट नापी भएका कतिपय जग्गाको अहिलेम्म लालपुर्जा नपाएको भन्दै सम्बन्धित जग्गाधनीलाई लालपुर्जाको व्यवस्था गर्न माग गरिएको छ । २३ बुँदे ज्ञापन पत्रमा २०२४ सालदेखि बसोबास गर्दै आएका हात्तीखाल र चेपाङबासीलाई समेत तत्काल लालपुर्जा दिन माग गरिएको छ । सेतो पुर्जा पाएका र ऐलानी जमिन उपभोग गरिरहेका जनतालाई पनि समान रूपमा मुआब्जाको व्यवस्था गरियोस्, ज्ञापन पत्रमा भनिएको छ, बाँधको कारण सयौं हेक्टर जमिन डुबानमा पर्दैर् छ तर सरकारले यसलाई नजरअन्दाज गरिरहेको छ ।प्रभावित क्षेत्रका सुकुम्बासीले भने सरकारले अहिलेसम्म विभिन्न वहाना बनाएर झुलाइरहेको बताएका छन् । २०२९ सालमा दशरथपुरदेखि लेखफर्साको छोटेमा बसाइँ सरेका राजु थापाले भेरीबबईले आफू बसिरहेको जग्गा अधिग्रहण गर्ने प्रक्रिया थालेपछि मन अत्तालिएको बताए । नम्बरी जग्गा भइदिएको भए मुआब्जाको कुरा हुन्थ्यो, ऐलानी भएकाले सरकारले के गर्छ अहिलेसम्म थाहा छैन, उनले भने, पुस्तौनी बस्दै आएको जग्गा गएपछि हामी कहाँ गएर बस्ने हो थाहा छैन ।भेरीबबई डाइभर्सन बहुउद्देश्यीय आयोजनाको बाँध निर्माणस्थल भेरी नदी किनारमा राजुजस्ता करिब डेढ दर्जन घरधुरी सुकुम्बासी छन् । उनीहरूको चिन्ता राजुको भन्दा भिन्न छैन । सरकारले आफूहरूको व्यवस्थापनमा ढिलाइ गर्दा चिन्ता झन् थपिँदै गएको स्थानीय नरबहादुर खत्रीले बताए । उनका अनुसार बाँध निर्माणस्थलमा कम्तीमा ३० घर डुबानमा पर्ने भएका छन् । डुबानमा पर्ने अधिकांश लालपुर्जाविहीन भएकाले सरकारले गम्भीर भएर यसतर्फ सोच्नुपर्ने खत्रीको भनाइ छ ।"
आईएमईको बम्पर विजेता खाङ,"काठमाडौं (कास) आईएमईले चाडपर्व लक्षित गरी ल्याएको दसैंमा डबलको डबलको डबल योजनाको बम्पर विजेता खत्वे विरेन्द्र खाङको नाम बिहीबार एक कार्यक्रमबीच सार्वजनिक गरिएको हो । लक्की ड्रमार्फत छानिएका खाङले मलेसियाबाट ५९ हजार ७ सय ३२ रुपैयाँ पठाएको रकमको डबलको डबलको डबल अर्थात् ८ गुणा ४ लाख ७७ हजार ८ सय ५६ रुपैयाँ रकम प्राप्त गरेका छन् । आईएमई ग्रुपका अध्यक्ष चन्द्रप्रसाद ढकाल, प्रमुख कार्यकारी अधिकृत सुमन पोखरेल र ब्रान्ड एम्बासडर दीपकराज गिरिले संयुक्त रूपमा स्टार्ट बटन क्लिक गरी विजेता छनोट गरेका थिए । उक्त योजना भदौ १५ गतदेखि कात्तिक मसान्तसम्म कायम हुने गरी ७७ दिन सञ्चालन गरेको थियो ।"
साधनाको बिक्री प्रबन्धक ग्लोबल,काठमाडौं (कास) ग्लोबल आईएमई क्यापिटल लिमिटेडले साधना लघुवित्त वित्तीय संस्था सेयर बिक्री गर्ने भएको छ । यसका लागि ग्लोबल र साधना वित्तीयबीच ६ करोड ३० लाख रुपैयाँको सेयर निष्कासन तथा बिक्री गर्ने सम्बन्धमा बिहीबार सम्झौता गरेको छ । ग्लोबलका प्रमुख कार्यकारी अधिकृत पारसमणि ढकाल र साधना वित्तीयका प्रमुख कार्यकारी अधिकृत रेसम न्यौपानेले सम्झौता पत्रमा हस्ताक्षर गरेका थिए ।
नेपाल टेलिकम प्रहरीको मुख्य प्रायोजक,काठमाडौं (कास) नेपाल टेलिकम एक वर्षका लागि नेपाल प्रहरीको पुरुष तथा महिला फुटबल टिमको मुख्य प्रयोजक भएको छ । बुधबार एक समारोहका बीच टेलिकमका तर्फबाट प्रबन्ध निर्देशक डिल्लीराम अधिकारी र प्रहरीका केन्द्रीय खेलकुद समितिका अध्यक्ष तथा प्रहरी महानिरीक्षक सर्वेन्द्र खनालले सम्झौता पत्रमा हस्ताक्षर गरेका थिए । सम्झौताअनुसार नेपाल टेलिकम बुधबारदेखि नै लागू हुने गरी एक वर्षसम्म नेपाल प्रहरी खेलकुद समितिअन्तर्गत रहेको नेपाल पुलिस क्लब पुरुष तथा महिला फुटबल टिमको मुख्य प्रायोजक भएको छ । प्रायोजनबापत टेलिकमले नेपाल प्रहरीको फुटबल टिमलाई ३२ लाख रूपैयाँ उपलब्ध गराउनेछ ।
देवः बैंकका दुई शाखा,काठमाडौं (कास) देवः विकास बैंक लिमिटेडले कावासोती र नीलकण्ठमा शाखा सञ्चालनमा ल्याएको छ । बुधबार कावासेती शाखाको उद्घाटन बैंक सञ्चालक समितिका सदस्य सुदनरत्न बज्राचार्य र बिहीबार नीलकण्ठ शाखाको उद्घाटन बैंक सञ्चालक समिति सदस्य विजयराज शर्मा भुसालले गरेका थिए ।
फोस्टर्स लागर बियर अब नेपालमा,"काठमाडौं (कास) राज ब्रुअरी प्रालिले बिहीबारदेखि नेपालमा औपचारिक रूपमा फोस्टर्स लागर बियरको बिक्री सुरु गरेको छ । फोस्टर्स एक हरेक मौसममा पिउन सकिने लागर हो, जुन अस्ट्रेलियाको बियर संस्कृतिद्वारा प्रेरित रहेको कम्पनीले जनाएको छ । राज ब्रुअरीले सन् २०१८ देखि नै जर्मनीको प्रसिद्ध ब्रान्ड बार्सटेनर प्रिमियम जर्मन बियरको बोटलिङ र उत्पादन गर्दै आइरहेको छ ।"
हस्तकला मेला सुरु,"काठमाडौं (कास) नेपाल हस्तकला महासंघले आयोजना गरेको १७ औं हस्तकला व्यापार मेला र १५ औं हस्तकला प्रतियोगिताको उद्घाटन अर्थमन्त्री युवराज खतिवडाले बिहीबार गरेका छन् । खतिवडाले साना, मझौला र घरेलु उद्यम गर्ने व्यवसायीका लागि पुँजीको अभाव हुन नदिइने बताएका छन् । महासंघले भृकुटीमण्डपमा आयोजना गरेको हस्तकला मेलामा मन्त्रीले व्यवसायीलाई सहुलियत ऋणमा कर्जा उपलब्ध गराइने प्रतिबद्धता व्यक्त गरे । महासंघले नेपालका हस्तकला उद्यमीबाट उत्पादित सामानलाई देश तथा विदेशमा प्रवर्द्धन गर्ने उद्देश्यका साथ मेला आयोजना गर्न लागेको बताएको छ । मेलामा ८ प्याभिलियन सहित २ सय कक्ष रहनेछन् । मेलामा विभिन्न जिल्लामा उत्पादित हस्तकला प्रदर्शनमा राखिनेछ ।"
वाणिज्य बैंकटेलिकम सम्झौता,काठमाडौं (कास) राष्ट्रिय वाणिज्य बैंक र नेपाल टेलिकमबीच बैंकमा नयाँ खाता खोल्ने ग्राहकलाई टेलिकमले जीएसएम प्रिपेड मोबाइल सिम निःशुल्क उपलब्ध गराउने सम्बन्धमा बिहीबार सम्झौता भएको छ । सम्झौता पत्रमा टेलिकमका प्रबन्ध निर्देशक डिल्लीराम अधिकारी र बैंकका प्रमुख कार्यकारी अधिकृत किरणकुमार श्रेष्ठले हस्ताक्षर गरेका थिए ।
'रिचार्जमा चमत्कार' विजेतालाई पुरस्कार,काठमाडौं (कास) एनसेल प्राइभेट लिमिटेडले रिचार्जमा चमत्कार योजनाअन्तर्गत पहिलो साताका पाँचमध्ये दुई ग्राहकलाई बिहीबार जनही २ लाख रुपैयाँ नगद पुरस्कार वितरण गरेको छ । कस्टमर लोयल्टी कार्यक्रमअन्तर्गत एनसेलले यो योजना मंसिर १ गतेदेखि सञ्चालन गर्दै आएको छ । योजनाअन्तर्गत हरेक योग्य ग्राहकले प्रत्येक साता २ लाख रूपैयाँ र प्रत्येक महिना १० लाख रूपैयाँ जित्ने मौका पाउँछन् ।
"नाफामा ध्यान, प्रविधिमा सम्झौताले जोखिम","(काठमाडौं)  पछिल्ला वर्षमा बैंकिङ क्षेत्रमा सेवा सञ्चालन जोखिम बढ्दो छ । प्रशिक्षणविनाका कर्मचारी र उनीहरूको बद्मासी, प्रविधि स्तरोन्नतीमा वेवास्ता, सेवा प्रवाहको प्रक्रिया र कारोबार प्रणालीमा भएको कमजोरी, नाफामा मात्रै ध्यानले बैंकिङ क्षेत्र सञ्चालन जोखिम बढेको विज्ञहरू बताउँछन् । केही समययता निरन्तर घटिरहेका बैंकिङ कसुरका घटनाले पनि सञ्चालन जोखिम बढेको पुष्टि हुन्छ ।कर्मचारी, प्रक्रिया र प्रणालीलगायत कारणबाट बैंकिङ क्षेत्रको प्रविधिमा असुरक्षा देखिएको हो । पछिल्ला २३ वर्षयता (खासगरी पुँजी वृद्धिपछि) बैंकहरूको व्यवसाय विस्तार ह्वात्तै बढेको छ । यसले बैंकहरूलाई लगानी प्रतिफल बढाउन दबाब पुग्यो । यसकारण जसरी भए पनि नाफा बढाउने ध्याउन्नमा बैंकहरू लागे । यसले अस्वस्थ प्रतिस्पर्धा भई सञ्चालन जोखिम बढाएको पूर्वबैंकर ससिन जोशीले बताए । २३ वर्षदेखि नै सञ्चालन जोखिम बढ्दै आएको थियो, उनले भने, अहिले त्यसको रिजल्ट देखिन थालेको हो । अब पनि सावधानी नअपनाए ठूलै घटना हुन सक्छ ।पछिल्ला महिनामा बैंकिङ क्षेत्रमा घटेका चोरीका घटनामध्ये धेरै सञ्चालन जोखिमसँगै सम्बन्धित छन् । जनता बैंक र मुक्तिनाथ विकास बैंकबाट नक्कली हस्ताक्षर गरी रकम निकालिएको छ । सोही समूहबाट प्रहरीले ज्योति विकास बैंक, एनआईसी एसिया बैंक, माछापुच्छ्रे, एभरेस्ट बैंकको चेक बुक, एटीएम कार्डसहित ठूलो संख्यामा ग्राहकका नागरिकताको फोटोकपी र फोटो पनि बरामद गरेको छ । नक्कली हस्ताक्षरमार्फत गिरोहले माथि उल्लिखितसहित १९ बैंकबाट रकम चोरीको प्रयास गरेको प्रहरीको दाबी छ । बाँकी बैंकको हकमा अनुसन्धान भइरहेको छ, स्रोतले भन्यो । यस्तै करिब तीन महिनाअघि नेपाल बैंकका वरिष्ठ प्रबन्धकले करिब ६० लाख रुपैयाँ हिनामिना गरेका छन् । बैंकले यो मुद्दा प्रहरीको जिम्मा लगाएको छ । प्रहरीले अभियुक्तको खोजी गरिरहेको छ । कृषि विकास बैंकमा पनि यस्तै घटना भएको छ । शाखा प्रबन्धक आफैंले रकम हिनामिना गरेपछि प्रहरीले अनुसन्धान गरिरहेको छ । सञ्चालन जोखिम बढेको कुरा राष्ट्र बैंकमा पर्ने उजुरीबाट पनि पुष्टि हुने बैंकरहरू बताउँछन् । हरेक साताजस्तो राष्ट्र बैंकमा रकम हिनामिना, पदीय दुरुपयोगलगायतका थुप्रै उजुरी दर्ता हुन्छन्, एक बैंकरले भने । बैंक तथा वित्तीय संस्थाकै कमजोरीले सञ्चालन जोखिम बढेको उनले आरोप लगाए । बैंकहरूमा सञ्चालक हाबी छन्, उनीहरूलाई जसरी भए पनि धेरै प्रतिफल चाहिन्छ, उनले भने, उच्च प्रतिफलको दबाबमा व्यवस्थापनले कर्मचारी, सिस्टम सेवा सुविधाको गुणस्तरमा सम्झौता गर्न बाध्य छ । यही कारण सञ्चालन जोखिम बढ्दै गएको हो । अन्य जोखिमको तुलनामा सञ्चालन जोखिम निकै भयंकर हुन्छ । यस्तो जोखिमको असर यकिन गर्न सकिँदैन । सञ्चालन जोखिमकै कारण अन्य राष्ट्रमा केही बैंकहरू बन्द नै भएको बताउँदै उनले भने, पछिल्ला घटनाक्रमले ठूलै विपतको संकेत गर्छ । यस्तो समस्या न्यूनीकरण गर्न बैंक तथा वित्तीय संस्थाले कर्मचारीलाई राम्रो तालिम तथा प्रशिक्षण दिनुपर्ने, कारोबार प्रणाली बलियो बनाउनुपर्ने, नियमनकारी निर्देशनहरू पूर्ण रूपले पालना गर्नुपर्ने उनको सुझाव छ ।बैंकको व्यवस्थापन प्रणालीमै समस्या भएकाले सञ्चालन जोखिम बढेको चार्टर्ड एकाउन्टेन्ट अनलराज भट्टराईले बताए । गएको एकडेढ वर्षमा करिब २ हजार नयाँ शाखा खुलेका छन्, सो अवधिमा करिब २० हजार कर्मचारी भर्ना गरिएको छ, उनले भने, ती कर्मचारीलाई जिम्मेवारी दिनुअघि बैंकले उचित प्रशिक्षणबैंकिङ ज्ञान दिएको देखिएन । धेरै कर्मचारी भर्ना गर्नुपर्दा क्षमता नभएकालाई पनि ठूलो जिम्मेवारी दिनुपर्ने अवस्था छ । यसकारण जोखिम बढेको उनको भनाइ छ । बैंकबाट ग्राहकको गोप्य विवरण सार्वजनिक भएको छ, सिस्टम ह्याक गरी रकम चोरी भएको छ, कर्मचारीले रकम हिनामिना गरेको छ, यसको दोषी बैंक नै हो, उनले थपे । यही प्रवृत्ति निरन्तर चलिरहेमा वित्तीय क्षेत्र नै धरापमा पर्ने उनको भनाइ छ । वित्तीय क्षेत्रमा सञ्चालन जोखिम बढेको बैंकहरू पनि स्वीकार गर्छन् । व्यावसायिक विस्तार, आधुनिक बैंकिङको प्रयोगलगायतका कारण सञ्चालन जोखिम बढेको उनीहरूको तर्क छ । सञ्चालन जोखिम ठूलै हो, बैंकहरूमा यो बढ्दो छ, बैंकर्स संघका अध्यक्ष ज्ञानेन्द्रप्रसाद ढुंगानाले भने, जोखिम न्यूनीकरणमा बैंकहरूको ध्यान जानु जरुरी छ । सञ्चालन जोखिम धेरै कारणले बढेको स्वीकार गर्दै उनले थपे, न्यूनीकरणका लागि बैंकहरूले बेवास्ता गरेका त छैनन्, त्यसमा भएका प्रयास पर्याप्त भएन ।बैंक तथा वित्तीय संस्थाकै कमजोरीले वित्तीय क्षेत्रमा सञ्चालन जोखिम बढेको राष्ट्र बैंकले आरोप लगाएको छ । नियामक निकायका नीति निर्देशन प्रभावकारी रूपमा पालना नहुनु, नाफा केन्द्रित हुनु, सूचना प्रविधिमा कम लगानी हुनुलगायत कारण सञ्चालन जोखिम बढेको राष्ट्र बैंकका प्रवक्ता लक्ष्मीप्रपन्न निरौलाले बताए । सञ्चालकहरूमा बैंकिङ ज्ञान भएन, उनीहरू लाभांशको पछि मात्र दौडिए, उनले भने, नाफामुखी लगानीकर्ताको जमघटले बैंक सञ्चालन भएको छ । उनीहरूलाई लाभांशबाहेक अरू थाहा भएन । यसैको परिणाम बैंकमा रकम हिनामिनाका घटना एकपछि अर्को आइरहेका छन् ।बैंकका अयोग्य जनशक्ति भर्ना गर्ने, क्षमताभन्दा ठूलो जिम्मेवारी र लक्ष्य दिने, श्रम शोषण गर्ने, लक्ष्य पूरा नगरे मानसिक यातना दिनेलगायत कारण कर्मचारीबाट बद्मासी बढेको हुन सक्ने उनले आरोप लगाए । नियामक निकायको हिसाबले राष्ट्र बैंकले वित्तीय क्षेत्रमा देखिएका गतिविधि निरन्तर अवलोकन गरिरहेको र समस्या समाधानका उपायबारे छलफल भइरहेको उनले बताए । हामी निकै संवेदनशील छौं, उनले भने, जोखिम न्यूनीकरण गर्न चाल्नुपर्ने कदमबारे निरन्तर गहन रूपमै छलफल गरिरहेका छौं । पछिल्ला एक वर्षमा मात्र बैंकिङ कसुरका विभिन्न घटना सार्वजनिक भएका छन् ।"
रसुवागढी हुँदै १९ अर्बको आयात,"(रसुवा)  रसुवागढी नाका हुँदै चालु आर्थिक वर्षको पहिलो चौमासिकमा १९ अर्ब ४१ करोड ७४ लाख ३६ हजार मूल्य बराबरको सामान आयात भएको छ ।निर्याततर्फ भने ४८ करोड १७ लाख ४६ हजार मूल्य बराबरको सामान रहेको छ । रसुवागढी नाकाबाट बर्षेनि सामान आयात हुने क्रम बढ्दै गएको रसुवा भन्सार कार्यालयले जनाएको छ । अघिल्लो आवको सोही अवधिमा १३ अर्ब ५६ करोड ७५ लाख ८७ हजार मूल्य बराबरको सामान आयात भएको थियो । निर्याततर्फ भने ४७ करोड ११ लाख ५५ हजार मूल्य बराबरको सामान रहेको छ । चालु आवको पहिलो चौमासिक र अघिल्लो आवको सोही अवधिसँग तुलना गर्दा ५ अर्बभन्दा बढीले सामान आयातमा वृद्धि भएको छ । निर्याततर्फ पनि करिब एक करोडले वृद्धि भएको छ । तर, आयातको तुलनामा निर्यात भने निकै कम रहेको छ । अहिले चिनियाँ पक्षले नेपाली खाद्य सामग्रीको निर्यातमा अवरोध सिर्जना गरेको छ । लेबलिङमा भाषाको समस्या देखाउँदै चिनियाँ पक्षले नेपाली खाद्य वस्तु निर्यातमा रोक लगाएको व्याापारीहरूले बताए । नेपालबाट चीनतर्फ खाद्य सामग्रीमा चाउचाउ, पास्ता, बिस्कुट, जुस, जाम, चिउरा, चकलेट चुइगमलगायत वस्तु निर्यात हुँदै आएको थियो । सामान आयात बढेसँगै राजस्व संकलनमा पनि वृद्धि भएको रसुवा भन्सार कार्यालयका प्रमुख भन्सार अधिकृत पुन्यविक्रम खड्काले बताए । उनले भने, कार्यालयले पहिलो चौमासिकमा ५ अर्ब ५० करोड १२ लाख ५६ हजार राजस्व संकलन गरिसकेको छ । भन्सार विभागले आव ०७६०७७ का लागि रसुवा भन्सार कार्यालयलाई ९ अर्क ३५ करोड ७८ लाख ३३ हजार रुपैयाँ राजस्व संकलन गर्ने वार्षिक लक्ष्य दिएको छ । नाकामा दिन प्रतिदिन व्यावसायी गतिविधि बढ्दै गएको छ । भूकम्पका कारण तातोपानी नाका बन्द भएपछि तत्कालका लागि चीनसँगको प्रमुख व्यापारिक नाका यही नै हो । चीनबाट हुने धेरैजसो आयात ०७२ मंसिरदेखि यही नाकाबाट हुँदै आएको छ । रसुवागढी नाकाबाट सबैभन्दा धेरै आयात हुने वस्तुमा तयारी पोसाक रहेको छ । पछिल्लो समय यही नाका हुँदै विभिन्न मेसिनरी औजार, निर्माणका सामान, सिरक, कम्बल, टेलिकम र विभिन्न जलविद्युत् आयोजनाका सामान पनि आयात भइरहेको छ । रसुवागढी नाका चीनबाट नेपालमा व्यापार हुने सबैभन्दा पुरानो नाका हो । २०१३ सालमै नाकामा भन्सार कार्यालय स्थापना भएको थियो ।"
वन्यजन्तु प्रभावितलाई बिमा,"चितवन (कास) वन्यजन्तु प्रभावित बद्रहनी गाउँबाट सामुदायिक बिमा कार्यक्रम सुरु गरिएको छ । प्रदेश ३ का मुख्यमन्त्री डोरमणि पौडेलले गत साता बाघमारामा आयोजित कार्यक्रममा मुख्यमन्त्री पौडेलबाट स्थानीय सुनिताकुमारी महतोलाई बिमा पत्र दिएर अभियान सुरु गरेका हुन । चार कट्ठा जग्गामा लगाएको खेती कहिले हात्तीले, कहिले बँदेल र मृगले स्वाहा बनाउँछ । लगाएको खेती स्याहार्न पाइँदैन, उनले भनिन्, बिमा भएपछि अब भने केही राहत हुनेछ । रत्ननगर नगरपालिका७ मा पर्ने बद्रहनी गाउँमा १४९ परिवारको बसोबास छ । यहाँको जनसंख्या ६६६ छ । पशुवस्तु लगभग पाँच सय छन् । गाउँका सबैको दुर्घटना बिमा, पशु बिमा, खेती र घरको पनि बिमा भएको छ । बिमा भएको व्यक्तिको मृत्यु भएमा १० लाख रुपैयाँ पाइनेछ । घाइते भएमा उपचार खर्च बढीमा १ लाख रुपैयाँ प्राप्त हुने चितवन राष्ट्रिय निकुञ्जको मृगकुञ्ज उपभोक्ता समितिका अध्यक्ष वासु ढुंगानाले बताए ।घर भत्केमा १० लाख रुपैयाँसम्म पाइनेछ । घरपालुवा पशु चौपाया मरेमा १२ हजारदेखि ४० हजार रुपैयाँसम्म पाइने ढुंगानाले बताए । बालीनाली नोक्सानीमा क्षतिको ७५ प्रतिशतसम्म राहत पाइनेछ । सरकारले कृषि र बाली बिमा प्रिमियमबापत तिर्नुपर्ने ७५ प्रतिशत अनुदान दिने गरेको छ । सामूहिक बिमामा पनि ७५ प्रतिशत सरकारी अनुदानबाट बेहोरेर बाँकी २५ प्रतिशत विभिन्न चार निकायले भुक्तानी गर्नेछन् ।बद्रहनीबाट सुरु भएको बिमा कार्यक्रम मृगकुञ्ज मध्यवर्ती उपभोक्ता समितिको कार्यक्षेत्रभरि लागू हुने अध्यक्ष ढुंगानाले बताए । समितिको कार्यक्षेत्रभित्र २० हजार जनसंख्याको बसोबास छ ।"
पदकै पदकमा लक्ष्य स्वर्णको,महिला पुरुषसंगीता राई कमलबहादुर अधिकारीसन्जु चौधरी विकास थापा देवीकुमारी चौधरी सागर भण्डारी राजलक्ष्मी थापा सन्देश गुरुङतारादेवी पुन प्रकाश केसी अस्मिता राई पुकार गुरुङलक्ष्मी बन विष्ट विशाल सिंह विष्ट
कमलले बेहोरेको उतारचढाव,"(काठमाडौं)  त्यसै यसलाई खेल भनेको होइन । कहाँ एकातर्फ अद्वितीय सफलता, कहाँ अर्कोतर्फ अकल्पनीय असफलता । भारोत्तोलन खेलाडी कमलबहादुर अधिकारीले यी दुवै बेहोरे । खेलका दुईपाटा मात्र छन्, यसमा कि त जित हुन्छ, होइन भने हार । खेलको यही मोहक विशेषताले त हो, यसलाई सबैको आकर्षण बनाइदिन्छ । कमल नेपाली भारोत्तोलनको त्यो नाम हो, जसले यो खेलका लागि अहिलेसम्मकै सबैभन्दा ठूलो सफलता दिलाए । सन् २००६ को कोलम्बो दक्षिण एसियाली खेलकुद (साग) । भारोत्तोलनमा भारतको सहभागिता थिएन । सहभागिता थिएनभन्दा पनि भारतले भाग लिन पाएनभन्दा हुन्छ । त्यतिबेलासम्म भारत एसियाली भारोत्तोलनकै शक्ति थियो । विशेषतः भारतका केही महिला खेलाडीले अन्तर्राष्ट्रियस्तरमै ठूला सफलता हात पारिसकेका थिए । तर कोलम्बो साग सुरु हुन ठीक अगाडि भारतीय भारोत्तोलन प्रतिबन्धमा पर्यो । भारतमा ठूलै डोपिङ काण्ड मच्चिएको थियो । त्यसैले त्यो सागको भारोत्तोनल भारतको अनुपस्थितिमा प्रतिस्पर्धा खुला भएको थियो । तर यसमा कमलको दोष नै के थियो र ? भाग्यले त्यसलाई मात्र साथ दिन्छ, जो बहादुर हुन्छ । जेहोस, श्रीलंकाले पनि राम्रो तयारी गरेको थियो । आफ्नै घरमा हुने साग भनेपछि त्यो एक प्रकारले स्वाभाविक पनि थियो । कमलले ६९ केजी तौल समूहमा प्रतिस्पर्धा गरेका थिए । उनका प्रशिक्षकमा पार्थ सारथि सेन गुप्त साथ थिए । संयोग मान्नुपर्छ । त्यो समूहको प्रतिस्पर्धा चल्दा जजमा थिए, तिनै सुनीललाल जोशी । अब त उनी यस दुनियाँमा रहेनन् पनि । प्रशिक्षक गुप्त भनिरहेका थिए, किन हो, मलाई लागिरहेको छ, हाम्रो सम्भावना छ, त्यो पनि स्वर्णमा । पक्कै पनि त्यसअघि भारोत्तोलनले नेपाली खेलकुदका लागि धेरैभन्दा धेरै सागमा पदक दिलाएका छन् । तर त्यसमा रजत केही थियो, कांस्य धेरै थियो । यसअघि नेपालले भारोत्तोलनमा स्वर्ण जित्न सकेको थिएन । के यो क्रमलाई कमलले भंग गर्ने छन् त ? प्रशिक्षक गुप्तको विश्वास थियो, पूरा सम्भावना छ है । त्यसैले केही नेपाली पत्रकार सम्भावित स्वर्णको सम्भावना आत्मसात् गर्न कोलम्बोको त्यो कभर्डहल पुगेका थियौं । खुबै प्रतिस्पर्धा चल्यो, त्यो स्पर्धामा । केही नाटकीय क्षण पनि । तर कमलले जति उचालेका थिए, त्यो भन्दा बढी बोली लगाएका श्रीलंका खेलाडीले आफ्नो दाबी पूरा गर्न सकेनन् । यस्तोमा केही तनावपूर्ण क्षणपछि कमलको नाममा रह्यो स्वर्ण । नेपाली भारोत्तोलनवृत्तको खुसी सीमा थिए । पछि उनलाई नेपाली पत्रकारले चेन्जिङ रूपमै भेट्ने अवसर पाए । उनी पनि कम्ता खुसी थिएनन् । भने, मेरो खुसीको त सीमा छैन । नेपाली भारोत्तोलनका लागि पहिलो स्वर्ण जित्न सकेको म गर्व महसुस गरिरहेको छु । त्यसै पनि कमलको विस्तारै बोल्ने बानी छ । त्यसमा किन हो, धेरै भलाद्मी पनि लुकेको छ । त्यस दिन पनि उनले त्यसरी नै बोले । त्यसमा दम भने थियो, पर्याप्त नै । नेपाली भारोत्तोलनका लागि यो एक युगमा आउने एक अवसरजस्तै थियो । काठमाडौं आएयता उनको भव्य स्वागत भयो । त्यो स्वाभाविक पनि थियो । त्यसका चार वर्षपछि साग आयोजना गर्ने पालो थियो, बंगलादेशको राजधानी ढाकाको । धयसपल्ट भने प्रतिस्पर्धामा भारत पनि थियो । यस्तोमा अनुमान गर्न गाह्रो थिएन, कमललाई स्वर्ण पदकको रक्षा गर्न सजिलो भने हुने छैन । तर त्यति पनि सोचिएको थिएन कि कमल असफलताको पराकाष्टमै पुग्नेछन् । त्यस्तै भयो ढाकामा । भएछ के भन्दा उनी ढाकाको त्यो बिर्सनलायक दिन ह्वाइटवासको सिकार भए । स्वर्ण जित्ने होडमा उनले आफूले नसक्दो बोली लगाए । त्यसलाई पूरा गर्न सकेनन् । यस्तो एकपल्ट मात्र होइन, तीनपल्ट भयो । नतिजा उनी स्वर्ण वा रजत पदकबाट मात्र कांस्य पदकबाटै वन्चित भए । उनले आफूले सक्दो मात्र उचालेको भए पनि कम्तीमा कांस्य आउने थियो । कमलले जोखिम उठाउनु नै ठीक माने । यसरी ह्वाइटवास भएपछि उनको स्थिति कमजोर हुनु स्वाभाविक नै थियो । के भयो भनेर उनले बोल्नै सकेनन् । फेरि एकपल्ट उनलाई चेन्जिङ रूममा भेट्न अवसर पाइयो । उनी आराम गरिरहेका थिए, सम्भवतः उनी भावशून्य थिए । के भयो त ? नेपाली पत्रकारले बुझ्न खोज्यो । उनी लामो समय चुप रहे । शब्द निस्केन । फेरि प्रश्न थियो, के तपाई बोल्नसक्ने अवस्थामै छैन हो त ? उनले हो भनेर संकेत गरे । यसरी अघिल्लो सागमा स्वर्ण भिरेका कमल त्यसपल्ट भने पदक शून्य नै भए । त्यो असफलताका बावजुद एउटा तथ्य के निश्चित छ भने उनी नेपाली भारोत्तोलनका अहिलेसम्मकै सबैभन्दा सफल खेलाडी हुन् ।"
चित्रले जितेको एक्लो स्वर्ण,"(काठमाडौं)  पाकिस्तानले चौथो संस्करणको दक्षिण एसियाली खेलकुद आयोजना गर्दा त्यसको सबैभन्दा ठूलो विशेषता रह्यो, पदकतालिकामा भारतलाई बलियो चुनौती । इस्लामाबादमा सन् १९८९ को डिसेम्बर २० देखि २७ सम्म आयोजित प्रतियोगितामा पाकिस्तानले भारतलाई बलियो टक्कर दियो । त्यो अर्थमा यो प्रतियोगिता दुई देशबीचको भिडन्त जस्तो मात्र रह्यो । प्रतियोगिताका जति स्पर्धा थिए, त्यसमध्ये अधिकांसमा भारत र पाकिस्तानबीच फाइनल भयो ।अन्तिम पदक तालिकामा भारतले ६१ स्वर्ण जितेकोमा पाकिस्तानको नाममा ४२ स्वर्ण रह्यो । त्यो भनेको कुल १ सय ११ स्वर्णमध्ये १ सय ३ त यिनै दुई देशका खेलाडी जिते । अनि भारतले ४३ रजत हात पारेकोमा पाकिस्तानले ३३ रजतमा आफ्नो नाम लेखायो । यस्तोमा बाँकी टिमको प्रदर्शन कस्तो रह्यो होला, अनुमान गर्न सकिन्छ । श्रीलंका, नेपाल र बंगलादेशले एक आपसमा ८ स्वर्णमात्र जितेका थिए ।नेपालको प्रदर्शन त्यस अर्थमा राम्रो रहेन । नेपाल फेरि एक स्वर्णमै सीमित रह्यो । रजत भने १३ वटा प्राप्त भएको थियो अनि ३२ कांस्य पनि । नेपालको इज्जत राख्ने खेलाडी थिए, बक्सिङका चित्रबहादुर गुरुङ । नेपालले बक्सिङबाट ४ रजत र ६ कांस्य जितेको थियो । चित्रबहादुरले वेल्टरवेट ६७ केजीको फाइनलमा श्रीलंकाली खेलाडी एसएन गुणारत्नेलाई पराजित गरे । नेपालका चार बक्सर फाइनलमा पराजित भए । यी अभाग्यशाली खेलाडी थिए, विष्णुबहादुर सिंह, सुरेश मल्ल, गणेश भट्टराई र दलबहादुर रानामगर ।दलबहादुरसँगै वैकुण्ठ मानन्धरका लागि यो प्रतियोगिता बिर्सनलायक रह्यो । दुवैका लागि यो अन्तिम प्रतियोगिता रह्यो । यससँगै उनीहरूको खेलजीवनमा पनि पूर्णविराम लाग्यो । दलबहादुरले कम्तीमा फाइनल त खेले । तर वैकुण्ठले त पूर्ण तयारीविना प्रतिायोगिता खेले र त्यसको परिणाम भोगे । उनी म्याराथनमा कांस्य पदकमै सीमित भए । उनीभन्दा अगाडि रहेका दुई धावक थिए, श्रीलंकाका भीकेएल सरमसिन्धे र बन्दुला सारासिन्धे ।वैकुण्ठले २ घण्टा २१ मिनेट ३५ सेकेन्डमा दौड पूरा गरेका थिए । शीर्ष तीन धावकबीच दुई मिनेटमात्र अन्तर थियो । धेरैपछि कुरा गर्दा अनौपचारिक रूपमै सही, वैकुण्ठलाई त्यो दक्षिण एसियाली खेलकुद खेलेकामा गुनासो थियो । संयोगले एथलेटिक्सबाट प्राप्त यो नै एकमात्र पदक रह्यो । दक्षिण एसियाली खेलकुद इतिहासमै एथलेटिक्समा यो अहिलेसम्मकै खराब प्रदर्शन हो । अझ फुटबलमा त नेपालले केही पनि जित्न सकेन । पहिलोपल्ट यो खेलमा नेपाल पदकविहीन रह्यो ।फेरि एकपल्ट भारोत्तोलनबाट धेरै पदक प्राप्त भयो । ६ रजत र २२ कांस्य जित्यो । समसुद्दिन सिद्दिकीले ३ रजत जिते भने जगदीश प्रधानले दुई । यस्तै अशोक शाहीले एक रजत हात पारे । टेबलटेनिसमा नेपालको प्रदर्शन अपेक्षाकृत राम्रो रह्यो । यो खेलबाट दुई रजत र तीन कांस्य पदक प्राप्त भयो । महिला डबल्समा सिजरिन शाह र गीता क्षेत्रीले रजत जिते । यस्तै महिला टिम स्पर्धाबाट पनि रजत नै आयो । कुस्तीबाट पनि एक रजत पदक प्राप्त भयो । त्यो धर्मराज यादवको नाममा रह्यो । टेबलटेनिसमा नेपालको प्रदर्शन अपेक्षाकृत राम्रो रह्यो । यो खेलबाट दुई रजत र तीन कांस्य प्राप्त भयो । महिला डबल्समा सिजरिन र गीताले रजत जिते । महिला टिम स्पर्धाबाट पनि रजत नै आयो ।"
तयारी सकियो ग्रान्ड रिहर्सल आज,"(काठमाडौं)  १३ औं दक्षिण एसियाली खेलकुद (साग) को तयारी अन्तिम चरणमा पुगेको छ । साग कार्यकारी समितिका संयोजक राष्ट्रिय खेलकुद परिषद (राखेप) सदस्यसचिव रमेशकुमार सिलवालले खेल सञ्चालन र व्यवस्थापनको तयारी पूरा भएको जानकारी दिएका छन् । मंसिर १५ देखि २४ सम्म काठमाडौं, पोखरा र जनकपुर सहरमा हुने सागका खेल बुधबार नै सुरु भइसकेको छ । तर उद्घाटन र समापनसहित मुख्य खेलस्थल दशरथ रंगशाला, सातदोबाटोस्थित पौडी पोखरी र कीर्तिपुर कभर्डहलको काम सम्पन्न भइसकेका छैनन् । शुक्रबारसम्म सबै तयारी पूरा हुने बिहीबार आयोजित पत्रकार सम्मेलनमा सदस्यसचिव सिलवालले जानकारी दिए । सबैको चासो प्रतियोगिता सुरु हुँदासम्म पनि पूर्वाधार तयार हुन्छन् त भन्ने थियो, सिलवालले भने, अब धन्न तयार भयो भन्नुस्, दशरथ रंगशाला र पौडीपोखरीको काम भोलिसम्म सम्पन्न हुनेछ । पोखरीमा पानी हालेर १४ गतेदेखि नेपाली टोलीले प्रशिक्षण गर्नेछ ।सदस्यसचिवका अनुसार सबै खेल सामग्री सम्बन्धित खेलस्थलमा पुगिसकेको छ । पोखरा रंगशालाको निर्माण सम्पन्न भइरहेकोमा उनले खुसी व्यक्त गरे । हाम्रो अर्को चिन्ता पोखरा रंगशालामा थियो । तर त्यहाँ हामीले १० हजार दर्शक क्षमताको प्यारापिट जोड्ने भनेका थियौं, तर १३ हजार कुर्ची जडान भइसकेको छ । हाम्रो महिला टोलीले हिजोदेखि प्रशिक्षण सुरु गरिसकेका छन्, त्यसैले मैदानको पनि प्रश्न रहेन । सागका लागि सुरक्षा, खेलस्थल व्यवस्थापन, यातायातलगायत आवश्यक सबै प्रबन्ध गरिसकिएको जानकारी सदस्यसचिवले दिएका छन् । उद्घाटन समारोहको ग्रान्ड रिहर्सल शुक्रबार हुँदै छ । खेलस्थलमा विशेष सुरक्षा १३ औं दक्षिण एसियाली खेलकुदका लागि तीन सहरमा १८ हजारभन्दा बढी सुरक्षाकर्मी परिचालन गरिनेछ । १३ औं साग सुरक्षा समितिका संयोजकसमेत रहेका प्रहरी महानिरीक्षक सर्वेन्द्र खनालले सुरक्षाको प्रत्याभूतिका लागि आवश्यक परेमा थप सुरक्षाकर्मीलाई तयारी अवस्थामा राखिने जनाए । हामीले दुवै प्रहरी, नेपाली सेना तथा राष्ट्रिय अनुसन्धान विभागको समन्वयमा सुरक्षा योजना तयार पारेका छौं, पत्रकार सम्मेलनमा उनले भने, खेल मैदानभित्र र मैदानबाहिर खेलाडी अफिसियल र भीआईपीभीभीआईपीको सुरक्षा हाम्रो मुख्य चासो हुनेछ ।प्रहरीले सुरक्षा योजनालाई वर्गीकरण पनि गरिसकेको छ । भीभीआईपी सुरक्षा, खेलाडी तथा अफिसियलको सुरक्षा, विमानस्थल र होटल (निवास) सुरक्षा, सपिङ मल, मनोरञ्जन भ्रमणका क्रममा हुने सुरक्षा, समारोह तथा खेलस्थलको सुरक्षा, कारकेट तथा मोटरकेट स्कर्टिङ, सवारी मार्गको सुरक्षा र पार्किङ व्यवस्थापनलगायतका योजना बनिसकेको महानिरीक्षक खनालले बताए । सेलिब्रेटी छवि भएका खेलाडीको सुरक्षा तथा मैदानभित्र हुनसक्ने सुरक्षा खतराबारे सम्बन्धित खेलका अफिसियलसँगको समन्वयमा सुरक्षा योजना पनि तर्जुमा गरिएको छ । प्रतियोगिताका क्रममा हुने मुख्य चुनौती रूपमा रहेको पार्किङ व्यवस्थापनका र ट्राफिक व्यवस्थापनको योजना तर्जुमा भइसकेको छ । सागमा भारत र पाकिस्तानका खेलाडी, अफिसियल र भीआईपी पाहुनाको उपस्थिति हुने भएकाले त्यसबारे निम्तन सक्ने सुरक्षा चुनौतीबारे पनि सुरक्षा निकाय चनाखो रहेको आईजीपी खनालले जानकारी दिए । ठूलो सुरक्षा चुनौती छैन । खेलाडी र अफिसियलका लागि हामीले आवश्यक सुरक्षा प्रबन्ध मिलाउने छौं, उनले भने । प्रहरी संगठनको प्रमुख नै खेलकुद प्रतियोगिताको सुरक्षा समिति प्रमुखको जिम्मेवारीमा रहनु कत्तिको सुरक्षा संवेदनशील हो भन्ने आरोपप्रति आईजीपीले खण्डन गरे । यसक्रममा हुनसक्ने दुर्घटनाको जिम्मेवारी आफैंले लिने उनको उद्घोष छ । खेलस्थलको सुरक्षा तथा यसबारे जानकार भएको नाताले मलाई उचित लाग्यो । सन् १९९९ को साफमा पनि म रंगशालाको फिल्ड कमान्डर थिएँ, उनले थपे, गृहमन्त्रीज्यू सागको उच्चस्तरीय निर्देशन समितिमा हुनुहुन्छ । उहाँमातहतको समितिमा बसेर मैले पदीय हिसाबमा कुनै कमजोरी गरेको छैन । समिति संयोजकको नाताले सागका क्रममा हुने सबै सुरक्षा चुनौती र योजनाको जिम्मेवार म नै हुन्छु ।मंसिर १५ आइतबार उद्घाटन र मंसिर २४ मंगलबार समापनको दिन चक्रपथभित्र जोरबिजोर प्रणालीमा यातायात चलाइने आईजीपी खनालले जानकारी दिए । प्रहरीले दशरथ रंगशालामा यातायातको चाप कम गर्न सागभर एकतर्फी यातायात चलाउने योजना बनाइरहेको छ । यो चाहिँ आवश्यक पर्दाको समयमा मात्र लागू हुनेछ । रंगशालामा नेपालको खेल भएका दिन यो योजना लागू हुनसक्छ । जसमा सहिदगेटबाट त्रिपुरेश्वर हुँदै जाने सवारी एकतर्फी हुनेछ । टेकुबाट त्रिपुरेश्वर हुँदै सुन्धारा जान पाइने छैन । सुन्धारा जाने सवारीले थापाथली हुँदै भद्रकालीको बाटो प्रयोग गर्नुपर्नेछ । साग अवधिभर त्रिपुरेश्वरेको राष्ट्रिय खेलकुद परिषद र दशरथ रंगशालामा आउनेका लागि टुँडिखेलमा पार्किङको व्यवस्था गरिएको आईजीपी खनालले जानकारी दिए । काठमाडौं मलअगाडिको गेटमार्फत टुँडिखेलमा पार्किङ गर्नुपर्नेछ । चार खेल हेर्न टिकटसागमा समावेश काठमाडौंमा हुने ४ खेलको प्रतिस्पर्धा हेर्न दर्शकले टिकट लिनुपर्ने भएको छ । दशरथ रंगशालामा हुने पुरुष फुटबल, त्रिपुरेश्वरस्थ्ति कभर्डहलमा हुने भलिबल (महिला र पुरुष) र बास्केटबल तथा त्रिवि क्रिकेट मैदानमा हुने पुरुष क्रिकेटका खेलका लागि टिकट लिनुपर्ने हुन्छ । राखेपले त्यसका लागि ईसेवासँग सहकार्य गरेको छ । त्रिवि मैदानमा भने ईसेवा र नेपालयबीच सहकार्य छ । पुरुष फुटबलका समूह चरणका खेलमा साधारण प्यारापिटतर्फ ५ सय र भीआईपी प्यारापिटतर्फ १ हजार टिकट शुल्क निर्धारण गरिएको छ । सेमिफाइनल र फाइनलका लागि साधारणतर्फ १ हजार र भीआईपीतर्फ २ हजार शुल्क हुनेछ । भलिबल र बास्केटबलका लागि ५ सय टिकट शुल्क निर्धारण गरिएको छ । त्रिवि क्रिकेट मैदानमा नेपालको खेल हुँदा ५ सय र अन्य खेलका २ सय रुफैयाँ टिकट शुल्क निर्धारण गरिएको छ । १५ हजार ९ सय दर्शक क्षमता रहेको दशरथ रंगशालामा १४ हजार टिकट विबी गरिने सदस्यसचिव सिलवालले बताए । टिकट शुल्कबाट संकलित रकमको १५ प्रतिशत ईसेवाले कमिसन पाउनेछ । कमिसनमध्ये आधा उसैले राख्नेछ भने आधा खेलकुदको पूर्वाधार विकासमा भएका कामका लागि अनुदान प्रदान गर्ने सहमति भएको छ । भूकम्पले क्षति पुर्याएको दशरथ रंगशाला पुनर्निर्माणपछि पहिलोपल्ट ठूलो प्रतियोगिताको आयोजना हुँदै छ । यसपल्ट रंगशालामा पहिलोपल्ट कुर्ची जडान गरिएको छ भने कुर्चीमा नम्बर उल्लेख गरिएको छ । ईसेवाका सीईओ रोशन लामिछानेका अनुसार टिकटमै कुर्सीको नम्बर उल्लेख गरिएको हुनेछ । उनले टिकटमा उल्लेख भएकै सिट नम्बरमा बसिदिन पनि सबैमा अनुरोध गरेका छन् । रंगशालामा फुटबल हेर्न जाँदा टिकटसँगै फोटोसहितको परिचयपत्र पनि बोक्नुपर्नेछ । टिकटमा नाम उल्लेखित व्यक्तिले मात्र रंगशाला प्रवेश पाउने उनले बताए । टिकटमा कालोबजारी र नक्कली दर्शकलाई निरुत्साहित गर्न हामीले त्यसो गरेका हौं, पत्रकार सम्मेलनमा उनले भने ।"
भारतसँग गुमेको लय,"(काठमाडौं)  १३ औं दक्षिण एसियाली खेलकुदको महिला भलिबलमा नेपाल अघिल्लो दिनको लय कायम गर्न सकेन । बिहीबार त्रिपुरेश्वरस्थित राखेप कभर्डहलमा नेपाली टिम भारतसँग सोझो सेटमा हार बेहोरेको छ । यो लगातार सातौं अन्तर्राष्ट्रिय खेलपछि नेपालको पहिलो हार हो । बुधबार नेपालले बंगलादेशमाथि सजिलो जित पाएको थियो । समूहको अन्तिम खेलमा भारतले बंगलादेशलाई हराएमा नेपाल समूह उपविजेता बन्दै सेमिफाइनल पुग्नेछ ।दक्षिण एसियामै बलियो तथा साबिक विजेता भारतसँग नेपाली टोलीले पहिलो सेटमा उत्कृष्ट प्रदर्शन गरेको हो । तर निर्णायक मोडमा चुक्दा नेपालले सेट २४२६ ले गुमायो । २२२४ को अग्रतामा रहँदा नेपालले लगातार रिसिभमा कमजोरी गर्दा सेट गुमाउनुपरेको हो । भारतकी कप्तान निम्मीले सर्भिसबाट लगातार ३ अंक जोडेर सेट जोगाइन् । जित्दाजित्दै पहिलो सेट हारेपछि लड्खडाएको नेपालविरुद्ध बाँकी दुई सेटमा जित निकाल्न भारतलाई सजिलो भयो । उसले क्रमशः १२२५ र १६२५ ले खेल आफ्नो पक्षमा पार्यो । नेपालका प्रशिक्षक जगदीश भट्टले पहिलो सेट जित्न सकेको भए नतिजा अर्कै हुने दाबी गरे । बंगलादेशलाई हराएपछि हामी लगभग सेमिफाइनलमा पुगिसकेका थियौं, त्यसैले बिनादबाब खेल्ने रणनीति थियो । पहिलो सेटमा पराजित भएपछि खेलाडीको मनोबल पनि आधा खस्कियो, उनले भने, दोस्रो र तेस्रो सेटमा हामीले रिसिभ र स्पाइकमा अपेक्षाअनुसार प्रदर्शन गर्न सकेनौं । भारतसँग लामो समयपछि खेलेका थियौं, यसबीचमा उसको खेल हेर्न पनि पाएका थिएनौं । पहिलो सेटमा २३२४ को अग्रता हुँदा प्रशिक्षक भट्टले अपोजिक स्पाइकर रेश्मा भण्डारीलाई प्रतिस्थापन गरी ओपन स्पाइकर निरूता ठगुन्नालाई कोर्टमा पठाए । भारतीय कप्तान निम्मीको सर्भिसमा उनै निरूताले रिसिभ गर्न नसक्दा भारतले स्कोर बराबरीमा ल्यायो । प्रशिक्षक भट्टको भनाइ मान्ने हो भने उनले रिसिभमा सुधारकै लागि निरूतालाई पठाएका थिए तर भाग्यले साथ दिएन ।जम्प सर्भिस आउँछ भनेर मैले चार जना रिसिभर राख्न खोजेको हो । निरूता राम्रो रिसिभ गर्नसक्ने खेलाडी पनि हो, दुर्भाग्य रिसिभमै लगातार ३ अंक गुम्दा सेट गुमाउनुपर्यो, उनले थपे ।कप्तान अरुणा शाहीले भारतसँग अग्रता लिएपछि खेलाडी अनावश्यक दबाबमा परेको बताइन् । हामीले भारतसँग हारे पनि सेमिफाइनल खेल्ने पक्काजस्तै थियो । हामी दबाबमा थिएनौं तर पहिलो सेटमा अग्रता लिएपछि खेलाडीहरू जसरी पनि जित्नुपर्छ भन्ने ध्यानमा उच्च दबाबमा देखिए, उनले भनिन् । कात्तिक अन्तिम साता नेपालले बंगलादेशमा एभीसी सेन्ट्रल जोन सिनियर वुमन्स भलिबलमा लगातार ५ खेलमा शतप्रतिशत जित निकाल्दै स्वर्ण जितेको थियो । उच्च मनोबलमा रहेको नेपाली टिमका लागि यो हार ६ खेलको जितयात्रामा पूर्णविराम मात्र लागेको छैन, सागमा पहिलोपल्ट फाइनल पुग्ने योजनामा पनि धक्का लागेको छ । नेपालले सन् २०१७ जनवरीमा विश्व च्याम्पियनसिपको सेन्ट्रल जोन छनोटमा इरानसँग २५१२, २५१२, २५१२ को सेटमा हार बेहोरेको थियो । त्यसयता ६ खेलमा टोली अपराजित थियो । सेमिफाइनलमा सम्भवतः नेपालले श्रीलंकासँग खेल्नेछ । ठूला प्रतियोगितामा नेपालले श्रीलंकालाई पनि अहिलेसम्म हराउन सकेको छैन । प्रशिक्षक भट्टले सेमिफाइनलमा श्रीलंकालाई हराएर फाइनलमा पुनः भारतसँग खेल्न चाहेको सुनाए ।"
आठौंको झल्को दिन तयार,पुरुष५४ केजीमुनि ः मनोज मल्ल५८ केजीमुनि ः गोविन्द आले६३ केजीमुनि ः ज्ञानेन्द्र हमाल६८ केजीमुनि ः वीरबहादुर महरा७४ केजीमुनि ः किरण आले८० केजीमुनि ः निश्चलमान श्रेष्ठ८७ केजीमुनि ः भुपेन श्रेष्ठ८७ केजीमाथि ः सक्षम कार्कीमहिला४६ केजीमुनि ः काजल श्रेष्ठ४९ केजीमुनि ः युनिशा राई५३ केजीमुनि ः अस्मिता खड्का५७ केजीमुनि ः नीमा गुरुङ६२ केजीमुनि ः संगीता बस्याल६७ केजीमुनि ः अप्सरा कार्की७३ केजीमुनि ः मनिता शाही७३ केजीमाथि ः निशा रावल
फुटबलमा नयाँ खेलतालिका,"काठमाडौं (कास) १३ औं दक्षिण एसियाली खेलकुदको पुरुष र महिला फुटबलका खेलहरू राउन्ड रोबिनका आधारमा हुने भएको छ । सहभागी टिमको संख्या कम भएपछि प्रतिस्पर्धा राउन्ड रोबिनको आधारमा हुन लागेको हो । अब सेमिफाइनल खेल हुने छैन र लिग चरणको समाप्तिमा शीर्ष दुई स्थान प्राप्त गर्ने टिमले सिधै फाइनल खेल्नेछ ।काठमाडौंमा हुने पुरुष फुटबलमा नेपालसँगै बंगलादेश, माल्दिभ्स, श्रीलंका र भुटानले प्रतिस्पर्धा गर्नेछन् । नेपालले पछिल्लो सागमा स्वर्ण जितेको थियो । पोखरामा हुने महिला फुटबलमा भने चार टिमको मात्र सहभागिता रहनेछ । त्यसमा नेपालसँगै भारत, श्रीलंका र माल्दिभ्स प्रतिस्पर्धी बन्ने छन् । यसमा भने भारत डिफेन्डिङ च्याम्पियन हो ।"
सप्तरी च्याम्पियन,"(रौतहट)  सप्तरीले सर्लाहीलाई ४७ रनले हराउँदै बिहीबार चन्द्रनिगाहपुरमा भएको प्रदेश २ स्तरीय ट्वान्टी२० क्रिकेटको उपाधि हात पारेको छ । सप्तरीले एकलाख रुपैयाँ जितेको छ । उपविजेता सर्लाहीले ५० हजार पायो ।सन्तदास र रामकुमार स्मृति प्रदेशस्तरीय नकआउट क्रिकेटमा टस हारेको सप्तरीले २० ओभरमा ६ विकेट गुमाउँदै १ सय २६ रन जोडेको थियो । आशिष झाले ३४, कप्तान महबुब आलमले २४ र विकास दासले २८ रन बनाए । १ सय २७ रनको लक्ष्य पाएको सर्लाहीले खराब सुरुआत गरेको थियो । टिमले १९ ओभर खेल्दै ८० रनमात्र बनायो । राजेश पुलामी मगरले ३१ बलमा २१ रन जोडे । सम्साद आलमले ७ रनमात्र बनाए । सप्तरीका महबुब आलमले ४ विकेट लिए । उपेन्द्र रोयले ३ विकेट पाए । सप्तरीका विवेक यादव उत्कृष्ट ब्याट्सम्यान भए । महबुब उत्कृष्ट बलर चुनिए । सर्लाहीका सन्दीप खड्का सर्वोत्कृष्ट फिल्डर बने ।प्रदेश २ मा पहिलो पटक ठूलो क्रिकेट प्रतियोगिता भएको संयोजक देवराज काकीको दाबी थियो । फाइनल खेल्न दर्शकको भिड लागेको थियो ।"
मीनाको त्यो स्वर्ण,"(काँकडभिट्टा)  दुई दशकअघि काठमाडौंमा आठौं दक्षिण एसियाली खेलकुदको रौनक थियो । त्यसमा सहभागी बन्दा मीना पाठक भर्खरै २१ वर्ष लागेकी थिइन् । उनले सेमिफाइनलमा श्रीलंकन र फाइनलमा भारतीय खेलाडीलाई पराजित गरेर स्वर्ण जितेकी थिइन् । त्यो जित मेरो जीवनकै अविस्मरणीय क्षण थियो, बिर्तामोडकी मीनाले सुनाइन्, स्वर्ण जित्दा देशको जित ठानें । आठौं साफमै कराते पहिलो पटक समावेश गरिएको हो । पहिलोपल्ट सहभागी खेलप्रति खासै अपेक्षा थिएन । तर, नसोचेको भइदियो । करातेका १६ मध्ये १४ इभेन्टमा नेपाली खेलाडीले स्वर्ण पदक जितेका थिए । करातेमा पाकिस्तान सहभागी थिएन । स्वर्ण पाएपछि मीनाको प्रसिद्धि चुलिएको थियो । उनको माइती घर गोलधाप मात्रै नभएर सिंगो झापाका खेलप्रेमीले उनलाई उच्च सम्मान गरे । तत्कालीन राजा वीरेन्द्रबाट गोर्खा दक्षिणबाहु पदकसमेत पाइन् । तत्कालीन प्रधानमन्त्री कृष्णप्रसाद भट्टराईले सरप्राइज प्याकेजको घोषणा गर्दै घर उपलब्ध गराउने आश्वासन दिएका थिए । तर त्यो आश्वासन पूरा हुन पाएन । उनले स्वर्ण जितेवापत राज्यबाट ३ लाख रुपैयाँ पुरस्कार पाइन् । सरकारले स्पोर्टर्स भिलेज बनाउने र स्वर्ण विजेतालाई एकै ठाउँमा राख्ने सरकारी योजना थियो, मीनाले सुनाइन्, तर स्पोटर््स भिलेज अलपत्र पर्यो । आठौं साफमा खेल्नुअघि १७ वर्षको उमेरमा मीना सन् १९९४ मा जापानको हिरोसिमामा सम्पन्न १२ औं एसियाली खेलकुदमा सहभागी वनेकी थिइन् । उनीसँगै खेलेका थिए सीता राई र दुर्गाराज निरौलाले । रोचक के भने यी तीनै एउटै डोजोका उत्पादन थिए । एसियाली खेलकुदमा हामी ९ खेलाडी सहभागी थियौं, त्यसमा हाम्रो गोलधाप डोजोबाटै तीनजना थियौं, मीनाले सुनाइन् । मीनाले २०४४ सालदेखि कराते खेल्न थालेकी हुन् । जतिवेला उनी ८ वर्षकी थिइन् । पञ्चायतकालीन समयमा करातेलाई प्रतिवन्ध लगाइएको थियो । तर लुकिछिपी उनले कराते सिकेकी थिइन् । बिहान ३ बजेदेखि अभ्यासमा पुग्नुपर्थ्यो, उनले भनिन्, उज्यालो भइसक्दा त खेलिसक्थ्यौं । पारिवारिक समस्यालगायतका कारण अन्य प्रतियोगितामा खासै सहभागी बन्न नसकेकी मीनाले कराते छाडेकी भने छैनन् । उनी राष्ट्रिय खेलकुद परिषदकी सहायक प्रशिक्षक हुन् । अहिले साँझबिहान विद्यार्थीलाई प्रशिक्षण गराइरहेकी छन् ।"
१३ औंका १३,नेपाली महिला भलिबल टोलीले यसपल्ट स्वर्ण जित्ने लक्ष्य लिएको छ । सन् १९९९ मा पहिलो सहभागितामै कांस्य जितेको नेपालले सन् २००६ र २०१६ को संस्करणमा पनि कांस्य हात पारेको थियो । श्रीलंका र भारतजस्ता बलियालाई पराजित गरी स्वर्णको लक्ष्य राख्दा सरस्वतीको प्रदर्शन निर्णायक हुन सक्छ । नेपालकी नम्बर १ स्पाइकर सरस्वतीले गत महिना ढाकामा सेन्ट्रल जोन च्याम्पियन बनाउन पनि भूमिका खेलेकी थिइन् । घरेलु भलिबलमा एपीएफलाई लगातार सफलता दिलाउनुका पछाडि उनकै योगदान अहम् रहँदै आएको छ ।
खुला कि गोप्य ?,"प्रयोगकर्ताको यो बदलिँदो रुचि थाहा पाएरै हुनुपर्छ अघिल्लो वर्ष फेसबुकका मालिक मार्क जुकरवर्गले लामो स्टाटस लेखे र भने अब सामाजिक सञ्जाल बेडरुमजस्तो हुनुपर्छ । आफ्नो लामो स्टाटसमा दिएको उनको यो एक लाइनको अभिव्यक्तिले सामाजिक सञ्जाल प्रयोगकर्ताको रुचि खुला खालको अन्तरक्रियामा भन्दा गोप्य कुराकानीमा बढ्दै गएको प्रस्ट हुन्छ ।फेसबुकमा भन्दा बढी फेसबुक स्टोरिजमा सक्रिय रहने प्रयोगकता, इन्स्टाग्राममा फोटो पोस्ट गर्नुभन्दा इन्स्टाग्राम स्टोरिजमा फोटो पोस्ट गर्न सक्रिय रहने प्रयोगकर्ता यसकै उदाहरण हुन् ।सायद प्रयोगकर्ताको यही मनोभाव बुझेर हुनुपर्छ, फेसबुक र इन्स्टाग्राम दुवैले पब्लिकभन्दा बढी गोपनीयता केन्द्रित फिचरमा ध्यान केन्द्रित गरेका छन् । जस्तो कि अघिल्लो वर्ष इन्स्टाग्रामले एउटा नयाँ फिचर सार्वजनिक गर्यो क्लोज । यो फिचरले प्रयोगकर्ताहरूलाई आफ्नो नजिकका साथीहरूको लिस्ट बनाएर उनीहरूलाई मात्रै देखिने गरी स्टोरिज सेयर गर्ने विकल्प दिन्छ । इन्स्टाग्राममा भएका सबै फलोअरहरूले देख्नुको साटो आफूले चाहेका व्यक्तिले मात्रै देख्ने गरी सेयर गर्दा बढी गोपनीय हुने भएकाले यस्तो फिचर सुरु गरिएको हो ।यस्तै फिचर फेसबुकमा पनि सुरु गर्न लागिएको कम्पनीले पुष्टि गरेको छ । फेसबुकमा स्टोरिज सेयर गर्दा पनि अब आफूले चाहेको व्यक्तिलाई मात्रै देखाउन मिल्नेछ । यो फिचरको नाम फेभरेट राख्ने फेसबुकको योजना छ । जसमा प्रयोगकर्ताले आफूले चाहेको व्यक्तिलाई मात्रै सूचीमा समावेश गर्न सक्नेछन् र आफूलाई चाहेको कुरा सेयर गर्न पाउनेछ ।सामाजिक सञ्जालहरूले एकपछि अर्को गोपनीयता केन्द्रित फिचर ल्याउँदा प्रयोगकर्ताहरू सार्वजनिक बहसभन्दा बढी गोपनीय कुराकानी र छलफलमा बढी रुचि राख्ने बुझ्न सकिन्छ ।"
फोर्ड भर्सेस फरारी,"सुपरहिरो फिल्म र रिमेकको बोझमा दबिएको हलिउडलाई फोर्ड भर्सेस फरारी ले बनाउन जान्ने हो भने साधारण मानिसहरूका कथा पनि रोचक हुन्छन् भन्ने देखाइदिएको छ । फिल्मका धेरै पात्र छन् । एकातिर बाबुछोराको गहिरो सम्बन्ध छ भने अर्कातिर कर्पोरेट संसारका स्वार्थ । एकातिर अप्ठेरो समयबाट पार पाउन संघर्ष गरिरहेका दम्पती छन् भने अर्कातिर संसार जित्न हिँडेको साहुहरू । फिल्मका सबभन्दा सुन्दर दृश्यहरू केन माइल्सको परिवारका दृश्यहरू छन् । आफ्नो बाबुलाई हिरो मान्ने कशोरावस्थामा प्रवेश गरिरहेको छोरा र केन माइल्सबीचका संवादहरू साँच्चिकै सुन्दर छन् । खासगरी मुख्य रेसभन्दा पहिले केन माइल्सले आफ्नो छोरालाई क्षितिज देखाउँदै दिने ज्ञान । ऊ भन्छ, मेसिनको एउटा सीमा हुन्छ । मानिसले त्यो सीमालाई बुझ्न सक्नुपर्छ । जब त्यो छोराले आफ्नो बाबुले मेसिनको सीमा नाघेको देख्छ, तब फिल्मले आफ्नो अर्थ प्राप्त गर्छ । फिल्मका निर्देशक जेम्स म्यानगोल्डलाई थाहा छ हरेक दिन जीवनका रेसहरूमा मानिसहरू आफैंसँग पराजित भइरहेका छन् । जेम्स म्यानगोल्ड हलिउडमा राम्रा स्टारहरू लिएर हिट फिल्म बनाउने निर्देशक मानिन्छन् । उनले यसअघि ह्युग ज्याकम्यानसँग लोगान, ज्याकिन फिनिक्ससँग वाक द लाइन, रसेल क्रो र क्रिस्टियन बेलसँग ३ः१० टु युमा, सिल्भेस्टर स्टालोनसँग कप ल्यान्ड तथा टम क्रुजसँग डे एन्ड नाइट जस्ता फिल्म बनाएका छन् । फोर्ड भेर्सेस फरारी यी सबै फिल्मभन्दा फरक छ । चर्चित पात्र र सबैलाई थाहा भएको कथा लिएर त्यसमाथि अथेन्टिक र रोचक फिल्म बनाउनु जोखिमको कुरा हो । निर्देशक जेम्स त्यसमा सफल छन् । फोर्ड भर्सेस फरारी क्रिस्टियन बेलका लागि पनि स्मरणीय छ । हलिउडमा एकैसाथ सुपरहिरो (ब्याटम्यान) र मेथड एक्टरका रूपमा स्थापित बेल चरित्रका लागि तयारीका लागि प्रसिद्ध छन् । खासगरी आफ्नो शरीरको आकार तथा तौलमा उनले गरेका प्रयोगहरू ज्यादै चर्चित छन् । २००४ को फिल्म द मसिनिस्टी का लागि उनले ६० पाउन्ड तौल घटाएर निकै ख्याउटे बने । लगत्तै क्रिस्टोफर नोलानको फिल्म ब्याटम्यान बिगिन्स का लागि उनले १०० पाउन्ड तौल बढाए । अमेरिकन हसल का लागि उनले तौल बढाए । जर्ज बुसको कार्यकालका उपराष्ट्रपति डिक चेनीको जीवनमा बनेको गत वर्षको फिल्म भाइस मा चेनीको भूमिकामा देखिन उनले निकै तौल बढाए । फोर्ड भर्सेस फरारी मा उनी रेस ड्राइभरका बन्नका लागि ख्याउटिएका छन् । अर्का स्टार मेट डेमनसँगै भए पनि बेलको उम्दा अभिनयले उनलाई छायामा पारिदिएको छ ।"
