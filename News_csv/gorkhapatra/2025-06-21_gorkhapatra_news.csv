शीर्षक,विवरण
प्रदेश बजेटका विविधता,"""लामो एकात्मक शासनव्यवस्थामा सन्तुलित विकास हुन नसकेका कारण नै देश सङ्घीय लोकतान्त्रिक गणतन्त्रको अभ्यासमा अग्रसर छ । एक दशकको अभ्यासमा सङ्घ, प्रदेश र स्थानीय सरकार आआफ्नै विधि अनुरूप अगाडि बढेका छन् । संविधानले नै सङ्घलाई प्रत्येक वर्षको जेठ १५ गते नयाँ आर्थिक वर्षको बजेट सङ्घीय विधायिकामा प्रस्तुत गर्नुपर्ने तोकेको छ । त्यसै अनुसार आव २०८२/८३ को बजेट प्रस्तुत भई यतिबेला सङ्घीय विधायिकामा विचाराधीन छ । सङ्घीय बजेटले प्रदेश तथा स्थानीय तहलाई अनेक खालका स्रोतसाधन प्रदान गर्छ । सङ्घीय सरकारबाट प्राप्त स्रोत तथा प्रदेशमा उपलब्ध स्रोतसाधनका आधारमा सबै प्रदेशले असार १ गते प्रदेश विधायिकामा बजेट प्रस्तुत गर्नुपर्ने कानुनी प्रावधान छ । अन्तरसरकारी वित्त व्यवस्थापन ऐन, २०७४ अनुसार प्रत्येक वर्ष असार १ गतेभित्र प्रदेश सरकारले बजेट सार्वजनिक गर्नुपर्ने अनिवार्य प्रावधान छ । त्यस अनुसार नै आइतबार प्रदेश सरकारहरूले आआफ्ना प्रदेश सभामा नयाँ बजेट प्रस्तुत गरेका छन् । प्रतिपक्षीको विरोध र आन्तरिक विवाद आदिका बिच प्रदेश सरकारले आइतबार आगामी आव २०८२÷८३ को आय तथा राजस्वको अनुमानित बजेट प्रस्तुत गरे । कोशी प्रदेशले सबैभन्दा चाँडो दिउँसै बजेट प्रस्तुत गर्न सफल भयो । कतिपय प्रदेशमा साँझतिर बजेट प्रस्तुत भयो भने बागमतीमा प्रशासनिक झन्झटलगायतका कारण राति अबेर बजेट प्रस्तुत गरियो । कर्णालीमा भने राजनीतिक विवादका कारण बजेट धेरै ढिला भयो । मध्यराततिर मात्र सहमति भई बजेट प्रस्तुत गर्ने वातावरण बन्यो । प्रतिपक्षीको विरोधका कारण कर्णाली प्रदेश सभा अन्योलमा थियो । बजेट प्रस्तुत हुँदा असार १ गतेको राति ११ बजेर ५३ मिनेट नै भइसकेको थियो । प्रदेश बजेटका अनेक प्राथमिकता छन् । विश्लेषकले बजेट छरेको पनि भन्न सक्छन् । विवेचना जे भए पनि सबै प्रदेशले बजेट प्रस्तुत गरी सङ्घीयताको अभ्यासलाई अगाडि बढाएका छन् । बजेट सङ्घीय अनुदान र बाँडफाँटसमेतमा बढी निर्भर देखिन्छ । सङ्घीय अनुदान र बाँडफाँट रकम घटेपछि कतिपय प्रदेशले बजेटको आकार पनि घटाएका छन् । कतिपयले भने सीमित स्रोतकै बिच पनि बजेट बढाएका छन् । समग्र बजेट बढेको छ । आगामी बजेटको समग्र आकार चालु आवभन्दा करिब नौ अर्ब रुपियाँले बढी छ । सातै प्रदेशको बजेटको कुल आकार दुई खर्ब ८७ अर्ब रुपियाँ रहेको छ । चालु आवमा दुई खर्ब ७८ अर्ब रुपियाँको बजेट थियो । चालु आवमा पनि सबै जसो प्रदेशको पुँजीगत बजेट कार्यान्वयनको अवस्था उति उत्साहजनक छैन । खर्च गर्न नसकेका कारणले हुन सक्छ, लुम्बिनी र गण्डकी सरकारले भने नयाँ बजेटको आकार घटाएर यथार्थवादी हुन खोजेको देखिन्छ । सात प्रदेशमध्ये बागमती प्रदेशको बजेट सबैभन्दा ठुलो छ । बागमतीले चालु आवको तुलनामा तीन अर्ब रुपियाँ बढाएर ६७ अर्ब ४७ करोड रुपियाँको बजेट ल्याएको छ । राजधानी काठमाडौँसमेत रहेको यो प्रदेशले भौतिक पूर्वाधारलाई उच्च प्राथमिकता दिएको छ । भौतिक पूर्वाधारलाई करिब २५ अर्ब रुपियाँ विनियोजन छ । भौतिक पूर्वाधारमा पनि निर्माण क्षेत्रलाई बढी प्राथमिकता दिइएको छ । दोस्रो ठुलो बजेट मधेश प्रदेशको छ । सो प्रदेशले ४६ अर्ब ५८ करोड रुपियाँको बजेट प्रस्तुत गरेको छ । चालु आवमा सो प्रदेशको बजेट ४३ अर्ब ८९ करोड रुपियाँ मात्र थियो । मधेश प्रदेशले कृषि र पर्यटनलाई प्राथमिकतामा राखेको छ । देशलाई पाल्न सक्ने कृषि भूमि भएको मधेशले कृषिलाई प्राथमिकता दिनु उचित नै हो । आकारका हिसाबले लुम्बिनी प्रदेश तेस्रो स्थानमा छ । लुम्बिनीले ३८ अर्ब ९२ करोड रुपियाँ खर्चको अनुमान गरेको छ । त्यसपछि कोशीले ६० करोड रुपियाँ बढाएर ३५ अर्ब ८७ करोड रुपियाँको बजेट प्रस्ताव गरेको छ । सुदूरपश्चिम प्रदेशले ३३ अर्ब ४७ करोड रुपियाँको बजेट प्रस्तुत गरेको छ । त्यस्तै कर्णालीले ३२ अर्ब ९९ करोडको बजेट प्रस्तुत गरेको छ । प्रदेशमा सबैभन्दा कम बजेट गण्डकीको छ । गण्डकीले ३१ अर्ब ५७ करोड रुपियाँको बजेट प्रस्तुत गरेको छ । बजेटका प्राथमिकता विविधीकरण छ । प्राथमिकता पनि छरिएका छन् । छरिएका प्राथमिकतामा आएका सबै प्रदेश बजेटको प्रभावकारिता भने सफल कार्यान्वयनमै निर्भर रहने देखिन्छ । """
सिरिज जित्ने लक्ष्यका साथ नेपाल र स्कटल्यान्ड आज अन्तिम खेल खेल्दै,"""काठमाडौँ, असार ६ गते । टी–२० आई सिरिज जित्ने लक्ष्यका साथ शुक्रबार नेपाल र स्कटल्यान्डबिच अन्तिम खेल हुँदैछ । उक्त खेल स्कटल्यान्डको ग्लासग्लोमा बेलुका ७ः४५ बजे सुरु हुने छ । जारी सिरिजमा नेपालले हालसम्म दुई खेल जितेको छ भने स्कटल्यान्ड एउटा खेलमा मात्र विजयी भएको छ । नेपाल पहिलो खेलमा नेदरल्यान्डससँग तेस्रो सुपर ओभरमा पराजित भएको थियो । नेपालले दोस्रो खेलमा स्कटल्यान्डलाई दुई विकेटले हराएको थियो । बिहीबार सम्पन्न तेस्रो खेलमा नेपालले नेदरल्यान्डसलाई ६ विकेटले पराजित गरेको थियो । यसैगरी स्कटल्यान्डले पहिलो खेलमा नेदरल्यान्डसलाई ३९ रनले पराजित गरेको थियो । दोस्रो खेलमा स्कटल्यान्ड नेपालसँग दुई विकेटले पराजित भएको थियो । तेस्रो खेलमा स्कटल्यान्डलाई नेदरल्यान्डसले १७ रनले हराएको थियो । रासस """
‘माग्ने राजा’ को पोस्टर,"""गोरखापत्र समाचारदाता काठमाडौँ, असार ७ गते । चलचित्र ‘माग्ने राजा’ को दुई वटा पोस्टर शुक्रबार एक कार्यक्रमबिच सार्वजनिक गरिएको छ । केदार घिमिरे (माग्ने बुढा) मुख्य भूमिकामा रहनुभएको एउटा पोस्टरमा केदार मात्रै देखिनुभएको छ भने अर्कोमा केदारसँगै वर्षा शिवाकोटी र विल्सनविक्रम राईलाई देख्न सकिन्छ । चलचित्रमा आर्यन सिग्देल, मिस पवि र शिशिर बाङदेलको पनि अभिनय रहेको छ । ऋषि लामिछाने निर्देशित चलचित्रको पटकथा सामीप्यराज तिमल्सेनाले लेख्नुभएको छ । चलचित्र भदौ ६ गते प्रदर्शन हुँदै छ ।  """
डोटीका गाउँबस्ती : सम्भावना र चुनौती,"""स्वर्ग खप्तडलाई सिरानीमा राखेको डोटी, प्रकृतिका लहराभित्र सुशोभित छ । डोटीमाथि शैलेश्वरी माता र ठुला केदार बाबाको कृपा छ । सेतीको कलकलसँगै सम्भावनाका थुप्रै आशा बगिरहेका छन् । ती आशालाई बग्न नदिई, ड्यामले बाँधेर उज्यालोमा रूपान्तरण गर्न सकेमा डोटेली जनताको जीवन साँच्चिकै झलमल्ल पार्न सकिने छ । डोटी एक जिल्ला मात्र होइन– यो प्राकृतिक, धार्मिक, सांस्कृतिक, पुरातात्त्विक, ऐतिहासिक, मानवीय सृष्टि र सभ्यताको समृद्ध थलो हो । २०२५ वर्ग किलोमिटरमा फैलिएको यस भूभागले विविध संस्कृति, सम्प्रदाय, जाति र सामाजिक मान्यतालाई एउटै सूत्रमा बाँधेको छ, जहाँ बन्धुत्वको भाव सशक्त छ । डोटी सुदूरपश्चिमको पुरानो मुकाम पनि हो । २०३८ सालमा राजा वीरेन्द्रले सुदूरपश्चिमाञ्चल विकास क्षेत्र घोषणा गर्दै क्षेत्रीय सदरमुकाम दिपायल तोकेका थिए । प्राकृतिक सौन्दर्यले भरिएको डोटी ऐतिहासिक गौरवले पनि सम्पन्न छ । यो नेपाली भाषाको उत्पत्तिसँग जोडिएको काली–कर्णाली पर्वतीय शृङ्खलामा पर्छ । यहाँ थुप्रै पर्यटकीय र धार्मिक स्थल छन् । दुर्भाग्यवश डोटी राज्यको केन्द्रबाट टाढा छ । यहाँका जनताले अझै पनि देशका अन्य नागरिकसरह सेवा–सुविधा पाउन सकेका छैनन् । धेरै बस्ती अझै अन्धकारमै छन् । पङ्क्तिकार आशावादी छ । २०६४ सालदेखि हरेक वर्ष पङ्क्तिकार डोटेली जनताको घरदैलोमा पुगिरहेको छ–उनीहरूका दुःख–पीडा सुन्न, आशा जगाउन । मेरा लागि जन्मभूमि प्राणभन्दा प्यारो छ । त्यही माटोमा मैले पहिलो पाइला टेकेँ, पहिलो सास फेरेँ । त्यही माटोमा मैले प्रारम्भिक शिक्षा सुरु गरेँ । आज म जे छु, त्यही माटोको कारण छु । आफू जन्मिएको माटो कहिल्यै बिर्सनु हुँदैन । आफूले पहिलो पाइला टेकेको धरातल कहिल्यै भुल्न हुँदैन । जीवनले समयक्रमसँगै हामीलाई कहाँ–कहाँ पु¥याउँछ, तर आत्मा सधैँ आफ्नै माटोसँग जोडिएको हुन्छ । जीवन यात्राकै क्रममा उच्च शिक्षा अध्ययन गर्न म धनगढी झरेँ, भारतको देहरादुन हुँदै काठमाडौँ पुगेँ । जीवनको गति त्यत्तिमै रोकिएन । सन् १९९८ सालमा अमेरिका पुगेँ । मलाई डोटीको मायाले जहाँ पुगे पनि छोडेन । त्यसैले त त्यही मायाले बुर्सेनि तानिरहन्छ डोटीमा । बगिरहेको नदीमा पानी फेरिरहेको हुन्छ । हामीले पत्तो पाउँदैनौँ । उही र उस्तै पानी बगिरहे झैँ लाग्छ । जन्मभूमिप्रतिको माया पनि हामीमा बगिरहेको पानी जस्तै हुनु पर्छ । हामी जहाँ पुगे पनि आफू जन्मेको भूमिले अभाव महशुस नगरोस् । भौतिक उपस्थिति कम रहे पनि मनोवैज्ञानिक, सामाजिक, आर्थिक र नैतिक उपस्थिति सधैँ रहिरनु पर्छ । यही भावले प्रेरित भएर म २०८० साल वैशाखमा डोटीका गाउँबस्तीमा पुगेँ । पहिलो पाइला ठुला केदार बाबाको भूमिमा राखेँ । त्यसपछि म डोटीको फन्को मार्न निस्किएँ । डोटेली जनताको घर–घर खाना खाएँ । उनीहरूसँगै गाउँबस्तीका चौतारीमा सुस्केरा मारेँ, उकाली ओराली गर्दै सँगै निधारका पसिना पुछेँ र उनीहरूकै घरमा चैनको निन्द्रा सुतेँ । यो मेरो रहर होइन, बाध्यता पनि होइन । जन्मभूमिप्रतिको अगाध प्रेम हो । जुन प्रेमको कुनै सीमा छैन । म नेपाली कांग्रेसमा आबद्ध छु । पूर्वआमन्त्रित केन्द्रीय सदस्य रहनुका साथै नेपाली जनसम्पर्क समिति अमेरिकाको सभापति पनि हुँ । मैले मेरो पदीय जिम्मेवारी र व्यक्तिगत हैसियतले भ्याएसम्म डोटीमा सामाजिक सेवाका क्षेत्रमा सहयोग प्रदान गरिरहेको हुन्छु । विसं सालमा २०६४ सालदेखि म निरन्तर शिक्षा, स्वास्थ्यलगायत क्षेत्रमा सहयोग गर्दै आएको छु । यही क्रममा दुई वटा एम्बुलेन्स सहयोग गरेँ । दर्जानौँ विद्यालयमा विद्यार्थीको गुणस्तरीय शिक्षाका लागि आर्थिक सहयोग गर्नुका साथै अक्षयकोष स्थापनाका लागिसमेत लाखौँ रकम प्रदान गरेको छु । आलेखमा डोटीका गाउँबस्ती पुग्दा देखेका सम्भावना र चुनौतीका केस्रा केलाउन चाहन्छु । दिपायलसिलगढी नगरपालिका कुनै बेला सुदूरपश्चिमको क्षेत्रीय मुकाम रहेको दिपायलसिलगढी यतिबेला जिल्ला मुकाममा खुम्चिएको छ । सिलगढी सुदूरपश्चिमै ऐतिहासिक थलो हो । शिरमा रहेको शैलेश्वरी मन्दिरको उत्तर दक्षिणमा लहरै सिलगढी बजार फैलिएको छ । पत्थरले छाएर चिटिक्क परेका नेवारी घर रित्ता छन् । मूल ढोकामा बडेमानका ताल्चा झुन्डिएका छन् । सिलगढी कुनै बेला सुदूरपश्चिमका सात पहाडी जिल्लाका साथै हुम्ला, जुम्ला, सुर्खेतसम्मको व्यापारिक केन्द्र थियो । डोटी बहुमुखी क्याम्पस पश्चिम नेपालको शिक्षाको धरोहर नै हो । सङ्घीयताले क्षेत्रीय मुकाम खोस्यो । रैथाने नेवारले काठमाडौँ रोजे । जिल्ला र पालिकाले यी सबै कुरा रोक्न सक्ने नेतृत्व पाउन सकेन । सिलगढी सहर खण्डहर बन्दै गयो । शिक्षा, स्वास्थ्य, अड्डा अदालत, प्रशासन र सुविधासम्पन्न बजारले गर्दा कुनै समय दिपायलसिलगढीमा खुबै चहलपहल हुन्थ्यो । काठमाडौँमा भित्रिएको फेसनको हावा सिलगढीमा तुरुन्तै लागिसकेको हुन्थ्यो । अधिक चहलपहल हुने भएकाले सिलगढीलाई नेपालको ‘कान्छी सहर’ भनिन्थ्यो । यतिबेला सिलगढीको सिरान नाचन्थलीदेखि पुछारको इन्द्रचोकका झन्डै दुई सय घर रित्ता छन् । सिलगढीबाट तल झरिसकेपछि दिपायल बजार आउँछ । पहाडबिचको सानो उपत्यका, काखैमा सुस्केरा हाल्दै बग्ने सेती नदी, सुविधासम्पन्न होटल, सञ्चालन हुन नसकेको बन्द एयरपोर्ट त्यहाँका आकर्षक हुन् । त्यहाँ रहेका विभिन्न प्रदेशका लागि निर्माण गरिएका भौतिक संरचना खण्डहर बनेका छन् । बनिसकेका संरचनाको सदुपयोग हुनुपर्नेमा प्रदेश राजधानी अस्थायी राजधानीका रूपमा अत्तरिया तोकिँदा त्यहाँ बनेका भौतिक संरचना बेवारिसे भएका हुन् । तिनीहरू पनि रित्ता र सुनसान छन् । डोटीबासीले प्रदेश राजधानी पाउने अपेक्षा अझै मारेका छैनन् र हामी त्यसका लागि सङ्घर्षरत नै छौँ । दिपायलबाट केही खुड्किला उक्लिँदा पुगिने राजपुरको डाँडो पनि निरस लाग्छ । छेवैमा नारीदाङ, घटालीगाउँ, सिरखोलीसैन छन् । खप्तडका फाँट, वगलेक, नारिदाङ क्षेत्रमा हिउँदयाममा हिउँले सेताम्य हुन्छ । सेती नदी, द्वारेखोला, गडिगाड, कुतेड गाड, चाकगाड, शासन खोला, ठुलीगाढ खोला, कलेना खोला, भोगरेगाड, बर्खाखोला, मुसेखोला, घट्टको खोला यस पालिका भएर कलकल बगिरहेका हुन्छन् । खप्तड राष्ट्रिय निकुञ्ज, ऐतिहासिक सिलगढी किल्ला, डोटेली राजाको दरबार, कोट भैरव (दिपायल), दुधेश्वरी गुफा, कोटकोचाको, मट्टेश्वर टावर प्रमुख पर्यटकीय गन्तव्य हुन् र खप्त विभिन्न जडीबुटीका लागि पर्याप्त छ । पूर्वीचौकी गाउँपालिका, सायल गाउँपालिका, आदर्श गाउँपालिका, शिखर नगरपालिका, केआई सिंह गाउँपालिका, बोगटान फुड्सिल गाउँपालिका, बडिकेदार गाउँपालिका र जोरायल गाउँपालिकामा रहेका मन्दिर, पाटीपौवा, पोखरीसहित थुप्रै धार्मिक तथा पर्यटकीय स्थलले नयाँ रूप खोजिरहेका छन् । देशभरका आन्तरिक पर्यटकको प्रतीक्षा गरिरहेका छन् । बडिकेदार गाउँपालिकामा अवस्थित बडिकेदार धाम यहाँका धार्मिक तथा पर्यटकीय वैभव हो । डोटीका देवस्थलमध्ये ठुलाकेदार प्रमुख हो । ठुलाकेदार धाम दक्षिण डोटीको बडीकेदार गाउँपालिका र बोगटान गाउँपालिकाको सीमा क्षेत्रमा पर्छ । फागुन महाशिवरात्रि र कात्तिक बैकुण्ठ चतुर्दशीमा यहाँ तीर्थालुको भिड हुने गर्छ । ठुलाकेदार धाममा डोटीसँगै कैलाली, कञ्चनपुर र भारतका तीर्थयात्रु आउने गर्छन् । डोटीका अन्य विशेषता, सम्भावना र चुनौती डोटीका प्रमुख पदमार्गमा सायल–भेलछडा, दिपायलसिलगढी–खप्तड, शिखर–तेले, वायल–पिपलकाँडा–गणेशकाँडालगायत रहेका छन् । डोटीमा पर्यटकीय सम्भावना बोकेका थुप्रै प्राकृतिक, धार्मिक एवं ऐतिहासिक स्थल भए पनि यो क्षेत्रको संरक्षण, संवर्धन तथा पर्यटन विकासका लागि सरोकारवाला पक्षले आवश्यक पहल गरेको देखिँदैन । यस्ता स्थानको राष्ट्रिय एवं अन्तर्राष्ट्रिय स्तरमा चिनारी बनाउन सकेमा पर्यटक सङ्ख्यामा वृद्धि भई मनग्य आम्दानी गर्न सकिन्छ । सेती नदी, ठुलीगाड, बुढीगगा र कर्णाली जस्ता ठुला नदीले बगाएर ल्याएको पाँगो माटोले बनेको बेसी तथा टारको उर्वर माटोको उपयोगमार्फत कृषिमा आधुनिकीकरण गर्न सकिन्छ । यहाँ पशुपालनको पनि प्रचुर सम्भावना छ । प्रशस्त चरन क्षेत्र र उपयुक्त हावापानी यहाँ पशुपालनका आधार हुन् । लोक्ता, बाबियो, बाँस र पराल जस्ता कच्च पदार्थको प्रयोग गरेर नेपाली कागज उद्योग स्थापना गरेर पनि मनग्य आम्दानी गर्न सकिने आधार छ । यहाँ भिमल, केतुकी, केरा, भोर्ला र अल्लोको राम्रो खेती गर्न सकिन्छ । त्यसबाट डोरी, दरी, कार्पेटलगायत वस्तुको उत्पादन गरी निर्यात गर्न सकिने प्रशस्तै आधार छन् । डोटी भएर बग्ने सेती, कर्णाली र ठुलीगाडबाट विद्युत् उत्पादन गरी ऊर्जा सङ्कट समाधान गर्नुका साथै मनग्ये आर्थिक आर्जन गर्न सकिन्छ । चुनौती पनि धेरै छन् । जिल्लाको विकट भौगोलिक संरचना, न्यून स्रोतसाधन, कमजोर आर्थिक अवस्था, युवा विदेश पलायन यहाँका प्रमुख चुनौती हो । । हामीले डोटीका विभिन्न प्राकृतिक, धार्मिक तथा ऐतिहासिक पर्यटकीय स्थलको संरक्षण, संवर्धन एवं प्रचारप्रसार गरी यस क्षेत्रको विकास गर्नु पर्छ । त्यसले युवाले रोजगारी पाउनुका साथै होटेल व्यवसायसमेत फस्टाउन टेवा पुग्ने छ । सरकारले तरकारी र खाद्यान्नको पकेट क्षेत्र निर्धारण गरेका ठाउँमा कृषिको आधुनिकीकरण गर्नु पर्छ । किसानका लागि समयमा मल, बिउ र सिँचाइको प्रबन्ध गर्नु पर्छ । पिछडिएका र अधिकारबाट वञ्चित वर्गलाई राज्यको मूलधारमा ल्याउनु पर्छ । उनीहरूमा सामाजिक अपनत्व कायम गर्नु पर्छ । यसका साथै विभेदरहित समाज निर्माण गर्नु पर्छ । डोटीका जनतामा लगानी र त्यसको सदुपयोगबारे पनि कम ज्ञान छ । उनीहरूलाई लगानीका सम्भावना र त्यसबाट प्राप्त हुने प्रतिफलका बारेमा पनि अभिमुखीकरण दिन आवश्यक छ । युवालक्षित कार्यक्रम अपरिहार्य छ । यो सहज छैन । असम्भव पनि होइन । हामी राजनीतिका माध्यमबाट समाजमा योगदान पु¥याउन खोजिरहेका व्यक्तिले दत्तचित्त भएर काम गर्दा सम्भव छ । त्यसका लागि हामीले केन्द्रीकृत मानसिकता त्याग्नु पर्छ । आफ्ना लागि आफैँ गर्न सकिन्छ भन्ने भावनाको विकास गर्नु पर्छ । काठमाडौँ केन्द्रित हुनुभन्दा पनि अधिकांश समय जनताकै माझमा बिताउनु पर्छ । यसो गर्न सकेमा उनीहरूलाई ढाडस महसुस हुन्छ र काममा ऊर्जा प्रदान भइरहन्छ । अन्त्यमा डोटीमा मनाइने विभिन्न चाडपर्वमध्ये गौरा, दसैँ, तिहार, होली, तिज र विशु प्रमुख चाडपर्व हुन् । भुवा, पुतला, माघेसङ्व्रmान्ति, ओल्के, गमरा, जात्रामेला, चैते बिसौँ पनि यहाँका मुख्य चाडपर्व मानिन्छन् । गौरा र होलीमा लोक लयमा डेउडा खेल खेल्ने गरिन्छ । दसैँमा विभिन्न देवीदेउताका शक्ति पीठमा रॉगा, बोकालगायतका पशुपन्छीको बलि दिई जात्रा गर्ने चलन छ । विशेष पर्वमा देउडा, रनपुतला, फाग, सगुन आदिको डोटेली भाषामा लोक लय, लोकधुन र लोकशैलीमा ढालेर लोकजीवनको सेरोफेरोसित तादात्म्य मिलाई आफ्नोपन झल्काउने गरी गाउने र नाच्ने गरिन्छ । यी सबैको संरक्षण गर्नु हाम्रो दायित्व हो । मैले व्यक्तिगत रूपमा बेलाबखत सहयोग गरिनै रहेको हुन्छु । त्यो पर्याप्त छैन । एक व्यक्तिले व्यक्तिगत तवरबाट गरेको सहयोग कति नै हुन्छ र ? देशको नीति निर्माण तहमा पुगेको भए त्यसको दायरा बृहत् पार्न सकिन्थ्यो । त्यसका लागि तीनै तहका जनप्रतिनिधिको तदारुकता र प्रतिबद्धता आवश्यक छ । जनप्रतिनिधिले नगरेको भन्ने होइन तर त्यो पर्याप्त छैन । एक्लो प्रयासबाट केही हुँदैन, विकासका लागि सबै राजनीतिक दलको साझा प्रयास आवश्यक छ । जस लिने र दिने कुरामा हाम्रो ध्यान केन्द्रित हुनुहुँदैन, काममा केन्द्रित हुनु पर्छ । म कांग्रेसको एक इमानदार कार्यकर्ता र सचेत नागरिक भएकाले प्राप्त उपलब्धिको चर्चा गर्न कन्जुस्याइ गर्दैन । बरु हामीले ती उपलब्धिबारे जनतालाई कति बुझाउन सक्यौँ भन्ने अहम् विषय हो । म बडिकेदार गाउँपालिका पुग्दा ठुला केदारमा लागेको महायज्ञमा सरिक भएर एक वृद्ध दिदी घर फर्किंदै हुनुहुन्थ्यो । उहाँले करिब ३०/३५ कम्बल बोक्नुभएको थियो । ती कम्बल उहाँले बेच्नका लागि बोक्नुभएको होइन, मेलामा आएका श्रद्धालुलाई चिसोले असजहता नहोस् भन्दै सेवाभावले अर्पण गर्नुभएको थियो । मेला सकिएपछि उहाँ ती कम्बल घर फिर्ता ल्याउँदै हुनुहुन्थ्यो । हामी सँगसँगै डाँडो झरिरहेका थियौँ । उहाँलाई मिलेर बोकौँ भनेर लाख कोसिस ग¥यौँ । ती वृद्ध आमाले दिनुभएन । बरु पुराना स्मृति सम्झिन थाल्नुभयो । भन्नुभयो, “पहिले मेरो पसल अत्तरकाँडामा थियो । त्यो बेला बाटोघाटोको सुविधा थिएन । हामी यसरी नै बिपीनगरबाट डोकोमा ७५ किलोसम्मको भारी बोकेर आउथ्यौँ । यी हेर्नुहोस् दाम्लोका दाग अहिले पनि जस्ताको त्यस्तै छन् । पसल अधिक चल्ने भएकाले हामी दोस्रो÷तेस्रो दिन बिपीनगर पुगिहाल्थ्यौँ । मलाई मेरो जीवनकालमा यही अत्तरकाँडामा घर अगाडि नै मोटरबाटो आउँला, घर छेवैमा विद्यालय होला, उपचारका लागि स्वास्थ्य चौकी होला, हातहातमा मोबाइल होला, सुरक्षाका लागि प्रहरी चौकी होला भन्ने कल्पनै थिएन तर म यति भाग्यमानी रहिछु कि, यही जीवनकालमा यी सबै सेवा सुविधा देखेँ र भोग गर्न पाएँ । यो सबै विकासका काम नेपाली कांग्रेसको सरकारका पालामा भएका हुन् ।’ आमा त्यसरी खुसी हुँदा मलाई प्राप्त उपलब्धि हामीले जनतामा पु¥याउन नसकिरहेको भान भयो । नेपाली कांग्रेसले धेरै काम गरेको छ । जुन डोटीका नागरिकले देखेभोगेका छन् । हामीले गरेका राम्रा कामबारे जनतालाई बुझाउने र उहाँका अपेक्षा सुनेर सम्बोधन गर्नेतर्फ चुकिरहेका छौँ कि झैँ लाग्यो । सम्झिएँ रित्तिँदै गइरहेका डोटीका गाउँबस्ती । जनता नै नरहे कसका लागि राजनीति गर्ने ? ती आमै जस्ता विकास कुरिरहेका जनतालाई खुसी तुल्याउन सक्यौँ भने पक्कै पनि बसाइँसराइको भयावह अवस्था केही नियन्त्रित हुने छ । त्यसैले जनतालाई बसौँ बसौँ लाग्ने डोटी निर्माण नै हाम्रो प्रमुख एजेन्डा हुनु पर्छ । त्यसका लागि के गर्न सकिन्छ ?, म सधैँ जनताको साथमा नै छु र रहने छु । जनताबाट प्राप्त सुझाव र अपेक्षा मेरा लागि अनमोल मार्गदर्शनका सेतु हुने छन् । """
त्रिशुल जात्रा,"""काठमाडौँ, असार ६ गते । पशुपति मन्दिर परिसरमा बिहीबार गरिएको ऐतिहासिक त्रिशुल जात्रा । नेपाल भाषाामा मचाति जात्रा भनिने यो जात्रा पशुपति क्षेत्रका वछलेश्वर र वज्रघरमा राखिएको विशेष प्रकारको रथमा कुमार गणेश रूपी बालकलाई त्रिशुलले साङ्केतिक छेदन गरेर रथमा राखेर भक्तजनबाट रथ बोकेर परिक्रमा गरिन्छ । जयबागेश्वरको खटमा एक कुमार र दुई कुमारी रहन्छ । """
"योग नेपालको मौलिक, सांस्कृतिक र प्रयोगात्मक सम्पत्ति : मन्त्री पाण्डे","""ललितपुर, असार ७ गते । संस्कृति, पर्यटन तथा नागरिक उड्डयनमन्त्री बद्रिप्रसाद पाण्डेले योग नेपालको मौलिक, सांस्कृतिक र प्रयोगात्मक सम्पत्ति भएको बताउनुभएको छ । शनिबार ललितपुरमा ११ औं विश्व योग दिवसको अवसरमा आयोजित कार्यक्रमलाई सम्बोधन गर्नुहुँदै उहाँले यस्तो बताउनुभएको हो । उहाँले योगको माध्यमबाट व्यक्ति, परिवार, समाज र संस्थासँग जोड्दै यि सबैलाई राष्ट्रिय भावमा एकतावद्ध गरी राष्ट्रिय एकता र आपसी भाईचारा बढाउन समेत मद्दत पुग्ने विश्वास व्यक्त गर्नुभयो । अभ्यास गरी प्राप्त हुँदै आएको योगसम्बन्धी ज्ञान, सोको अभ्यासमार्फत सबै मानिसका लागि उपयोगी योगका विभिन्न विधिहरु आफ्नै भूमिबाट विकास हुँदै क्रमशः विश्वस्तरमा फैलिएको बताउनुभयो । मन्त्री पाण्डेले योगको समुचित उपयोगबाट नै हाम्र काम, कर्तव्य र व्यवहारमा सुधार गरी व्यक्तिको सिर्जनशिलता र नवप्रवर्तनमा समेत थप योगदान गर्न सकिने बताउनुभयो । योगको माध्यमबाट स्वस्थ, शान्त र अनुशासित नागरिक विकास गर्न र यसकै माध्यमबाट स्वस्थ एवम् सभ्य समाज निर्माण गर्न सकिने उल्लेख गर्नुभयो । योगको क्षेत्रमा भएका प्रयोग र सकारात्मक कदमलाई समय सापेक्ष सुधार गरी व्यक्तिको जीवनशैलीमा सकारात्मक परिवर्तन ल्याउने बताउनुभयो । मन्त्री पाण्डेले योग मानवका लागि जीवन उपयोगी रहेको बताउनुभयो । योगका माध्यमबाट व्यक्तिको शारीरिक, मानसिक, मनोवैज्ञानिक, भावनात्मक विकासको मार्ग प्रशस्त हुने जिकिर गर्नुभयो । योगले शरीर, मन, भावना र चेतनालाई जोड्ने बताउनुभयो ।  सिङ्गो पृथ्वी र मानव स्वास्थ्यका लागि योग भन्ने आदर्श वाक्यसहित अन्तर्राष्ट्रिय योग दिवस मनाइ रहिएको छ । """
"विनयी खोलामा डाइभर्सन निर्माण नगरिने, मालवाहक सवारी सञ्चालनमा रोक","""मध्यविन्दु (नवलपरासी), असार ७ गते । बुटवल–नारायणगढ सडक खण्डअन्तर्गत नवलपरासी (बर्दघाट सुस्तापूर्व)को विनयी खोलामा डाइभर्सन निर्माण नगरिने भएको छ । गत पुस २६ गते दुम्कीवास पुल भाँचिएपछि डाइभर्सनमार्फत यातायात सञ्चालन गरिँदै आएकोमा खोलामा आउने बाढीले बगाउन थालेपछि अब डाइभर्सन निर्माण नगरिने भएको हो । गत बिहीबार राति विनयी खोलामा डाइभर्सनबाट जाँदै गरेको बस नै खोलाले बगाए पछि पुनःडाइभर्सन निर्माण नगरिने निर्णय गरिएको नवलपरासी (बर्दघाट सुस्तापूर्व)का प्रमुख जिल्ला अधिकारी भविश्वर पाण्डेले बताउनुभयो । जेठको अन्तिम हप्तादेखि लगातार वर्षा भई रहेकाले पटक–पटक डाइभर्सन बगाउने समस्या बढे पछि सो निर्णय गरिएको प्रमुख जिल्ला अधिकारी पाण्डेले बताउनुभयो । “जिल्लास्थित सरोकारवालाको बैठकबाट खोलाको डाइभर्सनमा थप जोखिम बढेकाले अब नयाँ बन्दै गरेको पुल नै छिटो सञ्चालन गर्ने गरी पर्खने निर्णय गरिएको छ”, उहाँले भन्नुभयो, “दुम्कीवास पुल असार १६ गतेदेखि सञ्चालन गर्न सकिने निर्माण पक्षले जानकारी गराएको छ त्यसैले त्यो समयसम्म वैकल्पिक सडक नै प्रयोग गर्नुपर्ने हुन्छ ।” यस सडकखण्डअन्तर्गत दुम्कीवास पुलको विकल्पको रूपमा हलुका सवारीलाई होङ्सी सिमेन्ट गेट हुँदै सर्दीबाट दुम्कीवास बजार निस्कने सडक प्रयोग गरिएको छ  । तर मालवाहक सवारीसाधन पूर्ण रूपमा रोकिएको छ । वर्षा सुरू भएसँगै दाउन्ने क्षेत्रमा सडक चिप्लो र हिलो हुँदा सवारी गुड्न नसकेकाले त्यो क्षेत्रमा पनि अवरोध कायम रहेको प्रमुख जिल्ला अधिकारी पाण्डेले बताउनुभयो । “दाउन्ने खण्डमा वर्षाका कारण भने अहिलेको अवस्थामा सवारी चलाउन सकिँदैन, त्यसलाई मर्मत गर्नुपर्छ, मर्मत कार्य यथाशीघ्र अगाडि बढाउनुपर्छ, अन्यथा अहिलेको अवस्थामा ठूला सवारीसाधन यो बाटो चलाउन सकिँदैन”, उहाँले भन्नुभयो, “रातिको समयमा ठूला साना कुनै पनि सवारीसाधन चलाउन सकिँदैन भन्ने निष्कर्षमा हामी  पुगेका छौँ । यो दाउन्ने सडक मर्मत हुनुपर्यो, पुल सञ्चालन भएपछि मात्रै पूर्ववत् रूपमा सवारी चलाउन सकिन्छ भन्ने हाम्रो निष्कर्ष हो । यही निर्णय हामीले माथिल्लो निकायमा पठाएका छौँ ।” यस सडकखण्डमा विगत पाँच दिनदेखि मालवाहक सवारीसाधनबीच बाटोमा रोकिएका छन् । पूर्वबाट पश्चिमतर्फ जाँदै गरेका सवारी विनयी खोलाका कारण रोकिएका छन् भने पश्चिमबाट पूर्वतर्फ हिँडेका सवारी दाउन्ने पहाडमा रोकिएका छन् । अहिलेको अवस्थामा मालवाहक सवारी चलाउन सकिने अवस्था नरहेको प्रमुख जिल्ला अधिकारी पाण्डेले स्पष्ट पार्नुभयो । “मालवाहक सवारीसाधन अहिलेकै अवस्थामा कटाउन सक्ने अवस्था छैन, उहाँहरूलाई फर्किएर वैकल्पिक बाटो प्रयोग गर्नुस् भन्ने हो, सकियो भने यो पुल खोलेपछि मात्र चलाउन सक्ने अवस्था छ, अहिलेकै अवस्थामा यहाँबाट पास गराउने अवस्था छैन”, उहाँले भन्नुभयो, “छिटो मर्मत गर्न सकियो भने हप्ता दिन पछि सम्भव होला, तर पनि खोलामा पानी घट्ने अवस्था छैन । ट्रकका चालकलाई के अनुरोध गर्दछौँ भने अहिले फर्कनुस् बाटो पूणरूपमा मर्मत भए पछि मात्र प्रयोग गर्नुस् ।” देशकै प्रमुख राजमार्गको रूपमा रहेको पूर्व–पश्चिम राजमार्ग क्षेत्र नै अहिले अस्तव्यस्त बन्दा धेरै समस्या सिर्जना भएका छन् । निर्माणको लागि भत्काइएको सडक वर्षा परेपछि हिलाम्य हुने स्वाभाविक भए पनि ठेकेदारको लापार्वाहीले समस्या चर्किएको विनयी त्रिवेणी गाउँपालिका अध्यक्ष घनश्याम गिरीले  बताउनुभयो ।  विसं २०७५ देखि विस्तारको नाममा भत्काइएको नारायणगढ–बुटवल सडक खण्डको दाउन्ने दुम्कीवासमा अहिले धेरै चुनौती बढ्दै गएको छ । रासस """
योगलाई आत्मसात् गर्दै शारीरिक र मानसिक स्वास्थ्यप्रति सजग रहनु आवश्यक : उपराष्ट्रपति,"""काठमाडौँ, असार ७ गते । उपराष्ट्रपति रामसहाय प्रसाद यादवले नियमित योग अभ्यासले मानसिक तनाव न्यूनीकरण, सकारात्मक विचारधाराको विकास तथा अन्तरमनको शान्ति स्थापनामा महत्त्वपूर्ण योगदान पुग्ने बताउनुभएको छ । शनिबार अन्तर्राष्ट्रिय योग दिवस अवसरमा स्वदेश तथा विदेशमा रहनुभएका सम्पूर्ण नेपाली दिदीबहिनी तथा दाजुभाइहरुमा सुस्वास्थ्य, दीर्घायू, सुख र शान्तिका लागि हार्दिक शुभकामना व्यक्त गर्नुहुँदै उहाँले सो कुरा बताउनुभएको हो । ‘‘विशेषतः हृदयघात, मधुमेह र अन्य दीर्घकालीन रोगहरूको रोकथाम तथा नियन्त्रणमा यसको प्रभावकारिता वैज्ञानिक रूपमा प्रमाणित भइसकेको छ । अतः हामी सम्पूर्ण नागरिकहरूले योगलाई आफ्नो जीवनशैलीमा आत्मसात् गर्दै शारीरिक, मानसिक र आत्मिक स्वास्थ्यप्रति सजग रहनु आवश्यक छ । स्वस्थ जीवनशैलीको अभ्यासमार्फत हामी समृद्ध राष्ट्र र सशक्त समाज निर्माणको मार्गमा अग्रसर हुन सक्नेछौँ ।’’ उपराष्ट्रपतिद्वारा जारी सन्देशमा भनिएको छ । यसैगरी, उहाँले शारीरिक व्यायाम, श्वासप्रश्वासको नियन्त्रण, ध्यान तथा नैतिक अनुशासनलाई आधार मानेर विकास गरिएको योग प्रणालीले हाम्रो दैनन्दिन जीवनलाई आध्यात्मिक, भावनात्मक र मानसिक दृष्टिले समृद्ध बनाउन महत्त्वपूर्ण भूमिका खेल्ने बताउनुभयो । आजको युगमा बढ्दो मानसिक तनाव, शारीरिक निस्क्रियता र जीवनशैलीजन्य समस्याहरू समाधान गर्न योग प्रभावकारी उपायको रूपमा स्थापित भइसकेको छ । उहाँले भन्नुभयो, ‘‘अन्तर्राष्ट्रिय योग दिवस, शारीरिक स्वास्थ्य प्रवर्धनको उत्सवसँगै हाम्रो सांस्कृतिक सम्पदाको सम्मान, संरक्षण र प्रचार–प्रसार गर्ने अवसर पनि हो । योगले जात, धर्म, भाषा, संस्कृति वा सीमाभन्दा माथि उठेर समस्त मानव समुदायलाई एकतामा बाँध्ने सन्देश बोकेको छ । यसले विश्वशान्ति, सहिष्णुता र सहकार्यको भावनालाई बलियो बनाउन महत्त्वपूर्ण योगदान पुर्‍याउँदछ ।’’ सम्पूर्ण मानव समुदायमा योगको महत्त्व, लाभ र समग्र जीवनमा यसको प्रभावबारे जनचेतना फैलाउने उद्देश्यले हरेक वर्ष जुन २१ मा यो दिवस विविध कार्यक्रमहरुको आयोजना गरी मनाइन्छ । योग शारीरिक अभ्यास मात्र नभई यो एक जीवनपद्धति पनि हो । योगले आत्मा, शरीर र मनबिचको सन्तुलन स्थापित गरी मानव जीवनलाई शान्त, समृद्ध र अनुशासित बनाउन सघाउँदछ । """
विपत् व्यवस्थापनमा अर्जुनदृष्टि,"""केही दिनअघि विपत् व्यवस्थापन र पूर्वतयारीबारे छलफलमा सहभागी हुने अवसर मिलेको थियो । छलफलमा काठमाडौँ उपत्यकाभित्र रहेका विपत् व्यवस्थापनमा सरोकार राख्ने निकाय र प्रभावित क्षेत्रका प्रतिनिधिको समेत उल्लेख्य सहभागिता थियो । विगतबाट पाठ सिक्न सहभागीले पटक पटक गरेको अनुरोध सुन्दा लाग्थ्यो गत मनसुनमा भोगेको विपत् जोकोहीले बिर्सन सकेको छैन । उपस्थित स्थानीय व्यवसायीले आफ्ना भोगाइ एकपछि अर्को गर्दै सुनाउने क्रम चलिरह्यो । बल्खु तरकारी बजारबाट प्रतिनिधित्व गर्न एक जना स्थानीयले पूर्वतयारी र उद्धारमा समन्वयको अभाव भएको विषय जोडतोडले बताउनुभयो । सीमित स्रोतसाधन, हेर्दाहेर्दै सामान बाढीले बगाएर लगेका कैयौँ दृश्य सञ्चार माध्यममार्फत सबैले देख्यौँ । “कसलाई भन्ने के गर्ने हामी अत्तालियौँ, बाढी पसल हुँदै बगेको छ । सामान बगायो, सुरक्षित ठाउँतर्फ निस्किनै समय लाग्यो यस पटक जोखिम सँघारमा आइपुग्यौँ । विगतको गल्ती नदोहिरियोस्,” प्रभावित क्षेत्रका बासिन्दाको यो भोगाइ र गुनासो एउटा प्रतिनिधि आवाज मात्रै हो । सुरक्षा निकायको छेउमै किन उपत्यकामा पनि क्षतिका घटना धेरै भए । उद्धारमा ढिलाइ, दक्ष जनशक्तिको कमी हरेक पटकको विपत्मा सामना गरिरहेकै विषय हुन् । झ्याप्ले खोलामा भएको त्यो भयानक घटना, समयमै उद्धार हुन सकेको भए क्षति कम हुन्थ्यो । घटनास्थलसम्म पुग्नै समय लाग्यो, जसका कारण दर्जनौँ  यात्रु आफैँ सवार सवारीसाधनमाथि खसेको लेदोले पुरिएर मृत्युवरण गर्नु पर्‍यो । उपत्यका प्रवेश गर्न मुख्य नाका हुन् वा काठमाडौँ खाल्टो समस्याको चाङ यत्रतत्र छ । गत वर्षको मनसुनलाई स्मरण गर्न हो भने सहजै अनुमान लगाउन सकिन्छ कि बल्खु क्षेत्रका स्थानीयले सुनाएको भोगाइ होस् अथवा झ्याप्ले खोलाको त्रासदीपूर्ण घटना, । उद्धारमा कठिनाइ छ । पर्याप्त उपकरणको अभाव छ । यो सबै हुँदाहुँदै पनि सरकारले आफूसँग भएका स्रोतसाधनलाई चलायमान बनाउन प्रयत्न पछिल्ला केही वर्षामा बढाए पनि पर्याप्त भने छैन । उपत्यकामा जुन हिसाबले संरचना निर्माण भएका छन्, विपत्मा हुने क्षतिको मुख्य कारक यहाँका संरचनालाई पनि लिन सकिन्छ । पछिल्लो समयमा उपत्यका भएर बग्ने जे जति खोला, नदी छन् । ती साँघुरिँदै गएका छन् । खोलाको बहाबभन्दा साँघुरो पारिएको छ । अधिकांश खोला किनारको भाग खुम्चाइएको छ । खोला किनारका जमिन कतै बगैँचा त कतै खेलकुद प्रयोजनका लागि उपयोग भएका छन् । खोलाले ओगटेको क्षेत्रलाई खेल मैदान वा क्लबमा परिणत गरिएको छ । किन यस्तो गरियो, कसलाई खुसी बनाउन यो सबै गरिँदै छ भन्ने छुट्टै विषय बन्न सक्ला । गत वर्षको विपत्जन्य घटनामा आकलन नै नगरिएको क्षति नेपालले भोगेको छ । उपत्यकाको समस्या पृथक् छ । काठमाडौँ उपत्यकामा भएका खोलानाला साँघुरा बनाइनु नै यहाँको बाढीको पहिलो कारण भन्नेमा दुईमत छैन । पानीको पर्याप्त निकास छैन । बर्सातको समयमा जुन तीव्रताका साथ पानी बगेर आउँछ, त्यसले आफ्नो स्थान खोज्छ । जसको फलस्वरूप नदी बस्तीमा प्रवेश गर्छ । खोला अतिक्रमण हुँदाको प्रभाव हो यो । यस वर्ष पनि मनसुन सुरु भइसकेको छ । यतिबेला सबैको चासोको विषय यही नै बन्नु पर्छ । गत वर्षको मनसुन पछिल्ला ५४ वर्षयताकै अत्यधिक वर्षा भएको भनिएको छ । बागमती, कोशी र मधेश प्रदेशमा अन्यको तुलनामा बढी असर पुगेको थियो । २४७ नेपाली नागरिक, तीन विदेशीसहित २५० जनाको ज्यान गएको थियो भने ११७ जना घाइते भएका थिए । १८ जना बेत्ता भएको अभिलेख विपत् व्यवस्थापन प्राधिकरणसँग छ । नेपालमा मनसुनजन्य जोखिमको पछिल्लो आकडा हेर्ने हो भने डुबान, बाढीको तुलनामा पहिरोका कारण मर्नेहरूको सङ्ख्या बढेको देखिएको छ । मानवीय क्षतिसँगै बर्सेनि भौतिक संरचनामा पनि उत्तिनै क्षति पुगेको छ । गत वर्षको मनसुनमा मात्रै १४५ बढी पुलमा क्षति भएको थियो भने २६० वटा शैक्षिक संस्था प्रभावित भएका थिए । ५० बढी स्वास्थ्य संस्थामा बाढीको असर परेको थियो । गत वर्षकै तथ्याङ्क हेर्ने हो भने पाँच हजार ९१६ घरधुरी पूर्ण रूपमा क्षति भएका थिए भने १२ हजार बढी घरमा आंशिक क्षति पुगेको प्राधिकरणको तथ्याङ्कमा छ । १० हजार ८०७ परिवार विस्थापित नै हुनु पर्‍यो । १८ हजारभन्दा बढी परिवार मौसमजन्य जोखिमबाट प्रभावित भएको आँकडा सरकारसँग छ । अविरल वर्षाले तराईमा डुबान, सहरी क्षेत्रमा खोला नै बस्तीमा प्रवेश गर्छ भने पहाडी र हिमाली भेगमा पहिरोको जोखिम हरेक वर्ष बढ्दो छ । नेपाल विश्वमा उच्च विपत् जोखिम भएका मुलुकमा पर्छ । जलवायु परिवर्तनका दृष्टिले जोखिमयुक्त मुलुकको अग्रपङ्क्तिमा छ । नेपालमा विभिन्न प्रकारका विपत्का कारण वर्षमा नौ सयभन्दा बढी व्यक्तिको ज्यान जाने गरेको छ । मनसुन भित्रिएसँगै विषयविज्ञ र सरोकार राख्ने विभिन्न निकायसँग छलफल र अन्तर्क्रियाले तीव्रता पाएको देखिए पनि आमजनमानसले भने समन्वय अभावमा क्षति बढ्ने गरेको गुनासो गर्दै आइरहेका छन् । गाउँपालिका राष्ट्रिय महासङ्घ अध्यक्ष रमेश ढकालका अनुसार स्थानीय तहमा कर्मचारीसँग भेट नै हुँदैन । उहाँ भन्नुहुन्छ, “जब विपत् सुरु हुन्छ, कर्मचारी नभेटिने समस्या धेरै पटक भोगेका छौँ । आवश्यक सामग्री उपकरण चाहियो भन्यौँ भने माइनटमा कसले हस्ताक्षर गर्न भन्ने प्रक्रियामै ढिलाइ भएका तिता अनुभव छन् ।” गत वर्षकै कुरा गर्न हो भने पनि उपत्यकाभित्रै उद्धारका लागि प्रशस्तै डुङ्गा आवश्यक परेको थियो तर सीमित सङ्ख्यामा मात्रै हुँदा उद्धारमा समस्या देखियो । यो एउटा प्रतिनिधि घटना हो । कति स्थानमा स्रोतसाधन भएर पनि ती साधन चलाउने चालक तथा प्राविधिक नै नभएका कारण सम्भावित जोखिमलाई कम गर्न ढिला भयो । यी र यस्ता देख्दा सामान्य लाग्ने तर उद्धारको समयमा नभई नहुने प्रविधि र उपकरणतर्फ पनि समयमै ध्यान दियो भने क्षति कम गर्न सकिन्छ । नेपाल एसोसिएसन अफ र्‍याफ्टिङ एजेन्सी (नारा) ले सरकारलाई यसमा सहयोग गर्न आफूहरू तयार रहेको र उद्धार प्रयोजनका लागि आफ्नो समूह तालिम उपलब्ध गराउन तयार भएको भनेर चासो व्यक्त गर्दैं आएको छ । विपत्मा निजी क्षेत्रलाई पनि सरकारले सँगै हातेमालो गरेर अघि बढ्ने हो भने प्रतिकार्य उपयोगी बन्न सक्छ । विपत्पूर्व नै यसतर्फ पनि ध्यान दिने हो भने विगतमा भएको गल्ती कम गर्न सकिन्छ । भौगोलिक बनोटका कारण उद्धार राहत र पुनस्र्थापना हिजोका दिनमा चुनौतीपूर्ण थियो भने अहिले झनै जोखिम बढेको छ । कतिपय सड्क र पुल नै पुनर्निर्माण भइसकेका छैनन् । उद्धारका लागि यस वर्ष थप चुनौती भएकाले अझै बढी सतर्कता अपनाउन हुन जरुरी छ । मौसम पूर्वानुमान महाशाखाको यस वर्षको प्रक्षेपण अनुसार गत वर्षको तुलनामा यस वर्ष अझै बढी पानी पर्ने र तापक्रम पनि बढ्न सक्ने भनिएको छ । त्यसैले पनि सर्तकता अपनाउन आवश्यक छ । प्राकृतिक विपत्लाई कम नसम्झौँ । विपत् पूर्वसूचना प्रणालीलाई विश्वास गरौँ । त्यसरी प्राप्त भएका सूचनालाई पछ्याउँदै सुरक्षित स्थानतर्फ जान सबैलाई सचेत पनि बनाउँ । सम्भावित खतरा देखिएको स्थानबाट अन्यत्र सुरक्षित स्थानमा जान भएका अनुरोध पालना गर्नु भनेको व्यक्तिको आफ्नै सुरक्षाका लागि हो भन्ने हेक्का राखौँ । त्यस्ता सार्वजनिक भएका आधिकारिक सूचनालाई पछ्याउनु प्रभावकारी हुन्छ । आधिकारिक सूचनालाई बेवास्ता गरेका कारण मानवीय क्षति धेरै भएको विगतका घटनाबाट पाठ सिक्न विज्ञले गरेको अनुरोध स्वीकार गरौँ । बाढी र पहिरोका जोखिम भएका क्षेत्रमा विगतमा सरकारले टेलिकमसँगको सहकार्यमा विपत् प्रभावित क्षेत्रका स्थानीयलाई एकै पटक एसएमएस पठाएर जोखिमबारे पूर्वसूचना गर्दै आएको थियो । यसरी पठाएको सूचना प्रभावकारी नदेखिएको स्वयम् विज्ञहरूले नै बताएका छन् । ग्रामीण भेगमा फोनमा कसले के म्यासेज पठायो भनेर हेर्न फुर्सद नहुन पनि सक्छ । यस्ता सन्देशको प्रभावकारिता कम हुने भन्दै यो पटक सरकारले सूचना पठाउनुभन्दा एकै पटक साइरन जसरी नै तत्काल सम्भावित जोखिम भएका क्षेत्रमा फोन कल गर्न प्रणाली निर्माण गर्न नेपाल टेलिकम र एनसेलसँग तयारी भए पनि अन्तिम समयमा यसको प्रक्रिया लामो र कठिन भएका कारण तत्कालका लागि असम्भव देखिएको विपत् व्यवस्थापन प्राधिकरणका कार्यकारी प्रमुख ई. दिनेशप्रसाद भट्टको भनाइ छ । विगतमा जसरी नै प्रभावित क्षेत्रका नागरिकको मोबाइलमा सम्भावित जोखिम र यससम्बन्धी सूचनाको एसएमएस जाने छ । यसले गर्दा जोखिम भएको क्षेत्रबाट तत्काल सुरक्षित स्थानतर्फ जान सकियोस् । यो सूचना प्रणालीलाई सकेसम्म उपयोगी बनाउन सम्बद्ध निकायसँग पनि गृहकार्य हुनु पर्छ । जुनै बेला पनि चनाखो हुनुपर्ने हुन्छ । जसले गर्दा मानवीय जोखिम कम गर्न सकिन्छ र प्रभावित पनि सुरक्षित स्थानतर्फ जान सम्भव हुन्छ । यस वर्षको मनसनुजन्य विपत्बाट देशभर करिब चार लाख ५७ हजार १४५ घरधुरीका १९ लाख ९७ हजार ७३१ जनसङ्ख्या प्रभावित हुने आकलन गरिएको छ । जल तथा मौसम विज्ञान विभागले यस वर्षको मनसुनको समयमा देशका अधिकांश स्थानमा सरदरभन्दा बढी वर्षा हुने सम्भावना बताएको छ । त्यसैले सबैलाई सर्तक हुन अनुरोध गर्दै आएको छ । विज्ञको प्रक्षेपणलाई ध्यान दिउँ । घटना हुनुअघि नै सतर्कता अपनाऊँ ।  """
"सडक कालोपत्रे, खोलामा छैन पुल","""शालिग्राम नेपाल चितवन, असार ७ गते  । पूर्वपश्चिम राजमार्ग र पृथ्वी राजमार्ग जोड्ने चितवनको शक्तिखोर फिसलिङमा पुल नबन्दा बर्खाभरि कठिनाइका साथ यात्रा गर्नुपर्ने बाध्यता रहेको छ । चेपाङ जातिको बाहुल्य रहेको जिल्लाको पहाडी भागलाई जोड्न निर्माण गरिएको सडकको रिग्दीखोलामा पुल नबन्दा जोखिम मोलेर यात्रा गर्नुपर्ने बाध्यता छ । सडक कालोपत्रे भएको चार वर्ष बितिसके पनि पुल नबन्दा बर्खाभरि सवारीसाधन आउजाउ गर्न कठिनाइ हुने गरेको छ । इच्छाकामना गाउँपालिकाको वडा नं. २ काउले, हात्तीवाङलगायतका गाउँका बासिन्दा बर्खाभरि गाउँमै रोकिने गरेको वडा नंं. २ का वडाध्यक्ष पन्चराम चेपाङले बताउनुभयो । पालिका कार्यालय जानलाई समेत समस्या पर्ने गरेको उहाँले बताउनुभयो । विद्यालय जान, आउन विद्यार्थी–शिक्षकलाई समेत समस्या हुने गरेको अध्यक्ष चेपाङले बताउनुभयो । पुल निर्माणका लागि धेरै पहल गरे पनि बजेट अभावमा काम नभएको जानकारी पाएको उहाँले बताउनुभयो । चार वर्षमा सम्पन्न गर्ने गरी २०७८ माघ १६ गते निर्माण गर्ने गरी सम्झौता भएको पुलको दुई वटा पिल्लर मात्र निर्माण भएका छन् । सम्झौता अनुसार २०८२ जेठ ३० गते सम्पन्न गरेर हस्तान्तरण गर्नुपर्ने उल्लेख गरिएको थियो तर सङ्घीय ससर्तमार्फत आउने बजेटबाट निर्माण थालिएको पुलको काम रकम अभावकै कारण हुन सकेको छैन । पूर्वाधार विकास कार्यालय भरतपुरका प्रमुख इन्जिनियर वीरेन्द्रकुमार चौधरीले सङ्घीय सरकारले बजेट समयमा नदिएका कारण काम हुन नसकेको जानकारी दिनुभयो । तीन करोड ८८ लाख ११ हजार ६९५ रुपियाँको लागतमा निर्माण गर्ने गरी ठेक्का सम्झौता भएको थियो । गत वर्ष एकातर्फको पिल्लर निर्माण भएको थियो । अहिले अर्को भागको पिल्लर निर्माण सम्पन्न भएको छ । बजेट निकासा गर्ने सुनिश्चित भएपछि मात्र ठेकेदारले काम गर्ने तयारी गरेको कार्यालय प्रमुख चौधरीले भन्नुभयो । काम गरेर पैसा नपाउने अवस्था भएका कारण ठेकेदारले पनि काम गर्न सकेको छैन । समयमा काम सम्पन्न नभएपछि म्याद थपको प्रव्रिmया अगाडि बढाइएको छ । अहिलेसम्म ठेकेदारले काम गरेबापत एक करोड ४४ लाख ९९ हजार ४२५ रुपियाँ भुक्तानी लिइसकेको छ । """
स्वास्थ्य क्षेत्रमा सुधार,"""नेपालको संविधानले प्रत्येक नेपाली नागरिकको आधारभूत स्वास्थ्य सेवालाई मौलिक हकका रूपमा स्थापित गरेको छ । स्वास्थ्य सेवासँगै संविधानले अरू धेरै क्षेत्रमा मौलिक हकको व्यवस्था गरेको छ । सङ्घीय लोकतान्त्रिक गणतन्त्र अभ्यासको यो एक दशकमा संविधानले प्रत्याभूत गरेका सबै मौलिक हकको कार्यान्वयन समान तवरले गर्न सकिएको छैन । प्रत्याभूत गरिएका मौलिक हक कार्यान्वयनका निम्ति पर्याप्त स्रोतसाधन र संरचना बन्नपर्ने हुन्छ । सीमित स्रोतसाधन र संरचनाले सबै मौलिक हक समान तवरले कार्यान्वयन गर्न नसकिएको हो । कतिपय क्षेत्रमा भने आशालाग्दो गरी मौलिक हक कार्यान्वयनले गति लिएको छ । त्यसमध्ये स्वास्थ्य क्षेत्रमा नागरिकले प्राप्त गर्नुपर्ने मौलिक हक कार्यान्वयनले तीव्र गति लिइरहेको छ । त्यति मात्र होइन देशका स्वास्थ्य पूर्वाधारका क्षेत्रमा यताको दशकमा राम्रो प्रगति हासिल गरेको छ । कुनै बेला कतिपय जटिल रोगका निम्ति मात्र होइन, सामान्य रोगका निम्ति पनि बिदेसिनुपर्ने बाध्यता थियो । आर्थिक क्षमता भएकालाई पनि छिमेकी मुलुक भारत तथा थाइल्यान्ड जस्ता देशमा जानुपर्ने अवस्था थियो । नेपालमा उपचारको व्यवस्था नहुँदा सक्नेका निम्ति बाहिर जानुको विकल्प पनि थिएन, नसक्नेले रोग पालेर बस्नुपर्ने थियो । अब बिस्तारै अवस्थामा परिवर्तन आएको छ । धेरै रोगका निम्ति बाहिर जानुपर्ने बाध्यता छैन । त्यति मात्र होइन, विदेशीसमेत नेपालमा उपचारका निम्ति आउन थालेका छन् । नेपाल स्वास्थ्य उपचार पर्यटनका निम्तिसमेत सम्भावनायुक्त मुलुक बन्दै छ । स्वास्थ्य क्षेत्रको सुधारले यस्तो प्रगति सम्भव भएको हो । क्षेत्रगत रूपमै भन्नुपर्दा एक दशकअघिसम्म नेपालमा मिर्गौला प्रत्यारोपण सम्भव थिएन । अब मिर्गौला प्रत्यारोपणकै निम्ति विदेश जानु पर्दैन । क्यान्सरको उपचार त झनै जटिल थियो । नेपालमा पूर्वाधार थिएन । क्यान्सरको उपचार नेपालमै सम्भव हुँदै छ । सरकारले सहयोग गर्ने वातावरणसमेत बनेको छ । मुटुको उपचार अझ राम्रो भएको छ । सरकारी तथा निजी क्षेत्रबाट मुटुसम्बन्धी उपचार तथा शल्यक्रियामा राम्रो प्रगति भएको छ । कलेजो प्रत्यारोपणसमेत नेपालमै हुन थालेको छ । आँखा तथा दाँतको उपचारमा पनि राम्रो पूर्वाधारसँगै सेवा विस्तार भएको छ । आँखा उपचारमा त नेपाल विश्वमै ख्याति कमाउँदै छ । दाँतको उपचार सस्तो र भरपर्दो बन्दै छ । यी क्षेत्रमा उपचारका निम्ति नेपालीलाई त सुबिस्ता भएकै छ, विदेशमा रहेका नेपाली तथा विदेशी नागरिक पनि नेपालमा आएर उपचार गर्न थालेका छन् । मिर्गौला प्रत्यारोपण अघि डायलासिसको ठुलो महत्व हुन्छ । यो सेवामा पनि व्यापकता आएको छ । सरकारले आर्थिक सहयोग पनि गरिरहेको छ । भक्तपुरस्थित सहिद धर्मभक्त राष्ट्रिय प्रत्यारोपण केन्द्रले मिर्गौला तथा कलेजो प्रत्यारोपणमा राम्रो सफलता हासिल गरिरहेको छ । यस्ता अनेक उदाहरण छन् । भारत र बङ्गलादेशका बिरामी पनि कतिपय स्वास्थ्य सेवा लिन नेपाल आउनु थाल्नु सकारात्मक पक्ष हो । आँखा उपचारमा त ठुलै आकर्षण बढेकै छ । वर्तमान सरकारले स्वास्थ्य क्षेत्रमा सुधारका अनेक कदम चालिरहेको छ । स्वास्थ्य बिमाको संस्थागत विकास र विस्तारले स्वास्थ्य सेवा सर्वसाधारणको पहुँचमा पुग्न थालेको हो तर अझै कतिपय समस्या भने छन् । स्वास्थ्य तथा जनसङ्ख्या मन्त्री प्रदीप पौडेलले स्वास्थ्य क्षेत्रमा सुधारका निम्ति प्रभावकारी काम गरिरहेको विषयलाई जनसाधारण तथा मिडियाले सकारात्मक रूपमा लिएको देखिएको छ । मन्त्री पौडेलका अनुसार स्वास्थ्य प्रणाली सुधारका क्रममा अङ्ग प्रत्यारोपण सेवा देशका सबै प्रदेशमा विस्तारतर्फ काम अगाडि बढेको छ । मुटु र क्यान्सर उपचार सेवालाई पनि विस्तारित छन् । स्वास्थ्य बिमा प्रावधान तथा संस्थागत सुधारका कारण जटिल रोगका उपचारलगायतका स्वास्थ्य सेवामा पहुँच विस्तारले नेपालको स्वास्थ्य प्रणाली प्रगतितर्फ उन्मुख छ । स्वास्थ्य क्षेत्रमा सरकारी सेवालाई गुणस्तरीय र सर्वसाधारणको पहुँचमा विस्तार गरिनु पर्छ । निजी क्षेत्रको स्वास्थ्य सेवा बलियो नियमनमा हुनु पर्छ । स्वास्थ्य पूर्वाधार विस्तारसँगै भइरहेको सेवाको गुणस्तरीयता र सुलभ पहुँचमा ध्यान पुर्‍याउन सक्नु पर्छ । उच्च तथा उच्च मध्यम वर्गका नागरिकले शुल्क तिरेर गुणस्तरीय सेवा पाउन सक्ने व्यवस्थाका साथै विपन्न तथा निम्न मध्यम वर्गका नागरिकले निःशुल्क स्वास्थ्य सेवा पाउने मोडालिटीमा अगाडि बढाउनु आवश्यक छ । दक्ष जनशक्ति विकास गरी तिनलाई स्वदेशमै राख्न सक्ने वातावरणका निम्ति पनि नीतिगत, कानुनी र संस्थागत प्रयास आवश्यक छ ।  """
पर्खाल निर्माण गर्दै महिला,"""जलेश्वर, असार ६ गते । महोत्तरीको बर्दिबास नगरपालिका–११ खयरमारा गाउँमा  महिला  पर्खाल निर्माण  गर्दै । """
'सङ्घीयता सुदृढीकरणका लागि जनमुखी कानुन निर्माण र कार्यान्वयन प्राथमिकता',"""दाङ, असार ६ गते । लुम्बिनी प्रदेशका मुख्यमन्त्री चेतनारायण आचार्यले सङ्घीय शासन प्रणालीलाई सुदृढ बनाउने उद्देश्यले जनमुखी कानुन निर्माणमा सरकारको प्राथमिकता रहेको र बनेका कानुनहरूको प्रभावकारी कार्यान्वयनमा ध्यान केन्द्रित गरिएको बताउनुभएको छ। मुख्य न्यायाधिवक्ताको कार्यालय, लुम्बिनीको आयोजनामा शुक्रबार लमहीमा आयोजित ‘सङ्घीयताको सुदृढीकरणमा प्रदेश कानुन निर्माण तथा कार्यान्वयनका चुनौती र समाधान’ विषयक सरोकारवालासँगको अन्तरक्रिया कार्यक्रमलाई सम्बोधन गर्दै मुख्यमन्त्री आचार्यले संविधानले व्यवस्था गरेका एकल तथा साझा अधिकारको सूचीका आधारमा जनमुखी कानुन निर्माण भइरहेको स्पष्ट पार्नुभयो । ""हामी यहाँ कानुन निर्माण गर्ने, कार्यान्वयन गर्ने र व्याख्या गर्ने निकायहरूको जमघटमा छौँ,"" उहाँले भन्नुभयो, ""यसले कानुन निर्माण र कार्यान्वयनमा देखिएका समस्या समाधान गर्न सहयोग गर्ने विश्वास लिएको छु । अहिलेसम्म ८४ वटा कानुन निर्माण गरिसकेका छौँ। प्रदेश निजामती सेवा ऐन र स्थानीय निजामती सेवा ऐन निर्माण गरी कार्यान्वयनमा लगिएका छन् ।"" मुख्यमन्त्री आचार्यले प्रदेशले बनाएका कानुन कार्यान्वयनको क्रममा देखा परेका जटिलता हटाउन आवश्यक संशोधनसहित अघि बढिएको पनि जानकारी दिनुभयो। """
अब एकीकृत र संयुक्त परीक्षा हुन्छ :  वीरबहादुर राई,"""काठमाडौं, असार १ गते । लोकसेवा आयोगका सदस्य वीरबहादुर राईले कम खर्चमा कर्मचारी छनाेट प्रक्रिया अगाडि बढाउन अब एकीकृत र संयुक्त परीक्षा सञ्चालन गरिने बताउनुभएको छ । वि.सं. २००८ साल असार १ गते स्थापना भएको लोकसेवा आयोग ७५ औं वर्ष प्रवेश गरेको अवसरमा गोरखापत्र अनलाइनसँगको भिडियो संवादमा उहाँले सो विचार व्यक्त गर्नुभएको हो । आयोगले यो वर्षभरि हीरक महोत्सव विविध रचनात्मक कार्यगरी मनाउने भएको जानकारी पनि उहाँले दिनुभयो ।  विस २००७ मा देशमा प्रजातन्त्रको स्थापनासँगै निजामती कर्मचारीको नियुक्ति छुट्टै र स्वतन्त्र निकायबाट गर्ने उद्देश्यले वि.सं. २००८ असार १ गते  लोकसेवा आयोगको स्थापना भएको हो । स्थापना कालदेखि यस आयोगले निजामती सेवाका पदमा उपयुक्त उम्मेदवार छनाेट गर्ने कार्य गर्दै आएको छ । नेपालको संविधानमा निजामती सेवा, नेपाली सेना, नेपाल प्रहरी, सशस्त्र प्रहरी बल, नेपाल र अन्य सङ्घीय सरकारी सेवाको पदमा पदपूर्तिका लागि लिइने लिखित परीक्षा लोकसेवा आयोगले सञ्चालन गर्ने व्यवस्था छ। भर्ना प्रक्रियामा योग्यता, स्वच्छता र निष्पक्षतालाई प्राथमिकतामा राखिएको बताउँदै सदस्य राईले समान प्रकृतिका संस्थाको परीक्षा एकै पटक सञ्चालन गरिने बताउनुभयो । जस्तै, गोरखापत्र, रासस, रेडियो नेपाल र टेलिभिजन, प्रेस काउन्सिलजस्ता समान प्रकृतिका मिल्ने खालको पदमा एकै पटक परीक्षा सञ्चालन गर्ने आयोगको तयारी छ । युवाहरू विदेश पलायन हुने क्रम बढेकाले आयोगले विश्वविद्यालयको पाठ्यक्रमको पनि अध्ययन गर्ने भएको छ भने विद्यार्थीसँग पनि छलफल गर्ने योजना आयोगको बनाएको छ । कतिपय संस्थानले परीक्षा प्रणाली खर्चिलो भएका कारण परीक्षा नै सञ्चालन गर्न नसक्ने अवस्थामा छन् नि भन्ने प्रश्नमा उहाँले परीक्षाको खर्च र भर्ना प्रक्रियालाई अझै सरल, छिटो र मितव्ययी बनाउने आयोगको तयारी रहेको जानकारी पनि सदस्य राईले दिनुभयो । प्रस्तुत छ– लोकसेवा आयोग स्थापनाको ७५ वर्ष प्रवेशका अवसरमा आयोगका भावी कार्यदिशा, आधुनिक परीक्षा प्रणाली र युवा पुस्तालाई आकर्षण गर्ने के कस्तो तयारी छ भन्ने विषयमा आयोगका सदस्य वीरबहादुर राईसँग गोरखापत्र अनलाइनका लागि नारद गौतम, मनोजरत्न शाही र केशब गुरुङले गर्नुभएको भिडियो संवाद :  """
इरान–इजरायल युद्ध तत्काल ‘पछि नफर्कने’ बिन्दुमा पुगेको एर्दोगानको भनाइ,"""इस्तानबुल, असार ७ गते । टर्कीका राष्ट्रपति रेसेप तैयप एर्दोगानले इरान र इजरायलबीचको बढ्दो द्वन्द्व चाँडै नै पछि नफर्कने (नो रिटर्न) को बिन्दुमा पुगेको बताउनुभएको छ । इरान र इजरायलबिच आठ दिनदेखि युद्ध जारी छ । इजरायलले इस्लामिक गणतन्त्र इरान आणविक हतियार प्राप्त गर्ने सङ्घारमा रहेको भन्दै आफ्नो कट्टर प्रतिद्वन्द्वीमाथि व्यापक आक्रमण सुरु गरेको थियो । “दुर्भाग्यवश, गाजामा भएको नरसंहार र इरानसँगको द्वन्द्व चाँडै नै नफर्कने बिन्दुमा पुगेको छ । यो द्वन्द्व जतिसक्दो चाँडो अन्त्य हुनुपर्छ”, एर्दोगानले भन्नुभयो, “यसको परिणामले यस क्षेत्र, युरोप र एसियालाई धेरै वर्षसम्म’ असर गर्न सक्छ ।” उहाँले भन्नुभयो, “यो अत्यावश्यक छ, थप विनाश, रक्तपात, नागरिक हताहत र भयानक विपत्ति आउनुभन्दा पहिले ट्रिगर र बटन’ बाट औंलाहरू हटाउनु आवश्यक छ । यसले युरोप र एशियालाई आगामी धेरै वर्षहरूसम्म असर पार्न सक्छ ।” इस्तानबुलमा आयोजित इस्लामिक सहयोग सङ्गठन (ओआइसी) को युवा मञ्चमा ओआइसीका विदेशमन्त्रीहरूको भेलाअघि उहाँले यस्तो टिप्पणी गर्नुभएको हो । इरानका विदेशमन्त्री अब्बास अराघची पनि सहभागी हुने भेलामा उहाँले भन्नुभयो, “इजरायलसँग जारी सङ्कटलाई दुई दिने वार्तामा उच्च प्राथमिकतामा राखिने बताइएको छ ।” एर्दोगानले यसअघि जर्मन चान्सलर फ्रेडरिक मर्जसँगको फोन वार्तामा युद्धले आप्रवासनमा वृद्धि हुनसक्ने चेतावनी दिनुभएको थियो । रासस/एएफपी """
पुनः प्रयोग योग्य रकेटको सफल परीक्षण,"""टोकियो, असार ४ गते । जापानको दोस्रो ठुलो कार निर्माता होन्डाले अन्तरिक्ष क्षेत्रमा विस्तार गर्न खोज्दै एक प्रयोगात्मक पुनः प्रयोग योग्य रकेटको सफल परीक्षण गरेको कम्पनीले बताएको छ । सन् २०२९ सम्ममा सबअर्बिटल प्रक्षेपणका लागि प्राविधिक क्षमता विकास गर्ने आशा राखेको होन्डाले उत्तरी जापानी टापु होक्काइडोमा आफ्नो रकेटको परीक्षण उडान सञ्चालन गरेको छ । “परीक्षण सफलतापूर्वक सम्पन्न भएको छ, करिब तीन सय मिटरको उचाइमा पुगेपछि होन्डाले पहिलो पटक रकेट अवतरण गरेको थियो”, कम्पनीले मङ्गलबार एक विज्ञप्तिमा भन्यो । करिब छ मिटर (२० फिट) अग्लो प्रोटोटाइप उपकरण एक मिनेटको उडानपछि तोकिएको अवतरण स्थानबाट मात्र ३७ सेन्टिमिटर टाढा अवतरण भएको थियो । ‘बाह्य अन्तरिक्षमा डाटा प्रणाली’ को अपेक्षा बढ्दै जाँदा आगामी वर्षहरूमा स्याटेलाइट प्रक्षेपण रकेटहरूको मागमा वृद्धि हुने अपेक्षा गरिएको होन्डाको विज्ञप्तिमा भनिएको छ । “होन्डाले विभिन्न उत्पादन र स्वचालित ड्राइभिङ प्रणालीको विकासमा एकत्रित होन्डा प्रविधिहरू प्रयोग गरेर पुनः प्रयोगयोग्य रकेटहरू विकास गर्ने प्राविधिक चुनौतीलाई लिन रोजेको छ”, कम्पनीले भन्यो । भविष्यमा रकेटहरू उपग्रह-आधारित सञ्चार उपकरणहरू स्थापना गर्न र ग्लोबल वार्मिङजस्ता वातावरणीय अवस्थाहरू निगरानी गर्न प्रयोग गर्न सकिने होन्डाले बताएको छ । एलन मस्कको स्पेसएक्स पुनः प्रयोगयोग्य रकेटहरूको प्रयोगका लागि परिचित छ । यो द्रुतरूपमा बढ्दो क्षेत्र हो जहाँ विश्वभरका विभिन्न कम्पनीहरू आफ्ना मोडलहरू विकास गर्न दौडमा छन् । जापानको अन्तरिक्ष एजेन्सी जाक्सा पनि उपग्रह प्रक्षेपणका लागि प्रमुख खेलाडी बन्ने अभियानमा छ । यसमा यसको एच ३ रकेट समावेश छ र यो पुनः प्रयोगयोग्य छैन । यसैबिच जापानी स्टार्टअपहरू व्यस्त क्षेत्रमा प्रवेश गर्न प्रतिस्पर्धा गरिरहेका छन् । यसमा स्पेस वन समावेश छ । यसले डिसेम्बरमा आफ्नो दोस्रो असफल रकेट प्रक्षेपणको सामना गरेको थियो । रासस/एएफपी """
नेपालद्वारा नेदरल्याण्ड्स पराजित,"""काठमाडौँ, असार ६ गते । स्कटल्याण्डमा जारी त्रिकोणात्मक टि–२० आई शृङ्खलामा नेदरल्याण्ड्सलाई पराजित गर्दै नेपाल विजयी भएको छ । स्कटल्याण्डको ग्लासगोमा सम्पन्न खेलमा नेपालले नेदरल्याण्ड्सलाई छ विकेटले पराजित गर्दै विजयी भएको हो । यस जितसँगै तीन खेलमा चार अङ्क जोडेको नेपाल नेट रनरेटमा नेदरल्यान्ड्सलाई पछाडि पार्दै तालिकाको शीर्षस्थानमा उक्लिएको छ । खेलमा एक सय ७५ रनको लक्ष्य पछ्याएको नेपालले १९ दशमलव चार ओभरमा चार विकेट गुमाएर लक्ष्य पूरा ग¥यो । नेपालको जितमा ओपनर कुशल भुर्तेलले सर्वाधिक ६५ रनको योगदान दिनुभयो । उहाँले ५१ बलमा छ चौकाको सहयोगमा ६५ रनको अर्धशतकीय पारी खेल्नुभयो । त्यसैगरी, नेपालका अर्का ओपनर आसिफ शेखले कुशलसँग पहिलो विकेटका लागि २२ रनको साझेदारी गर्दै छ बलमा सात रनका साथ आउट हुनुभयो । दोस्रो विकेटका लागि कुशलले भीम सार्कीसँग मिलेर ५४ रनको साझेदारी गर्नुभयो । भीमले १६ बलमा दुई चौका र एक छक्काको सहयोगमा २७ रनमा आउट हुनुभयो । कप्तान रोहितकुमार पौडेलले सात बलमा पाँच रन जोड्दै आउट हुनुभयो । आरिफ शेखले २३ बलमा तीन चौका र दुई छक्काको सहयोगमा ३९ रन जोड्नुभयो । उपकप्तान दीपेन्द्रसिंह ऐरीले १२ बलमा १६ रनमा अविजित रहनुभयो । लोकस बम चार बलमा १२ रनमा अविजित रहे । नेदरल्याण्ड्सका रोलफ भान डर, मर्वे बेन फ्लेचर, आर्यन दत्त र जाच लायन काचेटले समान एक–एक विकेट लिनुभयो । त्यसअघि टस जितेर पहिला ब्याटिङको निम्तो पाएको नेदरल्याण्ड्सले निर्धारित २० ओभरमा सात विकेट गुमाउँदै एक सय ७४ रनको योगफल बनाएको थियो । नेदरल्याण्ड्सका लागि ओपनर माइकल लेविटले सर्वाधिक ८६ रनको योगफल बनाउनुभयो । उहाँले ५३ बलमा छ चौका र पाँच छक्काको सहयोगमा ८६ रन बनाउनुभएको हो । त्यस्तै रोइलेफ भान डर मिर्वोले २१ बलमा ३६ रन बनाउनुभयो भने आर्यान दत्तले १८ बलमा १७ रन बनाउँदै नटआउट रहनुभयो । सकिव जुल्फिकरले ११ बलमा १४ रन जोड्नु भयो । त्यसबाहेक नेदरल्याण्ड्सका अन्य ब्याटरले दोहोरो अङ्कमा रन जोड्न सकेनन् । नेपालका लागि करण केसीले दुई विकेट लिनुभयो भने सन्दीप लामिछाने, रुपेस सिंह, ललितनारायण राजवंशी र दीपेन्द्रसिंह ऐरीले समान एक–एक विकेट लिनुभयो । अब नेपालले शुक्रबार शृङ्खलाको अन्तिम खेल स्कटल्याण्डसँग खेल्ने छ । रासस """
मुरलीगोठमा इलमका सुसेली,"""साठीको दशकमा शिक्षकका रूपमा पाँच वर्ष जति बिताएको भएर होला भावनात्मक सम्बन्ध साइनो छ स्याङ्जासँग । त्यही ठाउँमा वैशाखमा जाने साइत जु¥यो । ‘गाउँमै केही गरौँ’ भन्ने उद्देश्यसहित स्याङ्जामा मुरली गाई फार्म सञ्चालन गरिरहेका साथीको निम्ता मान्न वैशाख १९ गते आँधीगङ्गा जाने बस चढियो । गण्डकीतिरका लोकसुसेली सुसेल्दै बस अघि बढिरह्यो । कचपचिलो निद्रासँगै बिहान ४ बजे ब्युँझँदा स्याङ्जाको पुतलीबजार टेकिसकिएछ । आँधीखोला आफ्नै लयमा बगिरहेको थियो, सँगसगै म चढेको बस पनि पहाडी नागबेली बाटोमा गन्तव्य भेट्न कुदिरहेको थियो । बिहान ५ बजे पाठखोलामा ओर्लिएर फोनमार्फत खगेन्द्र भाइलाई जानकारी गराएँ । एकैछिनमा बाइक लिएर खगेन्द्र आइपुग्नुभयो । खगेन्द्रका पाँच वर्षका छोरा प्रीतमले हामीलाई आँगनमै स्वागत गरे । प्रीतमको र मेरो यो पहिलो भेट थियो । अघि फोन गर्दा देवेन्द्र सरले के ल्याइदिनुहुन्छ मलाई भनेको सुनेको थिएँ । आहा ! बच्चा कति निश्छल र आशावादी हुँदा रहेछन् । उनले मलाई मेरै बाल्यकालको सम्झना गराए । केटाकेटी बेला घरमा सधैँ पाहुना आइदिएहुन्थ्यो भन्ने लाग्थ्यो । त्यसको कारण केही न केही कोसेली खान पाइन्छ भन्ने चाहना मनभरि हुने गथ्र्यो । बिहानी नित्य कर्म सकेर आमाले पकाएर दिनुभएको स्वादिष्ट खाना खायौँ । खाना खाएर गल्याङ नगरपालिका–९ स्थित ज्ञानोदय माध्यमिक विद्यालयतर्पm प्रस्थान ग¥यौँ । विद्यालयका प्रधानाध्यापक विष्णु सरले मलाई विशेष आमन्त्रण गर्नुभएको थियो । १० बजे विद्यालय पुग्यौँ । करिब एक घण्टा शिक्षक साथीमाझ शिक्षण अनुभवका आफ्ना कुरा राखेँ । त्यसपश्चात् मलाई पुस्तकालय हलमा लगियो । त्यहाँ कक्षा ६ देखि ११ सम्मका विद्यार्थी आएर बसिसकेका रहेछन् । म त्यस हलमा प्रवेश गर्दैगर्दा वातावरण संरक्षणसम्बन्धी जनचेतनामूलक गीत ‘धर्तीको गीत’ (देवेन्द्र पौडेल म र खेम प्रसाईको रचना, महेश खड्काको सङ्गीत तथा दीपक लिम्बू र रेजिना बस्नेतको स्वर) घन्किरहेको थियो । आफ्नो सिर्जनामाथिको सम्मानले पनि म अभैm खुसी भएँ र उनीहरूप्रति आभार व्यक्त गरेँ । त्यसपछि मैले विद्यार्थीमाझ परिवार, माटो, कर्मशीलता र पढाइको महत्वका विषयमा आफ्ना विचार राखेँ । ससम्मान बिदाइसहित कहिल्यै नपखालिने मनमा लगाएको सम्मानको टीका लिएर सबैसँग सामूहिक तस्बिर खिची त्यहाँबाट बिदा भयौँ । स्थानीय आँधीखोलाका माछा खाने योजना अनुसार आँधीखोलाछेउमा अवस्थित चिउरी भन्ने ठाउँमा पुग्यौँ । आहा ! सुपसहितको स्वादिष्ट माछा त्यो पनि भुजासँग । गोजीमा मोबाइलले घन्टी हानिरहेको थियो । हिजो रातिदेखि नै फोन सम्पर्कमा रहेका पूर्वविद्यार्थी पुकार खनालले कृषि स्रोतकेन्द्र त्रियासी बजारबाट हाम्रो आगमनको प्रतीक्षा गर्दै फोन गर्नुभएको रहेछ । त्यसपछि आधा घण्टाको बाटो पार गरेर खनालको अफिसमा पुग्यौँ । करिब १२ वर्षपछिको यो भेटले हामीलाई औधी खुसी तुल्यायो । वैदेशिक झिलिमिली र सुख, मोहलाई त्यागेर कृषिविज्ञका रूपमा माटोका साथी किसानका सारथि बनेकामा बधाई र शुभकामना दिएँ । पुकारले स्रोतकेन्द्रका सबै ठाउँ घुमाएपछि नजिकको खाजा पसलतिर लाग्यौँ । यत्तिकैमा मेरा अर्का प्रिय भाइ, नेपाल टेलिभिजनका पत्रकार सुशील सुवेदीको सिरुबारी होमस्टे जाऊँ भन्ने प्रस्तावसहितको फोन आयो । सिरुबारी जाने असाध्यै रहर पनि थियो । सुशील भाइ र भरत कँडेल सर आइपुग्नुभयो । नवलपरासीबाट प्रदीप काफ्ले भाइको ३२ जनाको समूह पनि सिरुबारी आउँदै रहेछन् । सोही समूहमा सामेल हुन हामी चार जना सिरुबारीतर्फ प्रस्थान ग¥यौँ । हामीले छिटो पुग्ने आसमा अर्जुनचौपारी हुँदै जाने कच्ची बाटो रोज्यौँ । अर्जुनचौपारी बजारसम्म त आँधीखोला जस्तै सललल बगिरह्यौँ । त्यसपछि त हाम्रा दुःखका दिन सुरु । ठाडै उकालो बाटो, ढुङ्गा र धुलो उस्तै सुनसान वन । दुःख, सन्त्रासबिच हिम्मत नहारी अघि बढ्यौँ । पटक पटक बाइकबाट चिप्लेर लड्दै कछुवा गतिमै घिसारिँदै ५ बजे सिरुबारी पुग्न सफल भयौँ । गुरुङ संस्कृतिको मौलिकता, पहिचान र विरासत बोकेको सिरुबारी होम स्टेका दाजुभाइ, दिदीबहिनी हाम्रो स्वागतार्थ पर्खिरहेको जानकारी आएपछि हामी सिरुबारी सामुदायिक होम स्टे प्रवेशद्वारअगाडि भेला भयौँ । यतिबेला हामीलगायत नवलपरासी र पोखरातिरबाट आएका सबैलाई उनीहरूले फूलमालाले स्वागत गरे । उनीहरूले केहीबेरको स्वागत र आतिथ्यपछि पन्चैबाजा बजाउँदै गाउँको माझमा रहेको गुम्बा अतिथि सत्कारगृहमा लगे । सांस्कृतिक माहोलबिच हामीले मकै, भटमास र आलुको अचार खायौँ । फास्टफुडका नाममा सबैतिर बजारिया खाजाले अतिक्रमण गरिरहेका बेला यस्तो खाजा खान पाउनु पनि दुर्लभ भइसक्यो । गाउँघरतिर पनि मकै र कोदो रोप्ने पाखुरी बिदेसिएका छन् । अलि अलि पढेलेखेका जागिर र व्यवसायका लागि सहर पसेका छन् । गाउँघर रित्तिँदै छन् । बारी वनमाराले ढाकिएका छन् । बुढाबुढी बाआमाले खोस्रेका बारीमा बाँदर आतङ्क बढ्दो छ । यो एउटा पहाड वा एउटा गाउँमा देखिएको दृश्य मात्र होइन, सिङ्गै देशको बेहाल दृश्य हो । जबसम्म राज्यले ‘हात हातमा कोदाली ः उर्वर बनाऔँ आफ्नै बारी’ भनेर स्पष्ट नीति ल्याउँदैन, अवस्था यस्तै बेहाल रहिरहने छ । सिरुबारीमा पनि हामीले ५० औँ घरमा ताल्चा लगाएको देख्यौँ । खाजा खाइसक्दा हामीलाई घर घरमा जिम्मा लगाउन थाल्नुभयो । भरत सर, खगेन्द्र भाइ र म पछि पछि लागेर प्रीतमबहादुर गुरुङको घरमा प¥यौँ । केहीबेर आराम गरी खाना खाएर हामी पुनः अतिथि सत्कारगृहमै जम्मा भयौँ । त्यहाँ उनीहरूले औपचारिक रूपमा सांस्कृतिक कार्यक्रमको सुरुवात गरे । सिरुबारी होम स्टेको सङ्क्षिप्त परिचयसहित हामीलाई न्यानो स्वागत गर्दै कार्यक्रम अघि बढ्यो । लेकमा घर छ बेँसीमा धनसार यही मायाले चल्या छ संसार माली गाईलाई बाँधेको दाम्ला मेरो माया छोडेर कहाँ जाम्ला । यस्तै यस्तै मायाप्रेम, हार्दिकताको त्रिवेणी बन्यो हाम्रा लागि सिरुबारी । उनीहरूले गुरुङ संस्कृतिमा प्रचलित घाटु, सोरठी, सालैजु जस्ता दर्जनौँ नृत्य र गायन पालैपालो प्रस्तुत गरे । हामी मन्त्रमुग्ध भएर सुनिरह्यौँ, हेरिरह्यौँ । यसैबिचमा गीत, गजलको प्रस्तुतिका लागि उद्घोषकले मेरो नाम लिएपछि म खङ्ग्रङ्ङै भएँ । माहोल अनुसार केही प्रेमिल गजल र कविता सुनाएँ । त्यसपछि त केहीबेर साहित्यिक माहोल सिर्जना भयो । काठमाडौँको निस्सासिँदो वातावरणबाट छुट्टिएर यस किसिमको सांस्कृतिक र साहित्यिक परिवेशमा डुबुल्की मार्न पाउँदाको आनन्द नै छुट्टै थियो । राति १२ बजिसकेपछि हामी आआफ्ना घरपट्टीकोमा गई सुत्यौँ । मिठो निद्रासँगै बिहान उठेर खाजा खाई हामी सिरुबारी, पञ्चमूलका सौन्दर्य र सम्झना बोकेर त्यहाँबाट बिदाबारी भई उद्यमशीलता र सङ्गीतमा झुम्न मुरलीगोठतर्पm प्रस्थान ग¥यौँ । यो यात्रा सुनौलो अनि साथ तिम्रो... यस यात्राको मुख्य गन्तव्य नै गल्याङ नगरपालिका–९ स्थित मुरलीगोठ थियो । कर्मशीलताको सङ्गीतमय यात्रा गर्दै देशभित्रै सम्भावनाको खोजी गरिरहेका सुपात्रलाई भेट्ने रहर पहिलेदेखि नै थियो । काम ठुलो र सानो हुँदैन । डिग्री पढेर कृषि, इलम र व्यवसाय गर्न हुँदैन भन्ने केही छैन । यसैको गतिलो प्रमाण मुरलीगोठ थियो । श्रम र सिर्जनाको पवित्र मन्दिर थियो मुरलीगोठ । अनि श्रमलाई सिर्जनामा र सपनालाई सम्भावनामा रूपान्तरण गर्ने कर्मको मन्दिर पनि । मुरलीगोठ गाई फार्मका सञ्चालकद्वय कुसुम भण्डारी र विष्णु भण्डारी हाम्रै स्वागतको पर्खाइमा बसिरहनुभएको थियो । कुसुम सरको घरमा पुगिसकेपछि विष्णु सरले घार खोलेर मह काढ्न थाल्नुभयो । मह काढिसकेपछि भाग लगाउन आमालाई दिनुभयो । घरमा मिठोचोखो खानेकुरा बन्दा पहिले देवतालाई चढाउने र ज्येष्ठ सदस्यले भाग लगाई बाँड्ने नेपाली समाजको संस्कृति र परम्परालाई उहाँहरूले पछ्याउनुभयो । आमाले भाग लगाई एक÷एक कचौरा चाकासहितको ताजा मह दिनुभयो । चैत÷वैशाखको वनपूmलको रसबाट बनेको मह भएर होला, झम्म पा¥यो । हामी लट्ठियौँ । केही समय आराम गरेर सुशील भाइ र म कुसुम र विष्णु सरका पछि लाग्यौँ । केही पर पुगेपछि बाटोछेउमा रहेको दुर्गा मन्दिरको दर्शन गरी तल बगिरहेकी कालीगण्डकी नदीको अनवरत यात्रालाई नियाल्दै साँझपख हामी मुरलीगोठमा फर्कियौँ । यतिबेला खगेन्द्र भाइ पनि हामीबिच जोडिन आइपुग्नुभएको थियो । कपाल कोर्ने काइँयो कि त जोबन अर्कैको हो भन नत्र मलाई चाहियो ... चर्चित लोकगीतका गायक कुसुम भण्डारी र गायनमा मिठो गला र कला भएका अरू तीन जना साथी मिलेर सञ्चालित गाई फार्म आफैँमा सङ्गीतको चौतारी थियो । त्यसै भएर गोठको नाम पनि मुरलीगोठ राखिएको रहेछ । गाई दुहुने, घाँसपात गर्ने कार्यक्रम नसकुन्जेल हामीले वरपरको सन्ध्याकालीन मनोरम दृश्य नियाल्न थाल्यौँ । वनको माझ एकान्त तपस्याभूमि जस्तो मनमोहक दृश्यले सांसारिक जीवनबाट पर रहेर त्यहीँ नै बसूँ बसूँ भयो । त्यसपछि मुरलीगोठसँग अटुट सम्बन्ध गाँसिएको साङ्गीतिक साँझ सुरु भयो । ढोका खोल राम... भउत आए मन्दिरमा... । हामी भक्तलाई उहाँहरूले उद्यमशीलताको मन्दिरमा यसरी नै स्वागत गर्नुभयो । हार्मोनियम, बाँसुरी, मादल, मुजुराको सङ्गीतभित्र जीवनका दुःखसुख र मायापिरतीका भावलाई फरक फरक लयमा उनेर उहाँहरूले पस्किँदै जानुभयो । हामी लट्ठ परेर साङ्गीतिक दुनियाँमा हराइरहेका थियौँ । उहाँहरूको यो साङ्गीतिक यात्रा गोठमा मात्र सीमित थिएन । गाउँघरमा पूजाआजा, व्रतबन्ध, बिहेबारी आदि अवसरमा साङ्गीतिक कार्यक्रम र भजनकीर्तनमा पनि उहाँहरूको नेतृत्वदायी भूमिका हुँदो रहेछ । नयाँ पुस्तालाई पनि साङ्गीतिक सिप सिकाउने अभियन्ताको अभियानप्रति गर्व गर्न मन लाग्यो । आज समाजबाट मौलिक संस्कृति हराउँदै गएको र पश्चिमी संस्कृतिको प्रभाव बढ्दै गएका बेला गाउँमा फर्केर सांस्कृतिक पुनर्जागरण ल्याउनु ठुलो कर्म हो । यसका लागि मैले उहाँहरूलाई धन्यवाद र शुभकामना प्रकट गरेँ । मध्यरातसम्म मुरलीगोठमा कालीगण्डकी बगिरहे जस्तै सङ्गीत बगिरह्यो । सङ्गीतका झरीमा हामी पनि भिजिरह्यौँ ।  """
उपनिर्वाचन कात्तिक दोस्रो साता गर्ने प्रस्ताव,"""गोरखापत्र समाचारदाता काठमाडौँ, असार ७ गते । निर्वाचन आयोगले प्रतिनिधि सभा र प्रदेश सभामा रिक्त रहेका स्थानको उपनिर्वाचन कात्तिक दोस्रो साता गर्ने प्रस्ताव गरेको छ । प्रधानमन्त्री केपी शर्मा ओलीसँगको छलफलमा निर्वाचन आयोगले प्रतिनिधि सभा र प्रदेश सभामा रिक्त रहेका एक/एक सदस्य पदको निर्वाचन कात्तिक दोस्रो साता गर्ने प्रस्ताव गरेको हो । परामर्शमा सहभागी निर्वाचन आयुक्त सगुनशमशेर जबराका अनुसार प्रतिनिधि सभातर्फ रिक्त रहेको रुपन्देही–३ र गण्डकी प्रदेश सभाको मनाङ १ (२) मा कात्तिक दोस्रो साता उपनिर्वाचन गर्ने गरी प्रधानमन्त्रीसँग आयोगले छलफल गरेको हो । आयोगका पदाधिकारीसहितको टोलीले प्रधानमन्त्रीसँग शुक्रबार बिहान प्रधानमन्त्री तथा मन्त्रीपरिषद्को कार्यालय, सिंहदरबारमा परामर्श गरेकोे थियो ।  """
नेपाली उद्धारको तयारी,"""अहिले मध्यपूर्व तनावग्रस्त छ । इजरायल–हमास युद्ध चलिरहेकै बेला गएको सातादेखि इजरायल र इरानबिच युद्ध चर्केको छ । दुवै मुलुक एकअर्काविरुद्ध आक्रामक ढङ्गले प्रस्तुत भएका छन् । विवादास्पद परमाणु कार्यक्रमलाई लिएर इजरायलले शुक्रबार बिहानै इरानमाथि भीषण हवाई आक्रमण सुरु गरेपछि इरान प्रत्याक्रमणमा उत्रेको हो । सात दिनदेखिको युद्धमा जनधनको व्यापक क्षति भएको छ । एक अर्काविरुद्ध गोलाबारुद, क्षेप्यास्त्र, बम, ड्रोन प्रहार गरी आक्रमण भइरहँदा जनजीवन अस्तव्यस्त बन्न पुगेको छ । अहिलेसम्मको घटनाक्रमले के देखाएको छ भने यो युद्धमा इरानभन्दा इजरायल शक्तिशाली देखिएको छ । जनधनको क्षतिको हिसाबले पनि इरानको तुलनामा इजरायलमा कम क्षति भएको छ । इजरायलले बङ्करमा राखेर नागरिकलाई सुरक्षा दिइरहेको छ । तैपनि दुवै देशमा अशान्ति छ, आमनागरिक त्रासमा छन् । कति बेला को कहाँ मारिने हो वा घाइते हुने हो भन्ने त्रासमा नागरिक सुरक्षाको खोजीमा छन् । यस्तो अवस्थामा नेपाल सरकारले इरान र इजरायलमा रहेका नेपालीको आवश्यक उद्धारका लागि तयारी सुरु गरेको छ । श्रम, रोजगार तथा सामाजिक सुरक्षा मन्त्रालयले युद्धरत इजरायलमा कार्यरत नेपाली श्रमिकलाई सुरक्षित गर्दै उद्धार गर्ने विषयमा कार्ययोजना बनाएको छ । श्रम मन्त्रालयमा बसेको आपत्कालीन बैठकले कार्ययोजना बनाएको हो । बैठकले गएको शुक्रबारदेखि इजरायल र इरानबिच युद्ध चर्किन थालेसँगै मध्यपूर्वी देशमा कार्यरत नेपाली श्रमिकलाई सुरक्षित गर्ने र उद्धार गर्ने विषयमा कार्ययोजना बनाएर अगाडि बढ्ने विषयमा सहमति गरेसँगै स्वदेश फर्कन चाहने नेपालीमा आशा पलाएको छ । बैठकमा नेपाली श्रमिकको उद्धार गर्न राज्यका सबै संयन्त्र परिचालन गर्ने र आवश्यक स्रोत जुटाउने निर्णय भएको छ । त्यस्तै स्थलगत मार्गबाट उद्धार गर्न छिमेकी देशमा प्रवेश गर्न सीमामै भिसा उपलब्ध गराउन अनुरोध गरेको छ । नेपाल सरकारले आपत्कालीन कामबाहेक मध्यपूर्व क्षेत्रमा यात्रा नगर्न ट्राभल एडभाइजरी जारी गरेको छ । अहिले युद्धग्रस्त क्षेत्रका नेपालीलाई मानसिक परामर्श सेवा सुरु गर्ने, मध्यपूर्वमा श्रमिक नलैजान रोजगारदातालाई अनुरोध गर्ने, श्रमिकको हवाई टिकट सार्न लाग्ने खर्च मिनाहा गर्न पर्यटन मन्त्रालयमार्फत उडान कम्पनीलाई अनुरोध गर्ने निर्णय भएको छ । यस्तै नेपाली दूतावासलाई आवश्यक स्रोत उपलब्ध गराउने र आफ्ना नागरिक उद्धार गर्दा नेपालीलाई पनि स्थान दिन भारत र चीनलाई अनुरोध गर्ने निर्णय बैठकले गरेको छ । भारत र चीनले त्यहाँ रहेका आफ्ना नागरिकको उद्धार सुरु गरेका छन् । इजरायलमा कार्यरत नेपाली श्रमिकमध्ये धेरैले आफू सुरक्षित भएर काम गर्ने तर अहिले नै स्वदेश नफर्कने जानकारी पनि गराएका छन् । कतिपय चाहिँ स्वेदश फर्कन आतुर पनि छन् । युद्धसँगै असुरक्षा पनि बढेकाले त्रसित भएको मनोविज्ञान प्रकट गरेको हुँदा नेपाली श्रमिकलाई मनोपरामर्श सेवा दिनुपर्ने अवस्था पनि देखिएको छ । इजरायलमा रहेको नेपाली दूतावासका अनुसार त्यहाँ पाँच हजारभन्दा बढी नेपाली छन् । वैदेशिक रोजगार विभागका अनुसार पछिल्लो पटक दुई सरकारबिच जिटुजी गरेर गएकाको सङ्ख्या एक हजार ८८८ जना छन् । अन्य कृषिमा काम र अध्ययन गर्न र अन्य देशबाट विभिन्न काम गर्न त्यहाँ पुगेका छन् । इजरायलको अवस्था सहज नभएकाले अहिले सहायक श्रमिक केयर गिभरमा इजरायल जाने भिसा र टिकट लिएर बसेका ३५ जनाको टिकट रद्द गरिएको छ । इजरायलमा केयर गिभरमा जान असार ७ गते शनिबारका लागि टिकट लिएकालाई तत्काल नपठाउन इजरायली पक्षबाट पत्राचार भएपछि उनीहरूको टिकट रद्द गरिएको हो । युद्धबाट बढी प्रभावित इरानमा पनि केही नेपाली कार्यरत छन् । त्यहाँको अवस्था अत्यारलाग्दो छ । इजरायलले इरानको राजधानी तेहरान खाली गर्न आदेश गरेसँगै त्यहाँ झन् ठुलो त्रास छ । तेहरानबाट धमाधाम मानिसहरू अन्यत्र जान थालेका छन् । त्यहाँ भीषण रूपमा बमबारी भइरहेको छ । इजरायलभन्दा पनि इरानमा रहेका नेपालीलाई छिटोभन्दा छिटो उद्धार गरी स्वदेश ल्याउनुपर्ने अवस्था छ । इरानलाई आत्मसमर्पण गर्न वा घातक परिणाम भोग्न अमेरिकाले चेतावनी दिएको छ । इरानले आत्मसमर्पण गर्न मानेन भने इजरायललाई साथ दिँदै इरानविरुद्ध थप कारबाही गर्ने सङ्केत अमेरिकाले गरेको छ । इरानले भने आत्मसमर्पण नगर्ने बताएको छ । यसले गर्दा युद्ध लम्बिने र परिस्थिति अरू जटिल बन्ने खतरा देखिएको छ । यस्तो अवस्थामा इजरायल र इरानमा मात्र होइन खाडी क्षेत्रमा रहेका लाखौँ नेपालीको जीवन सुरक्षा गर्न नेपाल सरकारले भरपर्दो व्यवस्थाका लागि पहल गर्नुपर्ने अवस्था देखिएको छ । युद्ध रोकी वार्ताद्वारा समस्या समाधान गर्नतिर लाग्ने हो भने अहिले त्यस क्षेत्रमा देखिएको यो अत्यासलाग्दो अवस्थाले सहजै निकास पाउने छ । """
सात किसानलाई चौरी वितरण,"""मोहनसिंह बुढाअदानचुली, (हुम्ला) असार ७ गते । हिमाली जिल्ला हुम्लाको सिमकोट गाउँपालिकाका सात जना किसानलाई चौरी गाई वितरण गरिएको छ । गाउँपालिकाको पशु सेवा शाखाको आर्थिक सहयोगमा सो किसानलाई १४ वटा चौरी गाई वितरण गरिएको हो । शनिबार बिहान सिमकोट गाउँपालिका–८ का ७ जना किसानलाई प्रति कृषक २।२ वटाका दरले चौरी गाई वितरण गरेको पशु शाखा प्रमुख विष्णु वुमिल बताउनुभयो । किसानलाई वितरण गरिएका चौरी गाई उत्तरी नाम्खा गाउँपालिका–३ को लुयटा भन्ने खर्कमा पशु पालक कृषक रहेकै ठाउँमा पुगेर वितरण गरिएको हो । चौरी पाउने कृषकमा सिमकोट–८ स्याडा गाउँका मानबहादुर बुढा, बिरबहादुर बुढा, भक्तविर दमाइ, भैबहादुर बुढा, रत्न बुढा, देवबहादुर बोहोरा र जनक बहादुर शाही हुनुहुन्छ । सिमकोट गाउँपालिका पशु शाखाको आयोजनामा किसानलाई चौरी गाई वितरण गर्नु अघि चौरी गाइ प्राप्त गर्ने किसानलाई दुई दिने तालिम समेत दिएको थियो । उक्त तालिममा किसानहरुलाई चौरी गाई पाल्ने तरिका, औषधी उपचार गर्ने विधि, के कसरी दानापानी घाँसको व्यवस्थापन गर्ने, के कस्तो पोषण युक्त खाने कुरा खुवाउने जस्ता विषयमा तालिम दिएको प्राविधिक वुमीको भनाइ छ । याक प्रवर्धनका लागि उक्त याक वितरण गरिएको र हुम्ला जिल्लाको सिमकोट गाउँपालिका–८ मा याक पालनका लागि राम्रो वातावरण भएको र सो वडालाई पशुपालनका क्षेत्रमा आत्म निरभर बनाउनका लागि पनि उक्त याक वितरण गरिएको सिमकोट गाउँपालिकका प्रमुख प्रशासकिय अधिकृत वर्षबहादुर फडेराले बताउनुभयो । किसान चौरी दिनु अघि तालिम दिएर गाउँपालिकाले उहाँहरुलाई अनुदान स्वरुप वितरण गरिएको हो । """
मधेशको विकास गरे नेपालको विकास हुन्छ : उपेन्द्र यादव,"""काठमाडौँ, जेठ ३१ गते। जनता समाजवादी पार्टी (जसपा) नेपालका अध्यक्ष, पूर्व उपप्रधानमन्त्री एवम् बारा निर्वाचन क्षेत्र नम्बर-२ का प्रतिनिधि सभा सदस्य उपेन्द्र यादवले मधेशको विकास गरे नेपालको विकास हुने बताउनुभएको छ। गोरखापत्र अनलाइनको ‘सांसदलाई सवाल’मा कुराकानी गर्नुहुँदै नेता यादवले यस्तो बताउनुभएको हो। ‘‘विकासको बजेट मधेशलाई हेरेर बन्दैन। मधेशको विकास गरे नेपालको विकास हुन्छ। तर मधेशमा ६० प्रतिशत जनसङ्ख्या छ, १३ प्रतिशत मात्र विकास बजेट पुगेको छ’’, यादवले मधेशको विकासमा राज्यको दृष्टि नपरेको भन्दै आपत्ति जनाउनुभयो। नेता यादवको जन्म बुवा धनिलाल र आमा फुदनीदेवीको कोखबाट २०१६ सालमा सप्तरी जिल्लाको भगवतपुरमा भएको हो। उहाँको बाल्यकाल सप्तरीको मधुवनमा बित्यो। अहिले भने त्यो ठाउँ सुनसरीको वराहक्षेत्र नगरपालिका-४ मा पर्छ। उपत्यकामा उहाँ ललितपुर महानगरपालिका-२३ हात्तीवनमा बसोवास गर्दै आउनुभएको छ। विज्ञान र कानुन विषयमा उच्च शिक्षा अध्ययन गर्नुभएका यादवले औपचारिक शिक्षा मधुवनमै लिनुभएको हो।   मधुवनमा रुखमा काठको पाटी ठोकेर कालो पोतेर लेख्दै उहाँको औपचारिक शिक्षाको सुरुवात भएको हो। मोहन निमाविमा प्रारम्भिक शिक्षा लिनुभएका यादवले जनता मावि मधुवन र वनदहवाकट्टी हाइस्कुल सप्तरीबाट माध्यमिक शिक्षा लिनुभयो। २०३२ सालमा एसएलसी दिनुभयो। यादवले अक्षर चिन्नुभएको विद्यालय अहिले मोहन माध्यमिक बनेको छ। सुनसरी धरानको हात्तीसार क्याम्पसबाट उच्च शिक्षा अध्ययन सुरु गरेर आइएस्सी गरेपछि उहाँले विभिन्न कारणले धरानको पढाइलाई निरन्तरता दिन सक्नु भएन। महेन्द्र मोरङ आदर्श बहुमुखी क्याम्पस विराटनगरबाट स्नातक र स्नातकोत्तर तहसम्मको अध्ययन पूरा गर्नुभएका यादवले विज्ञानसँगै कानुन विषयलाई समेत प्रमुख अध्ययनको क्षेत्र बनाउनुभयो। सप्तरीमा विद्यालयमा पढ्दादेखि नै उहाँ पुष्पलाल श्रेष्ठको व्यक्तित्वबाट प्रभावित भएर राजनीतिमा लाग्नुभएको हो। २०३२ सालमा वामपन्थी राजनीतिमा प्रवेश गर्नुभएका उहाँले पुष्पलालको प्रभावले नै नेपाल कम्युनिस्ट पार्टीको सदस्यता लिनुभएको हो। उहाँको राजनीतिको सुरुवात पुष्पलाल समूहको अनेरास्ववियुबाट भयो। पुष्पलाल श्रेष्ठबाट २०३५ सालमा कम्युनिस्ट पार्टीको सदस्यता लिएको समयमा अखिल प्रतिबन्धित थियो। कम्युनिस्ट कार्यकर्ताका रूपमा सुरुवाती दिनमा भूमिगतरूपमै काम गर्नुभएका यादव २०३६ सालको जनमत सङ्ग्रहको समयमा विद्यार्थी राजनीतिमा सक्रिय हुनुहुन्थ्यो। जनमत सङ्ग्रहपछि अखिल विभाजित हुँदा उहाँ प्रगतिशील विद्यार्थी युनियनको दुई कार्यकाल उपाध्यक्ष बन्नुभयो। विद्यार्थी राजनीतिकैक्रममा उहाँले एक वर्ष केन्द्रीय कारागारमा बिताउनुपरेको थियो। कारागारमा कांग्रेसका तत्कालीन युवा नेता प्रदीप गिरी, दमननाथ ढुङ्गानालाई भेट्नुभएको थियो। नेकपा (मार्क्सवादी) पार्टी बन्दा उहाँलाई कोशी अञ्चल कमिटीमा राखिएको थियो। यादव २०४६ को आन्दोलनमा विराटनगरबाट गिरफ्तार हुनुभयो। धनकुटामा कैदी जीवन बिताउनुभएका उहाँ प्रजातन्त्र पुनस्र्थापनापछि छुट्नुभयो। माले र मार्क्सवादी एकतापछि २०४८ सालमा यादवलाई एमालेले सुनसरी-४ मा उम्मेदवार बनाएको थियो। उहाँ पहिलो संसदीय चुनावमा पराजित हुनुभयो। त्यसपछि उहाँले एमालेको सुनसरी र मोरङको जिम्मेवारी पाउनुभयो। लामो समय पार्टीमा काम गरेपछि २०५४ सालमा सामाजिक संस्थाको रूपमा मधेशी जनअधिकार फोरम, नेपाल गठन गर्नुभयो।  २०५६ मा पार्टीभित्र मधेशको मुद्दा उठाएको भन्दै साम्प्रदायिक व्यक्तिको आरोप लागेपछि उहाँ एमालेबाट अलग हुनुभयो। त्यसपछि फोरममा सक्रिय यादव २०५९ असोजमा तत्कालीन राजा ज्ञानेन्द्रले सत्ता हातमा लिएपछि भूमिगत हुन बाध्य बन्नुभयो। उक्त समयमा उहाँले तत्कालीन नेकपा (माओवादी)सँग सहकार्य गर्दै राजनीतिलाई अगाडि बढाउनुभयो। २०६१ सालमा दिल्लीबाट पक्राउ पर्नुभएका यादव दुई महिनापछि छुट्नु भएको थियो। २०६२/६३ सालको आन्दोलनमा सक्रियताका साथ सहभागी यादव २०६३ सालमा अन्तरिम संविधान जलाएको आरोपमा फेरि गिरफ्तारीमा पर्नुभयो। अन्तरिम संविधान जारी भएपछि पनि मधेशीलाई विदेशी जस्तो व्यवहार गरेर पीडा भोग्नु परेपछि उहाँ मधेशको मुद्दा लिएर थप सशक्त रूपमा राजनीतिमा लाग्नुभयो। २०६३ सालमा मधेशी जनअधिकार फोरमलाई पार्टी बनाएर उहाँ त्यसको अध्यक्ष बन्नुभयो। २०६५ सालमा फोरमको पहिलो महाधिवेशनबाट उहाँ सर्वसम्मतिले अध्यक्ष चयन हुनुभयो। लगातार मधेशको राजनीतिको नेतृत्व गर्नुभएका यादवले पार्टी बनाउन विभिन्न नेतासँग सहकार्य गरे पनि त्यसले निरन्तरता पाउन सकेन। सङ्घीय समाजवादी फोरम, नेपालका अध्यक्ष यादव २०७६ सालमा गठन भएको समाजवादी पार्टीको अध्यक्ष बन्नुभयो। जनता समाजवादी पार्टीमा महन्थ ठाकुरसँगै यादव पनि अध्यक्ष बन्नुभयो। २०८१ साल जेठमा जनकपुरमा भएको जनता समाजवादी पार्टी (जसपा) नेपालको महाधिवेशनबाट उहाँ पछिल्लो समय पार्टी अध्यक्ष बन्नुभएको हो। यसरी हेर्दा यादव करिब तीन दशकदेखि सदावहार पार्टीको नेतृत्वमा हुनुहुन्छ।  संविधानसभाको दुई कार्यकाल निर्वाचित उहाँ अहिलेसम्म चार पटक सांसद बनिसक्नुभएको छ। पहिलो संविधानसभाको चुनावमा एकसाथ सुनसरी-५ र मोरङ-५ बाट निर्वाचित यादवले मोरङ छोड्नुभएको थियो। २०७० सालमा सम्पन्न दोस्रो संविधानसभाको चुनावमा सुनसरी-५ बाट निर्वाचित उहाँ २०७४ सालमा भएको आम चुनावमा सप्तरी-२ बाट निर्वाचित हुनुभएको हो। २०७९ सालको चुनावमा सप्तरी-२ मा डा.चन्द्रकान्त राउतसँग पराजित यादव बारा-२ मा सम्पन्न उपनिर्वाचनबाट प्रतिनिधिसभामा आउनुभएको हो। बारा-२ का सांसद रामसहाय प्रसाद यादव उपराष्ट्रपति बनेपछि २०८० मा भएको उपनिर्वाचनबाट यादव प्रतिनिधि सभा सदस्य बन्नुभएको हो। उहाँ अहिले प्रतिनिधि सभाको अर्थ समिति सदस्यसमेत हुनुहुन्छ। नेता यादव पटकपटक विभिन्न सरकारमा मन्त्रीसमेत बन्नुभएको छ। झलनाथ खनाल प्रधानमन्त्री हुँदा २०६५ सालमा परराष्ट्र मन्त्री बन्नुभएका यादव केपी ओली नेतृत्वको सरकारमा २०७५ सालमा उपप्रधानसँगै स्वास्थ्य तथा जनसङ्ख्या मन्त्री बन्नुभयो। प्रस्तुत छ- जनता समाजवादी पार्टी (जसपा) नेपालका अध्यक्ष उपेन्द्र यादवसँग गोरखापत्र अनलाइनको ‘सांसदलाई सवाल’मा दिनेश लुइटेलले गरेको कुराकानीका आधारमा मनोजरत्न शाही र केशब गुरुङले तयार पार्नुभएको भिडियो सामग्री  ः  """
‘लोक सेवा युवाको भरोसा केन्द्र’,"""काठमाडौँ, असार २ गते । राष्ट्रपति रामचन्द्र पौडेलले राज्यका नीति निर्माण तहमा सबै वर्गको प्रतिनिधित्वले राष्ट्रिय एकतालाई मजबुत बनाउन योगदान पुग्ने बताउनुभएको छ । उहाँले लोकतान्त्रिक व्यवस्थाको मर्म र भावनालाई आत्मसात् गरी निजामती सेवामा समावेशी समूहमार्फत उम्मेदवार सिफारिस हुनु सकारात्मक पक्ष रहेको बताउनुभयो । लोक सेवा आयोगको हीरक महोत्सवका अवसरमा काठमाडौँमा आयोजित समारोहमा राष्ट्रपति पौडेलले नेपालमा निजामती सेवामा समावेशी रूपले कर्मचारी नियुक्ति प्रक्रिया सुरु भएयता विभिन्न समावेशी समूहमार्फत उम्मेदवार सिफारिस हुनु सकारात्मक पक्ष रहेको बताउनुभएको हो । उहाँले भन्नुभयो, “यसबाट राज्यका नीति निर्माण तहमा सबै वर्गको प्रतिनिधित्व भई राष्ट्रिय एकतालाई मजबुत बनाउने र सङ्घीयता अनुरूप समावेशी समूहतर्फ उम्मेदवार छनोट प्रक्रियालाई समयसापेक्ष परिष्कृत गर्दै यी समूहबाट थप उम्मेदवार सफल हुन सक्ने गरी आयोगले कार्यसम्पादन गर्ने विश्वास लिएको छु ।” राष्ट्रपति पौडेलले आयोगले वर्तमान पुस्ताप्रति न्याय तथा भविष्यका पुस्ताप्रतिको आशा एवं भरोसाको केन्द्रका रूपमा आफ्नो कर्तव्य, दायित्व, जिम्मेवारी निर्वाह गर्नुपर्ने आवश्यकता औँल्याउनुभयो । सङ्घीय लोकतान्त्रिक गणतान्त्रिक व्यवस्थामा जनताको मुख्य चाहना भनेको तीव्र आर्थिक विकासको बाटोमा अग्रसर हुनु रहेको उल्लेख गर्दै राष्ट्रपति पौडेलले यसको पहिलो खुड्किलो सुशासन रहेकाले त्यसप्रति कर्मचारीतन्त्र सचेत हुनुपर्नेमा जोड दिनुभयो । उहाँले भन्नुभयो, “अब सहज, सरल र प्रभावकारी तवरले सेवा प्रवाह गरेर कर्मचारीतन्त्रले नागरिकको मनसमेत जित्न सक्नु पर्छ । नागरिक हकका निम्ति सहज पहुँच नदिएसम्म लोकतन्त्र दह्रो हुन सक्दैन ।” उहाँले स्थायी सरकारका रूपमा लिइएको कर्मचारीतन्त्रले आधुनिक विधि, प्रविधि र दक्ष जनशक्तिको उपयोग गरी सुशासनको भावना र मर्म अनुरूप काम गर्नुपर्ने आवश्यकता औँल्याउनुभयो । लोक सेवामाथि विश्वास प्रबल : प्रधानमन्त्री सो अवसरमा शुभकामना मन्तव्य राख्ने क्रममा प्रधानमन्त्री केपी शर्मा ओलीले अहिले थुप्रै निकायमाथि जनविश्वास कमी भएको अवस्थामा लोक सेवा आयोगमाथिको जनविश्वास प्रबल हुनु सकारात्मक भएको बताउनुभयो । उहाँले शासन व्यवस्था प्रभावकारी रूपमा सञ्चालनका लागि सरकार र प्रशासनको भूमिका महट्टवपूर्ण रहेको बताउनुभयो । “सरकारको कार्य सफलता कर्मचारीतन्त्रको सक्षमतामा धेरै हदसम्म निर्भर हुन्छ । तसर्थ राज्य सञ्चालनका लागि छनोट गरिने कर्मचारी योग्य, दक्ष, निपुण हुनुका अतिरिक्त नेपालको राष्ट्रिय हितको जगेर्ना र प्रवर्धन गर्ने हुनु आवश्यक छ,” प्रधानमन्त्री ओलीले बताउनुभयो । प्रधानमन्त्री ओलीले नयाँ धारका विषयवस्तु समेटेर शैक्षिक योग्यता निर्धारण गर्न सुझाव दिनुभयो । उहाँले काम र परिवेश अनुसार समय सापेक्ष रूपमा कार्यसम्पादन गर्न उपयुक्त ज्ञान, सिप र क्षमता प्रदान गर्न सक्ने विषयवस्तु समेटिएका पाठ्यक्रम हुन आवश्यक रहेको तर्क गर्नुभयो । प्रधानमन्त्री ओलीले लाखौँ सङ्ख्यामा बिदेसिने युवा शक्तिलाई देशमै निष्पक्ष रूपमा रहेर रोजगारीमा छनोट गर्ने संस्थाको रूपमा लोक सेवा आयोगको भूमिकाको प्रशंसा गर्नुभयो । उहाँले भन्नुभयो, “संवैधानिक व्यवस्थाबमोजिम सरकारी निकायका लागि उपयुक्त उम्मेदवार छनोट गर्ने जिम्मेवारी लोक सेवा आयोगको हो । आयोगले जति निष्पक्ष, स्वच्छ र वस्तुनिष्ठ भएर कर्मचारी छनोट गर्छ, कर्मचारी संयन्त्र त्यति नै सबल र प्रभावकारी हुन्छ ।” प्रधानमन्त्री ओलीले आयोगको कार्यसम्पादनमा आवश्यक पर्ने साधन र स्रोत सम्पन्न तथा प्रविधिमैत्री बनाउने विषयमा सम्बन्धित सबै निकाय प्रतिबद्ध हुनुपर्ने बताउनुभयो । लोक सेवा आयोगले आफ्नो वार्षिक प्रतिवेदनमा औँल्याएका र सिफारिस गरेका सुझाव कार्यान्वयनमा सबै निकायले ध्यान दिन जरुरी रहेको उहाँको भनाइ थियो । शुभकामना मन्तव्यका क्रममा प्रतिनिधि सभाको राज्य व्यवस्था तथा सुशासन समितिका सभापति रामहरि खतिवडाले लोक सेवा आयोगले निष्पक्षता र स्वच्छताको मानक तयार गरेको भन्दै प्रशंसा गर्नुभयो । उहाँले भन्नुभयो, “राजनीतिक नेतृत्वले पनि पारदर्शिता, निष्पक्षता र स्वच्छताका लागि आयोगको कार्यसम्पादनबाट प्रेरित हुनु पर्छ ।” सो अवसरमा आयोगका अध्यक्ष माधवप्रसाद रेग्मीले आयोगले हालसम्म गरेको सुधारको प्रयासबारे जानकारी गराउनुभयो । उहाँले भन्नुभयो, “विगतका सफलताप्रति गौरवबोध गर्दै कमजोरीबाट सिक्ने एवं वर्तमान र भविष्यका आवश्यकताको पहिचान गर्दै आगामी कार्ययोजना निर्माण गर्न निरन्तर क्रियाशील रहने प्रतिबद्धता व्यक्त गर्दछु ।” सो अवसरमा आयोगका सदस्य दिनेश सिलवालले धन्यवाद ज्ञापन र सचिव किरणराज शर्माले स्वागत मन्तव्य राख्नुभयो । हीरक महोत्सव मनाउने क्रममा आयोगले चार जना कर्मचारीलाई सम्मानित गरेको छ । लोक सेवा आयोग बुटवल कार्यालयका खरिदार चित्रकुमार सुवाल, केन्द्रीय कार्यालय, कमलपोखरीका शाखा अधिकृतहरू लक्ष्मीप्रसाद पराजुली र ऋषिकेश चौलागाई तथा कम्प्युटर अपरेटर प्रल्हाद सिलवाललाई आयोगले सम्मान गरेको हो । विसं २००८ असार १ गते स्थापना भएको आयोगले स्थापनाको ७५ औँ वर्ष पुगेको अवसरमा बर्सैभरि विभिन्न कार्यक्रम गरी हीरक महोत्सव मनाउने छ ।  """
सम्झनामा ‘जयतु संस्कृतम्’,"""नेपालमा समय समयमा विविध किसिमका आन्दोलन हुँदै आएका छन् । यसै क्रममा ‘जयतु संस्कृतम्’ पनि एउटा अविस्मरणीय र अद्वितीय आन्दोलनको रूपमा रहिआएको छ । यो आन्दोलनको आफ्नै किसिमको अस्तित्व, वर्चस्व र भूमिकाको कारणले गर्दा नै प्रत्येक वर्ष असार १ गतेलाई ‘जयतु संस्कृतम्’ का रूपमा प्रभातफेरी र अन्य विविध कार्यक्रम गरी मनाउने गरिएको पाइन्छ । यसरी ‘जयतु संस्कृतम्’ नेपाली समाजको एउटा अभिन्न आयाम बन्दै आएको छ । यसो हुनुका पछाडि स्वतन्त्रता र सामाजिक पक्षको विषयमा यो आन्दोलनले निर्वाह गरेको भूमिका प्रंशसनीय रही आउनु नै हो । परिवर्तनका दिशामा अग्रणी भूमिका मात्र निर्वाह नगरी समाजमा मानसिक, नैतिक, अध्यात्मिक र भागवत् सभ्यता आदिको संरक्षणमा पनि महत्वपूर्ण भूमिका निर्वाह गर्न सकेको कारणले यो आन्दोलन स्वयम्मा नेपालको एउटा अविस्मरणीय, सार्थक र गौरवशाली विषयको रूपमा रहिआएको इतिहास साक्षी  छ । संस्कृत शिक्षामा पनि अङ्गे्रजी, भूगोल, इतिहास, अर्थशास्त्र, गणित आदि आधुनिक विषय समावेश गरिनु पर्छ भन्ने उद्देश्यका साथ विसं २००४ असार १ गतेदेखि आरम्भ भएको यो आन्दोलन मङ्सिर महिनासम्म सञ्चालित थियो । यस दृष्टिले हेर्दा राणाकालीन क्रूर शासन समयमा संस्कृत वाङ्मयको संरक्षण र उत्थानका साथै संस्कृत विषयको पठनपाठन प्रणालीमा आधुनिक विषय पनि समावेश गरिनु पर्छ भनेर संस्कृतका विद्यार्थीद्वारा अत्यन्त सक्रिय भूमिका निर्वाह गर्दै गरिएको यो आन्दोलन एउटा लामै आन्दोलनको रूपमा सुपरिचित आन्दोलन बनेको छ । यो आन्दोलनले प्रत्यक्ष रूपमा संस्कृत वाङ्मयको संरक्षण र संस्कृत शिक्षाको समुत्थानको उद्देश्य लिएको थियो । यसो भए पनि अप्रत्यक्ष रूपमा भने जनमानसमा लोकतन्त्र स्थापनाका माध्यमबाट समाजका सबै सदस्यमा सही अर्थमा मनुष्यत्वको भाव उत्पन्न गरी शोषणरहित न्यायपूर्ण र समतामूलक समाजको स्थापना गर्ने लक्ष्यबाट नै यो आन्दोलन विशेष रूपमा अभिप्रेरित थियो । प्रस्ट छ यो आन्दोलन तत्कालीन राणा शासनको निरङ्कुश हुकुमी शासनविरुद्ध परिलक्षित थियो र यसले नेपालमा विधिको शासनको आवश्यकता बोध गरेको थियो । यसरी यो स्वयम्मा नेपालका विद्यार्थीद्वारा नेपालमै सञ्चालित एउटा अविस्मरणीय पहिलो ऐतिहासिक विद्यार्थी आन्दोलन थियो भन्ने तथ्य स्वतः स्पष्ट हुन्छ । त्यसबेलाको कठोर शासनका समयमा यस्तो कार्य गर्नु निश्चय पनि अति दुरुह काम थियो । आफ्नो जीवन नै दाउमा पारेर आन्दोलनको क्रममा नेपालका विद्यार्थीले आफ्नो उद्देश्य परिपूर्तिका लागि धैर्य, संयम, आत्मबल र साहसका साथ जुन किसिमको भूमिका निर्वाह गरे त्यो निकै प्रशंसनीय रहिआएको छ । यो आन्दोलन स्वयम्मा एउटा अमूर्त आन्दोलन थियो । बाहिरी रूपमा राणा शासनविरुद्ध सञ्चालित जस्तो नदेखिने यो आन्दोलनको प्रारम्भ विविध टोल टोलमा ‘श्रीमद्भागवत् सप्ताह’ वाचन गरी भएको थियो । आन्दोलनरत विद्यार्थी संस्कृत शिक्षाको संरक्षणका नाउँमा घरदैलो वा सडकमा पुगेर भिक्षा दान माग गर्दथे । उनीहरू टोल टोलमा पुगेर भागवत् वाचनको आयोजना गर्दथे । मनकारी दाता र जिज्ञासु श्रोताको साथ पाएर आन्दोलनकै लागि सञ्चालन गरिएको सप्ताह वाचन कार्यक्रम पछि गएर लोकतान्त्रिक चेतना विस्तारको सशक्त माध्यम नै बन्न पुग्यो । यस क्रममा श्रीभद्र शर्मा, राजेश्वर देवकोटा, पूर्णप्रसाद ब्राह्मण, कमलराज रेग्मी, प्रेमनारायण शर्मा गौतम आदि अनेकौँ व्यक्तिले अत्यन्त कठिन तर सार्थक भूमिका निर्वाह गर्न सकेको पाइन्छ । काठमाडौँवासीको राम्रो साथ पाएकाले आन्दोलनकारीलाई हौसला प्रदान गर्ने कार्यमा सप्ताह वाचन कार्यक्रमले थप ऊर्जा प्रदान ग¥यो । दृश्य रूपमा संस्कृत वाङ्मयको विकास र अदृश्य रूपमा राणा शासनविरुद्ध चेतना–विस्तार गर्ने मूल उद्देश्यका साथ अगाडि बढेको यो कार्यक्रमले अलि पछि गएर राणा शासकका मनमा संशय उत्पन्न गराउन पुग्यो । सप्ताह कार्यक्रमको सूक्ष्म दृष्टिका साथ निरीक्षणका लागि अनेकौँ पोख्त सुराकी खटिए । यसपछि ‘जयतु संस्कृतम्’ आन्दोलनलाई कमजोर पार्न वा सुस्त पार्न अनेकौँ प्रपञ्च रचियो । यसक्रममा छलकपट झेलबखेडा आदि अनेकौँ खेल भए गरिए । आन्दोलनकारी विद्यार्थीलाई पूर्ण रूपमा काठमाडौँ उपत्यकाका जनताको सहानुभूति र समर्थन प्राप्त थियो । त्यसै कारणले राणा शासकहरूका लागि सहज किसिमले यो आन्दोलनलाई पूर्ण रूपमा तितरवितर पार्ने काम सोचे जस्तो सहज हुन सकेन । यसपछि आन्दोलनलाई बर्बर किसिमले दमन गर्ने नीति लिई राणा शासकहरूले आन्दोलनकारीमाथि कठोर प्रहार गर्न सुरु गरे । यसरी आन्दोलन दबाउने नीति लिइएका कारण समालिँदासमालिँदै पनि आन्दोलनकारी विद्यार्थी तितरवितर हुन पुगे । केही समयछि अझ राम्ररी सङ्ठित भएर विसं २००४ को मङ्सिर २१ गतेदेखि उनीहरूले फेरि पनि ‘जयतु संस्कृतम्’ को नारा लगाउँदै झन् कडा र सशक्त प्रकृतिको आन्दोलन प्रारम्भ गरे । भोलिपल्टै अनेकौँ विद्यार्थीलाई देश फर्कन नपाउने गरी देश निकाला गरियो । उनीहरूलाई नेपालमा पढ्न, जागिर खान, बस्नसमेत नपाउने आदि सजाय सुनाइयो । धेरैको चारपाटा मुडियो । देश निकाला गरिएका विद्यार्थी अत्यन्त कठिनताका साथ बनारस पुगे । उनीहरू त्यहाँ पनि राणा शासनविरुद्ध सङ्गठित हुन पुगे । कतिपय विश्वेश्वरप्रसाद कोइरालाको संसर्गमा पुगे र नेपाली कांग्रेसमा आबद्ध भए । यी विद्यार्थीमध्ये कतिपय त नेपाली कांग्रेसको कार्य समितिमा समेत रही नेपालको प्रजातान्त्रिक आन्दोलनमा सरिक हुन थाले । बनारस पुगेका तर नेपाली कांगे्रससँग आबद्ध हुन नचाहेका केही अन्यत्रतिर लागे । उनीहरू पनि आआफ्नो किसिमले नेपालमा राणा शासनको अन्त्य र विधिमा आधारित लोकतान्त्रिक शासन व्यवस्थाको स्थापनाको पक्षमा कुनै न कुनै रूपमा सङ्गठित भएर लागि परेका थिए । यसरी हेर्दा विसं २००७ को क्रान्तिको पृष्ठभूमिको रूपमा नेपालका विद्यार्थीले नेपालभित्र सञ्चालन गरेका ‘जयतु संस्कृतम्’ आन्दोलन स्वयम्मा नेपालमा प्रजातन्त्रका स्थापनाको ‘बीज भूमि’ थियो । विसं १९९७ मा सहिदहरूको त्याग, समर्पण र बलिदानपछि एकतन्त्रीय राणा शासनको अवसानका दिशामा विसं २००४ मा सञ्चालित ‘जयतु संस्कृतम्’ आन्दोलनले पनि अत्यन्त सार्थक भूमिका निर्वाह गरेको थियो भन्ने यथार्थ अस्वीकार गर्न सकिँदैन । विश्वका अनेकौँ विश्वविद्यालयमा संस्कृत विषयको पठनपाठन हुन्छ । तर नेपालमा यसको महìव र महिमा अनि विशेषतालाई मनन नगरी यसलाई केवल कर्मकाण्डी विषयका रूपमा लिने वा हेर्ने सङ्कीर्ण सोच र दृष्टिकोण अझै व्यापक छ । संस्कृत भाषाको उद्गम थलो मानिएको नेपाल र नेपालीका लागि यो विषय अत्यन्त विडम्बनापूर्ण र दुर्भाग्यको विषय बन्दै आएको छ । शब्द भण्डार, साहित्य, दर्शन, ज्योतिष, अर्थशास्त्र, राजनीतिशास्त्र आदि अनेकौँ विधाका विशेषता संस्कृत वाङ्मयमा छ । यति हुँदाहुँदै पनि विश्वमा यसको प्रयोग बढ्नु र नेपालमा यसको अधोगति हुँदै गएको देखा पर्नु निश्चय पनि विडम्बनापूर्ण छ । उपर्युक्त यथार्थलाई मनन गर्दा लोकतान्त्रिक शासन व्यवस्था र विधिको शासनका सापेक्षतामा संस्कृत वाङ्मयको महत्व बुझेर यसलाई समयसापेक्ष रूपमा सार्थक गन्तव्य प्रदान गर्ने कार्यमा अल्पकालीन र दीर्घकालीन सरकारी योजना अझै आउन नसकेको विषयलाई भने निश्चय पनि दुर्भाग्यपूर्ण विषय मान्नु पर्छ । ‘जयतु संस्कृतम्’ ले विसं २०५४ मा स्वर्ण महोत्सव मनाइसकेको छ । यसले विसं २००४ देखि २०८२ सालसम्मका समयावधिभित्र अनेकौँ आरोहअवरोह पार गरेको छ । विसं २०५५ मा आएर यसले संस्थागत स्वरूपसमेत प्राप्त गरिसकेको छ । अहिले ‘जयतु संस्कृतम्’ आफैँमा संस्था बनिसकेको छ । यो स्वदेशमा मात्र होइन विदेशमा पनि पैmलिएको छ । यस अन्तर्गत अनेकौँ कार्यक्रम पनि हुँदै आएका छन् । यति हुँदाहुँदै पनि संस्कृत वाङ्मयको संरक्षण, संवर्धन र यसको विकासका लागि विश्वसनीय किसिमले राष्ट्रको सत्प्रयास अगाडि बढ्न सकेको भने पाइँदैन । संस्कृत आफैँमा विशिष्ट वाङ्मय हो । विश्वका अनेकौँ भाषाभित्र मात्र होइन नासाको अध्ययन अनुसन्धानमा पनि यो भाषाप्रति विशेष आकर्षण बढेको  छ । कम्प्युटरको भाषा पनि संस्कृतलाई नै बनाउनुपर्ने सोच अगाडि बढिरहेको छ । यी यथार्थलाई मनन गर्दा नेपालमा संस्कृत वाङ्मयको उन्नयनप्रति उदासीन हुनु आश्चर्यजनक विषय बन्दै आएको छ । संस्कृतको अधोगति हुनु भनेको नेपाली संस्कृति र सभ्यतालाई नै क्रमिक रूपमा ओझेलमा पार्दै जानु हो । यो एक किसिमले आर्य सभ्यतामाथि नै प्रहार गर्दै जानु हो । यो आफ्नो खुट्टामा आफैँ बन्चरो प्रहार गर्दै जानु जस्तै हो । यस यथार्थप्रति सम्बद्ध पक्षले समयमै ध्यान पु¥याउनु आवश्यक छ । यस दिशामा संस्कृतका विद्वान्, सम्बद्ध सबै पक्ष र सरकारको संयुक्त, सार्थक र ऐक्यबद्ध प्रयास अगाडि बढ्न सक्नु आजको सामयिक आवश्यकताको विषय बन्न पुगेको छ । ‘जयतु संस्कृतम् ।’  """
म्याग्दीमा हुने गण्डकी प्रदेशस्तरीय भलिबलको तयारी अन्तिम,"""अमृतप्रसाद पौडेलम्याग्दी, असार ६ गते । म्याग्दीको बेनीमा हुने गण्डकी प्रदेशस्तरीय अन्तर जिल्ला पुरुष भलिबल प्रतियोगिताको तयारी अन्तिम चरणमा पुगेको छ । यही असार ७ गतेदेखि ११ गतेसम्म हुने प्रतियोगिताका बारेमा जिल्ला खेलकुद विकास समितिमा आयोजित कार्यक्रममा ट्रफी सार्वजनिक गरिएको छ । जिल्ला समन्वय समितिका कार्यवाहक प्रमुख(उपप्रमुख) डिलकुमारी खत्रीले ट्रफी सार्वजनिक गर्नुभएको थियो । भलिबल प्रतिभाको पहिचान तथा खेल पर्यटनमार्फत प्रचारप्रसारमा प्रतियोगिताले टेवा पुग्ने बताइएको थियो । जिल्ला खेलकुद विकास समिति, जिल्ला भलिबल संघका पदाधिकारी तथा सदस्यहरुको उपस्थिति रहेको उक्त कार्यक्रममा जिल्ला भलिबल संघका अध्यक्ष एवम् प्रतियोगिता संयोजक तेजेन्द्र बानियाँले जिल्लामा हुने प्रदेशस्तरीय प्रतियोगिताले खेल पर्यटनमा योगदान दिने बताउनुभयो । जिल्ला खेलकुद विकास समितिका अध्यक्ष सुमन श्रेष्ठले जिल्लामा खेलकुदका प्रतिभालाई आवश्यक सुविधासहित तालिम तथा प्रतियोगितामा सहभागिता गराउने गरी अगाडि बढेको बताउनुभयो । हरेक विधाका खेलमा म्याग्दीलाई सर्वोत्कृष्ट बनाउने र खेलाडीलाई लक्षित गरी बजेट व्यवस्थापन गर्ने बताउनुभयो । प्रतियोगितामा आयोजक म्याग्दीसहित मुस्ताङ, बागलुङ, पर्वत, कास्की, तनहुँ, स्याङ्जा, नवलपुर गरी आठ जिल्लाको सहभागिता हुने छ । प्रदेश खेलकुद परिषद् गण्डकीको प्रवर्धन तथा जिल्ला खेलकुद विकास समिति म्याग्दीको सहकार्यमा हुने प्रतियोगितामा बिजेता टिमले नगद दुई लाख, उपविजेताले नगद एक लाख तथा तेस्रो हुने टिमले नगद ५० हजार तथा चौथो हुने टिमले नगद २५ हजारका साथमा ट्रफी, मेडल तथा प्रमाणपत्र प्राप्त गर्ने छन् । प्रतियोगितामा उत्कृष्ट प्रशिक्षक र सर्वोत्कृष्ट खेलाडीलाई जनही पाँच–पाँच हजार तथा अन्य विधागत उत्कृष्ट स्पाइकर, उत्कृष्ट सर्भर, उत्कृष्ट ब्लकर, उत्कृष्ट लिबेरो, उत्कृष्ट डिफेन्डर र उत्कृष्ट सेटरले जनही तीन–तीन हजारका साथमा ट्रफी र प्रमाणपत्र प्राप्त गर्ने छन् । हरेक टिममा एक प्रशिक्षक र एक व्यवस्थापकसहित १४ जनाको सहभागिता रहने छ । """
‘केही समय यात्रुले दुःख पाउने अवस्था कायम रहने देखिन्छ’,"""मध्यविन्दु (नवलपरासी), असार ७ गते । पूर्व–पश्चिम राजमार्ग अन्तर्गत नवलपरासी (बर्दघाट सुस्तापूर्व)को दुम्कीवास–दाउन्ने सडक खण्डबाट आवतजावत गर्न समस्या भएको छ । वर्षासँगै बढेको विनयी खोलाको बाढी र दाउन्ने क्षेत्रमा सडक हिलाम्मे हुँदा नारायणगढ–बुटवल खण्ड चार दिनदेखि ठप्प छ । यात्रु, सवारी चालक र सर्वसाधारणले अत्यन्त कठिन परिस्थितिको सामना गरिरहेका छन् । बिहीबार राति काठमाडौँबाट नेपालगन्ज जाँदै गरेको भे १ ख ४०८५ नम्बरको यात्रुवाहक बस विनयी खोलाको डाइभर्सनमा फसेको थियो । बाढीको भेलले बस बगाउने अवस्था सिर्जना भएपछि २४ जना यात्रुलाई जेसिभीको सहायताले सकुशल उद्धार गरिएको थियो । उद्धार गरिएकामध्ये बर्दियाका किरण चौधरीले घटनाको सम्झना गर्दै भन्नुभयो, “मध्यरातमा खोलाबीचमा अलपत्र पर्दा भगवान् सम्झनु बाहेक केही गर्न सकिँदैनथ्यो।” एकतीस वर्षीय शिवनारायण थारु काठमाडौँबाट बर्दिया जाँदै गर्दा डाइभर्सनमा फस्नुभएको थियो । उहाँ बाढी देखेर आत्तिएर खोलामै हाम फालेर पौडिँदै ज्यान जोगाउनुभयो । “त्यो क्षण म मर्छु जस्तो लागिरहेको थियो, भाग्यले बाँचेछु,” शिवनारायणले भन्नुभयो । सडक अवरुद्ध भएपछि यात्रुले घण्टौँ पैदल यात्रा गर्न थालेका छन् । लामो दूरीका सवारी चालक गाडीमै रात बिताउन बाध्य छन् । जङ्गलबीचमा खाना र पानी नपाउने अवस्था सिर्जना भएको छ । मालवाहक गाडी सडकमा अलपत्र परेका छन् । यात्रुहरूको पीडा देखेर विनयी त्रिवेणी गाउँपालिका–१ का स्थानीय युवा, व्यवसायी र सामाजिक सङ्घसंस्थाले शुक्रवार दिनभर निःशुल्क खानाको व्यवस्था गरेका छन् । दुम्कीवासमा स्थानीयले भात, दाल तरकारी र शुद्ध पानी निःशुल्क वितरण गर्दै यात्रुलाई राहत दिइरहेका छन् । शुक्रवार मात्र एक हजार ५०० यात्रुले खाना खाएको समाजसेवी गोमा बस्यालले जानकारी दिनुभयो । प्रमुख राजमार्गको रूपमा रहेको पूर्व–पश्चिम राजमार्ग क्षेत्र नै अहिले अस्तव्यस्त बन्दा धेरै समस्या सृजना भएका छन् । नवलपरासी (बर्दघाट सुस्तापूर्व) का प्रमुख जिल्ला अधिकारी भविश्वर पाण्डेले निर्माणको लागि भत्काइएको सडक वर्षा परेपछि हिलाम्य हुने स्वाभाविक भए पनि ठेकेदारको लापरबाहीले समस्या चर्किएको बताउनुभयो । “स्थानीय तह, निर्माण कम्पनी र प्रहरी प्रशासनको समन्वयमा वैकल्पिक व्यवस्थाको प्रयास भइरहेको छ”, उहाँले भन्नुभयो, “तर अझै केही समय यात्रुले दुःख पाउने अवस्था कायम रहने देखिन्छ ।” विसं २०७५ सालदेखि विस्तारको नाममा भत्काइएको नारायणगढ–बुटवल सडक खण्डको दाउन्ने दुम्कीवासमा अहिले धेरै चुनौती बढ्दै गएको छ । विनयी खोलामा अस्थायी डाइभर्सनमार्फत सवारी सञ्चालन हुँदै आएको छ, तर खोलामा बाढी आउँदा बारम्बार डाइभर्सन बग्ने क्रम रोकिएको छैन । जिल्ला प्रहरी कार्यालय नवलपरासी (बर्दघाट सुस्तापूर्व)का प्रहरी उपरीक्षक यादव ढकालका अनुसार हालसम्म आठ पटकसम्म डाइभर्सन बगाइसकेको छ । सडक निर्माणको क्रममा भत्काइएको दाउन्ने क्षेत्रको १४ किलोमिटरको बाटो वर्षाको समयमा हिलाम्मे हुँदै कष्टकर बन्दै आएको छ । स्थानीय प्रशासनले सडक सुधारको दबाब दिँदै आए पनि ठेकेदार कम्पनीले गिट्टी–बालुवा हालेर सामान्य मर्मतसमेत नगरेको यात्रुको गुनासो छ । रासस """
औषधि मूल्य नीति सहमतिमा बनाइएको हो : महानिर्देशक ढकाल,"""काठमाडौँ, जेठ २८ गते । औषधि मूल्य नीति सुझाव समितिले मङ्गलवार स्वास्थ्य तथा जनसङ्ख्या मन्त्री प्रदीप पौडेललाई प्रतिवेदन बुझायो । अर्थविद् डा पोषराज पाण्डेको संयोजकत्वमा बनाइएको औषधिको मूल्य समायोजन सम्बन्धमा सुझाव दिन गठित समितिले लामो अध्ययनपछि प्रतिवेदन सरकारलाई बुझाएको थियो । तर समितिले सरकारलाई बुझाएको प्रतिवेदन सेवाग्राहीमुखी नभएको भन्दै औषधि व्यवसायीहरूले आपत्ति जनाएका छन् । उनीहरूले उक्त प्रतिवेदनको प्रभाव भोलिका दिनमा जन सुरक्षित, असरयुक्त र गुणयुक्त औषधिहरू सेवाग्राहीले अत्यावश्यक परेको समयमा नपाउन सक्ने पीडादायी वातावरण सिर्जना गर्ने जिकिर गरेका छन् । यस सन्दर्भमा, प्रतिवेदनमा उल्लेख विषयहरू, औषधिको मूल्य समायोजन, आगामी रणनीति लगायतका विषयमा उक्त समितिका सदस्य–सचिव तथा औषधि व्यवस्था विभागका महानिर्देशक नारायणप्रसाद ढकालसँग गरिएको कुराकानीको सम्पादित अंश:  औषधि मूल्य समायोजनको समस्या समाधान गर्न सरकारले बनाएको उच्चस्तरीय समितिले प्रतिवेदन बुझाइसकेको छ, उक्त समितिमा रहेर तपाईँले पनि काम गर्नुभयो, समितिले तयार पारेको प्रतिवेदनले दीर्घकालीन समाधानका लागि के–कस्ता नीति, विधि र वैज्ञानिक आधारहरू समेटेको छ, यसको व्यावहारिक कार्यान्वयन कसरी सुनिश्चित हुनेछ ? – औषधिको गुणस्तरीयता, मूल्य उपलब्धता सुनिश्चित गर्ने सन्दर्भमा नेपाल सरकारले केही प्रडक्टको पहिला अधिकतम खुद्रा मूल्य तोकेको थियो भने कतिपय औषधिको मूल्य समायोजन गर्न सकिरहेको थिएन । तोकिएका मूल्यको पनि समायोजन हुन नसकेको र नतोकिएका तर एमआरपी भएका औषधिहरूको पनि समयानुकूल मूल्यमा समायोजन गर्नुपर्ने समस्या ज्युँका त्युँ थियो । यो समस्यालाई कसरी समाधान गर्ने  र जनतालाई कसरी सर्वसुलभ औषधि कसरी उपलब्ध गराउने सुनिश्चित गर्ने भन्ने सन्दर्भमा माननीय मन्त्रीज्यू आइसकेपछि अति मूल्यवृद्धि भएका, धेरै मूल्य तिर्नुपर्ने अवस्थाका केही औषधिहरू प्राथमिकतामा रहेका औषधिहरूको मूल्य घट्नुपर्छ । औषधि सुशासनलाई कायम गर्नुपर्छ भन्ने उहाँको निर्देशन र ध्येय रह्यो । यो समस्यालाई कसरी समाधान गर्ने त भन्दा खेरी कानुनतः के व्यवस्था छ भनेर हेर्नुपर्‍यो । कानुनमा व्यवस्था गरेको अवस्थाबाहेक कुनै पनि निकायले कानुन विपरीत निर्णय गरेर मूल्य समायोजन गरिदिन सक्दैन । औषधि ऐनमा मूल्य तोक्न सक्ने व्यवस्था छ र अहिलेसम्म हामीले एक सय १७ वटाको मूल्य तोकी पनि सकेका छौँ । ती औषधिको पुनरावलोकन कसरी गर्ने भन्ने सैद्धान्तिक रूपमा हामीलाई विभिन्न सिद्धान्तहरू छन् तर फिक्स चाहिँ सरकारले के चाहिँ सिद्धान्तमा अडिएर तीनको मूल्य समायोजन गरिदिने हो ? र  विभागले अपनाउँदै आएको प्रक्रिया जसले मूल्य माग गर्छ, उसको पनि हामीले समयानुकूल ती नतोकिएका अन्य औषधिहरूको पनि मूल्य समायोजन समय अनुकूल गरिदिनुपर्छ । यो गर्नको लागि कानुन र कार्यविधिगत रूपमा स्पष्टता छैन भनेपछि अब के गर्नुपर्छ त रु मूल्य सम्बन्धमा नीति कस्तो अपनाउने ? भन्ने प्रश्न उठेपछि माननीय मन्त्री ज्युले उच्चस्तरीय समिति गठन गर्नुभएको हो । त्यसमा मैले सदस्य–सचिवको रूपमा काम गरे । त्यसमा नेपाल औषधि उत्पादक सङ्घ सदस्यकै रूपमा सहभागी छ, नेपाल औषधि व्यवसायी सङ्घ, औषधि आयातकर्ताहरूको सङ्घ छ, विभिन्न अन्य स्वास्थ्य क्षेत्रमा काम गर्ने उत्पादक र व्यवसायी सङ्घहरू, थोक विक्री व्यवसायी सङ्घहरू, पत्रकारहरू, नेपाल मेडिकल एसोसिएसन, विभिन्न काउन्सिल, नेपाल फार्मासिटीकल एसोसिएसन, नर्सिङ एसोसिएसन, पब्लिक हेल्थ एशोसिशसन, जो जो हामीले थाहा पाएका छौँ, उहाँहरू सबैलाई बोलाएर छलफल गरेर राय सुझावहरू लियौँ । त्यसरी हामीले प्रतिवेदन दिएका हौँ । प्रतिवेदन तयार गर्ने क्रममा औषधि उत्पादक सङ्घ, व्यवसायी, मेडिकल एसोसिएसन, पत्रकार, काउन्सिल लगायत सरोकारवालासँग छलफल गरिएको बताउनु भयो तर उनीहरूका सुझावहरू नसमेटिएका हुन्, औषधि व्यवसायीहरू त आन्दोलनमा उत्रिने अवस्थामा आए त ? – उहाँहरूका सुझावहरूलाई स्थान दिएर नै बनेको छ । अब मनोगत सुझाव छन् भने त ती परेका छैनन् । जो वैज्ञानिक आधारमा र अन्तर्राष्ट्रिय चलन÷प्रचलनहरू हेरेर उपयुक्त लागेका सुझावहरू हामीले समेट्ने कोसिस गरेका छौँ । हामीले अन्तर्राष्ट्रिय अभ्यासहरूलाई पनि सँगसँगै राखेर के उचित हुन्छ भन्ने राखेर उहाँहरूका सुझावहरूलाई समेटेका छौँ । उहाँहरूले चाहेकै जस्तै भाषा र त्यही नै सुझाव दुरुस्त नभएको हुन सक्छ, तर उहाँहरूको सुझाव लिएर नै गरेको हो । उहाँहरूको सुझाव लिएर प्रतिवेदन बनाइएको भने समितिमै रहेकाहरू नै आन्दोलनमा उत्रने निर्णय कसरी लिए त ? – उहाँहरूले भनेअनुसार नै त्यहाँ आएन कि भन्ने होला । कसरी भन्नुभयो, हामीलाई पनि थाहा छैन । हामीले अहिलेसम्म प्रतिवेदन सार्वजनिक गरेका पनि छैनौँ । स्वास्थ्य मन्त्रालयको सम्पत्तिको रूपमा पेस गरिसकेकोले प्रतिवेदनमा के छ भनेर भन्न पनि मिल्दैन । स्वास्थ्य मन्त्रालयले पनि आधिकारिक रूपमा सार्वजनिक गरेको मैले थाहा पाएको छैन । उहाँहरूले के कारणले भन्नुभयो, उहाँहरूलाई नै थाहा होला । सबैलाई समेटेर लैजानुपर्ने दायित्व होइन र ? –  यो बहाना नै हो । वास्तविकतामा नअडिएको त बहाना नै हुन्छ । मलाई जहाँसम्म लाग्छ, उहाँहरूले त्यसो गर्नुहुन्न । हिजोको पत्रकार सम्मेलनमा माननीयज्यूले स्पष्ट भन्नुभएको छ, मैले प्रतिवेदन बुझेको छु, मैले पनि यसलाई अध्ययन गर्नुपर्ने हुन्छ । समयानुकूल अरूका सुझावहरू पनि लिएर, केही सुधार गर्नुपर्छ भन्ने तयार छौँ भनेर भन्नुभएको छ । उहाँको त्यो बहाना चाहिने पनि आवश्यक देखिएन । उहाँहरूलाई त्यस्तो लागेको छ भने सम्बन्धित निकायमा गएर कुरा राख्न रोकिएको छैन । हामीले खुल्ला र पारदर्शी तरिकाले काम गरेको हो । हामीले राखिएको कुनै पनि छलफलको विषय नेपाल औषधी उत्पादक सङ्घको अध्यक्ष स्वयं सदस्यको रूपमा उपस्थित हुनुहुन्छ । हामीले कुनै कुरा लुकाएका छैनौँ । नेपाल सरकारको काम गर्ने जुन सोच छ, त्यो सोच उहाँहरूलाई समावेश गरेरै जाने छ । कसैलाई पनि बाहिर राख्ने भन्ने छैन । आयातलाई प्रतिबन्ध गरिदिनुपर्‍यो, हामी माथि उठ्न सकिएन, मूल्य यता तिर नियमन गर्ने हो भने सरकारले हामीलाई काम गर्ने वातावरण बनाइदिनुपर्‍यो भन्ने एक थरीको भनाइ रहेको हुन्छ भने अर्को थरीले आयात प्रतिबन्ध कसरी गर्ने, हामीले पेसा व्यवसाय कसरी गरेर खाने भनेर उहाँहरूले भनिराख्नुभएको हुन्छ । उहाँहरूलाई कसरी असर गर्‍यो भन्ने हामीले बुझ्न सकेका छैनौँ । आन्दोलनमा किन जाने हो ? प्रतिवेदनमा के छ भन्ने सार्वजनिक नभई उहाँहरूलाई कसरी जानकारी भयो ? त्यो जानकारी कहाँबाट र कसरी भयो त्यो उहाँहरूले जान्नुपर्‍यो । प्रतिवेदन सार्वजनिक भइसकेपछि पनि उहाँहरूले सुझाव दिन सक्नुहुन्छ भन्ने अवस्थामा राखिएको छ त । औषधि व्यवसायीहरू यसरी सशङ्कित हुनुपर्ने कारण के देख्नुहुन्छ, केही औषधि बजारबाट हराउने स्थितिमा छन् भने केहीको मूल्य अत्यधिक छ, यस्तो अवस्थामा मूल्य वृद्धि वा घटाउने सन्दर्भमा विभागले अपनाउने वैज्ञानिक मापदण्ड के–के छन्, मूल्य निर्धारणको स्पष्ट विधि विकास गर्नेतर्फ के कस्ता प्रयास भइरहेका छन् ? – मुख्य कुरा सशङ्कित  हुनुपर्ने कारण के हो भने यो मूल्य व्यवसायीहरूको जे जति उत्पादन हुन्छ, जति व्यवसाय गर्नुहुन्छ उहाँहरूले विक्री गर्दा खेरी उहाँको व्यवसाय गरेको फाइदा वा बेफाइदा यसै मूल्यसँग जोडिने भयो । जहाँ मूल्यको कुरा उठ्छ त्यहाँ उहाँहरू सशङ्कित  हुनु उहाँको लागि स्वाभाविक हुनसक्छ । मूल्यबाटै उहाँहरूको फाइदा वा बेफाइदाको निर्णय हुन्छ । या, मूल्य किन तोक्नुपर्‍यो सरकारले भन्ने उहाँहरूको सोचाइहरू रहेको हुन सक्छ । सरकारले त व्यवसायी मात्रै नभएर सामान्य नागरिकलाई पनि हेर्नुपर्‍यो । सामान्य नागरिकले सर्वसुलभ ढङ्गले औषधी पनि पाउनुपर्‍यो । आजको दिनमा पनि औषधीसहितको स्वास्थ्यमा लगभग ५४ प्रतिशत हाम्रो आफ्नै पकेटबाट खर्च भइरहेको छ । यत्रो परिणाममा त गरिबले त सक्दैनन् नि । उहाँहरूलाई त उपचारबाट वञ्चित हुनुपर्ने अवस्था हुन्छ । उपचार भइहाल्यो भने पनि भएको सबै सम्पत्ति सकिने डर छ भनेपछि सरकारले त ती नागरिकको बारेमा पनि त सोच्नुपर्‍यो । त्यसैले मूल्यको सन्दर्भमा उहाँहरूको चासो रहनु र सरकारको चासो पनि जनतालाई केन्द्रित भएर निर्णय गर्नु स्वाभाविक हो । औषधि मूल्यमा सरकारको ध्यान जनताको पहुँच र सर्वसुलभता सुनिश्चित गर्नतर्फ रहेको बताउनुभयो, यथार्थमा औषधिमा खर्चको ठुलो हिस्सा जनताले आफ्नै पकेटबाट तिर्नुपरेको छ, यस्तो सन्दर्भमा गरिब र विपन्न वर्गलाई औषधि सहज रूपमा उपलब्ध गराउन विभागको दूरदर्शी योजना के हो, साथै, मूल्य निर्धारण जस्तो संवेदनशील विषयमा निजी क्षेत्रका आशङ्का, अविश्वास वा असन्तोषलाई कम गर्दै दीर्घकालीन नीति निर्माणमा कसरी आपसी समझदारी बढाउने योजना छ ? –  हामीले औषधिको मूल्य तोक्ने कसरी त ? मान्नुस्, तपाईँले औषधिको मूल्य यति राख्नुपर्‍यो भनेर भन्नुपर्‍यो भने त्यसको आधार के ? त्यसको लागि वैज्ञानिक आधार चाहिन्छ नि । त्यसलाई आधार क्लियर गरिदिनुपर्‍यो । औषधि विभाग त खास गरी गुणस्तरीय औषधिको सुनिश्चितता गर्न बसेको हो नि । कानुनले दिएको काम गर्ने हो । त्यसमा के सम्म भनिएको छ भने, औषधि व्यवस्था विभागले आवश्यक देखेमा कुनै पनि औषधिको अधिकतम खुद्रा मूल्य तोक्न सक्छ र त्यसरी तोकिएको मूल्य नेपाल सरकारको अनुमति लिएर राजपत्रमा प्रकाशन गर्नुपर्दछ । यो भन्नुको अर्थ के हो भने, कार्यान्वयन गर्ने सम्बन्धमा मूल्य औषधि ऐनको एउटा अङ्गको रूपमा रहेको छ । औषधिको ऐनको दफा ५ को उपदफा २ ले यो ऐन कार्यान्वयन गर्न आवश्यक ‘सबै’ काम भन्ने छ, ‘सबै’ भन्ने शब्द छ त्यहाँ ।  यसलाई हाई लाइट गरेर बुझिदिनुहोला । यसको अर्थ विभागको त जिम्मेवारी छ नि त । तर, यो जिम्मेवारी कसरी परिपूर्ति गर्ने, पारदर्शी कसरी बनाउने भन्दा खेरी त मूल्य कसरी घटबढ हुन्छ भन्ने सिद्धान्त त हामीले क्लियर गरिदिनुपर्‍यो नि त । अहिले हामीसँग रहेको व्यवस्थामा छैन त्यो । त्यो नभएपछि हामीले गर्नु नै पर्ने भयो । कतिपय औषधिहरू मूल्य नै समायोजन नभएको कारणले बजारबाट हट्ने अवस्था रहेकोले त्यसको मूल्य बढाइदिनुपर्ने अवस्था पनि छ । त्यस्ता औषधीको मूल्यलाई कसरी बढाउने भन्नेमा हामीसँग स्पष्ट कार्यविधि हुनुपर्‍यो, त्यस कारण यो कुरा उठेको हो ।  आवश्यकता थियो, तब यो समिति बन्यो । त्यो समितिले आफूले अध्ययन गरेर, सकेसम्म सबैका धारणाहरूलाई समेटेर, राष्ट्रिय तथा अन्तर्राष्ट्रिय अभ्यासहरूलाई पनि अध्ययन गरेर सबैको सहमतिमा प्रतिवेदन दिएका हौँ । प्रतिवेदन बुझाउने सन्दर्भमा पनि उहाँहरू सहमत हुनुहुन्छ, प्रक्रियामा सँगै आउनुभएको छ, सकेसम्म उहाँहरूका कुराहरू समेटेर दिइएको छ, प्रतिवेदन सार्वजनिक भएपछि अझै पनि कुनै कुरामा यस्तो गर्दा राम्रो हुन्छ भन्ने छ भने उहाँहरूले सुझाव दिन सक्नुहुन्छ । सरकार खुल्ला छ भनेर माननीय मन्त्रीज्यूले भनिसक्नुभयो । एउटा समितिले गरेको काम न हो । यसमा समझदारी बढाउँदै जाने, उपयुक्त नीति निर्माणमा योगदान पुराउनेतर्फ उहाँहरू जानुपर्छ । यसमा उत्तेजना हुने अवस्था छैन, त्यो गर्नै पर्दैन । """
बुद्धिचालमा पुरुषोत्तमको एकल अग्रता,"""काठमाडौँ, असार ५ गते । काठमाडौँ महानगरपालिका वडा नं २७ को आयोजनामा सञ्चालन भइरहेको श्रीमती मंगलादेवी सिंह स्मृति फिडे रेटिङ बुद्धिचाल प्रतियोगितअन्तर्गत दोस्रो दिन पाँच चरणको खेल सम्पन्न भएका छन् । दोस्रो संस्करणको बुद्धिचाल स्पर्धामा काठमाडौँका युवा खेलाडी सीएम पुरुषोत्तम सिलवाल सबै प्रतिद्वन्दीलाई पराजित गर्दै पूर्ण पाँच अङ्ककासाथ एकल अग्रता हासिल गर्न सफल हुनुभएको छ । गत महिना श्रीलङ्कामा सम्पन्न वेस्टर्न एसियन एमेच्योर चेस प्रतिस्पर्धामा नेपाललाई रजत पदक दिलाउनुभएका उदियमान खेलाडी सीएम पुरुषोत्तमले क्रमश: हार्दिक पन्त, रामकृष्ण महर्जन, महेन्द्रकुमार साम्बा हाम्फे, शैलेन्द्र न्यौपाने र सीएम नवीन तण्डुकारलाई पराजित गर्नुभएको छ । प्रतिस्पर्धामा तीनजना खेलाडीहरूले समान ४.५ अङ्क जोडेर संयुक्त दोस्रो स्थानमा रहन सफल हुनुभएको छ । जसमा मकवानपुरका एफएम क्षितिज भण्डारी, झापाका प्रकाशचन्द्र नेपाल र ललितपुरका सुरज महर्जनले पुरुषोत्तमलाई पछ्याउनुभएको छ । क्षितिजले पाँचौँ चरणमा प्रकाशचन्द्रसँग बराबरी खेले भने चौथो चरणको खेलमा खोटाङका धिरेन राई र तेस्रो चरणमा काठमाडौँका कुशल बेलबासेमाथि जित निकाल्नुभयो । पाँचौँ चरण बराबरी खेल्नुभएका प्रकाशले तेस्रो र चौथो चरणमा स्याङ्जाका सुशील सुवेदी र काठमाडौँका जनार्दन श्रेष्ठलाई पराजित गर्नुभएको छ । यसैगरी ललितपुरका सुरज महर्जनले तेस्रो, चौथो र पाँचौँ चरणमा क्रमशः अशोकमोहन श्रेष्ठ, सन्देश श्रेष्ठ र कमल श्रेष्ठलाई पराजित गर्नुभएको छ । ज्याठास्थित अन्नपूर्ण उच्च माविको सभाहलमा जारीप्रतियोगितामा काठमाडौँका जनार्दन श्रेष्ठ, सीएम नवीन तण्डुकार, खोटाङका धिरेन राई, काभ्रेका राहुल चौप्रधान, दोलखाका आशिष फुयाल, झापाका राजन सुवेदी र काठमाडौँकै सीएम भगवती प्रसाद शर्माले समान ४.४ अङ्क बटुलेर संयुक्त तेस्रो स्थानमा उभिन सफल हुनुभएको छ । त्यस्तै महिलातर्फ भर्खरै सम्पन्न भएको नेशनल जुनियर विजेता रिया श्रेष्ठले तीन अङ्क जोडेर अग्रता लिनुभएको छ । रियासँगै समान तीन अङ्क प्राप्त गर्नेमा प्रतिमा बास्कोटा, शान्ति धिमाल र ओमन नेशनल च्याम्पियन सिन्दिरा जोशी हुनुहुन्छ । स्वीस लिग प्रणाली अनुसार नवौँ चरणसम्म हुने प्रतियोगितामा विजेताले २५ हजार, उपविजेताले २० हजार र तृतीय स्थान प्राप्त गर्ने खेलाडीले १५ हजार रुपियाँ पुरस्कार हात पार्ने छन् । प्रतियोगितामा कूल नगद पुरस्कार एक लाख ४५ हजार रहेको छ। """
यस्तो छ आजको सागसब्जी र फलफूलको थोक मूल्य,"""काठमाडौँ, असार ७ गते । कालीमाटी फलफूल तथा तरकारी बजार विकास समितिले आजका लागि कृषि उपजहरूको थोक मूल्य निर्धारण गरेको छ । समितिका अनुसार प्रस्तुत सागसब्जी र फलफूलको अधिकतम थोक मूल्य निर्धारण गरिएको हो । गोलभेँडा ठूलो (नेपाली) प्रतिकिलो रु ७०, गोलभेँडा ठूलो (भारतीय) प्रतिकिलो रु ९५, गोलभेँडा सानो (लोकल) प्रतिकिलो रु ३०, गोलभेँडा सानो (टनेल) प्रतिकिलो रु ५०, आलु रातो प्रतिकिलो रु ४४, आलु रातो (भारतीय) प्रतिकिलो रु ३५, आलु रातो (मुडे) प्रतिकिलो रु ३८, आलु सेतो प्रतिकिलो रु ३४, प्याज सुकेको (भारतीय) प्रतिकिलो रु ४३, गाजर (लोकल) प्रतिकिलो रु ६५, गाजर (तराई) प्रतिकिलो रु ५०, बन्दा (लोकल) प्रतिकिलो रु ३०, काउली स्थानीय प्रतिकिलो रु ८०, मूला रातो प्रतिकिलो रु ५०, सेतो मूला (हाइब्रिड) प्रतिकिलो रु २०, भन्टा लाम्चो प्रतिकिलो रु २५, भन्टा डल्लो प्रतिकिलो रु ४०, तने बोडी प्रतिकिलो रु ३०, कायम भएको छ । यसैगरी, मटरकोसा प्रतिकिलो रु १५०, घिउ सिमी (लोकल) प्रतिकिलो रु ५५, घिउ सिमी (हाइब्रिड) प्रतिकिलो रु ५०, घिउ सिमी (राजमा) प्रतिकिलो रु १२०, टाटे सिमी मूल्य प्रतिकिलो रु ७०, भटमास कोसा प्रतिकिलो रु ११०, तीतो करेला प्रतिकिलो रु ३०, लौका प्रतिकिलो रु २५, परबर (लोकल) प्रतिकिलो रु ३५, परबर (तराई) प्रतिकिलो रु ४०, चिचिण्डो प्रतिकिलो रु ३५, घिरौला प्रतिकिलो रु ५०, झिगुनी प्रतिकिलो रु ४५, फर्सी पाकेको प्रतिकिलो रु ५०, फर्सी हरियो (लाम्चो) प्रतिकिलो रु ३५, हरियो फर्सी (डल्लो) प्रतिकिलो रु ३५, भिण्डी प्रतिकिलो रु ४० कायम गरिएको छ । यस्तै, सखरखण्ड प्रतिकिलो ७०, पिँडालु प्रतिकिलो रु १००, स्कूस प्रतिकिलो रु ६०, रायोसाग प्रतिकिलो रु २५, पालुङ्गो साग प्रतिकिलो रु ४०, चमसुुर साग प्रतिकिलो रु ३५, तोरीको साग प्रतिकिलो रु ३०, मेथी साग प्रतिकिलो रु ८०, हरियो प्याज प्रतिकिलो रु १००, च्याउ (कन्य) प्रतिकिलो रु २००, च्याउ (डल्ले) प्रतिकिलो रु ३५०, कुरिलो प्रतिकिलो रु ३००, निगुरो प्रतिकिलो रु ३० निर्धारण गरिएको छ । ब्रोकाउली प्रतिकिलो रु ७०, चुकुन्दर प्रतिकिलो रु ७०, सजिवन प्रतिकिलो रु १७०, रातो बन्दा रु ८०, जिरीको साग प्रतिकिलो रु १००, ग्याठकोभी प्रतिकिलो रु ७०, सौफको साग प्रतिकिलो रु ११०, पुदिना प्रतिकिलो रु ११०, इमली प्रतिकिलो रु १७०, तामा प्रतिकिलो रु १२०, तोफु प्रतिकिलो रु १४० र गुन्द्रुक प्रतिकिलो रु ३५० तोकेकोे छ । समितिले स्याउ (झोले) प्रतिकिलो रु २५०, स्याउ (फुजी) प्रतिकिलो रु ३००, केरा (दर्जन) रु १५०, कागती प्रतिकिलो रु १४०, अनार प्रतिकिलो रु ३५०, आँप (माल्द) प्रतिकिलो रु ७०, आँप (दशहरी) प्रतिकिलो रु ८०, अङ्गुर (हरियो) प्रतिकिलो रु २५०, अङ्गुर (कालो) प्रतिकिलो रु ३५०, मौसम प्रतिकिलो रु २००, जुनार प्रतिकिलो रु २५०, भुइँकटहर प्रतिगोटा रु १९०, काँक्रो (लोकल) प्रतिकिलो रु ६०, काँक्रो (हाइब्रिड) प्रतिकिलो रु २०, रुखकटहर प्रतिकिलो रु ६०, मेवा (नेपाली) प्रतिकिलो रु ५०, मेवा (भारतीय) प्रतिकिलो रु १००, लिची (लोकल) प्रतिकिलो रु १९० निर्धारण गरिएको छ । यसैगरी, अदुवा प्रतिकिलो रु ११०, खुर्सानी सुकेको प्रतिकिलो रु ४२०, खुर्सानी हरियो प्रतिकिलो रु ३५, खुर्सानी हरियो (बुलेट) प्रतिकिलो रु २५, खुर्सानी हरियो (माछे) प्रतिकिलो रु २५, खुर्सानी हरियो अकबरे प्रतिकिलो रु २२०, भेडे खुर्सानी प्रतिकिलो रु ५०, हरियो धनियाँ प्रतिकिलो रु ५५, लसुन सुकेको चाइनिज प्रतिकिलो रु २००, लसुन सुकेको नेपाली प्रतिकिलो रु १७०, छ्यापी सुकेको प्रतिकिलो रु २००, छ्यापी हरियो प्रतिकिलो रु १२०, ताजा माछा (रहु) प्रतिकिलो रु ३३०, ताजा माछा (बचुवा) प्रतिकिलो रु ३२०, ताजा माछा (छडी) प्रतिकिलो रु २४०, राजा च्याउ प्रतिकिलो रु ३०० र सिताके च्याउ प्रतिकिलो रु ९०० तोकेको छ । रासस """
विपत् व्यवस्थापनमा आवश्यक पूर्वतयारी छ,"""६९ वर्षीय हिरा सार्की सुदूरपश्चिम प्रदेशको वामपन्थी आन्दोलन र दलित अधिकारका पक्षमा लड्ने चर्चित नाम हो । सरकारी सेवामा जाने चाहना राखेका नेता सार्की कञ्चनपुर महेन्द्रनगरको एक विद्यालयमा अङ्ग्रेजी शिक्षकले दलितले पढ्नु हुन्न भन्दै पछाडिको बेन्चमा बसाउन थालेपछि विभेदविरुद्ध लड्नकै लागि राजनीतिमा लाग्नुभयो । विगतमा एमाले केन्द्रीय सदस्यसमेत भइसक्नुभएका  नेता सार्की विसं २०७९ मा प्रदेश सभा सदस्य हुनुभएको थियो । करिब एक वर्षदेखि आन्तरिक मामिला तथा कानुनमन्त्री रहनुभएका सार्कीसँग गोरखापत्र दैनिकका प्रदेश संयोजक प्रकाशविक्रम शाह एवं चौमाला समाचारदाता नीराजन परियारले मन्त्रालयगत काम कारबाहीका बारेमा गर्नुभएको कुराकानी :  सुदूरपश्चिम प्रदेशमा कानुन निर्माणले तीव्रता लिएन, आमसञ्चार ऐनमा पनि ढिलाइ भयो भन्ने गुनासो आइरहेको छ । यस्तो किन भइरहेको छ ? –अहिलेसम्म प्रदेशमा ६४ वटा कानुन बनिसकेका छन् । आवश्यक भयो भने अरू थप कानुन पनि बनाउन सक्छौँ । अहिले आमसञ्चार विधेयक तयारी अवस्थामा छ । चालु अधिवेशनमा यसलाई छलफल गराएर पास गर्ने तयारीमा छौँ । केही ऐन पनि पारित हुने क्रममा छन् । सङ्घीय सरकारका केही कानुन नबनेका कारणले पनि प्रदेश कानुन निर्माण प्रभावित भएको हो ।   सङ्घीय सरकारले कानुन नबनाउँदा के समस्या झेल्नुभएको छ ? –सङ्घ संस्थाको ऐन भएको भए हामीलाई काम गर्न एकदम सहज हुन्थ्यो । यो सङ्घीय सरकारले चाँडो गरिदिएको भए हुन्थ्यो । प्रहरी समायोजनको काम नहुँदा हामीलाई कठिनाइ छ । बजेट र कर्मचारीको अभावले पनि कैयौँ काम अगाडि बढ्न सकेको अवस्था छैन । सचिव नहुने समस्या पनि पटक पटक हुन्छ । त्यही कारणले पनि धेरै काम रोकिएका छन् ।   सुदूरपश्चिम प्रदेशको सुरक्षा अवस्था सुधार गर्न के के काम गरिरहनुभएको छ ? सुरक्षा अवस्थाको कुरा गर्ने हो भने अहिले हामीले बोर्डर पोस्ट स्थापना गर्न सकेका छैनौँ र भएकालाई पनि व्यवस्थापन गर्न सकिराखेको अवस्था छैन । हाम्रा सुरक्षाकर्मी अहिले पालमुनि बसेर काम गरिरहेका छन् । मैले अघिल्लो वर्षदेखि कैलाली, कञ्चनपुरदेखि डडेलधुरा, बैतडी, दार्चुलासम्म भवन बनाउने भनेर अघि बढेको छु । अहिले जग्गाका कारणले गर्दा काम अगाडि बढ्न सकेको छैन । धेरै सीमानाकामा ठाउँमा भवन बन्ने अवस्था पनि रहेका छैन । सङ्घीय सरकारले पनि यसका लागि पहल लिनुपर्ने हो । सुरक्षा प्रमुख विषय हो तर सुरक्षाकर्मी नै आफैँ सुरक्षित छैनन् भने सुरक्षा व्यवस्था कहाँबाट कायम हुन्छ ? अहिले बजेट पनि घटेर आएका कारणले पनि धेरै काम गर्ने अवस्था पनि छैन् । विगतमा सवारीसाधन, प्रहरी भवन निर्माणमा पनि काम गरेका छौँ ।   प्रदेशमा लागुऔषध दुव्र्यसनी नियन्त्रणका लागि के के काम गरिरहनुभएको छ ? –अहिलेका प्रायः युवा लागुऔषध दुव्र्यसनीमा लागेको पाइन्छन् । लागुऔषध सेवन हाम्रो प्रदेशमा विकराल समस्याका रूपमा देखा परिरहेको छ । त्यसलाई रोक्न प्रदेश सरकारले जनचेतनालगायताका कार्यक्रम गरिरहेको छ । साथै आन्तरिक तथा कानुन मन्त्रालयले सहिद लोकराज ढकाल दुव्र्यसनी कार्यक्रम अन्तर्गत बजेटसमेत छुट्याएर सचेतनामूलक कार्यक्रम गर्दै आएको छ । यो कार्यक्रम कैलालीबाहिरका अरू आठ जिल्लामा पनि विस्तार गर्दै छौँ । लागुऔषधको कारोबार र दुव्र्यसनी रोक्न नौ वटै जिल्लामा प्रहरीमार्फत स्थानीय तहसँग समन्वय गरेर अभियान थालेका छौँ । विद्यालयमा पनि विद्यार्थीलाई यो विषयमा प्रशिक्षण दिने काम भइरहेको छ ।   सुदूरपश्चिम प्रदेशमा भूकम्प जोखिम रहेको तथा बाढी, पहिरो, हावाहुरी जस्ता प्रकोप पनि यो प्रदेशले खेप्दै आएको छ । विपत्को पूर्वतयारीमा के के काम गरिरहनुभएको छ ? –सुदूरपश्चिम प्रदेशमा यस वर्ष विगतको तुलनामा मनसुन बढी सक्रिय हुन सक्ने अनुमान गरिएको छ । यसबेला हुन सक्ने सम्भावित विपत्लाई लिएर कैलाली कञ्चनपुरका विपत् सम्पर्क व्यक्तिलाई तालिम दिएका छौँ । विशेष गरी पहाडी जिल्लामा पहिरोको जोखिम बढी हुन्छ भने तराईका क्षेत्रमा डुबानको समस्या हुन्छन् । प्रदेश सरकारले यस वर्ष विपत् व्यवस्थापनका लागि आवश्यक पूर्वतयारी गरिरहेको छ । आवश्यक सामग्री खरिददेखि जिल्लास्तरबाट हुने तयारी पनि भइरहेको छ । तराईका क्षेत्रमा भने बर्सातको समयमा डुबानको समस्या बढी देखिने गरेको छ । विशेष गरी कैलाली, कञ्चनपुरका विभिन्न बस्ती डुबानमा पर्ने गरेका छन् । नदी कटान हुँदा बाढी मानवबस्तीमा पस्नेलगायतका समस्या तराईका क्षेत्रमा देखिने गरेका छन् । सुदूरपश्चिम प्रदेश सरकारले विपत् व्यवस्थापन गर्न आवश्यक सामग्री तथा अन्य तयारीका लागि सरोकारवाला निकायसँग छलफल गरेको छ । विपत् पीडितको राहत उद्धारका लागि सङ्घीय, स्थानीय सरकार र विकास साझेदारसँग मिलेर प्रदेश सरकारसँग काम गरिरहेका छौँ । अहिलेसम्मको वैज्ञानिक अनुसन्धान अनुसार भूकम्प आउने समय र यसको केन्द्रविन्दु भूकम्प आउनुपहिले नै निश्चित गर्न सकिँदैन भन्ने छ । भूकम्पबाट सुरक्षित संरचना निर्माण गर्नु र यसका लागि पूर्वतयारीको अवस्थामा रहनु नै यसको क्षतिबाट बच्ने उपाय हो । भूकम्प रोक्न नसकिने प्राकृतिक प्रक्रिया भए पनि जोखिम न्यूनीकरण तथा पूर्वतयारीका लागि गृह मन्त्रालय अन्य सङ्घ संस्थाबाट आवश्यक सामग्री प्राप्त भएको छ । त्यसलाई अहिले गोदाममा सुरक्षित राखेका छौँ । प्रदेश सरकारले खरिद गरेको सामान जिल्ला प्रशासन कैलाली र बैतडीको खोड्पेमा केही सामान राखेका छौँ । प्रदेश सरकार आफ्नो क्षमताले भ्याएसम्म आफैँ नसकेका कुरामा अन्य सङ्घ संस्थाबाट पनि सहयोग लिन तयार छौँ । विपत्  हेलिकोप्टर आवश्यक हुन्छ त्यसका लागि हाम्रो प्रदेशमा हेलिकोप्टर आवश्यक हुन्छ । त्यसका लागि सुदूरपश्चिमलाई हेर्नका लागि कर्णाली प्रदेशको सुर्खेतमा सेनाको हेलिकोप्टर तयार अवस्थामा रहेछ । प्रदेश विपत् प्राधिकरणको पनि गठन गर्ने कुरा अगाडि बढेको छ ।   सुदूरपश्चिम प्रदेशमा दलित, महिलामाथि विभेद तथा छाउपडीलगायतका विभिन्न खालका कुरीति नियन्त्रणका लागि सरकारले के गरिरहेको छ ? –प्रकृतिले मानिस जन्मिने र मर्ने बनाएको भए पनि दलित भएर जन्मेकै आधारमा छुवाछुत र भेदभाव भोग्नुपर्ने स्थिति कायमै रहेको छ । दलित जाति आफू मानव भएर स्वतन्त्रपूर्वक जिउन पाएका छैनन् । मान्छे भएर जन्मेपछि स्वतन्त्र ढङ्गले बाँच्न र राज्यद्वारा प्रदत्त अधिकारको समान उपभोग गर्न पाउनु सबै मानवको नैसर्गिक अधिकार हो तर नेपाली समाजमा भने दलित भएर जन्मेकै आधारमा ऊ आफ्नै अधिकारबाट वञ्चित हुनु परेको छ । यो देख्दा सामान्य लाग्ने तर अनुभूति गर्दा र भोग्दा अत्यास लाग्ने समस्या हो । दलितले बर्सौंदेखि भोग्न बाध्य छुवाछुतको समस्या झन् पीडादायक छ । एउटै समाजमा बसेर पनि दलित हुनुका कारण मानव भएर बाँच्न हैसियतसम्म पाएका छैनन् । जातीय छुवाछुतसम्बन्धी कुरालाई कम गर्न र यसलाई हटाउनका लागि प्रयास गरेको छु । महिला हिंसालगायतका कुरीति हटाउन पनि काम गरिरहेका छौँ । छुवाछुत देखिने गरेर देखिँदैन तर पनि छुवाछुत रहेको छ । जातीय विभेद गर्नु हुँदैन र यसलाई अन्त्य गर्नु पर्छ जस्तो भन्छौँ तर  दलितलाई घर भाडामा दिँदैनन् । त्यसै कुरालाई ध्यान दिएर मैले विपन्न उत्पीडित समुदायका विद्यार्थीका लागि कैलाली, कञ्चनपुरमा छात्रावासको व्यवस्थाका लागि पहल गरिरहेको छु । सायद आउने बजेटमा त्यो व्यवस्था हुन्छ होला ।   सञ्चार सम्बद्ध मन्त्रालय भएकाले अबको बजेटमा सञ्चारकर्मीका लागि के के गर्न खोजिरहनुभएको छ ? –पत्रकारको क्षमता अभिवृद्धिका लागि हामीले पत्रकार महासङ्घसँग मिलेर विभिन्न कार्यक्रम गरिरहेका छौँ । स्थानीय मिडियालाई बचाउनका लागी पनि हामीले केही पहल गरेका छौँ । अहिले लोककल्याणकारी विज्ञापन दिइरहेका छौँ । केही मात्रामा भए पनि यसले थोरै सहयोग पुग्छ भनी विश्वास लिएका छौँ । नेपाल पत्रकार महासङ्घको भवन निर्माण गरेका छौँ । सरकारी सञ्चार माध्यमसँग पनि मिलेर काम गरेका छौँ । यी सबै काम अबको बजेटमा पनि पार्ने प्रयासमा छौँ ।  """
तिलाठी कोईलाडीले ल्यायो ४३ करोड ८४ लाखको बजेट,"""विनय कर्णकल्याणपुर (सप्तरी), असार ७ गते । सप्तरीको तिलाठी कोईलाडी गाउँपालिकाले विद्यालयमा विपद् जोखिम न्यूनीकरण सम्बन्धि शिक्षा लागू गर्ने भएको छ । बाढीको उच्च जोखिममा रहेका उक्त गाउँपालिकाले आधारभूत तहको कक्षा ८ सम्मका सामुदायिक तथा संस्थागत विद्यालयमा स्थानीय पाठ्यक्रमको रुपमा विपद् जोखिम न्यूनीकरण शिक्षालाई लागू गर्ने भएको हो । गाउँपालिका अध्यक्ष अरुणकुमार मण्डलले शुक्रबार १२औं गाउँसभामा आगामी आर्थिक वर्ष २०८२/०८३ को बजेट, नीति तथा कार्यक्रम प्रस्तुत गर्नुहुँदै विपद् जोखिम न्यूनीकरण शिक्षालाई लागु गर्न आवश्यक व्यवस्था मिलाइने बताउनुभयो । सामुदायिक विद्यालयहरुमा चट्याङ प्रतिरोधी प्रणाली जडान, विपदको जोखिमबाट मुक्त राख्न बृहत विद्यालय सुरक्षा योजना निर्माण र वैदेशिक रोजगारबाट फर्किएका व्यक्तिलाई लक्षित गरी आवश्यक कार्यक्रम ल्याई त्यसको कार्यावन्यन गरिने नीति तथा कार्यक्रममा उल्लेख गरिएको छ । कृषि, शिक्षा, स्वास्थ र विपद् व्यवस्थापनलाई प्राथमिकतामा राखेर ल्याइएको बजेटमा जलवायु परिवर्तन तथा विपद् जोखिम न्यूनीकरणका लागि युवा परिचालन अभियान सञ्चालन गरिने जानकारी दिनुहुँदै अध्यक्ष मण्डलले गाउँसभामा आगामी आर्थिक बर्षका लागि ४३ करोड ८४ लाख १९ हजार रुपियाँको बजेट प्रस्तुत गर्नुभयो । बजेटमा चालुतर्फ ३२ करोड ८८ लाख १५ हजार र पूँजिगत तर्फ १० करोड ९६ लाख चार हजार रुपियाँ विनियोजन गरिएको छ । गाउँपालिकाको कुल आन्तरिक आम्दानी दुई करोड ६१ लाख ४० हजार रुपियाँ अनुमान गरिएको बजेटमा संघबाट प्राप्त हुने वित्तीय समानिकरणतर्फ १० करोड ६७ लाख र सशर्त अनुदानतर्फ १९ करोड १० लाख, सङ्घीय राजस्व बाँडफाँटबाट आठ करोड ९० लाख ७९ हजार ३६८ रुपियाँ, प्रदेश सरकार राजश्स्व बाँडफाँटबाट ४५ लाख रहेको प्रमुख प्रशासकीय अधिकृत सरोज कुमार कर्णले जानकारी दिनुभयो । यसैगरी, प्रदेश सरकारबाट प्राप्त हुने वित्तीय समानिकरणतर्फ ८० लाख, सशर्त अनुदान ८० लाख, विशेष अनुदान ३० लाख, सम्पुरक अनुदान २० लाख प्राप्त हुने प्रस्तुत गरिएको बजेट, नीति तथा कार्यक्रममा उल्लेख छ । """
नवदुर्गा गणको अन्त्येष्टि दिन,"""काठमाडाैँ, असार ५ गते । हरेक वर्षको भलभल अष्टमीका दिन नवदुर्गा गणको देहावसान हुने विश्वाससहित नवदुर्गाको विलाप नाचसँगै जीवित देवता नवदुर्गा गणले प्रयोग गर्ने मुकुटलाई ब्रह्मायणीमा विसर्जन गरिएकाे छ । गत बुधबार नवदुर्गा गणले प्रयोग गर्ने मुकुटलाई ब्रह्मायणीमा विसर्जन अन्तिम संस्कार गरिएको हो । देव गणको मुकुन्डो जलाउनुलाई नवदुर्गा देवगणको अन्त्येष्टि मानिन्छ । अन्त्येष्टि क्रममा भलभल अष्टमीमा नवदुर्गा गण बिहानै द्योछें (देवता घर)बाट बाहिर निस्केर विलाप नाच प्रदर्शन गर्ने परम्परा रहेको छ । प्रत्येक वर्ष भलभल अष्टमीमा देहावसान भएका नवदुर्गा देवगणको दशैँमा पुनः जन्म हुने र जन्मसँर्गै नयाँ मुकुन्डो तयार गरी नवदुर्गा गणले लगाउँछन् । घण्टाकर्ण चतुर्दशी अर्थात गठेमङ्गलका दिन नवदुर्गा गणले प्रयोग गर्ने मुकुटलाई विधिपूर्वक प्राणप्रतिष्ठा गरेपछि त्यसमा देवता प्रविष्ट हुन्छन् भन्ने मान्यता रहिआएको छ । यो नाचमा भैरव, महाकाली, वाराही, ब्रह्मायणी, महेश्वरी, कुमारी, वैष्णवी, इन्द्रायणी, गणेश, महादेव, श्वेतभैरव र दुई सिंह (नन्दी–भृङ्गी)सहित १३ जना पात्र रहेका हुन्छन् । तन्त्रमन्त्रद्वारा भक्तपुरवासीलाई सुरक्षा प्रदान गर्ने नवदुर्गा गणको देहावसानपछि रोगव्याधि तथा भूतप्रेतको प्रकोप बढ्ने जनविश्वास छ । प्रकोपबाट बच्न नवदुर्गा देवगणबाट दिइने पासुका (धागोको माला) लगाउने परम्परा रहिआएको छ ।                   """
अन्तरप्रदेशीय मार्ग निर्माण कार्य अघि बढ्छ: अर्थ मन्त्री यादव,"""जीवछ यादव लहान, असार ६ गते । मधेस प्रदेशका अर्थमन्त्री सुनिल कुमार यादवले मधेस प्रदेश सरकारले अन्तरप्रदेशीय मार्ग खोल्ने कार्य लहान नगरपालिकाबाट सुरु गर्ने बताउनु भएको छ । लहान नगरपालिकाको १६ औँ नगर सभालाई लहान नगरपालिकाको सभा हलमा समुद्घाटन गर्दै यस्तो बताउनु भएको हो । मधेस प्रदेश सरकारले प्रदेशको आर्थिक अवस्थालाई मजबुत गर्न व्यापार व्यवसायलाई प्रवर्धन गर्नको लागि पहाडी क्षेत्रको अन्तरप्रदेशीय मार्ग सञ्चालनमा ल्याउने क्रममा लहान नगरपालिकाको उत्तरी भेगमा रहेको धार्मिक पर्यटकीय क्षेत्र काब्रे महादेवलाई ध्यानमा राखेर कोशी प्रदेशको उदयपुर जिल्लालाई जोडने मार्ग निर्माणमा पहल थाल्ने उहाँले विश्वास दिलाउनुभयो । लहान नगरपालिका गठन भएको ५० औ वर्ष पुग्न लागेको यो नगरपालिकाले १६औ बजेट प्रस्तुत गर्दा शिक्षा , स्वास्थ्य कृषि र पर्यटन क्षेत्रको लागि नीति तथा कार्यक्रममा ल्याएको कार्यक्रमहरू सफल बनाउन प्रदेश सरकारले सके जति सहयोग गर्ने मन्त्री यादवले बताउनुभयो । उहाँले भन्नुभयो,‘लहानको खुटी नहर सञ्चालनमा ल्याउन बजेट विनियोजन गर्न छुटे पनि यसको लागि बजेट रकमान्तर गरेर भए पनि नहर सञ्चालन गरेर किसानको माग पुरा गरिनेछ ।’ """
लेकमा बाख्रा गोठ स्थानान्तरण गरिँदै,"""मुस्ताङ, (जोमसोम),  असार ५ गते । म्याग्दीको सिख गाउँ आसपासका लेकबाट मुस्ताङको थासाङ गाउँपालिका–२ अन्तर्गतको बतासे लेकमा बाख्रा लग्दै किसान । चिसो मौसममा ६ महिना बेंसी  र  गर्मी मौसममा ६ महिना लेक राख्ने परम्परालाई अङ्गाल्दै उनीहरुले  मुस्ताङको बतासे हुँदै विभिन्न लेकहरुमा  ६ महिनाका लागि गोठ स्थानान्तरण गरेका हुन्  । """
नेपाल–पाकिस्तान संसदीय मैत्री समूहसँग भेटवार्ता,"""काठमाडौं, असार ५ गते । नेपालका लागि पाकिस्तानका राजदूत अबरार एच. हाश्मीले आज संघीय संसदअन्तर्गत गठित नेपाल–पाकिस्तान संसदीय मैत्री समूहसँग भेटवार्ता गर्नुभएको छ । उहाँले दुई देशबीचको ऐतिहासिक सम्बन्ध, वर्तमान सहकार्य र भविष्यका सम्भावनाबारे जानकारी गराउनु भयो। अन्तरक्रियामा मैत्री समूहका सांसद, नेपालस्थित पाकिस्तान दूतावासका कूटनीतिक अधिकारी तथा नेपाल–पाकिस्तान मैत्री तथा सांस्कृतिक संघका प्रतिनिधिहरूसमेतको उपस्थिति थियो। भेटका क्रममा राजदूत हाश्मीले पाकिस्तान र नेपालको दीर्घकालीन, आत्मीय र सौहार्दपूर्ण सम्बन्धप्रति प्रसन्नता व्यक्त गर्दै साझा सांस्कृतिक सम्पदा, आपसी सम्मान र क्षेत्रीय सन्निकटताको आधारमा सम्बन्ध थप विस्तार गर्न पाकिस्तान प्रतिबद्ध रहेको बताउनुभयो। उहाँले व्यापार, पर्यटन, शिक्षा, स्वास्थ्य, संस्कृति, जलवायु अनुकूलन, जनस्तरीय सम्बन्ध तथा क्षेत्रीय शान्तिका क्षेत्रहरूमा द्विपक्षीय सहकार्यको थप सम्भावनाबारे प्रकाश पार्नुभयो। साथै, पाकिस्तानको वर्तमान आर्थिक स्थिति र क्षेत्रीय परिवेशबारे समेत जानकारी गराउँदै दक्षिण एशियामा शान्ति, स्थायित्व र समृद्धिको पक्षमा पाकिस्तानले राख्दै आएको दृष्टिकोण प्रस्तुत गर्नुभयो। राजदूतले नेपाली सांसदद्वारा संसदीय कूटनीति र संस्थागत सम्बन्ध विस्तारमा देखाउनु भएको रुचिप्रति कृतज्ञता व्यक्त गर्दै त्यसले दुई देशबीचको विश्वास र समझदारी अझ प्रगाढ हुने विश्वास व्यक्त गर्नुभयो। मैत्री समूहका सांसदले नेपालप्रति पाकिस्तानले गर्दै आएको सहयोगप्रति धन्यवाद व्यक्त गर्नुभयो। उहाँहरूले दुई देशबीच कुनै पनि अवरोधरहित, स्पष्ट र सकारात्मक सम्बन्ध रहेको उल्लेख गर्दै आर्थिक, सांस्कृतिक, युवा तथा महिला सशक्तीकरण, सीमान्तकृत समुदायका हित, प्राविधिक सहयोग तथा क्षमता विकासका क्षेत्रमा सहकार्य अझ विस्तार गर्नुपर्ने आवश्यकता औँल्याउनुभयो। दुवै पक्षले दुई देश र जनस्तरबीचको मित्रता अझ प्रगाढ बनाउँदै लैजान खुला संवाद, संस्थागत समन्वय तथा बहुआयामिक सम्बन्धहरूलाई नियमित र प्रभावकारी बनाउँदै लैजाने साझा प्रतिबद्धता व्यक्त गर्नुभएको जानकारी नेपालस्थित पाकिस्तान दूतावासद्वारा प्रेस विज्ञप्तिमा उल्लेख छ । """
ढुङ्गा प्रहारबाट युवकको मृत्यु,"""झापा, असार ६ गते । ढुङ्गा प्रहारबाट यहाँको कमल गाउँपालिकामा एक युवाको ज्यान गएको छ । यसरी ज्यान जानेमा कमल गाउँपालिका–४ का ३५ वर्षीय सूर्यविक्रम लिम्बू रहेको जिल्ला प्रहरी कार्यालयले जनाएको छ । जिल्ला प्रहरी प्रमुख राजन लिम्बूका अनुसार बिहीबार साँझ ५:३० बजे मृतक लिम्बू र सोही ठाउँका ३७ वर्षीय देवेन्द्र लावतीबीच एकापसमा विवाद भएको थियो । दुवैले मादकपदार्थ सेवन गरेका र झगडाका क्रममा देवेन्द्र लावतीको ढुङ्गा प्रहारबाट सूर्यविक्रम गम्भीर घाइते भएका थिए । घाइतेलाई दमकको लाइफलाइन अस्पताल ल्याई सामान्य उपचारपश्चात थप उपचारका लागि विराटनगरस्थित न्यूरो अस्पताल पठाइएकामा उपचारका क्रममा आज मृत्यु भएको उहाँले जानकारी दिनुभयो । लावतीलाई नियन्त्रणमा लिएर थप अनुसन्धान भइरहेको प्रहरीले जनाएको छ । """
सरकारले बनायो नेपाली सुरक्षादेखि उद्धारको कार्य योजना,"""काठमाडौँ, असार ३ गते । सरकारले पछिल्लो केही दिन यता मध्यपूर्वमा तनाव बढ्दै गएपछि उक्त क्षेत्रमा कार्यरत नेपाली कामदार तथा नागरिकलाई सुरक्षित राख्ने कार्य योजना बनाएको छ । मङ्गलवार श्रम, रोजगार तथा सामाजिक सुरक्षा मन्त्रालयका सचिव डा कृष्णहरि पुष्करको अध्यक्षतामा बसेको प्रधानमन्त्री तथा मन्त्रीपरिषद्को कार्यालय, गृह, परराष्ट्र, पर्यटन, कानुन तथा निजी क्षेत्रका सरोकारवालाको आपतकालिन बैठकले यस्तो योजना भएको हो । इरान र इजरायलबिचको युद्ध चर्कँदै गएपछि मध्यपूर्वमा रहेको नेपालीको सुरक्षाको लागि सरकारले योजना बनाएको हो । मन्त्रालयका सचिव पुष्करले विदेशमा रहेका नेपाली नागरिकहरूको सुरक्षालाई लिएर सरकारले बहु आयामिक तयारी गरिरहेको बताउनु भयो । उहाँले सरकार, निजी क्षेत्र, एनआरएन तथा अन्तर्राष्ट्रिय साझेदारहरूको समन्वयमा सम्भावित सङ्कट व्यवस्थापनका लागि प्रो–एक्टिभ (पूर्वतयारसहित) कदम चालिएको जानकारी दिनुभयो । उहाँले आफ्ना आफ्नो तर्फबाट गर्नुपर्ने पहलकदमीको लागि परराष्ट्र, गृह र प्रधानमन्त्री कार्यालयलाई अनुरोध गरेको जिकिर गर्नुभयो । उहाँले नेपाल आउन चाहनेहरूको लागि सहजीकरण गर्नेदेखि छिमेकी मुलुक हुँदै आउनुपर्ने वातावरण सिर्जना भएको अवस्थामा भिसा सहजीकरणको लागि अनुरोध गरेको बताउनु भयो । उहाँले भन्नुभयो, “नेपाली नागरिकहरू जुन–जुन देशहरूमा हुनुहुन्छ, सरकारी क्षेत्रबाट गर्ने सुरक्षाका प्रत्याभूतिका कुराहरू सरकारी क्षेत्रबाट गर्ने, निजी क्षेत्रबाट गर्ने, एनआरएन तथा डायस्पोराबाट गर्नुपर्ने तयारी, निजी क्षेत्रले गर्ने तयारी, वैदेशिक रोजगार मेनपावरहरुको तयारी र कसरी यो समस्यालाई सम्बोधन गर्दा नेपाली नागरिकलाई कुनै पनि समस्या पर्दैन त्यसको लागि हामी प्रो–एक्टिभ भएर नै यसको तयारी गरेका छौँ । त्यसको लागि परराष्ट्र मन्त्रालयबाट हुनुपर्ने पहलकदमीका कुराहरू, छलफलका निष्कर्षहरू परराष्ट्र मन्त्रालयलाई अनुरोध गरेको अवस्था छ । गृहबाट गर्नुपर्ने कुराहरू गृहलाई, प्रधानमन्त्रीको कार्यालय, श्रम मन्त्रालय आफूले गर्नुपर्ने र वैदेशिक रोजगारलाई थप व्यवस्थित कसरी गर्ने र आउन सक्ने जुन सुकै परिस्थितिलाई सामना गर्नको लागि तयारी गर्ने । खास गरी,, मित्र राष्ट्रहरूको सहयोग कसरी लिने, अन्तर्राष्ट्रिय साझेदार संस्थाहरूको सहयोग कसरी लिने लगायतका सबै कुराहरूको लागि तम्तयार अवस्था बस्ने र जुन सुकै चुनौती आए पनि नेपाली नागरिकहरूलाई पूर्ण सुरक्षाको प्रत्याभूति दिने र उहाँहरूलाई आउन चाहनुहुन्छ भने आउनको लागि सहजीकरण गर्ने । उहाँहरूलाई अप्ठ्यारो परेको अवस्था छ भने छिमेकी मुलुक हुँदै आउने वातावरण र भिसा सहजीकरणको लागि पनि अनुरोध गरेका अवस्थाहरू छन् ।” पछिल्लो समय मध्यपूर्वमा बढ्दै गएको तनावका कारण सो क्षेत्रमा रहेका नेपालीहरू प्रभावित भएका छन् । सरकारी तथ्याङ्क अनुसार इजरायलमा ५ हजारदेखि ७ हजारसम्म नेपालीहरू रहेका छन् भने इरानमा पनि दर्जन बढी नेपाली रहेको अनुमान गरिएको छ । """
प्लास्टिकको विकल्प बायो झोला,"""काठमाडौँ, असार ४ गते । सहर, बजार, घरखेत जताततै प्लास्टिक प्रदूषणले आक्रान्त बनाइरहेका बेला केही हात प्लास्टिकको विकल्प खोज्न र प्रयोग कम गराउन एकजुट भएका छन् । सरकारले नेपालमा ४० माइक्रोनभन्दा पातला प्लास्टिक झोला प्रयोग गर्न प्रतिबन्ध लगाएको छ । प्लास्टिक झोलाको विकल्प आमनागरिकले पाउन नसकेका बेला धीरज श्रेष्ठले प्लास्टिकको विकल्प दिने प्रयत्न थाल्नुभएको छ । उहाँले इको ¥याप नेपालमार्फत ‘म प्लास्टिक हैन’ नारासहित बायो झोला उत्पादन सुरु गर्नुभएको छ । उहाँले भन्नुभयो, “झट्ट हेर्दा प्लास्टिकजस्तै देखिन्छ तर प्लास्टिक हैन, बजारका सामानसँगै ठुला फोहोर हाल्न सकिने आकारका बायो झोला हुन् ।” उहाँका अनुसार व्यापक प्रचलित प्लास्टिक झोला कहिल्यै कुहिँदैन । माटो, पानी र वातावरण दूषित बनाएर सयौँ वर्ष रहन्छ । बायो झोला जमिनमा परेको १८० दिनमा कुहिन्छ । श्रेष्ठका अनुसार बायो झोला मकै, उखु र आलुको ‘स्टार्च’ (मेसिनबाट बनाइएको धुलो) बाट बनाइएको हुन्छ । बजारमा पाइने प्लास्टिकका जति पनि आकारप्रकारका झोला छन्, तिनै आकारमा बायो झोला पाइन्छ । यी झोला किलोको चार सय रुपियाँमा पाउन सकिन्छ । बजारमा पाइने प्लास्टिक झोला करिब तीन सय ५० रुपियाँ प्रतिकिलोमा बिक्री भइरहेका छन्, जसले सोझै मानव स्वास्थ्य र प्रकृतिमा दुस्प्रभाव निम्त्याइरहेको छ । उहाँले थप्नुभयो, “त्यस्ता झोला विस्थापित गर्ने उद्देश्यसहित बनेको बायो झोला मानव स्वास्थ्य हितकर मात्र हैन, वातावरणमैत्री छ, कार्बन पनि उत्सर्जन गर्दैन ।” सुरुवातमा भाटभटेनी सुपर स्टोरमा प्रयोगका रूपमा बायो झोलाको बिक्री थालिएको छ । यसबाहेक नर्भिक अस्पताल, चिरायु अस्पताल, सोल्टी, म्यारियटलगायतका केही ठुला होटलले पनि बायो झोला लिन थालेका छन् । बजारीकरण र नीतिगत कडाइ सरकारले गरिदिएमा बायो झोला देशव्यापी गराएर प्लास्टिक झोला विस्थापित गर्न सकिने दाबी उहाँको छ । सरकारले यस वर्षको बजेटमार्फत वातावरणमैत्री उद्योगलाई सहुलियत र अनुदानको घोषणा गरेको छ । सरकारले प्रतिबन्ध लगाए पनि बजारमा १५ देखि २० माइक्रोनका प्लास्टिक प्रयोग भइरहेकाले बायो झोलाले ठाउँ लिन सकेको छैन । अहिले थोरै उत्पादन गरिरहेकाले उत्पादन मूल्य थोरै महँगो परेको श्रेष्ठ बताउनुहुन्छ । जब बायो झोलाले बजार लिन्छ, तब उत्पादन बढेसँगै अहिलेको भन्दा धेरै कममा ग्राहकको हातमा पुग्ने उहाँको भनाइ छ । दैनिक चार टन बायो झोला उत्पादन गर्न सकिने क्षमता उहाँको उद्योगसँग छ । प्लास्टिकका झोलाजस्तै गाउँघरमा हुने भोजभतेरमा प्रयोग भइरहेका प्लास्टिकका थाल, प्लेट, चम्चा–काँटा आदि पनि विस्थापित हुनुपर्ने धारणा प्रेरणा डङ्गोल राख्नुहुन्छ । हेल्थ इन्भायरोमेन्ट क्लाइमेट एक्सन फाउन्डेसन (हेक्याप) मार्फत उहाँले देशका विभिन्न स्थानमा प्लास्टिकको विकल्पमा बनेका सामग्री खोजी र प्रवर्धन थाल्नुभएको छ । उहाँले पूर्वी नेपालमा अत्यधिक उत्पादन हुने सुपारीका पातबाट स्थानीयले थालेको उत्पादन थाल, कचौरा, प्लेट, चम्चा आदि प्रवर्धन गर्न सरकारले सघाउनुपर्ने औँल्याउनुभयो । त्यति मात्र होइन, हरेक घरमा प्रयोग हुने प्लास्टिकका सामानको विकल्पमा बाँसको काइँयो, ब्रस, ऐनाको खापा, सौन्दर्य सामग्री राख्ने भाँडा आदिको पनि प्रवर्धन उहाँले थाल्नुभएको छ । प्लास्टिकलाई सोझै जमिनमा पुर्नुभन्दा यसको पुनप्र्रयोग पनि प्रवर्धन हुँदै छ । पानीका बोतलबाट बनेका झोला, सुटकेस आदिबारे सचेतना दिने र समुदायलाई यस्ता सामग्री निर्माणमा सघाइरहेको हेक्यापकै श्रम वस्तीले जानकारी दिनुभयो । प्लास्टिक प्रदूषण कम गर्ने उद्देश्यसहित नेपालमा भएका प्रयासको सङ्कलन र प्रवर्धन गर्न देशभरका नगरपालिका र गाउँपालिका गरेर आठ वटासँग सहकार्य गरिएको छ । उहाँले भन्नुभयो, “स्थानीय स्वयम्सेवी र विद्यार्थीलाई परिचालन गर्दै प्लास्टिक प्रदूषण कम गर्न र भएकालाई पुनप्र्रयोग गर्न सघाउँछौँ ।” अहिले प्लास्टिक पुनर्प्रयोगमा काम गरिरहनुभएका लवराज रिमाल पहिले प्राङ्गारिक मल बनाउनुहुन्थ्यो । गत वर्षदेखि भने रिक्लेम नेपाल नामक कम्पनीबाट फोहोर प्लास्टिकबाट बोर्ड निर्माण गर्न थाल्नुभयो । बजारमा पाइने काठको प्लाइउडको विकल्पमा यसको प्रयोग गरेर विभिन्न प्रकारका फर्निचर बनाउन सकिन्छ । उहाँले भन्नुभयो, “मुढा, कुर्सी, टेबल, जुत्ता, पुस्तक राख्ने र्‍याक, अन्य सजावटका सामग्री राख्ने सोकेस बनाउन सकिन्छ ।” अहिले आठ बाई चारको ८० वटा प्लास्टिक प्लाई उत्पादन गरिरहेको उहाँले बताउनुभयो । हेर्दाखेरी मार्बल जस्तो देखिने भएकाले भुइँमा बिछ्याउन पनि सकिन्छ । काठभन्दा सस्तो, टिकाउ र सुन्दरसँगै वातावरण विनाश रोक्न सघाउने गरी प्रशोधन प्रविधि अपनाइएकाले सरकारले बजार प्रवर्धनमा सघाउन सक्ने ठाउँ उहाँ देख्नुहुन्छ । जेन्सन महर्जन पनि सहरीजन्य फोहोरमा आधारित काम गर्नुहुन्छ । कीर्तिपुर र शङ्खरापुरमा चाउचाउ, लेज, कुरकुरे आदिका खोल बटुलेर त्यसको पुनर्प्रयोगलाई ध्यान दिइएको छ । उहाँले भन्नुभयो, “एकैचोटि बजारबाट हटाउन सकिन्न, पुनर्प्रयोगका लागि सामग्री बनाउनैपर्छ ।” प्लास्टिकका खोलबाट लामो धागो बनाएपछि कपडा जस्तो बुनेर ढक्की, फूलदानी, भाँडा, चकटी आदि बनाएर बिक्री गरिने गरिएको छ । वातावरण विभागका महानिर्देशक ज्ञानराज सुवेदीका अनुसार त्यस्ता प्लास्टिकका सामग्री मानिसको शिरदेखि पाउसम्म र घरदेखि कार्यालयसम्म प्रयोग भइरहेका छन् । तिनको प्रयोग ठप्पै रोक्न सकिने अवस्था एकै पटक हुँदैन तर तिनको विकल्प खोज्दै, प्रयोग कम गर्दै र पुनर्प्रयोग गर्र्र्दै जाँदा त्यसले पुर्‍याएको व्यापक प्रभावलाई न्यूनीकरण गर्न सकिन्छ । """
अमेरिकाका दुई सहरमा नेपाली कन्सुलेट कार्यालय खोलिँदै,"""न्युयोर्क, असार ५ गते। नेपाली जनसम्पर्क समिति, अमेरिकाले अमेरिकाको टेक्सास र क्यालिफोर्नियाको सन् फ्रान्सिस्को सहरमा नेपाल सरकारद्वारा कन्सुलेट कार्यालय स्थापना हुने तयारीप्रति खुसी व्यक्त गरेको छ। नेपाल सरकारका तर्फबाट दुवै स्थानमा वाणिज्य दूतावास स्थापना गरी सेवा सञ्चालनका लागि प्रारम्भिक तयारी भइरहेका बेला उक्त समितिले प्रधानमन्त्री केपी शर्मा ओली र परराष्ट्रमन्त्री डा. आरजु राणा देउवासहित नेपाल सरकारप्रति विशेष आभार प्रकट गरेको हो। ‘‘नेपाली जनसम्पर्क समिति नेपाली समुदायको हित र नेपाल सरकारबाट प्रदान गरिने सेवा सहज रूपमा उपलब्ध गराउन सधैँ प्रतिबद्ध छ ।’’ विज्ञप्तिमा भनिएको छ । पश्चिमी क्षेत्रको क्यालिफोर्निया राज्यको सन् फ्रान्सिस्को र टेक्सासको डाल्लास सहरमा वाणिज्य दूतावासको आवश्यकता सम्बन्धमा पटक पटक नेपाल सरकार र नेपाली कांग्रेसको नेतृत्वसमक्ष पहल गर्दै आएको कुरा विज्ञप्तिमा उल्लेख छ । परराष्ट्र मन्त्रालयबाट जिम्मेवारी पाएका कर्मचारीहरू हाल दुवै सहरमा पुगेर कार्यालय खोल्नका लागि अध्ययनरत छन्। सभापति आनन्द विष्टद्वारा हस्ताक्षरित विज्ञप्तिमा सेवा सञ्चालनपछि अमेरिकास्थित नेपाली समुदायले सहज र कम झन्झटिलो सेवा पाउने विश्वास व्यक्त गरिएको छ । नेपाल सरकारको औपचारिक कार्यालय स्थापना भएपछि राहदानी, नागरिकता, आप्रवासनसम्बन्धी सिफारिस र अन्य सेवामा सहज हुने छ।    """
हुम्लामा पहिलो पटक बालविवाह बदर,"""मोहनसिंह बुढा हुम्ला, असार ६ गते । जिल्लामा उमेर नपुगी गरिएको एक बालविवाह बदर भएको छ । जिल्लाको सिमकोट गाउँपालिका–२ का १५ वर्षीय युवक र खार्पुनाथ गाउँपालिका–२ की १४ वर्षकी बालिकासँग हालै गरिएको विवाह बदर भएको हो । उमेर नपुगी बालविवाह गर्ने बालबालिकाहरू खार्पुनाथ गाउँपालिका–२ की १४ वर्षीया बालिका र सिमकोट गाउँपालिका–२ का १५ वर्षीय बालक रहेका छन् । उनीहरू दुवै जना विद्यालयमा अध्ययनरत छन् । बालविवाह भएको जानकारी प्राप्त भएपछि सिमकोट र खार्पुनाथ गाउँपालिकाको समन्वयमा अभिभावकहरूको उपस्थितिमा खार्पुनाथ गाउँपालिकाका अध्यक्ष कर्णबहादुर रावलको रोहोवरमा बालविवाह बदर गरी बालबालिकालाई सम्झाई अब २० वर्ष पूरा भएपछि मात्र विवाह गर्ने सर्तमा हाललाई आ–आफ्नो घर फर्काउने सहमति भएको अध्यक्ष रावलले बताउनुभयो । शुक्रवार अपराह्न दुवै जनालाई अभिभावकको जिम्मा लगाउँदै घर पठाइएको हो । साथै पालिकामा भएको सहमति अनुसार नभएमा  प्रचलित कानुन अनुसार कारबाही प्रक्रिया अगाडि बढाइने चेतावनी समेत दिएको छ । बालविवाह रोकथामका लागि खार्पुनाथ गाउँपालिकाले गरिएको यो प्रयासले जिल्लामा सचेतना र कानुन कार्यान्वयन दुवै पक्ष सशक्त रूपमा अगाडि बढिरहेको सङ्केत दिएको छ । जिल्लामा पछिल्ला वर्षमा सानै उमेरमा छोरीको विवाह गरे पुण्य प्राप्त हुन्छ भन्दै बालविवाह गर्ने चलन अझै कायमै रहेका कारण बालविवाहले प्रश्रय पाएको स्थानीयवासीको भनाइ छ । पुण्यका नाममा जिल्लामा बालविवाह बढ्न थालेपछि यहाँका स्थानीय तहले बालविवाह अन्त्य गर्ने भन्दै रणनीतिक योजना तयार गरी लागु गरेको भए पनि उक्त योजना यहाँका गाउँघरमा लागु हुन सकेको छैन । बालविवाह गर्नेलाई कानुनी दायमा ल्याउन नसकेका कारण बालविवाह जस्ताको तस्तै अवस्थामा रहेको सामाजिक क्षेत्रमा काम गर्दै आएका विभिन्न सङ्घ संस्थाको बुझाइ छ । """
निर्यात व्यापारमा उच्च सुधार,"""गोरखापत्र समाचारदाता काठमाडौँ, असार ७ गते । नेपालको निर्यात व्यापारमा उछाल आएको छ । चालु आर्थिक वर्ष २०८१/८२ को ११ महिनामा अघिल्लो वर्षको सोही अवधिको तुलनामा निर्यात ७७.७७ प्रतिशतले बढेको छ । जस अनुसार चालु आवको ११ महिनामा नेपालबाट दुई खर्ब ४७ अर्ब रुपियाँको निर्यात भएको छ । समीक्षा अवधिमा आयात भने १३.१५ प्रतिशतले मात्र बढेर १६ खर्ब ४४ अर्ब रुपियाँ बराबरको आयात भएको छ । रकमका आधारमा नेपालबाट हुने निर्यात आयातको तुलनामा ज्यादै न्यून भए पनि गत वर्षको तुलनामा सुधार आएको छ । विभागका अनुसार नेपालमा १६ खर्ब ४४ अर्ब ७९ करोड ७५ लाख ८६ हजार रुपियाँ बराबरको आयात हुँदा निर्यात दुई खर्ब ४७ अर्ब ५७ करोड दुई लाख १३ हजार रुपियाँ बराबरको भएको छ । अघिल्लो वर्षको सोही अवधिमा १४ खर्ब ५३ अर्ब ७० करोड ४१ लाख ९२ हजार आयात भएको थियो भने एक खर्ब ३९ अर्ब २६ करोड २३ लाख ३३ हजार रुपियाँ बराबरको निर्यात भएको थियो । विभागको तथ्याङ्क अनुसार आयात बढेको र सो अनुपातमा निर्यातको योगदान कम हुँदा ११ महिनामा मुलुकको व्यापार घाटा गत वर्षको तुलनामा ६.३० प्रतिशतले बढेको छ । यस वर्षको जेठसम्म १३ खर्ब ९७ अर्ब २२ करोड ७३ लाख ७३ हजार रुपियाँ पुगेको छ, जुन अघिल्लो वर्षको सोही अवधिमा १३ खर्ब १४ अर्ब ४४ करोड १८ लाख ५८ हजार रुपियाँ रहेको थियो । विभागका अनुसार ११ महिनामा सबैभन्दा धेरै मूल्यको डिजेल आयात भएको छ । डिजेल आयातमा एक खर्ब १५ अर्ब ५५ करोड रुपियाँ बिदेसिएको देखिएको छ । दोस्रो नम्बरमा कच्चा सोयाबिन तेल रहेको छ । यसको आयातमा ९५ अर्ब ७२ करोड रुपियाँ बिदेसिएको छ । यस्तै तेस्रो नम्बरमा पेट्रोल आयात भएको छ, जसका लागि ५८ अर्ब ५८ करोड रुपियाँ खर्च भएको छ । एलपी ग्यास ५७ अर्ब ३६ करोड, स्मार्ट फोन ३२ अर्ब आठ करोड, कच्चा सूर्यमुखी फूल तेलको आयात २६ अर्ब ८७ करोड र सुन १७ अर्ब १२ करोड रुपियाँ बराबरको आयात भएको छ । चालु आवको ११ महिनामा सोयाबिन तेलको निर्यात सबैभन्दा धेरै ९३ अर्ब ५१ करोड रुपियाँ, सूर्यमुखी तेलको निर्यात ११ अर्ब ३३ करोड, नेपाली कार्पेट नौ अर्ब ७८ करोड बराबरको निर्यात भएको छ । अलैँची सात अर्ब १९ करोड र रोल्ड आइरन/स्टिल पाँच अर्ब १३ करोड रुपियाँ बराबरको निर्यात भएको छ । """
ग्वार्को ‘ओभर पास’ प्रधानमन्त्री ओलीद्वारा उद्घाटन (फोटो फिचर),"""काठमाडौँ, असार ६ गते । ललितपुरको ग्वार्को चोकमा ‘ओभर पास’ आज प्रधानमन्त्री केपी शर्मा ओलीले उद्घाटन गर्नुभएको छ । उद्घाटनसँगै सञ्चालनमा आएको ओभरपासका कारण  काठमाडौँ उपत्यकाको निकै व्यस्त सडक चक्रपथको जाम कम हुने विश्वास गरिएको छ । चक्रपथमा हुने गरेको सवारी आवागमनको अत्यधिक चाप व्यवस्थापन गर्न सरकारले ग्वार्कोमा ओभर पास निर्माण गरेको हो । चक्रपथको सातदोबाटो–कोटेश्वर सडक खण्ड र मंगलबजार-इमाडोल-लुभूमा कुद्ने सवारीलाई सुरक्षित, सहज तथा व्यवस्थित भएको छ । अब चक्रपथको गाडी नरोकी सिधै ओभर पासमाथिबाट गुड्नेछ । मंगलबजारदेखि इमाडोल वा इमाडोलतर्फबाट मंगलबजारतर्फ जाने सवारी भने पुलमुनिबाट जानेछन् । भौतिक पूर्वाधार तथा यातायात मन्त्रालय, सडक विभागअन्तर्गत गुणस्तर अनुसन्धान तथा विकास केन्द्रले काठमाडौँ उपत्यकामा निर्माण सम्पन्न बहुप्रतिक्षित ग्वार्को ओभरपास परियोजना निर्माणको प्रक्रिया अगाडि बढाएको थियो । दुई वर्षभित्र सक्ने गरी २०७८ साल फागुन १२ गते आशिष्–समानान्तर रेलिगेर जेभी निर्माण व्यवसायी कम्पनीसँग ओभर पास ठेक्का सम्झौता भएको थियो ।  """
कर्णालीका बादी समुदाय सुरक्षित भविष्यको खोजीमा,"""कालीकोट समाचारदाता कालीकोट, असार ७ गते । गाउँघरमा हिँड्ने, मादल बनाउने, गीत गाउँदै जीविका चलाउँदै आएका कर्णालीका बादी समुदाय पछिल्लो समयमा आफ्नो सुरक्षित भविष्यको खोजी गर्न थालेका छन् । दैलेख, जाजरकोटका बादी समुदायले आफ्नो बस्ती विकाससँगै दीर्घकालीन योजनाको पनि माग गरेका छन् । दैलेखको दुल्लु नगरपालिका–१, तल्लो डुङ्गेश्वरस्थित नमुना बस्तीमा ३२ घरधुरी बादी समुदायको बसोबास छ, उनीहरू हाल जीविकोपार्जन र रोजगारीको गम्भीर सङ्कटमा परेका छन् । बर्सेनि हुने बसाइँसराइले जनसङ्ख्या घटबढ भइरहने यो समुदायका घर भूकम्पका कारण चर्किएका छन् । दुल्लु नगरपालिका–१ का वडाध्यक्ष तर्कबहादुर खड्काका अनुसार पहिले बालुवा, गिट्टी बोक्ने, गाडी लोड अनलोड गर्नेलगायतका श्रममा आधारित काममार्फत गुजारा चलाइरहेका समुदाय अहिले बेरोजगारीको चपेटामा परेका छन् । अहिले बादी समुदायको प्रमुख चुनौती भनेको दीर्घकालीन रोजगारीको अभाव भएको उहाँले जनाउनुभयो । यस्तै जाजरकोटको नलगाड नगरपालिका–७ स्थित भेरीखोला किनारमा रहेका ४५ घरधुरीको बादी बस्तीको समस्या पनि उस्तै छ । बस्ती पनि उच्च जोखिममा रहेको छ । बाढी, नदी कटान र जलवायुजन्य जोखिमले उनीहरूको बस्ती प्रभावित भइरहेको छ । विगतमा भारी वर्षाका कारण बाढी आउने र बस्ती डुबानमा पर्ने साथै व्यक्तिगत सामान नोक्सान हुने अवस्था दोहोरिने चिन्ता उनीहरूमा छ । नलगाड नगर कार्यपालिकाका सदस्य सीता बादीले दीर्घकालीन समाधानका लागि भूमि अधिकार अझै पनि प्रमुख चुनौती बनेको बताउनुभयो । उहाँले भन्नुभयो, “तीन पुस्तादेखि यहीँ बसिरहेको तर आफ्नो नाममा न जमिन छ, न घर ।” बाढी नियन्त्रण, विकासका परियोजना र जमिन अभावले हामीहरूको अस्तित्व सङ्कटमा परेको गुनासो गर्नुभयो । बादी समुदायको जीविकोपार्जनका लागि गैरसरकारी संस्थाको पनि खासै ध्यान देखिँदैन । पछिल्लो समय बेलायत सरकारको सहयोगमा सञ्चालित स्थानीय पूर्वाधार सहयोग कार्यक्रममा केही सहज भएको छ । बाख्रापालन, बङ्गुरपालन, सिलाइकटाइ तालिम, सिँचाइ कुलो, फर्निचर बनाउने र मादल बनाउने तालिमलाई समेत प्राथमिकतामा राखिँदा बादी समुदायको जीविकोपार्जनमा सहज हुने देखिन्छ । उनीहरूलाई जीविकोपार्जनका अवसर प्रदान गर्न सके, हातमुख जोर्ने समस्या समाधान हुनुका साथै आर्थिक सुधार सम्भव देखिने दुल्लु नगरपालिका–१ का वडाध्यक्ष तर्कबहादुर खड्काले बताउनुभयो । २०७८ को जनगणना अनुसार देशभर ११ हजार ४७० जना बादी समुदायको जनसङ्ख्या छ । """
धार्मिक नदी वरुणबाट बिजुली निकाल्न स्थानीयको अवरोध,"""सङ्खुवासभा, असार ६ गते । धार्मिक, सांस्कृतिक र पर्यावरणीय दृष्टिले अत्यन्तै संवेदनशील मानिने भोटखोला गाउँपालिकामा रहेको वरुण नदीमा विद्युत् परियोजना सञ्चालन गर्ने सरकारी निर्णयप्रति स्थानीयवासीले आपत्ति जनाएका छन् । जल माफियाले सांस्कृतिक पक्षलाई समेत ध्यान नदिएको स्थानीयको आरोप छ । प्रशासनले समेत माफियासँग मिलेमतो गरी निर्णय गरेको भन्दै विद्युत् उत्पादन कुनै हालतमा गर्न नदिने भन्दै स्थानीयले आपत्ति जनाएका हुन् । भोटखोला गाउँपालिका–४ मा अवस्थित वरुण नदीलाई पवित्र धार्मिक स्थलको रूपमा चिनिन्छ । जहाँ हरेक वर्ष करिब  ३० हजार बढी श्रद्धालु नुहाउन र पूजा गर्न पुग्ने गर्छन्। तर हालै एम्पीक इनर्जी प्रालिलाई उक्त क्षेत्रमा १३२ मेगावाटको जलविद्युत् आयोजना सञ्चालन गर्न अनुमति दिइएको भन्दै स्थानीय आक्रोशित भएका छन्। शुक्रबार खाँदवारीमा आयोजित पत्रकार सम्मेलनमार्फत वरुण धाम संरक्षण नागरिक समितिले आफ्नो औपचारिक विरोध सार्वजनिक गर्दै विद्युत् परियोजना तुरुन्त खारेज गर्न माग गरेको छ। समितिका संयोजक उत्तरकुमार राईले भन्नुभयो, “वरुण शिव धाराबाट बगेको पवित्र नदी हो। धार्मिक, सांस्कृतिक र प्राकृतिक सम्पदाको विनाश हुने भएकाले कुनै पनि हालतमा यहाँ बिजुली निकाल्न दिने छैन।” वरुण नदी मकालु–वरुण राष्ट्रिय निकुञ्जको सीमाभित्र पर्छ, जसले वरुण क्षेत्रलाई संरक्षित पर्यावरणीय सम्पदाको रूपमा अझ महत्त्वपूर्ण बनाएको छ। संयोजक राईले विद्युत् आयोजना सञ्चालन भए सांस्कृतिक मूल्य–मान्यता, जैविक विविधता र धार्मिक पर्यटकीय सम्भावनामा गम्भीर क्षति पुग्ने चेतावनी दिएका छन्। यता, परियोजना लिएको एम्पिक इनर्जीले भने स्थानीयको मागअनुसार विकास पूर्वाधार निर्माण गर्ने र मकालु गाउँपालिकाद्वारा तयार पारिएको वरुण धामको डिपिआर (विस्तृत परियोजना प्रतिवेदन) अनुसार निर्माण गरिदिने आश्वासन दिँदै आएको छ। तर नागरिक समितिले यस्तो आश्वासनलाई विश्वास गर्न नसकिने स्पष्ट पारेको छ। वरुण संरक्षणका पक्षमा गाउँपालिकाले समेत सक्रियता देखाएको छ । २०८० साल जेठ ३१ गते गाउँपालिकाले जलस्रोत तथा ऊर्जा मन्त्रालय र सङ्खुवासभाका सांसदहरूलाई पत्राचार गरी वरुण क्षेत्रमा विद्युत् आयोजना उपयुक्त नभएको जानकारी गराइसकेको छ। """
समयको सग्लो चित्र : अभिशप्त कुइनेटाहरू,"""मेरो हातमा जीवराज भट्टराईद्वारा लिखित ‘अभिशप्त कुइनेटाहरू’ कथासङ्ग्रह छ । कथाकारको यो तेस्रो कृति रहेछ । म भने बल्ल लेखकलाई पहिलो पटक पढ्दै छु । भौतिक रूपमा पनि म कथाकारसँग परिचित रहिनछु । लेखकसँग परिचित नभईकन एकै चोटि उसको सिर्जनासँग नजिकिनु अपरिमित आनन्द हो भन्ने लाग्छ मलाई । यसो गर्दा सिर्जनाको वास्तविक पठन हुन्छ भन्ने लाग्छ मलाई । समसामयिक विषयका २२ वटा शीर्षक विषयसूचीमा सजिएका छन् । सरसर्ती शीर्षकमा आँखा दौडाउँछु । प्रतीकात्मक शीर्षकले नै मलाई कथा पढ्ने उत्कण्ठा बढाइरहेको पाउँछु । सुरुको कथा ‘अमलेखित होरिलाल’ कारागारका विषयमा लेखिएको कथा हो । निर्दोष व्यक्तिलाई फसाएर कसरी कारागारमा पु¥याइन्छ र दोषी कसरी उम्कन्छ भन्ने जान्न यो कथा उपयुक्त छ । एउटा औँठाछापको नाममा कम्पनी खडा गरिदिनु र १२ करोडभन्दा बढी राजस्व छली गरेको कसुरमा जेल हालिएको होरिलालको कथा हो यो । प्रथम कथा आस्वादनबाटै कथाकारप्रतिको विश्वास दरिलो हुँदै जान्छ । उहाँ राम्रा स्रष्टा हुनुहुन्छ भन्ने भाव कथाले प्रदान गर्छ । बडो अभिरुचिपूर्वक कथा पढ्दै जान्छु । कतै प्रेमका सुस्केराहरू उद्वेलित छन् कतै विश्वासघात र धोकाका । आफ्नै प्रेमिकालाई लामो समयपछि अनपेक्षित रूपमा देख्दाको अवस्थालाई बडो मार्मिक रूपमा ‘लक्ष्मी भाउजू उर्फ लक्ष्मनिया’ मा चित्रण गरिएको छ । शरीर राजनीतिसँग मिल्ने नारीशक्तिमा आधारित ‘तुफानी तरङ्ग’ कथाले कथाकारको नारीप्रतिको दृष्टिकोणलाई अभिव्यक्त गरेको छ । जातीय विभेदले समाजलाई अझै पनि गाँजिरहेको सन्दर्भ ‘उजेलीको आलोक’ कथामा पढ्न पाइन्छ । आफ्नै देशको जडीबुटी र पर्याप्त पर्यटनको सम्भावना पहिचान गर्न नसक्नुको अवस्थालाई ‘असमाधान’ शीर्षकको कथामा अभिव्यक्त गरिएको छ । वर्तमान समाजमा वैदेशिक रोजगारीले पारेका प्रभावहरू अकल्पनीय छन् । पारिवारिक वियोगसँगै तिनले निम्त्याउने आर्थिक, सामाजिक, यौनिक समस्याको पाटो विकराल बन्दै गइरहेको छ । ‘ग्लोबल भिलेज’ को संसारमा बाँच्न जति सहज छ, उति नै यसका अँध्यारा पक्षसँग साक्षात्कार गर्न कठिन छ । यिनै यथार्थलाई पनि भट्टराईले कथाको विषय बनाउनु्भएको छ । ‘विदेशको बसाइँ’, ‘विदेशीसँगको बिहे’ कथामा यी सन्दर्भलाई सटिक ढङ्गले  भेट्न सक्छौँ । विदेशीसँग घुलमिल हुन नसक्दाको अवस्थालाई ‘दुई ध्रुव : एक फन्को’ कथामा चित्रण गरिएको छ । कतिपय सम्बन्ध निकट भईकन पनि साइनोविहीन हुन्छन् । साइनोमा बाँधिएकाहरू टाढिन्छन् । बिनासाइनोका सम्बन्धहरू नजिकिन्छन् । त्यस्तै भावना बोकेको कथा हो, ‘अपरिभाषित सम्बन्ध’ । वर्तमान समयमा यस्ता सम्बन्ध बढ्दै गइरहेका छन् । शीर्षकथा ‘अभिशप्त कुइनेटाहरू’ मा मनमा कुभावना नहुँदानहुँदै पनि कहिलेकाहीँ परिस्थितिले नसोचेको स्थिति भोग्न बाध्य पार्ने कथाबारे चित्रण गरिएको छ । ‘रातो गलबन्दी’ शक्तिमा पुग्नेहरूले कसरी शक्तिको दुरुपयोग गर्छन् भन्नेबारेमा लेखिएको कथा हो । वर्तमान समाजमा हामीले भोगिरहेको यो कथाले समाजको यथार्थ चित्रण गरेको छ । गरिबीले लखेटिएर रञ्जिता जस्ता पात्रहरू कसरी दोहोरी साँझ र रेस्टुरेन्टमा आफ्नो श्रमसँगै इज्जत बेच्न बाध्य छन् भन्ने कुरालाई चित्रण गरिएको कथा हो, ‘रञ्जिता’ । कथाकार जीवराज भट्टराई पत्रकार पनि भएकाले उहाँमा कथालेखनका विषयवस्तु विविध छन् । उहाँ कतै ‘सरोगट मदर’ बनेर बाँच्नुपर्ने अहिलेको समाजलाई खोतल्न पुग्नुहुन्छ । कहिले मजदुर आन्दोलनले अस्तव्यस्त बनेको उद्योगको अवस्थालाई कथामा चित्रण गर्नुहुन्छ । समयमै मजदुरको समस्या समाधान गर्ने कौशल नहुँदा कस्तो समस्या आइपर्छ भन्ने कुरा बुझ्न ‘एउटा उद्योगको कथा’ शीर्षक काफी छ । निजी अस्पतालको चर्को शुल्क तिर्नुभन्दा बिरामी नै परेको छैन म भन्ने नाटक गरेर बाँच्न विवश पात्रको कथा ‘दुर्घटना’ कथामा अभिव्यक्त गरिएको छ । ‘अवतरण’ कथामा मितव्ययी पात्रको मनोभावना केलाइएको छ । अहिलेको पुस्ता आधुनिकीकरण र सहरीकरणको चपेटामा परेर सोखिन जीवन बाँच्न कसरी लालायित छ भन्ने कुरा यसमा देखाइएको छ । पैत्रिक सम्पत्ति बाँडफाँट गर्दा कतिपयले छोरीलाई छुट्याउँदैनन् तर कथाकार उदार देखिन्छन् । ‘अवतरण’ कथाको एक अंश यहाँ राख्नु सान्दर्भिक ठान्छु– श्रीमतीको माग आधा पेन्सनको थियो । रुद्रले त्यसलाई स्विकारेपछि ३४ वर्षको तनावपूर्ण सम्बन्ध अन्त्य भयो । गाउँको जग्गा बेचेपछि केही छोरीलाई छुट्याएर बाँकी तीन भाग लगाइयो । रुद्रको बाहेक अरू तीन जनाको पैसा लिएर छोरो काठमाडौँतिर लाग्यो ( अवतरण, पृ.६७ ) । यस कथासङ्ग्रहमा सङ्गृहीत कथाहरूको शिल्पपक्षले पाठकलाई मज्जाले तान्छ । कथामा प्रयोग गरिएका शब्दचयन र कथाले दिन खोजेको सन्देश उपयुक्त छ । पाठकलाई टपक्क बाँधेर राख्ने क्षमता कथाहरूमा भेटिन्छ । वर्तमान समाजमा बढ्दै गइरहेको एकाङ्कीपन, निराशा र कुण्ठाको विषयमा पनि लेखकको कलम चलेको देखिन्छ । सामाजिक यथार्थवादी कथाहरूका विषय नै प्रस्तुत कथासङ्ग्रहमा समेटिएको पाइन्छ । कथा मझौला आयामका छन् । भाषा कलात्मक भईकन पनि सरल छन् । कतिपय मौलिक शब्दको प्रयोगले कथालाई माझेका छन् । अझ छोटा छोटा वाक्यगठनमा कथा सिर्जना गरिएको भए अझ सुन्दर बन्थे कथा । कुनै कुनै कथाको अन्त्य हतारपूर्वक आएको छ । यद्यपि वर्तमान यथार्थ, सामाजिक, सांस्कृतिक घटना र परिवेशमा आधारित कथाले हरेक पाठकले आफ्नै कथा लेखिएको महसुस गर्छन् । समाजका विसङ्गति र विकृतिप्रति औँला उठाउन साहित्य लेखनको ठुलो महत्व हुन्छ । यस्तो लेखकीय सीप सबैमा हुँदैन । जोसँग हुन्छ उसले यसरी कथा सिर्जना गरेर नेपाली साहित्यलाई प्रवर्धन गर्नु महत्वपूर्ण कुरा हो । कथा लेखनको खडेरी परिरहेको वर्तमान अवस्थामा विविध विषयवस्तु समेटिएको कथासङ्ग्रह नेपाली साहित्यले प्राप्त गर्नु उल्लेखनीय कुरा हो । प्रातःकालीन भ्रमणमा जाँदा देखेका कतिपय कुरालाई कथाको विषय बनाएको कुरा गर्ने लेखकमा पर्याप्त लेखकीय चेत रहेको महसुस हुन्छ । कथा लेखनको यो सिलसिला सदैव कायम भइरहोस् र नेपाली साहित्यले अझ यहाँका कृति प्राप्त गरोस् भन्ने शुभकामना पनि म व्यक्त गर्दछु ।  """
"प्रधानमन्त्रीसँग इप्पानको भेट, बजेटको प्रावधान सुधार गर्न माग","""गोरखापत्र समाचारदाता काठमाडौँ, असार ७ गते । स्वतन्त्र ऊर्जा उत्पादकको संस्था, नेपाल (इप्पान) ले जलप्रवाही आयोजनाको विद्युत् खरिदबिक्री सम्झौता ‘टेक एन्ड पे’ का आधारमा गरिने भन्ने बजेटको व्यवस्था सच्याउन प्रधानमन्त्री केपी शर्मा ओलीसमक्ष ज्ञापनपत्र बुझाएको छ । आगामी आर्थिक वर्ष २०८२/८३ को बजेट वक्तव्यमा ल्याइएको उक्त व्यवस्था हटाएर ‘टेक एन्ड पे’ कै प्रावधान कायम गर्न प्रधानमन्त्री ओलीलाई आग्रह गरेका हुन् । इप्पानले पूर्वघोषित आन्दोलनका कार्यक्रम अन्तर्गत पहिलो दिन प्रधानमन्त्री ओलीलाई ज्ञापनपत्र बुझाएको छ । इप्पानका कार्यवाहक अध्यक्ष मोहनकुमार डाँगीको नेतृत्वमा गएको इप्पान प्रतिनिधि मण्डलले शुक्रबार प्रधानमन्त्री तथा मन्त्रीपरिषद्को कार्यालय सिंहदरबारमा ओलीलाई भेटेर बजेटमा घोषणा गरिएको ‘टेक एन्ड पे’ प्रावधान फिर्ता नलिए आन्दोलनमा जानुको विकल्प नरहेको सन्देशसहितको ज्ञापनपत्र बुझाएको इप्पानले जनाएको छ । इप्पानका अनुसार ज्ञापनपत्र बुझ्दै प्रधानमन्त्री ओलीले ‘टेक एन्ड पे’ को विषयमा ऊर्जा उद्यमीसँग बसेर विस्तृत रूपमा छलफल गर्नुपर्ने धारणा राख्नुभएको थियो । उहाँले यसका लागि आइतबार वा सोमबारभित्रै समय मिलाउन आफ्नो सचिवालयलाई निर्देशन दिनुभएको जनाइएको छ । गत जेठ १५ गते सार्वजनिक आगामी आव २०८२/८३ को बजेट तथा कार्यक्रममा विद्युत् उत्पादन र खपतबिच सन्तुलन गर्ने गरी ‘रन अफ दी रिभर’ (आरओआर) आयोजनाको ‘टेक एन्ड पे’ (लिऊ र तिर) अवधारणा अनुसार मात्र विद्युत् खरिद सम्झौता (पिपिए) गरिने उल्लेख छ । यो प्रावधान अनुसार पिपिए गर्दा नेपाल विद्युत् प्राधिकरणले आफूलाई चाहिएको समय र परिमाणमा मात्र विद्युत् खरिद गर्ने र सो को मात्र भुक्तानी दिने व्यवस्था हुन्छ । अर्थात् विद्युत् प्राधिकरणले आवश्यक ठानेमा मात्र बिजुली लिने व्यवस्था हो । यसमा विद्युत् प्राधिकरणले उत्पादित विद्युत् खरिद गर्ने कुनै सुनिश्चित हुँदैन । त्यस कारण ‘टेक एन्ड पे’ मा गरिने पिपिएमा बैङ्क तथा वित्तीय संस्थाले ऋण लगानी त गर्दैनन् नै, बजारको सुनिश्चितता नभएको व्यापारमा प्रवर्धकले पनि लगानी नगर्ने जिकिर इप्पानको रहँदै आएको छ । ‘टेक एन्ड पे’ (लेउ वा तिर) अनुसार पिपिए गर्दा आयोजनाबाट उत्पादित बिजुली खरिद गर्ने सुनिश्चित गरिएको हुन्छ । प्राधिकरणले खरिद नगरेमा पनि सम्झौता भए अनुसारको परिमाणको विद्युत्को भुक्तानी तिनुपर्ने हुन्छ । हालसम्म प्राधिकरणले ‘टेक एन्ड पे’ (लिऊ वा तिर) अवधारणामै पिपिए गर्दै आएको छ । यो व्यवस्थाले विद्युत्को बजार सुनिश्चित हुने र यसबाट लगानी पनि सुरक्षित हुने भएकाले ऊर्जा उद्यमीले ‘टेक एन्ड पे’ कै पक्षमा वकालत गर्दै आएका छन् । ‘टेक एन्ड पे’ प्रावधानको विरोधमा इप्पानले असार ६ गतेदेखि पहिलो चरणका आन्दोलन घोषणा गरेको थियो । सोही पूर्वघोषित आन्दोलनको पहिलो दिन प्रधानमन्त्री ओलीलाई भेटेर ज्ञापनपत्र बुझाइएको आन्दोलन समितिका संयोजक तथा इप्पानका कार्यवाहक अध्यक्ष मोहनकुमार डाँगीले जानकारी दिनुभयो । इप्पानले सरकारले यो व्यवस्था फिर्ता नलिए १७ हजार ११७ मेगावाट क्षमताका ३५० भन्दा बढी आयोजनाको निर्माण रोकिने र यी आयोजनाको अध्ययनका क्रममा खर्च भइसकेको ६६ अर्ब २२ करोड रुपियाँ पनि नोक्सानी हुने दाबी गर्दै आएको छ ।  """
समयमै राष्ट्रिय खेलकुद,"""राष्ट्रिय गौरव बढाउन खेलकुद क्षेत्रको भूमिका महत्वपूर्ण हुन्छ । खेलकुद क्षेत्रबाट राष्ट्रिय गौरव बढाउन नेपालमा अनेक सम्भावना भए पनि यो क्षेत्र चाहे जसरी अगाडि बढ्न सकेको छैन । राष्ट्रिय खेलकुदले नियमितता पाउन सकेको छैन । विसं २०३८ मा पहिलो पटक आयोजना भएको राष्ट्रिय खेलकुद अहिले १० औँ संस्करणको नयाँ मिति निर्धारणको चर्चासम्म आइपुग्दा ४४ वर्ष पुगिसकेको छ । यद्यपि अहिले कर्णाली प्रदेशमा हुने भनिएको १० औँ संस्करण पनि पूरा भएको छैन । प्रत्येक दुई वर्षमा गरिने भनिएको नेपालको सर्वाधिक ठुलो खेलकुद महोत्सवको आयोजनाको गति निकै सुस्त छ । २०७९ कात्तिकमा पोखरामा भएको नवौँ राष्ट्रिय खेलकुदको समापनमा दुई वर्षपछि कर्णालीमा भेट्ने वाचा गर्दै विश्राम लिएको थियो । समय तालिका अनुसार १० औँ संस्करण २०८१ मङ्सिर २ देखि ९ गते हुनुपर्ने थियो तर अहिलेसम्म १० औँ संस्करण हुन सकेको छैन । यसबिच तीन पटक मिति तय भएर पनि  सरेको सर्‍यै छ । पोखरामा तोकिएको मिति सुरुवातमै अलपत्र पर्‍यो । दोस्रो पटक तोकिएको २०८१ चैत २३ देखि ३० गतेसम्म थियो । त्यसपछि २०८२ जेठ ३ देखि १० गतेसम्म हुने भनिए पनि भएन । नयाँ मिति पनि तोकिएको छैन । विश्वका ठुला खेलकुद मेला ओलम्पिक, एसियाली खेलकुद र दक्षिण एसियाली खेलकुदकै स्वरूपमा राष्ट्रिय खेलकुद हुने गर्छ । विश्वको सबभन्दा ठुलो खेलकुद मेला ओलम्पिकको आयोजना निकै कठिन हुन्छ । विश्वभरका राष्ट्रका १० हजारभन्दा बढी शीर्ष खेलाडीले भाग लिने ओलम्पिक आर्थिक दृष्टिकोणले पनि बोझिलो हुन्छ । सुरक्षालगायत अन्य पक्ष पनि उत्तिकै चुनौतीपूर्ण हुन्छ तर पनि प्रत्येक आयोजकले ओलम्पिकलाई समयमै गरेर सफल बनाएका छन् । प्रत्येक चार वर्षमा हुने ओलम्पिक सन् १८९६ मा सुरु भएको हो । ओलम्पिकको ३३ औँ संस्करण भइसकेको छ । १२९ वर्षको इतिहासमा ओलम्पिकको तय भएको मिति एक पटक मात्र सरेको छ । त्यो पनि कोभिड महामारीले ३२ औँ संस्करण एक वर्ष ढिला भएको थियो । नेपालमा दुई/दुई वर्षमा आयोजना गर्ने प्रावधान अनुरूप अहिलेसम्म राष्ट्रिय खेलकुदको २२ औँ संस्करण हुनुपर्ने हो । १० वटासम्म पुग्न पनि कठिन भएको छ । अलिकति इतिहास पनि हेरौँ । राष्ट्रिय खेलकुदका सुरुका तीन संस्करण समयमै आयोजना भए । दोस्रो संस्करण पोखरामा २०४० साल र तेस्रो संस्करण २०४२ सालमा वीरगन्जमा सम्पन्न भयो । त्यसपछि भने विविध कारणले यस प्रतियोगिताले समयमै निरन्तरता पाउन सकेन । तेस्रो राष्ट्रिय खेलकुद भएको १३ वर्षपछि मात्र २०५५ सालमा नेपालगन्जमा चौथो राष्ट्रिय खेलकुद प्रतियोगिताको आयोजना भएको थियो । काठमाडौँमा भएको पाँचौँ राष्ट्रिय खेलकुद हुन पनि यसले ११ वर्ष पार गर्नु परेको थियो । पाँचौँ संस्करण पहिले निर्धारण गरिएको सुदूरपश्चिममा हुन नसक्ने भएपछि काठमाडौँमा भएको थियो । छैटौँ राष्ट्रिय खेलकुद प्रतियोगिता सुदूरपश्चिमको कैलाली, कञ्चनपुर र डडेलधुरामा २०६८ साल र २०७३ सालमा सातौँ राष्ट्रिय खेलकुद प्रतियोगिता सम्पन्न भयो । यसै गरी आठौँ राष्ट्रिय खेलकुद प्रतियोगिता २०७५ सालमा बाँके, बर्दिया, दाङलगायत जिल्लामा आयोजना गरियो । त्यसपछि नवौँ संस्करण पोखरामा हुन पनि चार वर्ष पर्खनु परेको थियो । राष्ट्रिय खेलकुद एकदमै महत्वपूर्ण प्रतियोगिता हो । खेलकुद अभियानलाई विकेन्द्रीकरण गरी खेलाडीको दक्षता वृद्धि गर्न यो महत्वपूर्ण छ । राष्ट्रिय खेलकुदले खेलक्षेत्रको पूर्वाधार विस्तारमा ठुलो भूमिका खेल्छ । सङ्घीयतापछि आयोजक प्रदेशमा राष्ट्रिय खेलकुद हुने भएपछि ठुलो उत्साह छाउने गर्छ । खेलकुद क्षेत्रका आर्थिक लाभ पनि छ । सम्बद्ध क्षेत्रका आर्थिक जीवनलाई सकारात्मक प्रभाव पार्छ । खेल पर्यटनलाई पनि बढावा दिन्छ । त्यति मात्र होइन, राष्ट्रिय खेलकुद देशभरकै खेलाडीका लागि प्रतिभा, क्षमता र खुबी देखाउने ठुलो मञ्च हो । यसलाई सरकारले प्राथमिकतामा राख्नु पर्छ । बजेट विनियोजन गरी पूर्वाधारसमेत विस्तार गरिसकेपछि राष्ट्रिय खेल महोत्सव हुन नसक्नु राम्रो होइन । खेलकुद क्षेत्रमा अनावश्यक राजनीतीकरण भएको भनेर आलोचना गर्नेहरू पनि छन् । त्यस्ता आलोचकलाई स्थान दिने गरी राष्ट्रिय खेलकुद जस्तो महान् पर्वलाई पटक पटक पछाडि धकेल्नु हुन्न । वास्तवमा राष्ट्रिय खेलकुदलाई राष्ट्रिय गौरवका साथ मुख्य प्राथमिकतामा राख्नु पर्छ । खेलकुदलाई देशको गौरव, खेलाडीको प्रतिभा र व्यावसायिक जीवनको उन्नयनसँग जोड्नु जरुरी छ । त्यसैले पनि दसौँ राष्ट्रिय खेलकुद अब चाहिँ ढिला हुँदैन । """
थारू सांस्कृतिक महोत्सव सुरु,"""इनरुवा समाचारदाता इनरुवा, असार ७ गते । सुनसरीको रामधुनी नगरपालिकास्थित झुम्कामा चौथो राष्ट्रिय थारू चलचित्र तथा सांस्कृतिक महोत्सव सुरु भएको छ । चलचित्र तथा सांस्कृतिक सङ्घ केन्द्रीय कार्यसमितिको आयोजनामा शुक्रबार सुरु भएको महोत्सवको उद्घाटन गर्दै कोशी प्रदेशका मुख्यमन्त्री हिक्मत कार्कीले थारू समुदाय देशका महत्वपूर्ण समुदाय भएकाले राज्यले थारूको सम्मानमा कार्यक्रम गर्नु र उत्थान गर्नु राज्यको दायित्व भएको बताउनुभयो । उहाँले थारूहरू कला, संस्कृति र संस्कारको धनी भएकाले प्रदेश सरकारले थालेको पर्यटन वर्ष–२०८२ का लागि प्रत्येक हप्ता थारू परिकारको व्यवस्था र होमस्टे सञ्चालनका लागि आग्रह गर्नुभयो । महोत्सवमा विभिन्न सांस्कृतिक झाँकी, नृत्य तथा अभिनय प्रस्तुत गरिएको थियो । यसै गरी थारू समुदायसँग सम्बन्धित चलचित्र निर्माण, साहित्य र कला क्षेत्रमा योगदान गर्ने राष्ट्रिय कलाकारलाई सम्मान गरिएको थियो  । चलचित्र निर्देशक तथा लेखक सागर ढुङ्गेल, धीरेन्द्र चौधरी, आरजे भिलेनलगायतलाई सम्मान गरिएको थियो । थारू चलचित्र तथा सांस्कृतिक सङ्घका  अध्यक्ष परशुराम चौधरीले ढुङ्गेलले ३२ वर्षदेखि थारु जातिको भाषा, कला–संस्कृति र जातीय उत्थानका लागि महत्वपूर्ण योगदान पु¥याउनुभएको बताउनुभयो । महोत्सवमा रामधुनी नगरप्रमुख शङ्करलाल चौधरी, थारू कल्याणकारी सभाका पूर्वअध्यक्ष नरेन्द्रकुमार चौधरीलगायतको उपस्थिति रहेको थियो । थारू साहित्य, कलामा योगदान गर्ने गैरथारूलाई पनि महोत्सवमा सम्मान गरिएको थियो । """
‘भुइँमान्छेहरू सांसदबाट विकास चाहन्छन्’,"""काठमाडौँ, जेठ १७ गते । प्रतिनिधिसभा सदस्य गङ्गाप्रसाद यादवले प्रत्यक्ष निर्वाचित सांसद र समानुपातिक सांसदमा सरकार, कर्मचारी र आम नागरिकको हेराई फरक रहेकाले स्रोत साधन वितरणमा विभेद भएको बताउनुहुन्छ । गोरखापत्र अनलाइन डट कमसँगको भिडियो अन्तर्वार्ता ‘सांसदलाई सवाल’ मा उहाँले सो कुरा बताउनुभयो । प्रत्यक्ष निर्वाचित सांसद र समानुपातिक सांसद सबै जनताको मतबाटै निर्वाचित भएर आउने भए पनि प्रत्यक्ष र समानुपातिक सांसदलाई गरिने सरकारको व्यवहार समान नरहेको उहाँको बुझाइ छ । सरकारले दिने सुविधा र बजेटमा विभेद छ, कर्मचारी र आम नागरिकको बुझाइ पनि फरक देखिन्छ उहाँले भन्नुभयो, “सांसदबिच विभेद गर्नु नपर्ने हो, प्रत्यक्ष निर्वाचित सांसदले गर्ने र समानुपातिक सांसदले गर्ने काम एउटै हो भने फेरि किन पक्षपात ?” सांसदको मुख्य काम ऐन नीति बनाउनु भए पनि ग्रामीण क्षेत्रमा बसोवास गर्ने भुइँमान्छेहरूको चाहना विकास हो । उहाँहरूले सांसदबाट विकास चाहनुहुन्छ, ऐन नियम होइन । तर हामीले आफ्नो जिम्मेवारी बिर्सनु हुँदैन । प्रमुख काममा हामी बढी व्यस्त हुनुपर्छ । यो विषय भुइँमान्छेहरूलाई अझै बुझाउन नसकिएको उहाँले बताउनुभयो । नेकपा (एमाले) को केन्द्रीय सदस्य तथा सिराहा जिल्ला इन्चार्ज समेत रहनुभएका सांसद यादवले मुलुक सङ्घीय शासन प्रणालीमा गए पनि बुझाइ अझै केन्द्रिकृत शासन व्यवस्थाकै रहेको दाबी गर्नुभयो । मुलुक सङ्घीयतामा गएपछि स्थानीय सरकार, प्रदेश सरकार र सङ्घीय सरकार गरी तीन तहको सरकार भए पनि विकासका लागि जनताले सांसदसँग अपेक्षा गर्न नछाडेको उहाँको बुझाइ छ । ‘सांसदको प्रमुख काम नीति, ऐन बनाउने हो तर जनताको माग विकास हो । ऐन बनाउनुपर्छ, छिटो सङ्घीयता कार्यान्वयन गर्नुपर्छ भन्ने कुरा जनतालाई बुझाउन नसकिएको, स्थानीय विकासमा सांसदले भूमिका खेल्नुपर्छ भन्ने बुझाइ अद्यापि जनतामा रहेको छ, त्यो कुरा बुझाउन सकिएको छैन’ उहाँले भन्नुभयो । टोलमा एउटा विद्युत् पोल ढल्दा समेत सांसदले भनिदिनुपर्ने अवस्था अझै रहेको उहाँले बताउनुभयो । पूर्व उपप्रधानपञ्च र गाविस अध्यक्षको जिम्मेवारी समेत निर्वाह गर्नुभएका सांसद यादवले देशको सम्पूर्ण विकासमा सही ऐन कानुन निर्माण गरी त्यसको सही कार्यान्वयन हुन आवश्यक रहेको बताउनुभयो । प्रधानमन्त्रीले, मन्त्री तथा नेताले चाहेर मात्र विकास हुन नसक्ने, विकास अभियानमा सबैको हातेमालो र सहयोगको खाँचो उहाँले औल्याउनुभयो ।  लहान नगरपालिका वडा नं. १३ सिराहामा २०१८ साल वैशाख १५ गते बुवा हनुमानी यादव र आमा सुदामा यादवको कोखबाट जन्मनुभएका सांसद यादव सुरुमा कर्मचारी भएर काम गरेको स्मरण गर्नुभयो । आफू करिब दुई वर्षबढी समय कर्मचारी भूमिकामा रहँदा पनि तत्कालीन अनेरास्ववियूमा आबद्ध भएर काम गरेकाले राजनीतिक चेतना त्यहीबाट आर्जन गरेको बताउनुभयो । उहाँ पछि उपप्रधानपञ्चमा निर्वाचित भएपछि राजनीतिक रूपमा थप चेतना वृद्धि भएको उहाँको बुझाइ छ । आफू उपप्रधानपञ्च रहँदै गाउँमा कृषि र सिँचाइका लागि सक्रिय भूमिका खेलेका कारण राजनीतिक पृष्ठभूमि निर्माण भएको उहाँले स्मरण गर्नुभयो । गाउँमा जमिन्दारी प्रथा हाबी रहेका बेला आफू कम्युनिष्ट आन्दोलनमा सक्रिय भएको सांसद यादवको भनाइ छ । उपप्रधानपञ्च र गाविस अध्यक्ष भएकाबेला गाउँमा ५२ वटा बोरिङ पम्पिङसेट आफूले सिँचाइ प्रयोजनका लागि किसानलाई उपलब्ध गराएकै कारण राजनीतिक वातावरण बनेको दाबी गर्नुभयो । राजनीतिक स्थायित्व नभएकै कारण चाहेकोजस्तो विकास र परिवर्तन हुन नसकेको भए पनि मुलुकमा लोकतान्त्तिक गणतन्त्रात्मक शासन व्यवस्था आएपछि विकासले गति लिएको उहाँको बुझाइ छ । विकासको अर्को बाधक अनियमित्ता र भ्रष्टाचार भएको बताउँदै उहाँले तीनै तहमा सुशासन कायम गर्न नसके चाहेजस्तो विकास गर्न नसकिने बताउनुभयो । नेकपा (एमाले) को तर्फबाट सिराहाबाट प्रतिनिधिसभामा समानुपातिक सांसद गङ्गाप्रसाद यादवसँग गोरखापत्र अनलाइन डट कमका नि. सम्पादक लक्की चौधरी, प्रविधितर्फ मनोजरत्न शाही र केशब गुरुङले गर्नुभएको भिडियो अन्तरवार्ता– """
अवरुद्ध राप्ती राजमार्ग सुचारु,"""प्रतीक इच्छुक शर्मा सल्यान, असार ६ गते । लगातार वर्षासँगै कपुरकोट गाउँपालिका–३ चोरखोलामा आएको पहिरोका कारण अवरुद्ध राप्ती राजमार्ग सञ्चालनमा आएको छ। पहिरो हटाएपछि अवरुद्ध राजमार्ग खुलेको हो । वर्षासँगै चोरखोलामा आएको पहिरोले गएरातिदेखि राप्ती राजमार्ग अवरुद्ध भएको थियो । अवरुद्ध राजमार्ग खुलेपछि लामो समयदेखि सडकमा रोकिएका गाडीहरू अहिले आ–आफ्नो गन्तव्यतिर लागेका छन् । रातिको समयमा काम हुन नसकेको र बिहानदेखि जेसीभीले पहिरो हटाउने काम गरे पनि माथिबाट ढुङ्गा खस्ने कार्य नरोकिएकाले राप्ती राजमार्ग लामो समयसम्म अवरुद्ध भएको जिल्ला प्रहरी कार्यालय सल्यानका प्रहरी निरीक्षक रेशमबहादुर खत्रीले बताउनुभयो । उहाँका अनुसार अवरुद्ध सडक खुलेपछि अहिले रोकिएका दर्जनौं गाडी र यात्रु आ–आफ्ना स्थानमा प्रस्थान गरेका छन् । पानी पर्नेबित्तिकै चोरखोलामा पहिरो खस्ने र माथिबाट ढुङ्गा खसिरहने गरेकाले उक्त सडकमा आउजाउ गर्दा उच्च सतर्कता अपनाउन गाडी व्यवसायी तथा यात्रुलाई उहाँले आग्रह गरेका छन् । अहिले चोरखोलादेखि राम्रीसम्म धमाधम कालोपत्रेको काम भैरहे पनि दैनिकजसो खस्ने गरेको पहिरोले यात्रुले सास्ती खेप्दै आएको छन् । कपुरकोट गाउँपालिका अध्यक्ष दुर्गा पुनले राजमार्ग निर्माणाधीन भएकाले वर्षायामा यातायात गर्न सजतकता अपनाउनु पर्ने बताउनुभयो । उहाका अनुसार पानी पर्नसाथ माथिवाट माटो बग्ने गरेको छ । """
बजेटका उद्देश्य र प्राथमिकता : विषयगत प्रश्नोत्तर,"""बजेटका उद्देश्य र प्राथमिकता १. नेपाल सरकारको आर्थिक वर्ष २०८२/८३ को लागि सङ्घीय संसद्मा पेस गरेको बजेटका उद्देश्य र प्राथमिकताहरू उल्लेख गर्नुहोस् । साथै प्रदेश सरकारहरूले प्रदेश सभामा पेस गरेको आगामी आवको बजेटले लिएका उद्देश्यहरूको तुलनात्मक विश्लेषण गर्नुहोस् । कुनै आवका लागि सरकारले गर्ने आय र व्ययको अनुमानलाई बजेट भनिन्छ । नेपालको संविधानले तीनै तहका सरकारले नीति, योजना र वार्षिक बजेट तर्जुमा गर्न र कार्यान्वयन गर्न सक्ने व्यवस्था गरेको छ । संविधानबमोजिम नेपाल सरकारको अर्थमन्त्रीले जेठ महिनाको पन्ध्र गते राजस्व र व्ययको अनुमान सङ्घीय संसद्को दुवै सदनको संयुक्त बैठकमा पेस गर्नुपर्ने व्यवस्था छ । अन्तरसरकारी वित्त व्यवस्थापन ऐनबमोजिम प्रदेश सरकारको अर्थमन्त्रीले प्रत्येक वर्ष असार महिनाको एक गतेभित्र आगामी आवको राजस्व र व्ययको अनुमान प्रदेश सभामा पेस गर्नुपर्ने व्यवस्था रहेको छ । नेपाल सरकारले लिएका राष्ट्रिय नीति, उद्देश्य र प्राथमिकतासँग तालमेल हुने तथा प्रादेशिक आवश्यकता र प्राथमिकतासमेत सम्बोधन हुने गरी प्रदेश सरकारले वार्षिक बजेट तर्जुमा गर्नुपर्ने अवस्था रहेको छ । यस सम्बन्धमा नेपाल सरकारले आव २०८२÷८३ को लागि सङ्घीय संसद्मा पेस गरेको बजेटका उद्देश्य तथा प्राथमिकता र प्रदेश सरकारहरूले प्रदेश सभामा पेस गरेका बजेटका उद्देश्य निम्नानुसार रहेको पाइन्छ : सङ्घीय बजेटका उद्देश्य र प्राथमिकताहरू : क) उद्देश्यहरू : – उच्च, दिगो एवं फराकिलो आर्थिक वृद्धि हासिल गरी गरिबी निवारण गर्ने, – उद्यमशीलता विकास र सार्वजनिक तथा निजी लगानी विस्तार गरी रोजगारी सिर्जना गर्ने, – आधुनिक प्रविधिको प्रयोग बढाउँदै आर्थिक दक्षता वृद्धि गर्ने, – सामाजिक संरक्षण एवं विकासका माध्यमबाट सामाजिक न्याय कायम गर्ने र – गुणस्तरीय सार्वजनिक सेवा र सुशासन प्रवर्धन गर्ने । ख) प्राथमिकताहरू : – उद्यमशीलता, रोगारी, उत्पादन तथा उत्पादकत्व अभिवृद्धि, प्रतिफलयुक्त गुणस्तरीय भौतिक पूर्वाधारमा लगानी विस्तार, सामाजिक क्षेत्रमा गुणात्मक सुधार, – सन्तुलित विकास र सामाजिक सुरक्षाको सुनिश्चितता र नागरिकमैत्री सेवा, भ्रष्टाचार नियन्त्रण र शासकीय सुधार । प्रदेश सरकारको बजेटका उद्देश्यहरू : क) कोशी प्रदेश सरकार : – समग्र आर्थिक आधारको सबलीकरण गरी उच्च, दिगो र फराकिलो आर्थिक वृद्धि हासिल गर्ने, – सार्वजनिक–निजी साझेदारीको माध्यमबाट लगानी विस्तार गरी रोजगारीको अवसर सिर्जना र प्रदेशको समग्र आयमा वृद्धि गर्ने, – कृषि र उद्योग क्षेत्रमा उत्पादन र उत्पादकत्व वृद्धि गरी राष्ट्रिय पुँजीको निर्माण गर्ने, – भौगोलिक क्षेत्रको सन्तुलित एवं समन्यायिक विकास गर्ने, – हिमाली, पहाडी यथा ग्रामीण क्षेत्रमा शिक्षा, स्वास्थ्य, आवास, रोजगारी, खाद्यान्न र सामाजिक सुरक्षामा पहुँच अभिवृद्धि गरी बसाइँसराइ न्यूनीकरण गर्ने । ख) मधेश प्रदेश सरकार : मधेश प्रदेश सरकारले बजेटका उद्देश्यहरू छुट्टै उल्लेख गरेको देखिँदैन । बजेटका सिद्धान्त, उद्देश्य प्राथमिकता र प्रमुख नीतिहरू समग्रमा उल्लेख गरेको पाइन्छ । बजेटले देहायका विषयलाई जोड दिएको छ । – सङ्घीय सरकारप्रतिको परनिर्भरता घटाउन तथा मधेश प्रदेशको अर्थतन्त्रलाई आत्मनिर्भर, समृद्ध र सशक्त बनाउन उपलब्ध स्रोतसाधनको अधिकतम उपयोगमा बजेट केन्द्रित हुने, – कार्यान्वयनयोग्य, उच्च प्रतिफल र लाभ हुने योजना छनोट गरी प्रभावकारी कार्यान्वयन गर्ने, – प्राकृतिक स्रोतको दोहन न्यूनीकरण र जलवायु परिवर्तनका असर न्यूनीकरण गर्ने, – सार्वजनिक निजी साझेदारी र निजी क्षेत्रलाई प्रोत्साहन गरी प्रदेशभित्र रोजगारीका अवसर सिर्जना गर्ने, – तहगत सरकारबिच समन्वय कायम गरी विपत् जोखिम न्यूनीकरण तथा व्यवस्थापन गर्ने, – तहगत समन्वय गरी कार्यक्षेत्रमा दोहोरोपना हटाउँदै बजेट प्रणालीमा क्रमिक सुधार गर्ने, – सन्तुलित विकास र स्रोतसाधन वितरणमा समन्याय कायम गर्ने, – खाद्य सुरक्षा र कृषि उत्पादनमा आत्मनिर्भरता हासिल गर्ने, – दिगो विकास लक्ष्यको आन्तरिकीरण र स्थानीयकरण गर्ने, – सार्वजनिक प्रशासनलाई स्वच्छ र सक्षम बनाई सूचना प्रविधिको प्रयोगमार्फत सेवालाई सरल, मितव्ययी र सेवाग्राहीमैत्री बनाउने । ग) बागमती प्रदेश सरकार : – सहकार्य र साझेदारीमार्फत लगानी गरी उत्पादन र उत्पादकत्व अभिवृद्धि गर्ने, – आर्थिक तथा सामाजिक पूर्वाधारको क्षेत्रको विकासमार्फत् गरिबी न्यूनीकरण गर्ने, – उद्यमशीलता विकास र आधुनिक प्रविधिको उपयोग विस्तार गरी रोजगारीका अवसर सिर्जना गर्ने, – बजेट प्रणालीमा सुधार गरी सार्वजनिक खर्चको प्रभावकारिता कायम गर्ने, – सुशासन प्रवर्धनका लागि सार्वजनिक सेवा प्रवाहमा गुणस्तरीयता ल्याउने, घ) गण्डकी प्रदेश सरकार : – दिगो आर्थिक वृद्धिमार्फत रोजगारी र आय वृद्धि गर्नु, – गुणस्तरीय र आधुनिक पूर्वाधार विकास गर्नु, – आधुनिक प्रविधिमा दक्ष र उत्पादनशील मानव पुँजी निर्माण गर्नु, – सामाजिक न्याय र समुन्नति हासिल गर्नु, – गुणस्तरीय सार्वजनिक सेवा प्रवाहमार्फत सुशासन अभिवृद्धि गर्नु । ङ) लुम्बिनी प्रदेश सरकार : – उच्च, दिगो र फराकिलो आर्थिक वृद्धि हासिल गर्ने, – उत्पादन, उत्पादकत्व र रोजगारी वृद्धि गर्ने, – स्वस्थ र दक्ष मानव पुँजीको निर्माण गर्ने, – लगानीमैत्री वातावरण निर्माण गरी निजी क्षेत्रको लगानी वृद्धि गर्ने, – स्रोत र साधनलाई सन्तुलित र समन्यायिक ढङ्गले परिचालन गरी आर्थिक असमानता र गरिबी न्यूनीकरण गर्ने, र – गुणस्तरीय सार्वजनिक सेवा र सुशासन प्रवर्धन गर्ने । च) कर्णाली प्रदेश सरकार : – उत्पादन तथा उत्पादकत्व अभिवृद्धिमार्फत आय आर्जन वृद्धि गरी गरिबी न्यूनीकरण गर्ने, – दिगो र प्रतिफलमुखी भौतिक पूर्वाधार निर्माण गरी सघन आबद्धता कायम गर्ने, – पर्याप्त पूर्वाधार निर्माण र उपयुक्त प्रोत्साहन प्रदान गरी लगानी आकर्षण गर्ने, – गुणस्तरीय मानव पुँजी निर्माण, उपयोग र उद्यमशीलता विकासमार्फत रोजगारीका अवसर सिर्जना गर्ने, – गुणस्तरीय सार्वजनिक सेवा र सुशासन प्रवर्धन गर्ने । छ) सुदूरपश्चिम प्रदेश सरकार : – सार्वजनिक वित्त सन्तुलन, बजेट प्रणाली सुधार र राजश्व प्रणालीको सुदृढीकरण गरी वित्तीय अनुशासन कायम गर्नु, – सार्वजनिक–निजी–सहकारी साझेदारी र लगानीमैत्री वातावरणको सिर्जना गर्नु, – विकासमा समन्वय र सहकार्य कायम गर्नु, – कृषिको व्यवसायीकरण, पर्यटन क्षेत्रको विकास र विस्तारमार्फत रोजगारी सिर्जना, स्वरोजगार प्रवर्धन, गरिबी न्यूनीकरण गर्नु, – गुणस्तरीय शिक्षा र स्वास्थ्य सेवामार्फत दक्ष तथा स्वस्थ मानव पुँजी निर्माण गर्नु, – सामाजिक सांस्कृतिक रूपान्तरण, सामाजिक न्याय, समता र समावेशी विकास गर्नु, – गुणस्तरीय भौतिक पूर्वाधार विकास, डिजिटल पूर्वाधार र डिजिटल अर्थतन्त्र निर्माण गर्नु, – दिगो, जलवायु परिवर्तन अनुकूलन र विपत् प्रतिरोधी विकास गर्नु, – नागरिकमैत्री सेवा प्रवाह, भ्रष्टाचार न्यूनीकरण र सुशासन कायम गर्नु । – प्रदेश सरकारले प्रदेश सभामा पेस गरेको बजेटका उद्देश्य अध्ययन गर्दा देहायबमोजिम रहेको पाइन्छ । कोशी प्रदेशले हिमाल र पहाडबाट तराईतर्फ हुने बसाइँसराइ र ग्रामीण क्षेत्रबाट सहरी क्षेत्रतर्फ हुने बसाइँसराइलाई नियन्त्रण गर्न बजेटमार्फत शिक्षा, स्वास्थ्य, आवास, रोजगारी खाद्यान्न र सामाजिक सुरक्षामा नागरिकको पहुँच बढाउने विषयलाई जोड दिएको छ । जुन अन्य प्रदेशले स्पष्ट रूपमा उल्लेख गरेका छैनन् । अन्य प्रदेशभन्दा पृथक् कर्णाली प्रदेशले प्रदेशभित्रको सडक सञ्जाललगायतका भौतिक पूर्वाधारको न्यूनतालाई सम्बोधन गरी सघन आबद्धता कायम गर्न भौतिक पूर्वाधार निर्माणमा जोड दिएको पाइन्छ । सुदूरपश्चिम प्रदेशले सार्वजनिक वित्त सन्तुलन, बजेट प्रणाली सुधार, राजस्व प्रणाली सुदृढीकरण गरी वित्तीय अनुशासन कायम गर्न जोड दिएको छ । बागमती प्रदेशले बजेट प्रणालीमा सुधार गरी सार्वजनिक वित्तको प्रभावकारिता कायम गर्न जोड दिएको छ । जुन कुरा अन्य प्रदेशको बजेट उद्देश्यमा घोषणा गरेको पाइँदैन । प्राय सबै प्रदेशले उत्पादन र उत्पादकत्व अभिवृद्धि गरी रोजगारी सिर्जना, गरिबी न्यूनीकरण र आर्थिक वृद्धि गर्ने कुरामा जोड दिएका छन् । अधिकांश प्रदेशले मानव पुँजी निर्माणलाई बजेटको उद्देश्यको रूपमा उल्लेख गरेका छन् । अधिकांश प्रदेशले निजी लगानी आकर्षण गर्न जोड दिएका छन् । सुदूरपश्चिम प्रदेशले तीन खम्बे अर्थ नीतिबमोजिम सरकार, निजी क्षेत्र र सहकारी क्षेत्रको साझेदारी र लगानीमैत्री वातावरण निर्माणमा जोड दिएको छ । चालु सोह्रौँ योजनाको सोच तथा नेपाल सरकारको बजेट उद्देश्यसँग तालमेल हुने गरी अधिकांश प्रदेशले सुशासन प्रवर्धन र सार्वजनिक सेवा प्रवाह सुधारमा जोड दिएका छन् । अन्त्यमा तहगत सरकारका नीति, कार्यक्रम र बजेटबिचको तालमेलबाट नै मुलुकको अर्थतन्त्रमा देखा परेका समस्या सम्बोधन गर्न सकिन्छ । राष्ट्रिय नीति, उद्देश्य र प्राथमिकतालाई तिनै तहका सरकारले कार्यान्वयन गर्न सकेमा मात्र साझा गन्तव्यमा पुग्न सकिन्छ । नेपाल सरकार र प्रदेश सरकारको आव २०८२/८३ को बजेटका उद्देश्य र प्राथमिकता अध्ययन गर्दा सङ्घ र प्रदेशबिच बजेट तालमेलको अवस्था सन्तोषजनक रहेको देखिन्छ । आयोजना तथा कार्यक्रम तहमा देखापर्ने दोहोरपना न्यूनीकरण गर्न कार्यान्वयन चरणमा समेत ध्यान दिनु आवश्यक छ । २. वैयक्तिक गोपनीयतासम्बन्धी ऐन, २०७५ अनुसार वैयक्तिक सूचना भन्नाले कस्ता सूचनालाई जनाउँछ ? प्रस्ट पार्नुहोस् । – वैयक्तिक गोपनीयतासम्बन्धी ऐन, २०७५ बमोजिम वैयक्तिक सूचना भन्नाले कुनै पनि व्यक्तिसँग सम्बन्धित देहायका सूचनालाई जनाउँछ : – निजको जातजाति, जन्म, उत्पत्ति, धर्म, वर्ण वा वैवाहिक स्थिति, – निजको शिक्षा वा शैक्षिक उपाधि, – निजको ठेगाना, टेलिफोन वा विद्युतीयपत्र (इमेल) को ठेगाना, – निजको राहदानी, नागरिकताको प्रमाणपत्र, राष्ट्रिय परिचयपत्र नम्बर, सवारीचालक अनुमतिपत्र, मतदाता परिचयपत्र वा सार्वजनिक निकायबाट जारी भएका परिचयपत्रको विवरण, – वैयक्तिक सूचना उल्लेख गरी निजले कसैलाई पठाएको वा निजले प्राप्त गरेको पत्र, – निजको औलाको छाप, हस्तरेखा, आँखाको रेटिना, रगत समूह वा निजको अन्य वायोमेट्रिक सूचना, – निजको आपराधिक पृष्ठभूमि वा निजले फौजदारी कसुरमा सजाय पाएको वा कसुर भुक्तान गरेको विवरण, कुनै निर्णय प्रक्रियामा पेसागत वा विशेषज्ञ राय दिने व्यक्तिले त्यस्तो प्रक्रियामा के, कस्तो राय वा धारणा व्यक्त गरेको थियो भन्ने विषय । अन्त्यमा नेपालको संविधानले व्यक्तिको गोपनीयताको हकलाई मौलिक हकको रूपमा उल्लेख गरेको सन्दर्भमा व्यक्तिको गोपनीयताको हकको प्रचलन गराउने मुख्य दायित्व राज्यसँग रहन्छ । त्यसैले राज्यका निकाय व्यक्तिको गोपनीयताको हक कार्यान्वयनमा संवेदनशील बन्नु पर्छ । ३. अन्तःशुल्क इजाजतपत्रको निलम्बन र रद्द सम्बन्धमा अन्तःशुल्क ऐनमा भएको व्यवस्था लेख्नुहोस् । अन्तःशुल्क लाग्ने वस्तु तथा सेवासम्बन्धी कारोबार सुरु गर्नुपूर्व सो कारोबार गर्नका लागि लिइने अनुमतिपत्रलाई अन्तःशुल्क इजाजतपत्र भनिन्छ । अन्तःशुल्क ऐन, २०५८ मा व्यवस्था भएबमोजिम अन्तःशुल्क इजाजतपत्रलाई स्थगन, निलम्बन वा रद्द गर्न सकिन्छ । इजाजतपत्रको निलम्बन र रद्द हुने सम्बन्धमा ऐनमा देहायका विषय उल्लेख गरिएको छ । क) इजाजतपत्र निलम्बन : अन्तःशुल्क लाग्ने मदिरा, चुरोट वा सूर्तीजन्य वस्तुको उत्पादन गर्ने इजाजतपत्रवालाले आफूले उत्पादन गरेको त्यस्तो वस्तुमा अन्तःशुल्क टिकट नलगाई त्यस्तो वस्तुको उत्पादन, निष्कासन वा बिक्री वितरण गरेमा वा त्यस्तो वस्तुमा नक्कली वा प्रयोग भएको टिकट पुनः प्रयोग गरी त्यस्तो वस्तुको उत्पादन, निष्कासन वा बिक्री वितरण गरेमा वा त्यस्तो वस्तुको उत्पादनका लागि आवश्यक कच्चा पदार्थको अभिलेख नदेखाई उत्पादन र भण्डारण गरी अन्तःशुल्क छलेको कुरा प्रारम्भिक अनुसन्धानबाट देखिएमा अन्तःशुल्क अधिकृतले त्यस्तो इजाजतपत्रवालाको इजाजतपत्र तीन महिनासम्म निलम्बन गर्न सक्ने व्यवस्था रहेको छ । इजाजतपत्र निलम्बन भएको अवधिभर इजाजतपत्रवालाले आफूले उत्पादन गरी आएको वस्तु उत्पादन, बिक्री वा निष्कासन गर्न पाउँदैन । कसैले यसबमोजिम कार्य गरेको प्रमाणित भएमा सो कार्यलाई ऐनबमोजिमको कसुर गरेको मानिन्छ । ख) अन्तःशुल्क इजाजतपत्र रद्द गर्न सक्ने अवस्था : – इजाजतपत्रमा तोकिएका सर्त तथा बन्देज उल्लङ्घन भएको पाइएमा, – सार्वजनिक हित विपरीत हुने देखिएमा, – अन्तःशुल्क नतिरेमा, – इजाजतपत्रवाला संस्था विघटन भएमा वा इजाजतपत्रवालाले आफ्नो इजाजतपत्र रद्द गर्न निवेदन दिएमा, – तोकिएबमोजिम इजाजतपत्र नवीकरण नगरेमा । अन्त्यमा अन्तःशुल्क इजाजतपत्र लिनु भनेको कारोबारलाई अन्तःशुल्कमा दर्ता गरेको भन्ने पनि बुझिन्छ । अन्तःशुल्क लाग्ने वस्तु तथा सेवाको कारोबार गर्ने व्यक्तिले त्यस्ता वस्तु तथा सेवाको उत्पादन, पैठारी, खरिद, बिव्रmी, सञ्चय, निकासी तथा सेवा प्रदान गर्ने जस्ता कारोबार अन्तःशुल्क इजाजतपत्र लिएर मात्र गर्नु पर्छ । ४. बालअधिकार भनेको के हो ? बालअधिकारसम्बन्धी महासन्धिबमोजिम बालअधिकारका चार आधारभूत सिद्धान्त उल्लेख गर्नुहोस् । बालबालिका भन्नाले १८ वर्ष उमेर नपुगेका व्यक्तिलाई जनाउँछ । यिनै बालबालिकालाई प्राप्त हुने विशेष अधिकारलाई बालअधिकार भनिन्छ । गर्भदेखि बालक रहुन्जेलसम्म उपभोग गर्न पाउने सम्पूर्ण अधिकार बालअधिकार अन्तर्गत पर्छन् । बालअधिकार मानव अधिकारको एक अंश हो । बालबालिका संसारको जुनसुकै ठाउँमा जन्मे वा हुर्के पनि उनीहरूले माया, ममता, संरक्षण, स्वस्थ वातावरण, उचित पोषण, शिक्षा र विकासका अवसर जस्ता आधारभूत आवश्यकता उपभोग गर्न पाउनु बालबालिकाको नैसर्गिक अधिकार हो । नेपालको संविधानको धारा ३९ मा बालबालिकाको हकलाई मौलिक हकको रूपमा उल्लेख गरिएको छ । बालबालिका सम्बन्धी ऐन, २०७५ ले बालबालिकाका अधिकारलाई विस्तृतमा उल्लेख गरी प्रचलनका लागि आवश्यक व्यवस्था गरेको छ । नेपालले बालअधिकारसम्बन्धी महासन्धिलाई अनुमोदन गरी सोबाट सिर्जित दायित्व निर्वाह गर्दै आएको छ । बालअधिकारसम्बन्धी महासन्धिमा उल्लिखित बालअधिकारका धारालाई सरल तरिकाले बुझ्न निम्न चार समूहमा विभाजन गरी अध्ययन गर्न सकिन्छ : क) बाँच्न पाउने अधिकार, ख) संरक्षणको अधिकार, ग) विकासको अधिकार र घ) सहभागिताको अधिकार । बालअधिकारसम्बन्धी महासन्धिका चार आधारभूत सिद्धान्त अन्तर्गत निम्न विषय पर्छन् : क) भेदभावरहितता, ख) बालबालिकाको सर्वोत्तम हित, ग) दीर्घजीवन र विकास, घ) बालबालिकाका विचार र भावनाको कदर । अन्त्यमा बालबालिका परिवारको खुसी मात्र नभई मुलुकको भविष्यका कर्णधारसमेत हुन् । मुलुकको भविष्य नै वर्तमानमा बालबालिकाप्रति सरकारको प्राथमिकता र दृष्टिकोणमा निर्भर गर्छ । नेपालको संविधान, प्रचलित कानुन र अन्तराष्ट्रिय प्रतिबद्धतासमेतका आधारमा बालबालिकाप्रतिको राज्यको दायित्व पूरा गर्न सरकार र सरकारी निकाय सदैव क्रियाशील हुनु पर्छ । प्रस्तुतकर्ता : अर्जुन शर्मा """
इरान - इजरायल युद्ध : ‘नेपाल आइपुगेपछि म रोएँ’,"""शशिधर पराजुली विराटनगर, असार ७ गते । विराटनगर महानगरपालिकाका प्रमुख नागेश कोइराला इजरायलतर्फ लाग्दै गर्दा भ्रमण युद्धको डरलाग्दो अनुभवमा परिणत होला भन्ने कल्पनासम्म थिएन । कृषि क्षेत्रको प्रगति अध्ययन गर्न इजरायल जानुभएका उहाँलाई सो भ्रमण युद्धको त्रासदीपूर्ण अविस्मरणीय कथा झैँ बनेको छ । जेठ २६ गते राति साढे १० बजे तेल अबिबमा अवतरण हुनुभएका कोइरालाका सुरुका तीन दिन सामान्य रूपमा बितेका थिए । त्यहाँ पुगेको भोलिपल्ट उहाँ अध्ययन कार्यक्रममा सहभागी हुनुभयो । उहाँको नेतृत्वमा रहेको टोलीले पर्सिपल्ट त्यहाँको फूल उत्पादन हुने बगैँचा र बहाई धर्मावलम्बीको मन्दिर अवलोकन गरेको थियो । उहाँले त्यो बगैँचा र मन्दिर एकदमै राम्रो अनि रमणीय रहेको बताउनुभयो । कोइरालाले स्मरण गर्दै भन्नुभयो, “अघिल्लो दिनसम्म त्यहाँको दैनिकी र जीवन एकदमै सामान्य चलिरहेको थियो । सबै जना रमाइलो, हाँसीमजाकमै देखिन्थे तर चौथो दिनबाट इरान र इजरायलबिच युद्ध सुरु भयो । आकाशभरि मिसाइल मात्र पट्किरहेका थिए । युद्ध सुरु भएसँगै हाम्रो अध्ययन र भ्रमणका सबै कार्यक्रम स्थगन भए ।’’ फिलिपिन्सका दुई जना सांसद, १५ जना मेयर, उपमेयर र नेपालबाट उहाँ एक्ला प्रतिनिधिका रूपमा त्यहाँ पुग्नुभएको थियो । युद्ध सुरु भएसँगै उहाँको टोलीमा सहभागी १८ जनाकै दैनिकी पूरै प्रभावित भयो । उहाँले भन्नुभयो, “हाम्रो बसाइ अवधिमा करिब ८० पटक जति बङ्करमा बस्यौँ । मोबाइलमा ‘होम फ्रन्ट कमान्ड’ भन्ने एप राखेपछि मिसाइल आउँदै गरेको सबै सूचना प्राप्त हुने रहेछ । मिसाइल टार्गेट गरेदेखि नै पटक पटक सूचना आइरहने हुँदो रहेछ । मिसाइल इजरायलको आकाशमा आइपुग्नुभन्दा ९० सेकेन्डअगाडि ‘अलर्ट साइरन’ बज्ने रहेछ । त्यसपछि तत्कालै सुरक्षित स्थानमा जाने र फर्किनुपर्ने हाम्रो दैनिकी बन्यो ।” कोइरालाले पहिलो पटक बङ्करभित्र जाँदा निकै डर लागेको भन्दै साइरन बज्न थालेपछि सबै भागाभाग गर्न थालेको र आफू पनि दौडँदै तेस्रो तलाबाट भुइँतलामा रहेको रहेको बङ्करमा पुगेको अनुभव सुनाउनुभयो ।  युद्धरत इजरायलको वास्तविक अवस्था कोइरालाका लागि अत्यन्त डरलाग्दो थियो । उहाँले भन्नुभयो, “हामीले तिहारमा पट्काउने रकेट बम जस्तै आवाज निकालेर आउँदो रहेछ, मिसाइल । ठ्याक्कै त्यस्तै एक पटक म बसेको बङ्करनजिकै भएको बिस्फोटको ठुलो धक्का अनुभव मैले गरेँ । अहिले पनि त्यो घटनाले मलाई बारम्बार झस्काउँछ ।” केही दिन युद्धभूमिमा बस्दा निकै त्रासमा बसेको भए पनि त्यहाँ बसिरहेका नेपालीमा भने त्यो स्तरको डर नदेखेको कोइराला बताउनुहुन्छ । उहाँले भन्नुभयो, “त्यहाँ काम गरिरहेका नेपाली अहिलेकै अवस्थामा कोही पनि नेपाल फर्कन चाहेको मैले बुझिनँ । उनीहरू एक त त्यहाँको वातावरणसँग अभ्यस्त छन् भने अर्को कुरा त्यहाँको सरकारप्रतिको विश्वास र रोजगारीको अवसरले उनीहरू त्यहीँ सङ्घर्ष गर्न तयार देखिन्छन् ।” इजरायलका लागि नेपाली राजदूत धनप्रसाद पण्डितले जोर्डनको बोर्डरसम्म ल्याउन सहयोग गर्नुभएको कोइरालाले बताउनुभयो । उहाँले जोर्डन प्रवेश गरेपछि शान्तिको सास फेरेको अनुभव सुनाउनुभयो । नेपाल आइपुगेपछि भने आफू निकै भावुक बनेको उहाँले बताउनुभयो । उहाँले भन्नुभयो, “नेपाल आइपुगेपछि म रोएँ । त्यहाँ हुँदासम्म आफू बाँचिएला भन्ने नै लागेको थिएन ।” त्रासमय अवस्थाबाट जोगिएर स्वदेश फर्किनुभएका कोइराला भविष्यमा फेरि इजरायलको भ्रमण गर्न इच्छुक रहेको बताउनुहुन्छ ।  """
सहरी पूर्वाधार नयाँ चरणमा,"""ललितपुर, असार ७ गते । ललितपुरको चक्रपथस्थित ग्वार्को चोकमा निर्माण भएको मुलुकको पहिलो ‘फ्लाइओभर’ सञ्चालनमा आएको छ । प्रधानमन्त्री केपी शर्मा ओलीले शुक्रबार उद्घाटन गरेसँगै सो ‘फ्लाइओभर’ सञ्चालनमा आएको हो । उद्घाटनका क्रममा प्रधानमन्त्रीले प्रहरी उच्च अधिकारीको समेत साथ लिनुभयो । प्रधानमन्त्री ओलीले शिलालेख अनावरण गरेसँगै सहरी पूर्वाधारमा मुलुक नयाँ चरणमा प्रवेश गरेको छ । यो ‘फ्लाइओभर’ ले सो क्षेत्रमा सवारीसाधनको जामको समस्या समाधान भएको छ । यो सहरी पूर्वाधारमा पहिलो ‘फ्लाइओभर’ हो । यसअघि राजधानीको कलङ्कीमा अन्डरपास निर्माण भई सञ्चालनमा आइसकेको छ । प्रधानमन्त्री ओलीले बहुआयामिक र चौतर्फी विकासमा मुलुक अगाडि बढिरहेको स्पष्ट गर्दै विकासमा सबैको साथ र विश्वास चाहिने बताउनुभयो । चक्रपथमा बढ्दै गइरहेको सवारी चापलाई व्यवस्थापन गर्ने सरकारको नीति तथा कार्यक्रम अन्तर्गत ‘फ्लाइओभर’ को निर्माण गरिएको हो । यो ‘फ्लाइओभर’ निर्माणबाट सम्पूर्ण चक्रपथ, ललितपुरको मङ्गलबजार–इमाडोल–लुभू सडकखण्डमा सवारीसाधनको आवागमन सहज हुनुका साथै यस क्षेत्रकै ट्राफिक व्यवस्थापनमा मद्दत पुग्ने छ । अब फलाम र स्टिल कार्यक्रममा प्रधानमन्त्री ओलीले विकासका आयामको चर्चा गर्नुभयो । उहाँले नेपाललाई सय वर्षलाई पुग्ने फलाम र स्टिल उत्पादन गर्ने बताउँदै छिट्टै नै धौवादी फलाम कारखाना सञ्चालनमा ल्याइने छ भन्नुभयो । उहाँले थप्नुभयो, “हामी धौवादी फलाम कारखाना अघि बढाउँदै छौँ । धौवादी फलाम कारखाना सम्पन्न हुनेबित्तिकै हामीले नेपाललाई सय वर्षलाई पुग्ने फलाम, स्टिल आदि कारखाना यहाँ स्थापना गर्ने छौँ । त्यसले देशको अर्थतन्त्रलाई धेरै अगाडि बढाउने छ । त्यसले विदेश जाने मुद्रा नेपालमै रहन्छ । वार्षिक ठुलो आम्दानी त्यहाँबाट हुने छ । धेरैले रोजगारी नेपालभित्र पाउने छन् । अरू खनिजको उत्खनन हुन्छ ।” मुलुक विकासको बाटोमा लगातार अगाडि बढिरहेको चर्चा गर्दै उहाँले भन्नुभयो, “दैलेखमा नेपाललाई ५० वर्ष पुग्ने मिथेन ग्यास रहेको प्रमाणित भयो । तीन वटा कुवामध्ये एउटा कुवाबाट त्यति ग्यास पैदा हुन्छ । त्यसको उत्खननको सुरुवात पनि मैले नै गरेको थिएँ । कृषिको आधुनिकीकरण गर्ने छौँ । नयाँ उद्योग स्थापना, सामाजिक र प्रशासनिक सुधार गरेर देशलाई अगाडि बढाउने छौँ ।” सुनकोशी–मरिन डाइभर्सन आयोजना र हुलाकी राजमार्गले तराईको मुहार फेर्ने र मेची महाकालीको कायाकल्प गर्ने बताउँदै उहाँले मदन भण्डारी राजमार्ग, पुष्पलाल मध्यपहाडी राजमार्ग र अन्य धेरै आयोजनाले गति लिने बताउनुभयो । उहाँले कुनै पनि हालतमा निराशा र असन्तुष्टि व्यक्त नगर्न सबैसँग आग्रह गर्दै आशा र सम्भावनालाई पहिल्याउँदै जान सुझाउनुभयो । भौतिक पूर्वाधार तथा यातायातमन्त्री देवेन्द्र दाहालले मुलुककै पूर्वाधार विकासको इतिहासमा पहिलो पटक ‘फ्लाइओभर’ उद्घाटनमा सहभागी हुन पाउँदा अत्यन्तै खुसी लागेको बताउँदै मुलुक पूर्वाधारको क्षेत्रमा फड्को मार्ने अवस्थामा पुगिरहेको बताउनुभयो । उहाँले केही महिनापछि मुलुककै पहिलो अत्याधुनिक नागढुङ्गा–सिस्नेखोला सुरुङमार्ग सञ्चालन गर्ने तयारी भइरहेको जानकारीसमेत दिनुभयो । पूर्वपश्चिम र उत्तर दक्षिण जोड्ने राजमार्ग र चारदेखि छ लेनसम्मका पुल निर्माण भइरहेको जानकारीसमेत उहाँले दिनुभयो । ‘इपिसी’ मोडेलमा निर्माण नेपालमा पहिलो पटक इन्जिनियरिङ प्रोक्युरमेन्ट कन्स्ट्रक्सन (इपिसी) मोडलमा यो ‘फ्लाइओभर’ निर्माण भएको हो । यस मोडेल अनुसार निर्माण कम्पनीले सुरुङमार्ग निर्माणको डिजाइन र कमिसनिङ स्वयम् आफैँले गर्नुपर्ने हुन्छ । यस्तो मोडलमा निर्माण कम्पनीले डिजाइन, खरिददेखि कन्स्ट्रक्सनसम्मको काम आफैँले गर्नुपर्ने हुन्छ । त्यसै गरी फ्लाइओभर निर्माण भई सञ्चालनमा आएको पाँच वर्षसम्म ‘डिफेक्ट लायबिलिटी पिरियड (डिएलपी)’ सम्बन्धित निर्माण कम्पनीले नै गर्नुपर्ने हुन्छ । ‘डिएलपी’ को अवधिमा फ्लाइओभरको मर्मतसम्भारको जिम्मेवारी निर्माण कम्पनीको नै हुने छ । यसैबिच प्रधामन्त्री ओलीले शुक्रबार साँझ सामाजिक सञ्जालमार्फत् ग्वार्को ‘फ्लाइओभर’ सञ्चालनमा आएको अवसरमा खुसी व्यक्त गर्नुभएको छ । “सवारी व्यवस्थापनमा ट्राफिक प्रहरीहरूले अहोरात्र दुःख र मेहनत गर्नु परेको हुन्छ । ट्राफिक प्रहरीका वरिष्ठ उपरीक्षक नवराज अधिकारीले ग्वार्को ओभरपासको उद्घाटन गर्दा आज मलाई साक्षी बन्ने अवसर मिल्यो ।” उहाँले उल्लेख गर्नुभएको छ ।   """
नगरबसको प्रदूषण जाँच,"""लेखनाथ समाचारदाता लेखनाथ, असार ७ गते । पोखराभित्र चल्ने केही सार्वजनिक सवारीको शुक्रबार प्रदूषण जाँच गरिएको छ । महानगरभित्र चल्ने नगरबसको प्रदूषणले सौन्दर्यमा आँच आएको र धुवाँको मुस्लोले हिँड्नै कठिन भएको सामाजिक सञ्जालमा टीकाटिप्पणी भएको थियो । जिल्ला ट्राफिक प्रहरी कार्यालय कास्कीसँगको समन्वयमा यातायात व्यवस्था कार्यालय सवारी कास्कीले महानगर कार्यालयनजिक न्युरोडमा २१ नगरबसको प्रदूषण जाँच गर्दा आधा फेल भए । जाँच गर्दा ११ वटा मात्र पास भएका छन् । १० नगरबसको अवस्था ठिक देखियो । यातायात व्यवस्था कार्यालय सवारी कास्की प्रमुख ढाकाप्रसाद शर्मा जाँचमा असफल भएका सवारीले मर्मतसम्भार गरी उचित अवस्था भएपछि मात्र चलाउन पाउने जानकारी दिनुभयो । उहाँले भन्नुभयो, “जाँच फेल भएका बसका चालकलाई मर्मतसम्भार गर्न भनेका छौँ । गाडी मर्मत गरी फेरि प्रदूषण जाँच गराएर पास भएपछि मात्र चलाउन पाउनुहुन्छ । त्यसअघि सवारी चलाउन मिल्दैन ।” कार्यालयले अघिल्लो हप्ता १० वटा नगरबसको प्रदूषण जाँचेको थियो । तीमध्ये छ वटा जाँचमा असफल भएका थिए । गण्डकी प्रदेशको राजधानीसमेत रहेको पोखरामा सार्वजनिक सवारीले धुवाँको मुस्लो फाल्ने गरेको र अनुगमन नभएको गुनासो आएपछि भौतिक पूर्वाधार विकास तथा यातायात व्यवस्थामन्त्री प्रकाशबहादुर केसीले प्रदूषण जाँच गर्न निर्देशन दिनुभएको थियो । शुक्रबार भएको सवारी जाँच अवलोकन गर्न मन्त्री केसी फिल्डमै पुग्नुभएको थियो । मन्त्री केसीले यातायात क्षेत्रका समस्या सुल्झाउन मन्त्रालयले योजनाबद्ध काम गरिरहेको उल्लेख गर्नुभयो । उहाँले आगामी वर्षबाट प्रदेशबाटै सवारीचालक अनुमतिपत्र छापिने जानकारी दिनुभयो । त्यसका लागि सरकारले १० करोड विनियोजन गरेको छ । उहाँले भन्नुभयो, “पोखराको सुन्दरता र स्वच्छता कायम राख्न प्रदूषण जाँच गरिएको हो । सरकार यातायात क्षेत्रका समस्या सुल्झाउन र नागरिकलाई सहज सेवाको अनुभूति दिन दत्तचित्त छ ।” """
नेपालीको उद्धार गर्न सबै उपाय अवलम्बन गरिने,"""काठमाडौं, असार ६ गते । परराष्ट्रमन्त्री डा आरजु राणा देउवाले इजरायल र इरानमा रहेका नेपाली नागरिकको सुरक्षा र उद्धारका लागि  सम्भव भएका सबै उपाय अवलम्बन गर्ने बताउनु भएको छ । उहाँले विकसित परिस्थिति अनुसार त्यहाँ रहेका नेपाली नागरिकहरूको सुरक्षा र उद्धारका लागि नेपाल सरकारले सम्भव भएका सबै उपाय अवलम्बन गर्ने र नेपाल फर्कन चाहनेहरुलाई उद्धार गर्ने तयारीमा रहेको बताउनुभएको हो । शुक्रबार परराष्ट्र मन्त्रालयमा सम्पन्न श्रम रोजगार तथा सामाजिक सुरक्षा, संस्कृति पर्यटन तथा नागरिक उड्डयन र गृह मन्त्रालयसँगको संयुक्त बैठकमा मन्त्री डा राणाले इजरायल र इरानमा जारी रहेको युद्धका कारण उत्पन्न परिस्थिति र त्यसको तयारी बारेमा छलफलका क्रममा सो जानकारी गराउनुभएको हो । मन्त्री डा राणाले परराष्ट्र मन्त्रालयको समन्वयमा इजरायलस्थित नेपाली दूताबासले सक्रिय रुपमा काम गरिरहेको, स्वदेश फर्कन चाहने नेपालीका लागि रजिष्ट्रेसन पनि खुलेको र उहाँहरु स्वदेश फर्कन चाहेमा उद्धारका लागि त्यसको प्रबन्धको तयारीमै सरकार रहेको जानकारी दिनुभयो । उहाँले भन्नुभयो, “जिटुजी प्रक्रिया अन्तर्गत इजरायल पुगेका नेपालीहरू नेपाल फर्कन वा सुरक्षित स्थानमा जान चाहेमा सोका लागि सहजीकरण गर्नु इजरायलको पनि दायित्व हो । त्यसका लागि सीमा क्षेत्रबाट अन्य मुलुकमा जान सहयोग गरिदिन इजरायल सरकारलाई अनुरोध गरिसकिएको छ । नेपालीहरु स्वदेश फर्कन चाहेमा उहाँहरुको उद्धारका लागि नेपाल सरकार तयारी अवस्थामै छ ।” सो बैठकमा श्रममन्त्री शरदसिंह भण्डारीले मन्त्रालय पनि त्यहाँ रहेका नेपालीहरुसँग निरन्तर सम्पर्कमा रहेको र उहाँहरु स्वदेश फर्कन चाहनुभएमा उद्धारको तयारीमा नेपाल सरकार लाग्नुपर्ने बताउनुभयो । उहाँले हाल इजरायल जाने अन्तिम तयारीमा रहेकाहरुलाई श्रम स्वीकृति नदिइ रोकि राखिएको पनि बताउनुभयो । यही जुन १३ मा इजरायल र इरानबीच युद्ध सुरु भएकै दिन परराष्ट्र मन्त्रालयले विज्ञप्तिमार्फत् दुवै पक्षलाई अधिकतम संयमता अपनाउन र वार्ताद्वारा समस्या समाधान गर्न अपिल गर्दै ती मुलुकमा रहेका नेपालीलाई सम्बन्धित नेपाली राजदूतावासहरूसँग सम्पर्कमा रहन अनुरोध गरेको थियो । त्यसपछि जुन १५ मा सम्पर्क विवरण सहितको ट्राभल एड्भाइजरी जारी गरी सुरक्षाका दृष्टिकोणले अधिकतम सतर्कता अपनाउन नेपालीहरुलाई अनुरोध गरिएको थियो । ती मुलुकमा हाल हवाई मार्ग बन्द रहेको अवस्थामा सुरक्षित स्थान वा सीमावर्ती मुलुकमा जान चाहने नेपालीहरूलाई अनलाइन भिसा उपलब्ध गराउने लगायतका काममा सहजीकरण गरिदिन खाडीस्थित सबै नेपाली नियोगलाई परराष्ट्र मन्त्रालयले गत बुधबार नै निर्देशन दिएको छ । साथै मन्त्रालयले अनलाइन पोर्टल खोलेर नेपालीहरूको विवरण लिन सुरू गरेको र उक्त पोर्टलमा हालसम्म ६ सय जनाभन्दा बढीले विवरण दर्ता पनि गराइसकेका छन् । यो क्रम जारी नै छ । परराष्ट्र मन्त्रालयले गत बुधबार नै दोस्रो पटक ट्राभल एड्भाइजरी जारी गरेर हाल इजरायल तथा इरानमा रहेका नेपाली नागरिकहरूलाई सुरक्षाका दृष्टिकोणले अधिकतम सतर्कता अपनाउन र नेपालबाट इजरायल वा मध्यपूर्वका अन्य मुलुकको भ्रमण नगर्न अनुरोध पनि गरिएको थियो । यसै हप्ता नेपालका लागि इजरायलका राजदूत स्मुलिक एरी बाससँग परराष्ट्र मन्त्री डा राणाले भेट गरी नेपाली नागरिकहरूको सुरक्षाको उचित प्रबन्ध मिलाउन इजरायल सरकारलाई अनुरोध गर्नुभएको थियो । त्यसैगरी, इजरायलस्थित नेपाली राजदूतावास र इरान हेर्ने कतारस्थित नेपाली राजदूतावासलाई सम्बन्धित सरकारी अधिकारीहरू, यस क्षेत्रमा काम गर्ने संघसंस्थाहरू र नेपाली समुदायसँग निकटको सम्पर्क स्थापित गर्न र सोका सम्बन्धमा मन्त्रालयलाई ‘रियल टाइम रिपोर्टिङ’ गर्न निर्देशन दिइएको छ । हाल इजरायलमा पाँच हजार ५०० देखि सात हजार नेपाली रहेका र तीमध्ये धेरैजसो तेल अबिब, जेरुसेलम र हाइफामा रहेका छन् । त्यस्तै इरानमा १८ जना नेपाली छन् । """
हात्तीसार संग्रहालयमा राणाकालीन हौदा (फोटोफिचर),"""स्मिता अर्जेल मकवानपुरगढी, असार ७ गते । मकवानपुरको भीमफेदी गाउँपालिका –६ स्थित राणाकालीन हात्तीसार सङ्ग्रहालय ऐतिहासिक महत्व बोकेको स्थल हो । संग्रहालयमा बेलायती महारानी एलिजावेथ नेपाल भ्रमणमा आउँदा शिकारको क्रममा प्रयोग भएका र जंगबहादुर राणालगायत राणा परिवारले प्रयोग गरेका हौदाहरु छन् । तत्कालीन बेलायती महारानी एलिजावेथ द्वितिया र राणा प्रधानमन्त्री जङ्गबहादुर राणाले शिकार खेल्नुभएको इतिहास सङ्ग्रहालयमा सुरक्षित छ । बेलायती महारानी एलिजावेथले प्रयोग गरेका चार वटा शिकारी हौदा र जंगबहादुरले प्रयोग गर्नुभएको पिँजडा हौदासहित हात्तीसार भवनभित्र ४२ वटा हौदाहरु रहेका छन् । साथै हात्तीसार घरभित्र शिकार खेल्न जाँदा घेर्न प्रयोग हुने सेतो कपडा, हात्तीमाथि चढ्न प्रयोग गरिने धानको भुस, परालसहितका जुटका बोरा, माछा राख्ने एक्युरियम, आत्ती बाध्ने गोल खम्बा, घिर्नी, झुलको डण्डी, बेत, खुर्पी, धागो, फलामको खन्ती, डोरीको पेटार, पूरानो काठी, भारदारी हौदा, सुसारे हौदा लगायतका सामग्री संरक्षित छन् ।  """
सूचना प्रविधिको विकास तीन तहको समन्वयमा,"""गोरखापत्र समाचारदाता काठमाडौँ, असार ३ गते । सरकारका प्रवक्ता एवं सञ्चार तथा सूचना प्रविधिमन्त्री पृथ्वी सुब्बा गुरुङले सूचना प्रविधि (आइटी) क्षेत्रको विकासका लागि तीन तहको सरकारबिच सहकार्यको आवश्यकता औँल्याउनुभएको छ । उहाँले अबको युग ‘आइटी’ को भएकाले तीन तहकै सरकारको समन्वय र सहकार्यमा यस क्षेत्रको विकास सम्भव हुने स्पष्ट पार्नुभयो । सञ्चार तथा सूचनाप्रविधि मन्त्रालयद्वारा सोमबार आयोजित राष्ट्रिय सूचना तथा सञ्चार प्रविधि दिवस–२०८२ को समीक्षा तथा प्रशंसापत्र वितरण कार्यक्रममा मन्त्री गुरुङले यस्तो बताउनुभएको हो । उहाँले सूचना प्रविधिको विकास स्थानीय तहसम्मै व्यापक हुनुपर्नेमा जोड दिनुभयो । राष्ट्रिय सूचना तथा सञ्चार प्रविधि दिवस (आइटी डे) लाई सरकारले उत्सवका रूपमा मनाउनुपर्ने र युवा पुस्तालाई जतिसक्दो प्रोत्साहित गर्ने कार्यक्रम ल्याउन आवश्यक रहेको उहाँको भनाइ थियो । सिङ्गै देशले नै ‘आइटी डे’ लाई उत्सवका रूपमा मनाउनुपर्ने जिकिर गर्दै उहाँले नयाँ अविष्कारकलाई हौसला थप्ने थप गतिविधि बढाउन आवश्यक रहेको बताउनुभयो । डिजिटल नेपाल फ्रेमवर्क (डिएनएफ) को मसौदा अन्तिम चरणमा रहेको जानकारी दिँदै उहाँले आइटी क्षेत्रमा लगानी गर्न मन्त्रालय कटिबद्ध रहेको बताउनुभयो । मन्त्रालयका सचिव राधिका अर्यालले सूचना तथा प्रविधिको क्षेत्रमा युवालाई प्रोत्साहन गर्न मन्त्रालयले ‘आइटी इन्टर्नसिप’ का लागि बजेट नै छुट्याएको जानकारी दिँदै सूचना प्रविधि दिवसलाई थप व्यापक बनाउनुपर्नेमा जोड दिनुभयो । आमसञ्चार प्राधिकरण गठनमा जोड सञ्चारसम्बन्धी सरोकारवालाले आम सञ्चार प्राधिकरण अनिवार्य रूपमा गठन हुनुपर्नेमा जोड दिएका छन् । उनीहरूले सञ्चार तथा सूचना प्रविधि मन्त्रालयमा सुझाव दिएका हुन् । आमसञ्चारसम्बन्धी कानुनलाई संशोधन र एकीकरण गर्न बनेको विधेयकमाथि मन्त्रालयमा आइतबार सरोकारवालासँग भएको छलफलमा उनीहरूले त्यस्तो सुझाव दिएका हुन् । उनीहरूले सरकारले खर्च जोगाउने हो भने प्रेस रजिस्ट्रार कार्यालय बनाउने वा दुरसञ्चार ऐनमा आमसञ्चार प्राधिकरणसमेत समेटेर लैजान सकिने वैकल्पिक आधार देखाएका थिए । लामो समयदेखि सञ्चार माध्यमको एउटा छाता ऐनका रूपमा आमसञ्चार प्राधिकरणको परिकल्पना हुँदै आएको र पत्रकारिताको स्वायत्ततालाई प्राधिकरणले मात्रै समेट्न सक्ने सरोकारवालाको जोड थियो । सञ्चारमन्त्री गुरुङले सरकार आमसञ्चार प्राधिकरण बनाउने ध्येयमा रहेको बताउनुभयो । उहाँले भन्नुभयो, “हामी पनि आमसञ्चार प्राधिकरण नै बनाउने ध्येयमा छौँ, सञ्चार जगत्लाई जतिसक्दो स्वतन्त्र र बलियो बनाउने हो ।” सञ्चार तथा सूचना प्रविधि मन्त्रालयका सचिव राधिका अर्यालले आमसञ्चारसम्बन्धी कानुनलाई संशोधन र एकीकरण गर्न बनेको विधेयक अर्थ मन्त्रालयमा पेस भई फिर्ता भएको जानकारी दिनुभयो । उहाँले विधेयकमा उल्लेख भएका विभिन्न बुँदामध्ये राष्ट्रिय आमसञ्चार प्राधिकरण गठन प्रस्ताव राख्न अर्थ मन्त्रालय सहमत नभएको जानकारी गराउँदै यसलाई वैकल्पिक आधारसहितको सुझाव माग्न सरोकारवालाबिच छलफल गरिएको बताउनुभयो ।  """
धार्मिक संरचना निर्माणमा बजेट बढी,"""धनगढी समाचारदाता धनगढी, असार ७ गते । सुशासन र समृद्धिको कुरा तड्कारो रूपमा उठाउँदै आएको सुदूरपश्चिम प्रदेश सरकारले मठमन्दिर, मण्डली, मस्जिद जस्ता धार्मिक संरचना निर्माणमा अत्यधिक बजेट विनियोजन गरेको पाइएको छ । प्रदेश सरकारले उद्योग, पर्यटन, वन तथा वातावरण मन्त्रालयमार्फत धार्मिक संरचना निर्माणका लागि करोडौँ बजेट विनियोजन गरेको देखिएको छ । आर्थिक वर्ष २०८२/८३ मा मन्त्रालयको प्रदेश पर्यटन विकास कार्यक्रम कार्यान्वयन एकाइमार्फत कार्यान्वयन हुने गरी प्रदेशको नौ वटै जिल्लामा १९१ धार्मिक संरचना निर्माणका लागि सरकारले २९ करोड ४४ लाख रुपियाँ बजेट विनियोजन गरेको छ । निर्माण हुने संरचनामा सबैभन्दा बढी मन्दिर, हवनकुण्ड, धर्मशाला, मन्दिरको पर्खालमा रहेका छन् । यसै गरी ख्रिस्टिय मण्डली, मस्जिदलगायतमा पनि बजेट हालिएको छ ।  कतिसम्म भने सरकारले कुल देवताको मन्दिरदेखि न्यौपाने समाजको मन्दिर निर्माणसम्म बजेट विनियोजन गरेको छ । धार्मिक संरचना निर्माणका लागि न्यूनतम सात लाखदेखि बढीमा एक करोड ५० लाख रुपियाँसम्म बजेट विनियोजन गरिएको छ । प्रदेश सरकारको आव २०८२/८३ को कार्यक्रम पुस्तिकामा उल्लेख भएको विवरण अनुसार सबैभन्दा धेरै धार्मिक संरचनामा १० लाख रुपियाँ बजेट विनियोजन गरिएको छ । त्यसै गरी सरकारले यस्तो संरचना निर्माणका लागि सबैभन्दा बढी कैलालीमा बजेट विनियोजन गरेको छ भने सबैभन्दा कम बाजुरामा बजेट रहेको छ । कैलालीमा ६१ वटा धार्मिक संरचना निर्माणका लागि जम्मा ११ करोड ३३ लाख रुपियाँ बजेट विनियोजन गरिएको छ । यो जिल्लामा लम्कीचुहा नगरपालिका–३ स्थित कैलाशधाम अधुरो मन्दिरमा भौतिक संरचना निर्माणका लागि एक करोड ५० लाख रुपियाँ बजेट विनियोजन गरिएको छ । यसै गरी कैलाली क्षेत्र नम्बर २ मा थारू मरुवा निर्माणका लागि पनि एक करोड ५० लाख रुपियाँ बजेट विनियोजन गरिएको छ । कैलालीमै कर्णालेश्वरधाम महादेव मन्दिरको पूर्वाधार र धनगढीमा बलराम कृष्ण मन्दिर निर्माणका लागि ५०÷५० लाख रुपियाँ बजेट विनियोजन गरिएको छ । बैतडीमा २७ वटा धार्मिक संरचना निर्माणका लागि चार करोड ४९ लाख रुपियाँ बजेट विनियोजन गरिएको छ । यो जिल्लाको दशरथ चन्द नगरपालिका–१० स्थित सत्पाली नागार्जुन मन्दिर, गेट, घेरबार, पर्खाल निर्माणका लागि ९५ लाख रुपियाँ बजेट विनियोजन गरिएको छ । यसै गरी कञ्चनपुरमा पनि २७ वटा धार्मिक संरचना निर्माणका लागि तीन करोड ३८ लाख रुपियाँ बजेट विनियोजन गरिएको छ । यस जिल्लाको भम्केनी धाममा नेपाल आमाको मूर्ति स्थापनाका लागि ५० लाख रुपियाँ बजेट विनियोजन गरिएको छ । बझाङमा १८ वटा धार्मिक संरचनाका लागि एक करोड ९१ लाख रुपियाँ बजेट विनियोजन गरिएको छ । डोटीमा १५ वटा संरचना निर्माणका लागि दुई करोड ५५ लाख रुपियाँ बजेट छुट्याइएको छ । डोटीको नानाकेदार मन्दिर र दुर्गामाण्डौँ मन्दिर निर्माणका लागि ५०/५० लाख रुपियाँ बजेट विनियोजन गरिएको छ । डडेलधुरामा १४ संरचना निर्माणका लागि एक करोड ८० लाख, अछाममा २२ वटा संरचना निर्माणका लागि तीन करोड पाँच लाख रुपियाँ बजेट विनियोजन गरिएको छ । यसै गरी दार्चुलामा पाँच संरचनाका लागि ७५ लाख र बाजुरामा दुई संरचनाका लागि १८ लाख रुपियाँ बजेट छुट्याइएको छ । धार्मिक संरचना निर्माणका लागि यति बजेट किन भनी जिज्ञासामा उद्योग, पर्यटन, वन तथा वातावरण मन्त्रालयका प्रवक्ता भरतप्रसाद श्रेष्ठले जनप्रतिनिधिले जनताको मागलाई नै सम्बोधन गरेका कारण यी बजेट आएको प्रतिक्रिया दिनुभयो । “जनताकै माग जनप्रतिनिधिले पूरा गर्नुभएको हो जस्तो लाग्छ,” उहाँले भन्नुभयो, “धार्मिक हिसाबले यो प्रदेशमा मठमन्दिर, शक्तिपीठ बढी भएका कारणले मठमन्दिरको बजेट विनियोजन गर्नुलाई अन्यथा रूपमा लिइनु हुन्न ।” बहुआयामिक गरिबी र बेरोजगारी दर बढी रहेको यस प्रदेशमा अनुत्पादक क्षेत्रमा धेरै बजेट विनियोजन भएपछि सरकारको आलोचना हुन थालेको छ । पर्यटनमा लगानी गर्ने थुप्रै ठाउँ हुँदाहुँदै अनुत्पादक क्षेत्रमा लगानी गरेर सरकारले राज्य कोषको दोहन गर्न खोजेको पूर्वआर्थिक मामिलामन्त्री एवं प्रतिपक्षी दल नेकपा (एकीकृत समाजवादी) का प्रमुख सचेत नरेशकुमार शाहीले बताउनुभयो । भोट सङ्कलन र राजनीति गर्नका लागि सरकारले यस्तो क्षेत्रमा बजेट विनियोजनमा ध्यान दिएको भन्दै उहाँले थप्नुभयो, “कहाँ जानुपर्ने हो, सरकारलाई आफ्नो गन्तव्य नै पत्तो छैन ।” सरकारको अधिकतम लगानी रोजगारी सिर्जना र गरिबी निवारण गर्ने क्षेत्रमा हुन आवश्यक रहेको शाहीको ठम्याइ छ । """
शनिबार छ घण्टा विद्युत आपूर्ति बन्द हुने,"""शंकर केसी,सल्यान, असार ७ गते । शनिबार सल्यानमा छ घण्टा विद्युत आपूर्ति बन्द रहने भएको छ । नेपाल विद्युत प्राधिकरण सल्यान वितरण केन्द्रले गते शनिबार बिहान ११ देखि दिउँसो ५ बजेसम्म विद्युत आपूर्ति बन्द रहने जानकारी दिएको हो । तुलसीपुरदेखि शितलपाटी र शितलपाटीदेखि थारमारेसम्मको ३३ केभी प्रशारण लाइन वरपर रहेका रुखका हाँगाहरू काट्ने, लाइन पेट्रोलिङ गर्ने, तथा वर्षा र पहिरोको जोखिममा रहेका विद्युतीय संरचनाहरूको मर्मतसम्भार गर्नुपर्ने भएकाले सो अवधिमा विद्युत आपूर्ति बन्द गरिने सल्यान वितरण केन्द्रका निमित्त प्रमुख काली बहादुर बुढाथोकीले जानकारी दिनुभयो । समयमै काम सम्पन्न भएमा तोकिएको समयभन्दा अगावै लाइन सुचारु हुने उहाँको भनाइ छ । शितलपाटी सबस्टेशनअन्तर्गतका सबै फिडर र बागचौर सबस्टेशनअन्तर्गतका सबै फिडरमा विद्युत आपूर्ती बन्द रहने विद्युत वितरण केन्द्र सल्यानले जनाएको छ । सल्यानमा पछिल्लो समय पटक-पटक विद्युत सेवा अवरुद्ध हुने गरेको छ । जसका कारण विद्युत प्रयोगकर्ताहरुले विभिन्न समस्या झेल्दै आएका छन् । """
बन्दीपुर रिङरोड सडक कालोपत्र,"""अमरराज नहर्कीतनहुँ, असार ७ गते । तनहुँको बन्दीपुर गाउँपालिकाले बन्दीपुर घुम्न आउने पर्यटकको सहजकताको लागि ‘बन्दीपुर रिङरोड सडक कालोपत्र गरेको छ । सङ्घ सरकार र सडक बोर्डको सहयोगमा कालोपत्र गरिएको गाउँपालिकाले जनाएको छ । बन्दीपुरको मुख्य बजार क्षेत्रमा ढुङ्गा बिच्छाइएको भए पनि रिङरोडमा भने कालोपत्र गरिएको हो । सडक कालोपत्र भएपछि पर्यटक, स्थानीयलाई आउजाउ गर्न र कृषिउपज ढुवानीका लागि सहज भएको छ । पर्यटकको आकर्षण बढाउन र स्थानीयको यात्रा सहज बनाउन कालोपत्र निर्माणलाई प्राथमिकतामा राखिएको र सोही अनुसार कालोपत्र गरिएको बन्दीपुर गाउँपालिकाका अध्यक्ष सुरेन्द्र थापाले जानकारी दिनुभयो । सङ्घ सरकारको एक करोड १४ लाख र सडक बोर्डको ४० लाखमा जीर्ण बनेको रिङरोड सडक कालोपत्र गरिएको अध्यक्ष थापाले बताउनुभयो । चालु आर्थिक वर्षमा दुई किलो मिटर कालोपत्र गरिएको उहाँले जानकारी दिनुभयो । अध्यक्ष थापाका अनुसार यस अघि विभिन्न ठाउँका गरी करीव २० किलोमिटर सडक कालोपत्रे गरिएको छ । अध्यक्ष थापाले भन्नुभयो, “वर्षामा हिलाम्मे र हिउँदमा धुलाम्मे हुने अवस्थाका सडक कालोपत्रे र पिसिसी गरेर यात्रा सजिलो बनाएका छौँ ।” गाउँपालिकाभित्रका सडक कालोपत्रे, पिसिसी र ग्राभेल गर्ने कार्यसँगै बन्दीपुर गाउँपालिकाको रूप फेरिन थालेको छ । गाउँपालिकाका मुख्य सडकदेखि सहायक सडकको स्तरोन्नति गर्ने काम तीव्र रूपमा भइरहेकाले हिलाम्मे र धुलाम्मे हुने गाउँपालिकाका सबै वडामा हाल धमाधम सडक कालोपत्रे र कैयौँ मिटर नाली निर्माण कार्य भइरहेको छ  । निर्वाचनका बेला जनतासँग गरेको प्रतिबद्धता अनुसारका गाउँपालिकाभित्रका मुख्य र सहायक सडक कालोपत्रे गर्ने र नाला पक्की गर्ने काम धमाधम भइरहेको अध्यक्ष थापा बताउनुहुन्छ  । अध्यक्ष थापाले भन्नुभयो, “जनताको चाहना, आवश्यकताका आधारमा  मुख्य, सहायक सडक नाला पुनर्निर्माण गर्ने र पूर्वाधार विकासलाई प्राथमिकता दिएका छौँ ।” अध्यक्ष थापाले बन्दीपुर बजारमा केन्द्रित रहेको पर्यटनलाई गाउँ–गाउँसम्म विस्तार गर्न सडक स्तरोन्नती तथा कालोपत्रेलाई प्राथमिकता दिएको बताउनुभयो ।  गाउँपालिकाको सबैजसो वडाका सडक पक्की र ग्राभेल भइसकेको गाउँपालिकाले जनाएको छ  । प्रवक्ता तथा वडा नम्बर १ का वडाध्यक्ष शिवकुमार श्रेष्ठका अनुसार सबै वडामा कालोपत्रेले छोएको छ  । २, ४ र ५ वडा कार्यालयसम्म आगामी वर्षसम्म कालोपत्र पुर्‍याउने कार्य अघि बढेको छ । """
बिचौलियाको सिन्डिकेट जनप्रतिनिधि संस्थाभन्दा बलियो छः विराजभक्त श्रेष्ठ,"""काठमाडौँ, असार १ गते । राष्ट्रिय स्वतन्त्र पार्टी (रास्वपा) संसदीय दलका उपनेता विराजभक्त श्रेष्ठ काठमाडौँ निर्वाचन क्षेत्र नं ८ बाट प्रतिनिधिसभामा प्रतिनिधित्व गर्नुहुन्छ । नौ वर्षअघि विवेकशील नेपाली दल हुँदै राजनीतिमा प्रवेश गर्नुभएका पूर्वयुवा तथा खेलकुदमन्त्री श्रेष्ठ बागमती प्रदेशका पूर्वप्रदेशभा सदस्य हुनुहुन्छ । पर्यटन व्यवसायीसमेत रहनुभएका उहाँ सम्पदा संरक्षणलगायत विभिन्न सामाजिक सेवामा आबद्ध हुनुहुन्छ । काठमाडौँको इन्द्रचोकमा जन्मिनुभएका युवा सांसद श्रेष्ठसँग गरिएको अन्तर्वार्ताको सम्पादित अंशः माननीयज्यू, आजभोलि केमा व्यस्त हुनुहुन्छ ? — पछिल्लो समय संसदीय गतिविधिमा अलि बढी व्यस्त छु । योसँगै काठमाडौँ निर्वाचन क्षेत्र नं ८ मेरो निर्वाचन क्षेत्र भएकाले निर्वाचन क्षेत्रका काम अनि मतदातासँग भेटघाटमा समय बितिरहेको छ । निर्वाचन क्षेत्रमा सांस्कृतिक र संस्कृतिका सवालमा स्थानीयका गुनासो सुन्ने र त्यसको सम्बोधन गर्न सक्दो पहल गर्ने काम भइरहेको छ । अहिले भइरहेको संसदीय अभ्यासलाई कसरी हेर्नुभएको छ ? — संसद्ले गर्नुपर्ने धेरै काम छ । संविधान कार्यान्वयनकै चरणमा छ । संविधानबमोजिम संसद्ले समयसापेक्ष ऐन, कानून र नीतिहरू बनाउनुपर्ने छ । कानुन निर्माणमा सबै पक्षको तदारुकताको आवश्यकता छ । सङ्घ र प्रदेशको साझा अधिकारलाई कानुनमार्फत खुकुलो बनाइनुपर्नेछ । त्यसतर्फ संसद्को आवश्यक ध्यान पुग्नसकेको छैन । जसले जनआक्रोश बढाउन सहयोग पुर्याएको हो कि भन्ने लागेको छ । जुन उद्देश्यले संविधान ल्याएको हो, सोहीअनुसार प्रभावकारी काम नभएपछि जनतामा एक खालको आक्रोश देखिनुलाई अन्यथा भन्न मिल्दैन । संसद्मा परिवर्तनकारी र रुपान्तरकारी शक्तिबीचमै पनि हार्दिकता भएन भन्ने सुनिन्छ, यसबारे तपाईँको भनाइ के छ ? — हाम्रो पार्टीको उदय नै अरु पार्टीले देश र जनताको हितमा काम गर्न सकेनन् भन्ने कोणबाट भएको थियो । निर्वाचनमा पनि सोहीअनुरुप मत प्राप्त भयो । सरकारमा सहभागी भएपछि हामीप्रतिको आशामा परिवर्तन भयो । पार्टीको उदयसँगै हामीले सुशासन र सेवा प्रवाहका कुरा उठाएका थियौँ । किनभने कानुन कागजमा मात्र सीमित हुँदैन । मानिसले कानुनको अनुभूति गर्न पाउनुपर्छ । त्यो नहुँदा समाजमा द्वन्द्व सृजना गर्छ । समग्रमा सदनमा आआफ्ना दलीय एजेण्डा उठाए पनि एकअर्का नेता र दलप्रति सद्भाव र हार्दिकता कायमै छ । अहिले भइरहेको संसदीय अभ्यासलाई अझै उत्कृष्ट बनाउन कहाँनिर सुधार गर्नुपर्छ होला ? — अहिले  जनताको प्राथमिकताको विषय सुशासन हो, त्यतातिर ठोस रूपमा काम हुनुपर्नेमा भएको छैन । सदन समयसापेक्ष कानुन बनाउने थलो हो । तर, गएको साढे दुई वर्षलाई समीक्षा गर्ने हो भने त्यतातिर ध्यान गएको देखिँदैन । कतिपय ठाउँमा राजनीतिक स्वार्थभन्दा पनि माथि उठेर काम गर्नुपर्ने हुन्छ । यसअघि म बागमती प्रदेश सांसद थिएँ । कानुन निर्माणमा हामी दत्तचित्त भएर लाग्यौँ, संसदीय समिति पनि सक्रिय बनायौँ । त्यो कार्यकालमा ६५ वटा कानुन बनाइयो । त्यसअनुसारको सङ्घीय सदनमा सक्रियता देखिन्न । सदनलाई चलायमान गराउन सरकारको पनि महत्त्वपूर्ण भूमिका हुन्छ । किनभने विधेयक ल्याउने भनेको सरकारले नै हो । यहाँनिर ठूला दलको ध्यान पुग्न सकेन भन्ने मेरो बुझाइ छ । तपाईँ पूर्वमन्त्री पनि हुनुहुन्छ, तपाईँको बुझाइमा सरकार भनेको के रहेछ ? — सरकार भनेको राज्य सञ्चालन गर्न आवश्यक स्रोत साधन जुटाउने तथा परिचालनका लागि आवश्यक व्यवस्थापन गर्ने निकाय र अभिभावक हो । विकास भनेको कानुन र नीतिले गर्ने हो, मन्त्रीले होइन । खेल खेलाडीले खेल्ने हो, त्यसका निम्ति सरकारले नीति, नियम र कानुन बनाइदिने हो । मैले युवा तथा खेलकुदमन्त्री हुँदा पाँचवटा जति नीतिनिर्माणका काम गरेँ । त्यसबेला राष्ट्रिय स्वयंसेवा नीति अगाडि बढाइयो । मन्त्री र मन्त्रालयले चाहेको खण्डमा धेरै काम गर्न सक्ने ठाउँ छ । बजेट विनियोजनका हिसाबले युवा तथा खेलकुद मन्त्रालयलाई गरिब मन्त्रालयका रूपमा हेरिन्छ । तर ‘स्टेन्थ’ भनेको बजेटभन्दा पनि नीति हो ।  हामीले मौद्रिक नीतिलाई खेलसँग जोडेर कसरी लैजान सकिन्छ भनी काम गर्न कोसिस गरियो । खेलकुदलाई व्यावसायिक र प्राज्ञिक बनाउनेतर्फ पनि काम गरेका थियौँ ।  फलस्वरुप अहिले खेलाडी खेलबाट नै पैसा कमाएर जीवनयापन गर्न सक्ने भएको छ । नेपाली खेलाडीले नै देशलाई अन्तरराष्ट्रिय रूपमा चिनाएका छन् । तर  खेल र खेलाडीलाई त्यसअनुरुप बुझ्ने र  सम्मान गर्ने काम हुनसकेको पाइँदैन । तपाईँहरूले उठाउँदै आएको सुशासनको मुद्दाले अहिले पार्टी नेतृत्वलाई नै अप्ठ्यारो बनायो भनिन्छ नि ? — हामी ठिक अरु सबै गलत भनेको होइन । तर सुशासनका मुद्दाले नै हामी स्थापित भएको हो । त्यो कायम गर्ने क्रममा हामीलाई केही अप्ठ्यारो भएको हो । मैले खेलकुद मन्त्रालय सम्हाल्दै गर्दा मन्त्रालयको एउटा विभागमा रु. एक अर्ब २७ करोडको भ्रष्टाचार भएको पाएँ । त्यो अवस्थामा सुशासन कायम गर्छु भन्दा घेराबन्दीमा परियो । देशमा राजनीतिक नेतृत्व, नीतिनियमभन्दा पनि बिचौलिया विस्तारै संस्थागत भइरहेकोजस्तो लाग्छ । बिचौलिया सबै क्षेत्रमा छन् । हरेक मन्त्रालयको आआफ्नो सिन्डिकेट रहेछ । त्यो सिन्डिकेट जनप्रतिनिधि संस्थाभन्दा पनि बलियो हुँदै गएको छ । पहिलोपटक सदनमा आएको रास्वपा त्यसबेला सरकारमा जान अलि हतारो गर्यो भनी आएका टीकाटिप्पणीलाई के भन्नुहुन्छ ? — पहिलोपटक हाम्रो पार्टी सरकारमा सहभागी हुने बेलामा सभापतिजीले सोध्नु भएपछि  मैले भने हामीलाई सरकारमा जाने ‘म्यान्डेट’ दिएका छैनन् भनेको थिएँ । तर सभापतिले यत्तिकै बसेर हुँदैन, जनताले सेवा प्रवाह खोजिरहेका छन् भन्नुभयो । संसद्को चौथो ठूलो दल हुनुका नाताले सरकारमा जानै हुन्न भन्ने पनि हुँदैन ।  त्यतिबेला सरकारलाई समर्थन गर्ने तर सरकारमा नजाने, गए पनि शर्तका आधारमा जाने, भरसक नजाने विषयमा सल्लाह दिएको थिए । तर सभापतिको चाहना जनताले तत्काल राहत खोजेकाले सुशासन र डेलिभरी दिन जानुपर्छ भन्ने भयो । युवा पलायनलाई कसरी विश्लेषण गर्नुभएको छ ? — युवा पलायनलाई एकतर्फी मात्र नभई बृहत्तर रूपमा हेरिनुपर्छ । मानिसको बसाइँ सर्ने विषय नियमित प्रक्रिया हो । यद्यपि विदेश जानुको कारण भने खोज्नुपर्छ । देशको राजनीतिक, सामाजिक वा बेरोजगारी के कारण युवा विदेश गएका हुन् भनी कारण पत्ता लगाउनुपर्छ । सेवा सुविधा आदि कारणले पहाडमा समस्या भयो भनी तराईमा बसाइँसराइ भएको कुरा यथार्थ हो । नौ महिना खेती गरेर तीन महिना पनि खान नपुगेपछि मानिस तराईमा सर्न बाध्य भएका हुन् । सुविधा खोज्दै बसाइँ सर्ने क्रम बढ्दो छ । त्यसैले युवा विदेश गएको विषयलाई पूर्ण रूपमा नकारात्मक परिभाषा पनि गर्नु हुँदैन । यद्यपि, रोजगारीमा विदेश जाने युवाका निम्ति रोजगारीका अवसर व्यवस्था राज्यले यही गर्नुपर्छ । युवालाई विदेश पठाउने हो भने दक्ष बनाएर मात्र पठाउनुपर्छ । युवा पलायन हुनु भनेको राजनीतिमा भ्रष्टाचार पनि हो । तपाईँहरूले भनेजस्तो मुलुकमा सुशासन कसरी कायम गर्न के गर्न सकिएला ? — अहिले प्रमुख दुई ठूला दल मिलेर गठन भएको सरकार दुईतिहाइको छ । सुशासन कायम गर्ने हो भने सरकारलाई उपयुक्त समय छ । संविधान संशोधन, कानुन र नीतिनियम नै परिवर्तन गर्न सक्ने बहुमत छ । उनीहरूको सत्ता सञ्चालनको लामो अनुभव पनि छ । यी सबै कारणले वर्तमान सरकारलाई देशमा सुशासन काम गर्न बाटो खुला छ । तर सुशासन कायम हुनसकेको छैन । सुशासनको सवालमा जनताले धेरै ठूलो कुरा खोजेको पनि होइन । बत्ती झ्याप्पझ्याप्प नजाओस्, बाढीले घर नबगाओस्, राज्यबाट प्रदान गरिने सेवासुविधा लिन जाँदा आत्मसम्मानमा ठेस नपुगोस् भन्ने जनताले खाजेको छ । संविधान संशोधनको विषयमा तपाईँको पार्टीको धारणा के हो ? — जनतालाई तीनवटा विषय हेरिदिन अनुरोध गर्दछु । पार्टीको वाचापत्र, जलेश्वरको प्रस्तावना र पछिल्लो राष्ट्रिय भेलाको दस्तावेजलाई बुझ्नुपर्छ ।  त्यहाँ भद्दाखाले शासकीय स्वरुपमा संशोधन गर्नुपर्छ भनेका छौँ । यसअघि म प्रदेशको सांसद थिएँ, तथापि प्रदेश सरकारको औचित्यमा प्रश्न उठेको छ । जनतालाई हामीले रगतपसिना बगाएर तिरेको करबाट सांसद र मन्त्रीले तलब खाएका छन्, तर काम  गरेका छैनन् भन्ने परेको छ । हामीले तिरेको करले दुईचार जना मन्त्रीलाई झण्डा हल्लाउन मात्र हो र भन्ने छ । स्थानीय तहको सङ्ख्या र निर्वाचन प्रणालीमा संविधान संशोधन गर्नुपर्छ भन्ने छ । प्रत्यक्ष निर्वाचित कार्यकारी राष्ट्रप्रमुख हुनुपर्छ भन्ने पार्टीको धारणा हो । यी विषय जनतामा लगेर छलफल गरिनुपर्छ । संविधान संशोधनका क्रममा जनताबाट लिएको सुझावलाई पनि अध्ययन गरी सम्बोधन गर्नुपर्छ । अन्त्यमा, आमजनतालाई तपाईँको सन्देश के छ ? — देश बनाउने भनेको राजनीतिक नेतृत्वले मात्र होइन । आमनागरिकको पनि उत्तिकै भूमिका हुन्छ । हामी सबैले अतिकति सकारात्मक सोच राखेर काम गरियो भने देशमा परिवर्तन गर्न सकिन्छ । रचनात्मक हिसाबले हामीले काम गर्न सकेको खण्डमा देश विकासको सम्भावना खोज्न सक्छौँ । त्यसका लागि नागरिक पनि विवेकशील हुनुपर्छ ।रासस """
योगले निरोगी बनाउँछः प्रदेश प्रमुख देवकोटा,"""अनिल पराजुलीहेटौँडा, असार ७ गते । बागमती प्रदेशका प्रदेश प्रमुख दीपकप्रसाद देवकोटाले व्यस्त जीवनशैलीमा मानिस दिनप्रतिदिन तनाव, चिन्ता र रोगहरूले ग्रस्त परिरहेको अवस्थामा योगले मानिसलाई शान्त, निरोगी र सुदृढ बनाउने बताउनुभएको छ । अन्तर्राष्ट्रिय योग दिवसको अवसरमा शनिबार शुभकामना सन्देश जारी गर्नुहुँदै उहाँले योग केवल व्यायाम मात्रै नभई समग्र जीवनदर्शन भएको बताउनुभयो । उहाँले योगले हामीलाई आत्मानुशासन र सहअस्तित्वको बाटो सिकाउने विश्वास व्यक्त गर्नुभएको छ ।  अन्तर्राष्ट्रिय योग दिवस २०८२ को अवसरमा उहाँले दैनिक केही समय योगाभ्यासमा समर्पित हुन आह्वान पनि गर्नुभएको छ । योगको माध्यमबाट स्वस्थ जीवनशैली अपनाउने प्रेरणा मिलोस् भन्दै योग हाम्रो गौरवपूर्ण सभ्यता र सनातन परम्पराले दिएको अनुपम उपहार भएको उहाँले बताउनुभयो । “पूर्वीय सभ्यताले व्यक्तिको शारीरिक, मानसिक, सामाजिक, बौद्धिक र संवेगात्मक स्वास्थ्यमा सकारात्मक प्रभाव पार्न योगाभ्यासलाई आत्मसात् ग¥यो, आज त्यसको चमत्कारिक प्रभावलाई पश्चिमी जगत् लगायत समग्र विश्वले अवलम्बन गरेका छन्,” प्रदेश प्रमुख देवकोटाले भन्नुभयो । योग विश्वभर स्विकारिएको जीवनपद्धति बन्न पुगेको उहाँले स्मरण गर्नुभयो । यिनै मूल्य र परम्पराको सम्मान स्वरूप, हरेक वर्ष जुन २१ तारिख अन्तर्राष्ट्रिय योग दिवस मनाउने गरिएको छ । """
इरान–इजरायल युद्धः कूटनीतिक समाधानका लागि अवसरको खोजी गरिँदै,"""जेरुसेलम, असार ७ गते । युरोपेली शक्तिहरूले शुक्रबार जेनेभामा इरानसँग वार्ता सुरु गरेका छन् । इरानसँगको वार्तामा युरोपेली मुलुकका नेताहरूले कूटनीतिक समाधानका लागि अवसरको ढोकाको बारेमा छलफल गरेका हुन् । इजरायलले शङ्कास्पद इरानी आणविक अनुसन्धान केन्द्रलगायत लक्ष्यमा रातभर दर्जनौँ आक्रमण गरेपछि इरानले इजरायलविरूद्ध क्षेप्यास्त्र प्रहार गरेको थियो । जेनेभा वार्ता इरानका विदेशमन्त्री आबास अराघचीसँग जेनेभामा भएको वार्तामा युरोपका उच्च कूटनीतिज्ञले युद्धको कूटनीतिक समाधान’ दिन चाहेको बताएका छन् । वार्ताअघि फ्रान्सका राष्ट्रपति इमानुएल म्याक्रोँले वार्तामा फर्कन प्राथमिकता दिनु आवश्यक’ भएको र युरोपेली शक्तिराष्ट्रहरूले इरानलाई कूटनीतिक समाधान’ दिने बताएका थिए । बेलायत, फ्रान्स र जर्मनीका विदेशमन्त्री तथा युरोपेली सङ्घका उच्च कूटनीतिज्ञले तनाव कम गर्न आग्रह गरेका छन् भने बेलायती विदेशमन्त्री डेभिड ल्यामीले कूटनीतिक समाधान खोज्नका लागि आगामी केही दिन पहल गरिने बताउनुभएको छ । इजरायलले वार्तामा इरानसँग ’दृढ अडान’ अपनाउन युरोपेली राष्ट्रहरूलाई दबाब दिँदै आफू उक्त बैठकमा सहभागी नहुने बताएको छ । “हामी आशा गर्दछौं, युरोपेली विदेश मन्त्रीहरूले ... आणविक कार्यक्रम पूर्ण रूपमा फिर्ता लिन, ब्यालेस्टिक क्षेप्यास्त्र शस्त्रागार र कार्यक्रमलाई अन्त्य गर्न, इरानको क्षेत्रीय आतङ्कवादी गतिविधिहरू अन्त्य गर्न माग गर्नेछन्,”  जेनेभाका लागि इजरायली राजदूत डेनियल मेरोनले पत्रकारहरूसँग भन्नुभयो । जर्मन पत्रिका बिल्डलाई दिएको अन्तर्वार्तामा इजरायलका उच्च कूटनीतिज्ञ गिदोन सारले आफू इरानसँगको कूटनीतिमा विश्वास नगर्ने बताउनुभएको छ । सन् २०१८ मा अमेरिकी राष्ट्रपति डोनाल्ड ट्रम्पले इरान र प्रमुख शक्तिराष्ट्रबिच भएको आणविक सम्झौता त्याग्ने निर्णयलाई समर्थन गरेका सारले भन्नुभयो, “अहिलेसम्मका सबै कूटनीतिक प्रयास असफल भएका छन् ।” यसअघि संयुक्त राष्ट्रसङ्घको मानव अधिकार परिषद्सँग कुरा गर्दै अराघचीले इरान र अमेरिकाबीच आणविक वार्ता भइरहेका बेला इजरायलले सैन्य कारबाही गरेको भन्दै निन्दा गर्नुभएको थियो । इरानी मन्त्रीले भन्नुभयो, “जारी कुटनीतिक प्रक्रियाका बीच हामीमाथि आक्रमण भएको हो ।” सुरक्षा परिषद्ले शुक्रबार युद्धबारे छलफल गर्ने तयारी गरिरहँदा संयुक्त राष्ट्रसङ्घका प्रमुख एन्टोनियो गुटेर्रेसले सबै पक्षलाई  शान्तिलाई अवसर दिन’ आग्रह गर्नुभएको छ । आक्रमणको नयाँ दिन इजरायलको सेनाले इरानमा क्षेप्यास्त्र प्रहार गरेको शुक्रबार जनाएको छ । इजरायलमा शुक्रबार दोस्रो पटक इरानबाट क्षेप्यास्त्र प्रहार गरिएपछि दिउँसो साइरन बजाइएको थियो र उद्धारकर्ताहरूले १६ वर्षीय एक किशोरसहित दुई जना घाइते भएको जानकारी दिएका थिए । एक सैन्य अधिकारीका अनुसार पछिल्लो समयमा इजरायलतर्फ करिब २० वटा क्षेप्यास्त्र प्रहार गरिएको छ । इजरायली अधिकारीहरुका अनुसार युद्ध सुरु भएयता इजरायलमा कम्तीमा २५ जनाको मृत्यु भइसकेको छ । इरानले आइतबार इजरायली आक्रमणमा सैन्य कमाण्डर, आणविक वैज्ञानिक र सर्वसाधारणसहित कम्तीमा २२४ जनाको मृत्यु भएको जनाएको छ । त्यसपछि अधिकारीहरूले मृतकको सङ्ख्यालाई अद्यावधिक गरेका छैनन् । इरान र इराकमा इजरायलविरोधी प्रदर्शन इरानी राजधानी र अन्य शहरमा शुक्रबार साप्ताहिक प्रार्थनापछि हजारौं मानिस इजरायलविरुद्ध प्रदर्शनमा सामेल भएका थिए र आफ्ना नेताहरूको समर्थनमा नाराबाजी गरेका थिए । सर्वोच्च नेता अयातुल्लाह अली खामेनीलाई सङ्केत गर्दै एक प्रदर्शनकारीको ब्यानरमा लेखिएको थियो, “म मेरो नेताको लागि आफ्नो जीवन बलिदान गर्नेछु ।” छिमेकी मुलुक इराकमा शक्तिशाली धर्मगुरु मोक्तादा सदरका हजारौँ समर्थकले पनि बग्दाद र अन्य शहरमा युद्धको विरोधमा  र्‍याली निकालेको एएफपीका संवाददाताले बताएका छन् । प्रदर्शनकारी अबु हुसेनले इजरायललाई इरानमाथि आक्रमण गर्ने कुनै अधिकार नभएको बताउँदै भन्नुभयो, “यो अन्यायपूर्ण युद्ध हो ।” कूटनीतिज्ञ तेहरानबाट बाहिरिँदै द्वन्द्व चर्किएपछि बेलायतले इरानबाट आफ्ना दूतावासका कर्मचारीलाई फिर्ता बोलाएको बताएको छ भने स्विट्जरल्याण्डले आफ्नो दूतावास अस्थायी रुपमा बन्द गर्ने घोषणा गरेको छ । “वर्तमान सुरक्षा स्थितिको कारण, हामीले इरानबाट हाम्रा बेलायती कर्मचारीहरूलाई अस्थायी रूपमा फिर्ता गर्न सावधानीको उपाय अपनाएका छौँ”, बेलायती विदेश मन्त्रालयले भनेको छ, “हाम्रो दूतावासले टाढाबाट काम गरिरहेको छ ।” स्विट्जरल्याण्डले इरानी भूमिबाट ‘जमीनमा अत्यधिक अस्थिर स्थिति’ को हवाला दिँदै दूतावास अस्थायी रुपमा बन्द गर्ने निर्णय गरेको छ भने उसले इरानमा अमेरिकी हितको प्रतिनिधित्व गर्ने आफ्नो भूमिकालाई निरन्तरता दिने बताएको छ । रासस/एएफपी """
"सुनवलमा नगरपालिका : मेयर केयर कार्यक्रम, मिर्गौला डायलाइसिस सेवा सञ्चालन","""पुरुषोत्तम सुवेदीपश्चिम नवलपरासी, असार ७ गते । पश्चिम नवलपरासीको सुनवल नगरपालिकाले आगामी आर्थिक वर्ष २०८२/०८३ का लागि झण्डै एक अर्ब रुपियाँ (९९ करोड ९८ लाख) को बजेट सर्वसम्मत पारित गरेको छ । नगरको १७ औँ नगरसभाले  महत्त्वपूर्ण बजेट अनुमोदन गर्दै स्वास्थ्य, शिक्षा, कृषि र पर्यटनलाई आफ्नो विकासको मेरुदण्ड बनाउने घोषणा गरेको छ । गत वर्षको तुलनामा बजेट केही घटे पनि सुनवलले जनमुखी कार्यक्रमहरूमा कुनै कसर बाँकी नराखेको नगर प्रमुख विमला अर्यालले बताउनुभयो । उहाँका अनुसार नगरले ‘मेयर केयर कार्यक्रम’, ‘पोषणमैत्री नगर घोषणा’ र ‘महिला मैत्री नगर कार्यान्वयन’ जस्ता विशेष अभियानहरू सञ्चालन गर्नेछ नीति तथा कार्यक्रममा समावेश गरिएको छ  । नगरपालिकाले स्वास्थ्य सेवालाई नागरिकको पहुँचमा पु¥याउन दूरगामी योजनाहरू अगाडि सारेको छ । महिला स्वास्थ्य स्वयंसेविकाहरूको मासिक भत्ता चार हजारबाट बढाएर पाँच हजार रुपियाँ पुर्‍याइएको छ भने अवकाशपछि दिइने रकम पनि दुई लाखबाट बढाएर तीन लाख रुपियाँ बनाइएको छ । यो निर्णयले स्वयंसेविकाहरूको योगदानको कदर गर्दै उनीहरूको जीवनस्तर उकास्न मद्दत पुग्नेछ । स्वास्थ्य पूर्वाधारमा फड्को मार्दै, वडा नम्बर ८ मा ५ शय्याको र वडा नम्बर ५ मा १५ शय्याको आधुनिक अस्पताल निर्माण गरिने घोषणाले स्थानीय स्तरमै गुणस्तरीय उपचार सम्भव हुनेछ । यसका साथै, घुम्ती भिडियो एक्सरे सेवा र मिर्गौला डायलाइसिस सेवा सञ्चालन गरिने विषयले जटिल रोगबाट पीडित नागरिकहरूका लागि ठुलो आशा जगाएको छ । नीति तथा कार्यक्रमले समावेशी, समानुपातिक र जनसहभागितामूलक कार्यक्रमहरूमार्फत ‘समृद्ध नगर, सुखी नगरवासी’ को सङ्कल्प पूरा गर्ने लक्ष्य लिएको छ । सङ्घीय, प्रदेश सरकार र निजी क्षेत्रसँगको सहकार्यमा दिगो विकास लक्ष्य हासिल गर्ने प्रतिबद्धता पनि नगरपालिकाले व्यक्त गरेको छ । नगर प्रमुख अर्यालले आगामी दिनमा अझ सङ्गठित र एकताबद्ध भई जनताको चाहनालाई केन्द्रमा राखी काम गर्न सके नगरवासीको खुसीमा उल्लेख्य वृद्धि हुने विश्वास व्यक्त गर्नुभयो । यो बजेटले सुनवल नगरपालिकालाई विकासको थप टेवा पुग्ने अपेक्षा गरिएको छ । नगर उपप्रमुख सूर्यप्रसाद दुबेले प्रस्तुत गरेको बजेट विवरणअनुसार, कूल रकममध्ये ४७.६१ प्रतिशत चालुतर्फ र ५२.३९ प्रतिशत पुँजीगततर्फ विनियोजन गरिएको छ । यसले विकास निर्माणलाई उच्च प्राथमिकता दिइएको स्पष्ट पार्छ । बजेटको मुख्य स्रोतका रूपमा सङ्घीय सरकारबाट ४६ करोड, प्रदेश सरकारबाट तीन करोड ७० लाख ३३ हजार, राजस्व बाँडफाँटबाट ४१ करोड २७ लाख ६७ हजार र आन्तरिक स्रोतबाट नौ करोड रुपियाँ आम्दानी हुने अनुमान गरिएको छ । खर्चका प्रमुख शीर्षकहरूमा सामाजिक विकासका लागि ३५ करोड ११ लाख, आर्थिक विकासमा पाँच करोड ४३ लाख ५० हजार, पूर्वाधार विकासमा ३६ करोड २१ लाख, सुशासन तथा अन्तरसम्बन्धित क्षेत्रमा दुई करोड ५४ लाख ५० हजार र कार्यालय सञ्चालन तथा प्रशासनिक खर्चतर्फ २० करोड ७७ लाख रुपियाँ छुट्याइएको छ । """
योगले जीवनमा प्राकृतिक सन्तुलन,"""गोरखापत्र समाचारदाता काठमाडौँ, असार ७ गते ।  ‘सिङ्गो पृथ्वी र मानव स्वास्थ्यका लागि योग’ नारासहित शनिबार ११ औँ अन्तर्राष्ट्रिय योग दिवस मनाइँदै छ । त्यसैले अब योग मान्छेको स्वास्थ्यका लागि मात्र होइन, सिङ्गो पृथ्वीकै स्वास्थ्यसँग जोडिँदै छ । योगको अर्थ नै जोड्नु रहेको योग गुरु विष्णु खड्का औँल्याउनुहुन्छ । उहाँका अनुसार योगले शारीरिक, मानसिकसँगै प्रकृतिसँग आत्मिक र सात्विक रूपले योगले जोड्न सघाउँछ । योगगुरुका अनुसार मानिससँग सूक्ष्म शरीर र स्थूल शरीर दुई प्रकारको हुन्छ । स्थूल अर्थात् बाह्य शरीरलाई धोइपखाली गरेर सफा पार्न सकिएला तर मानिसभित्रको सूक्ष्म शरीरलाई पानीले पखाल्न सकिँदैन । सूक्ष्म शरीरको रक्षा गर्ने अर्थात् रोगको निवारणकारी उपाय योग रहेको खड्का बताउनुहुन्छ । त्यस क्रममा खड्काले थप्नुभयो, “जसरी कुनै कम्प्युटरमा भाइरस लाग्दा हटाउन भित्रै प्रतिजैविक पठाउनु पर्छ, त्यसै गरी योग र ध्यान मानिसका लागि कुनै पनि रोग र शोकका विरुद्धमा प्रतिजैविक संयन्त्र हो ।” योगभित्र अष्टाङ्ग योग अर्थात् प्राणायाम र शारीरिक योग दुवै पर्छन् । एकसाथ ध्यान गर्ने हो भने मानिसको जीवनमा अलौकिक सन्तुलन कायम हुन्छ । त्यसैले पनि योगलाई शरीर र आत्माको मिलन गराउने अद्भुत विज्ञान भनेर विश्वभर चिनिन थालेको छ । योग बिरामीले गर्ने हो भन्ने धारणा बिस्तारै हट्दै छ । अचेल बालबालिका, वृद्धवृद्धा, किशोरकिशोरी, रोगी निरोगी सबैको आकर्षण योगतर्फ बढ्दो छ । दैनिक योग गर्नु भनेको रोग लागेपछि उपचार गर्नुभन्दा पहिल्यै त्यसको रोकथाम गर्नु हो भन्ने धारणाले आमसमाजमा गहिरिँदै गएको खड्काले औँल्याउनुभयो । कोराना सङ्क्रमणकालपछि नेपालमा योग ध्यानमा आममानिसको आकर्षण उच्च बनेको हो । योग, आयुर्वेद र प्राकृतिक चिकित्सा जीवनका लागि महत्वपूर्ण हो भन्ने सचेतना कोरोनाकालदेखि मानिसमा पुग्न थालेको उहाँ सुनाउनुहुन्छ । दबाइको काम रोग दबाउने हो तर योगले रोग भगाउने हो भन्ने चेतना बिस्तारै जागृत हुँदै गएको उहाँको भनाइ । काठमाडौँस्थित सेलेब्रेसन मेडिटेसन सेन्टरका आचार्य महेन्द्र वाशिष्ठ सबैलाई निरोगी बनाउन नेपालमा योगलाई थप व्यापक बनाउनुपर्नेमा जोड दिनुहुन्छ । स्थानीय, प्रदेश र सङ्घ सबैतिर नै योगाभ्यासलाई निरन्तर गराउनुपर्ने सुझाव उहाँको छ । आमसञ्चार माध्यमले पनि हरेक दिन एक लहर भए पनि योग र ध्यानका विषयलाई स्थान दिएर यसको सकारात्मक प्रचार गर्नुपर्ने उहाँको ठहर छ । विद्यालयदेखि विश्वविद्यालयसम्मको पाठ्यक्रममा योगलाई शान्ति र स्वास्थ्यसँग जोडेर अध्यापन गराउन सके वैज्ञानिक विस्तार हुने आचार्य महेन्द्र औँल्याउनुहुन्छ । योग साधना केन्द्रको विस्तारसँगै सिक्ने सिकाउनेको विस्तार बढ्दो छ । योगसँग पूर्वीय ज्ञान, शान्ति र अहिंसाका विषयलाई जोडेर सरकारले नेतृत्व लिन सक्ने उहाँको धारणा छ । विश्वमा बढ्दो तनाव, युद्ध र आत्महत्याको दर कम गर्न पनि मानिस आत्मिक र यौगिक हुन जरुरी रहेकाले सरकारी तहबाटै प्रवर्धन गर्नुपर्ने सुझाव उहाँको छ ।  """
"डोटीमा जिप दुर्घटना : तीन जनाको मृत्यु, पाँच घाइते","""केशवचन्द्र महरा दिपायल, असर ६ गते । डोटीमा जिप दुर्घटनामा हुँदा तीन जनाको मृत्यु भएको छ भने पाँच जना घाइते भएका छन् । जिल्लाको आदर्श गाउँपालिका-१ खिरधार धौलामाटी भन्ने ठाउँमा शुक्रबार दिउँसो जिप दुर्घटना भएको हो । आदर्श गाउँपालिकाबाट मेल्लेखतर्फ जाँदै गरेको सुपप्र ०१ ००१ ज १३९५ नम्बरको जिप दुर्घटना भएको जिल्ला प्रहरी कार्यालय डोटीले जनाएको छ । जिप घुम्तीमा अनियन्त्रित भएर सडकबाट अन्दाजी २५० मिटर तल भिरमा खसेको प्रहरी निरीक्षक राजेन्द्रबहादुर चन्दले जानकारी दिनुभयाे । प्रहरीका अनुसार दुर्घटनामा सायल गाउँपालिका-४ सुण्ड निवासी ४१ वर्षीया हरुदेवी विक, चालक आदर्श गाउँपालिका-७ दडिमानाका २७ वर्षीय सुरेश कार्की र सायल गाउँपालिका-६ कटुवाल गाँउकी ३५ वर्षीया काली कटुवालको मृत्यु भएको हो । मृतक कटुवाल गर्भवती रहेको प्रहरीले जनाएको छ । विक र चालक कार्कीको घटनास्थलमै मृत्यु भएको हो भने कटुवालको उपचारका क्रममा जिल्ला अस्पताल डोटीमा मृत्यु भएको हो । दुर्घटनामा आदर्श गाउँपालिका-३ नुवाकोटकी १४ वर्षीया अनिता विक, सोही ठाउँकी १६ वर्षीय स्यानु विक, आदर्श गाउँपालिकाका- ७ दडिमानाका २२ वर्षीय कैलाश विष्ट, सोही ठाउँका १४ वर्षीय दीपक विष्ट घाइते हुनुभएकाे छ । त्यस्तै मृतक कटुवालकी ९ वर्षीया छोरी सविता कटुवाल पनि घाइते हुनुभएकाे छ । दुर्घटनाका घाइतेको जिल्ला अस्पताल डोटीमा उपचार भइरहेको छ । """
जोखिम आकलन गरी तयारी अवस्थामा रहने निर्णय,"""फूलबारी समाचारदाता फूलबारी, असार ७ गते । जिल्ला प्रशासन कार्यालय कैलालीमा बसेको कार्यालय प्रमुखको  बैठकले  जोखिमको आकलन गरी  तयारी अवस्थामा रहने निर्णय गरेको छ । मनसुन भित्रिएसँगै बाढी, पहिरो, डुबान, चट्याङलगायतको प्रकोपका कारण क्षति हुन नदिन सबै सरोकारवाला कार्यालयले तयारी अवस्थामा रहने निर्णय गरेको हो । कैलालीमा विभिन्न समस्या समाधान गर्न र कार्यालयले दिने सेवा सुविधालाई प्रभावकारी बनाउने उद्देश्यका साथ हरेक महिनाको ५ गते बस्ने कार्यालय प्रमुखको बैठकले सो निर्णय गरेको हो ।  प्राकृतिक विपत्बाट उत्पन्न हुन सक्ने सम्भावित जोखिमलाई ध्यानमा राख्दै कार्यालय प्रमुखको बैठकबाट सो निर्णय गरेको जिल्ला प्रशासन कार्यालय कैलालीका सूचना अधिकारी शिवराज जोशीले जानकारी दिनुभयो  । यस्तै  कार्यालय प्रमुखको सोही बैठकले  चालु आवको अन्त्यतिर बजेट सक्ने भन्दै विकास निर्माणका काम गुणस्तरहीन हुने भन्दै सबै कार्यालयले चनाखो बन्दै अनुगमनलाई समेत प्रभावकारी बनाउने बैठकले निर्णय गरेको छ । बैठकले सबै कार्यालयले नागरिकमैत्री सेवा प्रभाव गर्ने, कर्मचारी आचारसंहिताको पालना गर्ने, कार्यालय प्रवेशमा बिचौलिया प्रवेशलाई निषेध गर्ने र सुशासनमा जोड दिनेलगायतका निर्णय गरेको सूचना अधिकारी जोशीले जानकारी दिनुभयो  । बैठको समापनमा बोल्नुहुँदै प्रमुख जिल्ला अधिकारी हमालले जनाताको चित्त बुझाउने तरिकाले नीति नियममा रहेर  सेवा प्रवाहमा जोड दिन निर्देशन दिनुभयो । उहाँले  आर्थिक वर्षको समाप्तितिर विकास निर्माणका नाममा हुने भ्रष्टाचार नियन्त्रणमा सबै निकाय व्रिmयाशील हुन आग्रह गर्नुभयो । हरेक महिनाको ५ गते बस्ने कैलाली जिल्लाका कार्यालय प्रमुखको बैठकमा जिल्लास्थित अधिकांश कार्यालय प्रमुखको उपस्थिति रहेको थियो ।  """
लोकसेवा तयारी विशेष : वस्तुगत प्रश्नोत्तर,"""१.  मानव विकास प्रतिवेदन, २०२५ मा नेपाल कति औँ स्थानमा रहेको छ ?  १४५ औँ – संयुक्त राष्ट्रसङ्घीय विकास कार्यक्रम (युनडिपी) ले सन् २०२५ जुन १० मा सार्वजनिक गरेको सो प्रतिवेदन अनुसार नेपाल ०.६२२ सूचकाङ्कसहित १४५ औँ स्थानमा रहेको । – पछिल्लो ३५ वर्षमा नेपालको मानव विकास सूचकाङ्कमा ५४ प्रतिशतको वृद्धि भएको पनि प्रतिवेदनमा उल्लेख रहेको । – मानव विकास सूचकाङ्कमा नेपाल मध्यम खालको मानव विकास भएका मुलुकको सूचीमा रहेको ।  २. अन्तर्राष्ट्रिय स्तरको ‘आइरिस’ प्रमाणपत्र प्राप्त गर्ने नेपालको पहिलो मेनपावर कम्पनी कुन हो ?  आइएमआर (इन्टरनेसनल मेनपावर रिक्रुटमेन्ट) – वैदेशिक रोजगारी क्षेत्रमा पारदर्शिता, न्यायोचित प्रक्रिया र श्रमिक अधिकारको संरक्षण सुनिश्चित गरेको भन्दै आइएमआरलाई अन्तर्राष्ट्रिय भर्ना एकीकृत प्रणाली (आइरिस) को प्रमाणपत्र प्रदान (२०८२ जेठ २६) गरिएको । – आइरिसका अनुसार हालसम्म यो प्रमाणपत्र पाउने ५ वटा (नेपाल, सिङ्गापुर, पोल्यान्ड, केन्या, मेक्सिकोका एक–एक) मात्रै मेनपावर कम्पनी रहेका । ३. इजरायल र इरानबिच युद्धको सुरुवात कहिले भएको हो ?  सन् २०२५ जुन १३ – जुन १३ मा इजरायलले इरानका आणविक केन्द्र र शीर्ष सैन्य अधिकारी लक्षित गर्दै अचानक आक्रमण सुरु गरेपछि दुई देशबिच लडाइँ सुरु भएको । – इरानको इस्लामिक रिभोलुसनरी गार्ड कोप्र्सले इजरायलले आक्रमण जारी राखे आफ्ना आक्रमण थप बढाउने चेतावनी दिएको । ४. विसं २०८२ असार १ मा सात वटै प्रदेशद्वारा आव २०८२/८३ का लागि कुल कति राशिको बजेट प्रस्तुत गरियो ?  रु. दुई खर्ब ८७ अर्ब ७० करोड सातै प्रदेशको बजेट (२०८२/८३) : सङ्क्षिप्त झलक बागमती प्रदेश : – कुल बजेट : रु. ६७ अर्ब ४७ करोड ७३ लाख – चालुतर्फ : रु. २६ अर्ब चार करोड ४७ लाख (३८.६०५) – पुँजीगत तर्फ : रु. ४१ अर्ब ४३ करोड २६ लाख (६१.४०५) कोशी – कुल बजेट : ३५ अर्र्ब ८७ करोड ९९ लाख – चालु : १८ अर्ब ६७ करोड ३३ लाख (५२.०४ प्रतिशत) – पुँजीगततर्फ : १७ अर्व १० करोड ६५ लाख (४७.६८ प्रतिशत) – वित्तीय व्यवस्थातर्फ : रु. १० करोड (०.२८ प्रतिशत) मधेश – कुल बजेट : ४६ अर्ब ९८ करोड ३३ लाख – चालुतर्फ : १६ अर्ब ७२ करोड पाँच लाख (३५.५९ प्रतिशत) – पुँजीगततर्फ : ३० अर्ब २६ करोड २८ लाख (६४.४१ प्रतिशत) गण्डकी – कुल बजेट : रु. ३१ अर्ब ९७ करोड ९९ लाख – चालुतर्फ : रु. १२ अर्व ६३ करोड ६६ लाख (३९.५२ प्रतिशत) – पुँजीगततर्फ : रु. १९ अर्ब नौ करोड ३३ लाख (५९.७१ प्रतिशत) – वित्तीय व्यवस्थातर्फ : रु. २५ करोड (०.७८ प्रतिशत) लुम्बिनी – कुल बजेट : रु. ३८ अर्ब ९१ करोड – चालुतर्फ : रु. १२ अर्ब एक करोड ४७ लाख (३०.८८ प्रतिशत) – पुँजीगततर्फ : रु. २३ अर्ब ४७ करोड १४ लाख (६०.३२ प्रतिशत) – वित्तीय व्यवस्थातर्फ : रु. तीन अर्ब ४२ करोड ३७ लाख (८.८०प्रतिशत) कर्णाली – कुल बजेट : रु. ३२ अर्ब ९९ करोड ६६ लाख – चालुतर्फ : रु. सात अर्ब ७९ करोड ९१ लाख (२३.६३ प्रतिशत) – पुँजीगततर्फ : रु. १९ अर्ब ९८ करोड २९ लाख (६०.५६ प्रतिशत) – वित्तीय व्यवस्थातर्फ : रु. ६१ करोड ५० लाख (१.८६ प्रतिशत) वित्तीय हस्तान्तरण : रु. चार अर्ब ५९ करोड ९८ लाख (१३.९४ प्रतिशत) सुदूरपश्चिम –कुल बजेट : रु. ३३ अर्ब ४७ करोड ६० लाख –चालुतर्फ : रु. १० अर्ब २० करोड ८१ लाख (३०.४९ प्रतिशत) –पुँजीगततर्फ : १९ अर्ब ८३ करोड दुई लाख (५९.२४ प्रतिशत) –वित्तीय व्यवस्थातर्फ : रु. एक करोड (०.०३ प्रतिशत) –वित्तीय हस्तान्तरण : रु. तीन अर्ब ४२ करोड ७७ लाख (१०.२४ प्रतिशत) ५. हालै (विसं २०८२ जेठ) आइएसओ २१००१ गुणस्तर प्रमाणपत्र प्राप्त गर्न सफल विद्यालय कुन हो ?  नीलकण्ठ बालमन्दिर माध्यमिक विद्यालय (धादिङ) – आइएसओ २१००१ गुणस्तर प्रमाणपत्र प्राप्त गर्ने सो विद्यालय नेपालको दोस्रो सामुदायिक विद्यालय बनेको । ६. भेरी–१ अर्धजलाशययुक्त जलविद्युत् आयोजनाको विद्युत् उत्पादन क्षमता कति रहेको छ ?  २७० मेगावाट – जाजरकोटको नलगाढ नगरपालिका र रुकुम पश्चिमको आठविसकोट नगरपालिका बिच रहेको भेरी नदीमा सो जलविद्युत् आयोजना निर्माण हुने भएको । – निर्माण सम्पन्न अवधि : पाँच वर्ष । – लागत अनुमान : रु. ४६ अर्ब – उक्त आयोजना स्थलमा पुग्न मुख्य बाटोबाट ११ किलोमिटरको सहायक बाटो निर्माण गर्नुपर्ने जनाइएको । – नदीमा तीन वटा बेलिब्रिजसमेत निर्माण गर्नुपर्ने भएको । ७. नेपाल राष्ट्र बैङ्कले विसं २०८२ जेठ २७ मा सार्वजनिक गरेको देशको वर्तमान आर्थिक तथा वित्तीय स्थितिसम्बन्धी प्रतिवेदन अनुसार गत वैशाखमा मुद्रास्फीति कतिमा झरेको छ ?  २.७७ प्रतिशत – आर्थिक गतिविधि शिथिल हुँदा उपभोक्ता मूल्य वृद्धिदर पाँच वर्ष पछि कै न्यून विन्दुमा झरेको । – राष्ट्र बैङ्कका अनुसार २०७७ माघमा उपभोक्ता मूल्य वृद्धिदर २.७७ प्रतिशतमा झरेको थियो । कोभिड–१९ को महामारीका कारण आर्थिक गतिविधि ठप्प हुँदा बजारमा वस्तु तथा सेवाको माग घटेपछि मुद्रास्फीति न्यून विन्दुमा झरेको थियो । ८. आमाको नामबाट मात्र पनि नागरिकता दिइने विधेयक प्रतिनिधि सभाको राज्य व्यवस्था तथा सुशासन समितिबाट कहिले पारित भएको हो ?  विसं २०८२ जेठ २७ ९. धिमाल युवा प्रतिभा पुरस्कार २०८२ कसलाई प्रदान गरियो ?  डा. सजना धिमाल – धिमाल समुदायबाट पहिलो चिकित्सक बन्न सफल डा. सजनालाई सो पुरस्कारबाट सम्मान गरिएको । – हरेक वर्ष असार २ गते सिरिजात पर्व समापनका अवसरमा सो पुरस्कारबाट एक जना युवा प्रतिभालाई सम्मान गरिँदै आएको । १०. राष्ट्र बैङ्कले २०८२ जेठ २७ मा सार्वजनिक प्रतिवेदन अनुसार गत वैशाखमा मात्र नेपालमा कति विप्रेषण भित्रिएको छ ?  रु. एक खर्ब ६५ अर्ब ३० करोड – मासिक रूपमा तुलना गर्दा वैशाखमा भित्रिएको रेमिट्यान्स हालसम्मकै सबैभन्दा बढी हो । आव २०८१/८२ को १० महिनाको अवस्था शोधनान्तर बचत : रु. चार खर्ब ३८ अर्ब विप्रेषण : रु. १३ खर्ब ५६ अर्ब कुल विदेशी मुद्रा सञ्चिति : रु. २५ खर्ब १२ अर्ब ११. विश्वको पहिलो वैदिक घडी कुन हो ?  विक्रामादित्य वैदिक घडी – भारतको मध्यप्रदेशस्थित उज्जैनमा रहेको । – समय गणना मान ३० घण्टा एक दिन एवं १ घण्टा ४८ मिनेट रहेको । – यस घडीको उद्घाटन सन् २०२४ फेब्रुअरी २९ मा भारतीय प्रम नरेन्द्र मोदीद्वारा गरिएको । १२. पहिलो नेपाली एनिमेटेड फिचर फिल्म कुन हो ?  सलिना (तेजसराज जोशी निर्देशित) १३. नेपालका प्रथम महालेखा परीक्षक को हुन् ?  चन्द्र बहादुर थापा १४. अनुसूचीको व्यवस्था नभएको नेपालको संविधान कुन हो ?  नेपाल अधिराज्यको संविधान, २०१५ १५. धेरै गजुर भएको मन्दिर पाटनको कृष्ण मन्दिर हो भने गजुर नै नभएको मन्दिर कुन हो ?  अशोक विनायक १६. आन्तरिक राजस्व विभागले केन्द्रीय विजक प्रणालीको सुरुवात कहिलेदेखि गरेको हो ?   विसं २०७४ मङ्सिर १ १७. आणिविक हतियारमा प्रतिबन्ध लगाउनेसम्बन्धी संयुक्त राष्ट्रसङ्घीय सन्धि औपचारिक रूपमा कहिलेदेखि कार्यान्वयनमा आएको हो ?  सन् २०२१ जनवरी २२ १८. नेपाल विश्व पर्यटन सङ्गठन (युएनडब्लुटीओ) को सदस्य कहिले बनेको हो ?  सन् १९७५ १९. लोक सेवा आयोगको स्थापना कहिले भएको हो ?  विसं २००८ असार १ – ‘नेपाल पब्लिक सर्भिस कमिसन’ नामबाट २००८ साल असार १ गते लोकसेवा आयोगको विधिवत् स्थापना भएको । २०.  उपप्रधानमन्त्रीले को समक्ष शपथ लिनुपर्ने प्रावधान रहेको छ ?  राष्ट्रपति प्रस्तुतकर्ता : टङ्क केसी  """
डेढ दशकभन्दा अगाडिदेखिका आयोजना अधुरै : गाउँभर खानेपानी समस्या,"""ढोरपाटन (बागलुङ), असार ७ गते । बागलुङको बडिगाड गाउँपालिका–३ सिसाखानीमा खानेपानी आयोजना सुरू भएको साढे एक दशक बित्यो । तर अहिलेसम्म उक्त आयोजना सम्पन्न हुन सकेको छैन । गाउँमा एक घर, एक धारा’ बनाउने गरी सुरू भएको आयोजना अलपत्र हुँदा स्थानीय निराश छन् । स्थानीयको खानेपानी समस्या समाधानका लागि विसं २०६७ मा ओखरगैंडा खानेपानी आयोजना सुरू भएको थियो । योजनाको दुई किलोमिटर टाढा घिनसिङ खोलाबाट मौरीभिर सम्मो भन्ने ठाउँमा लिफ्टमार्फत ओखरबोट किम्लेमा पानी तानेर वितरण गरिने योजना थियो । तर त्यो योजना १५ वर्ष पुग्दासम्म पनि अधुरै छ । स्थानीयले दैनिक खानेपानीका लागि लाइनमा बस्नु पर्ने बाध्यता छ । सरकारले अपर्याप्त बजेट विनियोजन गर्दा कामा ढिलासुस्ती भएको हो । विसं २०७२ मा सङ्घीयता आएपछि उक्त खानेपानी योजना सशर्त कार्यक्रमअन्तर्गत नेपाल सरकारबाट प्रदेश सरकारको जिम्मेवारीमा आएको छ । प्रदेश सरकारले उक्त आयोजनालाई पुनः डिजाइन गरेर काम गर्दै आएको छ । पहिले निर्माण भएको रिजर्भ ट्याङ्की र सार्वजनिक धारा अहिले काम नलाग्ने भएका छन् । यहाँको झण्डै १०० घरधुरीको घर घरमा धारा निर्माण भएका छन् । घरमा धारा भए पनि पर्याप्त पानी नआउँदा स्थानीयले सास्ती खेप्नुपरेको छ । सिसाखानीको बाघखोरमा रिजर्भ ट्याङ्की निर्माण भएपछि मात्रै सहज रूपमा पानी वितरण गर्न सकिने ओखरगैँडा खानेपानी आयोजनाका अध्यक्ष दिलबहादुर पुनले बताउनुभयो । एउटा ४५ हजार लिटर र अर्को २० हजार लिटरको ट्याङ्की निर्माण गरेपछि मात्र खानेपानी समस्या समाधान हुने उहाँको भनाइ छ । अध्यक्ष पुनले भन्नुभयो, “यहाँ खानेपानी आयोजना सुरू भएको धेरै भयो तर अहिलेसम्म सम्पन्न नहुँदा हामीहरूले खानेपानीको सक बेहोर्नुपरेको छ, आयोजनाका लागि वर्षमा कहिले पाँच लाख, अहिले १० लाख बजेट आउँछ, त्यो बजेटले अपुरो काम हुन्छ, बजेट अभावका कारण अहिलेसम्म यो खानेपानी आयोजना सम्पन्न हुन सकेन, राज्यको ध्यान नगएको महसुस भएको छ ।” करिब ६० लाख बजेट आए मात्रै आयोजना सम्पन्न हुने अध्यक्ष पुन बताउनुहुन्छ । ट्याङ्कीसँगै वडा कार्यालय, विद्यालयलगायत स्थानमा सार्वजनिक धारा र केही घरमा निजी धारा निर्माणको काम पनि बाँकी रहेको पुन बताउनुहुन्छ । वर्षौंदेखिको आयोजना पूरा नहुँदा अहिले पनि नागरिक पानी बोकेर उपभोग गर्नुपरेको स्थानीय किशोर काउचा घर्तीले बताउनुभयो । अहिले बस्तीभन्दा झण्डै एक किलोमिटर तल रहेको रिजर्भ ट्याङ्कीबाट ओखरबोटमा रहेको २० हजार लिटरको ट्याङ्कीमा झारेर अस्थायी रूपमा पानी वितरण गरिएको छ । बिहान दुई घण्टा र साँझ दुई घण्टा पानी तानेर वितरण भइरहेको उहाँको भनाइ छ । खानेपानी पर्याप्त नहुँदा सरसफाइ गर्न, बस्तुभाउलाई खुवाउन र सागसब्जीखेती गर्न समस्या भएको घर्ती बताउनुहुन्छ । खानेपानी तथा सरसफाइ डिभिजन कार्यालय बागलुङका सूचना अधिकारी सागर अधिकारीले अहिले अस्थायी रूपमा यहाँका स्थानीयलाई पानी खुवाउने व्यवस्था मिलाएको बताउनुभयो । आगामी वर्ष अर्को ट्याङ्की निर्माण गरेपछि हरेक घरमा पानी पुर्‍याउने उहाँको भनाइ छ । अपर्याप्त बजेटका कारण धेरै योजना सम्पन्न गर्न नसकिएको अधिकारीले सुनाउनुभयो । रासस """
गणतन्त्रपछि महत्त्वपूर्ण उपलब्धि हासिल,"""नेपाल कम्युनिस्ट पार्टी (एमाले) का उपमहासचिव प्रदीप ज्ञवाली विद्वत् नेताका रूपमा परिचित हुनुहुन्छ । उहाँको विश्लेषणमा गणतन्त्र हरेक किसिमले उत्तम व्यवस्था हो । गणतन्त्रको रक्षा गर्नु र अझै सशक्त बनाउनुको विकल्प नरहेको उहाँको धारणा छ । नेपाली राजतन्त्र र प्रजातन्त्र सँगसँगै जान नसक्ने इतिहासले पुष्टि गरिसकेको सन्दर्भमा गणतन्त्र नै वास्तवमा हरेक किसिमले उत्तम व्यवस्था भएको उहाँको भनाइ छ । गणतन्त्र सफल बनाउनु र जनताको उपलब्धि रक्षा गर्नु सबैको कर्तव्य भएको उहाँ बताउनुहुन्छ । यसै विषयमा केन्द्रित रहेर गोरखापत्रका उपसम्पादक अजय शर्मा र समाचारदाता भउचप्रसाद यादवले नेता ज्ञवालीसँग गर्नुभएको कुराकानीको सारसङ्क्षेप यहाँ प्रस्तुत गरिएको छ : मुलुक अहिले १८ औँ गणतन्त्र दिवस मनाउने क्रममा छ । नेकपा (एमाले) ले गणतन्त्र दिवस मनाउने तयारी कसरी गरेको छ ? गणतन्त्र दिवस नेपाली जनताको एउटा सर्वाधिक महत्वपूर्ण चाड हो । नेपाली जनताले दशकौँ लामो सङ्घर्षपश्चात् प्राप्त गरेको सबैभन्दा महत्वपूर्ण उपलब्धि पनि हो । यो जनताले जितेको दिन भएका कारण यस बेला हामीले एक खालको उत्सवका रूपमा मनाउने तयारी गरिरहेका छौँ । यस दिवसका अवसरमा सबै पालिकामा विभिन्न कार्यक्रम आयोजना गरिने छ । केन्द्रीय रूपमा जेठ १५ गते बिहान ११ बजेदेखि प्रदर्शनीमार्गस्थित भृकुटीमण्डपमा सांस्कृतिक झाँकी, नाचगानसहित विभिन्न कार्यक्रम आयोजना गरी यो दिवस मनाइने छ । यसका लागि उपत्यकाको पार्टी पङ्क्ति, विभिन्न सम्पर्क मञ्च र जनसङ्गठन परिचालन गरेका छौँ । मुलुकमा गणतन्त्र आएको १८ वर्ष भयो । अब के कुरालाई ‘फोकस’ गर्ने ? जनतालाई गणतन्त्रबारे कसरी बुझाउने ? जनतामा निराशा पनि देखिएको जस्तो देखिन्छ । यसलाई संस्थागत गर्न के पहल गर्नु पर्छ ? पहिलो कुरा त एउटा प्रणाली र राजनीतिक व्यवस्थाका लागि १८ वर्ष धेरै लामो समय होइन । एक व्यक्तिको जीवनमा १८ वर्षको वयस्क भयो भनेर उसको वयस्कतामा प्रवेश गर्ने उमेर हो । तर के के कुरामा त्यो उमेरमा उसलाई बन्देजै लगाइएको हुन्छ नेपालको कानुनले । बिहेबारीलगायतका कतिपय विषयमा थप उमेरको समेत माग गर्छ । भन्नुको तात्पर्य एउटा व्यक्तिको जीवनमा उसलाई परिपक्व हुन समय आवश्यक पर्छ भने एउटा नयाँ राजनीतिक प्रणालीका निम्ति, संस्थागत हुन, सुदृढ हुन, यसले पूर्ण रूपले कार्यकारी बनेर काम गर्न र यसका उपलब्धि जनतासमक्ष पुग्न केही समय लाग्छ नै । यसको तात्पर्य हामीले यस अवधिमा कुनै उपलब्धि नै हासिल गरेका छैनौँ भन्ने होइन । महìवपूर्ण उपलब्धि हासिल भएका छन्; जसको लामो सूची बनाउन सकिन्छ । अहिले जनतामा देखा परेका केही गुनासा स्वाभाविक छन् तर त्योभन्दा बढ्ता गणतन्त्र मन नपराउनेहरू, जनताको शासन मन नपराउनेहरू, लोकतान्त्रिक प्रणाली मन नपराउनेहरू, जन्मजात श्रेष्ठता, एउटा खास कुलमा, घरानामा, वंशमा जन्मेपछि शासक हुन योग्य हुन्छन् भन्ने खालको सामन्ती सोच राख्नेहरूले योजनाबद्ध ढङ्गले गणतन्त्रविरुद्ध प्रहार पनि गरिरहेका छन् । नकारात्मक भाष्य निर्माण गर्ने कोसिस पनि गरिरहेका छन् । यो उत्सव मनाइरहेको बेला हामीले चार/पाँच वटा विषयमा ‘फोकस’ गर्ने छौँ । पहिलो त लोकतन्त्र, स्वतन्त्रता, गणतन्त्र किन महत्वपूर्ण छन् भन्ने कुरा नयाँ पुस्तालाई त्यो सन्देश सम्प्रेषण गर्ने छौँ । नयाँ पुस्ता प्रजातन्त्रमै, गणतन्त्रमै जन्मियो । उसलाई हिजो लोकतन्त्र खोसिँदाको पीडा, लोकतन्त्र नहुँदाको पीडा, स्वतन्त्रता गुम्दाको पीडा अनुभूत भएको छैन । जसरी एउटा चरा जो जङ्गलमै जन्मिन्छ हुर्किन्छ, उसलाई पिँजडाभित्र बस्दाको पीडाबोध हुँदैन । स्वतन्त्रताको युगमा जन्मेको पुस्तालाई त्यो थाहा नहुनु स्वाभाविक होला तर हामीले कथा वाचनमार्फत इतिहासलाई पढाइरहनु पर्छ । हिजोका पीडादायी कालखण्डको स्मरणमार्फत लोकतन्त्रप्रति सजग बनाइरहनु पर्छ । दोस्रो कुरा, यसबिचमा हामीले प्राप्त गरेका उपलब्धिलाई स्थापित पनि गर्नु पर्छ । वास्तवमा भन्नुहुन्छ भने निरङ्कुशतन्त्र र लोकतन्त्रको कुनै तुलना हुँदैन । समावेशिताकै कुरा गरौँ; जुन सामन्ती राज्यव्यवस्थामा उही राजा वा उही रानीको कोखबाट जन्मेकी छोरीले गद्दीतिर फर्केर पनि हेर्न नपाउने एउटा व्यवस्था थियो । आज सर्वसाधारणका घरमा जन्मेको एक जना महिला देशको सर्वोच्च राष्ट्राध्यक्ष बन्नुभयो । सर्वसाधारणको घरमा जन्मेका एक किसानको छोरा देशको गणतन्त्रको पहिलो राष्ट्रपति हुनुभयो । आज राज्यका हरेक अङ्गमा न्यूनतम एक तिहाइ महिलाको सहभागिता छ । समावेशिताको दृष्टिले एउटा उत्तम प्रणालीका रूपमा विश्वव्यापी रूपमै एउटा प्रेरणाको विषय बनाएका छौँ । यो उपलब्धि होइन र ? मुलुकमा गणतन्त्र, लोकतन्त्र र नयाँ संविधान जारी नभएको भए दलित, सीमान्तकृत समुदाय, मधेशी, मुस्लिम, थारू, जनजाति, ‘ह्वाट एभर’ । राज्यका अङ्गहरूमा आज उहाँहरूको जुन ढङ्गको पहुँच छ, त्यो सम्भावना थिएन । सामाजिक सुरक्षामार्फत हामीले झन्डै ३८ लाख नागरिकलाई बुढेसकालको सहारा दिइरहेका छौँ, त्यो सम्भव थिएन । स्वास्थ्य बिमामार्फत नागरिकको स्वास्थ्य उपचारको जुन प्रबन्ध गरेका छौँ, त्यो सम्भव थिएन । ९७ प्रतिशत नागरिकका घरमा बिजुली पु¥याएका छौँ, त्यो सम्भावना थिएन । करिब १० वटा छोडेर, आठ वटा छोडेर सबै पालिकामा मोटरबाटोले छोएको छ; जुन हिजोका दिनमा कल्पना पनि गर्न सकिँदैनथ्यो । हामी यी उपलब्धि स्थापित गर्न चाहन्छौँ र यसलाई अझ बढी ‘फक्सनल’, अझ राम्रो ‘डेलिभरी’ दिन सक्ने खालको बनाउनका निम्ति सङ्कल्प पनि गर्छौं । यहाँ भन्नुहुन्छ कि लोकतन्त्रको विकल्प सुदृढ लोकतन्त्र हो । त्यसै गरी यहाँले भन्नुहुन्छ कि हामी नेता र नेतृत्व चरित्र, अनुशासन र आचरणमा बसेनौँ कि ? यसलाई कसरी लिनुहुन्छ ? निःसन्देह, लोकतन्त्र र गणतन्त्रको सफलता लोकतन्त्र र गणतन्त्र सञ्चालन गर्ने नायक र कर्ताहरूमा भर पर्छ । लोकतन्त्र एउटा उच्चतम प्रणालीको मात्र नाम होइन, उच्चतम संस्कृति, उच्चतम मूल्यमान्यताको र उच्चतम चरित्रको पनि नाम हो । यसमा केही प्रश्न निःसन्देह उठेका छन् । मलाई खुसी कहाँनिर लाग्छ भने यो लोकतन्त्र हो । त्यस कारण कानुनले गल्ती गर्नेहरूलाई ढिलोचाँडो दण्डित पनि गरिरहेको छ । हामीले देखिरहेका छौँ, लोकतन्त्रकै निम्ति सङ्घर्ष गरेका कतिपय साथी पछि गल्ती गर्दा, अनियमितता संलग्न हुँदा, भ्रष्टाचारमा मुछिँदा दण्डित हुनुभएको छ । लोकतन्त्रको सामथ्र्य के हो भन्ने लोकतान्त्रिक व्यक्तिहरूले पनि गल्ती गर्छन् भने छोड्दैन । कानुनका नजरमा सबै बराबर हुन्छन् । अझ यो प्रणालीले मूल्यमान्यतालाई प्रवर्धन र दण्डहीनता अन्त्य गर्ने कुरामा अझ बढी ध्यान जानु जरुरी छ । अहिले फरक आवाज उठेका छन् । राजनीतिक दल ‘भर्सेज’ आफूलाई वैकल्पिक शक्ति राजावादी भन्नेहरूको पनि आन्दोलन उठ्यो, यसलाई कसरी लिनुहुन्छ ? पहिलो कुरा, हामीले के बुझ्न जरुरी छ भने राजतन्त्र र प्रजातन्त्रलाई सँगै लैजान सकिन्छ कि, राजासहितको लोकतन्त्रको अभ्यास गर्न सकिन्छ कि ? भनेर नेपाली जनता र राजनीतिक दलले पटक पटक यसको अभ्यास र प्रयास गरे तर त्यो असफल भयो । उदाहरणका निम्ति २००७ सालमा नेपाल छोडेर दिल्लीमा शरण लिन पुगेका त्रिभुवनलाई आन्दोलनको सफलतापछि फर्काएर दलहरूले नै गद्दीमा बसाए तर गद्दीमा बसेको भोलिपल्टदेखि क्रमशः शक्ति सञ्चय गर्दै संविधान सभाको चुनाव गर्छु भन्ने वचनलाई आफैँ लत्याउँदै अधिकार केन्द्रित गर्ने कोसिसमा लागे । महेन्द्रले त संविधान सभाको चुनाव नै खारेज गरे । आफूले बनाएको संविधान अन्तर्गत बनेको पहिलो ‘पार्लियामेन्ट’ र जननिर्वाचित सरकारलाई समेत डेढ वर्षमै बर्खास्त गरेर निरङ्कुश तानाशाही व्यवस्था लागु गरे । हाम्रो पहिलो प्रयास असफल भयो । २०४६ सालमा आन्दोलनबाट बहुदलीय प्रजातन्त्र स्थापना ग¥यौँ । फेरि एक पटक तत्कालीन राजतन्त्रसँग एउटा सर्तमा हाम्रो सम्झौता भयो कि राजालाई सम्मान र जनतालाई सत्ता । त्यस बेला मदन भण्डारीले भन्नुभएको थियो कि संवैधानिक राजतन्त्र राख्नु भनेको ‘सेतो हात्ती’ पाले जस्तै हो । तर पनि सहज राजनीतिक व्यवस्थापनका लागि हामीले खर्चिलो व्यवस्था पनि बेहोर्न तयार भयौँ । तर सर्त थियो कि जनताको अधिकारमाथि कुदृष्टि लाउनु भएन । जुन दिन कुदृष्टि सुरु हुन्छ, गणतन्त्र त्यहीँबाट सुरु हुन्छ भनिएको थियो तर १२ वर्षपछि तत्कालीन राजा ज्ञानेन्द्रले सम्पूर्ण सता हातमा लिने दुस्साहस गरे । दरबार हत्याकाण्डपछि पनि ज्ञानेन्द्रको सत्तारोहण पनि स्वाभाविक थिएन । तैपनि राजनीतिक दल र नेताहरूले ज्ञानेन्द्रलाई सत्तामा बसाले । दुई वर्षपछि सबै नेतालाई जेलमा थुनेर, मिडियाको मुख थुनेपछि नेपाली जनता यो निष्कर्षमा पुगे कि नेपालको सन्दर्भमा राजतन्त्र र लोकतन्त्र सँगै जान सक्दैन । नेपालको सन्दर्भमा यो दुइटाको सहकार्य सम्भव नहुँदो रहेछ । जहिलेसम्म राजतन्त्र राख्छौँ, उसले अनुकूल परेपछि लोकतन्त्रमाथि हमला गर्छ भन्ने निष्कर्षका आधारमा हामीले गणतन्त्र स्थापना गरेका हौँ । अहिले राजावादीले गरेका गतिविधिमा तीन वटा आयाम देखिन्छन् । पहिलो, समाजको पछौटे तत्व जुन जहिले पनि पुरानै व्यवस्थातिर फर्कन चाहन्छन् । संसारका जुनसुकै ठाउँमा यस्ता ‘कन्जर्भेटिभ’ हुन्छन् । दोस्रो, केही अत्यन्त उग्र अस्थिरतावादी र साँचो अर्थमा प्रतिगामी । षड्यन्त्रको बलमा जनताले स्थापित गरेको लोकतन्त्रलाई उल्ट्याउने केही तत्व पनि छन् । उनीहरू कुनै लोकतान्त्रिक बाटोबाट होइन । संविधानले राजतन्त्र ल्याउँछु भन्नेहरूलाई पनि ठाउँ दिएको छ । दुई तिहाइ बहुमत ल्याएर संविधान संशोधन गरी उनीहरूले चाहेको व्यवस्था ल्याउन संविधानमा त्यो व्यवस्थासमेत छ तर जनतामा उनीहरूको समर्थन छैन । यसअघि ४२ ठाउँमा भएको उपनिर्वाचनमा एउटा ठाउँमा पनि उनीहरूले जित्न सकेनन् । अधिकांश ठाउँमा उनीहरूको जमानत जफत भएको थियो । यसरी उनीहरूको जनतामा समर्थन छैन । तेस्रो, हिजोका दुःखका दिनहरू नदेखेको र नबेहोरेका पुस्ताको सानो एउटा हिस्सा पनि लहैलहैमा जोडिएको देखिन्छ । यो कुनै पनि अर्थमा सफल हुने बाटो होइन । लोकतान्त्रिक गणतन्त्र पछाडि फर्किने, यो व्यवस्था उल्टिने र सामन्ती राजतन्त्र फर्किने कुनै पनि सम्भावना छैन । एउटा अन्योल सिर्जना गर्ने र मुलुकलाई अराजकतातर्फ धकेल्ने प्रयत्न पछिलो समय देखा परेको छ । केही दिनअघि नेकपा (एमाले) का अध्यक्ष एवं प्रधानमन्त्री केपी शर्मा ओलीले काठमाडौँ हाम्रो कब्जामा हुन्छ भन्नुभएको थियो । यसबारे के भन्नुहुन्छ ? प्रधानमन्त्रीले साङ्केतिक रूपमा भन्नुभएको कुरा के हो भने जेठ १५ को दिन भनेको जनताको दिन हो । गणतन्त्र ल्याइएको एउटा उपलब्धिको दिन हो । त्यो एउटा उत्सवको दिन हो । उत्सवका निम्ति जनता स्वाभाविक रूपले सडकमा आउँछन् । उहाँले त्यस रूपमा भन्नुभएको हो । उहाँले साङ्केतिक रूपमा गणतन्त्रलाई उत्सवका रूपमा सबै मिलेर बनाऊँ र त्यो मनाउने व्रmममा नेकपा (एमाले) अग्रपङ्क्तिमा हुन्छ भन्ने अर्थमा उहाँले त्यस्तो भन्नुभएको हो । प्रधानमन्त्री देशको कार्यकारी प्रमुख हो र कार्यकारी प्रमुखले कानुन हातमा लिने भन्ने कुरा कल्पना पनि गर्न सकिने कुरा होइन । त्यसलाई हामीले स्पष्ट बुझ्नु पर्छ । अरू दलले के गर्नुहुन्छ उहाँहरूको कुरा भयो तर एमाले मुलुकमा गणतन्त्र ल्याउने अभियानको एउटा अग्रपङ्क्तिमा रहेको राजनीतिक शक्तिको हैसियतले यस रक्षा पनि हाम्रो दायित्व हो । सरकारको नेतृत्व गरेको हुनाले नेकपा (एमाले) को दायित्व अझ बढी हुँदै हो । त्यस अर्थमा हामीले यो कार्यक्रम गर्न खोजेका हौँ । देशका प्रत्येक पालिकामा त्यहाँको स्थानीय विशेषता अनुसारको विभिन्न कार्यक्रम गरेर गणतन्त्र दिवस मनाइन्छ । सरकारले त्यस दिन बिहान काठमाडौँको सैनिक मञ्च टुँडिखेलमा कार्यक्रम गर्छ र दिउँसो जनताले विभिन्न कार्यक्रम गरेर खुसियाली मनाउँछन् । गणतन्त्र दिवसका अवसरमा सबै नेपाली र खास गरी नयाँ पुस्तालाई के सन्देश दिन चाहनुहुन्छ ? गणतन्त्रले सबै नेपालीलाई सार्वभौम बनाएको छ । यसले एउटा यस्तो खुला र बहुलवादी समाज निर्माण गरेको छ जहाँ कानुनको नजरमा हामी सबै बराबर छौँ । गर्न चाहनेका लागि देशभित्र पर्याप्त अवसर छन् । हिजोको माओवादी सशस्त्र द्वन्द्वले लामो समयसम्म मुलुकभित्र बस्न नसक्ने अन्योलको स्थिति सिर्जना गरेको अवस्था, हाम्रो शिक्षा र हुर्काइमा रहेका कमी जसले देशलाई माया गर्ने कुराभन्दा पनि आफ्नो ‘क्यारियर’ को पछाडि दौडिने खालका स्थिति र अहिले सूचना प्रविधिमा आएको विकासले नेपालको एउटा गाउँमा बसेर उसले आफ्नो जीवनलाई संसारका विकसित समाजसँग तुलना गर्छन् । यस्ता कतिपय कुराले देशभित्रका युवा पङ्क्तिमा देशभित्र केही हुन्न कि क्या हो ? भन्ने अन्योल सिर्जना भएको छ तर देशभित्र केही हुन्छ र केही भइरहेको छ । मुलुकमा बहुदल आएको पाँच वर्ष नबित्दै १० वर्ष सशस्त्र द्वन्द्वमा फस्यो । त्यो १० वर्षको द्वन्द्वलाई व्यवस्थापन गर्न हामीलाई थप १० वर्ष लाग्यो । साँच्चिकै भन्नुहुन्छ भन्ने बहुदलीय व्यवस्थाको ३५ वर्षमध्ये द्वन्द्व र द्वन्द्वत्तर व्यवस्थापनमा खर्चिनु प¥यो । २०६५ सालमा गणतन्त्रको घोषणा भए पनि संविधानमार्फत त्यसको व्यवस्थापन सात वर्षपछि मात्र भयो । साँचो अर्थमा गणतन्त्रले काम गर्न पाएको त १० वर्ष मात्र भएको छ । त्यसबिच भूकम्प, नाकाबन्दी, कोरोना महामारी, राजनीतिक अस्थिरता भए पनि आज नेपाल जहाँ छ केही सूचकाङ्कमा हामी पछाडि छौँ, प्रतिव्यक्ति आय अलिकति कम छ । ‘माइग्रेसन’ को दर अलिकति बढी छ । तर विभिन्न समुदायको समावेशिता र शान्तिको हिसाबले नेपाल उत्कृष्ट छ । खुसियाली सूचकमा नेपाल जहिले पनि अगाडि छ । खाद्य सुरक्षाको दृष्टिले हामी अगाडि छौँ । नियमित रूपमा निर्वाचन भइरहेका छन् । लोकतन्त्र दिनप्रतिदिन ‘म्याचुअर्ड’ बन्दै गएको छ । यी सबै कुरालाई हामीले देख्नु पर्छ । युवाले बुझ्नु पर्छ । विदेश जाँदै नजाने भन्ने होइन । उच्च शिक्षाका लागि विदेश जानु, त्यहाँका ज्ञान सिक्नु र त्यसलाई आफ्नो देश विकासमा प्रयोग गर्नु पर्छ । देश बन्दै छ । देश राम्रो भइरहेको छ । जति हुनु पथ्र्यो त्यति गर्न सकिएन होला, विकासको गति जति तीव्र हुनु पथ्र्यो त्यति हुन सकेन होला तर हामीले देशलाई राम्रो बनाइरहेका छौँ । यो एउटा आशा र विश्वासका साथ अगाडि बढ्न युवा साथी र आमनेपालीलाई आग्रह गर्न चाहन्छु । """
बुद्धभूमिमा योगाभ्यास,"""भैरहवा समाचारदाता भैरहवा, असार ७ गते । अन्तर्राष्ट्रिय योग दिवसको अवसर पारेर लुम्बिनीमा एकदिवसीय योग कार्यक्रम सम्पन्न भएको छ । नेपालका लागि भारतीय राजदूतावासको आयोजनामा योग दिवसको पूर्वसन्ध्यामा शुव्रmबार योगाभ्यास भएको हो । कार्यक्रमको उद्घाटन सत्रमा बोल्दै लुम्बिनी प्रदेशका प्रदेश प्रमुख कृष्णबहादुर घर्तीमगरले बुद्ध जन्मस्थल लुम्बिनी, सगरमाथा र बहुल जातजाति तथा विविधताका कारण नेपाल विश्वभर चिनिएको बताउनुभयो । उहाँले भारतीय दूतावासले नेपालमा विभिन्न तरिकाले सहयोग गर्दै आएकोमा स्वास्थ्यका लागि योग जनचेतनामूलक कार्यक्रमले नेपालीको स्वास्थ्य अझै सुदृढ बनाउने बताउनुभयो । कार्यक्रममा युवा तथा खेलकुदमन्त्री तेजुलाल चौधरीले योग गर्ने व्यक्ति स्वस्थ हुँदै गइरहेको बताउनुभयो । उहाँले भारतीय दूतावासले योगाभ्यासका लागि लुम्बिनीको चयन गरेकोमा प्रशंसा गर्नुभयो । उहाँले बुद्धले शान्ति, करुणा र समझदारीको मार्गमा अग्रसर गराउनुका साथै मानवजीवनमा योग र ध्यानको महìवबारे प्रकाश पार्नुभएको बताउनुभयो । मन्त्री चौधरीले भन्नुभयो, “यो केवल शारीरिक अभ्यास मात्र नभएर मानसिक शान्ति, आत्म–अन्वेषण र समग्र स्वास्थ्यको एक महत्वपूर्ण प्रणाली हो ।” कार्यक्रममा बोल्दै नेपालका लागि भारतीय राजदूत नवीन श्रीवास्तवले अन्तर्राष्ट्रिय योग दिवसको पूर्वसन्ध्यामा प्रत्येक वर्ष लुम्बिनीमा योग दिवस मनाउँदै आएको जानकारी दिनुभयो । उहाँले यस पटकसमेत गरी लुम्बिनीमा यो चौथो पटक दिवस मनाइएको र यसलाई दूतावासले प्रत्येक वर्ष मनाउने बताउनुभयो । उहाँले सन् २०१५ मा भारतीय प्रधानमन्त्री नरेन्द्र मोदीको प्रस्तावमा संयुक्त राष्ट्रसङ्घले अनुमोदन गरे अनुसार योग दिवस मनाउँदै आएको बताउनुभयो । नेपाल र भारतमा योग प्राचीनकालदेखि नै गरिँदै आएको बताउँदै उहाँले यो दुवै देशको साझा संस्कृतिको अङ्ग रहेको बताउनुभयो । भारतको प्रयास स्वरूप नै अहिले लुम्बिनीमा भारतीय पर्यटकको आगमन गत वर्षभन्दा बढ्दै गएको उहाँको भनाइ थियो । """
उत्कृष्ट छ  कर्मचारी सम्मानित,"""प्रवीण कुमार शर्मा चन्द्रपुर (रौतहट), असार ७ गते । रौतहटको बौधीमाइ नगरपालिकाले छ जना उत्कृष्ट कर्मचारीलाई प्रोत्साहन स्वरूप नगदसहित सम्मान गरेको छ । नगरपालिकाले १० औं नगरसभाको खुला सत्रमा उत्कृष्ट छ कर्मचारीलाई सम्मानित गरेको हो । सम्मानित हुने कर्मचारीहरुमा लेखा प्रमुख अरविन्दकुमार यादव, योजना शाखा प्रमुख उमेश झा, शिक्षा शाखा प्रमुख रमेशकुमार यादव, पंजीकरण शाखा प्रमुख विकी बाबुप्रसाद जयसवाल, स्वास्थ्य शाखा प्रमुख तारकेश्वरप्रसाद पटेल र वडा सचिव लालबाबुप्रसाद पटेल हुनुहुन्छ । नगरपालिकाको काम कारबाहीमा पारदर्शिता र सुशासनलाई प्राथमिकतामा राखी सेवा गर्दै आएका कर्मचारीहरुलाई मधेश प्रदेशसभा सदस्य जयचन पटेल तथा नगरप्रमुख प्रदिप यादवले संयुक्त रूपमा प्रशंसापत्र र पाँच हजार एक सय नगदसहित सम्मान गर्नुभएको प्रमुख प्रशासकीय अधिकृत उदय शंकर चौधरीले बताउनुभयो  । १० औँ नगर सभामा नगरपालिकाका नगर उपप्रमुख प्रमिला जैसवालले आर्थिक वर्ष ८२/८३ को नीति कार्यक्रम तथा बजेट प्रस्तुत गर्दै नगरपालिकाले कृषि, स्वास्थय तथा शिक्षा क्षेत्रलाई विशेष प्राथमिकता दिएको बताउनुभयो । कृषि क्षेत्रको आधुनिकिकरण गर्दै आत्मनिर्भर बनाउने, पाँच वटाभन्दा बढी गाई, भैंसी पशुपालक किसानलाई अनुदानको व्यवस्था गर्ने,  पालिका स्तरिय इ–लाईब्रेरी स्थापना गर्ने, नगर प्रमुखसँग बालबालिकाको अन्तरक्रिया कार्यक्रम सञ्चालन गर्ने तथा साक्षर पालिका घोषणाका लागि आवश्यक कृयाकलाप गर्ने लगायतका कार्यक्रम नीति तथा कार्यक्रममा समेटिएको छ । त्यस्तै, गुजरामाई मैदानमा क्रिकेट स्टेडियम, छोरी जन्मिने वितिकै ६ हजार रकम २० वर्षका लागि मुद्दती खातामा राखेर बिमासँग जोडिने कार्य, बालमैत्री तथा बालश्रम मुक्त नगरपालिका घोषणा लगायतको कार्यलाई नीति तथा कार्यक्रममा समावेश गरिएको उपप्रमुख जैसवालले बताउनुभयो । उपप्रमुख जैसवालले ४३ करोड ९० लाख ७६ हजार नौ सय नौ रुपियाँको बजेट प्रस्तुत गर्नुभएको हो  । """
बाढीप्रति समयमै सतर्कता,"""बर्सात सुरु भएको छ । यो वर्ष केही चाँडो मनसुन आरम्भ भएको भनिए पनि बरालियो । साबिकमा जेठ अन्तिमबाट सुरु हुने मनसुन यो पटक जेठ मध्यमै आइसकेको थियो । गर्मीमा राहत भएको थियो भने धर्तीमा बर्सात जलसँगै किसान खुसी हुन थालेका थिए । मनसुन बरालिँदा असर धेरैतिर पर्‍यो । पानी नपर्दा तेज सूर्यकिरण धर्तीमा पर्दा गर्मी बढ्यो । मुख्यतया तराई मधेशमा अधिक गर्मी भयो । विद्यालय पनि बन्द भए । अब बिस्तारै देशभर मनसुन फेरि लयमा आएको छ । मनसुनसँगै खण्ड र तेज वृष्टि पनि देखिन थालेको छ । खण्ड तथा असन्तुलित वर्षाले एकै पटक बाढी आउने प्रवृत्तिसमेत व्यापक हुन सक्ने छ । देशभर नै बाढी, पहिरो र डुबानको समस्या विगतदेखि नै भोग्दै आएको हो । काठमाडौँ उपत्यका पनि त्रासमय बन्दै छ । यताका वर्षमा उपत्यकामा प्रकोप बढ्न थालेको छ । सुरक्षित जस्तै रहेको काठमाडौँ र वरपर बाढीको चपेटामा पर्न थालेको देखिन्छ । गत असोजको १० देखि १२ गतेसम्म आएको बाढीले काठमाडौँ र वरपर जनधनको ठुलो क्षति गरेको ताजै जस्तो लाग्छ । असोजका ती दिन सम्झेर काठमाडौँ उपत्यकावासी आकाशमा कालो बादल मडारिँदा पनि त्रास बढ्न थालेको छ । सहरले बाढीको प्रताडना भोग्नु अनौठो नै हो । सुविधासम्पन सहरमा पनि किन र कसरी बाढी भन्ने प्रश्न पनि उठ्न सक्छ । काठमाडौँ उपत्यका बिस्तारै सिमेन्टका घर, कालोपत्रे तथा ढलान सडकले भरिन थालेको छ । सिमेन्ट घरका आँगन तथा वरपर पनि ढलान नै गरिने प्रवृत्ति छ । आकाशको पानी जमिनमुनि पुनर्भरण हुने खाली जमिन सकिँदै गएका छन् । वर्षाको पानी ढल हुँदै खोला र नदीमै पुग्ने गरेका छन् । बर्खायाममा परेको पानीको निकास अभाव हुँदै गएको छ । निकास प्रवाह भएका खोला र नदी साँघुरिए पनि तीव्र बर्सातमा पानीको मात्र बढ्दो छ । तिनको बहाब क्षेत्र मिचेर संरचना निर्माण गरिएका छन् । यी सबै कारणले बर्सातको पानी खोला तथा नदीमा पुगेर एकै पटक आयातन व्यापक हुन जान्छ । यसले ‘सहरी बाढी’ को स्वरूप लिएको छ । खोला किनार र आसपासका बस्ती केही वर्षा हुना साथ डुबानमा पर्ने गरेका छन् । यस्तो अवस्था एक दुई दशकयताकै प्रवृत्ति हो । दुई दशकअघिसम्म पनि बागमती नदीसहित सहायक खोला किनार छेउमा खेतबारी प्रशस्त थियो । उपत्यकाका धेरै फाँट साउने झरीमा रुझ्दै स्थानीयवासी रोपाइँमा जुट्थे । रोपो सरेसँगै फाँट मनोरम देखिन्थे । काठमाडौँ उपत्यकाभित्रको ती दृश्य अब बिस्तारै इतिहास भएका छन् । तीव्र सहरीकरणसँगै बाढी, डुबान प्रकोप बढ्दो छ । वैज्ञानिक र प्राविधिक योजनाबिना नै विस्तार भएको सहरी बस्ती अब अनेक समस्यामा पर्न थाल्दै छ । त्यसमा पनि मूलतः बर्सातमा बाढीको प्रकोपको वितन्डा देखिन थालेको छ । हुन पनि बर्खायाम सुरु हुनासाथ काठमाडौँ, भक्तपुर र ललितपुरका नदीखोला किनारका बासिन्दा ‘पोहोर जसोतसो ज्यान जोगाइयो, यस पालि के होला !’ भन्ने चिन्तामा छन् । कुनैबेला पानीको दह भएको उपत्यका मञ्जुश्रीले चोभारको डाँडा काटेर उपत्यकामा बस्ती बसाएको ऐतिहासिक कथन छ । उपत्यकाको सबै पानी चोभारको साँघुरो बागमती निकासबाट दक्षिण बग्ने गर्छ । चोभार गल्छी साँघुरो भइसकेको गत वर्षको असोजको बाढीले नै देखायो । भीषण वर्षा र बाढीपछि ललितपुरतर्फबाट चट्टान, रोडा, बालुवाले चोभारस्थित गल्छीको केही क्षेत्र अवरुद्ध भयो । नक्खुलगायतका क्षेत्र डुबानको मुख्य कारण पनि थियो त्यो । चोभार गल्छी निकास साँघुरो भएको सम्बद्ध निकायलाई जानकारी हुनु पर्छ । कतिपय रोडा र बालुवा अझै पनि नदी वरपर थुप्रिएको छ । चोभारमा मात्र होइन अन्य नदी तथा खोलामा पनि रोडा, माटो, फोहोर थुप्रिएर साँघुरिएको पानी बहाब क्षेत्रलाई अझ साँघुरो बनाएको छ । सफाइमा सम्बद्ध निकायको ध्यान पुग्न सकेको छैन । यसले पनि उपत्यकावासीमा बाढीको सन्त्रास छ । सम्बद्ध निकायले नदी तथा खोला सफा गर्न थाल्नु पर्छ, चोभारको निकासमा ध्यान दिनु पर्छ । पानी पुनर्भरणका निम्ति घर घरमा पानी जमिनमुनि जाने व्यवस्था आवश्यक छ । नदी निकास सफा र फराकिलो बनाउन अब ढिला गर्नुहुन्न । सल्लाह गर्दागर्दै सात गाउँ डुबेको उखान उचित हुँदैन । """
नेसनल लाइफको लाभांश पारित,"""गोरखापत्र समाचारदाता काठमाडौँ, असार ६ गते  । नेसनल लाइफ इन्स्योरेन्स कम्पनी लिमिटेडले आफ्ना सेयरधनीलाई १० प्रतिशत नगद र पाँच प्रतिशत बोनस सेयर दिने भएको छ । कम्पनीको राजधानीमा सम्पन्न ३७ औँ वार्षिक साधारण सभाले उक्त लाभांश प्रदान गर्ने प्रस्ताव पारित गरेको हो । साधारण सभामा कम्पनीको आर्थिक वर्ष २०८०/८१ मा व्यवसाय सन्तोषनजनक रहेको बताइएको छ । कम्पनीको कुल बिमा शुल्क २१.९० प्रतिशतले वृद्धि भई २०४९.१२ करोड पुगेको जनाइएको छ । समीक्षा वर्षको सञ्चालनबाट जम्मा १३६८.१८ करोड रुपियाँ खुद थप रकम कुल बिमा करार दायित्वमा सारिएको छ र कुल बिमा करार दायित्व गत वर्षको तुलनामा २१.७० प्रतिशतले वृद्धि भई वर्षान्तमा ७९६०.१८ करोड पुगेको कम्पनीले जनाएको छ । कम्पनीले समीक्षा वर्षमा मृत्यु दाबी, अवधि समाप्ति एवं आंशिक अवधि समाप्ति दाबी, सर्मपण मूल्य, दाबी एवं अन्य दाबी भुक्तानीमा ८३२.८२ करोड भुक्तानी गरेको छ । """
सुनिनै छाडे पप गीत,"""सन्तोष सुवेदी कास्की, असार ७ गते । कुनैबेला पप गीतको खानी बनेको पोखरामा आजभोलि पप गीत विरलै सुन्न पाइन्छन् । पप ब्यान्डले भरिभराउ हुने पोखरामा हिजोआज पप ब्यान्ड पनि हराउँदै गएका छन् । २०५० दशकतिर पोखरामा हरेक हप्ता नयाँ नयाँ पप गीत रेकर्ड हुन्थे । विभिन्न पप ब्यान्डले हरेक हप्ता साङ्गीतिक कार्यक्रम आयोजना गर्थे  । रेडियो र टेलिभिजनमा पोखरेली गायक तथा ब्यान्डका गीतको चर्चा हुन्थ्यो । हिजोआज पोखरामा नयाँ पप गीत सुन्नै छाडिएको बर्सौं पुग्न थाल्यो । ब्यान्डको चहलपहल सुनसान हुँदा पप गीतका एल्बम पनि आएका छैनन् । पोखरामा एकताका पप ब्यान्ड खुल्ने क्रम फेसन जस्तै थियो । अहिले धेरै ब्यान्ड हराइसके । गायक विनोद बानियाँ पोखरामा पप ब्यान्ड हराएको झैँ भएको बताउनुहुन्छ । “एक समय निकै पप ब्यान्ड थिए । अहिले पहिलाको जस्तो छैन । औँलामा गन्न सकिने दुई/चार वटा मात्र सक्रिय होलान् तर ती ब्यान्डले पनि नयाँ गीत ल्याउन नसकेको अवस्था छ,” उहाँले भन्नुभयो । केही महिनापहिले पोखरा साङ्गीतिक कलाकार सङ्घले ‘ब्याक टु नाइन्टिज’ कार्यक्रम आयोजना गरेर पपको पुनरागमन गराउन खोजे पनि नयाँ सिर्जना हुन नसक्दा पपको लोकप्रियता हराउँदै गएको उहाँको भनाइ छ । यसबिचमा केही नयाँ ब्यान्ड नआएका होइनन् तर तिनीहरूको चर्चा कतै सुनिएन । “नयाँ  पुस्ता आएको देखिन्छ तर चर्चामा आउने गीत ल्याउन नसक्दा हराए जस्तै भएको छ,” उहाँले भन्नुभयो । आर्थिक अवस्था र गाएरै जीवन धान्न मुस्किल भएपछि धेरै गायक पलायन हुनु परेको उहाँको भनाइ छ । पोखराका राम्रा ब्यान्ड हराउनु चिन्ताको विषय हो । “सङ्गीत क्षेत्रमा भविष्य नदेखेर पलायन हुनेको सूची लामो छ । त्यही भएर पनि पप गीतमा खडेरी लागेको हो,” उहाँले भन्नुभयो । पोखरामा गीत रेकर्डिङ गर्ने र एल्बम ल्याउने पहिलो ब्यान्ड योङ टाइगर थियो । यस ब्यान्डले ‘एक्लो जीवन’ नामक एल्बम बजारमा ल्याएर पप गीतलाई उचाइमा पु¥याउने प्रयास गरेको थियो तर विडम्बना, अहिले यस ब्यान्डसँग सम्बिन्धत कलाकार कता छन् कमैलाई थाहा  छ । लोक पप सङ्गीतमा पोखराले ठुलो योगदान दिए पनि अहिले यो विधा सहरमा सुनसान जस्तै छ । पोखरामा कन्दरा, देउराली, ब्रोसिस, डिमोर्चा, मध्याह्न, परिवेश, नमस्ते, लेकाली, रियाज, दी एज, त्रिवेणी, सृष्टि, योङ टोइगर, जिरोसिक्स म्यान, हाइवे गाइज, अन्नपूर्ण, पछ्यौरी, द संस्कार, मोक्षलगायतका ब्यान्ड कुनै समय निकै सक्रिय थिए । यीबाहेक अन्य साना थुप्रै ब्यान्ड पनि थिए । तिनले पनि नयाँ पप गीत बजारमा ल्याउन सकेका छैनन् । पोखरामा अहिले पनि पप गीतको विधालाई नेपथ्यले भने धानिरहेको  छ  । गाउँका लोकलयका गीतलाई रिरेकर्डिङ गरेर नेपथ्यले सिर्जना गरिरहेको छ । त्यसबाहेक रेकर्डिङमा धेरै नै कमी आएको बानियाँको बुझाइ छ । """
"एमआरपी कार्यान्वयनमा कडाइ, ९२ कम्पनीलाई जरिवाना","""काठमाडौँ, असार ६ गते । वाणिज्य, आपूर्ति तथा उपभोक्ता संरक्षण विभागले ९२ वटा विभिन्न व्यावसायिक फर्म तथा उद्योगलाई एक करोड बयानब्बे हजार रुपैयाँ जरिवाना गरेको जनाएको छ । विभागका महानिर्देशक कुमारप्रसाद दाहालले सबै प्रकारका वस्तु तथा सेवासँग सम्बन्धित व्यावसायिक फर्म तथा उद्योगहरूको स्थलगत अनुगमनका क्रममा उक्त जरिवाना गरिएको बताउनुभएको हो । बजार अनुगमनका क्रममा कुल ७ सय १३ वटा व्यावसायिक फर्म तथा उद्योगहरूको स्थलगत अनुगमन गरिएको र अनुगमनका क्रममा कानुन विपरीत व्यापारिक गतिविधि सञ्चालन गरेको पाइएका ९२ वटा फर्म तथा उद्योगलाई कुल १ करोड ९२ हजार रुपैयाँ जरिवाना गरिएको महानिर्देशक दाहालले जानकारी दिनुभयो । उहाँले उपभोक्ता संरक्षण ऐनले तोकेको व्यवस्था कार्यान्वयन गर्न आग्रह गर्दै उत्पादक र पैठारीकर्तालाई वस्तुमा नेपाली वा अङ्ग्रेजी भासमा एमआरपी अनिवार्य उल्लेख गर्नुपर्ने व्यवस्था गरेको स्मरण गराउनु भयो । महानिर्देशक दाहालले हाल बजारमा सिमेन्ट र डन्डी, सवारी साधनका पार्टस्, खाद्य वस्तु, जुत्ता चप्पल, निर्माण कार्यमा प्रयोग हुने सामग्री, सर्किजल सामान, रेडिमेट कपडा, बिजुली, इलेक्ट्रिकल तथा इलेकट्रोनिक सामान, सौन्दर्य प्रदायक सामानहरू लगायतका बजार वस्तुहरूमा अधिकतम खुद्रा विक्री मूल्य राख्नका लागि सरोकारवालाहरूलाई अनुरोध गरिएको जानकारी दिनुभयो । उहाँले भन्नुभयो, ‘हाल बजारमा सिमेन्ट र डन्डी, सवारी साधनका पार्ट्स, खाद्य वस्तु, जुत्ता, चप्पल, निर्माण कार्यमा प्रयोग हुने सामग्री, सर्किजल सामान, मार्ट÷मिनी मार्ट, रेडिमेट कपडा, बिजुली, इलेकट्रिकल तथा इलेकट्रोनिक सामान, सौन्दर्य प्रदायक सामानहरू लगायतका बजार वस्तुहरूमा अधिकतम खुद्रा विक्री मूल्य राखे विषयका सम्बन्धमा विभिन्न वस्तुगत सङ्घ-संस्था, नेपाल चेम्बर अफ कमर्स, सिमेन्ट र डन्डी उत्पादक, नेपाल राष्ट्रिय व्यवसायी महासङ्घ, नेपाल सर्किजल व्यवसायी महासङ्घ, नेपाल कस्मेटिक व्यवसायी महासङ्घ, बिजुली तथा इलेकट्रिकल व्यवसायी महासङ्घ, मारवाडी सेवा समिति तथा सम्बन्धित व्यवसायी एवं तिनीहरूका उत्पादन सङ्घ लगायत विभिन्न उपभोक्तावादीहरू सँग छलफल र अन्तरक्रिया गरिएकोमा उनीहरूलाई अधिकतम खुद्रा विक्री मूल्य राख्नका लागि आवश्यक सहजीकरण गर्न अनुरोध गरिएको छ । केही व्यवसायी तथा आपूर्तिकर्ता र उद्योगहरूलाई सचेत गर्ने उद्देश्यले जरिवाना गरिनुका साथै केही वस्तुहरूको बिक्रेतालाई वस्तु विक्री वितरणमा समेत रोक लगाइएको छ । यसै समयमा सबै प्रकारका वस्तु तथा सेवासँग सम्बन्धित जम्मा ७१३ वटा व्यावसायिक फर्म तथा उद्योगहरूको स्थलगत अनुगमन गरिएकोमा ९२ वटा विभिन्न व्यावसायिक फर्म तथा उद्योगलाई एक करोड बयानब्बे हजार रुपैयाँ जरिवाना गरिएको छ । त्यस्तै २६ वटा व्यावसायिक फर्म तथा उद्योगहरूलाई सामान्य निर्देशन दिइएको, ३०८ वटा व्यावसायिक फर्म तथा उद्योगलाई व्यवसायसँग सम्बन्धित कागजात माग गरिएको र २७८ वटा व्यावसायिक फर्म तथा उद्योगलाई अन्य निर्देशन दिइएको ब्यहोरासमेत जानकारी गराइन्छ । यस अवधिमा काठमाडौँ उपत्यकाभित्रका २८ वटा संस्थागत विद्यालयहरूको स्थलगत अनुगमन गरी कागजातसहित विभागमा उपस्थित हुन निर्देशन दिइएकोमा संवत् २०८२ जेठ १६ गते केही विद्यालयहरूको सम्बन्धमा स्थानीय तहबाट राय-प्रतिक्रियासहितको थप विवरणका विषयमा सम्बन्धित स्थानीय तहमा पत्राचार गरिएको छ भने अन्य विवरणहरू अध्ययनका क्रममा रहेको छन् । उल्लिखित ऐनको भावना र मर्म विपरीत अब उप्रान्त कुनै स्वदेशी उत्पादक र पैठारीकर्ताहरूले लेबलमा [उत्पादकको नाम र ठेगाना, दर्ता नम्बर, उत्पादन मिति, उपभोग गरिसक्नु पर्ने मिति, अधिकतम खुद्रा विक्री मूल्य, परिमाण, तौल, गुणस्तर] उल्लिखित विवरण र सो मा हुनुपर्ने विवरणहरू उल्लेख गरी विक्री वितरण गर्नु हुन अनुरोध गरिन्छ ।’ विभागले कतिपय व्यवसायीहरुले एमआरपीबारे अनविज्ञता प्रकट गरेको बताउँदै आफूहरुले वस्तु र सेवा दुवैतर्फ अनुगमन गरेको दाबी गरेको छ । """
रैथाने धानबाली संरक्षण गर्ने किसानलाई अनुदान,"""रामकृष्ण बोहराबागलुङ, असार ७ गते । आजकल हाइब्रिड जातले कृषि क्षेत्रका पुराना जातहरु लोप जस्तै भएका छन् । रैथाने बाली संरक्षणका लागि थोरै मात्र कार्यक्रम आएका छन् । यसै सन्दर्भमा बागलुङ नगरपालिका–१३ बलेवाको पैयुँपाटाले रैथाने धान संरक्षण गर्ने किसानलाई अनुदान दिने भएको छ । किसानको उत्पादनको आधारमा वडाले अनुदान कार्यक्रम घोषणा गरेको हो । वडा कार्यसमितिले निर्णय गरेर रैथानेका लागि तोकिएका पाँच थरी धानको उत्पादनलाई प्रोत्साहन गर्ने कार्यक्रम ल्याएको हो । आगामी आर्थिक वर्षबाट प्रतिमुरी एक÷एक हजार रुपियाँ अनुदान दिइने वडा अध्यक्ष नारायण शर्मा पौडेलले बताउनुभयो । वडा समितिले रैथाने जात मध्येबाट अनादी, झिनुवा, रमनी, जर्नेली र आँगा जातको धान लगाउने किसानलाई वडाले अनुदान दिन लागेको हो । आगामी मंसिरमा किसानको खेतमै पुगेर धान भरेपछि नगद हातमा राख्ने गरी बजेट समेत विनियोजन गरिएको पौडेलले जानकार दिनुभयो । ‘‘तोकिएको धान लगाएका किसानले असार साउनमै सूचना दिनुहुन्छ, त्यसको रेकर्ड वडाले राख्छ’’ पौडेलले भन्नुभयो । लोपोन्मुख धान भएकोले जोगाउन यो विधि र नीति लागू गर्न लागेको पौडेलको भनाई छ । पहिलो चरणमा किसानलाई अनुदान दिन वडाले ५० हजार रुपियाँ विनियोजन गरेको पौडेलले जानकारी दिनुभयो । हाइब्रिडले रैथानेको बीउ मासिन सक्ने अवस्था आएपछि संरक्षणका लागि पनि यो निर्णयमा वडा समिति पुगेको हो । उन्नत जातका धानमा तत्कालका लागि फाइदा देखिए पनि दीर्घकालीन बेफाइदा धेरै भएपछि पुराना र स्थानीय बीउको संरक्षण गर्न थालिएको पौडेलले बताउनुभयो । ‘‘उत्पादन बढाउने र रैथाने धानबालीको पनि संरक्षण गर्ने काममा सबैले हातेमालो गर्नुपर्छ’’ बागलुङ नगरपालिकाका नगरप्रमुख बसन्तकुमार श्रेष्ठले भन्नुभयो, ‘‘ठुलो परिणाममा धान उत्पादन गर्ने किसानलाई बजारीकरणमा साथ दिने छौं ।’’ उन्नत जातको धानमा बढी उत्पादन हुनुको सट्टा बाला नलाग्ने र विभिन्न रोगको सङ्क्रमण देखिएपछि बलेवाका किसानहरु रैथाने धानबाली संरक्षण जुट्न थालेका छन् । वडा नं. १३ पैयुपाटाले एक सय ४० घरधुरी रहेको मुसुराबारीको दलीत बस्तीमा प्रतिघर न्यूनतम पाँच वटा सुन्तला र कागतीको बिरुवा लगाउनेलाई सहयोग पनि गरेको छ । चालु वर्षको ५० हजार बजेटबाट बिरुवा वितरण गरिएको हो । वडाले गत वर्षदेखिनै रसायनिक मल ढुवानीमा प्रतिकेजी दुई रुपियाँ अनुदान दिँदै आएको छ । """
दैलेखमा ११२ अर्ब घनमिटर प्राकृतिक ग्यास रहेको पुष्टि,"""लक्ष्मी सापकोटा/यामराज विष्ट काठमाडौँ/दैलेख, असार ६ गते । मुलुकमा वार्षिक ५५ अर्ब रुपियाँ बराबरको पाँच लाख मेट्रिक टनभन्दा बढी खाना पकाउने एलपी ग्यास आयात भइरहेको बेला त्यसलाई प्रतिस्थापन गर्न सक्ने गरी स्वदेशमै प्राकृतिक ग्यास फेला परेको छ । चाइना जिओलोजिकल सर्भेको अध्ययनले दैलेखको भैरवी गाउँपालिकास्थित जलजलेमा ११२ अर्ब घनमिटर प्राकृतिक मिथेन ग्यास भण्डारण रहेको देखाएको हो । सन् २०१९ देखि अध्ययन गरिरहेको चाइना जिओलोजिकल सर्भेको प्रारम्भिक अध्ययनले नेपाललाई ५० देखि ६० वर्ष पुग्ने प्राकृतिक ग्यास रहेको देखाएको हो । प्राकृतिक ग्यासको उत्पादनमा गई प्रयोगमा आउन थालेपछि एलपी ग्यासको आयातलाई विस्थापन गर्न सक्ने देखिएको छ । अध्ययनको प्रारम्भिक प्रतिवेदनले एक वर्षभित्रमा उत्पादन परीक्षणमा जान सक्ने देखाएको छ । चीन सरकारको अनुदानमा दुई अर्ब १७ करोड रुपियाँ लागतमा छ वर्ष लगाएर सो अध्ययन गरिएको थियो । खानी तथा भूगर्भ विभागमार्फत चिनियाँ अध्ययन टोलीले प्राकृतिक ग्यास रहेको फेला परेको जानकारी हालै उद्योग, वाणिज्य तथा आपूर्ति मन्त्रालयलाई गराएको हो । उद्योग, वाणिज्य तथा आपूर्तिमन्त्री दामोदर भण्डारीले अध्ययनको विस्तृत प्रतिवेदन आइसकेपछि एक वर्षभित्रमा उत्पादन र परीक्षणको काम सुरु गरिने जानकारी दिनुभयो । “दैलेखमा ११२ अर्ब घनमिटर प्राकृतिक ग्यास भएको पुष्टि भएको छ । उत्पादन र प्रशोधनका लागि थप लगानी गर्नुपर्ने छ । यसका लागि अर्थमन्त्रालयमार्फत चिनियाँ सरकारलाई अनुरोध गर्छौं,” मन्त्री भण्डारीले भन्नुभयो । विस्तृत प्रतिवेदन आइसकेपछिको ७५ दिनमा ग्यासको प्रारम्भिक उत्पादनको काम सुरु गरिने उहाँले जानकारी दिनुभयो । प्रचुर मात्रामा उच्च गुणस्तरको प्राकृतिक ग्यास देखिएकाले जति सक्दो उत्पादन तथा प्रशोधनको प्रक्रिया अगाडि बढाउनेसमेत मन्त्री भण्डारीले जानकारी दिनुभयो । यसले ठुलो परिणामको ग्यास आयातलाई समेत प्रतिस्थापन गर्न सक्ने अनुमान गरिएको मन्त्री भण्डारीको भनाइ छ । खानी तथा भूगर्भ विभागका उपमहानिर्देशक तथा प्रवक्ता दिनेशकुमार नापितले प्रारम्भिक अध्ययनले वातावरणमैत्री ठुलो मात्रामा प्राकृतिक ग्यास फेला परेको जानकारी दिनुभयो । ८५ अर्ब अमेरिकी डलर बराबरको प्राकृतिक ग्यास रहेको अनुमान गरिएको उहाँले जानकारी दिनुभयो । संसारभर यसको प्रयोग भइरहेको छ । यो नेपालका लागि नयाँ भए पनि एलपिजी ग्यासको तुलनामा वातावरणमैत्री रहेको उहाँको भनाइ छ । पेट्रोलियम लिक्विड तेल नभई ठुलो मात्रामा प्राकृतिक ग्यास भेटिएको र त्यसमा करिब ९० प्रतिशतभन्दा बढी मिथेन ग्यास रहेको उहाँको भनाइ छ । यो ग्यास विशेष गरी खाना पकाउन, उद्योगहरू सञ्चालन गर्न, बिजुली बाल्न र अटोमोबाइल सञ्चालन गर्नका लागि उपयुक्त हुने बताइएको छ । प्रारम्भिक अध्ययन प्राप्त भएसँगै परीक्षणका लागि विभागले प्रक्रिया अघि बढाइरहेको जनाएको छ । चीनले अध्ययनसँगै ग्यासको परीक्षण पनि आफैँले गर्नका लागि प्रस्तावसमेत गरेको मन्त्रालयले जनाएको छ । प्राकृतिक ग्यास अन्वेषण गर्नका लागि हालसम्म चार हजार १३ मिटर ड्रिल गरिएको र जहाँ ९० प्रतिशतभन्दा बढी मिथेन ग्यास रहेको पाइएको अध्ययनले देखाएको छ । यसको व्यावसायिक उत्पादनका लागि हाल सञ्चालनमा भइरहेको कम्पनी, नयाँ कम्पनी खोल्नुपर्ने र निजी क्षेत्रलाई  उत्पादन गर्न दिनुपर्ने हुन्छ । सन् २०१६ मा तत्कालीन प्रधानमन्त्री केपी शर्मा ओलीको चीन भ्रमणका क्रममा नेपालमा पेट्रोलियम पदार्थको सम्भाव्यता अध्ययन गरिदिने समझदारी भएको थियो । यस्तै सन् २०१७ अगस्टमा चीनसँग पेट्रोलियम पदार्थ अध्ययनका लागि सहयोग गर्ने सम्झौता भएको थियो । सन् २०१९ फेब्रुअरीमा कार्यान्वयनका लागि खानी तथा भूगर्भ विभाग र चाइना फिजियोलोजी सर्भेसँग सम्झौता भएको थियो । सर्भेको प्रारम्भिक अध्ययनको प्रतिवेदन बुझाउने अवधि सन् २०२५ को डिसेम्बरसम्म रहेको छ । यसैबिच थप तीन स्थानमा पनि ठुलो मात्रामा प्राकृतिक ग्यास रहेको अनुमान गरिएको छ । दाङ, पाल्पा र सुनसरीमा करिब ४३० अर्ब घनमिटर ग्यास रहेको विभागको अनुमान छ । यसको अध्ययन गर्न भने बाँकी छ । यसरी भयो अन्वेषण चीनको सिएनपिसी सिबु इन्जिनियरिङ कम्पनीले २०८० वैशाख २८ गतेदेखि ड्रिलिङका लागि चार हजार १३ मिटर गहिराइसम्म खनेको थियो । चिनियाँ जियोलोजिकल सर्भे कम्पनीबिच उत्खनन गर्न दुई अर्ब ४० करोडको आर्थिक तथा प्राविधिक सहयोगको सम्झौता भएको थियो । चाइना जिओलोजिकल सर्वे कम्पनीले सन् २०२५ को डिसेम्बरमा अन्तिम प्रतिवेदन दिने तयारी गरेको छ । सङ्घीय सरकारले पेट्रोलियम पदार्थको अन्वेषणको काम अघि बढाउन ४५ रोपनी जग्गा अधिग्रहणका लागि स्वीकृति दिएको थियो ।  """
रेसुङ्गा क्याम्पस सञ्चालक समिति अध्यक्षमा पुनः भलामी,"""रमेश विश्वकर्मागुल्मी, असार ७ गते । गुल्मी जिल्लाको शैक्षिक धरोहरको रुपमा रहेको रेसुङ्गा बहुमुखी क्याम्पसको सञ्चालक समिति अध्यक्षमा पुनः श्रीप्रसाद भलामी निर्वाचित हुनुभएको छ । ४० औं क्याम्पस सभाको अधिवेशनबाट आगामी तीन वर्षे कार्याकालका लागि अध्यक्षमा भलामी निर्विरोध निर्वाचित हुनुभएको हो । सञ्चालक समिति उपाध्यक्षमा धर्म बहादुर विश्वकर्मा रहनुभएको छ । सदस्यहरुमा कृष्णप्रसाद पोखरेल, घनश्याम पाण्डे, थम्मनबहादुर केसी, दुर्गाप्रसाद पाण्डे, निर्मला केसी, बेदप्रसाद कुँवर, राजकुमार श्रेष्ठ, शेषकान्त गौतम र हरिलाल न्यौपाने निर्विरोध निर्वाचित हुनुभएको निर्वाचन अधिकृत अधिवक्ता विष्णुप्रसाद बलालले जानकारी दिनुभयो । अध्यक्ष भलामीकै यस अघिको कार्यकालमा क्याम्पस सञ्चालक समितिले २०७९ साउन ३० गते ६ महिनाका लागि क्याम्पसलाई आर्थिक सङ्कटकाल घोषणा लगायतका विविध निर्णयले क्याम्पसलाई आर्थिक हिसाबले सबल बनाउन टेवा पुगेको थियो । भलामीकै नेतृत्वमा तत्कालिन समयमा तीन करोड ३६ लाख ८९ हजार तीन सय २७ रुपियाँ कुल आर्थिक दायित्वबाट गुज्रिरहेको क्याम्पसको कुल दायित्व करोडभन्दा तल झरेको थियो । क्याम्पस सञ्चालक समितिको अध्यक्षमा पुनः निर्विरोध निर्वाचित भएसँगै अध्यक्ष भलामीले क्याम्पसलाई देशमै नमूना क्याम्पसका रुपमा चिनाउने गरी शैक्षिक गुणस्तर वृद्धि गर्न दत्तचित्त भएर लाग्ने बताउनुभयो । क्याम्पसलाई गति दिन नयाँ विषयहरु थप गर्ने र क्याम्पसमा दिगो आम्दानीको स्रोत व्यवस्थापन गर्ने कार्य नयाँ सञ्चालक समितिको काँधमा आएको समेत उल्लेख गर्नुभयो । अहिले क्याम्पसमा विद्यार्थीको कुल सङ्ख्या ७३१ रहेको छ । """
बन्दीपुर बजार,"""तनहुँको पर्यटकीय नगरी बन्दीपुर बजार। पछिल्लो समय बन्दीपुर आन्तरिक तथा बाह्य पर्यटकको आकर्षणको केन्द्र बनेको छ । तस्बिरः कृष्ण न्यौपाने/रासस """
सार्वजनिक यातायातको मर्म,"""देश कति सभ्य छ, नागरिक कति सचेत छन् भन्ने कुरा त्यहाँको सार्वजनिक यातायातले देखाउँछ । हाम्रो सार्वजनिक यातायातको अवस्था भने दयनीय मात्र होइन चिन्ताजनक नै छ । नागरिक स्वयम् पनि सचेत हुन नसक्दा सार्वजनिक यातायातमा मनपरीले सीमा नाघेको छ । सार्वजनिक यातायात सुरक्षित र मर्यादित बन्न सकेन । यसमा निजी क्षेत्रको ठुलो लगानी छ । यसले धेरैलाई रोजगारी पनि दिएको छ । मुलुकको कठिन भौगोलिक अवस्थितिका साथै सडकको दुरवस्थाले गर्दा सार्वजनिक यातायात सहज बन्न सकेन । तैपनि यसको भरपर्दो विकल्प पनि छैन । सडक यातायात असुरक्षित बन्दा बर्सेनि हजारौँ नागरिकको अकालमा ज्यान गएको छ । अझ वर्षायाममा त सडक दुर्घटना चिन्ताको विषय बन्ने गर्छ । मनसुन सुरु भएसँगै बाढीपहिरोमा जान्छ । सडक भत्किने, भासिने र पहिरो जाने समस्या बढ्छ । यसै कारण सडक दुर्घटना झन् बढ्ने गरेको छ । दुर्घटना कम गर्न अग्रसर हुनुपर्ने व्यवसायी, चालक र सहचालकमा सुरक्षित व्यवसाय र सेवाभन्दा पैसाका लागि अस्वस्थ प्रतिस्पर्धा छ । सार्वजनिक यातायातमा सीमित व्यवसायीको एकाधिकार छ । यसमा अरूलाई छिर्न दिँदैनन् । मापदण्डविपरीतका सार्वजनिक सवारीसाधन चलाउने, मनपरी भाडा असुल्ने, यात्रुलाई दुव्र्यवहार गर्ने जस्ता घटना सामान्य भएका छन् । अनुगमनमा राज्यको उपस्थिति पनि कमजोर देखिएको छ । यस्ता अनेकौँ कारणले नेपालको सार्वजनिक यातायातमाथि प्रश्नचिह्न खडा भएको छ । एकाधिकार गर्न नपाएपछि गत महिना यातायात व्यवसायीले एकाएक देशव्यापी हडताल गरे । जेठ १९ र २० गते देशभर आवतजावत ठप्प हुँदा यात्रुले ठुलो सास्ती खेप्नु प¥यो । सरकार र व्यवसायीबिच वार्ता भयो । सर्वोच्च अदालतको अल्पकालीन आदेशसँगै व्यापक विरोधपछि हडताल फिर्ता भयो । हडतालको कारण भने गण्डकी प्रदेश सरकारले जारी गरेको ‘राइड सेयरिङ’ नियमावली थियो । विभिन्न मुलुकमा पछिल्लो समय प्रचलित ‘राइड सेयरिङ’ विरुद्ध देशभरकै यातायात अवरुद्ध पारियो । यो संविधानविरोधी काम थियो । नेपालको संविधानले अत्यावश्यक सेवामा बन्द, हडताल वा अवरोध गर्न रोकेको छ । अत्यावश्यक सेवा अवरुद्ध पार्नेलाई सजायसहित इजाजत रद्द हुने कानुनी व्यवस्था छ । नेपालमा सवारी दुर्घटनाबाट बर्सेनि ठुलो जनधनको क्षति हुने गरेको छ । सबैको सामूहिक प्रयासबाट सवारी दुर्घटना न्यूनीकरण नगर्दा यसले राष्ट्रिय समस्याकै रूप लिएको छ । प्रहरी प्रधान कार्यालयले सडक दुर्घटनाको कहालीलाग्दो तस्बिर प्रस्तुत गरेको छ । पछिल्लो पाँच वर्षमा मात्र सडक दुर्घटनामा १४ हजार ४८७ जनाको ज्यान गएको छ । एक लाख ७१ हजार ९५२ जना घाइते भएका छन् । दुर्घटनाबाट हुने गरेको भौतिक क्षतिको कुनै लेखाजोखा नै छैन । यो आफैँमा भयावह अवस्था हो । नागरिक सुरक्षा कति कमजोर छ भन्ने कुरा यसले देखाउँछ । आर्थिक वर्ष २०७६/७७ मा २५ हजार ७८८ वटा सडक दुर्घटनामा दुई हजार २९१ जनाको ज्यान गएको थियो । जसमध्ये एक हजार ८२३ जना पुरुष र ४६८ जना महिला छन् । दुर्घटना हुनेमा सार्वजनिक र भाडाका सवारीको सङ्ख्या १३ हजार ५८२ छ । आव २०७७/७८ मा २४ हजार ५३९ सवारी दुर्घटनामा दुई हजार ८८३ जनाको मृत्यु भयो । यसमध्ये दुई हजार ३६३ जना पुरुष र ५२० जना महिला थिए । दुर्घटना हुने सार्वजनिक तथा भाडाका सवारीको सङ्ख्या १३ हजार ४९५ थियो । त्यसै गरी आव २०८१/८२ को नौ महिनामा २२ हजार ८६० वटा सवारी दुर्घटनामा दुई हजार ७९ जनाको ज्यान गएको छ । जसमध्ये एक हजार ६२६ जना पुरुष र ४४३ जना महिला रहेका छन् । दुर्घटनामा परी ३५ हजार ७७८ जना घाइते भएका छन् । सडक दुर्घटनामा ज्यान गुमाउनेमध्ये अधिकांश २५ वर्षमाथि उमेर समूहका पुरुषको सङ्ख्या ८० प्रतिशतको हाराहारीमा रहेको पाइएको छ । सडक दुर्घटनामा दैनिक ८० वटा दुर्घटनामा हुने र औसतमा आठ जनाको मृत्यु हुने गरेको छ भने ७० जना घाइते हुने गरेका छन् । सडक दुर्घटना मुख्य कारण सवारी नियमको उल्लङ्घन, चालकको लापरबाही, तीव्र गति, मादक पदार्थ सेवन तथा सवारीसाधनको नियमित यान्त्रिक जाँच नहुनु रहेको छ । संयुक्त राष्ट्रसङ्घले सडक सुरक्षाका लागि सडकमा सुधार, चालकमा ज्ञान, सिप र मनोवृत्तिमा सुधार, सवारीसाधन कन्डिसन, उचित कानुनको विकास र लागु साथै दुर्घटनापछिको उद्धारलाई प्रभावकारी बनाउन सुझाव दिएको छ । अतः सार्वजनिक यातायातलाई सुरक्षित, भरपर्दो र मर्यादित बनाउन सबैको तत्परता आवश्यक छ । """
सुनचाँदी बजारः दुवै धातुको मूल्य घट्यो,"""काठमाडौँ,  असार  ६ गते ।  विगत केही दिनदेखि उच्च वृद्धि भएको सुनचाँदीको मूल्यमा बिहीबारदेखि सामान्य गिरावट आएको छ । बुधबारको तुलनामा बिहीबार सुन तोलामा रु. ४०० र चाँदीमा रु. २५ ले घटेकामा त्यति नै परिमाणको सुन र चाँदी आज क्रमशः रु. ८०० र रु. ५० ले घटेको छ । नेपाल सुनचाँदी व्यवसायी महासङ्घका अनुसार आज एक तोला सुनको मोल रु. एक लाख ९४ हजार ७०० सोही परिमाणको चाँदीको मोल रु. दुई हजार १५० निर्धारण भएको छ । बिहीबार प्रतितोला सुन रु. एक लाख ९५ हजार ५०० र चाँदी रु. दुई हजार २०० मा कारोबार भएको थियो । अन्तरराष्ट्रिय बजारमा आज एक औँस सुन तीन हजार ३०० अमेरिकी डलरमा खरिदबिक्री भइरहेको अन्तर्राष्ट्रिय सञ्चारमाध्यमले जनाएका छन् । रासस """
योग पूर्वीय ज्ञान र संस्कृतिको अभिन्न अंश : राष्ट्रपति,"""काठमाडौँ, असार ७ गते । राष्ट्रपति रामचन्द्र पौडेलले योग, ध्यान र साधनाले शरीर, मन र आत्मालाई सन्तुलनमा ल्याउँने तनावबाट मुक्त गराउने र सकारात्मक उर्जा प्राप्त हुने विश्वास गर्नुभएको छ । शनिबार अन्तर्राष्ट्रिय योग दिवसका अवसरमा शुभकामना सन्देश जारी गर्नुहुँदै राष्ट्रपति पौडेलले योगको माध्यमबाट हाम्रो दैनिक कार्य क्षमतामा वृद्धि हुने, रोग प्रतिरोधात्मक क्षमतामा वृद्धि हुने,सकारात्मक सोचको विकास हुने, आन्तरिक उर्जा प्राप्त हुने र आत्मप्रेरणा हासिल हुनेलगायत सकारात्मक गुणको विकास हुन सक्ने बताउनुभएको हो । उहाँले योगले मन र शरीरलाई जोड्नुका साथै ज्ञान, कर्म, चेतना एवम् स्थिरतातर्फ डोर्‍याउने भएकाले मानिसलाई स्वस्थ्यकर जीवनयापनका लागि शारीरिक, मानसिक र आध्यात्मिक रूपमा सबल बनाउन योग अभ्यासले सहयोग पुर्‍याउँने बताउनुभयो । योगलाई  शारीरिक अभ्यास तथा निश्‍चित नियम, विधि र प्रक्रियामा रही अपनाउने  वैज्ञानिक मानवीय जीवनशैली एवम् जीवनपद्धतिका रुपमा लिइन्छ विश्वलाई स्वास्थ्य, शान्ति र आत्मिक उन्नतिको बाटो देखाउने योगका सम्बन्धमा भएका अध्ययन, अनुसन्धान र  ऐतिहासिक तथा पुरातात्विक तथ्यहरूले  नेपाल योग भूमिको रूपमा रहेको पुष्टि हुँदै आएको देखिन्छ । ‘‘नेपालमा सांस्कृतिक क्षेत्रको भौतिक तथा अभौतिक सम्पदाहरूमा योग विज्ञानको प्रयोग भएको पाइन्छ । योगलाई मुलुकको राष्ट्रिय नीति, शैक्षिक पाठ्यक्रम तथा जनस्वास्थ्यको क्षेत्रमा अभिन्न अङ्गको रुपमा स्थापित गर्दै यस क्षेत्रको विकासमा थप कार्य गर्न आवश्यक रहेको म ठान्दछु ।’’ उहाँले भन्नुभयो, ‘‘विश्वव्यापी रुपमा एकता, शान्ति र स्वास्थ्यको सन्देश प्रवाह गर्ने योग हजारौं वर्ष पुरानो पूर्वीय ज्ञान र संस्कृतिको अभिन्न अंशको रुपमा रहेको देखिन्छ । विभिन्न कारणबाट मानिसमा देखिने तनाव तथा प्रदूषण र प्रतिस्पर्धा आदिबाट जटिल बन्दै गएको मानव जीवनलाई सहज, सरल र स्वस्थ्य बनाउन योग अभ्यासलाई जीवन शैलीका रुपमा उपयोग गर्न जरुरी छ ।’’ राष्ट्रपति पौडेलले अन्तर्राष्ट्रिय योग दिवस  (जुन २१) , २०२५ को अवसरमा स्वदेश तथा विदेशमा रहनु भएका सम्पूर्ण नेपाली दिदीबहिनी तथा दाजुभाइहरूमा सुख, शान्ति, समृद्धि एवम् सुस्वास्थ्यको हार्दिक शुभकामना व्यक्त गर्नुभएको छ । संयुक्त राष्ट्रसंघको महासभाबाट  सन् २०१४ को डिसेम्बर ११ का दिन पारित प्रस्ताव अनुसार सन् २०१५ देखि हरेक वर्ष जुन २१ लाई अन्तर्राष्ट्रिय योग दिवसको रूपमा मनाउन सुरू  गरिएको हो । यस वर्ष हामी ‘‘सिङ्गो पृथ्वी र मानव स्वास्थ्यका लागि योग’’ भन्ने आदर्श वाक्यका साथ योगको मर्म र भावनाबमोजिम विश्व योग दिवस मनाइरहेका छौं । """
रोगप्रतिरोधका लागि योग,"""गोरखापत्र समाचारदाता काठमाडौँ, असार ७ गते । राष्ट्रपति रामचन्द्र पौडेलले योग ध्यानले शरीर, मन र आत्मालाई सन्तुलनमा ल्याई तनावबाट मुक्त बनाएर सकारात्मक ऊर्जा प्राप्त हुने बताउनुभएको छ । अन्तर्राष्ट्रिय योग दिवसका अवसरमा विज्ञप्ति जारी गर्दै राष्ट्रपतिले योगका माध्यमबाट दैनिक कार्य क्षमतामा वृद्धि हुनुका साथै रोग प्रतिरोधात्मक क्षमता वृद्धि हुने विश्वास व्यक्त गर्नुभयो । राष्ट्रपतिले योग ध्यानले मन र शरीरलाई जोड्नुका साथै ज्ञान, कर्म, चेतना एवं स्थिरतातर्फ डो¥याउने भएकाले मानिसलाई स्वस्थकर जीवनयापन गर्न सहयोग गर्ने बताउनुभयो । उहाँले योग अभ्यासले शारीरिक, मानसिक र आध्यात्मिक रूपमा सबल बनाउन भूमिका खेल्ने बताउनुभयो । उहाँले भन्नुभयो, “विश्वलाई स्वास्थ्य, शान्ति र आत्मिक उन्नतिको बाटो देखाउने योगका सम्बन्धमा भएका अध्ययन, अनुसन्धान र ऐतिहासिक तथा पुरातात्त्विक तथ्यले नेपाल योग भूमिका रूपमा रहेको पुष्टि हुँदै आएको देखिन्छ ।” योग जीवनपद्धति उपराष्ट्रपति रामसहायप्रसाद यादवले योग शारीरिक अभ्यास मात्रै नभएर आममानिसको जीवन पद्धति नै भएको बताउनुभएको छ । उपराष्ट्रपतिले विश्वव्यापी रूपमा बढ्दो मानसिक तनाव, शरीरिक निष्क्रियता र जीवनशैलीजन्य समस्या समाधान गर्न योग प्रभावकारी हुने स्थापित भइसकेको बताउनुभयो ।   """
एमआरपीकेन्द्रित अनुगमन नरोकिने,"""काठमाडौँ, असार ७ गते । व्यापारी व्यवसायीबाट विरोध हुँदै आएको भए पनि वाणिज्य, आपूर्ति तथा उपभोक्ता संरक्षण विभागले अधिकतम खुद्रा बिक्री मूल्य (एमआरपी) को कार्यान्वयनलाई कडाइसाथ लागु गर्ने भएको छ । त्यसको अनुगमनलाई अझ प्रभावकारी बनाउने विभागले जनाएको छ । विभागले गत चैत २१ गतेदेखि एमआरपीकेन्द्रित अनुगमनलाई तीव्रता दिएकामा ९२ व्यवसायी प्रतिष्ठान कारबाहीमा परेका छन् । विभागका अनुसार असार ४ गतेसम्म ७१३ वटा व्यवसायी प्रतिष्ठानको अनुगमन भएकामा ९२ प्रतिष्ठानबाट झन्डै दुई करोड रुपियाँ बराबर जरिबाना तिराइएको छ । यस अवधिमा अनुगमन गरिएका व्यावसायिक फर्ममध्ये २६ वटाबाहेक सबैमा कुनै न कुनै समस्या देखिएकाले धेरैलाई तत्काल सुधार गर्न निर्देशन दिएको छ । विभागले ३०८ लाई सम्बन्धित कागजातसहित विभागमा उपस्थित हुन र २७८ वटा फर्म तथा उद्योगलाई सुधारको निर्देशन दिएको छ । विभागका महानिर्देशक कुमारप्रसाद दाहालले विभागको पछिल्लो एमआरपीसहित लेबल अनिवार्य गर्न केन्द्रित अनुगमनको उद्देश्य कारबाही गर्नुभन्दा पनि सचेत गराउनुभएकाले ठुलो सङ्ख्याका व्यवसायी प्रतिष्ठानलाई सुधारको निर्देशक र व्यवसायसँग सम्बन्धित कागजात माग गरिएको जानकारी दिनुभयो । एमआरपी कार्यान्वयनमा सानाभन्दा पनि ठुला व्यापारिक घरानाबाट विरोध भएको देख्दा आफू आश्चर्यमा परेको भन्दै महानिर्देशक दाहालले पछिल्लो पटक विभागले हरेक वस्तुमा एमआरपीसहित लेबल अनिवार्य गरेकामा कसैसँग कुनै लेनादेना नभएको दाबी गर्नुभयो । उहाँले सात वर्षअघि बनेको उपभोक्ता संरक्षण ऐन, २०७५ मा भएको व्यवस्था कार्यान्वयन गर्न मात्रै खोजिएको स्पष्ट पार्नुभयो । उहाँले कानुन कार्यान्वयन गर्न सबैको सहयोग हुनुपर्ने बताउनुभयो । उपभोक्ता संरक्षण ऐन, २०७५ मा उत्पादकले आफूले उत्पादन गरेका वस्तुमा तोकिएबमोजिम लेबलमा उल्लेख गर्नुपर्ने, सर्वसाधारणले बुझ्ने गरी नेपालभित्र उत्पादन भएका वस्तु भए उत्पादकले र पैठारी (आयात) गरिएका वस्तु भए पैठारीकर्ताले नेपाली वा अङ्ग्रेजी भाषामा एमआरपीसमेत लेख्नुपर्ने र सोबाहेक अन्य वस्तु बिक्रीवितरण गर्न नपाइने व्यवस्था छ । सो ऐन र अन्य प्रचलित कानुनको बर्खिलाप गरी केही उत्पादक र पैठारीकर्ताले बिनालेबलका उत्पादन बजारमा खुला बिक्रीवितरण गरेको विभागको अनुगमनबाट पाइएपछि विभागले एमआरपीसहित लेबललाई अनिवार्य गरेको महानिर्देशक दाहालले जानकारी दिनुभयो । महानिर्देशक दाहालले यस अवधिमा काठमाडौँ उपत्यकाभित्रका २८ वटा संस्थागत विद्यालयको स्थलगत अनुगमन गरी कागजातसहित विभागमा उपस्थित हुन निर्देशन दिएकोमा हालसम्म एउटा विद्यालयबाट मात्रै माग गरेको कागजात आएको जानकारी दिनुभयो । कागजात दिन अटेरी गर्ने विद्यालयका सम्बन्धमा स्थानीय तहबाट राय/प्रतिक्रियासहितको थप विवरणका विषयमा सम्बन्धित स्थानीय तहमा पत्राचार गरिएको र अन्य विवरण सम्बन्धित विद्यालयका शिक्षक, अभिभावक र विद्यार्थीमार्फत अध्ययन भइरहेको पनि उहाँले जानकारी दिनुभयो । यसैबिच विभागले शुक्रबार पत्रकार सम्मेलनमार्फत पछिल्ला दिनमा भएका गतिविधिबारे जानकारी गराएको छ । विभागले स्वच्छ र प्रतिस्पर्धी बजार कायम गर्ने उद्देश्य अनुरूप आफ्ना गतिविधि अगाडि बढाएकाले यसमा सञ्चार माध्यम, उपभोक्ता र नागरिक समाजलाई आग्रह गरेको छ । """
मुनमा युवा मन,"""नमुना संयुक्त राष्ट्रसङ्घ (मुन) सम्मेलनमा सहभागिताका लागि छनोट भएपछि कानुन विषयमा स्नातक छात्रा सम्पदा आचार्यलाई अब के गर्ने ? भन्ने समस्या आइलाग्यो । सम्मेलनमा आचार्यले युगान्डाको प्रतिनिधिको भूमिका निर्वाह गरेर सोही मुलुकको एजेन्डा सम्मेलनमा प्रस्तुत गर्नुपर्ने परिस्थिति बन्यो । विश्वमा शरणार्थीको सबैभन्दा धेरै समस्या रहेको मुलुकमध्ये युगान्डा छैटौँ स्थानमा पर्दछ । शरणार्थीका समस्यालाई प्राथमिकतासाथ सम्मेलनमा राख्नुपर्ने भएकाले विश्वमा शरणार्थीको अवस्था र आफ्नो मुलुकको अवस्थाबारे आचार्यले अध्ययन थाल्नुभयो । शरणार्थीका समस्या समाधानबारे विभिन्न मुलुकबाट विश्वमञ्चमा व्यक्त प्रतिबद्धता, संयुक्त राष्ट्रसङ्घलगायत अन्य मुलुकले गरेका सामूहिक तथा एकल प्रयासबारे थुप्रै सामग्री जुटाएर गत जेठमा काठमाडौँमा सम्पन्न सम्मेलनमा पूर्ण आत्मविश्वाससाथ आचार्य प्रस्तुत हुनुभएको थियो । आचार्य भन्नुहुन्छ, “मलाई जुन जिम्मेवारी दिइएको थियो, त्यसबारेमा मैले सम्मेलनमा त प्रस्तुत गरे नै, अब विश्व शरणार्थीका विषयमा म जुन मञ्चमा गएर पनि खुलस्त रूपमा बोल्न सक्ने भएको छु ।”सरल रूपमा सञ्चार गर्ने, समस्या पहिचान गरेर समाधानका लागि नेतृत्व लिने जस्ता विषयमा सम्मेलनबाट ज्ञान प्राप्त गरेको आचार्य बताउनुहुन्छ । सम्मेलनमै करुणा सापकोटाले दक्षिण अफ्रिकाका बारेमा खुलस्त रूपमा आफ्नो धारणा राख्नुभएको थियो । गोविन्दविक्रम थापाले टर्कीको राष्ट्र प्रमुख बनेर संयुक्त राष्ट्रसङ्घमा आफ्नो मुलुकको धारणा राख्नुभयो । सम्मेलनका सहभागीले पनि यसरी नै आफूलाई जिम्मेवारी दिइएको मुलुक र समस्याका बारेमा अध्ययन गरेर सम्मेलनमा आफ्नो धारणा राख्नुभयो । संयुक्त राष्ट्रसङ्घको महासभामा सहभागी भएपछि सदस्य राष्ट्रका प्रमुखले जसरी आफ्ना एजेन्डा राख्छन्, त्यसरी नै मुन सम्मेलनमा सहभागी हुने सबै जसो सदस्यलाई राष्ट्रसङ्घमा सहभागी हुने कुनै न कुनै मुलुकको प्रतिनिधिको पहिचान दिइन्छ र सोही अनुसार एजेन्डा तय गरेर सम्मेलनमा प्रस्तुत गर्न लगाइन्छ । आफूलाई दिइएको जिम्मेवारी पूरा गर्न सम्मेलनका सहभागीले प्रशस्त अध्ययन गर्नु पर्छ, राष्ट्रसङ्घको महासभामा प्रस्तुत हुने शैलीमै आफ्नो कुरा शिष्ट, सभ्य र पूर्ण आत्मविश्वाससाथ राख्न सक्नु पर्छ । अमेरिकाको न्युयोर्कमा हुने संयुक्त राष्ट्रसङ्घको महासभा जसरी सञ्चालन हुन्छ, त्यसरी नै मुन सम्मेलन सम्पन्न गरिन्छ । सहभागीका अनुसार न्युयोर्कमा सम्पन्न हुने राष्ट्रसङ्घको महासभालाई यतैबाट नियाल्ने यो उपयुक्त मौका हो । हरेक वर्ष हुने यस्ता कार्यक्रिममा युएनकै मोडलमा एक जना महासचिव तथा एक जना महानिर्देशक पनि चयन गरिन्छ । साथै युएनका विभिन्न स्थायी समितिको झल्को दिने युएनमा जसरी नै समितिको प्रमुख र सदस्य चयन यही कार्यक्रममार्फत गरिन्छ । यस पटकको मुन सम्मेलनमा दिवससिंह खड्का महासचिव तथा अनुराधा थापा महानिर्देशक चुनिनुभएको थियो । अनुराधा थापा यस्ता कार्यक्रम अन्तर्राष्ट्रिय सम्बन्ध, कूटनीति, नेतृत्व विकास र समस्या समाधानका विषयमा युवाले प्रशस्त ज्ञान हासिल गर्ने उपयुक्त थलो भएको बताउनुहुन्छ । विश्व बुझ्ने र सिक्ने मोडेल संयुक्त राष्ट्रसङ्घ सम्मेलनलाई मोडेल युएन अर्थात् एमयुएन भनिन्छ । संयुक्त राष्ट्रसङ्घको सम्मेलनमा पुगिसक्नुभएका मदन राईका अनुसार यो एक शैक्षिक अभियान जस्तै हो । जसले विद्यार्थीलाई कूटनीति, अन्तर्राष्ट्रिय सम्बन्ध, विश्वव्यापी मुद्दा, ती मुद्दा समाधानका उपाय, समस्या समाधानमा अग्रसरता लिन प्रेरणा दिने तथा यस्ता विषयमा संयुक्त राष्ट्रसङ्घ कसरी सञ्चालन गरिन्छ भन्ने विषय सिकाउँछ । मुन सम्मेलनका समयमा सहभागी प्रतिनिधिले विश्वव्यापी मुद्दामा सहकार्य गर्छन् । ती मुद्दाको प्रस्तुतिमा अनुभव आदानप्रदान गर्छन् तथा नमुनाका रूपमा आफू सहभागी भएको मुलुक तथा संस्थाबाट प्रतिनिधिको भूमिका निर्वाहसमेत गर्छन् । यस्ता सम्मेलनले सहभागीमा अनुसन्धान गर्न, सार्वजनिक भाषण तथा बहस गर्दै लेखन, आलोचनात्मक सोच, समूह कार्य र नेतृत्वका लागि समेत प्रेरणा दिन्छ । फरक फरक मुलुकको प्रतिनिधिको भूमिकामा रहेका साथीको प्रस्तुति सुन्न र सोही अनुसार आफूलाई थप परिष्कृत पार्ने अवसर पनि सम्मेलनबाट पाइन्छ । विद्यार्थीलाई यस्ता अतिरिक्त क्रियाकलापमा सहभागी गराउन केही विद्यालयले त यसलाई आफ्नो कक्षामा पाठ्यक्रमका रूपमा समावेश गराएर पढाउनेसमेत गरेका छन् । यसको उद्देश्य विश्वव्यापी मुद्दाको गहिरो बुझाइ र नागरिक संलग्नतालाई प्रोत्साहित गर्नु रहेको संयुक्त राष्ट्रसङ्घको युवा तथा विद्यार्थी सङ्घका अध्यक्षसमेत रहनुभएका राई बताउनुहुन्छ । उहाँका अनुसार सम्मेलनमा सहभागी हुने प्रतिनिधिले अनुसन्धान सञ्चालन गरेर, स्थितिपत्रको मसौदा तयार गरेर र नीति प्रस्ताव तर्जुमा गरेर सम्मेलनको तयारी गर्छन् ।  मुन सम्मेलन प्राथमिकदेखि विश्वविद्यालय तहसम्मका विद्यार्थी सहभागी गराएर सञ्चालन गरिन्छ । पछिल्लो समय धेरै स्कुल तथा क्याम्पसले आफ्नै विद्यार्थीलाई सहभागी गराएर यस्तो सम्मेलन सम्पन्न गर्ने गरेका छन् । जहाँ प्रतिनिधि सामान्यतया आफ्नो स्कुल वा विश्वविद्यालयबाट प्रतिनिधिमण्डलका रूपमा सम्मेलनमा उपस्थित हुन्छन्, यद्यपि स्वतन्त्र सहभागीका रूपमा भाग लिन पनि बन्देज छैन । विद्यार्थीको उमेर अनुसार सम्मेलन सञ्चालन गर्ने विधि तथा त्यहाँ छलफल हुने विषय वा एजेन्डा पनि फरक फरक हुन्छन् । यस पटकको मुन सम्मेलनमा महानिर्देशक बन्नुभएका थापाका अनुसार संयुक्त राष्ट्रसङ्घका बारेमा जान्ने सबैभन्दा उत्तम उपाय भनेको मुन सम्मेलन हो । स्कुल तथा क्याम्पसले यस्ता सम्मेलनको आयोजना गरेर युएनको शैलीमा विद्यार्थीलाई छलफलमा अभ्यस्त गराउने गरेका छन् । नेपालमा करिब १५ वर्षअघि मुनको सुरुवात भएको मानिन्छ । काठमाडौँ विश्वविद्यालयले सन् २००२ मा पहिलो पटक मुन सम्मेलनको आयोजना गरेको थियो । त्यसपछि विभिन्न शैक्षिक संस्थाले यसलाई छुट्टाछुट्टै तरिकाले सञ्चालन गरिरहेको पाइन्छ । विगतका सम्मेलनमा पनि आजको जस्तै आणविक हतियार, विश्वमा देखिएको शरणार्थी समस्या र युद्धपछिको पुनर्निर्माणसम्बन्धी बहस समावेश गरिएका थिए । जुन विषय हिजोआजको नमुना सम्मेलनमा पनि उत्तिकै महìवका साथ प्रस्तुत हुने गरेको छ । पछिल्लो समय विश्वका हरेक मुलुकले निकै प्राथमिकता दिएको र चासोका साथ हेरिएको दिगो विकास लक्ष्य, कूटनीतिक आयाम, साझा अन्तर्राष्ट्रिय सवाल, जलवायु परिवर्तन, मानव अधिकार, सुरक्षालगायतका विषयमा पनि युवालाई प्रशिक्षित गराउन यस्ता सम्मेलन फलदायी रहेको छ । सुरुवाती वर्षमा संयुक्त राष्ट्रसङ्घ (युएन) यस्ता सम्मेलनमा सहभागीसमेत हुँदैनथ्यो । पछिल्ला दिनमा युएनले यो सम्मेलनलाई अनुमोदन गरेको छ । नेपालमा पनि सरकारीस्तरबाट विगतका वर्षदेखि नै राष्ट्रिय युवा परिषद्को संयोजन र विभिन्न सामाजिक संस्थाको सहकार्यमा मुन सम्मेलनको आयोजना हुने गरेको छ । परिषद्का कार्यकारी उपाध्यक्ष सुरेन्द्र बस्नेत मुन सम्मेलनका लागि अहिले संयुक्त राष्ट्रसङ्घले निर्देशिका नै जारी गरेर व्यवस्थित गरेको बताउनुहुन्छ । साथै संयुक्त राष्ट्रसङ्घले यस्ता सम्मेलनलाई व्यवस्थित गर्न छुट्टै युएन युथ अफिसको समेत स्थापना गरेको छ । विश्वमा मुन अहिले भनिँदै आएको मुनको सुरुवात सन् १९२१ मा पहिलो पटक बेलायतको अक्सफोर्ड विश्वविद्यालयमा भएको थियो । त्यतिबेला लिग अफ नेसन नै अस्तित्वमा रहेका कारण उक्त सम्मेलनलाई मोडल लिग अफ नेसन भनिएको थियो । लिग नेसनकै झल्को दिने गरी त्यसबेलाको सम्मेलन सम्पन्न भएको थियो ।  त्यस्तै सन् १९२३ मा हार्वर्ड विश्वविद्यालयको लिबरल क्लबले पहिलो अमेरिकी अन्तर्राष्ट्रिय सभाको आयोजना गरेको थियो । जसलाई संयुक्त राज्य अमेरिकामा हालको मोडेल संयुक्त राष्ट्रसङ्घको सुरुवात गर्ने श्रेय दिने गरिन्छ । दोस्रो विश्वयुद्धको अन्त्यपछि सन् १९४५ मा संयुक्त राष्ट्रसङ्घ (युएन) को स्थापना भएपछि नमुना संयुक्त राष्ट्रसङ्घ अभ्यास कार्यव्रmम अर्थात् मोडल युनाइटेड नेसन (मुन) को सुरुवात गरिएको थियो । युएनको स्थापनापछि पहिलो पटक सन् १९४९ मा अमेरिकाको स्वाथमोर कलेजमा भएको सम्मेलनलाई पहिलो मुन सम्मेलन नामकरण गरिएको थियो । सुरुवाती दिनमा मोडल युएनको अनुगमन तथा सुरपरिवेक्षणको काम युएनले गर्न भ्याएको थिएन । संयुक्त राष्ट्रसङ्घकै सहआयोजनामा भने सन् २००० मा अमेरिकाको न्युयोर्क सहरमा मुन सम्मेलनको आयोजना भएको थियो । जहाँ संयुक्त राष्ट्रसङ्घको हेड क्वाटरसमेत रहेको छ । त्यसपछि संयुक्त राष्ट्रसङ्घले सन् २००९ देखि सन् २०११ मुन सम्मेलन सञ्चालनका लागि नयाँ नियम बनाएको पाइन्छ । हाल सञ्चालन हुने नमुना सम्मेलन सोही निर्देशिकाबाट निर्देशित हुने गर्दछ । """
योगले बनाउँछ निरोग,"""गत एघार वर्षदेखि अन्तर्राष्ट्रिय योग दिवस बडो उत्साहका साथ मनाउँदै आइरहेका छौँ । निःशुल्क अथवा अति नै न्यून खर्चमा शरीरभित्र रहेका अनेकौँ रोगको उपचार यसबाट सहजै रूपमा सम्भव भएकाले यसप्रति आकर्षण बढ्दै गएको छ । नियमित रूपमा योग गर्नाले रोगको सम्भावनालाई नै समाप्त गर्न सकिन्छ । योगको माध्यमबाट विश्वका करोडौँ मानिस लाभान्वित भएका छन् । वर्तमान अवस्थामा योगिक विज्ञान जति महत्वपूर्ण साबित भइरहेको छ, यसअघि यो यति बढी महत्वपूर्ण थिएन । वर्तमान अवस्थामा हामीसँग विज्ञान एवं प्रविधिका तमाम साधन उपलब्ध छन्, जो विश्वको निर्माण एवं विध्वंस दुवै गर्न सक्षम छ र गरिरहेको छ पनि । यस्तो अवस्थामा यो निकै महत्वपूर्ण हुन जान्छ कि हामीलाई जीवनप्रति जागरुकता एवं यस्तो भाव कायम रहोस् ताकि हामी प्रत्येक प्राणीमा आफ्नै शरीरको अंश रहेको अनुभूति गर्न सकौँ । यदि मानव जाति आफ्नो जीवनमा एकात्मकतालाई तथा जीवनको योगलाई सम्झिरहेका छन्, त्यसको अनुभूति गरिरहेका छन् भने विश्वमा अवश्य पनि ठुलो परिवर्तन आउन सक्ने छ । जीवनप्रतिको आफ्नो दृष्टिकोणमा परिवर्तन ल्याउन, व्यापकतामा कमी ल्याएर मात्रै मानव जातिका सबैखालै समस्याको समाधान सम्भव छ । मानव कल्याण एवं आत्मिक विकासको दिशामा यसले ठुलो परिवर्तन ल्याउने निश्चित छ । योगमा तनावरहित मस्तिष्क एवं स्वस्थ शरीरको मूल तत्व केन्द्रित रहेको हुन्छ । योग भनेको जोड्नु हो । योगले प्रेम, अहिंसा करुणा एवं सबैलाई सँगसँगै लिएर अगाडि बढ्ने भाव आफूमा केन्द्रित गरेको हुन्छ । आन्तरिक एवं आत्मिक विकास तथा मानव कल्याणसँग जोडिएको विज्ञान हाम्रो भावी पुस्ताका निम्ति ठुलो निधि साबित हुन सक्छ । योग हाम्रो विरासत हो । नेपाल एवं भारत दुई छुट्टा छुट्टै स्वतन्त्र अस्तित्वको देश अवश्य पनि छन् तर हिन्दु धर्म, संस्कृति, पुराण, वेद, उपनिषद्, देवी देवता, तीर्थस्थल महान् ऋषिमुनिहरू हाम्रा निम्ति एक समान पुजनीय, आदरणीय एवं प्रातः स्मरणीय छन् । योगको बारेमा विश्वजगत्लाई अवगत गराउने काम विगतमा पनि नभएका होइनन् तर त्यो साह्रै सीमित थियो । भारतका प्रधानमन्त्री नरेन्द्र मोदीले जब आफ्नो अमेरिकाका यात्रा दौरान तथा संयुक्त राष्ट्रसङ्घमा योगको महत्वबारे विश्वजगत्लाई राम्ररी सम्झाउने काम गरे अनि यसले विश्वव्यापी मान्यता हासिल ग¥यो । इस्लामिक देशसहित विश्वका झन्डै दुई सय देशले अन्तर्राष्ट्रिय योग दिवस मनाउँदै आएका छन् । साउदी अरब र इरान जस्ता कट्टर इस्लामिक देशहरूमा पनि राजकीय स्तरबाट यसको आयोजना भइरहेका छन् । हाम्रो महान् ऋषिमुनिप्रति पनि हामीले कृतज्ञता ज्ञापन गर्नु उचित हुने छ । सनातन धर्म एवं चिन्तन पद्धतिले विश्व समुदायलाई धेरै थोक दिएको छ । जसमा योग, शाकाहारी जीवनशैली, सत्य, अहिंसाको प्रयोग जस्ता विषय पनि छन् । गणित, विज्ञान एवं खगोलको क्षेत्रमा पनि यसले विश्वजगत्लाई धेरै थोक दिएको छ । योग शरीर एवं मनलाई स्वस्थ राख्ने एउटा वैज्ञानिक माध्यम हो । भनिन्छ मार्सल आर्टका जनक पनि हिन्दु र बौद्ध सन्त नै थिए । हिन्दु संस्कृति जस्तै युनान, मिश्र, अरब एवं अनेकौँ संस्कृतिले विश्वजगत्लाई केही न केही अमूल्य निधि प्रदान गरेको छ । शून्य र दशमलवको प्रयोगको थालनी पनि यहीबाट भएको हो । योगका सूत्रमा आस्था एवं अन्धविश्वासका निम्ति ठाउँ छैन यो पनि गणित र विज्ञान जस्तै प्रयोगमा आधारित छ । प्रयोगबाटै विश्वास गर्न सकिन्छ । दर्शन एवं विज्ञान सङ्कीर्ण हुनै सक्दैन । योग परम स्वास्थ्यको विज्ञान हो तथा अनन्तको दर्शन पनि हो । अस्तित्व असीमित एवं अनन्त छन् । हामी सबै एकाइ मात्रै हो जबकि अस्तित्व सम्पूर्ण । एकाइ हुनु दुःख हो भने अनन्त हुन आनन्द हो । योग एकाइमा आनन्दको अनुभूति हुने गर्छ । योगको सोझो अर्थ हो जोड्नु । पतञ्जली (इसापूर्व १८४–१८५) ले योग सूत्र लेखेका थिए तर योग पतञ्जलीभन्दा पनि प्राचीन हो । मनुस्य एवं ब्रह्माण्डको एकात्मक दर्शनको यो विज्ञान भारत वर्षबाटै सुरु भएको हो । विश्वका अनेकौँ देशले यसलाई अपनाउने काम गरे तथा यसलाई योगको ठाउँमा योगा भन्ने गरे । योग विज्ञानले अन्तर्राष्ट्रिय महत्व एवं मान्यता पाउनुबाट यस क्षेत्रले खुसी मनाउनु पर्ने हो । योगको विस्तार एवं प्रभावसँगै यस क्षेत्रको महत्व पनि बढ्ने छ । मीमांसा, न्याय वैदेशिक साङ्ख्य वेदान्त एवं योग भारत वर्षका सात प्राचीन दर्शन हुन् । बुद्ध र जैन दर्शनको थालनी पनि यहीबाट भएको हो तर साङ्ख्य एवं योग प्राचीन दर्शन हो । स्वस्थ शरीर एवं एकाग्र मन आदिम अभिलाषा हो । शायद त्यही भएर वैदिक ऋषिहरू काम गर्दा गर्दै एक सय वर्षसम्म बाँच्ने अभिलाषा गर्दथे । जुन २१ का दिन पृथ्वीमाथि सूर्यको उपस्थिति निकै लामो समयसम्म हुने गर्छ । सम्भवतः यिनै कारणले होला यसै दिनलाई अन्तर्राष्ट्रिय योग दिवस मनाउने निर्णय राष्ट्रसङ्घले गरेको हुन सक्छ । यस भन्दाअघि सन् २०११ मा भारतको दक्षिणी प्राप्त बेंगलुरुमा विश्वका केही योग गुरुको बैठकमा पनि २१ जुनका दिनलाई योग दिवसको रूपमा मनाउने निर्णय गरिएको थियो । सूर्यलाई ऊर्जाको सबैभन्दा ठुलो एवं अक्षयस्रोत मानिन्छ । पृथ्वीमा उसको लामो उपस्थितिले त्यस दिन सबैभन्दा बढी ऊर्जाको स्रोत प्राप्त हुने विश्वास गरिन्छ । हामी आफ्नो योगको पद्धति एवं त्यसको परिणामलाई सोझो रूपमा ऊर्जासँग जोडेर हेर्ने गर्दछौँ । जबकि यथार्थमा योगको अर्थ त जोड्नु हुन्छ । ऊर्जामा वृद्धिको पहिलो सिद्धान्त हो, कसैसँग जोडिनु तथा अन्यलाई समेत जोड्नु । जसमा जति जोडिने तथा जोड्न सक्ने योग्यता हुन्छ त्यो त्यति नै क्षमतावान् पनि कहलिन्छ । ऊर्जामा वृद्धिका निम्ति मात्रै जोडिनु नै पर्याप्त होइन । त्यसलाई दिशा र गतिको पनि आवश्यकता पर्छ । एक आपसमा जोडिनेको दिशा पनि एउटै हुनु पर्छ । जोड्नु त्यतिबेला मात्रै सम्भव हुन सक्छ, जब दुवैको दिशामा एउटा मात्रै रहेको हुन्छ । जोडिएपछि दिशा भिन्दाभिन्दै भयो भने ऊर्जाको क्षरण मात्रै हुन्छ । योगको मूल उद्देश्य व्यक्तिको शारीरिक, मानसिक एवं आत्मिक ऊर्जामा वृद्धि गरी व्यक्तिलाई त्यसको क्षमताको उच्चतम विन्दुसम्म पु¥याउनु हो । यसका निम्ति योग दिशा तथा जोड्नुको सिद्धान्तलाई सँगसँगै लिएर हिँड्ने गर्छ । योग मुख्यतः शरीर, मन एवं आत्मा यी तीनलाई कुनै एउटा निश्चित विन्दुसम्म एकजुट गर्ने प्रक्रिया पनि हो । ऊर्जाका हाम्रा यी तीनवटै उत्पादन केन्द्र बेग्लाबेग्लै दिशामा काम गरिरहेका हुन्छन् तर योग तीन वटैलाई प्राप्त भइरहेको हुन्छ । योगमा मनलाई प्राण (श्वास) सित सामन्जस्य स्थापित गरिन्छ । यसको परिणामस्वरूप व्यक्ति न केवल शारीरिक, मानसिक एवं आत्मिक रूपमा बढी प्रबल हुन जान्छन्, अपितु तिनको शारीरिक स्वास्थ्यमा पनि वृद्धि हुने गर्छ । जब व्यक्ति यी तीन वटै माथि नियन्त्रण स्थापित गरी यीमध्ये कुनै पनि काममा आफूलाई लगाउने गर्छ अनि कार्यको गुणस्तर तथा सङ्ख्याको दृष्टिमा पनि कैयौँ गुणा वृद्धि हुन जान्छ । यो नै सूर्यको ऊर्जा एवं योगको पद्धति सँगको सम्बन्ध पनि हो । आममान्यता यही रहिआएको छ कि महर्षि पतञ्जलीले नै आधुनिक योगको आधार खडा गरेका थिए तर बृहतारण्यक उपनिषद्मा पनि श्वासमाथि नियन्त्रण गर्ने विषयमा विस्तार पूर्वक वर्णन गरिएको पाइन्छ । हाम्रा पुर्खाहरूले अशान्त मनलाई शान्त पार्नका निम्ति यस पद्धतिको आविष्कार गरेका थिए । वर्तमान अवस्थामा विश्वका चिकित्साशास्त्री वर्तमानको जीवनशैलीलाई प्रत्येक रोगको कारण मानेका छन् तर यसको सरल समाधान भनेको योग नै हो । योगले विश्वव्यापी मान्यता प्राप्त गरेको छ । योग हाम्रो धरोहर हो र यसमाथि हामीले गर्व गर्न सक्नु पर्छ । बेरोजगार युवाका निम्ति यो एउटा नयाँ अवसर पनि साबित हुन सक्छ । कठिन परिश्रम गरेर विदेशमा केही सीमित पैसा कमाउनुभन्दा मान सम्मानसहित काम पाउने गरी काम गर्नुमा के को लाज र सङ्कोच ? योगलाई अन्य धर्मावलम्बीले आत्मसात् गरी यसबाट लाभ उठाउन सक्छन् । भाषा, बोली, पहिरन, पानी, जमिन तथा जीवनको कुनै धर्म हुँदैन । ११ डिसेम्बर २०१४ मा संयुक्त राष्ट्रसङ्घको महासभाले आफ्नो प्रस्तावमा भनेको छ, ‘योग मानव स्वास्थ्य एवं स्वस्थ जीवनशैलीको बारेमा समग्र दृष्टिकोण व्यक्त गर्छ । यसबाट हुने लाभको प्रसार विश्वको जनसङ्ख्याका निम्ति कल्याणकारी साबित हुने छ ।’ संयुक्त राष्ट्रसङ्घका तत्कालीन महासचिव वान की मुनले पनि योग विचार तथा कर्मको अदभूत सामञ्जस्य भएको तथा स्वास्थ्यका लागि आवश्यक भएको बताउनुभएको थियो । योगबाट शान्ति एवं विकासमा योगदान मिल्छ । यसले मानिसलाई तनावमुक्त गर्छ । उहाँले सबै सदस्य देशसँग योगको प्रोत्साहनका लागि सहयोग गर्न अनुरोध पनि गर्नुभएको थियो । विश्वका अनेकाँै देश तथा विश्वविद्यालयमा अनुसन्धानमार्फत यो सिद्धान्त प्रतिपादित गरिएको छ कि योग शारीरिक स्वास्थ्य, मानसिक तनावबाट बचाउ गर्नुका साथै मानसिक शान्ति प्रदान गर्नमा पनि सक्षम छ । विश्वप्रसिद्ध उमेरिकी वोस्टन विश्वविद्यालयको स्कुल अफ मेडिसिनद्वारा मई २०१२ मा प्रकाशित मेडिकल हाइपोथिसिस जर्नलमा यो प्रतिपादित गरिएको थियो कि पुरानो रोग तथा दुर्घटनापश्चात् सामान्य हुने तनाव मुक्तिका निम्ति योग निकै प्रभावशाली साबित हुन सक्छ । किनभने योग ‘सेंटुल नर्भस सिस्टम’ को आधार मानिएको तन्तीका भेगर्स नर्वलाई प्रचुर मात्रा ऊर्जा प्रदान गर्छ । त्यसै गरी हार्वर्ड विश्वविद्यालयको एक अनुसन्धानले पनि योगलाई यस्ता स्वास्थ्यजन्य रोगको समाधानमा सर्वाधिक सक्षम मानेको छ । योगले एक किसिमको पश्चिमेली मानसिकताबाट प्रभावित तथा कथित आधुनिक सोचको तीन आयामलाई बदलिदिन्छ जस्तो कि पश्चिमेलीहरूको विचारमा शारीरिक समस्याका समाधान बाहिरबाट हुन्छ भने मान्यता राख्छ । जबकि योगले के सिकाउँछ भने यसको समाधान मुख्यतः शरीरको भित्रबाट हुन्छ । हामी सङ्घर्ष गरेर मात्रै सुख शान्ति हासिल गर्न सक्छौँ तर योगको अनुसार प्रकृतिसँग तादात्मय स्थापित गरेर पनि हामी सुख एवं शान्ति प्राप्त गर्न सक्छाैँ । मानसिक व्यवस्था कायम गरी रोग स्वस्थ रहनका निम्ति रोगको उपचार गर्नुपर्ने मान्यता विपरीत एउटा निश्चित शारीरिक एवं मानसिक व्यवस्था कायम गरी रोगलाई लाग्न दिनबाट नै धेरै हदसम्म रोक्न सकिन्छ । एक किसिमले योग एउटा यस्तो माध्यम हो, जसले बिनाधन खर्च व्यक्तिलाई स्वस्थता प्रदान गर्न सक्छ । यो समाजका निर्धन वर्गका निम्ति वरदान साबित हुन सक्छ । सनातन धर्म संस्कृतिको सार्थक उपयोग हाम्रा निम्ति सफ्ट पावर पनि साबित हुन सक्छ । """
पाँच करोड सत्तरी लाख राजस्व सङ्कलन,"""भारदह समाचारदाता भारदह (सप्तरी), असार ७ गते । राजविराज भन्सार कार्यालयले २०८१ साउनदेखि २०८२ जेठ मसान्तसम्म ११ महिनामा पाँच करोड ७० लाख २९ हजार राजस्व सङ्कलन गरेको छ । आर्थिक वर्ष २०८१/८२ मा आठ करोड ८१ लाख ७९ हजार राजस्व सङ्कलन गर्ने लक्ष्य भए पनि जेठसम्म ६४ प्रतिशत मात्र राजस्व सङ्कलन भएको राजविराज भन्सार कार्यालयको तथ्याङ्कले देखाएको छ  । आव २०८०÷८१ मा यस कार्यालयले छ करोड ५० लाख ३४ हजार राजस्व सङ्कलन गर्ने लक्ष्य रहेकोमा आठ करोड सात लाख ४७ हजार अर्थात् १२४.१६ प्रतिशत राजस्व सङ्कलन गरेको कार्यालयका भन्सार अधिकृत सत्यनारायण सिंंहले बताउनुभयो । बढ्दो भन्सार छल्ने प्रवृत्ति र खुला सीमानाकाका कारण यस पटक लक्ष्य अनुसार राजस्व सङ्कलन हुन नसकेको उहाँले बताउनुभयो । केही साना गाडीबाहेक ठुला गाडी र सामान लिएर व्यापारी भन्सार तिर्न नआउने गरेको र मिलेमतो र चोरबाटोबाट सामान पास गर्ने प्रवृत्तिका कारण प्रयास गर्दागर्दै पनि लक्ष्य अनुसार राजस्व सङ्कलन गर्न नसकेको उहाँको भनाइ छ । उहाँले भन्नुभयो, “सीमामा कडाइ गर्ने र सबैले इमानदारीपूर्वक राजस्व तिरे भने अर्बांै राजस्व सङ्कलन गर्न सक्ने जिल्ला सप्तरी हो । राजस्व सङ्कलनका लागि सबै सरोकारवाला निकायको साथ र सहयोग आवश्यक हुन्छ ।” चालु आवमा सशस्त्र प्रहरीमार्फत २६३, नेपाल प्रहरीमार्फत ५३ तथा भन्सार कार्यालयमार्फत आएको ९२ गरी जम्मा ४०८ मुद्दामा यस कार्यालयमार्फत प्रव्रिmया पु¥याएर ३१३ मुद्दा फैसला गरिएको उहाँले जानकारी दिनुभयो । कर्मचारी अभावमा पनि काम गर्न कठिनाइ भएको उहाँको भनाइ छ । कार्यालयमा अधिकृत एक, सुब्बा आठ, लेखापाल एक, कम्प्युटर अपरेटर एक, सवारीचालक एक र कार्यालय सहयोगी १० जनाको दरबन्दी रहेकामा अधिकृत एक, सुब्बा तीन, लेखापाल एक, कार्यालय सहयोगी दुई, कम्प्युटर अपरेटर दुइै र सवारीचालक एक जना कार्यरत छन् । कर्मचारी अभावकै कारण सुब्बाको नेतृत्वमा रहेको छोटी भन्सार कार्यालय सहयोगीको भर पर्नु परेको उहाँले बताउनुभयो । उहाँले भन्नुभयो, “सुब्बा नभएको ठाउँमा कार्यालय सहयोगीलाई पठाउनुपर्ने बाध्यता छ ।” """
"चोभार गल्छीमा गेग्रान, बाढी थुनिने जोखिम","""काठमाडौँ, असार ४ गते । सङ्घीय सरकारका निकाय र स्थानीय सरकारबिच समन्वय नहुँदा काठमाडौँ उपत्यकाको चोभारस्थित गल्छीमा थुप्रिएको माटो, बालुवा, ढुङ्गासहित गेग्रान हटाउन ढिलाइ भएको छ । काठमाडौँ कीर्तिपुर वडा नं. ६ र ललितपुर महानगरपालिका वडा नं. १८ स्थित बागमती नदी बहाव क्षेत्रमा थुप्रिएको गेग्रान व्यवस्थापनमा अलमल भएको हो । २०८१ असोज १० देखि १३ गतेसम्मको भीषण वर्षा र बाढीले लगेको ठुला ढुङ्गा, लेदो र बलौटे माटो चोभार गल्छीको मुखैमा ठोस भएर बसेको छ । वर्षा र बाढी आएको बेला माथिबाट पहिरो खस्ने र त्यहाँ रुख अड्किए काठमाडौँ डुबानमा पर्न सक्ने चिन्ता छ । वर्षा र बाढी सुरु भए पनि सहरी विकास मन्त्रालय अन्तर्गत अधिकारसम्पन्न बागमती सभ्यता एकीकृत विकास समिति, गृह मन्त्रालय अन्तर्गत राष्ट्रिय विपत् जोखिम न्यूनीकरण तथा व्यवस्थापन प्राधिकरण, ललितपुर महानगरसँग कीर्तिपुर नगरपालिकाको कुरा नमिल्दा गल्छी आसपासको बागमती बहाव क्षेत्रको अवरोध कायमै छ । राष्ट्रिय विपत् जोखिम न्यूनीकरण तथा व्यवस्थापन प्राधिकरणको जेठ १४ गते सम्पन्न बैठकले ‘चोभार गल्छी साँघुरो भई २०८१ असोज १० देखि १३ गतेसम्म परेको वर्षाका कारण बागमती नदीमा पानीको सतह बढ्न गई काठमाडौँ उपत्यकाका नख्खु, कुलेश्वर, थापाथली, बल्खुलगायतका भूभागमा डुबान भएको हुँदा पुनः उक्त प्रकारको क्षति हुन नदिन नेपाली सेनाबाट सहयोग लिई चोभार गल्छीमा रहेको अवरोध हटाउन सहरी विकास मन्त्रालयलाई निर्देशन दिने’ निर्णय गरेको थियो तर कीर्तिपुर नगरपालिकाका प्रमुख कृष्णमान डङ्गोल र उपप्रमुख शुभलक्ष्मी शाक्य (सुनिता) ऐतिहासिक र पुरातात्त्विक महत्वको चोभार गल्छी ‘साँघुरो भएको’ भन्ने विषय गलत भएको तर्क गर्दै अध्ययनबिना खोल्न नदिइने बताउनुहुन्छ । प्रमुख डङ्गोलले भन्नुभयो, “चोभार गल्छीका सम्बन्धमा चर्चा सुनेको हुँ तर औपचारिक रूपमा सम्बन्धित निकायबाट कुनै पत्र वा जानकारी आएको छैन । समन्वयबिना चोभारको गल्छीमा कुनै काम अघि बढाउन सकिँदैन ।” उपप्रमुख शाक्यले पनि चोभारको गल्छी खोल्ने भनेर भइरहेको चर्चापछि स्थानीयले आपत्ति व्यक्त गरेको बताउँदै स्थानीय तहसँग समन्वय र पुरातात्त्विक अध्ययनबिना कुनै काम अघि बढाइए स्वीकार्य नहुने चेतावनी दिनुभयो । ‘गेग्रान हटाउने भनेका हौँ’ अधिकारसम्पन्न बागमती सभ्यता एकीकृत विकास समिति र राष्ट्रिय विपत् जोखिम न्यूनीकरण तथा व्यवस्थापन प्राधिकरणले चोभारको गल्छी खोल्ने नभनेको प्रस्ट पार्दै त्यहाँ थुप्रिएको माटो, बालुवा र ढुङ्गा हटाउने तयारी भएको जनाएको छ । समितिका आयोजना उपनिर्देशक एवं सूचना अधिकारी उद्धव नेपाल र प्राधिकरणका उपसचिव एवं प्रवक्ता रामबहादुर केसीले चोभार गल्छीमा रहेको गेग्रान हटाइने बताउनुभयो । उपनिर्देशक नेपालले भन्नुभयो, “गेग्रान, ढुङ्गा र माटो हटाउनका लागि ललितपुर महानगर वडा नं. १८ ले निवेदन दिएको छ । त्यसका लागि सिमानामा रहेकाले कीर्तिपुरको सहमति चाहिन्छ । त्यसकारण विपत् जोखिम आकलन गरेर व्यवस्थापनका लागि प्राधिकरणसँग समन्वय थालिएको हो ।” उहाँका अनुसार ढुङ्गासहितको गेग्रान हटाउने सन्दर्भमा नेपाली सेनाको सहयोग लिने र भूगर्भ विभागका भूगर्भविद्सहितको टोलीले स्थलगत अध्ययन पनि गरेको छ । उहाँले भन्नुभयो, “वर्षा सुरु भएको छ । त्यसैले छिट्टै व्यवस्थापन गर्नु पर्छ ।  त्यहाँ अहिले पनि पानी जमेको छ । बाढी आएको बेला त्यहाँ रुख अड्किएमा पनि काठमाडौँमा डुबानको गम्भीर अवस्था हुन सक्छ । सेनाको निर्णयको प्रतीक्षामा हामी छौँ ।” ललितपुर महानगरपालिका वडा नं. १८ का अध्यक्ष दामोदर खड्काले जिल्ला प्रशासन कार्यालय, नेपाली सेना, सशस्त्र प्रहरी बल, नेपाल प्रहरीसहित सरोकारवालाले स्थलगत अध्ययन गरिसकेको र अब चोभारको गल्छीको माथिल्लो भागमा थुप्रिएका ढुङ्गा हटाउनुपर्ने बताउनुभयो । उहाँले भन्नुभयो, “चट्टान फुटेर अड्किएका छन् । ती नहटाए जोखिमपूर्ण हुन्छ । सरकारको ध्यान जाओस् ।” """
"रैथानीबाली कागुनो, झुमरो र चिनोको संरक्षण गरिँदै","""बाजुरा, असार ६ गते । बाजुराको स्वामिकार्तिक खापर गाउँपालिकाले रैथाने बाली कागुनो, झुमरो, चिनो, कोदो, मकैको संरक्षण अभियान सुरु गरेको छ ।  मानव स्वास्थ्यका लागि निकै उपयोगी रहेको स्थानीय बाली पछिल्लो समय लोप हुने अवस्थामा रहेको भन्दै स्वामिकार्तिक खापर गाउँपालिकाले यसको संरक्षण अभियान सुरु गरेको छ । राम्रो उत्पादन हुने यो बालिलाई यहाँका कृषकहरूले गाउँमा यसको खासै खेती गर्न इच्छा नदेखाएपछि स्थानीय सरकारले पहल सुरु गरेको हो । पहिला गाउँमा सारै भोकमरी हुन्थ्यो । त्यति बेला कागुनो, झुमरो, कोदो र मकै लगायतको रैथाने बाली लगाउने गर्थ्यौ । अहिले गाउँमा सडक पुगेपछि घरमै दलेको दाल  र फलेको चामल पाउन थालेपछि यहाँका सबै स्थानीयले यसको खेती गर्न छोडेको स्वामिकार्तिक खापर गाउँपालिका स्थानीय नरबहादुर लहुारले बताउनुभयो । उहाँले भन्नुभयो, “यसको बारेमा हामीलाई  खासै ज्ञान थिएन । यो बाली मानव स्वास्थ्यका लागि निकै उपयोगी रहेछ । त्यसैले यती बेला यसलाई पालिकाले संरक्षण गर्न थालेको रहेछ । पहिला खानका लागि लगाउने गर्थ्यो । अहिले यो बाली मानव स्वास्थ्यका लागि निकै उपयोगी रहेको छ । अहिले यो बाली किन्नका लागि समेत गाउँमा आउने गरेका छन् । सडक गाउँमा पुगेसँगै यो बालीको पनि देश तथा विदेशमा माग हुने गरेपछि अब फेरि यहाँका किसान बिक्रीका लागि खेती गर्न थालेको लुहारले बताउनभयो । केही वर्ष पहिला यहाँ यसको खेती गर्दैन थिए । अहिले पालिकाले यसको महत्त्व तथा बिक्रीका बजारीकरणको व्यवस्था सँगै ढुवानी अनुदान  समेत दिन थालेपछि कागुनो झुमरो चिनो लगायतको रैथाने बाली १.२ मेट्रिक टन उत्पादन हुने गरेको स्वार्किातक खापर गाउँपालिकाको कृषि शाखा सहायक प्रमुख रत्न रावलले बताउनुभयो । रैथाने बाली मानव स्वास्थ्यका लागि निकै राम्रो भएको र यसको खेती गर्दा यहाँका स्थानीयको  आयआर्जनमा थप केही टेवा पुग्ने देखिएकोले पालिका यसको संरक्षणमा लागेको स्वामिकार्तिक खापर गाउँपालिका अध्यक्ष भरतबहादुर रोकायाले बताउनुभयो । उहाँले भन्नुभयो, “अहिले पालिकाले कागुनो झुमरो चिनो उन्नतखाले पुरानो स्थानीय जातको धान कोदो लगायतको बिउ समेत किसानलाई वितरण गर्ने गरेको छ । रैथाने बालीको खेती गर्न उत्प्रेरित गर्ने गरी यती बेला पालिकाको कृषि विकास शाखाले यो बिउ किसानलाई वितरण गरेको छ ।” रैथाने बाली उत्पादनका लागि यहाँको माटो उत्तम देखिएकोले पछिल्लो समय किसानलाई रैथाने बाली खेती गर्नका लागि हौसला दिने गरेका छौ । साथै यहाँका सरकारी तथा गैरसरकारी कार्यालयमा समेत रैथाने बालीको परिवार अनिवार्य गर्ने भनेका छौ  । यसले गर्दा एका तिर रैथाने बाली संरक्षण हुने र अर्को  यहाँका किसानको आयआर्जनमा थप टेवा पुग्ने अध्यक्ष रोकायाले बताउनुभयो । """
सभामुखबाट ध्यानाकर्षण,"""गोरखापत्र समाचारदाता काठमाडौँ, असार ७ गते । प्रतिनिधि सभामा प्रधानमन्त्रीसँगको प्रश्नोत्तर रोकिएको छ । प्रश्नोत्तरका क्रममा पनि राष्ट्रिय स्वतन्त्र पार्टी (रास्वपा) ले अवरोध कायमै राख्ने जनाएपछि अन्तिम समयमा प्रश्नोत्तर रोकिएको हो । प्रधानमन्त्री केपी शर्मा ओली प्रश्नोत्तरका लागि संसद् भवनसमेत पुग्नुभएको थियो । अवरोध भएपछि विशेष कारण भन्दै बैठक सुरु भएलगत्तै सभामुख देवराज घिमिरेले प्रश्नोत्तर स्थगित गर्नुभएको हो । यसअघि जेठ ६ गते पनि प्रश्नोत्तर स्थगित भएको थियो । सम्भावित विरोधलाई लिएर सभामुख घिमिरेले सहजीकरणको प्रयास गर्नुभएको थियो । प्रश्नोत्तर सञ्चालनको सहयोगका लागि उहाँले रास्वपा संसदीय दलका प्रमुख सचेतक सन्तोष परियारलाई आग्रह गर्नुभएको थियो तर सभामुखको आग्रहलाई रास्वपाले अस्वीकार गरेको थियो । लगत्तै बसेको बैठकमा रास्वपाले अवरोध गरेको हो । शुक्रबार बैठक सुरु भएसँगै रास्वपा र राष्ट्रिय प्रजातन्त्र पार्टीका सांसदले उठेर विरोध जनाउँदै समय माग गरेका थिए तर सभामुखले बस्न आग्रह गर्दै सोपछि मात्र समय दिने बताउनुभयो । रास्वपाले सांसदले समय नपाएको भन्दै होहल्ला गरेपछि सत्तापक्षका सांसदले पनि विरोध जनाएका थिए । नेकपा (एमाले) का दामोदर पौडेल र तारा लामाले सदनमा अनावश्यक विषयमा बोल्ने र शब्द चयनसमेत उचित नभएको भन्दै आपत्ति जनाएका थिए । यसअघि बैठक अवधिभर रोस्ट्रमसामु नाराबाजी गर्दै आएको रास्वपाले शुक्रबारदेखि भने संसद् बैठक बहिस्कार सुरु गरेको छ । नियमावलीको अवमूल्यन भयो संसदीय कारबाहीमा सहभागीका क्रममा सांसदबाट नियमावलीविपरीतका कार्य भइरहेको भन्दै सभामुख देवराज घिमिरेले नियमावली पालनका लागि आग्रह गर्नुभएको छ । पछिल्लो समय सदनको अवरोधका क्रममा लगाइएका नारा र त्यसमा भएका प्रतिवादसमेत प्रतिनिधि सभा नियमावलीको नियमविपरीत भएको भन्दै आलोचना भइरहेका बेला सभामुखले यस्तो बताउनुभएको हो । प्रतिनिधि सभाको शुक्रबारको बैठकमा सभामुख घिमिरेले बैठकमा पालना गर्नुपर्ने नियम, छलफलमा भाग लिने सदस्यले पालन गर्नुपर्ने नियमका साथै वक्ता सदस्यले बोल्ने क्रममा पालना गर्नुपर्ने नियमबारे ध्यानाकर्षण गराउनुभएको हो । मन्त्री नहुँदा छलफल रोकियो विभागीय मन्त्री उपस्थित नहुँदा दुई मन्त्रालयको वार्षिक बजेटको छलफल रोकिएको छ । शुक्रबार छ वटा मन्त्रालयको छलफल तोकिए पनि दुई मन्त्रालयको छलफल सूचीबाट हटाइएको हो । युवा तथा खेलकुद र महिला बालबालिका तथा ज्येष्ठ नागरिक मन्त्रालयको छलफल सूची हटाइएको हो । मन्त्रालयगत बजेट छलफल प्रारम्भ भएसँगै सभामुख घिमिरेले खर्च कटौतीको प्रस्ताव पेस गर्न सांसद अमरेशकुमार सिंहलाई समय दिनुभएको थियो । सिंहले धारणा राख्न सुरु नगर्दै कांग्रेस सांसद रामहरि खतिवडाले सबै मन्त्री नरहेको भन्दै छलफल स्थगित गर्न आग्रह गर्नुभएको थियो । यस्तै वक्ता सिंह र नेकपा (माओवादी केन्द्र) का प्रमुख सचेतक हितराज पाण्डेले समेत मन्त्री नभएकोमा आपत्ति जनाएपछि सभामुखले दुई मन्त्रालयको छलफल स्थगित गर्नुभएको हो । शुक्रबार संस्कृति पर्यटन तथा नागरिक उड्डयन, भौतिक पूर्वाधार तथा यातायात, उद्योग वाणिज्य तथा आपूर्ति र भूमि व्यवस्था, सहकारी तथा गरिबी निवारण मन्त्रालयको शीर्षकमा छलफल भएको छ । """
"सत्तापक्ष र प्रतिपक्षको आँखाले होइन, सुशासन व्यवहारमा प्रकट हुनुपर्छ : नेता बाँस्कोटा","""काठमाडौँ, जेठ २७  गते ।  नेपाल कम्युनिष्ट पार्टी (एमाले)का पोलिटब्यूरो सदस्य तथा पूर्वमन्त्री गोकुलप्रसाद बास्कोटाले नेपाली राजनीतिमा हक्की र खरो स्वभाव तथा स्पष्ट वक्ताको बेग्लै परिचय बनाउनुभएको छ । पत्रकारिताकै पृष्ठभूमि रहेका उहाँ प्रतिनिधिसभाका गएका दुवै निर्वाचनमा आफ्ना प्रतिस्पर्धीलाई भारी मतले हराउँदै विजयी हुनुभएको थियो । नेपालको संसदीय अभ्यास, संविधान संशोधन, सङ्घीयता, विकास निर्माण, युवाको विदेश पलायन, भ्रष्टाचार न्यूनीकरण, सुशासन प्रवर्धनलगायत समसामयिक विषयमा राससका प्रमुख समाचारदाता नारायण न्यौपानेले लिएको अन्तर्वार्ताको सम्पादित अंश : माननीयज्यू, अहिले केमा व्यस्त हुनुहुन्छ ? अहिले संसदमा बजेट अधिवेशन चलिराखेको छ । हाम्रो व्यस्तताको एउटा नियमितता छ भने अर्को आकस्मिक छ । नियमितताभित्र नियमित संसदीय काम कारबाही र राजनीतिक दलहरूसँग सम्बन्धित काम गर्छौं । मतदाता र नीति निर्माता भेट्छौँ । आकस्मिक रूपमा नसोचेका कुरा पर्छ  । जस्तो अहिले सदन निरन्तर चल्नुपर्नेमा अवरोध भइराखेको छ । त्यस सम्बन्धित विषय, बजेट निर्माण र आफ्ना निर्वाचन क्षेत्रका जनताको आवाज उठाउने काम भइरहेको छ । मुलुकको संसदीय अभ्यासलाई कसरी हेर्नुभएको छ र कसरी जानु पर्थ्याे भन्ने लाग्छ ? यसमा विश्लेषनात्मक पाटो जरुरत पर्दछ । हामीले तीनवटा राजनीतिक अभ्यास गर्‍यौँ । एउटा जहानियाँ राणा शासन, अर्को वंशको तन्त्र अर्थात् निरङ्कुशताभित्रको एक दलीय व्यवस्था र अहिले रोजेको हामीले लोकतन्त्र र गणतन्त्र छ । लोकतन्त्रको प्राप्तिपछि तत्कालीन सात राजनीतिक दल र सशस्त्र विद्रोहमा रहेको माओवादीले मुलुकलाई नयाँ प्रस्थान दिने कोसिस ग¥यौँ । राजनीतिक अभ्यासमा व्यवस्थाका हिसाबले यो राम्रो रह्यो तर यसका कैयन् चीजहरू अभ्यासले परिस्कृत हुनुपर्नेमा हामी ठाउँमा–ठाउँमा चुकियो । हामीले संसदीय अभ्यासमा सत्तापक्ष र प्रतिपक्षको आँखाले मात्र हरेक घटनालाई हेर्न कुरा दुःखद लाग्छ । मुलुकलाई आवश्यकता र जनताको चाहना, विश्व परिस्थिति र त्यससँगै दौडिनुपर्ने कुरातर्फ हाम्रो संसदीय अभ्यासले ध्यान पुर्‍याएको लाग्दैन । जसका निम्ति हामीले अझै केही समय पर्खिनुपर्छ । वा केही हण्डर र ठक्कर खाँदै अगाडि बढ्नुपर्छ । नेपालका अभ्यास गरिरहेको परराष्ट्र नीति र समाजवादसम्बन्धी अर्थ व्यवस्थालाई कसरी  हेर्नुभएको छ ? अघिल्लो प्रश्नकै निरन्तरता भित्र यसलाई हेर्न सकिन्छ । हामीले राजनीतिक परिवर्तनलाई विचार, सङ्गठन, अभिव्यक्ति, फ्री प्रेसलाई मात्रै डेमोक्रेसीको बोर्डर फ्रेमवर्कलाई मात्र हेर्न हुँदैन थियो । सँगसँगै अब मुलुकको सामाजिक तथा आर्थिक रूपान्तरणतर्फ कता जाने भन्नेमा न्यूनतम राष्ट्रिय लक्ष्य निर्धारित हुनुपथ्र्यो, जहाँ मतभिन्नता होइन एकरूपता चाहिन्छ । मुलुकले विकासमा फड्को मार्नुपर्छ । त्यो समयको गतिलाई लिड गर्ने पनि क्षमता विकास गर्नुपर्छ । तर, मलाई लाग्दैन कि नेपालले तत्कालै विश्व समयको प्रगतिलाई लिड गर्न सक्छ १ तर हामी छुट्नु चाहिँ भएन । सँगसँगै कम्तीमा यात्रामा हुनुपर्थ्याे भन्ने हो । यसमा राजनीतिक दल चुकेका छन् । किनभने हाम्रो परराष्ट्र नीतिमा एकरूपता छैन । सरकार नै पिच्छे फरक छ । जुन कुरा अत्यन्त घातक र गलत छ । जनतामा नेपालको राजनीतिक प्रणालीले मार्गदर्शन गर्दै त्यही आधारमा चल्छ भन्ने मान्यता रहेन । हिजोजस्तै आज पनि दिल्ली, मस्को, बेइजिङ, वासिङटन र लन्डनको मानसिकता जीवित रहनाको कारण के हो रु  त्यसलाई पन्छाउन पथ्र्यो । त्यो उठ्नै नसक्ने गरी समाप्त गरिदिनुपथ्र्यो । यहाँ जे कुरा हुन्छ, नेपाली जनमत, राजनीतिक दलको स्वाभाविक अभ्यासबाट भएका हुन् भन्ने बुझाइ स्थापित हुनुपथ्र्यो । त्यो परराष्ट्र नीतिमा एकरुपता नहुनाको परिणती हो । परराष्ट्र नीतिका कुरा गर्दा खाली पञ्चशीलको एउटा फ्रेमवर्क मात्र छ । कतै न कतै भन्ने खाले कुरा अनुभूतिको माध्यम बनिराखेको छ । त्यो सत्यमा, अनुभूतिमा र आशङ्कामा कति आधारित छ रु त्यसलाई हटाउन गर्न सकेनौँ । अर्कातर्फ हामी सबैले समाजवाद भन्यौँ । तर, समाजवादको ढाँचा कस्तो हुने र केमा न्यूनतम सहमति गर्ने भन्नुको साटो सामाजिक सुरक्षामै अल्झिन्छौँ । सामान्य वृद्ध भत्ताका सन्दर्भमा समेत ६८ र ७० वर्षको उमेर हदमा अल्मलियौँ । स्वास्थ्य बिमामा फरक–फरक मान्यता छन् । शिक्षा र स्वास्थ्य राज्य र निजी क्षेत्रको दायित्व कति भनेर हेर्नपर्नेमा त्यो भएन । उद्योगमा समाजवाद अनि स्वास्थ्यमा पुँजीवाद खोजियो भने समाजवाद अपूर्ण हुन्छ । उत्पादनको क्षेत्रलाई बरु निजीतर्फ बढ्ता जोड दिनुपर्छ । केही चीजमा राज्यले समान न्याय, समान पहँुच, समान अवसर र समान भूमिका दिनुपर्ने हुन्छ । त्यहाँ समाजवाद झल्किनु पर्छ । त्यसमा राजनीतिक दलबिच मतभिन्नता छ । वर्तमान सरकार गठनको पृष्ठभूमिसँगै चर्चामा रहेको संविधान संशोधनको पाटोलाई कसरी हेर्नुभएको छ ? हामीले समावेशिता नेपालको अनिवार्य सर्त हो भनेका छौँ, तर समानुपातिक के हो ? त्यसको मोडालिटी कस्तो हुनुपर्ने राजनीतिक प्रणाली जुन अवलम्बन गरिन्छ त्यसअनुरूप पार्टीहरुको आन्तरिक राजनीतिक प्रणाली अवलम्बन गरिनु पर्दछ । त्यहाँ फरकपन देखिन्छ । निर्वाचन आयोगमा खाली वार्षिक आयव्ययको प्रतिवेदन बुझाउने वा महाधिवेशन गर्ने मात्रै कुराले गणतन्त्र बलियो हुँदैन ।  पार्टीभित्रको आन्तरिक लोकतन्त्रको असल अभ्यास हुनुपर्छ । त्यसमा चुकेका छौँ । समानुपातिक जनताले छानेको भन्दा नेतृत्वको रोजाइमा परेको, खल्तीबाट झिकिएको भने आम बुझाइ छ । आरोप होइन है ।  नयाँ परिष्कृत ढङ्गले जान नसक्दा अस्थिरता आएको पक्षलाई मनन गरिनुपर्छ । हामीले अहिले रोजेको निर्वाचन प्रणालीले कसैलाई बहुमत दिन्न । १३८ सिट नआई बहुमत हुँदैन, त्यो पुग्न कठिन छ । अर्कातर्फ दलहरुबीच सहकार्यको संस्कृति अवलम्बन गर्न नसक्नुका कारण घोषणापत्र फरक छन् । न्यूनतम साझा राज्यका मुद्दा कसैले बोकेका छैनौँ । सबैले आफ्नो सर्वोच्चताका कुरा बोकेका छाैँ । पार्टीका विचारधारा, गन्तव्य र राजनीतिक मान्यता र दार्शनिक हिसाबले हुन सक्दछ । यद्यपि, कैयौँ चीजहरू भने दर्शनभन्दा बाहिर हुन्छ । परराष्ट्र नीतिमा राजनीतिक दल विशेषकोे विचारधाराको के अर्थ हुन्छ ? त्यहाँ उदार पुँजीवाद, नव उदारवाद र वामपन्थीले भन्ने गरेको समाजवाद भिन्नता हुन्छ ? परराष्ट्र नीति एउटै हुनुपर्छ । त्यहाँ कुनै वाद र विचार भन्ने नै व्यक्त हुँदैन । त्यसमा अलि सोच्नुपर्ने हुन्छ । अर्कातर्फ हामीले संरचना धेरै बनायौँ कि भन्ने छ । एउटा समावेशी आयोग भए पुग्नेमा १२ वटा आयोग किन चाहियो । त्यसैमा ५० प्रतिशत महिलासहित सबै जाति र समुदायको प्रतिनिधित्व गराइदिए भैगयो । राज्यको स्रोत कहाँ प्रयोग गर्ने ? सङ्गठनात्मक कि उत्पादनका संरचना निर्माणमा भन्ने स्पष्ट नीति छैन । गरिबीमा लोकतन्त्र दूषित हुन्छ, त्यसैले हामीलाई समृद्धि चाहिएको छ ।  हाम्रा प्रदेशकै सङ्ख्याबारे अनेक मान्यता छन् । यसमा म अलि फरक मत राख्छु । दुई तहको सङ्घीयता भए हुन्छ कि हुँदैन ? सेवा प्रवाह दिने आँगनको र परराष्ट्रदेखि सम्पूर्ण राजनीतिक नीति निर्माण गर्नेमाथि सरकार भएपछि अरू किन चाहियो भन्ने प्रश्न पनि उठ्या छ । ती पनि जनताबाटै उठ्या प्रश्न हुन् बाहिरबाट लादिइएका होइन । पालिका सङ्ख्या र उस्तै प्रकृतिका संस्था कति राख्ने भन्नेमा स्पष्ट हुन जरुरी छ । राजनीतिक सङ्क्रमणकालीनको अवस्थामा विगतमा जनताका असीमित चाहनालाई संविधानमै समेट्ने कोसिस गर्‍यौँ । जनभावनालाई निरन्तर प्रतिनिधित्व गर्नेतर्फ सोचिएन । त्यसले पनि केही समस्या निम्त्यायो भन्ने लाग्छ । लोकतन्त्रमा निर्वाचनको विकल्प नभए पनि स्थिरताका लागि अभ्यासमा देखिएका कमजोरी सच्याउन निर्वाचन प्रणालीमा सुधारको खाँचो छ । समानुपातिकको ठाउँमा ३३ प्रतिशत महिलालाई प्रत्यक्षमै स्थान सुरक्षित गर्दै केही जातीय समुदायको प्रतिनिधित्व राष्ट्रियसभामा गराउन सकिन्छ । प्रतिनिधित्व हुन नसक्ने समुदायको आवश्यकता र चाहनाको आवाजलाई राष्ट्रिय मत बनाएर बुलन्द गर्न सकिन्छ । सङ्घीयताको सौन्दर्य भनेको प्रदेश हो, प्रदेश हटाएर कसरी त्यो अभ्यास गर्न सकिएला र ? हामीलाई आफूले बोकेको भारीले आफैँलाई नथिचोस् । थेग्न पनि सक्नुपर्यो नि त ! म सङ्घीयताको विरोधी हैन । गणतन्त्र सर्वेसर्वा हो । सङ्घीयता त प्रणालीभित्रकोे एउटा विषय हो । गणतन्त्र उद्देश्य र गन्तव्य हो । उदाहरणका लागि मानिसको मुख्य सपना घर बनाउनेछ । घरमा कोठा, झ्याल र भर्‍याङ जता फर्काए नि हुन्छ । त्यसैगरी, गणतन्त्र चाहिँ राज्यकै गन्तव्य हो । बाँकी  कोठामा के गर्ने, कुन रङ्ग लगाउने, कस्तो सजावट गर्ने भन्ने विषय आर्थिक क्षमतामा भर पर्छ । यो पनि त्यस्तै विषय हो । हामीले सोच्नुपर्ने सुशासन हो । भोट त  जसले बढी ल्याउँछ उसैले जित्छ नि । पढेकै मानिस विद्वान हुनुपर्छ भन्ने छैन । प्रदेशले बनाएका शैक्षिक कानुन कता छन् ? प्रदेश नै पिच्छे फरक कानुन बनाइएको छ, यो के गर्‍या ।  नियन्त्रण र सन्तुलनमा विवेक देखिन्न । यसबाट अराजकता हुन्छ । ‘मोनिटरिङ सिस्टम’ सहितको चुस्त दुरुस्त  हुनुपर्छ । सङ्घीताको दुईटा मान्यता छन् । एउटा जन्मजात  मिलेका र बाहिरबाट पछि आएर मिलेका राज्य, अर्को भनेको ठुला देश जहाँ विशाल भूगोल र जनसङ्ख्या छ । हाम्रो जस्तो सानो देशमा तहगत संरचना धेरै नभए पनि हुन्छ । के फरक छ पहिलाका पाँच विकास क्षेत्र र अहिलेका सात प्रदेशमा ? अहिलेसम्म कानुन बन्न नसक्नुमा केही जटिलता छ ।  छलफलको पोको निस्केपछि यसबारे थप धारणा राख्छु । नेपाल कम्युनिष्ट पार्टी (एमाले), नेपाली कांग्रेस र माओवादी परिवर्तनका संवाहक हुन्, तीन दल नमिलेसम्म देशले समृद्धिको गति लिन सक्दैन, उनीहरूका बिचमा किन हार्दिकता हुन सकेन भन्ने लाग्छ ? केही विषय पार्टी र सरकारभन्दा माथि हुन्छन् । त्यसको सीमा हामीले बुझ्न सकेनौँ वा चाहेनौँ वा प्रयोगमा ल्याएनौँ । समस्या त्यही नेर छ । विद्यमान चुनाव प्रणालीबाट चुनावमा कसैको पनि बहुमत आउँदैन, तर सबैलाई सरकार चाहिएको छ । प्रत्यक्ष निर्वाचन वा समग्रमा ठुलो दलले नेतृत्व गर्छ, अरू मिसिन सक्छन् भनी संविधानमै लेख्नुपर्छ । दस र सात सिटेलाई प्रधानमन्त्री बनाएर गएपछि नीति र जनमतको सम्मान हुन नसकेको हो । सबै दल मिल्ने हो भने एउटै बनाए भैगयो नि, तर त्यहाँ फेरि अर्को अटोक्रेसीको जन्म हुन्छ । राष्ट्रिय सहमतिका आधारमा न्यूनतम साझा अवधारणा बनाएर कम्तीमा १०–२० वर्ष काम गर्ने हो भने आर्थिक र परराष्ट्र नीति स्थिर हुन्छ । राष्ट्रका साझा विषयमा न्यूनतम सहमति नहुँदा सत्तामा हुँदा राम्रो बिम्ब देख्ने, प्रतिपक्षमा गएपछि खराब देख्ने दूषित मानसिकताद्वारा राजनीतिमा विषाक्त छ, त्यो अन्त्य गर्न प्रमुख दलले सत्तामा हुँदा सेवा प्रवाह र विपक्षमा रहँदा जनताको आवाजलाई मुखरित गर्नुपर्छ । लोकतान्त्रिक संसदीय व्यवस्थाले सत्ता र प्रतिपक्ष दुवै खोज्छ र स्वीकार गर्छ । हरेक सरकार बदलिँदा भ्रष्टाचार र सुशासनका कुरा उठाउने गरिए पनि भ्रष्टाचार मौलाइरहेको छ, यस्तो किन हुन पुग्यो ? एउटा साधारण उदाहरण मेलाम्ची परियोजना किसुनजीको कल्पना हो । सबै सरकारले त्यसलाई निरन्तरता दिए । कसको पालोमा शिलान्यास, सुरुङको ब्रेक थ्रू, पानी खसाल्यो, उद्घाटन भयो भन्ने कल्चरबाट हामी बाहिरिनु पर्छ । यसमा ठूला नेतामै रुपान्तरण आवश्यकता छ । नयाँ पुस्तालाई असल पाठ सिकाएर अभ्यस्त बनाउनुपर्छ । असल संस्कार हस्तान्तरण गर्न आफैँ अनुयायी भए के हुन्छ ? कतिपय विषय प्रणालीले नै काम गर्दिएको हुन्छ । उदाहरणका लागि भूकम्पले राससको भवन भत्किएपछि जुन सरकार भए पनि बनाउने व्यवस्था गर्दथ्यो, जमिन थियो नै, संयोग म सञ्चारमन्त्री हुँदा बजेट सुनिश्चिता भयो, तर यसको सबै श्रेय मैले नै लिनुपर्छ भन्ने होइन । सुशासन व्यवहारमा प्रकट हुनुपर्छ, आरोपमा मात्रै होइन । एउटा दल र मानिस विपक्षमा हुँदा फाइल खोलाैँ भन्छ,  सत्ता पक्षमा हुदा खोल्दैन । अर्कातर्फ हाम्रो नेपाली समाजमा कसैलाई अभियोग लाग्ना साथ राक्षसजस्तो ठान्छौँ । उठेको विषयको निरुपण आउन दिनुपर्छ । बदला र प्रदूषित राजनीतिबाट मुक्त हुनुपर्छ । भएका राम्रा कामको श्रेय सबैले लिनपर्छ । अहिले भइरहेको सदनको अवरोधप्रति तपाईंको धारणा के हो ? भ्रष्टाचारको विषय उठ्नासाथ संलग्न हो कि होइन ? संलग्नता कति होला ? त्यो पहिचान हुनुपर्यो  । यस्ता चीजहरु त आइरहन्छन्, हेर्नुस् यो घटनामा आधारित भएर कति विषय आउँछन्–जान्छन् । अहिले सदन अवरुद्ध गर्नुपर्ने कारण देखिँदैन । खुद अख्तियार नियमनकारी निकायले ‘छानबिन गर्दै छु है, हात हाल्या छु’ भन्छ भने अब अभियोजन गर्ने अधिकार संस्था त्यही हो । अनुसन्धान र अभियोजन दुइटै गर्छ उसले । प्रतिवेदन आउन्जेल त पर्खिदिनु पर्‍याे नि होइन र ? यहाँ हामीलाई धैर्यताको अभाव छ । बुझेको विषयलाई बुझ पचाएर प्रस्तुत हुनु हुँदैन । राजीनामा दिने नदिने स्वयं व्यक्तिमा भर पर्ने विषय हो । मेरो बारेमा मुद्दा उठ्दा मैले राजीनामा दिए ।  कसैलाई छोड्न मन लाग्दैन भने छोड्दैन नि त । आ–आफ्नो कुरा हुन्छ । तर उसले उन्मुक्ति पाउँछ कि पाउँदैन भन्ने विषय अख्तियारले हेरेपछि विश्वास गर्नुपर्छ । कानुनले कसैलाई पनि उन्मुक्ति दिँदैन । त्यही कारणले लोकतान्त्रिक गणतन्त्र छ । पञ्चायत, राजतन्त्र र हुकुमतन्त्र हैन नि ।  कानुनले जे भन्छ त्यही हुन्छ । अनुसन्धानको प्रक्रियाले जे निष्कर्ष आउँछ, त्यही हुन्छ । आरोप लागेलाई दया र मायाले बचाइदिने होइन । बजेट रोक्नु भनेको जनतालाई रोक्नु हो । यो फेल हुन्न । नेकपा (एमाले) र कांग्रेसमध्ये एउटा फ्याक्टरल हुन्न भने पो रोकिन्छ अन्यथा अघि बढ्छ । पास हुन्छ । आर्थिक मूल नीति र बजेट अब के परिवर्तन हुन्छ त ? युवा विदेश पलायन हुने क्रम बढिरहेकै देखिन्छ । देशभित्र पनि सरकारी निकाय र संयन्त्रप्रति आमनागरिकको विश्वास कमजोर बन्दै देखिन्छ, किन यस्तो भयो भन्ने लाग्छ ? हो, राज्यले नागरिकलाई अवसर छ भन्ने वातावरण दिनुपर्छ । राज्यका पनि कमजोरी छन् । तर, राज्य मात्र जिम्मेवार छ भन्न मिलेन । १२ कक्षा उत्तीर्ण हुने बित्तिकै विदेश पठाउने त अभिभावकहरू नै हुन् नि । यो व्यक्तिको स्वतन्त्रताको अधिकार हो । अध्ययन गर्न, घुम्न र रोजगारीका लागि अन्य देश जानु उसकोे अधिकार हो भने राज्यले उसलाई कसरी रोक्नु त ? पकै पनि प्रणालीमा पारदर्शिता चाहिन्छ । हाम्रो शिक्षाले रोजगारी सृजना गर्न सक्नुपर्यो । शिक्षाले गुणस्तरमा वृद्धि र मानसिकतामा सकारात्मक परिवर्तन ल्याउनुपर्छ ।  कुनै पनि देश आफ्नै जनताले बनाउने हो । अर्काले दिने त सहयोग हो । काँध त आफैँले थाप्ने हो । त्यसैले यसमा धेरै चिन्ता लिनु हुँदैन ।  परम्परागत उत्पादन प्रणाली र सम्बन्धहरूसँग रमाइरहेका बेला  राज्यले अनिवार्य दिनुपर्ने न्यूनतम विकासका पूर्वाधार सेवा उपलब्ध गराउन सकेन । शिक्षा, स्वास्थ्य, यातायात, खानेपानीलगायत अत्यावश्यक सेवाको अभावमा सुविधा खोज्दै सङ्घर्ष गर्नकै लागि पनि बसाइसराइ गर्न थालियो । गाउँबाट सदरमुकाम, सदरमुकामबाट काठमाडौँसम्म अवसरको खोजीमा सर्न थालियो । काठमाडौँबाट विकासको प्रक्रियाले अर्को सपना जाग्यो भने ऊ जान्छ नि त । यो निरन्तर चल्ने प्रक्रिया हो ।  मान्छे सन्तुष्ट हुने जात पनि होइन । त्यहाँ राज्य दोषी छैन । तर, कमजोरी पक्कै छन् । अहिले जागिर पाइएन भनेको सुन्छौँ तर, प्लम्बिङमा हाम्रो पैसा बाहिर गइरहेको छ ? त्यही काम अन्य देशबाट आएका कामदारले गरिरहेका छन् । आफ्नो घरको भर्‍याङ नपुछ्ने अर्काको शौचालय सफा गर्ने प्रवृत्ति छ । हामीले जस्तोसुकै श्रमलाई पनि सम्मान गर्ने संस्कृति विकास गर्नुपर्छ । विधायिकाको मुख्य जिम्मेवारी कानुन निर्माण हो, तर सदनमा उपस्थिति सङ्ख्या (कोरम) पुग्दैन, उत्ता  बजेटका लागि मन्त्रालयको कोठा भेटिनुहुन्छ, किन ? यो  व्यावहारिक जीवनको कुरा हो । निर्वाचनमा जनतासँग सडक, पुल, स्वास्थ्य संस्था र विद्यालय निर्माण गर्छु भनेर भोट प्राप्त गरेको छु । मलाई कानुन बनाउँछु भनेर मात्र भोट प्राप्त हुँदैन । सार्वजनिक सेवाका सम्पूर्ण क्षेत्रमा नेतृत्वकारी भूमिका खेल्छु भनेर भोट मागिन्छ । ठुलो कमजोरी हो । कोही पनि सांसदले कानुन राम्रो बनाउँछु भनेर त चुनाव जितेकै छैन । जनता झुक्याउने कुरा गरेर हुँदैन । प्रधानमन्त्री छान्ने, बजेट पास र फेल गर्नेमा दलीय ह्विप ठीक होला । कानुन बनाउने कुरामा ह्विप लगाउनु हुँदैन । ‘पोलिसी मेकिङ’मा पनि ह्विप लगाइदिएपछि सांसदको भूमिका के बाँकी ! अर्कोतर्फ सांसदसँग धेरै अपेक्षा गरेपछि लगानी पनि सोहीअनुसार हुनुपर्छ । हो, जनता पनि कानुन निर्माण र सुशासन दिइन्छभन्दा मत हाल्छन् त रु निर्वाचनको समयमा रेष्टुरेन्टबाट फोन गरेर सोध्छन के गर्नु हुन्छ भनेर तर, म त्यस्तालाई भोट हाल्नुहुन्छ भने धन्यवाद दिन्छु । हाल्न हुुन्न भने उहाँको अधिकार हो ।  सुविधाका कुरा गर्दा सांसद १० मिनेट बसेर सोच्नका लागि एउटा छुट्टै टेबल र कोठा छैन । स्वकीय सचिव कहाँ बस्ने, चौरमा गएर सुत्ने कि घाम तापेर बस्ने रु आगामी दिनमा यसको व्यवस्थापन गर्दै जानुपर्छ । सांसद सङ्ख्या कम होस् तर जवाफदेही बनाइनुपर्छ । जुम्ला, हुम्ला कालीकोट, डोल्पा, ताप्लेजुङ जस्ता विभिन्न ठाउँबाट आएका सांसदलाई आवासको व्यवस्था छैन, त्यो अव्यावहारिक पनि छ । बजेट आइसक्यो अझै योजना पर्या छैन भन्छन् । संसद्मा बजेटका विषयमा अब हुने छलफल दन्त बजान मात्रै हो भन्ने बुझ्दैनन् । पाना पल्टाएर योजना खोज्छ, हाल्या योजना  कार्यान्वयनमा लैजानलाई मङ्सिर पुस लाग्छ । यस प्रणालीमा पनि सुधार हुनुपर्छ । राज्य जिम्मेवार भएन, आफ्ना दुःख–कष्ट कसलाई सुनाऔँ भनी बसेका जनतालाई आशा प्रदान गर्ने तपाईंको सन्देश केही छ ? म हिरोइजमको खोजी गर्दिनँ । लास्टमा हिरो आउँछ भन्ने विश्वास पनि गर्दिनँ । समाज नै हिरो हो । सार्वजनिक सेवा प्रवाहमा नागरिकले भोग्दै आएका समस्या चिन्ताजनक छ । उदाहरणका लागि मालपोत र राष्ट्रिय परिचयपत्र डिजिटल हुन्छ भनिन्छ । तर त्यहाँ नागरिक लामो लाइन बस्न बाध्य छन् । ती कार्यालयमा सर्भर बिग्रियो भनेर सेवा दिन ढिलाइ भइरहेको हुन्छ ।  त्यहाँ ठेक्कामा काम हुन्छ । मेरै जिल्लामा पनि  सर्भर बिग्रिएको भन्छन्, अनि सेटिङमा काम हुन्छ । लौरो लिएर धर्ना कस्न मिलेन । फर्म भरेको तीन दिनभित्र उसको काम सम्पन्न हुनुपर्ने कानुन ल्याउनुपर्छ । सेवा उपलब्ध गराउने जिम्मेवारीमा रहेका अधिकारीहरूलाई बाध्यकारी व्यवस्था नगरेसम्म, यो सुधार हुनेवाला छैन । कामचोर प्रवृत्ति छ । यसबाट निमुखा मर्ने हो । बाघलाई कसैले बलि दिएको आजसम्म थाहा पाएको छैन । त्यो एउटा सामान्ती चेतबाट हामी अलग हुनु प¥यो । नागरिकलाई नागरिकका रूपमा हेर्नु पर्‍यो । उनीहरूले तिरेको करबाट कर्मचारी र नेताहरूले तलब बुझ्छन् । राज्यबाट नागरिकलाई उपलब्ध गराइने सेवासुविधालाई सर्वसुलभ र सहज तुल्याउन आवश्यक छ । जिब्रो चपाएर र मौका परस्त कुरा गर्ने खराब बानी सबैले त्याग्नुपर्छ । रासस """
राजदेवी र बौद्धीमाई नगरपालिकाद्वारा बजेट प्रस्तुत,"""सञ्जय कुमार मिश्र गौर, असार ७ गते । रौतहटको राजदेवी र बौद्धीमाई नगरपालिकाले आर्थिक वर्ष २०८२/०८३को नीति तथा कार्यक्रम प्रस्तुत गरेको छ । राजदेवी नगरपालिकाको १४औँ नगरसभाको खुल्ला सत्र र बौद्धीमाई नगरपालिकाको १० औँ नगरसभाले आर्थिक वर्ष ०८२/०८३ को नीति तथा कार्यक्रम र अनुमानित बजेट प्रस्तुत गरेको हो । राजदेवी नगरपालिकाको१४औँ नगरसभालाई सम्बोधन गर्नुहुँदै नगरप्रमुख भिखारी प्रसाद यादवले आन्तरिक आयको वृद्धि गर्दै मानविय तथा भौतिक विकासको पक्षमा ध्यान दिई आर्थिक विकासको आधार तय गर्ने तर्फ केन्द्रित रहने तथा आमजनतालाई विकासको लाभ उपयोग गर्न सक्षम बनाउँदै जनताको जनजीवनमा सुधार ल्याउने बताउनुभयो । नगरप्रमुख यादवले आर्थिक वर्ष ०८२/०८३ को नीति तथा कार्यक्रमलाई कार्यान्वयन गर्न ५६ करोड ८५ लाख विनियोजन गरेको जानकारी दिनुभयो । यसैगरी, बौद्धीमाई नगरपालिकाको नगरप्रमुख प्रदिप कुमार यादवले १० औँ नगरसभामा आर्थिक वर्ष ०८२/०८३ को नीति तथा कार्यक्रमअन्तर्गत समुन्नत भौतिक पूर्वाधार, सामाजिक विकाससहित सांंस्कृतिक रुपमा उत्कृष्ट नगरपालिका बनाउने र आन्तरिक आय पहिचान तथा आन्तरिक आय वृद्धि गर्दै न्यायोचित वितरणसहित आर्थिक, सामाजिक विकास तथा भौतिक पूर्वाधार क्रियाकलाप मार्फत समृद्ध नगरपालिका बनाउने बताउनुभयो । नगरप्रमुख यादवले आगामी आर्थिक वर्षका लागि सङ्घीय सरकार, प्रदेश सरकार र अन्य दातृ निकाय तथा आन्तरिक आय गरी प्रस्तावित आय ४३ करोड ९० लाखको बजेट प्रस्तुत गर्नुभएको थियो । नगरसभामा उपनगरप्रमुख, वडाध्यक्षहरु, कार्यपालिका सदस्य, कर्मचारी, पत्रकार, सुरक्षाकर्मीलगायत नगरवासीहरुको उपस्थिति रहेको बौद्धीमाई नगरपालिकाको प्रमुख प्रशाकिय अधिकृत उदयशंकर चौधरीले बताउनुभयो । """
बढ्यो मनसुनी जोखिम,"""गोरखापत्र समाचारदाता काठमाडौँ, असार ७ गते । नेपालमा मनसुनी वर्षाको रेकर्ड बढ्दै जाँदा विभिन्न प्रकारका प्राकृतिक विपत्तिको जोखिम बढेको छ । शुक्रबारदेखि देशभर मनसुन विस्तार भएको छ । जल तथा मौसम विज्ञान विभागका अनुसार बिहीबारसम्म लुम्बिनीमा अड्किएको मनसुन रातभरमा देशभर फैलिएको हो । त्यसैले अबका दिनमा वर्षाको दर बढ्ने भएकाले त्योसँगै विपत्तिको सम्भावना पनि बढेको छ । केही दिन कहिले रोकिँदै र फेरि पर्दै देशका अधिकांश स्थानमा वर्षा निरन्तर रहने मौसम पूर्वानुमान महाशाखाले जनाएको छ । नेपाल र छिमेकी देश चीनको सीमा क्षेत्रमा मनसुनले नियमित वर्षा गराइरहेकाले विपत्को जोखिम थप बढाएको छ । चीनको तिब्बत क्षेत्रमा वर्षा भइरहेको र त्यहाँबाट नेपाल आउने नदीमा बहाव उच्च हुने सम्भावना रहेकाले सतर्क रहन विभागले अनुरोध गरेको छ । छिमेकी चीनको तिब्बत क्षेत्रमा असार ३ गतेदेखि असार ७ गतेसम्म अत्यधिक वर्षा हुने पूर्वानुमान गरिएकाले नेपालतर्फ पानीढलो रहेकाले भोटेकोशी र सुनकोशी नदीमा बाढी आउन सक्ने हुँदा ती नदी आसपासका गाउँबासीलाई सतर्क रहन भनिएको मौसमविद् डेबिड ढकालले बताउनुभयो । तिब्बतस्थित प्रहरी कार्यालयले पठाएको सूचना अनुसार भोटेकोशी गाउँपालिका, बाह्रबिसे नगरपालिका, त्रिपुरासुन्दरी गाउँपालिका, सुनकोशी गाउँपालिका, बलेफी गाउँपालिका र चौतारा साँगाचोकगढी नगरपालिकासहित दुई नदी आसपासका क्षेत्रमा बाढीपहिरोको जोखिम रहेकाले त्यहाँका बासिन्दालाई सतर्क रहन भनिएको छ । महाशाखाका अनुसार विगत २४ घण्टामा देशका विभिन्न १२ स्थानमा दुई सय मिलिमिटरसम्मको वर्षा रेकर्ड भएको छ । पहाडी भूभागमा ५० मिलिमिटरमाथिको लगातार वर्षाले पनि बाढी र पहिरोको जोखिम निम्त्याउने भएकाले सतर्क रहनुपर्ने महाशाखाले जनाएको छ । यसैबिच बिहीबार रातिदेखि जारी वर्षाका कारण राजधानी काठमाडौँलगायत देशका विभिन्न स्थानका नदीमा शुक्रबार बाढी आएको छ । राजधानी काठमाडौँ, भक्तपुर र ललितपुर क्षेत्रका सडक जलमग्न बनेका छन् । बागमती, धोबीखोला र मनहरा खोलामा बाढी आएको छ । धोबीखोलाको बाढीले नदी आसपासका कोरिडोर डुबानमा पर्दा आवागमनमा अवरोध सिर्जना भएको सुरक्षा निकायले जनाएका छन् । त्यसै गरी चितवन, नवलपरासी, मकवानपुर, कास्कीलगायतका जिल्लाका ठुलासाना नदीमा पनि बहाव बढ्दा डाइभर्सन सडक अवरुद्ध हुन पुगेका छन् । बाढीपहिरोले देशका विभिन्न स्थानका प्रमुख तथा सहायक मार्ग अवरुद्ध हुन पुगेका थिए । जसका कारण सार्वजनिक तथा निजी आवागमन प्रभावित हुन पुगेको राष्ट्रिय विपत् जोखिम न्यूनीकरण तथा व्यवस्थापन प्राधिकरणले जनाएको छ । """
घेराभिर डिलबाट वेग मार्न खोज्दै बचेरा,"""सन्धिखर्कबाट करिब २० किलोमिटर उत्तरतिरको कच्ची बाटो पार गरेपछि गुल्मी सिमानानिरको घेराभिर पुगिन्छ । करिब दुई हजार चार सय मिटरको उचाइको डरलाग्दा काला चट्टानी घेराभिरमा सेता सेता लेद्रा प्रशस्तै देखिन्छन् । घेराभिरलाई लामो समयदेखि बसोबास स्थल बनाउँदै आएका दुर्लभ गिद्धले त्यही भिरमा लगाएका ३७ गुँडबाट पखेटा फड्कार्दै उड्ने तरखरमा छन्, गिद्धका बचेरा । अर्घाखाँची जिल्लाको मालारानी गाउँपालिकाको घेराभिरमा हिमाली गिद्धका ३५, हाडफोर गिद्ध र सेतो गिद्धका एक/एक वटा गुँड अभिलेख भएको छ । घेराभिरमा गरिएको गणनामा हिमाली गिद्ध ८६, हाडफोर गिद्ध तीन र सेतो गिद्ध नौ सङ्ख्यामा अभिलेख गरिएको छ । घेराभिरमा उच्च पहाडदेखि हिमाली भेगमा बस्ने सङ्कटनजिक रहेका हिमाली गिद्ध, हाडफोर गिद्ध र मध्यपहाडमा बस्ने विश्वमै दुर्लभ सङ्कटापन्न सेतो गिद्धको वासस्थान छ । यतिबेला घेराभिरमा गिद्धले आफ्ना बँचेरा हुर्काउँदै छन् । अर्घाखाँची जिल्लाका अर्घा, धारापानी, पकले, नरपानी, डिभर्नाका पहरामा सङ्कटापन्न सेतो गिद्धले गुँड बनाएर यतिबेला बचेरा हुर्काइरहेका छन् । विश्वमै दुर्लभ अति सङ्कटापन्न डङ्गर गिद्ध र सुन गिद्धले अर्घा र छत्रदेवका सल्लेरी जङ्गलमा गुँड बनाएर बचेरा उडाइसकेका छन् । पाँच थरी गिद्ध सधैँभरि बस्ने रैथाने भए पनि समय समयमा सानो खैरे गिद्ध, खैरो गिद्ध र राज गिद्ध पनि बसाइसराइँ गरेर घेराभिर क्षेत्रमा आउने जाने गर्छन् । असोज कात्तिकबाट जोडी बाँधी गुँड बनाउन सुरु गर्ने गिद्धले करिब दुई महिनाको ओथारोपछि पुस माघमा बच्चा (बचेरा) कोरल्छन् । बच्चा कोरलेको करिब तीन महिनापछि गुँड छाडेर उड्न सक्ने हुन्छन् । पहरामा गुँड बनाउने तीन प्रजातिले घेराभिरको एकै ठाउँमा गुँड बनाएका छन् । त्यसैले पनि घेराभिर चराप्रेमीका लागि महìवपूर्ण गन्तव्य क्षेत्र बनेको छ । यसरी तीन प्रजातिका गिद्धले एउटै पहरामा गुँड बनाएको संसारमै अति विरलै अवस्था हो । नेपालमा हालसम्मको अभिलेख अनुसार घेराभिर मात्र एउटा त्यस्तो क्षेत्र हो, जहाँ तीन प्रजातिका गिद्धका गुँड छन् । घेराभिरका गुँडबाट गिद्ध आहारा खोज्न बिहान सबेरै फुत्त फुत्त निस्कन्छन् । गुँड छाड्न ठिक्क परेका बचेरा पनि गुँडको डिलमा आएर पखेटा फटफटाउँदै माउलाई हेरिरहेका हुन्छन् । आकाशमा कावा खाँदै माउ गिद्ध चाहिँ सिकारका लागि उडान भरिरहेका हुन्छन् । आलोपालो माउले आहारा ल्याएर बचेरालाई खुवाउँदै गरेका र बचेरालाई उड्न सिकाउँदै गरेका दृश्य अत्यन्तै आकर्षक र रोचक देखिन्छन् । घेराभिरका गिद्ध र तिनका बचेराका यी दृश्य सुरक्षित गर्न फोटोग्राफर पनि घेराभिरका घेराभित्र आक्कलझुक्कल पुगिरहन्छन् । एक सय मिटरको दुरीबाट घेराभिरका गिद्धका गुँडको फोटो खिच्न सकिन्छ ।  घेराभिरमा गुँड मात्र होइन त्यसमाथिको आकाशमा दर्जनौँ गिद्ध एकैसाथ वेग मारिरहेको सुन्दर दृश्य पनि देख्न पाइन्छ । वन्यजन्तु फोटोग्राफर चुङ्बा शेर्पा, पेम्बा शेर्पा, मनोज पौडेललगायत धेरैले घेराभिर क्षेत्रमा पुगेर गिद्ध र चिरकालिजका गत वर्ष उत्कृष्ट फोटो तथा भिडियो खिच्नुभएको थियो । गिद्धमा विद्यावारिधि गरिरहनुभएका अनुसन्धानकर्ता हेमन्त ढकाल र देउबहादुर राना पनि बेला बेला घेराभिर पुगिरहनुहुन्छ । नेपाल पन्छी संरक्षण सङ्घले त्यस क्षेत्रमा गिद्धलगायत अन्य चरा र तिनको वासस्थानको अनुगमन र संरक्षणका काम गरिरहेको छ । घेराभिर र समग्र अर्घाखाँची जिल्लामा १६ वर्षदेखि गिद्ध र अन्य पन्छीको अध्ययन, अनुसन्धान र अनुगमन गरिरहेको छु । वर्षमा कम्तीमा तीन पटक म घेराभिर पुगेकै हुन्छु तर हरेक पटक त्यहाँ पुग्दा केही फरक भएकै पाइन्छ, जसले मलाई उत्साहित बनाउँछ । खासगरी गिद्धका प्रजनन गतिविधि चिरकालिज जस्ता दुर्लभ चराले सधैँ आकर्षित गरिरहन्छन् । बर्ड लाइफ इन्टरनेसनल र नेपाल पन्छी संरक्षण सङ्घले दुर्लभ गिद्ध र चिरकालिजको वासस्थान भएकाले घेराभिर र त्यस आसपासको भूभागलाई समेटी चरा तथा जैविक विविधता क्षेत्र घोषणा गरेको छ । यस क्षेत्रबाट हालसम्म २३९ प्रजातिका चरा अभिलेख गरिएको छ । अन्यत्र लोप हुँदै गएका दुर्लभ गिद्ध, तिनको गुँड र प्रजनन गतिविधिको अवलोकन, अनुसन्धान र फोटोग्राफीका लागि घेराभिर एक उत्तम स्थान हो । घेराभिरको शिरमा रहेको मालारानी मन्दिरबाट अर्घाखाँची, गुल्मी र प्युठानका तरेली परेका पहाड, सम्म फाँट र धौलागिरि, अन्नपूर्ण र मनासलुको सुन्दर हिमशृङ्खला पनि देखिन्छ । चैत वैशाखको याममा यहाँ ढकमक्क लालीगुँरास फुलेका हुन्छन् । यस क्षेत्रमा पर्यापर्यटनको प्रचुर सम्भावना देखिन्छ । दुर्लभ गिद्ध, चिरकालिज र यहाँको प्राकृतिक सौन्दर्यको प्रवर्धनले पर्यटनको सम्भावना खोल्न सक्छ । रुपन्देहीको सालझन्डीदेखि बागलुङको ढोरपाटन जोड्ने ‘ढोरपाटन राजमार्ग’ मा पर्ने घेराभिरबाट करिब दुई किलोमिटरको दुरीमा रतनमारे वा खनदह बजार छ । जहाँ खान बस्नका लागि होटेल सुविधा पनि छ । नेपालमा पाइने नौ प्रजातिका गिद्धमध्ये आठ प्रजातिका गिद्ध अर्घाखाँची जिल्लामा अभिलेख भएका छन् । गुँड बनाएर बच्चा कोरल्ने छ प्रजातिका आवासीय गिद्धमध्ये पाँच प्रजातिका गुँड अर्घाखाँचीमा पाइएका छन् । विशेषतः घेराभिर लोपोन्मुख गिद्धको वासस्थान बनेको छ । गिद्धका अलावा नेपाल सरकारद्वारा संरक्षित पन्छीको सूचीमा राखेको विश्वमै दुर्लभ चिरकालिज पनि पाइने घेराभिर सुन्दर भूदृश्य अवलोकनका लागि पनि प्रख्यात छ । काठमाडौँबाट करिब ३७० किलोमिटर दुरीमा रहेको अर्घाखाँची जिल्लाको सदरमुकाम सन्धिखर्क एकै दिनमा पुग्न सकिन्छ । तीन दशकअघि सजिलै पाइने र ठुलो बथानमा देख्न सकिने चरामा गिद्ध पर्थे । त्यतिबेला सिनो लुछाचुँडी गरिरहेका गिद्धका झुन्ड सहजै भेटिन्थे । मानवबस्ती वरपर खुला ठाउँमा बस्ने गिद्धका गुँड पनि सजिलैसँग देख्न सकिन्थ्यो । मृत जनावर खाएर वातावरण शुद्धीकरण गर्ने भएकाले गिद्धलाई ‘प्रकृतिको कुचिकार’ पनि भनिन्छ । यत्रतत्र सर्वत्र पाइने गिद्धका बारेमा त्यस समय कसैको चासो थिएन । तथापि विक्रम संवत् २०५० को दशकमा संसारमा सबैभन्दा तस्व्र गतिमा गिद्ध घटेर लोप हुने अवस्थामा पुगेका चराको प्रजाति बन्न पुग्यो । यसका मुख्य कारण घरपालुवा पशु उपचारमा प्रयोग गरिने औषधी डाइक्लोफेनेक हो । गाई, भैँसी, घोडा, खच्चड, बाख्रा, सुँगुर जस्ता पशुमा सुन्निएको, ज्वरो आएको र दुःखेको निको पार्न व्यापक रूपमा प्रयोग गरिने यस औषधीले पशुचौपायालाई निको पारे पनि उपचारपछि पशु मरेमा तिनको सिनो खाने गिद्ध भकाभक मरे । गिद्धले समूहमा खाने हुँदा डाइक्लोफेनेकले उपचार गरी मरेको पशुको एउटै सिनोबाट पनि ठुलो सङ्ख्यामा गिद्ध मर्न पुगे । परिणामतः पछिल्ला दशकमा गिद्ध अति विरलै भएका छन् । अझ तिनको गुँड त देख्नै मुस्किल छ । त्यसैले पखेटा फड्कार्दै उड्ने तरखरका बचेरा नियाल्न जाने कि–घेराभिर ।  """
ठेउला नियन्त्रणमा डब्लुएचओ टोली पुग्ने,"""वासुलिङ समाचारदाता बैतडी, असार ७ गते । बैतडीको सुर्नया गाउँपालिका–७ र ८ मा ठेउला रोगको सङ्क्रमण पुष्टि भएको छ । स्वास्थ्यकर्मीको टोलीले प्रभावित क्षेत्रमा स्थलगत अनुगमन गरेर १२ जनाभन्दा बढीमा सङ्क्रमण देखिएको जनाएको छ । बालबालिका बढी प्रभावित भएकाले स्वास्थ्य शाखा तथा स्वास्थ्य कार्यालय बैतडीको समन्वयमा विशेष सतर्कता अपनाइएको छ । सुर्नया गाउँपालिकाका स्वास्थ्य शाखा प्रमुख रामसिंह महराले सङ्क्रमितको शरीरभरि बिमिरा आउने, ज्वरो आउने, खोकी लाग्नेलगायतका लक्षण देखिएको बताउनुभयो । प्रभावित बिरामीलाई छुट्टै आइसोलेसनमा राख्न आग्रह गरिएको छ, उहाँले भन्नुभयो, “स्वास्थ्यकर्मीले घरदैलोमै पुगेर प्रारम्भिक उपचार तथा सचेतनामूलक कार्यक्रम सञ्चालन गरिरहेका छन् ।” यसैबिच सो क्षेत्रमा देखिएको रोग ठेउलाकै सङ्क्रमण हो कि भन्ने यकिन गर्न विश्व स्वास्थ्य सङ्गठन (डब्लुएचओ) को टोलीसमेत प्रभावित क्षेत्रमा पुग्न लागेको हो । स्वास्थ्य शाखा प्रमुख महराले डब्लुएचओको टोली बिहीबार सुर्नया–७ र ८ मा स्थलगत अनुगमन तथा परीक्षणमा जाने बताउनुभयो ।   यसअघि स्वास्थ्य कार्यालय बैतडीले समेत प्रभावित क्षेत्रमा स्वास्थ्यकर्मीको टोली खटाइसकेको थियो । शिखरपुर स्वास्थ्य चौकीका प्रमुख वीरबहादुर बोहोराले प्रभावित बस्तीमा निरन्तर स्वास्थ्य सेवा तथा सचेतनामूलक कार्यक्रम सञ्चालन भइरहेको बताउनुभयो । """
‘ब्रेक डान्स’ सार्वजनिक,"""गोरखापत्र समाचारदाता काठमाडौँ, असार ७ गते  । सीमा गुरुङ निर्देशित चलचित्र ‘रङ डेस्टिनेसन २’ को पहिलो गीत ‘ब्रेक डान्स’ सार्वजनिक भएको छ । गायिका समीक्षा अधिकारी र गायक ओम सुनारको स्वर रहेको प्रेमिल गीतमा सङ्गीत पनि गायक सुनारको रहेको छ । गीतका शब्द मुना शाहले लेख्नुभएको छ । नृत्यलाई प्राथमिकतामा राखेर निर्माण गरिएको चलचित्रमा आयशा तामाङ, किरण श्रेष्ठ, कालु राणा, आकी थेक्पा, उज्ज्वल, सञ्जय थापा, सकल रेग्मीलगायतको अभिनय रहेको छ । चलचित्र फुलमुन मोसन फिक्चर्स प्रालिको ब्यानरमा निर्माण भएको हो ।  """
उज्यालोको खोजी  (कविता),"""अदुवा आलु पिँडालु खुर्के झैँ किन सकिरहेकी छैन खुर्किन मनभित्रका नकरात्मक कुरा ।  लौका घिरौँला चिचिन्डा झैँ ताछेर फाल्न मिल्ने भए अन्तर्मनका विकारहरूलाई ।  लसुन प्याज बन्दाकोपी झँै पत्र पत्र निकालेर मिल्ने भए पकाउन मिठो व्यञ्जन ।  सुन्तला भोगटे ज्यामिर झैँ केस्रा केस्रा छोडाएर साँद्न मिले कति स्वादिलो हुन्थ्यो होला जीवन आहा !  अन्नपात झैँ नाङ्लोमा निफनेर पिठो झैँ चालेर च्याँख्ला झैँ छिन्किँदा पनि कहिल्यै नसकिएका आदिम दुःखपीडा निफनिरहेछु सदियौँदेखि केलाइरहेछु खुर्किरहेछु ताछिरहेछु चामल झैँ पखालिरहेछु पखालिरहेछु... । """
संस्थागत बहालकर स्थानीय सरकारले उठाउन पाउने,"""नवराज कट्टेल विराटनगर, असार ७ गते । संस्थागत बहालकर सङ्कलनको अधिकार स्थानीय तहको क्षेत्राधिकारभित्र पर्ने भन्दै सर्वोच्च अदालतले विराटनगर महानगरपालिकाको पक्षमा रिट जारी गरेको छ । विराटनगर महानगरपालिकाले रिट दायर गरेको झन्डै सात वर्षपछि सर्वोच्च अदालतले गत जेठ २० गते संस्थागत बहालकर सङ्कलन गर्न पाउनुपर्ने रिट जारी गरिदिएको हो । विराटनगर महानगरले स्थानीय सरकार सञ्चालन ऐन २०७४ को परिच्छेद ९ मा स्थानीय तहको वित्तीय अधिकारसम्बन्धी व्यवस्था छ । यसैको दफा ५७ अनुसार कुनै पनि घर, भवन, संरचना बहालमा दिएमा यसको बहालकर स्थानीय तहले असुल गर्ने व्यवस्था छ । विराटनगर महानगरपालिकाका कानुनी सल्लाहकार अधिवक्ता डिल्लीराम घिमिरेका अनुसार संवैधानिक र कानुनी व्यवस्था स्पष्ट हुँदाहुँदै संस्थागत बहालकर सङ्घीय सरकारले असुल गर्दै आएको थियो । यसका विरुद्ध रिट महानगरपालिकाले २०७६ असोज २८ गते रिट दायर गरेको थियो । उहाँका अनुसार सर्वोच्चका न्यायाधीशद्वय कुमार रेग्मी र तिलप्रसाद श्रेष्ठको संयुक्त इजलासबाट स्थानीय तहले नै संस्थागत बहालकर असुल गर्न पाउने गरी विराटनगर महानगरपालिकाले दायर गरेको रिट जारी भएको हो । आदेशको पूर्णपाठ भने आइनसकेको जनाइएको छ । सल्लाहकार घिमिरेले महानगरले संविधानको अनुसूची ८ र स्थानीय सरकार सञ्चालन ऐन मुताबिक संस्थागत बहालकरको क्षेत्राधिकार स्थानीय तहकै हुने मागदाबीसहित रिट दायर जानकारी दिनुभयो । रिटमा अर्थ मन्त्रालय, आन्तरिक राजस्व विभाग र आन्तरिक राजस्व कार्यालय विराटनगरलाई प्रतिवादी बनाइएको थियो । महानगर उपप्रमुख शिल्पा निराला कार्कीले सर्वोच्चको आदेश अनुसार चालु आव २०८१/८२ देखि नै संस्थागत बहालकर सङ्कलन गर्न पाउने अधिकार प्राप्त भएको बताउनुभयो । आन्तरिक राजस्व कार्यालय विराटनगरका प्रमुख भुपाल शाक्यले यस विषयमा विभागमार्फत प्रक्रिया अगाडि बढाइने प्रतिक्रिया दिनुभयो । संस्थागत बहालकर सङ्कलन स्थानीय तहको क्षेत्राधिकारभित्र पर्ने सर्वोच्चको आदेशले आन्तरिक राजस्व विभागको कर सङ्कलन नै प्रभावित हुने अनुमान गरिएको छ । शाक्यले देशभरका स्थानीय तहले यही नजिरमा कर सङ्कलन गर्ने स्थिति आउँदा सङ्घको वार्षिक तीन अर्ब रुपियाँ बराबर राजस्व घट्ने छ । विभागको तथ्याङ्क अनुसार चालु आवको जेठ मसान्तसम्ममा संस्थागत बहाल करबाट दुई अर्ब ३१ करोड सङ्कलन भएको देखिन्छ । गत आवमा दुई अर्ब ७४ करोड रुपियाँ असुली भएको थियो । सर्वोच्चको आदेशसँगै विभागले पुनरवलोकन (भ्याकेट) गर्न पाउने बाटो भने खुला रहेको छ । बहालकर व्यक्तिगत र संस्थागत प्रकारका हुन्छन् । व्यक्तिले आफ्नो घरमा बहाल लगाएको व्यक्ति वा कम्पनीसित असुलउपर गरेको बहालको रकमबाट असुल गरेको रकम व्यक्तिगतमा पर्छ, जसमा १० प्रतिशत बुझाउनुपर्ने हुन्छ । व्यवसायीले कम्पनी नै दर्ता गरेर व्यावसायिक रूपमा भवन, फ्ल्याट, कोठा वा भवन परिसरको कुनै स्थान बहालमा लगाएको खण्डमा कम्पनीसित असुल गरिने बहालकर संस्थागत हुन्छ । विराटनगर महानगरले स्थानीय सरकार सञ्चालन ऐन २०७४ को परिच्छेद ९ मा स्थानीय तहको वित्तीय अधिकारसम्बन्धी व्यवस्था रहेको जनाउँदै यसैको दफा ५७ अनुसार कुनै पनि घर, भवन, संरचना बहालमा दिएमा यसको बहालकर स्थानीय तहले असुल गर्ने व्यवस्था रहेको माग दाबी गर्दै रिट दायर गरेको थियो । आन्तरिक राजस्व र विराटनगर महानगर दुवै निकायले संस्थागत बहालकर सङ्कलन गर्न थालेपछि २०७६ जेठमा महानगरले उच्च अदालत विराटनगरमा राजस्व कार्यालयलाई विपक्षी बनाउँदै रिट दायर गरेको थियो । उच्चका न्यायाधीश लेखनाथ घिमिरेको इजलासले रिट दायर भएको दुई दिनपछि नै महानगरका नाममा अन्तरिम आदेश जारी गर्दै संस्थागत बहालकर असुल नगर्न भनेको थियो । यसपछि न्यायाधीशद्वय हरिप्रसाद भण्डारी र ऋषिराम दवाडीको इजलासले घिमिरेकै आदेशलाई निरन्तरता दिने आदेश गरेको थियो । महानगरपालिका त्यसपछि सर्वोच्चमा रिट दायर गर्न पुगेको थियो । दायर रिटमा सात वर्षपछि सर्वोच्चले आदेश गर्दै जारी गरेको हो । सल्लाहकार घिमिरेले रिटमा हुने आदेश अन्तिम हुने बताउँदै भन्नुभयो, “महानगरपालिकाले दायर गरेको रिट जारी गर्ने भन्नुको अर्थ संस्थागत बहालकर सङ्कलन गर्न पाउनु हो ।” """
त्रिकोणात्मक ट्वान्टी–२० अन्तर्राष्ट्रिय शृङ्खलाः नेपाल स्कटल्यान्डसङ पराजित,"""काठमाडौँ, असार ७ गते । त्रिकोणात्मक ट्वान्टी–२०  अन्तर्राष्ट्रिय शृङ्खलाको अन्तिम खेलमा नेपाल घरेलु टोलि स्कटल्यान्डसङ पराजित भएको छ । स्कटल्यान्डको टिटउट रङ्गशालामा सम्पन्न अन्तिम तथा निर्णायक खेलमा स्कटल्यान्डले नेपाललाई ३४ रनले हराएको हो । स्कटल्यान्डले प्रस्तुत गरेको १९४ रनको लक्ष्य पछ्याएको नेपाल १८ दशमलव ५ ओभरमा सबै विकेट गुमाउँदै मात्र १५९ रनमा समेटियो । नेपालका लागि रुपेस सिंहले २२ बलमा १ चौका र ३ छक्काको सहयोगमा सर्वाधिक ४३ रन जोड्नुभयो । त्यस्तै दीपेन्द्र सिंह ऐरीले ३३ बलमा १ चौका र १ छक्काको सहयोगमा ३४ रन जोड्नुभयो । कप्तान रोहितकुमार पौडेल २० बलमा ४ चौकाको सहयोगमा २७ रनमा आउट हुनुभयो । आसिफ शेख १४, भीम सार्की १२ तथा आरिफ शेख ५ रनमा आउट हुनुभयो । स्कटल्याण्डका लागि क्रिस ग्रेभ्सले ३ तथा सफियान सरिफले २ विकेट लिनुभयो ।  त्यसअघि टस जितेर पहिला ब्याटिङको निर्णय गरेको स्कटल्यान्डले निरधारित २० ओभरमा ५ विकेट गुमाउँदै एक सय ९३ रनको योगफल बनाएको थियो । स्कटल्यान्डका ओपनर जर्ज मुन्सेले अर्धशतकीय पारी खेल्नुभयो । उनले ३९ बलमा पाँच चौका र ६ छक्कासहित सर्बाधिक ७८ रन बनाउनुभयो । त्यस्तै  ब्रेन्डन म्याकमुलनले ३० बलमा चार चौका र एक छक्कासहित ४२ रनको योगदान गर्नुभयो । यसबाहेक अलराउन्डर माइकल लिस्कले २६ र विकेटकिपर म्याथिउ क्रसले १७ रन बनाउनुभयो । नेपालका लागि कुशल भुर्तेलले दुई विकेट लिए भने रुपेश सिंह, सन्दीप लामिछाने र ललित राजवंशीले समान एक एक विकेट हात पार्नुभयो । यस जित सङै स्कटल्याण्ड ४ खेलमा २ मा हार र २ मा जितका साथ शीर्ष स्थानमा रहँदै सिरिजको उपाधी जित्यो । पराजित नेपाल समान खेलमा २ मा जित र २ मा हारका साथ अङ्क तालिकाको दोस्रो स्थानमा रह्यो ।  समान अङ्क रहे पनि रनरेटमा पछि रहेर नेपाल दोस्रो स्थानमा रहन पुगएको हो । रासस """
ताप्लेजुङको कारागारमा क्षमताभन्दा पाँच गुणा बढी कैदी,"""साहारा लिम्बू फुङ्लिङ, असार ७ गते । ताप्लेजुङको कारागारमा क्षमताभन्दा पाँच गुणा बढि कैदीबन्दी रहेका छन् । शनिबार फुङ्लिङमा नेपाल मानव अधिकार वर्ष पुस्तिका २०२६ प्रकाशन गर्न पूर्व भएको अर्धवार्षिक समीक्षा कार्यक्रममा सो जानकारी भएको हो । अनौपचारिक क्षेत्र सेवा केन्द्र (इन्सेक)ले सार्वजनिक गरेको प्रतिवेदनमा जिल्लाका कारागार ताप्लेजुङमा अहिले १४१ जन कैदी रहेको उल्लेख गरेको छ । जसमा ११ जना ज्येष्ठ नागरिक रहेका छन् । कारागारको क्षमता भने २५ जनाको मात्र रहेको छ । यसैगरी, महिला कैदीबन्दीका लागि कारागार नभएका कारण अन्य जिल्लामा हस्तान्तरण गरिँदै आएको छ । जिल्लामा आपराधिका क्रियाकलाप बढेकाले कैदी बन्दीको सङ्ख्या पनि बढेको जिल्ला प्रहरी प्रमुख प्रहरी नायब उपरीक्षक बेदप्रसाद गौतमले बताउनुभयो । उहाँका अनुसार आपराधिक गतिविधि नियन्त्रण गर्नका लागि पनि प्रहरीहरू सक्रिय रुपमा लागेका छन् । यसैगरी, पत्रकारले क्षमताभन्दा धेरै कैदीबन्दी कारागारमा राख्दा मानवअधिकार उल्लङ्घन भएन भन्ने प्रश्नमा प्रमुख जिल्ला अधिकारी नेत्रप्रसाद शर्माले राज्यको संरचनाको अभाव भएका कारणले गर्दा क्षमताभन्दा बढी कैदी राख्न बाध्य भएको बताउनुभयो । उहाँले भन्नुभयो, ‘‘भवनका लागि जग्गा छ, तर भवन निर्माणका लागि स्रोतको अभाव छ ।’’ यस्तै, पछिल्लो छ महिनामा जिल्लामा घरेलु हिंसाका घटना ११, बहुविवाह एक, कर्तव्य ज्यान एक, ज्यान मार्ने उद्योग पाँच, जबरजस्ती करणी सात र जबरजस्ती करणी उद्योगका एक घटना भएका छन् । योसँगै अभद्र व्यावहारका सात, आपराधिक उपद्रो र हुलदङ्गा गरेको तीन गरी जम्मा ३५ वटा घटना भएको इन्सेकको प्रतिवेदनमा उल्लेख गरिएको छ । """
अखबारको सुवास !,"""कतिपय देशमा अखबार बिस्तारै बन्द हुँदै छन् । कतिले छापिने प्रति घटाउँदै छन् । पाठक बिस्तारै अनलाइन माध्यममा आकर्षित हुनु अखबारका लागि ‘साढेसातीको दशा’ बनिरहेको छ । नेपालमै पनि ‘गोरखापत्र’ बाहेकका अखबार नराम्ररी दुब्लाएका छन् । आकारको हिसाबले मात्र होइन, सामग्री प्रस्तुतिका दृष्टिले पनि उनीहरू भुत्ते बनेका छन् । नेपालको सन्दर्भमा विशेषतः सन् २०१९ को अन्त्यतिर आएको कोरोना भाइरस सङ्क्रमणपछि अखबार थलिएका हुन् । अर्थतन्त्रमा आएको मन्दी र पाठकको परिवर्तित रुचिका मारमा अखबार परेका हुन् ।  कोरोना कालमा कतिपय पत्रिकाको प्रकाशन ठप्प भयो । सङ्क्रमणको असर कम हुँदै गएपछि पुनः प्रकाशित हुन थाले । पाठकले रुचाएका कतिपय साप्ताहिक पत्रिका (ट्याबलोइट र म्यागाजिन) बन्द नै भए । अनलाइन पत्रकारिता र फेसबुक, ट्विटर, टिकटक, युट्युब जस्ता सामाजिक सञ्जालमा पल पल आइरहने खबरले छापा मात्रै होइन; प्रसारण माध्यम पनि सङ्कटमा परेका छन् । अनलाइन माध्यमले छिटोछरितो खबर दिने र प्रसारण र प्रकाशन दुवैको काम एउटैले पूरा हुने भएका कारण पुरानो माध्यमबाट पाठक, श्रोता, दर्शक नयाँतिर आकर्षित भइरहेका छन् । फेरि अखबार होस् वा टेलिभिजन रेडियोले समय अनुसार आफूलाई ढाल्न नसक्दा पनि यी पछि पर्दै गएका देखिन्छन् । कतिपय अखबार त आफूलाई बचाउने नाममा पत्रकारिताका न्यूनतम आचारसंहिता भुलिरहेका देखिन्छन् । रासस जस्ता एजेन्सीका सामग्रीको बहुलता, समाचार राम्ररी नहेरी हुबहु प्रकाशन गर्ने जस्ता समस्या बग्रेल्ती देखिन्छन् । आठदेखि १० पेजमा पठन सामग्रीभन्दा विज्ञापनको बहुलता देखिन्छ । आचारसंहिताद्वारा बर्जित रक्सी बियरका विज्ञापनको ज्याकेट लगाउन पनि उनीहरू हिचकिचाउँदैनन् । सम्पादकीय÷विचार पृष्ठमा विज्ञापनलाई लाज पचाएको मान्ने कि ! अनलाइन माध्यमको व्यापकता भए पनि छापा माध्यम (अखबार) को आफ्नै महìव छ । तत्कालको खबर छिटोछरितो रूपमा दिन अनलाइनको महत्व भए पनि समाचारको विस्तार, विश्लेषण र विचारका दृष्टिले अखबार नै उपयुक्त मानिन्छ । अखबारको एउटा अर्को गुण, त्यसलाई जतिखेर पनि पढ्न सकियो, केही क्षणमा वा राखेर कुनै समयमा तर अनलाइनमा त्यो ज्यादै कठिन छ । पल पल आउने समाचारले अघिल्ला समाचार कहाँ पु¥याइदिने हो कहाँ । यही सन्दर्भमा वरिष्ठ पत्रकार किशोर श्रेष्ठ लेख्छन्, “अनलाइन शीघ्र सूचना साझेदारी गर्न पाइने प्ल्याटफर्म त हुँदै हो, तर यसको एउटा कमजोरी पनि पाइयो, बेलैमा पढिएन भने खोजेको सामग्री फेला पर्न मुस्किल, खोज्दैको हैरान तर पत्रिकाको स्वाद यस्तो कि सबैथोक त्यहीँ हुने । तात्तातै या आफ्नो अनुकूल फुर्सदमा पढ्न पनि सकिने ।” दुई दशकअघि अखबारबाटै लेखन सुरु गरेको र डेढ दशकदेखि सक्रिय पत्रकारितामा रहेको मलाई पनि पत्रकारिताका अन्य माध्यमभन्दा छापा माध्यम नै प्रिय लाग्छ । एकाबिहानै हातमा पर्ने अखबारको गन्धले नै मन हर्छ । त्यहाँ रहेका विषय (समाचारदेखि विभिन्न व्यक्तिका विचार र विज्ञापनसम्म) को विविधीकरण ज्यादै रोचक लाग्छ । अखबारसँगको नाता पुरानो छ, भक्तपुरको सानोठिमीस्थित आदर्श माध्यमिक विद्यालयबाट ४ बजे निस्कन्थेँ । जडीबुटीस्थित निवासबाट बिहान ९:३० बजे निस्कने, बुवाको कार्यालयकै गाडीमा आउने, त्यसैमा घर फर्किने दैनन्दिन थियो । छुट्टी भएपछि एक घण्टा बुवाको कार्यथलो पुग्थेँ । त्यहाँ हुन्थे, गोरखापत्र र समाज दैनिक । कक्षा ३–४ पढ्दै गर्दा अखबारका भाषा के बुझ्नु ? गोरखापत्रले पहिलो पृष्ठमा नअटाएको समाचार ‘बाँकी १० औँ पृष्ठ सातौँ लहरमा’ लेखेको हुन्थ्यो । त्यो रमाइलो लाग्थ्यो । कहाँ होला भन्दै लहर गन्न थाल्थेँ । अलि बुझ्न सक्ने भएपछि बुवाले त्यहीँको पुस्तकालयमा जाने व्यवस्था मिलाइदिनुभयो । शुक्रबार १ बजे नै छुट्टी हुने हुँदा पुस्तकालयमा बढी समय बिताउन पाउथे । पुस्तकालयमा पुस्तकभन्दा गोरखापत्र, युवामञ्च र मधुपर्क जस्ता पत्रिका प्राथमिकतामा पर्थे । साप्ताहिक पत्रिका खासै आउँदैनथे । पछि २०४६ सालमा प्रजातन्त्रको आगमनसँगै छापा माध्यम निकै फस्टायो । बुवा कार्यालयबाट फर्किंदा कुनै न कुनै पत्रिका बोकेर आउनुहुन्थ्यो । गोरखापत्र त छँदै थियो, आजको समाचारपत्र, श्रीसगरमाथा, कान्तिपुर, हिमालय टाइम्स र  अन्नपूर्ण पोस्ट पनि हुन्थे । यस्तै छलफल, दृष्टि, देशान्तर र जनआस्था जस्ता साप्ताहिक पनि  आउँथे । साँझपख यी विविध विषयवस्तुले अखबारमा रस बस्दै गयो । विद्यालयको पढाइ सकेर क्याम्पस पढ्दै गर्दा अब बुवाको हातमा अपराह्नतिर आउने अखबारले नपुग्ने भयो । बिहानै चाहियो । अखबारको ग्राहक बनियो । ६ बज्नुअघि नै आँगनमा फ्यात्त आवाज आएपछि कुदेर गयो । ‘साइकल ब्वाई’ ले भुइँमा फ्याँकेको अखबार हातमा उठाएर हेर्दै गर्दा आउने कागज र आलो मसीको गन्ध निकै मन पर्ने । पलेँटी कसेर चियाको सुर्कोसँगै अखबार पल्टाउनु र पढ्नु साँच्चै आनन्ददायक थियो । त्यसपछि म्यागाजिनको समय सुरु भयो । ‘हिमाल’ खबरपत्रिका पाक्षिक रूपमा आउँथ्यो । म्यागाजिनको गन्ध फेरि अर्कै किसिमको । बजारमा आउने (१ र १६ गते) भन्दा अघिल्लो दिन नै पसलमा गएर किनिन्थ्यो । ग्राहक प्रति एक दिनअघि नै आउँथ्यो । पछि हिमालको प्रतिस्पर्धीका रूपमा ‘नेपाल’ साप्ताहिक निस्कियो । पछि दुवै साप्ताहिक बने । एकताका समय नामको साप्ताहिक पनि प्रतिस्पर्धामा थियो । कान्तिपुरले शुक्रबार निकाल्ने ‘ग्लामरस’ साप्ताहिक पत्रिका त्यति प्राथमिकतामा राखिएन । पछि त्यसका प्रतिस्पर्धीका रूपमा अन्य पब्लिकेसनका प्रकाशन आएपछि विविधता आयो । तिनले ग्लामरस मात्र नभई समाज संस्कृतिका विविध पक्ष, साहित्य आदि पनि छाप्थे । यी सबै साप्ताहिक कोरोना कालमा सुतेपछि उठ्न सकेनन् । म्यागाजिन पनि बन्द भए । ‘परिवार’ जस्ता मासिक पत्रिका पनि त्यही कालमा बिलाए । दुई दशकअघि अखबारबाटै लेखन सुरु गरियो । सुरु सुरुमा कम्प्युटर इन्स्टिच्युटमा टाइप गरी प्रिन्ट गरेर निकालेको प्रति अखबारको कार्यालयमा बुझाइन्थ्यो । पछि त्यहीँबाट मेल पठाउन थालियो । लेख पठाएपछि कहिले छापिन्छ भन्दै अखबार पल्टाउनु दैनन्दिनको अंश बन्यो । स्थानीयस्तरबाट निस्किने साप्ताहिक र मासिक पत्रिकामा रिपोर्टिङ र सम्पादनको काम थालियो । पूर्णकालीन रूपमा टेलिभिजनबाट यात्रा सुरु गरियो डेढ दशक टेलिभिजनमा समाचार सम्पादन अहिले अनलाइन पत्रिकामा रमाइएको छ । जीविकाको सवालले गर्दा अहिले पहिले जस्तो अखबार लिएर चियाको सुर्कोसँगै अखबार पल्टाउने समय त रहेन । एकाबिहानै कार्यालय पुग्दा साइकल ब्वाइले छोडेका आधा दर्जनभन्दा बढी अखबारको चाङ उठाएर कार्यस्थल उक्लिँदै गर्दा त्यही गन्धले आकर्षित गर्छ । कामबाट एकछिन विश्राम लिएर सबै अखबार एक पटक सरसर्ती पल्टाउनु र पढ्नैपर्ने विषय । पछि पढे पनि हुने खालका अखबार सङ्कलन गरेर राख्नु दैनन्दिन बनेको छ । मधुपर्क र युवामञ्च कहिले निस्केलान् महिनैपिच्छे प्रतीक्षा हुन्छ । अखबारप्रेम यति छ कि एउटा कोठा पुराना अखबारले भरिएको छ । त्यहाँ छन्, दैनिक, साप्ताहिक, पाक्षिक र मासिक अखबार । कुनै पूरै अखबारका अङ्क, कुनै आवश्यक पृष्ठ त कतै अत्यावश्यक काटिएका टुक्रा । विविध विषयमा अध्ययन र लेखनमा रुचि भएकाले ती सामग्री कुन बेला आवश्यक पर्छ थाहै हुँदैन । आफूलाई चाहिएका बेला झिक्यो । सन्दर्भ सामग्री बनायो । थन्क्यायो । अनलाइन माध्यममा काम गरिरहँदा अनुभव गरेका कुरा, अखबारमा कुनै सामग्री छापिएपछि छापियो, छापियो । छापिएर कुनै गल्ती भए पाठकको हातमा परेपछि मात्र थाहा हुने । अखबारले थाहा पाए भोलिपल्ट भुल सुधार छाप्नु पर्छ । सच्याउनु पर्छ । त्यो दृष्टिले अनलाइन माध्यम प्रभावकारी छ । हतारमा समाचार लेखेर गल्ती भए थाहा पाउनेबित्तिकै तत्काल सच्याउन सकिन्छ तर यसरी सच्याउने क्रममा तथ्य नै तलमाथि पार्ने सम्भावना हुने रहेछ । प्रकाशक सम्पादकले पाठकले थाहा नपाउने गरी कुनै सामग्री परिवर्तन गर्न वा हटाउन सक्ने रहेछ । आचारसंहिता अनुसार यस्तो गर्न पाइँदैन । कुनै समाचारमा त्रुटि वा गल्ती भए त्यसको जानकारी (गम्भीर त्रुटि भए क्षमायाचना) सहित सच्याउनु पर्छ तर यसको पालना न्यून मात्रामा भएको पाइन्छ । अर्को पक्ष पत्रिकामा छापिएका उपयोगी वस्तु मैले जस्तै कोठामा चाङ लगाएर राख्न सकियो । पुस्तकालयमा सङ्ग्रह गरे पढ्न पाइयो । फोटो खिचेर अहिलेको प्रविधिमा डिजिटलाइजेसन गर्न सकियो । आफैँले भोगेको तथ्य, केही वर्षअघि अनलाइनमा प्रकाशित लेख रचना अहिले खोजेर भेटिँदैन । आफूसँग रहेको सामग्री हराएर खोज्दा त्यहाँ पनि पाइएन । अनलाइन पत्रिकाको भण्डारण सीमित हुने रहेछ । नयाँ समाचारले धकेल्दै पुराना सामग्री हराउने रहेछ । यो हिसाबले पनि अखबार नै उपयुक्त देखियो । हुन त अखबार छाप्नेहरू पनि ‘डिजिटल प्ल्याटफर्म’ मा गइसकेका छन् । अखबार मात्र होइन पुस्तकसमेत डिजिटल माध्यमबाट पढ्न सकिने भएको छ । डिजिटल युग भए पनि कागज पल्टाउँदै पढ्नुका फाइदा धेरै छन् । आँखा वा मानसिक स्वास्थ्यका हिसाबले समेत डिजिटल पढाइभन्दा कागजमा पढ्नुको फाइदा रहेको चिकित्सक बताउँछन् । म जस्ता हजारौँ लाखौँ पाठक अहिले पनि अखबार पढ्छन् । अखबारको गन्ध मन पराउँछन् । त्यहाँका विषयवस्तु चाटीचुटी (अखबारमा छापिएका सबै) पढ्न मन पराउने पनि धेरै छन् । त्यसैले अखबारलाई जोगाउन प्रकाशक/सम्पादकले पनि सामग्रीमा विविधतालाई ध्यान दिनु पर्छ । अखबारलाई कसरी जोगाउन सकिएला भन्ने सन्दर्भमा वरिष्ठ पत्रकार श्रेष्ठकै भनाइ “मेहनत गरौँ, छापा माध्यमलाई जोगाउन सकिन्छ ।”  """
जनता मालिक हुन सकेनन् : सांसद प्रभु साह,"""काठमाडौँ, जेठ २४ गते। आम जनता पार्टीका अध्यक्ष, पूर्व मन्त्री एवम् रौतहट निर्वाचन क्षेत्र नम्बर-३ का प्रतिनिधि सभा सदस्य प्रभु साहले गणतन्त्रमा पनि जनता मालिक हुन नसकेको बताउनुभएको छ। गोरखापत्र अनलाइनको ‘सांसदलाई सवाल’मा कुराकानी गर्नु हुँदै साहले भन्नुभयो, ‘‘हामी गणतन्त्रका लागि लडेका थियौँ। गणतन्त्र भनेको जनताको हुन्छ तर यो गणतन्त्र जनताको हुन सकेन। हामी लोकतन्त्रका लागि लडेका थियौँ तर अहिले दलतन्त्र मात्र भयो। जनता मालिक हुने र जनताको कारिन्दा सरकार र संसद्‍ हुनुपर्ने थियो। तर त्यो हुन सकेन।’’ तीन पटक प्रत्यक्ष निर्वाचित सांसद बनिसक्नु भएका साहले विभिन्न तीन वटा मन्त्रालयको जिम्मेवारी सम्हाली सक्नुभएको छ। बुवा बाबुलाल साह र आमा लक्ष्मीमिया देवीको कोखबाट रौतहटको मौलापुरमा २०२८ सालमा जन्मनुभएका साहले औपचारिक शिक्षा रौतहटमै लिनुभएको हो। माध्यमिक तहको पढाइ रौतहटकै सदरमुकाम गौरबाट पूरा गर्नुभएका उहाँले नेपाल ल क्याम्पस, काठमाडौँबाट कानुन विषयमा स्नातक तहसम्मको अध्ययन पूरा गर्नुभएको छ। २०४६ सालदेखि राजनीतिमा सक्रिय साहको दलीय राजनीतिमा अबद्धता भने २०४९ सालबाट भएको हो। २०५४ सालको स्थानीय निर्वाचनमा रौतहटको पतौरा गाविसका वडाध्यक्ष बन्नुभएका साह २०५८ सालमा मधेशी राष्ट्रिय मुक्ति मोर्चाको महासचिव बन्नुभयो। मुक्ति मोर्चाको महासचिव बनेसँगै उहाँले रानीतिमा नेतृत्वदायी भूमिका निर्वाह गर्नुभएको देखिन्छ। नेता साह तत्कालीन नेकपा (माओवादी)मा लागेर २०५५ सालमा भूमिगत हुनुभयो। त्यसपछि जनयुद्धको समयमा नौ वर्ष भूमिगत बन्नुभएका साहले मधेशी मुक्ति मोर्चालाई सङ्गठित गर्नुभयो। त्यसताका उहाँले भोजपुरा राज्य समिति इन्चार्जसहितका महत्त्वपूर्ण जिम्मेवारी निर्वाह गर्नुभयो।  तत्कालीन राज्यविरुद्धको सङ्घर्षकै क्रममा उहाँ २०५९ सालमा गिरफ्तारीमा परेसँगै एक वर्ष बेपत्ता हुनुभयो। तत्कालीन माओवादी र राज्यपक्षको वार्ता सुरु भएपछि उहाँ सार्वजनिक हुनुभएको हो। २०६० सालमा माओवादीको केन्द्रीय सदस्य बन्नुभएका साह २०६३ सालमा अन्तरिम संसद्‍को सदस्य बन्नुभयो। देश सङ्घीयतामा गएपछि माओवादीले साहलाई मधेश प्रदेशको अध्यक्षको जिम्मेवारी दियो। माओवादीबाट मधेशको राजनीतिमा हाबी देखिनुभएका साह २०६४ सालमा पहिलो पटक संविधानसभा सदस्यमा प्रत्यक्ष निर्वाचित हुनुभयो। पहिलो संविधान निर्माणताका उहाँले संविधान सभा अन्तर्गतको न्याय प्रणाली सम्बन्धी समितिको सभापति बनेर काम गर्नुभयो। २०७० को दोस्रो संविधानसभा चुनावमा रौतहट-३ बाट निर्वाचित हुनुभयो। संविधान निर्माणताका उहाँले मस्यौदा समितिमा बसेर काम गर्नुभयो। २०७२ सालमा समिति सभापति कृष्णप्रसाद सिटौलाले अघिल्लो संविधानसभाले सर्वसम्मत रूपमा गरेका निर्णयको स्वामित्व ग्रहण गर्न अस्वीकार गरेको आरोप लगाउँदै साहले २०७२ साउन २९ गते मस्यौदा समितिबाट राजीनामा दिनुभयो। साह झलनाथ खनाल, शेरबहादुर देउवा र केपी शर्मा ओली नेतृत्वको सरकारमा क्रमश कानुन, सहरी विकास र भूमि व्यवस्था, सहकारी र गरिबी निवारण मन्त्रीसमेत बनिसक्नुभएको छ। नेता साह २०६८ र २०६९ मा क्रमशः कानुनमन्त्री र भूमिसुधार मन्त्री बन्नुभयो भने २०७३ मा सहरी विकास मन्त्री बन्नुभएको हो।  २०७५ सालमा माओवादी र एमालेले एकता गरेर नेकपा बनेपछि नेकपाको मधेश प्रदेश अध्यक्ष बन्नुभयो। त्यसपछि  नेकपा विभाजन हुँदा उहाँ एमालेमा प्रवेश गर्नुभयो। एमालेमा प्रवेश गरेपछि साह केही समय एमालेको स्थायी कमिटी सदस्यसमेत बन्नुभयो। उहाँले २०७९ असोजमा एमालेले दिएको टिकट त्यागेर रौतहट-३ मा स्वतन्त्र उम्मेवारी दिनुभयो। २०७९ मा स्वतन्त्र उम्मेदवारी दिएर भारी मतका साथ प्रतिनिधिसभा सदस्य निर्वाचित भएपछि साह आम जनता पार्टीको अध्यक्ष बन्नुभयो। मधेश राष्ट्रिय मुक्ति मोर्चा, माओवादी, नेकपा हुँदै एमाले जस्ता शक्तिशाली सङ्गठन भएका पार्टी परित्याग गर्दै उहाँ अहिले आफ्नै नेतृत्वको पार्टी आम जनता पार्टीको अध्यक्षका रूपमा राजनीतिमा सक्रिय हुनुहुन्छ। साह अहिले प्रतिनिधि सभा अन्तर्गतको अन्तर्राष्ट्रिय सम्बन्ध र पर्यटन समिति सदस्य हुनुहुन्छ। दलगत हिसाबले अस्थिर, सामूहिक निर्णयमा भन्दा आफ्नै हठमा रमाउने नेताको परिचय बनाउनुभएका साह मधेश राजनीतिमा प्रभावशाली नेताको रूपमा परिचित हुनुहुन्छ। आफ्नो निर्वाचन क्षेत्रका जनताबिच लोकप्रिय नेता साहले राजनीतिसँगै केही पुस्तकसमेत लेख्नुभएको छ। उहाँले मधेशका पीडा र आफ्नै जीवनको भोगाइ केन्द्रित भएर ‘मधेशी मुक्तिका आधार’, ‘मेरा यातनाका २७० दिन’, ‘जनयुद्ध र मधेशी मुक्तिको कार्यदिशा’ जस्ता पुस्तकसमेत लेख्नुभएको छ। साहले केही गीतसमेत रचना गर्नुभएको छ। प्रस्तुत छ - आम जनता पार्टीका अध्यक्ष, पूर्व मन्त्री एवम् रौतहट निर्वाचन क्षेत्र नम्बर-३ का प्रतिनिधि सभा सदस्य प्रभु साहसँग गोरखापत्र अनलाइनको ‘सांसदलाई सवाल’मा दिनेश लुइटेलले गरेको कुराकानीका आधारमा मनोजरत्न शाही र केशब गुरुङले तयार पार्नुभएको भिडियो सामग्री : """
यस्तो छ आजको सागसब्जी र फलफूलको थोक मूल्य,"""काठमाडौँ,  असार६ गते ।  कालीमाटी फलफूल तथा तरकारी बजार विकास समितिले आजका लागि कृषि उपजहरूको थोक मूल्य निर्धारण गरेको छ । समितिका अनुसार प्रस्तुत सागसब्जी र फलफूलको अधिकतम थोक मूल्य निर्धारण गरिएको हो । गोलभेँडा ठूलो (नेपाली) प्रतिकिलो रु ७०, गोलभेँडा ठूलो (भारतीय) प्रतिकिलो रु ९५, गोलभेँडा सानो (लोकल) प्रतिकिलो रु ३१, गोलभेँडा सानो (टनेल) प्रतिकिलो रु ५०, आलु रातो भारतीय प्रतिकिलो रु ४४, आलु रातो (भारतीय) प्रतिकिलो रु ३५, आलु रातो (मुडे) प्रतिकिलो रु ३८, आलु सेतो प्रतिकिलो रु ३४, प्याज सुकेको (भारतीय) प्रतिकिलो रु ४३, गाजर (लोकल) प्रतिकिलो रु ६५, गाजर (तराई) प्रतिकिलो रु ५०, बन्दा (लोकल) प्रतिकिलो रु ३०, काउली स्थानीय प्रतिकिलो रु ८०, मूला रातो प्रतिकिलो रु ५०, सेतो मूला (हाइब्रिड) प्रतिकिलो रु २०, भन्टा लाम्चो प्रतिकिलो रु २५, भन्टा डल्लो प्रतिकिलो रु ४०, तने बोडी प्रतिकिलो रु ३०, मकै बोडी प्रतिकिलो रु ५० कायम भएको छ । यसैगरी, मटरकोसा प्रतिकिलो रु १५०, घिउ सिमी (लोकल) प्रतिकिलो रु ५५, घिउ सिमी (हाइब्रिड) प्रतिकिलो रु ४०, घिउ सिमी (राजमा) प्रतिकिलो रु १२०, टाटे सिमी मूल्य प्रतिकिलो रु ७०, भटमास कोसा प्रतिकिलो रु ११०, तीतो करेला प्रतिकिलो रु ३०, लौका प्रतिकिलो रु २५, परबर (लोकल) प्रतिकिलो रु ३५, परबर (तराई) प्रतिकिलो रु ४०, चिचिण्डो प्रतिकिलो रु ३५, घिरौला प्रतिकिलो रु ५०, झिगुनी प्रतिकिलो रु ४५, फर्सी पाकेको प्रतिकिलो रु ४५, फर्सी हरियो (लाम्चो) प्रतिकिलो रु ३५, हरियो फर्सी (डल्लो) प्रतिकिलो रु ३५, भिण्डी प्रतिकिलो रु ४५ कायम गरिएको छ । यस्तै, सखरखण्ड प्रतिकिलो ७०, पिँडालु प्रतिकिलो रु १००, स्कूस प्रतिकिलो रु ६०, रायोसाग प्रतिकिलो रु २५, पालुङ्गो साग प्रतिकिलो रु ४०, तोरीको साग प्रतिकिलो रु ३०, हरियो प्याज प्रतिकिलो रु १००, च्याउ (कन्य) प्रतिकिलो रु १८०, च्याउ (डल्ले) प्रतिकिलो रु ३५०, कुरिलो प्रतिकिलो रु ३००, निगुरो प्रतिकिलो रु ३० निर्धारण गरिएको छ । ब्रोकाउली प्रतिकिलो रु ७०, चुकुन्दर प्रतिकिलो रु ७०, सजिवन प्रतिकिलो रु १७०, रातो बन्दा रु ८०, जिरीको साग प्रतिकिलो रु १००, ग्याठकोभी प्रतिकिलो रु ७०, सौफको साग प्रतिकिलो रु ११०, पुदिना प्रतिकिलो रु ११०, इमली प्रतिकिलो रु १७०, तामा प्रतिकिलो रु १२०, तोफु प्रतिकिलो रु १४० र गुन्द्रुक प्रतिकिलो रु ३५० तोकेकोे छ । समितिले स्याउ (झोले) प्रतिकिलो रु २५०, स्याउ (फुजी) प्रतिकिलो रु ३००, केरा (दर्जन) रु १५०, कागती प्रतिकिलो रु १७०, अनार प्रतिकिलो रु ३५०, आँप (माल्द) प्रतिकिलो रु ७०, आँप (दशहरी) प्रतिकिलो रु ८०, अङ्गुर (हरियो) प्रतिकिलो रु २५०, अङ्गुर (कालो) प्रतिकिलो रु ३५०, तरबुजा (हरियो) प्रतिकिलो रु ४०, मौसम प्रतिकिलो रु २००, जुनार प्रतिकिलो रु २५०, भुइँकटहर प्रतिगोटा रु १९०, काँक्रो (लोकल) प्रतिकिलो रु ६०, काँक्रो (हाइब्रिड) प्रतिकिलो रु १८, रुखकटहर प्रतिकिलो रु ६०, मेवा (भारतीय) प्रतिकिलो रु १००, लिची (लोकल) प्रतिकिलो रु १९० निर्धारण गरिएको छ । यसैगरी, अदुवा प्रतिकिलो रु ११०, खुर्सानी सुकेको प्रतिकिलो रु ४२०, खुर्सानी हरियो प्रतिकिलो रु ४०, खुर्सानी हरियो (बुलेट) प्रतिकिलो रु ३०, खुर्सानी हरियो (माछे) प्रतिकिलो रु ३५, खुर्सानी हरियो अकबरे प्रतिकिलो रु २२०, भेडे खुर्सानी प्रतिकिलो रु ७०, धनियाँ प्रतिकिलो रु ५५, लसुन सुकेको चाइनिज प्रतिकिलो रु २००, लसुन सुकेको नेपाली प्रतिकिलो रु १७०, छ्यापी सुकेको प्रतिकिलो रु २००, छ्यापी हरियो प्रतिकिलो रु १२०, ताजा माछा (रहु) प्रतिकिलो रु ३३०, ताजा माछा (बचुवा) प्रतिकिलो रु ३२०, ताजा माछा (छडी) प्रतिकिलो रु २४०, राजा च्याउ प्रतिकिलो रु ३०० र सिताके च्याउ प्रतिकिलो रु ९०० तोकेको छ । रासस """
एक्लो थियो एक्लै गयो ! [कथा],"""धेरै हिसाब किताब सँगालेर ढल्किँदै गइरहेको थियो, उनको उमेर । युवा वयका खुट्किलाहरू चढ्दै गर्दा पनि एक्लै थिए, उनी । पारिवारिक सम्बन्धका हिसाबले उनी दरिद्र थिएनन् । बाबु थिए, आमा, हजुरबा, हजुरआमा, दिदी, भाइ सबै । सबैका स्नेहले तृप्त र देदिप्यमान देखिन्थे । उनको जीवन–परिधि भने आलोकवृत्तको साँध–सीमाभित्र अट्न नसकेर क्रमशः धूमिल हुँदै गइरहेको थियो । उमेरले मध्याह्न पार गरी दक्षिणायण दिशातिरका पर्वत शृङ्खला ताक्दै गर्दा पनि अविवाहित जिन्दगीमै रमाइरहेका थिए, उनी । समकालीन छोराछोरी हुर्काउने उपक्रममा थिए । बग्रेल्ती होइनन्, एकाध मात्र । उनी भने....। “अङ्कल नमस्ते !” समवयीका छोराछोरीले दुवै हात उठाएर अभिवादनको भाषा बोल्दा उनी आफूभित्र लज्जाबोध उमार्दै भन्थे, “नमस्ते, नानु ! अँ, अस्ति तिमीले राम्रो पर्फमेन्स देखाएछौ नि, हैन ?” “हो, अङ्कल । कसरी थाहा पाउनु भो तपाईंले ?” “अरू कोबाट थाहा पाउनु । तिम्रै बाबाबाट ।” “थ्याङ्क्यु, अङ्कल ।” आफ्ना साथीभाइका छोराछोरीबाट यस्ता शब्द आउँदा उनी खुसी हुन्थे र शतप्रतिशत भाव–द्रवित पनि । उनी भन्थे, “मैले तिमीलाई एउटा गिफ्ट ल्याइदिएको छु ।” उनी आधुनिक टाइपको ब्यागबाट एउटा सानो वस्तु निकालेर दिन्थे । बालबालिकाप्रतिको अथाह स्नेहभाव हेर्न उनको व्यावहारिक धरातललाई नियाल्न करै लाग्थ्यो । “धेरै धेरै थ्याङ्क्यु अङ्कल !” बालबालिका उनीप्रति कृतज्ञताको फूलमाला बर्साउँथे । साँच्चै, बालबालिकाको खुसीको तह सुनामी झैँ छाल उरालेर फैलिन्थ्यो, निकै टाढा टाढासम्म । कहिले त केही परको शिवपुरीको उच्च र समृद्ध पर्वतमालासम्मै हुत्तिँदै जान्थ्यो । बालबालिकामा पलाएका अपार खुसीसँगै उनी केही सोचमग्न देखिन्थे । ००० एकदिन मैले उनीप्रति अतिशय भावुकता देखाएँ र आफूभित्रको उकुसमुकुसलाई सतहमा निकाल्दै सोधेँ, “अचेल तिमी दिनदिनै उदास र बेचैन बन्दै गइरहेका छौ ? यो मेरो हेराइ गलत पनि हुन सक्छ तर तिमी निकै उदास देखिँदै छौ ।” “के म तपाईंले भने जस्तै देखिन्छु र ?” उनले अन्तर्यमा सञ्चित अर्धप्रतिशत मुस्कान यो मुस्कानविहीन पर्यावरणमा छर्दै भने । “त्यस्तै लाग्यो मलाई त ।” मैले भनेँ र उनको अवस्था बुझेर थपेँ मैले, “उमेर बढ्दै जाँदा जीवनसाथीको आवश्यकताबोध झन् बढ्दै जान्छ । हामीले कति सम्झाउनु तिमीलाई भाइ ! सोच त एक पटक । उमेर ढल्किँदै जाँदा अनेक समस्या ताँती लागेर आउँछन्, बर्सातका कमिला झैँ । यस्तो बेला...।” म धेरै नै भावुक बन्न पुगेँ । “तपाईंले त्यही बिहेको कुरा गर्नुभएको होला, हैन र ?” उनी पटक्कै गम्भीर देखिएनन्, पहिला पहिला जस्तै । “हो ।” मैले भनेँ, “अब तिमीले बिहे नगरी हुँदैन । तिमीले बिहेलाई कसरी बुझेका छौ ? मलाई थाहा छैन तर जीवन यात्रालाई गतिशील बनाउन र परिवारका सदस्यका ओठमा अप्रतीम मुस्कान भित्र्याउनका लागि भए पनि बिहे गर्नै पर्छ ।” “म यो वैवाहिक ढाँचाको विरोधी हुँ ।” आफूलाई दार्शनिक भावभूमिमा उभ्याउँदै थपे, “म विवाह–संस्थाको विरोधी हुँ । हाम्रो विवाह–संस्थाले महिलालाई सधैँ शोषणको माध्यम मात्र बनाउँदै आयो । पितृ सत्ताको यौनिकताको राजनीतिक चरणबिच हाम्रो समाज सत्ता गुज्रिरहेको छ ।” “त्यति भावुक नबन । आधुनिकता, उत्तरआधुनिकता के के ‘ता’ हुँदै गुज्रिएर आएको यो एआईको जमानामा तिम्रा कुरा थोत्रा भइसके ।” मैले पेलान दिन खोज्दै भनेँ, “हामी जुन समाजका हिस्सेदार हौँ, त्यो समाजले परम्परागत रूपदेखि अपनाउँदै आएका हरेक ढाँचाका अनुयायी बन्नु पर्छ । नभए हामी एक्लो बृहस्पति जस्तै हुने छौँ ।” मैले उनलाई विवाह संस्थाको ढर्रागत शैलीलाई पछ्याउँदै उपदेशात्मक दबाब दिएँ । मेरो उपदेशात्मक दबाबको ‘डोज’ ले उनलाई पटक्कै छोएन । उनी डोजविहीन हुँदै मलाई उल्टै उपदेशरूपी काउछो भिराउन तयार भए, “तपाईंले एउटा भनाइ सुन्नुभएको होला, प्रत्येक सफल पुरुषको पछाडि एउटी महिलाको हात हुन्छ ।” तर प्रत्येक असफल पुरुषको पछाडि नि ? “महिलाकै त हुन्छ होला नि !” मैले पञ्चतन्त्रको गँगटोले झैँ सहज उत्तर दिएँ । “हैन । बिल्कुलै हैन ।” उनले इन्कार गर्दै भने, “प्रत्येक असफल पुरुषको पछि पुरुषकै हात हुन्छ । यो हाम्रो परम्परागत वैवाहिक संस्थाले उब्जाएको मुख्य समस्या हो ।” यस पटक भने उनको हाँसो फुत्कियो तर तत्क्षणै सेलायो पनि उनको हाँसो । म उनीसामु नतमस्तक भएँ । ००० काठमाडौँको उत्तरी कुनो, बुढानीलकण्ठ । त्यही ठाउँस्थित दुइटा कोठामा बस्दै आएको दशकौँ बितिसक्यो, उनको । एक्लै बस्छन्, जाँगर उब्जिएका बेला आफैँ पकाइतुल्याई खान्छन्, नभए बाहिरतिरै । एक प्रकारले अनियमित जस्तै छ, जीवनशैली । मनमौजी तरिकाले जीवन बिताउनेका पदचिह्नलाई पछ्याउनेमा उनी पनि पर्छन् । एकाध वर्ष भयो । उनी र म एउटै कार्यालयमा आबद्ध छौँ । कार्यारम्भदेखि नै उनी र मबिच मिल्दै आएको छ, वेभलेन्थ । एकदिन अरू दिनभन्दा केही ढिला कार्यालयमा झुल्किए उनी । जाडोको महिना । आँखा चिम्सा देखिन्थ्यो । निन्याउरो थियो, अनुहार । शरीरमा स्फूर्तिको थोपै विम्ब थिएन जस्तो आभास भयो मलाई । “सन्चो छैन कि क्या हो ?” मैले उनको अनुहारको भावानुवाद छिचोल्दै सदाशयता देखाएँ । “अँ ।” यति मात्रै बोले र थपे, “आज मलाई काम गर्ने त्यति जाँगर नै छैन, दाइ ।” “के भो ?” मैले हठात् सोधेँ । “रातभरि सुत्न सकेको छैन ।” उनले झोलाबाट एक बट्टा औषधी निकाल्दै भने, “खोकीले ग्रस्त तुल्यायो । यो औषधीले पनि खासै काम गरेन ।” “एक/दुई दिन खाएपछि काम गर्ला नि ! आजको आजै त काँबाट काम गर्छ र ?” “मैले त हिजो राति....।” “के ?” “मलाई त आजको रात नै मेरो अन्तिम रात होला जस्तो लागिरहेको थियो दाइ !” उनले आफूलाई अतिशय भावुकताको नाभिमा उभ्याउँदै भने, “रातभरि खोकिरहेँ । निरन्तर जसो नै । उठेर पानी तताउने जाँगरसम्म पलाएन ।” “मैले त तिमीलाई भनेकै थिएँ नि...।” बल्छीमा माछा परे झैँ मैले उनलाई अल्झाउँदै भनेँ, “मैले पटक पटक भन्दै आएको छु, तिमी विवाहविरोधी नबन । विवाह गर्नु पर्छ । कम्तीमा तिमी बिरामी पर्दा तिम्री स्वास्नीले हेरविचार त गर्छिन् । त्यो हिजो तिम्ले पानी तताउन सकेनौँ । तिम्री स्वास्नी भएकी भए उनले तताएर दिन्थिन् । तिमी बिरामी पर्दा स्वास्नीको हेरचाह, स्वास्नी बिरामी पर्दा तिम्रो हेरचाह ।” आज भने उनको अनुहारको भाव भङ्गी नियाल्दा केही गम्भीरताबोध भित्रिए जस्तो अनुभूति भयो मलाई । उनी एक कुनामा टोलाएर बसे र दुवै हातले मुख छोपेर खोक्न थाले । उनको खोकाइले केही अन्तरालपछि मात्र स्थगनको दिशा अँगाल्यो । ००० त्यो दिन उनको अनुहार खुलेको थियो, शरद्कालीन पूर्ण चन्द्र झैँ । मैले भर्खर पाइन हालिएको उनको धारिलो अनुहारतिर नियाल्दै सोधेँ, “आज धेरै प्रफुल्ल देखिन्छौँ नि, के भयो त्यस्तो ?” मात्र हाँसे उनी । मैले उनको हाँसोको अन्तर्य बुझ्न चाहेँ । कुनै पनि कोणबाट उनको हाँसोको आयतनलाई नाप्न सकिनँ र सोधेँ, “यस्तो हाँसो आज कसरी उत्पन्न भयो, मेरो भाइको मुहारमा ?” “दाइ, यो फागुनमा जन्ती जानु पर्छ है ।” धेरै खुले आज उनी । “हो ? साँच्चै हो ?” म पुलकित बनेँ । “अँ ।” उनले भने, “सबैका एउटै चिन्ता रह्यो । अरू चिन्तित हुँदा म पनि गम्भीर बन्न थालेँ । यो उमेरसम्म आइपुग्दा सङ्घर्षका अनेक गल्छेँडाहरू पार गरेँ । अब भने आफ्नै खुट्टामा उभिन र कोही कसैलाई उभ्याउन पनि सकुँला भन्ने आत्मविश्वास जागृत भयो । हजुरबाले पनि नराम्ररी भन्नु भो...।” “के भन्नुभयो त्यस्तो ?” “मैले बिहे गरेर के गर्नु हजुरबा, स्वास्नी र छोराछोरीलाई पाल्न सकिनँ भने के गर्नु ? भनेको थिएँ । उहाँले झपार्दै भन्नुभयो, तँ त हाम्रो घरको काली कुकुर जतिको ह्याउ भएको पनि रैनछस् । त्यो कुकुरले हरेक वर्ष पाँच÷सात वटा बच्चा जन्माएर हुर्काउँछे । तँ त...। छोयो हजुरबाको कुराले ।” उनले भने । म गज्जबले हाँसेँ, यस पटक भने । ००० बिहानैदेखि पूरै मनमस्तिष्क फुकाएर खुल्न चाहिरहेको थिएन, आजको दिन । आकाशको वृत्तलाई सघन तुवाँलोले आफ्नो नातेदार बनाइसकेको प्रतीत हुन्थ्यो । हिउँदका दिन गतिशील हुन थालेपछि यस्तै दृश्य विम्बसँग बातचित गर्ने औसर जुर्ने गर्छ । “थाहा पाउनुभो, दाइ ?” सखारै एक जना भाइले भने । मैले अनपेक्षित खबरको प्रतीक्षा गर्दै सोधेँ, “के कुरा ?” “श्याम त रहेनन् नि !” “हो र ?” “अँ, हिजो राति हार्टएट्याक भएर बितेछन्, बरा !” उनले एकै पटक सहानुभूतिको बारकोड पहिल्याउँदै भने । स्तब्ध भएँ, केही क्षणसम्म । मोबाइलमा कुनै संवाद भएन, केही सेकेन्ड । स्थगित संवादलाई पुनः जोड्दै सोधेँ, “कहाँ बितेछन्, बरा !” “बेहोस भएर उनी आफ्नै कोठामै ढलेका रहेछन् ।” उनको आवाज आद्र देखिँदै थियो, “उनी बेहोस भएर ढलेपछि छेउकै कोठामा बस्ने मानिसले अस्पताल लिएर गएका रहेछन् तर अस्पताल पु¥याएपछि डक्टरले मृत घोषणा गरे छन् ।” मैले आफूलाई संवेदनाको आलीमा उभ्याउँदै भनेँ, “यही फागुनमा बिहे गर्दै छु दाइ भन्दैथ्यो । बिचरा, बिहे नै नगरी बिते । कति पीडादायी कुरा !” ती भाइले भने, “बिहे नगरी यो उमेरमै बित्यो । ठिकै भो दाइ । बिहे गरेका भए त स्वास्नी, छोराछोरीको के हविगत हुन्थ्यो । एक्लो थियो, एक्लै गयो, बिचरा !” यो दुःखद खबर मैले आफ्नी पत्नीलाई पनि सुनाएँ, “आज बिहानै कस्तो दुःखद खबर सुन्नुपर्‍यो, श्याम त हिजो राति बितेछन् नि !” अवरुद्ध भयो मेरो गला । “के भएर ?” “हार्टएट्याक भएछ ।” मैले थपेँ, “भर्खर ३० वर्षमा हिँड्दैथ्यो । बिहे पनि गरेको थिएन ।” मेरी पत्नीको मुखबाट पनि तिनै शब्द–भाव व्यक्त भयो, “यति चाँडै जानु रहेछ । बिहे नगरेकै राम्रो भयो । बिहे गरेका भए त स्वास्नी, छोराछोरीको बिजोग नै हुन्थ्यो ।” मेरी पत्नीको संवेदित मन उनको श्रद्धाञ्जलीतिर नभई उनका सम्भावित पत्नी र छोराछोरीतिर केन्द्रित हुन पुग्यो । म अवाक् बनेँ । साँच्चै, उनी एक्लै गएका थिए । सूर्यास्तको समय थियो । मैले आफ्नो संवेदनारूपी जङ्गलमा हुर्किंदै गएका करुण वृक्षका करुण हाँगातिर नियाल्न थालेँ । निकै दूरस्थ क्षितिजका समवेत स्वरहरूमा सूर्यले उद्दिग्न आलापद्वारा भरिभराउ त्यो दिनको अन्तिम कोरस गाइरहेको प्रतीत हुन्थ्यो । """
फोक्सुण्डो ताल : यात्रा अब झनै रमाइलो,"""डोल्पा, असार ३ गते । डोल्पा जिल्लाको शे–फोक्सुण्डो गाउँपालिका–८ मा रहेको फोक्सुण्डो ताल नेपालको अत्यन्तै प्रसिद्ध र सुन्दर ताल हो। यो ताल शे–फोक्सुण्डो राष्ट्रिय निकुञ्ज भित्र पर्दछ र पर्यटकीय दृष्टिले निकै महत्वपूर्ण छ। यस क्षेत्रसम्म पहुँच कठिन थियो किन भने सडक सञ्जाल पर्याप्त थिएन । तर अहिले भेरी करिडोर सडक योजनाअन्तर्गत डोल्पामा सडक विस्तार भइसकेको छ। उक्त सडक योजनाले डोल्पा जिल्लालाई राष्ट्रिय सडक सञ्जालसँग जोडेको छ, जसका कारण अब फोक्सुण्डो तालसम्म पुग्न यातायातको दृष्टिले धेरै सहज भएको छ। यो विकासले पर्यटन प्रवर्द्धन, स्थानीय बासिन्दाको जीवनस्तरमा सुधार र डोल्पाको सामाजिक–आर्थिक विकासमा मद्दत गर्ने अपेक्षा गरिएको छ। """
शनिबार छ घण्टा विद्युत आपूर्ति बन्द हुने,"""शंकर केसी,सल्यान, असार ७ गते । शनिबार सल्यानमा छ घण्टा विद्युत आपूर्ति बन्द रहने भएको छ । नेपाल विद्युत प्राधिकरण सल्यान वितरण केन्द्रले गते शनिबार बिहान ११ देखि दिउँसो ५ बजेसम्म विद्युत आपूर्ति बन्द रहने जानकारी दिएको हो । तुलसीपुरदेखि शितलपाटी र शितलपाटीदेखि थारमारेसम्मको ३३ केभी प्रशारण लाइन वरपर रहेका रुखका हाँगाहरू काट्ने, लाइन पेट्रोलिङ गर्ने, तथा वर्षा र पहिरोको जोखिममा रहेका विद्युतीय संरचनाहरूको मर्मतसम्भार गर्नुपर्ने भएकाले सो अवधिमा विद्युत आपूर्ति बन्द गरिने सल्यान वितरण केन्द्रका निमित्त प्रमुख काली बहादुर बुढाथोकीले जानकारी दिनुभयो । समयमै काम सम्पन्न भएमा तोकिएको समयभन्दा अगावै लाइन सुचारु हुने उहाँको भनाइ छ । शितलपाटी सबस्टेशनअन्तर्गतका सबै फिडर र बागचौर सबस्टेशनअन्तर्गतका सबै फिडरमा विद्युत आपूर्ती बन्द रहने विद्युत वितरण केन्द्र सल्यानले जनाएको छ । सल्यानमा पछिल्लो समय पटक-पटक विद्युत सेवा अवरुद्ध हुने गरेको छ । जसका कारण विद्युत प्रयोगकर्ताहरुले विभिन्न समस्या झेल्दै आएका छन् । """
म्याग्दीमा हुने गण्डकी प्रदेशस्तरीय भलिबलको तयारी अन्तिम,"""अमृतप्रसाद पौडेलम्याग्दी, असार ६ गते । म्याग्दीको बेनीमा हुने गण्डकी प्रदेशस्तरीय अन्तर जिल्ला पुरुष भलिबल प्रतियोगिताको तयारी अन्तिम चरणमा पुगेको छ । यही असार ७ गतेदेखि ११ गतेसम्म हुने प्रतियोगिताका बारेमा जिल्ला खेलकुद विकास समितिमा आयोजित कार्यक्रममा ट्रफी सार्वजनिक गरिएको छ । जिल्ला समन्वय समितिका कार्यवाहक प्रमुख(उपप्रमुख) डिलकुमारी खत्रीले ट्रफी सार्वजनिक गर्नुभएको थियो । भलिबल प्रतिभाको पहिचान तथा खेल पर्यटनमार्फत प्रचारप्रसारमा प्रतियोगिताले टेवा पुग्ने बताइएको थियो । जिल्ला खेलकुद विकास समिति, जिल्ला भलिबल संघका पदाधिकारी तथा सदस्यहरुको उपस्थिति रहेको उक्त कार्यक्रममा जिल्ला भलिबल संघका अध्यक्ष एवम् प्रतियोगिता संयोजक तेजेन्द्र बानियाँले जिल्लामा हुने प्रदेशस्तरीय प्रतियोगिताले खेल पर्यटनमा योगदान दिने बताउनुभयो । जिल्ला खेलकुद विकास समितिका अध्यक्ष सुमन श्रेष्ठले जिल्लामा खेलकुदका प्रतिभालाई आवश्यक सुविधासहित तालिम तथा प्रतियोगितामा सहभागिता गराउने गरी अगाडि बढेको बताउनुभयो । हरेक विधाका खेलमा म्याग्दीलाई सर्वोत्कृष्ट बनाउने र खेलाडीलाई लक्षित गरी बजेट व्यवस्थापन गर्ने बताउनुभयो । प्रतियोगितामा आयोजक म्याग्दीसहित मुस्ताङ, बागलुङ, पर्वत, कास्की, तनहुँ, स्याङ्जा, नवलपुर गरी आठ जिल्लाको सहभागिता हुने छ । प्रदेश खेलकुद परिषद् गण्डकीको प्रवर्धन तथा जिल्ला खेलकुद विकास समिति म्याग्दीको सहकार्यमा हुने प्रतियोगितामा बिजेता टिमले नगद दुई लाख, उपविजेताले नगद एक लाख तथा तेस्रो हुने टिमले नगद ५० हजार तथा चौथो हुने टिमले नगद २५ हजारका साथमा ट्रफी, मेडल तथा प्रमाणपत्र प्राप्त गर्ने छन् । प्रतियोगितामा उत्कृष्ट प्रशिक्षक र सर्वोत्कृष्ट खेलाडीलाई जनही पाँच–पाँच हजार तथा अन्य विधागत उत्कृष्ट स्पाइकर, उत्कृष्ट सर्भर, उत्कृष्ट ब्लकर, उत्कृष्ट लिबेरो, उत्कृष्ट डिफेन्डर र उत्कृष्ट सेटरले जनही तीन–तीन हजारका साथमा ट्रफी र प्रमाणपत्र प्राप्त गर्ने छन् । हरेक टिममा एक प्रशिक्षक र एक व्यवस्थापकसहित १४ जनाको सहभागिता रहने छ । """
हात्तीसार संग्रहालयमा राणाकालीन हौदा (फोटोफिचर),"""स्मिता अर्जेल मकवानपुरगढी, असार ७ गते । मकवानपुरको भीमफेदी गाउँपालिका –६ स्थित राणाकालीन हात्तीसार सङ्ग्रहालय ऐतिहासिक महत्व बोकेको स्थल हो । संग्रहालयमा बेलायती महारानी एलिजावेथ नेपाल भ्रमणमा आउँदा शिकारको क्रममा प्रयोग भएका र जंगबहादुर राणालगायत राणा परिवारले प्रयोग गरेका हौदाहरु छन् । तत्कालीन बेलायती महारानी एलिजावेथ द्वितिया र राणा प्रधानमन्त्री जङ्गबहादुर राणाले शिकार खेल्नुभएको इतिहास सङ्ग्रहालयमा सुरक्षित छ । बेलायती महारानी एलिजावेथले प्रयोग गरेका चार वटा शिकारी हौदा र जंगबहादुरले प्रयोग गर्नुभएको पिँजडा हौदासहित हात्तीसार भवनभित्र ४२ वटा हौदाहरु रहेका छन् । साथै हात्तीसार घरभित्र शिकार खेल्न जाँदा घेर्न प्रयोग हुने सेतो कपडा, हात्तीमाथि चढ्न प्रयोग गरिने धानको भुस, परालसहितका जुटका बोरा, माछा राख्ने एक्युरियम, आत्ती बाध्ने गोल खम्बा, घिर्नी, झुलको डण्डी, बेत, खुर्पी, धागो, फलामको खन्ती, डोरीको पेटार, पूरानो काठी, भारदारी हौदा, सुसारे हौदा लगायतका सामग्री संरक्षित छन् ।  """
रैथाने धानबाली संरक्षण गर्ने किसानलाई अनुदान,"""रामकृष्ण बोहराबागलुङ, असार ७ गते । आजकल हाइब्रिड जातले कृषि क्षेत्रका पुराना जातहरु लोप जस्तै भएका छन् । रैथाने बाली संरक्षणका लागि थोरै मात्र कार्यक्रम आएका छन् । यसै सन्दर्भमा बागलुङ नगरपालिका–१३ बलेवाको पैयुँपाटाले रैथाने धान संरक्षण गर्ने किसानलाई अनुदान दिने भएको छ । किसानको उत्पादनको आधारमा वडाले अनुदान कार्यक्रम घोषणा गरेको हो । वडा कार्यसमितिले निर्णय गरेर रैथानेका लागि तोकिएका पाँच थरी धानको उत्पादनलाई प्रोत्साहन गर्ने कार्यक्रम ल्याएको हो । आगामी आर्थिक वर्षबाट प्रतिमुरी एक÷एक हजार रुपियाँ अनुदान दिइने वडा अध्यक्ष नारायण शर्मा पौडेलले बताउनुभयो । वडा समितिले रैथाने जात मध्येबाट अनादी, झिनुवा, रमनी, जर्नेली र आँगा जातको धान लगाउने किसानलाई वडाले अनुदान दिन लागेको हो । आगामी मंसिरमा किसानको खेतमै पुगेर धान भरेपछि नगद हातमा राख्ने गरी बजेट समेत विनियोजन गरिएको पौडेलले जानकार दिनुभयो । ‘‘तोकिएको धान लगाएका किसानले असार साउनमै सूचना दिनुहुन्छ, त्यसको रेकर्ड वडाले राख्छ’’ पौडेलले भन्नुभयो । लोपोन्मुख धान भएकोले जोगाउन यो विधि र नीति लागू गर्न लागेको पौडेलको भनाई छ । पहिलो चरणमा किसानलाई अनुदान दिन वडाले ५० हजार रुपियाँ विनियोजन गरेको पौडेलले जानकारी दिनुभयो । हाइब्रिडले रैथानेको बीउ मासिन सक्ने अवस्था आएपछि संरक्षणका लागि पनि यो निर्णयमा वडा समिति पुगेको हो । उन्नत जातका धानमा तत्कालका लागि फाइदा देखिए पनि दीर्घकालीन बेफाइदा धेरै भएपछि पुराना र स्थानीय बीउको संरक्षण गर्न थालिएको पौडेलले बताउनुभयो । ‘‘उत्पादन बढाउने र रैथाने धानबालीको पनि संरक्षण गर्ने काममा सबैले हातेमालो गर्नुपर्छ’’ बागलुङ नगरपालिकाका नगरप्रमुख बसन्तकुमार श्रेष्ठले भन्नुभयो, ‘‘ठुलो परिणाममा धान उत्पादन गर्ने किसानलाई बजारीकरणमा साथ दिने छौं ।’’ उन्नत जातको धानमा बढी उत्पादन हुनुको सट्टा बाला नलाग्ने र विभिन्न रोगको सङ्क्रमण देखिएपछि बलेवाका किसानहरु रैथाने धानबाली संरक्षण जुट्न थालेका छन् । वडा नं. १३ पैयुपाटाले एक सय ४० घरधुरी रहेको मुसुराबारीको दलीत बस्तीमा प्रतिघर न्यूनतम पाँच वटा सुन्तला र कागतीको बिरुवा लगाउनेलाई सहयोग पनि गरेको छ । चालु वर्षको ५० हजार बजेटबाट बिरुवा वितरण गरिएको हो । वडाले गत वर्षदेखिनै रसायनिक मल ढुवानीमा प्रतिकेजी दुई रुपियाँ अनुदान दिँदै आएको छ । """
"सर्लाहीको बरहथवामा गोली चल्यो, इन्स्पेक्टरसहित तिन घाइते","""जनार्जन खत्रीसर्लाही, असार ७ गते । सर्लाहीको बरहथवा नगरपालिका–४, खैराटोलमा बाटो विस्तारक्रममा शनिबार बिहान दुई पक्षबिच झडप हुँदा प्रहरी निरीक्षक (इन्स्पेक्टर) सहित तिन जना घाइते भएका छन् । प्रहरीले झडप नियन्त्रणमा लिन एक राउन्ड हवाई फायर गरेको जिल्ला प्रहरी कार्यालय सर्लाहीका निमित्त सूचना अधिकारी एवम् प्रहरी निरीक्षक बालिस्टर सिंहले गोरखापत्र अनलाइनलाई जानकारी दिनुभयो । झडपमा इलाका प्रहरी कार्यालय बरहथवामा कार्यरत प्रहरी निरीक्षक दीवाकर गणेशसहित तीन जना घाइते भएका छन् । प्रहरी निरीक्षक गणेश झडप नियन्त्रणमा लिनेक्रममा र अन्य दुई सर्वसाधारण भने आपसमा झडप हुँदा घाइते भएका जिल्ला प्रहरी कार्यालय सर्लाहीले जनाएको छ । घाइतेलाई घटनास्थलबाट उद्धार गरेर अस्पताल लाने काम भइरहेकाले थप विवरण आउन बाँकी रहेको जिल्ला प्रहरी कार्यालयका प्रहरी निरीक्षक सिंहले बताउनुभयो । घटनास्थलमा अहिले इलाका प्रहरी कार्यालय बरहथवाबाट प्रहरी नायब उपरीक्षक (डिएसपी) को नेतृत्वमा र सशस्त्र प्रहरीको समेत गरी ठुलो सङ्ख्यामा प्रहरी तैनाथ गरिएको छ । झडप नियन्त्रणमा आइसकेकाले अवस्था सामान्य बन्दै गएको जिल्ला प्रहरी कार्यालय सर्लाहीले जनाएको छ । खैराटोलमा सडक विस्तार गरेर ढलान गर्नेक्रममा बिहीबार केही महिला र पुरुष मिलेर एक जना महिलालाई लछारपछार पारेको भिडियो अहिले सामाजिक सञ्जालमा भाइरल बनिरहेको छ । सोही दिनदेखि सडक विस्तारकै क्रममा विवाद भएर दुई पक्षबिच झडप भएको बताइएको छ । """
एमआरपीकेन्द्रित अनुगमन नरोकिने,"""काठमाडौँ, असार ७ गते । व्यापारी व्यवसायीबाट विरोध हुँदै आएको भए पनि वाणिज्य, आपूर्ति तथा उपभोक्ता संरक्षण विभागले अधिकतम खुद्रा बिक्री मूल्य (एमआरपी) को कार्यान्वयनलाई कडाइसाथ लागु गर्ने भएको छ । त्यसको अनुगमनलाई अझ प्रभावकारी बनाउने विभागले जनाएको छ । विभागले गत चैत २१ गतेदेखि एमआरपीकेन्द्रित अनुगमनलाई तीव्रता दिएकामा ९२ व्यवसायी प्रतिष्ठान कारबाहीमा परेका छन् । विभागका अनुसार असार ४ गतेसम्म ७१३ वटा व्यवसायी प्रतिष्ठानको अनुगमन भएकामा ९२ प्रतिष्ठानबाट झन्डै दुई करोड रुपियाँ बराबर जरिबाना तिराइएको छ । यस अवधिमा अनुगमन गरिएका व्यावसायिक फर्ममध्ये २६ वटाबाहेक सबैमा कुनै न कुनै समस्या देखिएकाले धेरैलाई तत्काल सुधार गर्न निर्देशन दिएको छ । विभागले ३०८ लाई सम्बन्धित कागजातसहित विभागमा उपस्थित हुन र २७८ वटा फर्म तथा उद्योगलाई सुधारको निर्देशन दिएको छ । विभागका महानिर्देशक कुमारप्रसाद दाहालले विभागको पछिल्लो एमआरपीसहित लेबल अनिवार्य गर्न केन्द्रित अनुगमनको उद्देश्य कारबाही गर्नुभन्दा पनि सचेत गराउनुभएकाले ठुलो सङ्ख्याका व्यवसायी प्रतिष्ठानलाई सुधारको निर्देशक र व्यवसायसँग सम्बन्धित कागजात माग गरिएको जानकारी दिनुभयो । एमआरपी कार्यान्वयनमा सानाभन्दा पनि ठुला व्यापारिक घरानाबाट विरोध भएको देख्दा आफू आश्चर्यमा परेको भन्दै महानिर्देशक दाहालले पछिल्लो पटक विभागले हरेक वस्तुमा एमआरपीसहित लेबल अनिवार्य गरेकामा कसैसँग कुनै लेनादेना नभएको दाबी गर्नुभयो । उहाँले सात वर्षअघि बनेको उपभोक्ता संरक्षण ऐन, २०७५ मा भएको व्यवस्था कार्यान्वयन गर्न मात्रै खोजिएको स्पष्ट पार्नुभयो । उहाँले कानुन कार्यान्वयन गर्न सबैको सहयोग हुनुपर्ने बताउनुभयो । उपभोक्ता संरक्षण ऐन, २०७५ मा उत्पादकले आफूले उत्पादन गरेका वस्तुमा तोकिएबमोजिम लेबलमा उल्लेख गर्नुपर्ने, सर्वसाधारणले बुझ्ने गरी नेपालभित्र उत्पादन भएका वस्तु भए उत्पादकले र पैठारी (आयात) गरिएका वस्तु भए पैठारीकर्ताले नेपाली वा अङ्ग्रेजी भाषामा एमआरपीसमेत लेख्नुपर्ने र सोबाहेक अन्य वस्तु बिक्रीवितरण गर्न नपाइने व्यवस्था छ । सो ऐन र अन्य प्रचलित कानुनको बर्खिलाप गरी केही उत्पादक र पैठारीकर्ताले बिनालेबलका उत्पादन बजारमा खुला बिक्रीवितरण गरेको विभागको अनुगमनबाट पाइएपछि विभागले एमआरपीसहित लेबललाई अनिवार्य गरेको महानिर्देशक दाहालले जानकारी दिनुभयो । महानिर्देशक दाहालले यस अवधिमा काठमाडौँ उपत्यकाभित्रका २८ वटा संस्थागत विद्यालयको स्थलगत अनुगमन गरी कागजातसहित विभागमा उपस्थित हुन निर्देशन दिएकोमा हालसम्म एउटा विद्यालयबाट मात्रै माग गरेको कागजात आएको जानकारी दिनुभयो । कागजात दिन अटेरी गर्ने विद्यालयका सम्बन्धमा स्थानीय तहबाट राय/प्रतिक्रियासहितको थप विवरणका विषयमा सम्बन्धित स्थानीय तहमा पत्राचार गरिएको र अन्य विवरण सम्बन्धित विद्यालयका शिक्षक, अभिभावक र विद्यार्थीमार्फत अध्ययन भइरहेको पनि उहाँले जानकारी दिनुभयो । यसैबिच विभागले शुक्रबार पत्रकार सम्मेलनमार्फत पछिल्ला दिनमा भएका गतिविधिबारे जानकारी गराएको छ । विभागले स्वच्छ र प्रतिस्पर्धी बजार कायम गर्ने उद्देश्य अनुरूप आफ्ना गतिविधि अगाडि बढाएकाले यसमा सञ्चार माध्यम, उपभोक्ता र नागरिक समाजलाई आग्रह गरेको छ । """
कर्णालीका बादी समुदाय सुरक्षित भविष्यको खोजीमा,"""कालीकोट समाचारदाता कालीकोट, असार ७ गते । गाउँघरमा हिँड्ने, मादल बनाउने, गीत गाउँदै जीविका चलाउँदै आएका कर्णालीका बादी समुदाय पछिल्लो समयमा आफ्नो सुरक्षित भविष्यको खोजी गर्न थालेका छन् । दैलेख, जाजरकोटका बादी समुदायले आफ्नो बस्ती विकाससँगै दीर्घकालीन योजनाको पनि माग गरेका छन् । दैलेखको दुल्लु नगरपालिका–१, तल्लो डुङ्गेश्वरस्थित नमुना बस्तीमा ३२ घरधुरी बादी समुदायको बसोबास छ, उनीहरू हाल जीविकोपार्जन र रोजगारीको गम्भीर सङ्कटमा परेका छन् । बर्सेनि हुने बसाइँसराइले जनसङ्ख्या घटबढ भइरहने यो समुदायका घर भूकम्पका कारण चर्किएका छन् । दुल्लु नगरपालिका–१ का वडाध्यक्ष तर्कबहादुर खड्काका अनुसार पहिले बालुवा, गिट्टी बोक्ने, गाडी लोड अनलोड गर्नेलगायतका श्रममा आधारित काममार्फत गुजारा चलाइरहेका समुदाय अहिले बेरोजगारीको चपेटामा परेका छन् । अहिले बादी समुदायको प्रमुख चुनौती भनेको दीर्घकालीन रोजगारीको अभाव भएको उहाँले जनाउनुभयो । यस्तै जाजरकोटको नलगाड नगरपालिका–७ स्थित भेरीखोला किनारमा रहेका ४५ घरधुरीको बादी बस्तीको समस्या पनि उस्तै छ । बस्ती पनि उच्च जोखिममा रहेको छ । बाढी, नदी कटान र जलवायुजन्य जोखिमले उनीहरूको बस्ती प्रभावित भइरहेको छ । विगतमा भारी वर्षाका कारण बाढी आउने र बस्ती डुबानमा पर्ने साथै व्यक्तिगत सामान नोक्सान हुने अवस्था दोहोरिने चिन्ता उनीहरूमा छ । नलगाड नगर कार्यपालिकाका सदस्य सीता बादीले दीर्घकालीन समाधानका लागि भूमि अधिकार अझै पनि प्रमुख चुनौती बनेको बताउनुभयो । उहाँले भन्नुभयो, “तीन पुस्तादेखि यहीँ बसिरहेको तर आफ्नो नाममा न जमिन छ, न घर ।” बाढी नियन्त्रण, विकासका परियोजना र जमिन अभावले हामीहरूको अस्तित्व सङ्कटमा परेको गुनासो गर्नुभयो । बादी समुदायको जीविकोपार्जनका लागि गैरसरकारी संस्थाको पनि खासै ध्यान देखिँदैन । पछिल्लो समय बेलायत सरकारको सहयोगमा सञ्चालित स्थानीय पूर्वाधार सहयोग कार्यक्रममा केही सहज भएको छ । बाख्रापालन, बङ्गुरपालन, सिलाइकटाइ तालिम, सिँचाइ कुलो, फर्निचर बनाउने र मादल बनाउने तालिमलाई समेत प्राथमिकतामा राखिँदा बादी समुदायको जीविकोपार्जनमा सहज हुने देखिन्छ । उनीहरूलाई जीविकोपार्जनका अवसर प्रदान गर्न सके, हातमुख जोर्ने समस्या समाधान हुनुका साथै आर्थिक सुधार सम्भव देखिने दुल्लु नगरपालिका–१ का वडाध्यक्ष तर्कबहादुर खड्काले बताउनुभयो । २०७८ को जनगणना अनुसार देशभर ११ हजार ४७० जना बादी समुदायको जनसङ्ख्या छ । """
बाढीप्रति समयमै सतर्कता,"""बर्सात सुरु भएको छ । यो वर्ष केही चाँडो मनसुन आरम्भ भएको भनिए पनि बरालियो । साबिकमा जेठ अन्तिमबाट सुरु हुने मनसुन यो पटक जेठ मध्यमै आइसकेको थियो । गर्मीमा राहत भएको थियो भने धर्तीमा बर्सात जलसँगै किसान खुसी हुन थालेका थिए । मनसुन बरालिँदा असर धेरैतिर पर्‍यो । पानी नपर्दा तेज सूर्यकिरण धर्तीमा पर्दा गर्मी बढ्यो । मुख्यतया तराई मधेशमा अधिक गर्मी भयो । विद्यालय पनि बन्द भए । अब बिस्तारै देशभर मनसुन फेरि लयमा आएको छ । मनसुनसँगै खण्ड र तेज वृष्टि पनि देखिन थालेको छ । खण्ड तथा असन्तुलित वर्षाले एकै पटक बाढी आउने प्रवृत्तिसमेत व्यापक हुन सक्ने छ । देशभर नै बाढी, पहिरो र डुबानको समस्या विगतदेखि नै भोग्दै आएको हो । काठमाडौँ उपत्यका पनि त्रासमय बन्दै छ । यताका वर्षमा उपत्यकामा प्रकोप बढ्न थालेको छ । सुरक्षित जस्तै रहेको काठमाडौँ र वरपर बाढीको चपेटामा पर्न थालेको देखिन्छ । गत असोजको १० देखि १२ गतेसम्म आएको बाढीले काठमाडौँ र वरपर जनधनको ठुलो क्षति गरेको ताजै जस्तो लाग्छ । असोजका ती दिन सम्झेर काठमाडौँ उपत्यकावासी आकाशमा कालो बादल मडारिँदा पनि त्रास बढ्न थालेको छ । सहरले बाढीको प्रताडना भोग्नु अनौठो नै हो । सुविधासम्पन सहरमा पनि किन र कसरी बाढी भन्ने प्रश्न पनि उठ्न सक्छ । काठमाडौँ उपत्यका बिस्तारै सिमेन्टका घर, कालोपत्रे तथा ढलान सडकले भरिन थालेको छ । सिमेन्ट घरका आँगन तथा वरपर पनि ढलान नै गरिने प्रवृत्ति छ । आकाशको पानी जमिनमुनि पुनर्भरण हुने खाली जमिन सकिँदै गएका छन् । वर्षाको पानी ढल हुँदै खोला र नदीमै पुग्ने गरेका छन् । बर्खायाममा परेको पानीको निकास अभाव हुँदै गएको छ । निकास प्रवाह भएका खोला र नदी साँघुरिए पनि तीव्र बर्सातमा पानीको मात्र बढ्दो छ । तिनको बहाब क्षेत्र मिचेर संरचना निर्माण गरिएका छन् । यी सबै कारणले बर्सातको पानी खोला तथा नदीमा पुगेर एकै पटक आयातन व्यापक हुन जान्छ । यसले ‘सहरी बाढी’ को स्वरूप लिएको छ । खोला किनार र आसपासका बस्ती केही वर्षा हुना साथ डुबानमा पर्ने गरेका छन् । यस्तो अवस्था एक दुई दशकयताकै प्रवृत्ति हो । दुई दशकअघिसम्म पनि बागमती नदीसहित सहायक खोला किनार छेउमा खेतबारी प्रशस्त थियो । उपत्यकाका धेरै फाँट साउने झरीमा रुझ्दै स्थानीयवासी रोपाइँमा जुट्थे । रोपो सरेसँगै फाँट मनोरम देखिन्थे । काठमाडौँ उपत्यकाभित्रको ती दृश्य अब बिस्तारै इतिहास भएका छन् । तीव्र सहरीकरणसँगै बाढी, डुबान प्रकोप बढ्दो छ । वैज्ञानिक र प्राविधिक योजनाबिना नै विस्तार भएको सहरी बस्ती अब अनेक समस्यामा पर्न थाल्दै छ । त्यसमा पनि मूलतः बर्सातमा बाढीको प्रकोपको वितन्डा देखिन थालेको छ । हुन पनि बर्खायाम सुरु हुनासाथ काठमाडौँ, भक्तपुर र ललितपुरका नदीखोला किनारका बासिन्दा ‘पोहोर जसोतसो ज्यान जोगाइयो, यस पालि के होला !’ भन्ने चिन्तामा छन् । कुनैबेला पानीको दह भएको उपत्यका मञ्जुश्रीले चोभारको डाँडा काटेर उपत्यकामा बस्ती बसाएको ऐतिहासिक कथन छ । उपत्यकाको सबै पानी चोभारको साँघुरो बागमती निकासबाट दक्षिण बग्ने गर्छ । चोभार गल्छी साँघुरो भइसकेको गत वर्षको असोजको बाढीले नै देखायो । भीषण वर्षा र बाढीपछि ललितपुरतर्फबाट चट्टान, रोडा, बालुवाले चोभारस्थित गल्छीको केही क्षेत्र अवरुद्ध भयो । नक्खुलगायतका क्षेत्र डुबानको मुख्य कारण पनि थियो त्यो । चोभार गल्छी निकास साँघुरो भएको सम्बद्ध निकायलाई जानकारी हुनु पर्छ । कतिपय रोडा र बालुवा अझै पनि नदी वरपर थुप्रिएको छ । चोभारमा मात्र होइन अन्य नदी तथा खोलामा पनि रोडा, माटो, फोहोर थुप्रिएर साँघुरिएको पानी बहाब क्षेत्रलाई अझ साँघुरो बनाएको छ । सफाइमा सम्बद्ध निकायको ध्यान पुग्न सकेको छैन । यसले पनि उपत्यकावासीमा बाढीको सन्त्रास छ । सम्बद्ध निकायले नदी तथा खोला सफा गर्न थाल्नु पर्छ, चोभारको निकासमा ध्यान दिनु पर्छ । पानी पुनर्भरणका निम्ति घर घरमा पानी जमिनमुनि जाने व्यवस्था आवश्यक छ । नदी निकास सफा र फराकिलो बनाउन अब ढिला गर्नुहुन्न । सल्लाह गर्दागर्दै सात गाउँ डुबेको उखान उचित हुँदैन । """
बुद्धभूमिमा योगाभ्यास,"""भैरहवा समाचारदाता भैरहवा, असार ७ गते । अन्तर्राष्ट्रिय योग दिवसको अवसर पारेर लुम्बिनीमा एकदिवसीय योग कार्यक्रम सम्पन्न भएको छ । नेपालका लागि भारतीय राजदूतावासको आयोजनामा योग दिवसको पूर्वसन्ध्यामा शुव्रmबार योगाभ्यास भएको हो । कार्यक्रमको उद्घाटन सत्रमा बोल्दै लुम्बिनी प्रदेशका प्रदेश प्रमुख कृष्णबहादुर घर्तीमगरले बुद्ध जन्मस्थल लुम्बिनी, सगरमाथा र बहुल जातजाति तथा विविधताका कारण नेपाल विश्वभर चिनिएको बताउनुभयो । उहाँले भारतीय दूतावासले नेपालमा विभिन्न तरिकाले सहयोग गर्दै आएकोमा स्वास्थ्यका लागि योग जनचेतनामूलक कार्यक्रमले नेपालीको स्वास्थ्य अझै सुदृढ बनाउने बताउनुभयो । कार्यक्रममा युवा तथा खेलकुदमन्त्री तेजुलाल चौधरीले योग गर्ने व्यक्ति स्वस्थ हुँदै गइरहेको बताउनुभयो । उहाँले भारतीय दूतावासले योगाभ्यासका लागि लुम्बिनीको चयन गरेकोमा प्रशंसा गर्नुभयो । उहाँले बुद्धले शान्ति, करुणा र समझदारीको मार्गमा अग्रसर गराउनुका साथै मानवजीवनमा योग र ध्यानको महìवबारे प्रकाश पार्नुभएको बताउनुभयो । मन्त्री चौधरीले भन्नुभयो, “यो केवल शारीरिक अभ्यास मात्र नभएर मानसिक शान्ति, आत्म–अन्वेषण र समग्र स्वास्थ्यको एक महत्वपूर्ण प्रणाली हो ।” कार्यक्रममा बोल्दै नेपालका लागि भारतीय राजदूत नवीन श्रीवास्तवले अन्तर्राष्ट्रिय योग दिवसको पूर्वसन्ध्यामा प्रत्येक वर्ष लुम्बिनीमा योग दिवस मनाउँदै आएको जानकारी दिनुभयो । उहाँले यस पटकसमेत गरी लुम्बिनीमा यो चौथो पटक दिवस मनाइएको र यसलाई दूतावासले प्रत्येक वर्ष मनाउने बताउनुभयो । उहाँले सन् २०१५ मा भारतीय प्रधानमन्त्री नरेन्द्र मोदीको प्रस्तावमा संयुक्त राष्ट्रसङ्घले अनुमोदन गरे अनुसार योग दिवस मनाउँदै आएको बताउनुभयो । नेपाल र भारतमा योग प्राचीनकालदेखि नै गरिँदै आएको बताउँदै उहाँले यो दुवै देशको साझा संस्कृतिको अङ्ग रहेको बताउनुभयो । भारतको प्रयास स्वरूप नै अहिले लुम्बिनीमा भारतीय पर्यटकको आगमन गत वर्षभन्दा बढ्दै गएको उहाँको भनाइ थियो । """
गणतन्त्रपछि महत्त्वपूर्ण उपलब्धि हासिल,"""नेपाल कम्युनिस्ट पार्टी (एमाले) का उपमहासचिव प्रदीप ज्ञवाली विद्वत् नेताका रूपमा परिचित हुनुहुन्छ । उहाँको विश्लेषणमा गणतन्त्र हरेक किसिमले उत्तम व्यवस्था हो । गणतन्त्रको रक्षा गर्नु र अझै सशक्त बनाउनुको विकल्प नरहेको उहाँको धारणा छ । नेपाली राजतन्त्र र प्रजातन्त्र सँगसँगै जान नसक्ने इतिहासले पुष्टि गरिसकेको सन्दर्भमा गणतन्त्र नै वास्तवमा हरेक किसिमले उत्तम व्यवस्था भएको उहाँको भनाइ छ । गणतन्त्र सफल बनाउनु र जनताको उपलब्धि रक्षा गर्नु सबैको कर्तव्य भएको उहाँ बताउनुहुन्छ । यसै विषयमा केन्द्रित रहेर गोरखापत्रका उपसम्पादक अजय शर्मा र समाचारदाता भउचप्रसाद यादवले नेता ज्ञवालीसँग गर्नुभएको कुराकानीको सारसङ्क्षेप यहाँ प्रस्तुत गरिएको छ : मुलुक अहिले १८ औँ गणतन्त्र दिवस मनाउने क्रममा छ । नेकपा (एमाले) ले गणतन्त्र दिवस मनाउने तयारी कसरी गरेको छ ? गणतन्त्र दिवस नेपाली जनताको एउटा सर्वाधिक महत्वपूर्ण चाड हो । नेपाली जनताले दशकौँ लामो सङ्घर्षपश्चात् प्राप्त गरेको सबैभन्दा महत्वपूर्ण उपलब्धि पनि हो । यो जनताले जितेको दिन भएका कारण यस बेला हामीले एक खालको उत्सवका रूपमा मनाउने तयारी गरिरहेका छौँ । यस दिवसका अवसरमा सबै पालिकामा विभिन्न कार्यक्रम आयोजना गरिने छ । केन्द्रीय रूपमा जेठ १५ गते बिहान ११ बजेदेखि प्रदर्शनीमार्गस्थित भृकुटीमण्डपमा सांस्कृतिक झाँकी, नाचगानसहित विभिन्न कार्यक्रम आयोजना गरी यो दिवस मनाइने छ । यसका लागि उपत्यकाको पार्टी पङ्क्ति, विभिन्न सम्पर्क मञ्च र जनसङ्गठन परिचालन गरेका छौँ । मुलुकमा गणतन्त्र आएको १८ वर्ष भयो । अब के कुरालाई ‘फोकस’ गर्ने ? जनतालाई गणतन्त्रबारे कसरी बुझाउने ? जनतामा निराशा पनि देखिएको जस्तो देखिन्छ । यसलाई संस्थागत गर्न के पहल गर्नु पर्छ ? पहिलो कुरा त एउटा प्रणाली र राजनीतिक व्यवस्थाका लागि १८ वर्ष धेरै लामो समय होइन । एक व्यक्तिको जीवनमा १८ वर्षको वयस्क भयो भनेर उसको वयस्कतामा प्रवेश गर्ने उमेर हो । तर के के कुरामा त्यो उमेरमा उसलाई बन्देजै लगाइएको हुन्छ नेपालको कानुनले । बिहेबारीलगायतका कतिपय विषयमा थप उमेरको समेत माग गर्छ । भन्नुको तात्पर्य एउटा व्यक्तिको जीवनमा उसलाई परिपक्व हुन समय आवश्यक पर्छ भने एउटा नयाँ राजनीतिक प्रणालीका निम्ति, संस्थागत हुन, सुदृढ हुन, यसले पूर्ण रूपले कार्यकारी बनेर काम गर्न र यसका उपलब्धि जनतासमक्ष पुग्न केही समय लाग्छ नै । यसको तात्पर्य हामीले यस अवधिमा कुनै उपलब्धि नै हासिल गरेका छैनौँ भन्ने होइन । महìवपूर्ण उपलब्धि हासिल भएका छन्; जसको लामो सूची बनाउन सकिन्छ । अहिले जनतामा देखा परेका केही गुनासा स्वाभाविक छन् तर त्योभन्दा बढ्ता गणतन्त्र मन नपराउनेहरू, जनताको शासन मन नपराउनेहरू, लोकतान्त्रिक प्रणाली मन नपराउनेहरू, जन्मजात श्रेष्ठता, एउटा खास कुलमा, घरानामा, वंशमा जन्मेपछि शासक हुन योग्य हुन्छन् भन्ने खालको सामन्ती सोच राख्नेहरूले योजनाबद्ध ढङ्गले गणतन्त्रविरुद्ध प्रहार पनि गरिरहेका छन् । नकारात्मक भाष्य निर्माण गर्ने कोसिस पनि गरिरहेका छन् । यो उत्सव मनाइरहेको बेला हामीले चार/पाँच वटा विषयमा ‘फोकस’ गर्ने छौँ । पहिलो त लोकतन्त्र, स्वतन्त्रता, गणतन्त्र किन महत्वपूर्ण छन् भन्ने कुरा नयाँ पुस्तालाई त्यो सन्देश सम्प्रेषण गर्ने छौँ । नयाँ पुस्ता प्रजातन्त्रमै, गणतन्त्रमै जन्मियो । उसलाई हिजो लोकतन्त्र खोसिँदाको पीडा, लोकतन्त्र नहुँदाको पीडा, स्वतन्त्रता गुम्दाको पीडा अनुभूत भएको छैन । जसरी एउटा चरा जो जङ्गलमै जन्मिन्छ हुर्किन्छ, उसलाई पिँजडाभित्र बस्दाको पीडाबोध हुँदैन । स्वतन्त्रताको युगमा जन्मेको पुस्तालाई त्यो थाहा नहुनु स्वाभाविक होला तर हामीले कथा वाचनमार्फत इतिहासलाई पढाइरहनु पर्छ । हिजोका पीडादायी कालखण्डको स्मरणमार्फत लोकतन्त्रप्रति सजग बनाइरहनु पर्छ । दोस्रो कुरा, यसबिचमा हामीले प्राप्त गरेका उपलब्धिलाई स्थापित पनि गर्नु पर्छ । वास्तवमा भन्नुहुन्छ भने निरङ्कुशतन्त्र र लोकतन्त्रको कुनै तुलना हुँदैन । समावेशिताकै कुरा गरौँ; जुन सामन्ती राज्यव्यवस्थामा उही राजा वा उही रानीको कोखबाट जन्मेकी छोरीले गद्दीतिर फर्केर पनि हेर्न नपाउने एउटा व्यवस्था थियो । आज सर्वसाधारणका घरमा जन्मेको एक जना महिला देशको सर्वोच्च राष्ट्राध्यक्ष बन्नुभयो । सर्वसाधारणको घरमा जन्मेका एक किसानको छोरा देशको गणतन्त्रको पहिलो राष्ट्रपति हुनुभयो । आज राज्यका हरेक अङ्गमा न्यूनतम एक तिहाइ महिलाको सहभागिता छ । समावेशिताको दृष्टिले एउटा उत्तम प्रणालीका रूपमा विश्वव्यापी रूपमै एउटा प्रेरणाको विषय बनाएका छौँ । यो उपलब्धि होइन र ? मुलुकमा गणतन्त्र, लोकतन्त्र र नयाँ संविधान जारी नभएको भए दलित, सीमान्तकृत समुदाय, मधेशी, मुस्लिम, थारू, जनजाति, ‘ह्वाट एभर’ । राज्यका अङ्गहरूमा आज उहाँहरूको जुन ढङ्गको पहुँच छ, त्यो सम्भावना थिएन । सामाजिक सुरक्षामार्फत हामीले झन्डै ३८ लाख नागरिकलाई बुढेसकालको सहारा दिइरहेका छौँ, त्यो सम्भव थिएन । स्वास्थ्य बिमामार्फत नागरिकको स्वास्थ्य उपचारको जुन प्रबन्ध गरेका छौँ, त्यो सम्भव थिएन । ९७ प्रतिशत नागरिकका घरमा बिजुली पु¥याएका छौँ, त्यो सम्भावना थिएन । करिब १० वटा छोडेर, आठ वटा छोडेर सबै पालिकामा मोटरबाटोले छोएको छ; जुन हिजोका दिनमा कल्पना पनि गर्न सकिँदैनथ्यो । हामी यी उपलब्धि स्थापित गर्न चाहन्छौँ र यसलाई अझ बढी ‘फक्सनल’, अझ राम्रो ‘डेलिभरी’ दिन सक्ने खालको बनाउनका निम्ति सङ्कल्प पनि गर्छौं । यहाँ भन्नुहुन्छ कि लोकतन्त्रको विकल्प सुदृढ लोकतन्त्र हो । त्यसै गरी यहाँले भन्नुहुन्छ कि हामी नेता र नेतृत्व चरित्र, अनुशासन र आचरणमा बसेनौँ कि ? यसलाई कसरी लिनुहुन्छ ? निःसन्देह, लोकतन्त्र र गणतन्त्रको सफलता लोकतन्त्र र गणतन्त्र सञ्चालन गर्ने नायक र कर्ताहरूमा भर पर्छ । लोकतन्त्र एउटा उच्चतम प्रणालीको मात्र नाम होइन, उच्चतम संस्कृति, उच्चतम मूल्यमान्यताको र उच्चतम चरित्रको पनि नाम हो । यसमा केही प्रश्न निःसन्देह उठेका छन् । मलाई खुसी कहाँनिर लाग्छ भने यो लोकतन्त्र हो । त्यस कारण कानुनले गल्ती गर्नेहरूलाई ढिलोचाँडो दण्डित पनि गरिरहेको छ । हामीले देखिरहेका छौँ, लोकतन्त्रकै निम्ति सङ्घर्ष गरेका कतिपय साथी पछि गल्ती गर्दा, अनियमितता संलग्न हुँदा, भ्रष्टाचारमा मुछिँदा दण्डित हुनुभएको छ । लोकतन्त्रको सामथ्र्य के हो भन्ने लोकतान्त्रिक व्यक्तिहरूले पनि गल्ती गर्छन् भने छोड्दैन । कानुनका नजरमा सबै बराबर हुन्छन् । अझ यो प्रणालीले मूल्यमान्यतालाई प्रवर्धन र दण्डहीनता अन्त्य गर्ने कुरामा अझ बढी ध्यान जानु जरुरी छ । अहिले फरक आवाज उठेका छन् । राजनीतिक दल ‘भर्सेज’ आफूलाई वैकल्पिक शक्ति राजावादी भन्नेहरूको पनि आन्दोलन उठ्यो, यसलाई कसरी लिनुहुन्छ ? पहिलो कुरा, हामीले के बुझ्न जरुरी छ भने राजतन्त्र र प्रजातन्त्रलाई सँगै लैजान सकिन्छ कि, राजासहितको लोकतन्त्रको अभ्यास गर्न सकिन्छ कि ? भनेर नेपाली जनता र राजनीतिक दलले पटक पटक यसको अभ्यास र प्रयास गरे तर त्यो असफल भयो । उदाहरणका निम्ति २००७ सालमा नेपाल छोडेर दिल्लीमा शरण लिन पुगेका त्रिभुवनलाई आन्दोलनको सफलतापछि फर्काएर दलहरूले नै गद्दीमा बसाए तर गद्दीमा बसेको भोलिपल्टदेखि क्रमशः शक्ति सञ्चय गर्दै संविधान सभाको चुनाव गर्छु भन्ने वचनलाई आफैँ लत्याउँदै अधिकार केन्द्रित गर्ने कोसिसमा लागे । महेन्द्रले त संविधान सभाको चुनाव नै खारेज गरे । आफूले बनाएको संविधान अन्तर्गत बनेको पहिलो ‘पार्लियामेन्ट’ र जननिर्वाचित सरकारलाई समेत डेढ वर्षमै बर्खास्त गरेर निरङ्कुश तानाशाही व्यवस्था लागु गरे । हाम्रो पहिलो प्रयास असफल भयो । २०४६ सालमा आन्दोलनबाट बहुदलीय प्रजातन्त्र स्थापना ग¥यौँ । फेरि एक पटक तत्कालीन राजतन्त्रसँग एउटा सर्तमा हाम्रो सम्झौता भयो कि राजालाई सम्मान र जनतालाई सत्ता । त्यस बेला मदन भण्डारीले भन्नुभएको थियो कि संवैधानिक राजतन्त्र राख्नु भनेको ‘सेतो हात्ती’ पाले जस्तै हो । तर पनि सहज राजनीतिक व्यवस्थापनका लागि हामीले खर्चिलो व्यवस्था पनि बेहोर्न तयार भयौँ । तर सर्त थियो कि जनताको अधिकारमाथि कुदृष्टि लाउनु भएन । जुन दिन कुदृष्टि सुरु हुन्छ, गणतन्त्र त्यहीँबाट सुरु हुन्छ भनिएको थियो तर १२ वर्षपछि तत्कालीन राजा ज्ञानेन्द्रले सम्पूर्ण सता हातमा लिने दुस्साहस गरे । दरबार हत्याकाण्डपछि पनि ज्ञानेन्द्रको सत्तारोहण पनि स्वाभाविक थिएन । तैपनि राजनीतिक दल र नेताहरूले ज्ञानेन्द्रलाई सत्तामा बसाले । दुई वर्षपछि सबै नेतालाई जेलमा थुनेर, मिडियाको मुख थुनेपछि नेपाली जनता यो निष्कर्षमा पुगे कि नेपालको सन्दर्भमा राजतन्त्र र लोकतन्त्र सँगै जान सक्दैन । नेपालको सन्दर्भमा यो दुइटाको सहकार्य सम्भव नहुँदो रहेछ । जहिलेसम्म राजतन्त्र राख्छौँ, उसले अनुकूल परेपछि लोकतन्त्रमाथि हमला गर्छ भन्ने निष्कर्षका आधारमा हामीले गणतन्त्र स्थापना गरेका हौँ । अहिले राजावादीले गरेका गतिविधिमा तीन वटा आयाम देखिन्छन् । पहिलो, समाजको पछौटे तत्व जुन जहिले पनि पुरानै व्यवस्थातिर फर्कन चाहन्छन् । संसारका जुनसुकै ठाउँमा यस्ता ‘कन्जर्भेटिभ’ हुन्छन् । दोस्रो, केही अत्यन्त उग्र अस्थिरतावादी र साँचो अर्थमा प्रतिगामी । षड्यन्त्रको बलमा जनताले स्थापित गरेको लोकतन्त्रलाई उल्ट्याउने केही तत्व पनि छन् । उनीहरू कुनै लोकतान्त्रिक बाटोबाट होइन । संविधानले राजतन्त्र ल्याउँछु भन्नेहरूलाई पनि ठाउँ दिएको छ । दुई तिहाइ बहुमत ल्याएर संविधान संशोधन गरी उनीहरूले चाहेको व्यवस्था ल्याउन संविधानमा त्यो व्यवस्थासमेत छ तर जनतामा उनीहरूको समर्थन छैन । यसअघि ४२ ठाउँमा भएको उपनिर्वाचनमा एउटा ठाउँमा पनि उनीहरूले जित्न सकेनन् । अधिकांश ठाउँमा उनीहरूको जमानत जफत भएको थियो । यसरी उनीहरूको जनतामा समर्थन छैन । तेस्रो, हिजोका दुःखका दिनहरू नदेखेको र नबेहोरेका पुस्ताको सानो एउटा हिस्सा पनि लहैलहैमा जोडिएको देखिन्छ । यो कुनै पनि अर्थमा सफल हुने बाटो होइन । लोकतान्त्रिक गणतन्त्र पछाडि फर्किने, यो व्यवस्था उल्टिने र सामन्ती राजतन्त्र फर्किने कुनै पनि सम्भावना छैन । एउटा अन्योल सिर्जना गर्ने र मुलुकलाई अराजकतातर्फ धकेल्ने प्रयत्न पछिलो समय देखा परेको छ । केही दिनअघि नेकपा (एमाले) का अध्यक्ष एवं प्रधानमन्त्री केपी शर्मा ओलीले काठमाडौँ हाम्रो कब्जामा हुन्छ भन्नुभएको थियो । यसबारे के भन्नुहुन्छ ? प्रधानमन्त्रीले साङ्केतिक रूपमा भन्नुभएको कुरा के हो भने जेठ १५ को दिन भनेको जनताको दिन हो । गणतन्त्र ल्याइएको एउटा उपलब्धिको दिन हो । त्यो एउटा उत्सवको दिन हो । उत्सवका निम्ति जनता स्वाभाविक रूपले सडकमा आउँछन् । उहाँले त्यस रूपमा भन्नुभएको हो । उहाँले साङ्केतिक रूपमा गणतन्त्रलाई उत्सवका रूपमा सबै मिलेर बनाऊँ र त्यो मनाउने व्रmममा नेकपा (एमाले) अग्रपङ्क्तिमा हुन्छ भन्ने अर्थमा उहाँले त्यस्तो भन्नुभएको हो । प्रधानमन्त्री देशको कार्यकारी प्रमुख हो र कार्यकारी प्रमुखले कानुन हातमा लिने भन्ने कुरा कल्पना पनि गर्न सकिने कुरा होइन । त्यसलाई हामीले स्पष्ट बुझ्नु पर्छ । अरू दलले के गर्नुहुन्छ उहाँहरूको कुरा भयो तर एमाले मुलुकमा गणतन्त्र ल्याउने अभियानको एउटा अग्रपङ्क्तिमा रहेको राजनीतिक शक्तिको हैसियतले यस रक्षा पनि हाम्रो दायित्व हो । सरकारको नेतृत्व गरेको हुनाले नेकपा (एमाले) को दायित्व अझ बढी हुँदै हो । त्यस अर्थमा हामीले यो कार्यक्रम गर्न खोजेका हौँ । देशका प्रत्येक पालिकामा त्यहाँको स्थानीय विशेषता अनुसारको विभिन्न कार्यक्रम गरेर गणतन्त्र दिवस मनाइन्छ । सरकारले त्यस दिन बिहान काठमाडौँको सैनिक मञ्च टुँडिखेलमा कार्यक्रम गर्छ र दिउँसो जनताले विभिन्न कार्यक्रम गरेर खुसियाली मनाउँछन् । गणतन्त्र दिवसका अवसरमा सबै नेपाली र खास गरी नयाँ पुस्तालाई के सन्देश दिन चाहनुहुन्छ ? गणतन्त्रले सबै नेपालीलाई सार्वभौम बनाएको छ । यसले एउटा यस्तो खुला र बहुलवादी समाज निर्माण गरेको छ जहाँ कानुनको नजरमा हामी सबै बराबर छौँ । गर्न चाहनेका लागि देशभित्र पर्याप्त अवसर छन् । हिजोको माओवादी सशस्त्र द्वन्द्वले लामो समयसम्म मुलुकभित्र बस्न नसक्ने अन्योलको स्थिति सिर्जना गरेको अवस्था, हाम्रो शिक्षा र हुर्काइमा रहेका कमी जसले देशलाई माया गर्ने कुराभन्दा पनि आफ्नो ‘क्यारियर’ को पछाडि दौडिने खालका स्थिति र अहिले सूचना प्रविधिमा आएको विकासले नेपालको एउटा गाउँमा बसेर उसले आफ्नो जीवनलाई संसारका विकसित समाजसँग तुलना गर्छन् । यस्ता कतिपय कुराले देशभित्रका युवा पङ्क्तिमा देशभित्र केही हुन्न कि क्या हो ? भन्ने अन्योल सिर्जना भएको छ तर देशभित्र केही हुन्छ र केही भइरहेको छ । मुलुकमा बहुदल आएको पाँच वर्ष नबित्दै १० वर्ष सशस्त्र द्वन्द्वमा फस्यो । त्यो १० वर्षको द्वन्द्वलाई व्यवस्थापन गर्न हामीलाई थप १० वर्ष लाग्यो । साँच्चिकै भन्नुहुन्छ भन्ने बहुदलीय व्यवस्थाको ३५ वर्षमध्ये द्वन्द्व र द्वन्द्वत्तर व्यवस्थापनमा खर्चिनु प¥यो । २०६५ सालमा गणतन्त्रको घोषणा भए पनि संविधानमार्फत त्यसको व्यवस्थापन सात वर्षपछि मात्र भयो । साँचो अर्थमा गणतन्त्रले काम गर्न पाएको त १० वर्ष मात्र भएको छ । त्यसबिच भूकम्प, नाकाबन्दी, कोरोना महामारी, राजनीतिक अस्थिरता भए पनि आज नेपाल जहाँ छ केही सूचकाङ्कमा हामी पछाडि छौँ, प्रतिव्यक्ति आय अलिकति कम छ । ‘माइग्रेसन’ को दर अलिकति बढी छ । तर विभिन्न समुदायको समावेशिता र शान्तिको हिसाबले नेपाल उत्कृष्ट छ । खुसियाली सूचकमा नेपाल जहिले पनि अगाडि छ । खाद्य सुरक्षाको दृष्टिले हामी अगाडि छौँ । नियमित रूपमा निर्वाचन भइरहेका छन् । लोकतन्त्र दिनप्रतिदिन ‘म्याचुअर्ड’ बन्दै गएको छ । यी सबै कुरालाई हामीले देख्नु पर्छ । युवाले बुझ्नु पर्छ । विदेश जाँदै नजाने भन्ने होइन । उच्च शिक्षाका लागि विदेश जानु, त्यहाँका ज्ञान सिक्नु र त्यसलाई आफ्नो देश विकासमा प्रयोग गर्नु पर्छ । देश बन्दै छ । देश राम्रो भइरहेको छ । जति हुनु पथ्र्यो त्यति गर्न सकिएन होला, विकासको गति जति तीव्र हुनु पथ्र्यो त्यति हुन सकेन होला तर हामीले देशलाई राम्रो बनाइरहेका छौँ । यो एउटा आशा र विश्वासका साथ अगाडि बढ्न युवा साथी र आमनेपालीलाई आग्रह गर्न चाहन्छु । """
बजेटका उद्देश्य र प्राथमिकता : विषयगत प्रश्नोत्तर,"""बजेटका उद्देश्य र प्राथमिकता १. नेपाल सरकारको आर्थिक वर्ष २०८२/८३ को लागि सङ्घीय संसद्मा पेस गरेको बजेटका उद्देश्य र प्राथमिकताहरू उल्लेख गर्नुहोस् । साथै प्रदेश सरकारहरूले प्रदेश सभामा पेस गरेको आगामी आवको बजेटले लिएका उद्देश्यहरूको तुलनात्मक विश्लेषण गर्नुहोस् । कुनै आवका लागि सरकारले गर्ने आय र व्ययको अनुमानलाई बजेट भनिन्छ । नेपालको संविधानले तीनै तहका सरकारले नीति, योजना र वार्षिक बजेट तर्जुमा गर्न र कार्यान्वयन गर्न सक्ने व्यवस्था गरेको छ । संविधानबमोजिम नेपाल सरकारको अर्थमन्त्रीले जेठ महिनाको पन्ध्र गते राजस्व र व्ययको अनुमान सङ्घीय संसद्को दुवै सदनको संयुक्त बैठकमा पेस गर्नुपर्ने व्यवस्था छ । अन्तरसरकारी वित्त व्यवस्थापन ऐनबमोजिम प्रदेश सरकारको अर्थमन्त्रीले प्रत्येक वर्ष असार महिनाको एक गतेभित्र आगामी आवको राजस्व र व्ययको अनुमान प्रदेश सभामा पेस गर्नुपर्ने व्यवस्था रहेको छ । नेपाल सरकारले लिएका राष्ट्रिय नीति, उद्देश्य र प्राथमिकतासँग तालमेल हुने तथा प्रादेशिक आवश्यकता र प्राथमिकतासमेत सम्बोधन हुने गरी प्रदेश सरकारले वार्षिक बजेट तर्जुमा गर्नुपर्ने अवस्था रहेको छ । यस सम्बन्धमा नेपाल सरकारले आव २०८२÷८३ को लागि सङ्घीय संसद्मा पेस गरेको बजेटका उद्देश्य तथा प्राथमिकता र प्रदेश सरकारहरूले प्रदेश सभामा पेस गरेका बजेटका उद्देश्य निम्नानुसार रहेको पाइन्छ : सङ्घीय बजेटका उद्देश्य र प्राथमिकताहरू : क) उद्देश्यहरू : – उच्च, दिगो एवं फराकिलो आर्थिक वृद्धि हासिल गरी गरिबी निवारण गर्ने, – उद्यमशीलता विकास र सार्वजनिक तथा निजी लगानी विस्तार गरी रोजगारी सिर्जना गर्ने, – आधुनिक प्रविधिको प्रयोग बढाउँदै आर्थिक दक्षता वृद्धि गर्ने, – सामाजिक संरक्षण एवं विकासका माध्यमबाट सामाजिक न्याय कायम गर्ने र – गुणस्तरीय सार्वजनिक सेवा र सुशासन प्रवर्धन गर्ने । ख) प्राथमिकताहरू : – उद्यमशीलता, रोगारी, उत्पादन तथा उत्पादकत्व अभिवृद्धि, प्रतिफलयुक्त गुणस्तरीय भौतिक पूर्वाधारमा लगानी विस्तार, सामाजिक क्षेत्रमा गुणात्मक सुधार, – सन्तुलित विकास र सामाजिक सुरक्षाको सुनिश्चितता र नागरिकमैत्री सेवा, भ्रष्टाचार नियन्त्रण र शासकीय सुधार । प्रदेश सरकारको बजेटका उद्देश्यहरू : क) कोशी प्रदेश सरकार : – समग्र आर्थिक आधारको सबलीकरण गरी उच्च, दिगो र फराकिलो आर्थिक वृद्धि हासिल गर्ने, – सार्वजनिक–निजी साझेदारीको माध्यमबाट लगानी विस्तार गरी रोजगारीको अवसर सिर्जना र प्रदेशको समग्र आयमा वृद्धि गर्ने, – कृषि र उद्योग क्षेत्रमा उत्पादन र उत्पादकत्व वृद्धि गरी राष्ट्रिय पुँजीको निर्माण गर्ने, – भौगोलिक क्षेत्रको सन्तुलित एवं समन्यायिक विकास गर्ने, – हिमाली, पहाडी यथा ग्रामीण क्षेत्रमा शिक्षा, स्वास्थ्य, आवास, रोजगारी, खाद्यान्न र सामाजिक सुरक्षामा पहुँच अभिवृद्धि गरी बसाइँसराइ न्यूनीकरण गर्ने । ख) मधेश प्रदेश सरकार : मधेश प्रदेश सरकारले बजेटका उद्देश्यहरू छुट्टै उल्लेख गरेको देखिँदैन । बजेटका सिद्धान्त, उद्देश्य प्राथमिकता र प्रमुख नीतिहरू समग्रमा उल्लेख गरेको पाइन्छ । बजेटले देहायका विषयलाई जोड दिएको छ । – सङ्घीय सरकारप्रतिको परनिर्भरता घटाउन तथा मधेश प्रदेशको अर्थतन्त्रलाई आत्मनिर्भर, समृद्ध र सशक्त बनाउन उपलब्ध स्रोतसाधनको अधिकतम उपयोगमा बजेट केन्द्रित हुने, – कार्यान्वयनयोग्य, उच्च प्रतिफल र लाभ हुने योजना छनोट गरी प्रभावकारी कार्यान्वयन गर्ने, – प्राकृतिक स्रोतको दोहन न्यूनीकरण र जलवायु परिवर्तनका असर न्यूनीकरण गर्ने, – सार्वजनिक निजी साझेदारी र निजी क्षेत्रलाई प्रोत्साहन गरी प्रदेशभित्र रोजगारीका अवसर सिर्जना गर्ने, – तहगत सरकारबिच समन्वय कायम गरी विपत् जोखिम न्यूनीकरण तथा व्यवस्थापन गर्ने, – तहगत समन्वय गरी कार्यक्षेत्रमा दोहोरोपना हटाउँदै बजेट प्रणालीमा क्रमिक सुधार गर्ने, – सन्तुलित विकास र स्रोतसाधन वितरणमा समन्याय कायम गर्ने, – खाद्य सुरक्षा र कृषि उत्पादनमा आत्मनिर्भरता हासिल गर्ने, – दिगो विकास लक्ष्यको आन्तरिकीरण र स्थानीयकरण गर्ने, – सार्वजनिक प्रशासनलाई स्वच्छ र सक्षम बनाई सूचना प्रविधिको प्रयोगमार्फत सेवालाई सरल, मितव्ययी र सेवाग्राहीमैत्री बनाउने । ग) बागमती प्रदेश सरकार : – सहकार्य र साझेदारीमार्फत लगानी गरी उत्पादन र उत्पादकत्व अभिवृद्धि गर्ने, – आर्थिक तथा सामाजिक पूर्वाधारको क्षेत्रको विकासमार्फत् गरिबी न्यूनीकरण गर्ने, – उद्यमशीलता विकास र आधुनिक प्रविधिको उपयोग विस्तार गरी रोजगारीका अवसर सिर्जना गर्ने, – बजेट प्रणालीमा सुधार गरी सार्वजनिक खर्चको प्रभावकारिता कायम गर्ने, – सुशासन प्रवर्धनका लागि सार्वजनिक सेवा प्रवाहमा गुणस्तरीयता ल्याउने, घ) गण्डकी प्रदेश सरकार : – दिगो आर्थिक वृद्धिमार्फत रोजगारी र आय वृद्धि गर्नु, – गुणस्तरीय र आधुनिक पूर्वाधार विकास गर्नु, – आधुनिक प्रविधिमा दक्ष र उत्पादनशील मानव पुँजी निर्माण गर्नु, – सामाजिक न्याय र समुन्नति हासिल गर्नु, – गुणस्तरीय सार्वजनिक सेवा प्रवाहमार्फत सुशासन अभिवृद्धि गर्नु । ङ) लुम्बिनी प्रदेश सरकार : – उच्च, दिगो र फराकिलो आर्थिक वृद्धि हासिल गर्ने, – उत्पादन, उत्पादकत्व र रोजगारी वृद्धि गर्ने, – स्वस्थ र दक्ष मानव पुँजीको निर्माण गर्ने, – लगानीमैत्री वातावरण निर्माण गरी निजी क्षेत्रको लगानी वृद्धि गर्ने, – स्रोत र साधनलाई सन्तुलित र समन्यायिक ढङ्गले परिचालन गरी आर्थिक असमानता र गरिबी न्यूनीकरण गर्ने, र – गुणस्तरीय सार्वजनिक सेवा र सुशासन प्रवर्धन गर्ने । च) कर्णाली प्रदेश सरकार : – उत्पादन तथा उत्पादकत्व अभिवृद्धिमार्फत आय आर्जन वृद्धि गरी गरिबी न्यूनीकरण गर्ने, – दिगो र प्रतिफलमुखी भौतिक पूर्वाधार निर्माण गरी सघन आबद्धता कायम गर्ने, – पर्याप्त पूर्वाधार निर्माण र उपयुक्त प्रोत्साहन प्रदान गरी लगानी आकर्षण गर्ने, – गुणस्तरीय मानव पुँजी निर्माण, उपयोग र उद्यमशीलता विकासमार्फत रोजगारीका अवसर सिर्जना गर्ने, – गुणस्तरीय सार्वजनिक सेवा र सुशासन प्रवर्धन गर्ने । छ) सुदूरपश्चिम प्रदेश सरकार : – सार्वजनिक वित्त सन्तुलन, बजेट प्रणाली सुधार र राजश्व प्रणालीको सुदृढीकरण गरी वित्तीय अनुशासन कायम गर्नु, – सार्वजनिक–निजी–सहकारी साझेदारी र लगानीमैत्री वातावरणको सिर्जना गर्नु, – विकासमा समन्वय र सहकार्य कायम गर्नु, – कृषिको व्यवसायीकरण, पर्यटन क्षेत्रको विकास र विस्तारमार्फत रोजगारी सिर्जना, स्वरोजगार प्रवर्धन, गरिबी न्यूनीकरण गर्नु, – गुणस्तरीय शिक्षा र स्वास्थ्य सेवामार्फत दक्ष तथा स्वस्थ मानव पुँजी निर्माण गर्नु, – सामाजिक सांस्कृतिक रूपान्तरण, सामाजिक न्याय, समता र समावेशी विकास गर्नु, – गुणस्तरीय भौतिक पूर्वाधार विकास, डिजिटल पूर्वाधार र डिजिटल अर्थतन्त्र निर्माण गर्नु, – दिगो, जलवायु परिवर्तन अनुकूलन र विपत् प्रतिरोधी विकास गर्नु, – नागरिकमैत्री सेवा प्रवाह, भ्रष्टाचार न्यूनीकरण र सुशासन कायम गर्नु । – प्रदेश सरकारले प्रदेश सभामा पेस गरेको बजेटका उद्देश्य अध्ययन गर्दा देहायबमोजिम रहेको पाइन्छ । कोशी प्रदेशले हिमाल र पहाडबाट तराईतर्फ हुने बसाइँसराइ र ग्रामीण क्षेत्रबाट सहरी क्षेत्रतर्फ हुने बसाइँसराइलाई नियन्त्रण गर्न बजेटमार्फत शिक्षा, स्वास्थ्य, आवास, रोजगारी खाद्यान्न र सामाजिक सुरक्षामा नागरिकको पहुँच बढाउने विषयलाई जोड दिएको छ । जुन अन्य प्रदेशले स्पष्ट रूपमा उल्लेख गरेका छैनन् । अन्य प्रदेशभन्दा पृथक् कर्णाली प्रदेशले प्रदेशभित्रको सडक सञ्जाललगायतका भौतिक पूर्वाधारको न्यूनतालाई सम्बोधन गरी सघन आबद्धता कायम गर्न भौतिक पूर्वाधार निर्माणमा जोड दिएको पाइन्छ । सुदूरपश्चिम प्रदेशले सार्वजनिक वित्त सन्तुलन, बजेट प्रणाली सुधार, राजस्व प्रणाली सुदृढीकरण गरी वित्तीय अनुशासन कायम गर्न जोड दिएको छ । बागमती प्रदेशले बजेट प्रणालीमा सुधार गरी सार्वजनिक वित्तको प्रभावकारिता कायम गर्न जोड दिएको छ । जुन कुरा अन्य प्रदेशको बजेट उद्देश्यमा घोषणा गरेको पाइँदैन । प्राय सबै प्रदेशले उत्पादन र उत्पादकत्व अभिवृद्धि गरी रोजगारी सिर्जना, गरिबी न्यूनीकरण र आर्थिक वृद्धि गर्ने कुरामा जोड दिएका छन् । अधिकांश प्रदेशले मानव पुँजी निर्माणलाई बजेटको उद्देश्यको रूपमा उल्लेख गरेका छन् । अधिकांश प्रदेशले निजी लगानी आकर्षण गर्न जोड दिएका छन् । सुदूरपश्चिम प्रदेशले तीन खम्बे अर्थ नीतिबमोजिम सरकार, निजी क्षेत्र र सहकारी क्षेत्रको साझेदारी र लगानीमैत्री वातावरण निर्माणमा जोड दिएको छ । चालु सोह्रौँ योजनाको सोच तथा नेपाल सरकारको बजेट उद्देश्यसँग तालमेल हुने गरी अधिकांश प्रदेशले सुशासन प्रवर्धन र सार्वजनिक सेवा प्रवाह सुधारमा जोड दिएका छन् । अन्त्यमा तहगत सरकारका नीति, कार्यक्रम र बजेटबिचको तालमेलबाट नै मुलुकको अर्थतन्त्रमा देखा परेका समस्या सम्बोधन गर्न सकिन्छ । राष्ट्रिय नीति, उद्देश्य र प्राथमिकतालाई तिनै तहका सरकारले कार्यान्वयन गर्न सकेमा मात्र साझा गन्तव्यमा पुग्न सकिन्छ । नेपाल सरकार र प्रदेश सरकारको आव २०८२/८३ को बजेटका उद्देश्य र प्राथमिकता अध्ययन गर्दा सङ्घ र प्रदेशबिच बजेट तालमेलको अवस्था सन्तोषजनक रहेको देखिन्छ । आयोजना तथा कार्यक्रम तहमा देखापर्ने दोहोरपना न्यूनीकरण गर्न कार्यान्वयन चरणमा समेत ध्यान दिनु आवश्यक छ । २. वैयक्तिक गोपनीयतासम्बन्धी ऐन, २०७५ अनुसार वैयक्तिक सूचना भन्नाले कस्ता सूचनालाई जनाउँछ ? प्रस्ट पार्नुहोस् । – वैयक्तिक गोपनीयतासम्बन्धी ऐन, २०७५ बमोजिम वैयक्तिक सूचना भन्नाले कुनै पनि व्यक्तिसँग सम्बन्धित देहायका सूचनालाई जनाउँछ : – निजको जातजाति, जन्म, उत्पत्ति, धर्म, वर्ण वा वैवाहिक स्थिति, – निजको शिक्षा वा शैक्षिक उपाधि, – निजको ठेगाना, टेलिफोन वा विद्युतीयपत्र (इमेल) को ठेगाना, – निजको राहदानी, नागरिकताको प्रमाणपत्र, राष्ट्रिय परिचयपत्र नम्बर, सवारीचालक अनुमतिपत्र, मतदाता परिचयपत्र वा सार्वजनिक निकायबाट जारी भएका परिचयपत्रको विवरण, – वैयक्तिक सूचना उल्लेख गरी निजले कसैलाई पठाएको वा निजले प्राप्त गरेको पत्र, – निजको औलाको छाप, हस्तरेखा, आँखाको रेटिना, रगत समूह वा निजको अन्य वायोमेट्रिक सूचना, – निजको आपराधिक पृष्ठभूमि वा निजले फौजदारी कसुरमा सजाय पाएको वा कसुर भुक्तान गरेको विवरण, कुनै निर्णय प्रक्रियामा पेसागत वा विशेषज्ञ राय दिने व्यक्तिले त्यस्तो प्रक्रियामा के, कस्तो राय वा धारणा व्यक्त गरेको थियो भन्ने विषय । अन्त्यमा नेपालको संविधानले व्यक्तिको गोपनीयताको हकलाई मौलिक हकको रूपमा उल्लेख गरेको सन्दर्भमा व्यक्तिको गोपनीयताको हकको प्रचलन गराउने मुख्य दायित्व राज्यसँग रहन्छ । त्यसैले राज्यका निकाय व्यक्तिको गोपनीयताको हक कार्यान्वयनमा संवेदनशील बन्नु पर्छ । ३. अन्तःशुल्क इजाजतपत्रको निलम्बन र रद्द सम्बन्धमा अन्तःशुल्क ऐनमा भएको व्यवस्था लेख्नुहोस् । अन्तःशुल्क लाग्ने वस्तु तथा सेवासम्बन्धी कारोबार सुरु गर्नुपूर्व सो कारोबार गर्नका लागि लिइने अनुमतिपत्रलाई अन्तःशुल्क इजाजतपत्र भनिन्छ । अन्तःशुल्क ऐन, २०५८ मा व्यवस्था भएबमोजिम अन्तःशुल्क इजाजतपत्रलाई स्थगन, निलम्बन वा रद्द गर्न सकिन्छ । इजाजतपत्रको निलम्बन र रद्द हुने सम्बन्धमा ऐनमा देहायका विषय उल्लेख गरिएको छ । क) इजाजतपत्र निलम्बन : अन्तःशुल्क लाग्ने मदिरा, चुरोट वा सूर्तीजन्य वस्तुको उत्पादन गर्ने इजाजतपत्रवालाले आफूले उत्पादन गरेको त्यस्तो वस्तुमा अन्तःशुल्क टिकट नलगाई त्यस्तो वस्तुको उत्पादन, निष्कासन वा बिक्री वितरण गरेमा वा त्यस्तो वस्तुमा नक्कली वा प्रयोग भएको टिकट पुनः प्रयोग गरी त्यस्तो वस्तुको उत्पादन, निष्कासन वा बिक्री वितरण गरेमा वा त्यस्तो वस्तुको उत्पादनका लागि आवश्यक कच्चा पदार्थको अभिलेख नदेखाई उत्पादन र भण्डारण गरी अन्तःशुल्क छलेको कुरा प्रारम्भिक अनुसन्धानबाट देखिएमा अन्तःशुल्क अधिकृतले त्यस्तो इजाजतपत्रवालाको इजाजतपत्र तीन महिनासम्म निलम्बन गर्न सक्ने व्यवस्था रहेको छ । इजाजतपत्र निलम्बन भएको अवधिभर इजाजतपत्रवालाले आफूले उत्पादन गरी आएको वस्तु उत्पादन, बिक्री वा निष्कासन गर्न पाउँदैन । कसैले यसबमोजिम कार्य गरेको प्रमाणित भएमा सो कार्यलाई ऐनबमोजिमको कसुर गरेको मानिन्छ । ख) अन्तःशुल्क इजाजतपत्र रद्द गर्न सक्ने अवस्था : – इजाजतपत्रमा तोकिएका सर्त तथा बन्देज उल्लङ्घन भएको पाइएमा, – सार्वजनिक हित विपरीत हुने देखिएमा, – अन्तःशुल्क नतिरेमा, – इजाजतपत्रवाला संस्था विघटन भएमा वा इजाजतपत्रवालाले आफ्नो इजाजतपत्र रद्द गर्न निवेदन दिएमा, – तोकिएबमोजिम इजाजतपत्र नवीकरण नगरेमा । अन्त्यमा अन्तःशुल्क इजाजतपत्र लिनु भनेको कारोबारलाई अन्तःशुल्कमा दर्ता गरेको भन्ने पनि बुझिन्छ । अन्तःशुल्क लाग्ने वस्तु तथा सेवाको कारोबार गर्ने व्यक्तिले त्यस्ता वस्तु तथा सेवाको उत्पादन, पैठारी, खरिद, बिव्रmी, सञ्चय, निकासी तथा सेवा प्रदान गर्ने जस्ता कारोबार अन्तःशुल्क इजाजतपत्र लिएर मात्र गर्नु पर्छ । ४. बालअधिकार भनेको के हो ? बालअधिकारसम्बन्धी महासन्धिबमोजिम बालअधिकारका चार आधारभूत सिद्धान्त उल्लेख गर्नुहोस् । बालबालिका भन्नाले १८ वर्ष उमेर नपुगेका व्यक्तिलाई जनाउँछ । यिनै बालबालिकालाई प्राप्त हुने विशेष अधिकारलाई बालअधिकार भनिन्छ । गर्भदेखि बालक रहुन्जेलसम्म उपभोग गर्न पाउने सम्पूर्ण अधिकार बालअधिकार अन्तर्गत पर्छन् । बालअधिकार मानव अधिकारको एक अंश हो । बालबालिका संसारको जुनसुकै ठाउँमा जन्मे वा हुर्के पनि उनीहरूले माया, ममता, संरक्षण, स्वस्थ वातावरण, उचित पोषण, शिक्षा र विकासका अवसर जस्ता आधारभूत आवश्यकता उपभोग गर्न पाउनु बालबालिकाको नैसर्गिक अधिकार हो । नेपालको संविधानको धारा ३९ मा बालबालिकाको हकलाई मौलिक हकको रूपमा उल्लेख गरिएको छ । बालबालिका सम्बन्धी ऐन, २०७५ ले बालबालिकाका अधिकारलाई विस्तृतमा उल्लेख गरी प्रचलनका लागि आवश्यक व्यवस्था गरेको छ । नेपालले बालअधिकारसम्बन्धी महासन्धिलाई अनुमोदन गरी सोबाट सिर्जित दायित्व निर्वाह गर्दै आएको छ । बालअधिकारसम्बन्धी महासन्धिमा उल्लिखित बालअधिकारका धारालाई सरल तरिकाले बुझ्न निम्न चार समूहमा विभाजन गरी अध्ययन गर्न सकिन्छ : क) बाँच्न पाउने अधिकार, ख) संरक्षणको अधिकार, ग) विकासको अधिकार र घ) सहभागिताको अधिकार । बालअधिकारसम्बन्धी महासन्धिका चार आधारभूत सिद्धान्त अन्तर्गत निम्न विषय पर्छन् : क) भेदभावरहितता, ख) बालबालिकाको सर्वोत्तम हित, ग) दीर्घजीवन र विकास, घ) बालबालिकाका विचार र भावनाको कदर । अन्त्यमा बालबालिका परिवारको खुसी मात्र नभई मुलुकको भविष्यका कर्णधारसमेत हुन् । मुलुकको भविष्य नै वर्तमानमा बालबालिकाप्रति सरकारको प्राथमिकता र दृष्टिकोणमा निर्भर गर्छ । नेपालको संविधान, प्रचलित कानुन र अन्तराष्ट्रिय प्रतिबद्धतासमेतका आधारमा बालबालिकाप्रतिको राज्यको दायित्व पूरा गर्न सरकार र सरकारी निकाय सदैव क्रियाशील हुनु पर्छ । प्रस्तुतकर्ता : अर्जुन शर्मा """
सम्झनामा ‘जयतु संस्कृतम्’,"""नेपालमा समय समयमा विविध किसिमका आन्दोलन हुँदै आएका छन् । यसै क्रममा ‘जयतु संस्कृतम्’ पनि एउटा अविस्मरणीय र अद्वितीय आन्दोलनको रूपमा रहिआएको छ । यो आन्दोलनको आफ्नै किसिमको अस्तित्व, वर्चस्व र भूमिकाको कारणले गर्दा नै प्रत्येक वर्ष असार १ गतेलाई ‘जयतु संस्कृतम्’ का रूपमा प्रभातफेरी र अन्य विविध कार्यक्रम गरी मनाउने गरिएको पाइन्छ । यसरी ‘जयतु संस्कृतम्’ नेपाली समाजको एउटा अभिन्न आयाम बन्दै आएको छ । यसो हुनुका पछाडि स्वतन्त्रता र सामाजिक पक्षको विषयमा यो आन्दोलनले निर्वाह गरेको भूमिका प्रंशसनीय रही आउनु नै हो । परिवर्तनका दिशामा अग्रणी भूमिका मात्र निर्वाह नगरी समाजमा मानसिक, नैतिक, अध्यात्मिक र भागवत् सभ्यता आदिको संरक्षणमा पनि महत्वपूर्ण भूमिका निर्वाह गर्न सकेको कारणले यो आन्दोलन स्वयम्मा नेपालको एउटा अविस्मरणीय, सार्थक र गौरवशाली विषयको रूपमा रहिआएको इतिहास साक्षी  छ । संस्कृत शिक्षामा पनि अङ्गे्रजी, भूगोल, इतिहास, अर्थशास्त्र, गणित आदि आधुनिक विषय समावेश गरिनु पर्छ भन्ने उद्देश्यका साथ विसं २००४ असार १ गतेदेखि आरम्भ भएको यो आन्दोलन मङ्सिर महिनासम्म सञ्चालित थियो । यस दृष्टिले हेर्दा राणाकालीन क्रूर शासन समयमा संस्कृत वाङ्मयको संरक्षण र उत्थानका साथै संस्कृत विषयको पठनपाठन प्रणालीमा आधुनिक विषय पनि समावेश गरिनु पर्छ भनेर संस्कृतका विद्यार्थीद्वारा अत्यन्त सक्रिय भूमिका निर्वाह गर्दै गरिएको यो आन्दोलन एउटा लामै आन्दोलनको रूपमा सुपरिचित आन्दोलन बनेको छ । यो आन्दोलनले प्रत्यक्ष रूपमा संस्कृत वाङ्मयको संरक्षण र संस्कृत शिक्षाको समुत्थानको उद्देश्य लिएको थियो । यसो भए पनि अप्रत्यक्ष रूपमा भने जनमानसमा लोकतन्त्र स्थापनाका माध्यमबाट समाजका सबै सदस्यमा सही अर्थमा मनुष्यत्वको भाव उत्पन्न गरी शोषणरहित न्यायपूर्ण र समतामूलक समाजको स्थापना गर्ने लक्ष्यबाट नै यो आन्दोलन विशेष रूपमा अभिप्रेरित थियो । प्रस्ट छ यो आन्दोलन तत्कालीन राणा शासनको निरङ्कुश हुकुमी शासनविरुद्ध परिलक्षित थियो र यसले नेपालमा विधिको शासनको आवश्यकता बोध गरेको थियो । यसरी यो स्वयम्मा नेपालका विद्यार्थीद्वारा नेपालमै सञ्चालित एउटा अविस्मरणीय पहिलो ऐतिहासिक विद्यार्थी आन्दोलन थियो भन्ने तथ्य स्वतः स्पष्ट हुन्छ । त्यसबेलाको कठोर शासनका समयमा यस्तो कार्य गर्नु निश्चय पनि अति दुरुह काम थियो । आफ्नो जीवन नै दाउमा पारेर आन्दोलनको क्रममा नेपालका विद्यार्थीले आफ्नो उद्देश्य परिपूर्तिका लागि धैर्य, संयम, आत्मबल र साहसका साथ जुन किसिमको भूमिका निर्वाह गरे त्यो निकै प्रशंसनीय रहिआएको छ । यो आन्दोलन स्वयम्मा एउटा अमूर्त आन्दोलन थियो । बाहिरी रूपमा राणा शासनविरुद्ध सञ्चालित जस्तो नदेखिने यो आन्दोलनको प्रारम्भ विविध टोल टोलमा ‘श्रीमद्भागवत् सप्ताह’ वाचन गरी भएको थियो । आन्दोलनरत विद्यार्थी संस्कृत शिक्षाको संरक्षणका नाउँमा घरदैलो वा सडकमा पुगेर भिक्षा दान माग गर्दथे । उनीहरू टोल टोलमा पुगेर भागवत् वाचनको आयोजना गर्दथे । मनकारी दाता र जिज्ञासु श्रोताको साथ पाएर आन्दोलनकै लागि सञ्चालन गरिएको सप्ताह वाचन कार्यक्रम पछि गएर लोकतान्त्रिक चेतना विस्तारको सशक्त माध्यम नै बन्न पुग्यो । यस क्रममा श्रीभद्र शर्मा, राजेश्वर देवकोटा, पूर्णप्रसाद ब्राह्मण, कमलराज रेग्मी, प्रेमनारायण शर्मा गौतम आदि अनेकौँ व्यक्तिले अत्यन्त कठिन तर सार्थक भूमिका निर्वाह गर्न सकेको पाइन्छ । काठमाडौँवासीको राम्रो साथ पाएकाले आन्दोलनकारीलाई हौसला प्रदान गर्ने कार्यमा सप्ताह वाचन कार्यक्रमले थप ऊर्जा प्रदान ग¥यो । दृश्य रूपमा संस्कृत वाङ्मयको विकास र अदृश्य रूपमा राणा शासनविरुद्ध चेतना–विस्तार गर्ने मूल उद्देश्यका साथ अगाडि बढेको यो कार्यक्रमले अलि पछि गएर राणा शासकका मनमा संशय उत्पन्न गराउन पुग्यो । सप्ताह कार्यक्रमको सूक्ष्म दृष्टिका साथ निरीक्षणका लागि अनेकौँ पोख्त सुराकी खटिए । यसपछि ‘जयतु संस्कृतम्’ आन्दोलनलाई कमजोर पार्न वा सुस्त पार्न अनेकौँ प्रपञ्च रचियो । यसक्रममा छलकपट झेलबखेडा आदि अनेकौँ खेल भए गरिए । आन्दोलनकारी विद्यार्थीलाई पूर्ण रूपमा काठमाडौँ उपत्यकाका जनताको सहानुभूति र समर्थन प्राप्त थियो । त्यसै कारणले राणा शासकहरूका लागि सहज किसिमले यो आन्दोलनलाई पूर्ण रूपमा तितरवितर पार्ने काम सोचे जस्तो सहज हुन सकेन । यसपछि आन्दोलनलाई बर्बर किसिमले दमन गर्ने नीति लिई राणा शासकहरूले आन्दोलनकारीमाथि कठोर प्रहार गर्न सुरु गरे । यसरी आन्दोलन दबाउने नीति लिइएका कारण समालिँदासमालिँदै पनि आन्दोलनकारी विद्यार्थी तितरवितर हुन पुगे । केही समयछि अझ राम्ररी सङ्ठित भएर विसं २००४ को मङ्सिर २१ गतेदेखि उनीहरूले फेरि पनि ‘जयतु संस्कृतम्’ को नारा लगाउँदै झन् कडा र सशक्त प्रकृतिको आन्दोलन प्रारम्भ गरे । भोलिपल्टै अनेकौँ विद्यार्थीलाई देश फर्कन नपाउने गरी देश निकाला गरियो । उनीहरूलाई नेपालमा पढ्न, जागिर खान, बस्नसमेत नपाउने आदि सजाय सुनाइयो । धेरैको चारपाटा मुडियो । देश निकाला गरिएका विद्यार्थी अत्यन्त कठिनताका साथ बनारस पुगे । उनीहरू त्यहाँ पनि राणा शासनविरुद्ध सङ्गठित हुन पुगे । कतिपय विश्वेश्वरप्रसाद कोइरालाको संसर्गमा पुगे र नेपाली कांग्रेसमा आबद्ध भए । यी विद्यार्थीमध्ये कतिपय त नेपाली कांग्रेसको कार्य समितिमा समेत रही नेपालको प्रजातान्त्रिक आन्दोलनमा सरिक हुन थाले । बनारस पुगेका तर नेपाली कांगे्रससँग आबद्ध हुन नचाहेका केही अन्यत्रतिर लागे । उनीहरू पनि आआफ्नो किसिमले नेपालमा राणा शासनको अन्त्य र विधिमा आधारित लोकतान्त्रिक शासन व्यवस्थाको स्थापनाको पक्षमा कुनै न कुनै रूपमा सङ्गठित भएर लागि परेका थिए । यसरी हेर्दा विसं २००७ को क्रान्तिको पृष्ठभूमिको रूपमा नेपालका विद्यार्थीले नेपालभित्र सञ्चालन गरेका ‘जयतु संस्कृतम्’ आन्दोलन स्वयम्मा नेपालमा प्रजातन्त्रका स्थापनाको ‘बीज भूमि’ थियो । विसं १९९७ मा सहिदहरूको त्याग, समर्पण र बलिदानपछि एकतन्त्रीय राणा शासनको अवसानका दिशामा विसं २००४ मा सञ्चालित ‘जयतु संस्कृतम्’ आन्दोलनले पनि अत्यन्त सार्थक भूमिका निर्वाह गरेको थियो भन्ने यथार्थ अस्वीकार गर्न सकिँदैन । विश्वका अनेकौँ विश्वविद्यालयमा संस्कृत विषयको पठनपाठन हुन्छ । तर नेपालमा यसको महìव र महिमा अनि विशेषतालाई मनन नगरी यसलाई केवल कर्मकाण्डी विषयका रूपमा लिने वा हेर्ने सङ्कीर्ण सोच र दृष्टिकोण अझै व्यापक छ । संस्कृत भाषाको उद्गम थलो मानिएको नेपाल र नेपालीका लागि यो विषय अत्यन्त विडम्बनापूर्ण र दुर्भाग्यको विषय बन्दै आएको छ । शब्द भण्डार, साहित्य, दर्शन, ज्योतिष, अर्थशास्त्र, राजनीतिशास्त्र आदि अनेकौँ विधाका विशेषता संस्कृत वाङ्मयमा छ । यति हुँदाहुँदै पनि विश्वमा यसको प्रयोग बढ्नु र नेपालमा यसको अधोगति हुँदै गएको देखा पर्नु निश्चय पनि विडम्बनापूर्ण छ । उपर्युक्त यथार्थलाई मनन गर्दा लोकतान्त्रिक शासन व्यवस्था र विधिको शासनका सापेक्षतामा संस्कृत वाङ्मयको महत्व बुझेर यसलाई समयसापेक्ष रूपमा सार्थक गन्तव्य प्रदान गर्ने कार्यमा अल्पकालीन र दीर्घकालीन सरकारी योजना अझै आउन नसकेको विषयलाई भने निश्चय पनि दुर्भाग्यपूर्ण विषय मान्नु पर्छ । ‘जयतु संस्कृतम्’ ले विसं २०५४ मा स्वर्ण महोत्सव मनाइसकेको छ । यसले विसं २००४ देखि २०८२ सालसम्मका समयावधिभित्र अनेकौँ आरोहअवरोह पार गरेको छ । विसं २०५५ मा आएर यसले संस्थागत स्वरूपसमेत प्राप्त गरिसकेको छ । अहिले ‘जयतु संस्कृतम्’ आफैँमा संस्था बनिसकेको छ । यो स्वदेशमा मात्र होइन विदेशमा पनि पैmलिएको छ । यस अन्तर्गत अनेकौँ कार्यक्रम पनि हुँदै आएका छन् । यति हुँदाहुँदै पनि संस्कृत वाङ्मयको संरक्षण, संवर्धन र यसको विकासका लागि विश्वसनीय किसिमले राष्ट्रको सत्प्रयास अगाडि बढ्न सकेको भने पाइँदैन । संस्कृत आफैँमा विशिष्ट वाङ्मय हो । विश्वका अनेकौँ भाषाभित्र मात्र होइन नासाको अध्ययन अनुसन्धानमा पनि यो भाषाप्रति विशेष आकर्षण बढेको  छ । कम्प्युटरको भाषा पनि संस्कृतलाई नै बनाउनुपर्ने सोच अगाडि बढिरहेको छ । यी यथार्थलाई मनन गर्दा नेपालमा संस्कृत वाङ्मयको उन्नयनप्रति उदासीन हुनु आश्चर्यजनक विषय बन्दै आएको छ । संस्कृतको अधोगति हुनु भनेको नेपाली संस्कृति र सभ्यतालाई नै क्रमिक रूपमा ओझेलमा पार्दै जानु हो । यो एक किसिमले आर्य सभ्यतामाथि नै प्रहार गर्दै जानु हो । यो आफ्नो खुट्टामा आफैँ बन्चरो प्रहार गर्दै जानु जस्तै हो । यस यथार्थप्रति सम्बद्ध पक्षले समयमै ध्यान पु¥याउनु आवश्यक छ । यस दिशामा संस्कृतका विद्वान्, सम्बद्ध सबै पक्ष र सरकारको संयुक्त, सार्थक र ऐक्यबद्ध प्रयास अगाडि बढ्न सक्नु आजको सामयिक आवश्यकताको विषय बन्न पुगेको छ । ‘जयतु संस्कृतम् ।’  """
ठेउला नियन्त्रणमा डब्लुएचओ टोली पुग्ने,"""वासुलिङ समाचारदाता बैतडी, असार ७ गते । बैतडीको सुर्नया गाउँपालिका–७ र ८ मा ठेउला रोगको सङ्क्रमण पुष्टि भएको छ । स्वास्थ्यकर्मीको टोलीले प्रभावित क्षेत्रमा स्थलगत अनुगमन गरेर १२ जनाभन्दा बढीमा सङ्क्रमण देखिएको जनाएको छ । बालबालिका बढी प्रभावित भएकाले स्वास्थ्य शाखा तथा स्वास्थ्य कार्यालय बैतडीको समन्वयमा विशेष सतर्कता अपनाइएको छ । सुर्नया गाउँपालिकाका स्वास्थ्य शाखा प्रमुख रामसिंह महराले सङ्क्रमितको शरीरभरि बिमिरा आउने, ज्वरो आउने, खोकी लाग्नेलगायतका लक्षण देखिएको बताउनुभयो । प्रभावित बिरामीलाई छुट्टै आइसोलेसनमा राख्न आग्रह गरिएको छ, उहाँले भन्नुभयो, “स्वास्थ्यकर्मीले घरदैलोमै पुगेर प्रारम्भिक उपचार तथा सचेतनामूलक कार्यक्रम सञ्चालन गरिरहेका छन् ।” यसैबिच सो क्षेत्रमा देखिएको रोग ठेउलाकै सङ्क्रमण हो कि भन्ने यकिन गर्न विश्व स्वास्थ्य सङ्गठन (डब्लुएचओ) को टोलीसमेत प्रभावित क्षेत्रमा पुग्न लागेको हो । स्वास्थ्य शाखा प्रमुख महराले डब्लुएचओको टोली बिहीबार सुर्नया–७ र ८ मा स्थलगत अनुगमन तथा परीक्षणमा जाने बताउनुभयो ।   यसअघि स्वास्थ्य कार्यालय बैतडीले समेत प्रभावित क्षेत्रमा स्वास्थ्यकर्मीको टोली खटाइसकेको थियो । शिखरपुर स्वास्थ्य चौकीका प्रमुख वीरबहादुर बोहोराले प्रभावित बस्तीमा निरन्तर स्वास्थ्य सेवा तथा सचेतनामूलक कार्यक्रम सञ्चालन भइरहेको बताउनुभयो । """
"रैथानीबाली कागुनो, झुमरो र चिनोको संरक्षण गरिँदै","""बाजुरा, असार ६ गते । बाजुराको स्वामिकार्तिक खापर गाउँपालिकाले रैथाने बाली कागुनो, झुमरो, चिनो, कोदो, मकैको संरक्षण अभियान सुरु गरेको छ ।  मानव स्वास्थ्यका लागि निकै उपयोगी रहेको स्थानीय बाली पछिल्लो समय लोप हुने अवस्थामा रहेको भन्दै स्वामिकार्तिक खापर गाउँपालिकाले यसको संरक्षण अभियान सुरु गरेको छ । राम्रो उत्पादन हुने यो बालिलाई यहाँका कृषकहरूले गाउँमा यसको खासै खेती गर्न इच्छा नदेखाएपछि स्थानीय सरकारले पहल सुरु गरेको हो । पहिला गाउँमा सारै भोकमरी हुन्थ्यो । त्यति बेला कागुनो, झुमरो, कोदो र मकै लगायतको रैथाने बाली लगाउने गर्थ्यौ । अहिले गाउँमा सडक पुगेपछि घरमै दलेको दाल  र फलेको चामल पाउन थालेपछि यहाँका सबै स्थानीयले यसको खेती गर्न छोडेको स्वामिकार्तिक खापर गाउँपालिका स्थानीय नरबहादुर लहुारले बताउनुभयो । उहाँले भन्नुभयो, “यसको बारेमा हामीलाई  खासै ज्ञान थिएन । यो बाली मानव स्वास्थ्यका लागि निकै उपयोगी रहेछ । त्यसैले यती बेला यसलाई पालिकाले संरक्षण गर्न थालेको रहेछ । पहिला खानका लागि लगाउने गर्थ्यो । अहिले यो बाली मानव स्वास्थ्यका लागि निकै उपयोगी रहेको छ । अहिले यो बाली किन्नका लागि समेत गाउँमा आउने गरेका छन् । सडक गाउँमा पुगेसँगै यो बालीको पनि देश तथा विदेशमा माग हुने गरेपछि अब फेरि यहाँका किसान बिक्रीका लागि खेती गर्न थालेको लुहारले बताउनभयो । केही वर्ष पहिला यहाँ यसको खेती गर्दैन थिए । अहिले पालिकाले यसको महत्त्व तथा बिक्रीका बजारीकरणको व्यवस्था सँगै ढुवानी अनुदान  समेत दिन थालेपछि कागुनो झुमरो चिनो लगायतको रैथाने बाली १.२ मेट्रिक टन उत्पादन हुने गरेको स्वार्किातक खापर गाउँपालिकाको कृषि शाखा सहायक प्रमुख रत्न रावलले बताउनुभयो । रैथाने बाली मानव स्वास्थ्यका लागि निकै राम्रो भएको र यसको खेती गर्दा यहाँका स्थानीयको  आयआर्जनमा थप केही टेवा पुग्ने देखिएकोले पालिका यसको संरक्षणमा लागेको स्वामिकार्तिक खापर गाउँपालिका अध्यक्ष भरतबहादुर रोकायाले बताउनुभयो । उहाँले भन्नुभयो, “अहिले पालिकाले कागुनो झुमरो चिनो उन्नतखाले पुरानो स्थानीय जातको धान कोदो लगायतको बिउ समेत किसानलाई वितरण गर्ने गरेको छ । रैथाने बालीको खेती गर्न उत्प्रेरित गर्ने गरी यती बेला पालिकाको कृषि विकास शाखाले यो बिउ किसानलाई वितरण गरेको छ ।” रैथाने बाली उत्पादनका लागि यहाँको माटो उत्तम देखिएकोले पछिल्लो समय किसानलाई रैथाने बाली खेती गर्नका लागि हौसला दिने गरेका छौ । साथै यहाँका सरकारी तथा गैरसरकारी कार्यालयमा समेत रैथाने बालीको परिवार अनिवार्य गर्ने भनेका छौ  । यसले गर्दा एका तिर रैथाने बाली संरक्षण हुने र अर्को  यहाँका किसानको आयआर्जनमा थप टेवा पुग्ने अध्यक्ष रोकायाले बताउनुभयो । """
डेढ दशकभन्दा अगाडिदेखिका आयोजना अधुरै : गाउँभर खानेपानी समस्या,"""ढोरपाटन (बागलुङ), असार ७ गते । बागलुङको बडिगाड गाउँपालिका–३ सिसाखानीमा खानेपानी आयोजना सुरू भएको साढे एक दशक बित्यो । तर अहिलेसम्म उक्त आयोजना सम्पन्न हुन सकेको छैन । गाउँमा एक घर, एक धारा’ बनाउने गरी सुरू भएको आयोजना अलपत्र हुँदा स्थानीय निराश छन् । स्थानीयको खानेपानी समस्या समाधानका लागि विसं २०६७ मा ओखरगैंडा खानेपानी आयोजना सुरू भएको थियो । योजनाको दुई किलोमिटर टाढा घिनसिङ खोलाबाट मौरीभिर सम्मो भन्ने ठाउँमा लिफ्टमार्फत ओखरबोट किम्लेमा पानी तानेर वितरण गरिने योजना थियो । तर त्यो योजना १५ वर्ष पुग्दासम्म पनि अधुरै छ । स्थानीयले दैनिक खानेपानीका लागि लाइनमा बस्नु पर्ने बाध्यता छ । सरकारले अपर्याप्त बजेट विनियोजन गर्दा कामा ढिलासुस्ती भएको हो । विसं २०७२ मा सङ्घीयता आएपछि उक्त खानेपानी योजना सशर्त कार्यक्रमअन्तर्गत नेपाल सरकारबाट प्रदेश सरकारको जिम्मेवारीमा आएको छ । प्रदेश सरकारले उक्त आयोजनालाई पुनः डिजाइन गरेर काम गर्दै आएको छ । पहिले निर्माण भएको रिजर्भ ट्याङ्की र सार्वजनिक धारा अहिले काम नलाग्ने भएका छन् । यहाँको झण्डै १०० घरधुरीको घर घरमा धारा निर्माण भएका छन् । घरमा धारा भए पनि पर्याप्त पानी नआउँदा स्थानीयले सास्ती खेप्नुपरेको छ । सिसाखानीको बाघखोरमा रिजर्भ ट्याङ्की निर्माण भएपछि मात्रै सहज रूपमा पानी वितरण गर्न सकिने ओखरगैँडा खानेपानी आयोजनाका अध्यक्ष दिलबहादुर पुनले बताउनुभयो । एउटा ४५ हजार लिटर र अर्को २० हजार लिटरको ट्याङ्की निर्माण गरेपछि मात्र खानेपानी समस्या समाधान हुने उहाँको भनाइ छ । अध्यक्ष पुनले भन्नुभयो, “यहाँ खानेपानी आयोजना सुरू भएको धेरै भयो तर अहिलेसम्म सम्पन्न नहुँदा हामीहरूले खानेपानीको सक बेहोर्नुपरेको छ, आयोजनाका लागि वर्षमा कहिले पाँच लाख, अहिले १० लाख बजेट आउँछ, त्यो बजेटले अपुरो काम हुन्छ, बजेट अभावका कारण अहिलेसम्म यो खानेपानी आयोजना सम्पन्न हुन सकेन, राज्यको ध्यान नगएको महसुस भएको छ ।” करिब ६० लाख बजेट आए मात्रै आयोजना सम्पन्न हुने अध्यक्ष पुन बताउनुहुन्छ । ट्याङ्कीसँगै वडा कार्यालय, विद्यालयलगायत स्थानमा सार्वजनिक धारा र केही घरमा निजी धारा निर्माणको काम पनि बाँकी रहेको पुन बताउनुहुन्छ । वर्षौंदेखिको आयोजना पूरा नहुँदा अहिले पनि नागरिक पानी बोकेर उपभोग गर्नुपरेको स्थानीय किशोर काउचा घर्तीले बताउनुभयो । अहिले बस्तीभन्दा झण्डै एक किलोमिटर तल रहेको रिजर्भ ट्याङ्कीबाट ओखरबोटमा रहेको २० हजार लिटरको ट्याङ्कीमा झारेर अस्थायी रूपमा पानी वितरण गरिएको छ । बिहान दुई घण्टा र साँझ दुई घण्टा पानी तानेर वितरण भइरहेको उहाँको भनाइ छ । खानेपानी पर्याप्त नहुँदा सरसफाइ गर्न, बस्तुभाउलाई खुवाउन र सागसब्जीखेती गर्न समस्या भएको घर्ती बताउनुहुन्छ । खानेपानी तथा सरसफाइ डिभिजन कार्यालय बागलुङका सूचना अधिकारी सागर अधिकारीले अहिले अस्थायी रूपमा यहाँका स्थानीयलाई पानी खुवाउने व्यवस्था मिलाएको बताउनुभयो । आगामी वर्ष अर्को ट्याङ्की निर्माण गरेपछि हरेक घरमा पानी पुर्‍याउने उहाँको भनाइ छ । अपर्याप्त बजेटका कारण धेरै योजना सम्पन्न गर्न नसकिएको अधिकारीले सुनाउनुभयो । रासस """
सात किसानलाई चौरी वितरण,"""मोहनसिंह बुढाअदानचुली, (हुम्ला) असार ७ गते । हिमाली जिल्ला हुम्लाको सिमकोट गाउँपालिकाका सात जना किसानलाई चौरी गाई वितरण गरिएको छ । गाउँपालिकाको पशु सेवा शाखाको आर्थिक सहयोगमा सो किसानलाई १४ वटा चौरी गाई वितरण गरिएको हो । शनिबार बिहान सिमकोट गाउँपालिका–८ का ७ जना किसानलाई प्रति कृषक २।२ वटाका दरले चौरी गाई वितरण गरेको पशु शाखा प्रमुख विष्णु वुमिल बताउनुभयो । किसानलाई वितरण गरिएका चौरी गाई उत्तरी नाम्खा गाउँपालिका–३ को लुयटा भन्ने खर्कमा पशु पालक कृषक रहेकै ठाउँमा पुगेर वितरण गरिएको हो । चौरी पाउने कृषकमा सिमकोट–८ स्याडा गाउँका मानबहादुर बुढा, बिरबहादुर बुढा, भक्तविर दमाइ, भैबहादुर बुढा, रत्न बुढा, देवबहादुर बोहोरा र जनक बहादुर शाही हुनुहुन्छ । सिमकोट गाउँपालिका पशु शाखाको आयोजनामा किसानलाई चौरी गाई वितरण गर्नु अघि चौरी गाइ प्राप्त गर्ने किसानलाई दुई दिने तालिम समेत दिएको थियो । उक्त तालिममा किसानहरुलाई चौरी गाई पाल्ने तरिका, औषधी उपचार गर्ने विधि, के कसरी दानापानी घाँसको व्यवस्थापन गर्ने, के कस्तो पोषण युक्त खाने कुरा खुवाउने जस्ता विषयमा तालिम दिएको प्राविधिक वुमीको भनाइ छ । याक प्रवर्धनका लागि उक्त याक वितरण गरिएको र हुम्ला जिल्लाको सिमकोट गाउँपालिका–८ मा याक पालनका लागि राम्रो वातावरण भएको र सो वडालाई पशुपालनका क्षेत्रमा आत्म निरभर बनाउनका लागि पनि उक्त याक वितरण गरिएको सिमकोट गाउँपालिकका प्रमुख प्रशासकिय अधिकृत वर्षबहादुर फडेराले बताउनुभयो । किसान चौरी दिनु अघि तालिम दिएर गाउँपालिकाले उहाँहरुलाई अनुदान स्वरुप वितरण गरिएको हो । """
त्रिकोणात्मक ट्वान्टी–२० अन्तर्राष्ट्रिय शृङ्खलाः नेपाल स्कटल्यान्डसङ पराजित,"""काठमाडौँ, असार ७ गते । त्रिकोणात्मक ट्वान्टी–२०  अन्तर्राष्ट्रिय शृङ्खलाको अन्तिम खेलमा नेपाल घरेलु टोलि स्कटल्यान्डसङ पराजित भएको छ । स्कटल्यान्डको टिटउट रङ्गशालामा सम्पन्न अन्तिम तथा निर्णायक खेलमा स्कटल्यान्डले नेपाललाई ३४ रनले हराएको हो । स्कटल्यान्डले प्रस्तुत गरेको १९४ रनको लक्ष्य पछ्याएको नेपाल १८ दशमलव ५ ओभरमा सबै विकेट गुमाउँदै मात्र १५९ रनमा समेटियो । नेपालका लागि रुपेस सिंहले २२ बलमा १ चौका र ३ छक्काको सहयोगमा सर्वाधिक ४३ रन जोड्नुभयो । त्यस्तै दीपेन्द्र सिंह ऐरीले ३३ बलमा १ चौका र १ छक्काको सहयोगमा ३४ रन जोड्नुभयो । कप्तान रोहितकुमार पौडेल २० बलमा ४ चौकाको सहयोगमा २७ रनमा आउट हुनुभयो । आसिफ शेख १४, भीम सार्की १२ तथा आरिफ शेख ५ रनमा आउट हुनुभयो । स्कटल्याण्डका लागि क्रिस ग्रेभ्सले ३ तथा सफियान सरिफले २ विकेट लिनुभयो ।  त्यसअघि टस जितेर पहिला ब्याटिङको निर्णय गरेको स्कटल्यान्डले निरधारित २० ओभरमा ५ विकेट गुमाउँदै एक सय ९३ रनको योगफल बनाएको थियो । स्कटल्यान्डका ओपनर जर्ज मुन्सेले अर्धशतकीय पारी खेल्नुभयो । उनले ३९ बलमा पाँच चौका र ६ छक्कासहित सर्बाधिक ७८ रन बनाउनुभयो । त्यस्तै  ब्रेन्डन म्याकमुलनले ३० बलमा चार चौका र एक छक्कासहित ४२ रनको योगदान गर्नुभयो । यसबाहेक अलराउन्डर माइकल लिस्कले २६ र विकेटकिपर म्याथिउ क्रसले १७ रन बनाउनुभयो । नेपालका लागि कुशल भुर्तेलले दुई विकेट लिए भने रुपेश सिंह, सन्दीप लामिछाने र ललित राजवंशीले समान एक एक विकेट हात पार्नुभयो । यस जित सङै स्कटल्याण्ड ४ खेलमा २ मा हार र २ मा जितका साथ शीर्ष स्थानमा रहँदै सिरिजको उपाधी जित्यो । पराजित नेपाल समान खेलमा २ मा जित र २ मा हारका साथ अङ्क तालिकाको दोस्रो स्थानमा रह्यो ।  समान अङ्क रहे पनि रनरेटमा पछि रहेर नेपाल दोस्रो स्थानमा रहन पुगएको हो । रासस """
समयको सग्लो चित्र : अभिशप्त कुइनेटाहरू,"""मेरो हातमा जीवराज भट्टराईद्वारा लिखित ‘अभिशप्त कुइनेटाहरू’ कथासङ्ग्रह छ । कथाकारको यो तेस्रो कृति रहेछ । म भने बल्ल लेखकलाई पहिलो पटक पढ्दै छु । भौतिक रूपमा पनि म कथाकारसँग परिचित रहिनछु । लेखकसँग परिचित नभईकन एकै चोटि उसको सिर्जनासँग नजिकिनु अपरिमित आनन्द हो भन्ने लाग्छ मलाई । यसो गर्दा सिर्जनाको वास्तविक पठन हुन्छ भन्ने लाग्छ मलाई । समसामयिक विषयका २२ वटा शीर्षक विषयसूचीमा सजिएका छन् । सरसर्ती शीर्षकमा आँखा दौडाउँछु । प्रतीकात्मक शीर्षकले नै मलाई कथा पढ्ने उत्कण्ठा बढाइरहेको पाउँछु । सुरुको कथा ‘अमलेखित होरिलाल’ कारागारका विषयमा लेखिएको कथा हो । निर्दोष व्यक्तिलाई फसाएर कसरी कारागारमा पु¥याइन्छ र दोषी कसरी उम्कन्छ भन्ने जान्न यो कथा उपयुक्त छ । एउटा औँठाछापको नाममा कम्पनी खडा गरिदिनु र १२ करोडभन्दा बढी राजस्व छली गरेको कसुरमा जेल हालिएको होरिलालको कथा हो यो । प्रथम कथा आस्वादनबाटै कथाकारप्रतिको विश्वास दरिलो हुँदै जान्छ । उहाँ राम्रा स्रष्टा हुनुहुन्छ भन्ने भाव कथाले प्रदान गर्छ । बडो अभिरुचिपूर्वक कथा पढ्दै जान्छु । कतै प्रेमका सुस्केराहरू उद्वेलित छन् कतै विश्वासघात र धोकाका । आफ्नै प्रेमिकालाई लामो समयपछि अनपेक्षित रूपमा देख्दाको अवस्थालाई बडो मार्मिक रूपमा ‘लक्ष्मी भाउजू उर्फ लक्ष्मनिया’ मा चित्रण गरिएको छ । शरीर राजनीतिसँग मिल्ने नारीशक्तिमा आधारित ‘तुफानी तरङ्ग’ कथाले कथाकारको नारीप्रतिको दृष्टिकोणलाई अभिव्यक्त गरेको छ । जातीय विभेदले समाजलाई अझै पनि गाँजिरहेको सन्दर्भ ‘उजेलीको आलोक’ कथामा पढ्न पाइन्छ । आफ्नै देशको जडीबुटी र पर्याप्त पर्यटनको सम्भावना पहिचान गर्न नसक्नुको अवस्थालाई ‘असमाधान’ शीर्षकको कथामा अभिव्यक्त गरिएको छ । वर्तमान समाजमा वैदेशिक रोजगारीले पारेका प्रभावहरू अकल्पनीय छन् । पारिवारिक वियोगसँगै तिनले निम्त्याउने आर्थिक, सामाजिक, यौनिक समस्याको पाटो विकराल बन्दै गइरहेको छ । ‘ग्लोबल भिलेज’ को संसारमा बाँच्न जति सहज छ, उति नै यसका अँध्यारा पक्षसँग साक्षात्कार गर्न कठिन छ । यिनै यथार्थलाई पनि भट्टराईले कथाको विषय बनाउनु्भएको छ । ‘विदेशको बसाइँ’, ‘विदेशीसँगको बिहे’ कथामा यी सन्दर्भलाई सटिक ढङ्गले  भेट्न सक्छौँ । विदेशीसँग घुलमिल हुन नसक्दाको अवस्थालाई ‘दुई ध्रुव : एक फन्को’ कथामा चित्रण गरिएको छ । कतिपय सम्बन्ध निकट भईकन पनि साइनोविहीन हुन्छन् । साइनोमा बाँधिएकाहरू टाढिन्छन् । बिनासाइनोका सम्बन्धहरू नजिकिन्छन् । त्यस्तै भावना बोकेको कथा हो, ‘अपरिभाषित सम्बन्ध’ । वर्तमान समयमा यस्ता सम्बन्ध बढ्दै गइरहेका छन् । शीर्षकथा ‘अभिशप्त कुइनेटाहरू’ मा मनमा कुभावना नहुँदानहुँदै पनि कहिलेकाहीँ परिस्थितिले नसोचेको स्थिति भोग्न बाध्य पार्ने कथाबारे चित्रण गरिएको छ । ‘रातो गलबन्दी’ शक्तिमा पुग्नेहरूले कसरी शक्तिको दुरुपयोग गर्छन् भन्नेबारेमा लेखिएको कथा हो । वर्तमान समाजमा हामीले भोगिरहेको यो कथाले समाजको यथार्थ चित्रण गरेको छ । गरिबीले लखेटिएर रञ्जिता जस्ता पात्रहरू कसरी दोहोरी साँझ र रेस्टुरेन्टमा आफ्नो श्रमसँगै इज्जत बेच्न बाध्य छन् भन्ने कुरालाई चित्रण गरिएको कथा हो, ‘रञ्जिता’ । कथाकार जीवराज भट्टराई पत्रकार पनि भएकाले उहाँमा कथालेखनका विषयवस्तु विविध छन् । उहाँ कतै ‘सरोगट मदर’ बनेर बाँच्नुपर्ने अहिलेको समाजलाई खोतल्न पुग्नुहुन्छ । कहिले मजदुर आन्दोलनले अस्तव्यस्त बनेको उद्योगको अवस्थालाई कथामा चित्रण गर्नुहुन्छ । समयमै मजदुरको समस्या समाधान गर्ने कौशल नहुँदा कस्तो समस्या आइपर्छ भन्ने कुरा बुझ्न ‘एउटा उद्योगको कथा’ शीर्षक काफी छ । निजी अस्पतालको चर्को शुल्क तिर्नुभन्दा बिरामी नै परेको छैन म भन्ने नाटक गरेर बाँच्न विवश पात्रको कथा ‘दुर्घटना’ कथामा अभिव्यक्त गरिएको छ । ‘अवतरण’ कथामा मितव्ययी पात्रको मनोभावना केलाइएको छ । अहिलेको पुस्ता आधुनिकीकरण र सहरीकरणको चपेटामा परेर सोखिन जीवन बाँच्न कसरी लालायित छ भन्ने कुरा यसमा देखाइएको छ । पैत्रिक सम्पत्ति बाँडफाँट गर्दा कतिपयले छोरीलाई छुट्याउँदैनन् तर कथाकार उदार देखिन्छन् । ‘अवतरण’ कथाको एक अंश यहाँ राख्नु सान्दर्भिक ठान्छु– श्रीमतीको माग आधा पेन्सनको थियो । रुद्रले त्यसलाई स्विकारेपछि ३४ वर्षको तनावपूर्ण सम्बन्ध अन्त्य भयो । गाउँको जग्गा बेचेपछि केही छोरीलाई छुट्याएर बाँकी तीन भाग लगाइयो । रुद्रको बाहेक अरू तीन जनाको पैसा लिएर छोरो काठमाडौँतिर लाग्यो ( अवतरण, पृ.६७ ) । यस कथासङ्ग्रहमा सङ्गृहीत कथाहरूको शिल्पपक्षले पाठकलाई मज्जाले तान्छ । कथामा प्रयोग गरिएका शब्दचयन र कथाले दिन खोजेको सन्देश उपयुक्त छ । पाठकलाई टपक्क बाँधेर राख्ने क्षमता कथाहरूमा भेटिन्छ । वर्तमान समाजमा बढ्दै गइरहेको एकाङ्कीपन, निराशा र कुण्ठाको विषयमा पनि लेखकको कलम चलेको देखिन्छ । सामाजिक यथार्थवादी कथाहरूका विषय नै प्रस्तुत कथासङ्ग्रहमा समेटिएको पाइन्छ । कथा मझौला आयामका छन् । भाषा कलात्मक भईकन पनि सरल छन् । कतिपय मौलिक शब्दको प्रयोगले कथालाई माझेका छन् । अझ छोटा छोटा वाक्यगठनमा कथा सिर्जना गरिएको भए अझ सुन्दर बन्थे कथा । कुनै कुनै कथाको अन्त्य हतारपूर्वक आएको छ । यद्यपि वर्तमान यथार्थ, सामाजिक, सांस्कृतिक घटना र परिवेशमा आधारित कथाले हरेक पाठकले आफ्नै कथा लेखिएको महसुस गर्छन् । समाजका विसङ्गति र विकृतिप्रति औँला उठाउन साहित्य लेखनको ठुलो महत्व हुन्छ । यस्तो लेखकीय सीप सबैमा हुँदैन । जोसँग हुन्छ उसले यसरी कथा सिर्जना गरेर नेपाली साहित्यलाई प्रवर्धन गर्नु महत्वपूर्ण कुरा हो । कथा लेखनको खडेरी परिरहेको वर्तमान अवस्थामा विविध विषयवस्तु समेटिएको कथासङ्ग्रह नेपाली साहित्यले प्राप्त गर्नु उल्लेखनीय कुरा हो । प्रातःकालीन भ्रमणमा जाँदा देखेका कतिपय कुरालाई कथाको विषय बनाएको कुरा गर्ने लेखकमा पर्याप्त लेखकीय चेत रहेको महसुस हुन्छ । कथा लेखनको यो सिलसिला सदैव कायम भइरहोस् र नेपाली साहित्यले अझ यहाँका कृति प्राप्त गरोस् भन्ने शुभकामना पनि म व्यक्त गर्दछु ।  """
तिलाठी कोईलाडीले ल्यायो ४३ करोड ८४ लाखको बजेट,"""विनय कर्णकल्याणपुर (सप्तरी), असार ७ गते । सप्तरीको तिलाठी कोईलाडी गाउँपालिकाले विद्यालयमा विपद् जोखिम न्यूनीकरण सम्बन्धि शिक्षा लागू गर्ने भएको छ । बाढीको उच्च जोखिममा रहेका उक्त गाउँपालिकाले आधारभूत तहको कक्षा ८ सम्मका सामुदायिक तथा संस्थागत विद्यालयमा स्थानीय पाठ्यक्रमको रुपमा विपद् जोखिम न्यूनीकरण शिक्षालाई लागू गर्ने भएको हो । गाउँपालिका अध्यक्ष अरुणकुमार मण्डलले शुक्रबार १२औं गाउँसभामा आगामी आर्थिक वर्ष २०८२/०८३ को बजेट, नीति तथा कार्यक्रम प्रस्तुत गर्नुहुँदै विपद् जोखिम न्यूनीकरण शिक्षालाई लागु गर्न आवश्यक व्यवस्था मिलाइने बताउनुभयो । सामुदायिक विद्यालयहरुमा चट्याङ प्रतिरोधी प्रणाली जडान, विपदको जोखिमबाट मुक्त राख्न बृहत विद्यालय सुरक्षा योजना निर्माण र वैदेशिक रोजगारबाट फर्किएका व्यक्तिलाई लक्षित गरी आवश्यक कार्यक्रम ल्याई त्यसको कार्यावन्यन गरिने नीति तथा कार्यक्रममा उल्लेख गरिएको छ । कृषि, शिक्षा, स्वास्थ र विपद् व्यवस्थापनलाई प्राथमिकतामा राखेर ल्याइएको बजेटमा जलवायु परिवर्तन तथा विपद् जोखिम न्यूनीकरणका लागि युवा परिचालन अभियान सञ्चालन गरिने जानकारी दिनुहुँदै अध्यक्ष मण्डलले गाउँसभामा आगामी आर्थिक बर्षका लागि ४३ करोड ८४ लाख १९ हजार रुपियाँको बजेट प्रस्तुत गर्नुभयो । बजेटमा चालुतर्फ ३२ करोड ८८ लाख १५ हजार र पूँजिगत तर्फ १० करोड ९६ लाख चार हजार रुपियाँ विनियोजन गरिएको छ । गाउँपालिकाको कुल आन्तरिक आम्दानी दुई करोड ६१ लाख ४० हजार रुपियाँ अनुमान गरिएको बजेटमा संघबाट प्राप्त हुने वित्तीय समानिकरणतर्फ १० करोड ६७ लाख र सशर्त अनुदानतर्फ १९ करोड १० लाख, सङ्घीय राजस्व बाँडफाँटबाट आठ करोड ९० लाख ७९ हजार ३६८ रुपियाँ, प्रदेश सरकार राजश्स्व बाँडफाँटबाट ४५ लाख रहेको प्रमुख प्रशासकीय अधिकृत सरोज कुमार कर्णले जानकारी दिनुभयो । यसैगरी, प्रदेश सरकारबाट प्राप्त हुने वित्तीय समानिकरणतर्फ ८० लाख, सशर्त अनुदान ८० लाख, विशेष अनुदान ३० लाख, सम्पुरक अनुदान २० लाख प्राप्त हुने प्रस्तुत गरिएको बजेट, नीति तथा कार्यक्रममा उल्लेख छ । """
डोटीका गाउँबस्ती : सम्भावना र चुनौती,"""स्वर्ग खप्तडलाई सिरानीमा राखेको डोटी, प्रकृतिका लहराभित्र सुशोभित छ । डोटीमाथि शैलेश्वरी माता र ठुला केदार बाबाको कृपा छ । सेतीको कलकलसँगै सम्भावनाका थुप्रै आशा बगिरहेका छन् । ती आशालाई बग्न नदिई, ड्यामले बाँधेर उज्यालोमा रूपान्तरण गर्न सकेमा डोटेली जनताको जीवन साँच्चिकै झलमल्ल पार्न सकिने छ । डोटी एक जिल्ला मात्र होइन– यो प्राकृतिक, धार्मिक, सांस्कृतिक, पुरातात्त्विक, ऐतिहासिक, मानवीय सृष्टि र सभ्यताको समृद्ध थलो हो । २०२५ वर्ग किलोमिटरमा फैलिएको यस भूभागले विविध संस्कृति, सम्प्रदाय, जाति र सामाजिक मान्यतालाई एउटै सूत्रमा बाँधेको छ, जहाँ बन्धुत्वको भाव सशक्त छ । डोटी सुदूरपश्चिमको पुरानो मुकाम पनि हो । २०३८ सालमा राजा वीरेन्द्रले सुदूरपश्चिमाञ्चल विकास क्षेत्र घोषणा गर्दै क्षेत्रीय सदरमुकाम दिपायल तोकेका थिए । प्राकृतिक सौन्दर्यले भरिएको डोटी ऐतिहासिक गौरवले पनि सम्पन्न छ । यो नेपाली भाषाको उत्पत्तिसँग जोडिएको काली–कर्णाली पर्वतीय शृङ्खलामा पर्छ । यहाँ थुप्रै पर्यटकीय र धार्मिक स्थल छन् । दुर्भाग्यवश डोटी राज्यको केन्द्रबाट टाढा छ । यहाँका जनताले अझै पनि देशका अन्य नागरिकसरह सेवा–सुविधा पाउन सकेका छैनन् । धेरै बस्ती अझै अन्धकारमै छन् । पङ्क्तिकार आशावादी छ । २०६४ सालदेखि हरेक वर्ष पङ्क्तिकार डोटेली जनताको घरदैलोमा पुगिरहेको छ–उनीहरूका दुःख–पीडा सुन्न, आशा जगाउन । मेरा लागि जन्मभूमि प्राणभन्दा प्यारो छ । त्यही माटोमा मैले पहिलो पाइला टेकेँ, पहिलो सास फेरेँ । त्यही माटोमा मैले प्रारम्भिक शिक्षा सुरु गरेँ । आज म जे छु, त्यही माटोको कारण छु । आफू जन्मिएको माटो कहिल्यै बिर्सनु हुँदैन । आफूले पहिलो पाइला टेकेको धरातल कहिल्यै भुल्न हुँदैन । जीवनले समयक्रमसँगै हामीलाई कहाँ–कहाँ पु¥याउँछ, तर आत्मा सधैँ आफ्नै माटोसँग जोडिएको हुन्छ । जीवन यात्राकै क्रममा उच्च शिक्षा अध्ययन गर्न म धनगढी झरेँ, भारतको देहरादुन हुँदै काठमाडौँ पुगेँ । जीवनको गति त्यत्तिमै रोकिएन । सन् १९९८ सालमा अमेरिका पुगेँ । मलाई डोटीको मायाले जहाँ पुगे पनि छोडेन । त्यसैले त त्यही मायाले बुर्सेनि तानिरहन्छ डोटीमा । बगिरहेको नदीमा पानी फेरिरहेको हुन्छ । हामीले पत्तो पाउँदैनौँ । उही र उस्तै पानी बगिरहे झैँ लाग्छ । जन्मभूमिप्रतिको माया पनि हामीमा बगिरहेको पानी जस्तै हुनु पर्छ । हामी जहाँ पुगे पनि आफू जन्मेको भूमिले अभाव महशुस नगरोस् । भौतिक उपस्थिति कम रहे पनि मनोवैज्ञानिक, सामाजिक, आर्थिक र नैतिक उपस्थिति सधैँ रहिरनु पर्छ । यही भावले प्रेरित भएर म २०८० साल वैशाखमा डोटीका गाउँबस्तीमा पुगेँ । पहिलो पाइला ठुला केदार बाबाको भूमिमा राखेँ । त्यसपछि म डोटीको फन्को मार्न निस्किएँ । डोटेली जनताको घर–घर खाना खाएँ । उनीहरूसँगै गाउँबस्तीका चौतारीमा सुस्केरा मारेँ, उकाली ओराली गर्दै सँगै निधारका पसिना पुछेँ र उनीहरूकै घरमा चैनको निन्द्रा सुतेँ । यो मेरो रहर होइन, बाध्यता पनि होइन । जन्मभूमिप्रतिको अगाध प्रेम हो । जुन प्रेमको कुनै सीमा छैन । म नेपाली कांग्रेसमा आबद्ध छु । पूर्वआमन्त्रित केन्द्रीय सदस्य रहनुका साथै नेपाली जनसम्पर्क समिति अमेरिकाको सभापति पनि हुँ । मैले मेरो पदीय जिम्मेवारी र व्यक्तिगत हैसियतले भ्याएसम्म डोटीमा सामाजिक सेवाका क्षेत्रमा सहयोग प्रदान गरिरहेको हुन्छु । विसं सालमा २०६४ सालदेखि म निरन्तर शिक्षा, स्वास्थ्यलगायत क्षेत्रमा सहयोग गर्दै आएको छु । यही क्रममा दुई वटा एम्बुलेन्स सहयोग गरेँ । दर्जानौँ विद्यालयमा विद्यार्थीको गुणस्तरीय शिक्षाका लागि आर्थिक सहयोग गर्नुका साथै अक्षयकोष स्थापनाका लागिसमेत लाखौँ रकम प्रदान गरेको छु । आलेखमा डोटीका गाउँबस्ती पुग्दा देखेका सम्भावना र चुनौतीका केस्रा केलाउन चाहन्छु । दिपायलसिलगढी नगरपालिका कुनै बेला सुदूरपश्चिमको क्षेत्रीय मुकाम रहेको दिपायलसिलगढी यतिबेला जिल्ला मुकाममा खुम्चिएको छ । सिलगढी सुदूरपश्चिमै ऐतिहासिक थलो हो । शिरमा रहेको शैलेश्वरी मन्दिरको उत्तर दक्षिणमा लहरै सिलगढी बजार फैलिएको छ । पत्थरले छाएर चिटिक्क परेका नेवारी घर रित्ता छन् । मूल ढोकामा बडेमानका ताल्चा झुन्डिएका छन् । सिलगढी कुनै बेला सुदूरपश्चिमका सात पहाडी जिल्लाका साथै हुम्ला, जुम्ला, सुर्खेतसम्मको व्यापारिक केन्द्र थियो । डोटी बहुमुखी क्याम्पस पश्चिम नेपालको शिक्षाको धरोहर नै हो । सङ्घीयताले क्षेत्रीय मुकाम खोस्यो । रैथाने नेवारले काठमाडौँ रोजे । जिल्ला र पालिकाले यी सबै कुरा रोक्न सक्ने नेतृत्व पाउन सकेन । सिलगढी सहर खण्डहर बन्दै गयो । शिक्षा, स्वास्थ्य, अड्डा अदालत, प्रशासन र सुविधासम्पन्न बजारले गर्दा कुनै समय दिपायलसिलगढीमा खुबै चहलपहल हुन्थ्यो । काठमाडौँमा भित्रिएको फेसनको हावा सिलगढीमा तुरुन्तै लागिसकेको हुन्थ्यो । अधिक चहलपहल हुने भएकाले सिलगढीलाई नेपालको ‘कान्छी सहर’ भनिन्थ्यो । यतिबेला सिलगढीको सिरान नाचन्थलीदेखि पुछारको इन्द्रचोकका झन्डै दुई सय घर रित्ता छन् । सिलगढीबाट तल झरिसकेपछि दिपायल बजार आउँछ । पहाडबिचको सानो उपत्यका, काखैमा सुस्केरा हाल्दै बग्ने सेती नदी, सुविधासम्पन्न होटल, सञ्चालन हुन नसकेको बन्द एयरपोर्ट त्यहाँका आकर्षक हुन् । त्यहाँ रहेका विभिन्न प्रदेशका लागि निर्माण गरिएका भौतिक संरचना खण्डहर बनेका छन् । बनिसकेका संरचनाको सदुपयोग हुनुपर्नेमा प्रदेश राजधानी अस्थायी राजधानीका रूपमा अत्तरिया तोकिँदा त्यहाँ बनेका भौतिक संरचना बेवारिसे भएका हुन् । तिनीहरू पनि रित्ता र सुनसान छन् । डोटीबासीले प्रदेश राजधानी पाउने अपेक्षा अझै मारेका छैनन् र हामी त्यसका लागि सङ्घर्षरत नै छौँ । दिपायलबाट केही खुड्किला उक्लिँदा पुगिने राजपुरको डाँडो पनि निरस लाग्छ । छेवैमा नारीदाङ, घटालीगाउँ, सिरखोलीसैन छन् । खप्तडका फाँट, वगलेक, नारिदाङ क्षेत्रमा हिउँदयाममा हिउँले सेताम्य हुन्छ । सेती नदी, द्वारेखोला, गडिगाड, कुतेड गाड, चाकगाड, शासन खोला, ठुलीगाढ खोला, कलेना खोला, भोगरेगाड, बर्खाखोला, मुसेखोला, घट्टको खोला यस पालिका भएर कलकल बगिरहेका हुन्छन् । खप्तड राष्ट्रिय निकुञ्ज, ऐतिहासिक सिलगढी किल्ला, डोटेली राजाको दरबार, कोट भैरव (दिपायल), दुधेश्वरी गुफा, कोटकोचाको, मट्टेश्वर टावर प्रमुख पर्यटकीय गन्तव्य हुन् र खप्त विभिन्न जडीबुटीका लागि पर्याप्त छ । पूर्वीचौकी गाउँपालिका, सायल गाउँपालिका, आदर्श गाउँपालिका, शिखर नगरपालिका, केआई सिंह गाउँपालिका, बोगटान फुड्सिल गाउँपालिका, बडिकेदार गाउँपालिका र जोरायल गाउँपालिकामा रहेका मन्दिर, पाटीपौवा, पोखरीसहित थुप्रै धार्मिक तथा पर्यटकीय स्थलले नयाँ रूप खोजिरहेका छन् । देशभरका आन्तरिक पर्यटकको प्रतीक्षा गरिरहेका छन् । बडिकेदार गाउँपालिकामा अवस्थित बडिकेदार धाम यहाँका धार्मिक तथा पर्यटकीय वैभव हो । डोटीका देवस्थलमध्ये ठुलाकेदार प्रमुख हो । ठुलाकेदार धाम दक्षिण डोटीको बडीकेदार गाउँपालिका र बोगटान गाउँपालिकाको सीमा क्षेत्रमा पर्छ । फागुन महाशिवरात्रि र कात्तिक बैकुण्ठ चतुर्दशीमा यहाँ तीर्थालुको भिड हुने गर्छ । ठुलाकेदार धाममा डोटीसँगै कैलाली, कञ्चनपुर र भारतका तीर्थयात्रु आउने गर्छन् । डोटीका अन्य विशेषता, सम्भावना र चुनौती डोटीका प्रमुख पदमार्गमा सायल–भेलछडा, दिपायलसिलगढी–खप्तड, शिखर–तेले, वायल–पिपलकाँडा–गणेशकाँडालगायत रहेका छन् । डोटीमा पर्यटकीय सम्भावना बोकेका थुप्रै प्राकृतिक, धार्मिक एवं ऐतिहासिक स्थल भए पनि यो क्षेत्रको संरक्षण, संवर्धन तथा पर्यटन विकासका लागि सरोकारवाला पक्षले आवश्यक पहल गरेको देखिँदैन । यस्ता स्थानको राष्ट्रिय एवं अन्तर्राष्ट्रिय स्तरमा चिनारी बनाउन सकेमा पर्यटक सङ्ख्यामा वृद्धि भई मनग्य आम्दानी गर्न सकिन्छ । सेती नदी, ठुलीगाड, बुढीगगा र कर्णाली जस्ता ठुला नदीले बगाएर ल्याएको पाँगो माटोले बनेको बेसी तथा टारको उर्वर माटोको उपयोगमार्फत कृषिमा आधुनिकीकरण गर्न सकिन्छ । यहाँ पशुपालनको पनि प्रचुर सम्भावना छ । प्रशस्त चरन क्षेत्र र उपयुक्त हावापानी यहाँ पशुपालनका आधार हुन् । लोक्ता, बाबियो, बाँस र पराल जस्ता कच्च पदार्थको प्रयोग गरेर नेपाली कागज उद्योग स्थापना गरेर पनि मनग्य आम्दानी गर्न सकिने आधार छ । यहाँ भिमल, केतुकी, केरा, भोर्ला र अल्लोको राम्रो खेती गर्न सकिन्छ । त्यसबाट डोरी, दरी, कार्पेटलगायत वस्तुको उत्पादन गरी निर्यात गर्न सकिने प्रशस्तै आधार छन् । डोटी भएर बग्ने सेती, कर्णाली र ठुलीगाडबाट विद्युत् उत्पादन गरी ऊर्जा सङ्कट समाधान गर्नुका साथै मनग्ये आर्थिक आर्जन गर्न सकिन्छ । चुनौती पनि धेरै छन् । जिल्लाको विकट भौगोलिक संरचना, न्यून स्रोतसाधन, कमजोर आर्थिक अवस्था, युवा विदेश पलायन यहाँका प्रमुख चुनौती हो । । हामीले डोटीका विभिन्न प्राकृतिक, धार्मिक तथा ऐतिहासिक पर्यटकीय स्थलको संरक्षण, संवर्धन एवं प्रचारप्रसार गरी यस क्षेत्रको विकास गर्नु पर्छ । त्यसले युवाले रोजगारी पाउनुका साथै होटेल व्यवसायसमेत फस्टाउन टेवा पुग्ने छ । सरकारले तरकारी र खाद्यान्नको पकेट क्षेत्र निर्धारण गरेका ठाउँमा कृषिको आधुनिकीकरण गर्नु पर्छ । किसानका लागि समयमा मल, बिउ र सिँचाइको प्रबन्ध गर्नु पर्छ । पिछडिएका र अधिकारबाट वञ्चित वर्गलाई राज्यको मूलधारमा ल्याउनु पर्छ । उनीहरूमा सामाजिक अपनत्व कायम गर्नु पर्छ । यसका साथै विभेदरहित समाज निर्माण गर्नु पर्छ । डोटीका जनतामा लगानी र त्यसको सदुपयोगबारे पनि कम ज्ञान छ । उनीहरूलाई लगानीका सम्भावना र त्यसबाट प्राप्त हुने प्रतिफलका बारेमा पनि अभिमुखीकरण दिन आवश्यक छ । युवालक्षित कार्यक्रम अपरिहार्य छ । यो सहज छैन । असम्भव पनि होइन । हामी राजनीतिका माध्यमबाट समाजमा योगदान पु¥याउन खोजिरहेका व्यक्तिले दत्तचित्त भएर काम गर्दा सम्भव छ । त्यसका लागि हामीले केन्द्रीकृत मानसिकता त्याग्नु पर्छ । आफ्ना लागि आफैँ गर्न सकिन्छ भन्ने भावनाको विकास गर्नु पर्छ । काठमाडौँ केन्द्रित हुनुभन्दा पनि अधिकांश समय जनताकै माझमा बिताउनु पर्छ । यसो गर्न सकेमा उनीहरूलाई ढाडस महसुस हुन्छ र काममा ऊर्जा प्रदान भइरहन्छ । अन्त्यमा डोटीमा मनाइने विभिन्न चाडपर्वमध्ये गौरा, दसैँ, तिहार, होली, तिज र विशु प्रमुख चाडपर्व हुन् । भुवा, पुतला, माघेसङ्व्रmान्ति, ओल्के, गमरा, जात्रामेला, चैते बिसौँ पनि यहाँका मुख्य चाडपर्व मानिन्छन् । गौरा र होलीमा लोक लयमा डेउडा खेल खेल्ने गरिन्छ । दसैँमा विभिन्न देवीदेउताका शक्ति पीठमा रॉगा, बोकालगायतका पशुपन्छीको बलि दिई जात्रा गर्ने चलन छ । विशेष पर्वमा देउडा, रनपुतला, फाग, सगुन आदिको डोटेली भाषामा लोक लय, लोकधुन र लोकशैलीमा ढालेर लोकजीवनको सेरोफेरोसित तादात्म्य मिलाई आफ्नोपन झल्काउने गरी गाउने र नाच्ने गरिन्छ । यी सबैको संरक्षण गर्नु हाम्रो दायित्व हो । मैले व्यक्तिगत रूपमा बेलाबखत सहयोग गरिनै रहेको हुन्छु । त्यो पर्याप्त छैन । एक व्यक्तिले व्यक्तिगत तवरबाट गरेको सहयोग कति नै हुन्छ र ? देशको नीति निर्माण तहमा पुगेको भए त्यसको दायरा बृहत् पार्न सकिन्थ्यो । त्यसका लागि तीनै तहका जनप्रतिनिधिको तदारुकता र प्रतिबद्धता आवश्यक छ । जनप्रतिनिधिले नगरेको भन्ने होइन तर त्यो पर्याप्त छैन । एक्लो प्रयासबाट केही हुँदैन, विकासका लागि सबै राजनीतिक दलको साझा प्रयास आवश्यक छ । जस लिने र दिने कुरामा हाम्रो ध्यान केन्द्रित हुनुहुँदैन, काममा केन्द्रित हुनु पर्छ । म कांग्रेसको एक इमानदार कार्यकर्ता र सचेत नागरिक भएकाले प्राप्त उपलब्धिको चर्चा गर्न कन्जुस्याइ गर्दैन । बरु हामीले ती उपलब्धिबारे जनतालाई कति बुझाउन सक्यौँ भन्ने अहम् विषय हो । म बडिकेदार गाउँपालिका पुग्दा ठुला केदारमा लागेको महायज्ञमा सरिक भएर एक वृद्ध दिदी घर फर्किंदै हुनुहुन्थ्यो । उहाँले करिब ३०/३५ कम्बल बोक्नुभएको थियो । ती कम्बल उहाँले बेच्नका लागि बोक्नुभएको होइन, मेलामा आएका श्रद्धालुलाई चिसोले असजहता नहोस् भन्दै सेवाभावले अर्पण गर्नुभएको थियो । मेला सकिएपछि उहाँ ती कम्बल घर फिर्ता ल्याउँदै हुनुहुन्थ्यो । हामी सँगसँगै डाँडो झरिरहेका थियौँ । उहाँलाई मिलेर बोकौँ भनेर लाख कोसिस ग¥यौँ । ती वृद्ध आमाले दिनुभएन । बरु पुराना स्मृति सम्झिन थाल्नुभयो । भन्नुभयो, “पहिले मेरो पसल अत्तरकाँडामा थियो । त्यो बेला बाटोघाटोको सुविधा थिएन । हामी यसरी नै बिपीनगरबाट डोकोमा ७५ किलोसम्मको भारी बोकेर आउथ्यौँ । यी हेर्नुहोस् दाम्लोका दाग अहिले पनि जस्ताको त्यस्तै छन् । पसल अधिक चल्ने भएकाले हामी दोस्रो÷तेस्रो दिन बिपीनगर पुगिहाल्थ्यौँ । मलाई मेरो जीवनकालमा यही अत्तरकाँडामा घर अगाडि नै मोटरबाटो आउँला, घर छेवैमा विद्यालय होला, उपचारका लागि स्वास्थ्य चौकी होला, हातहातमा मोबाइल होला, सुरक्षाका लागि प्रहरी चौकी होला भन्ने कल्पनै थिएन तर म यति भाग्यमानी रहिछु कि, यही जीवनकालमा यी सबै सेवा सुविधा देखेँ र भोग गर्न पाएँ । यो सबै विकासका काम नेपाली कांग्रेसको सरकारका पालामा भएका हुन् ।’ आमा त्यसरी खुसी हुँदा मलाई प्राप्त उपलब्धि हामीले जनतामा पु¥याउन नसकिरहेको भान भयो । नेपाली कांग्रेसले धेरै काम गरेको छ । जुन डोटीका नागरिकले देखेभोगेका छन् । हामीले गरेका राम्रा कामबारे जनतालाई बुझाउने र उहाँका अपेक्षा सुनेर सम्बोधन गर्नेतर्फ चुकिरहेका छौँ कि झैँ लाग्यो । सम्झिएँ रित्तिँदै गइरहेका डोटीका गाउँबस्ती । जनता नै नरहे कसका लागि राजनीति गर्ने ? ती आमै जस्ता विकास कुरिरहेका जनतालाई खुसी तुल्याउन सक्यौँ भने पक्कै पनि बसाइँसराइको भयावह अवस्था केही नियन्त्रित हुने छ । त्यसैले जनतालाई बसौँ बसौँ लाग्ने डोटी निर्माण नै हाम्रो प्रमुख एजेन्डा हुनु पर्छ । त्यसका लागि के गर्न सकिन्छ ?, म सधैँ जनताको साथमा नै छु र रहने छु । जनताबाट प्राप्त सुझाव र अपेक्षा मेरा लागि अनमोल मार्गदर्शनका सेतु हुने छन् । """
दैलेखमा ११२ अर्ब घनमिटर प्राकृतिक ग्यास रहेको पुष्टि,"""लक्ष्मी सापकोटा/यामराज विष्ट काठमाडौँ/दैलेख, असार ६ गते । मुलुकमा वार्षिक ५५ अर्ब रुपियाँ बराबरको पाँच लाख मेट्रिक टनभन्दा बढी खाना पकाउने एलपी ग्यास आयात भइरहेको बेला त्यसलाई प्रतिस्थापन गर्न सक्ने गरी स्वदेशमै प्राकृतिक ग्यास फेला परेको छ । चाइना जिओलोजिकल सर्भेको अध्ययनले दैलेखको भैरवी गाउँपालिकास्थित जलजलेमा ११२ अर्ब घनमिटर प्राकृतिक मिथेन ग्यास भण्डारण रहेको देखाएको हो । सन् २०१९ देखि अध्ययन गरिरहेको चाइना जिओलोजिकल सर्भेको प्रारम्भिक अध्ययनले नेपाललाई ५० देखि ६० वर्ष पुग्ने प्राकृतिक ग्यास रहेको देखाएको हो । प्राकृतिक ग्यासको उत्पादनमा गई प्रयोगमा आउन थालेपछि एलपी ग्यासको आयातलाई विस्थापन गर्न सक्ने देखिएको छ । अध्ययनको प्रारम्भिक प्रतिवेदनले एक वर्षभित्रमा उत्पादन परीक्षणमा जान सक्ने देखाएको छ । चीन सरकारको अनुदानमा दुई अर्ब १७ करोड रुपियाँ लागतमा छ वर्ष लगाएर सो अध्ययन गरिएको थियो । खानी तथा भूगर्भ विभागमार्फत चिनियाँ अध्ययन टोलीले प्राकृतिक ग्यास रहेको फेला परेको जानकारी हालै उद्योग, वाणिज्य तथा आपूर्ति मन्त्रालयलाई गराएको हो । उद्योग, वाणिज्य तथा आपूर्तिमन्त्री दामोदर भण्डारीले अध्ययनको विस्तृत प्रतिवेदन आइसकेपछि एक वर्षभित्रमा उत्पादन र परीक्षणको काम सुरु गरिने जानकारी दिनुभयो । “दैलेखमा ११२ अर्ब घनमिटर प्राकृतिक ग्यास भएको पुष्टि भएको छ । उत्पादन र प्रशोधनका लागि थप लगानी गर्नुपर्ने छ । यसका लागि अर्थमन्त्रालयमार्फत चिनियाँ सरकारलाई अनुरोध गर्छौं,” मन्त्री भण्डारीले भन्नुभयो । विस्तृत प्रतिवेदन आइसकेपछिको ७५ दिनमा ग्यासको प्रारम्भिक उत्पादनको काम सुरु गरिने उहाँले जानकारी दिनुभयो । प्रचुर मात्रामा उच्च गुणस्तरको प्राकृतिक ग्यास देखिएकाले जति सक्दो उत्पादन तथा प्रशोधनको प्रक्रिया अगाडि बढाउनेसमेत मन्त्री भण्डारीले जानकारी दिनुभयो । यसले ठुलो परिणामको ग्यास आयातलाई समेत प्रतिस्थापन गर्न सक्ने अनुमान गरिएको मन्त्री भण्डारीको भनाइ छ । खानी तथा भूगर्भ विभागका उपमहानिर्देशक तथा प्रवक्ता दिनेशकुमार नापितले प्रारम्भिक अध्ययनले वातावरणमैत्री ठुलो मात्रामा प्राकृतिक ग्यास फेला परेको जानकारी दिनुभयो । ८५ अर्ब अमेरिकी डलर बराबरको प्राकृतिक ग्यास रहेको अनुमान गरिएको उहाँले जानकारी दिनुभयो । संसारभर यसको प्रयोग भइरहेको छ । यो नेपालका लागि नयाँ भए पनि एलपिजी ग्यासको तुलनामा वातावरणमैत्री रहेको उहाँको भनाइ छ । पेट्रोलियम लिक्विड तेल नभई ठुलो मात्रामा प्राकृतिक ग्यास भेटिएको र त्यसमा करिब ९० प्रतिशतभन्दा बढी मिथेन ग्यास रहेको उहाँको भनाइ छ । यो ग्यास विशेष गरी खाना पकाउन, उद्योगहरू सञ्चालन गर्न, बिजुली बाल्न र अटोमोबाइल सञ्चालन गर्नका लागि उपयुक्त हुने बताइएको छ । प्रारम्भिक अध्ययन प्राप्त भएसँगै परीक्षणका लागि विभागले प्रक्रिया अघि बढाइरहेको जनाएको छ । चीनले अध्ययनसँगै ग्यासको परीक्षण पनि आफैँले गर्नका लागि प्रस्तावसमेत गरेको मन्त्रालयले जनाएको छ । प्राकृतिक ग्यास अन्वेषण गर्नका लागि हालसम्म चार हजार १३ मिटर ड्रिल गरिएको र जहाँ ९० प्रतिशतभन्दा बढी मिथेन ग्यास रहेको पाइएको अध्ययनले देखाएको छ । यसको व्यावसायिक उत्पादनका लागि हाल सञ्चालनमा भइरहेको कम्पनी, नयाँ कम्पनी खोल्नुपर्ने र निजी क्षेत्रलाई  उत्पादन गर्न दिनुपर्ने हुन्छ । सन् २०१६ मा तत्कालीन प्रधानमन्त्री केपी शर्मा ओलीको चीन भ्रमणका क्रममा नेपालमा पेट्रोलियम पदार्थको सम्भाव्यता अध्ययन गरिदिने समझदारी भएको थियो । यस्तै सन् २०१७ अगस्टमा चीनसँग पेट्रोलियम पदार्थ अध्ययनका लागि सहयोग गर्ने सम्झौता भएको थियो । सन् २०१९ फेब्रुअरीमा कार्यान्वयनका लागि खानी तथा भूगर्भ विभाग र चाइना फिजियोलोजी सर्भेसँग सम्झौता भएको थियो । सर्भेको प्रारम्भिक अध्ययनको प्रतिवेदन बुझाउने अवधि सन् २०२५ को डिसेम्बरसम्म रहेको छ । यसैबिच थप तीन स्थानमा पनि ठुलो मात्रामा प्राकृतिक ग्यास रहेको अनुमान गरिएको छ । दाङ, पाल्पा र सुनसरीमा करिब ४३० अर्ब घनमिटर ग्यास रहेको विभागको अनुमान छ । यसको अध्ययन गर्न भने बाँकी छ । यसरी भयो अन्वेषण चीनको सिएनपिसी सिबु इन्जिनियरिङ कम्पनीले २०८० वैशाख २८ गतेदेखि ड्रिलिङका लागि चार हजार १३ मिटर गहिराइसम्म खनेको थियो । चिनियाँ जियोलोजिकल सर्भे कम्पनीबिच उत्खनन गर्न दुई अर्ब ४० करोडको आर्थिक तथा प्राविधिक सहयोगको सम्झौता भएको थियो । चाइना जिओलोजिकल सर्वे कम्पनीले सन् २०२५ को डिसेम्बरमा अन्तिम प्रतिवेदन दिने तयारी गरेको छ । सङ्घीय सरकारले पेट्रोलियम पदार्थको अन्वेषणको काम अघि बढाउन ४५ रोपनी जग्गा अधिग्रहणका लागि स्वीकृति दिएको थियो ।  """
सिरिज जित्ने लक्ष्यका साथ नेपाल र स्कटल्यान्ड आज अन्तिम खेल खेल्दै,"""काठमाडौँ, असार ६ गते । टी–२० आई सिरिज जित्ने लक्ष्यका साथ शुक्रबार नेपाल र स्कटल्यान्डबिच अन्तिम खेल हुँदैछ । उक्त खेल स्कटल्यान्डको ग्लासग्लोमा बेलुका ७ः४५ बजे सुरु हुने छ । जारी सिरिजमा नेपालले हालसम्म दुई खेल जितेको छ भने स्कटल्यान्ड एउटा खेलमा मात्र विजयी भएको छ । नेपाल पहिलो खेलमा नेदरल्यान्डससँग तेस्रो सुपर ओभरमा पराजित भएको थियो । नेपालले दोस्रो खेलमा स्कटल्यान्डलाई दुई विकेटले हराएको थियो । बिहीबार सम्पन्न तेस्रो खेलमा नेपालले नेदरल्यान्डसलाई ६ विकेटले पराजित गरेको थियो । यसैगरी स्कटल्यान्डले पहिलो खेलमा नेदरल्यान्डसलाई ३९ रनले पराजित गरेको थियो । दोस्रो खेलमा स्कटल्यान्ड नेपालसँग दुई विकेटले पराजित भएको थियो । तेस्रो खेलमा स्कटल्यान्डलाई नेदरल्यान्डसले १७ रनले हराएको थियो । रासस """
"योग नेपालको मौलिक, सांस्कृतिक र प्रयोगात्मक सम्पत्ति : मन्त्री पाण्डे","""ललितपुर, असार ७ गते । संस्कृति, पर्यटन तथा नागरिक उड्डयनमन्त्री बद्रिप्रसाद पाण्डेले योग नेपालको मौलिक, सांस्कृतिक र प्रयोगात्मक सम्पत्ति भएको बताउनुभएको छ । शनिबार ललितपुरमा ११ औं विश्व योग दिवसको अवसरमा आयोजित कार्यक्रमलाई सम्बोधन गर्नुहुँदै उहाँले यस्तो बताउनुभएको हो । उहाँले योगको माध्यमबाट व्यक्ति, परिवार, समाज र संस्थासँग जोड्दै यि सबैलाई राष्ट्रिय भावमा एकतावद्ध गरी राष्ट्रिय एकता र आपसी भाईचारा बढाउन समेत मद्दत पुग्ने विश्वास व्यक्त गर्नुभयो । अभ्यास गरी प्राप्त हुँदै आएको योगसम्बन्धी ज्ञान, सोको अभ्यासमार्फत सबै मानिसका लागि उपयोगी योगका विभिन्न विधिहरु आफ्नै भूमिबाट विकास हुँदै क्रमशः विश्वस्तरमा फैलिएको बताउनुभयो । मन्त्री पाण्डेले योगको समुचित उपयोगबाट नै हाम्र काम, कर्तव्य र व्यवहारमा सुधार गरी व्यक्तिको सिर्जनशिलता र नवप्रवर्तनमा समेत थप योगदान गर्न सकिने बताउनुभयो । योगको माध्यमबाट स्वस्थ, शान्त र अनुशासित नागरिक विकास गर्न र यसकै माध्यमबाट स्वस्थ एवम् सभ्य समाज निर्माण गर्न सकिने उल्लेख गर्नुभयो । योगको क्षेत्रमा भएका प्रयोग र सकारात्मक कदमलाई समय सापेक्ष सुधार गरी व्यक्तिको जीवनशैलीमा सकारात्मक परिवर्तन ल्याउने बताउनुभयो । मन्त्री पाण्डेले योग मानवका लागि जीवन उपयोगी रहेको बताउनुभयो । योगका माध्यमबाट व्यक्तिको शारीरिक, मानसिक, मनोवैज्ञानिक, भावनात्मक विकासको मार्ग प्रशस्त हुने जिकिर गर्नुभयो । योगले शरीर, मन, भावना र चेतनालाई जोड्ने बताउनुभयो ।  सिङ्गो पृथ्वी र मानव स्वास्थ्यका लागि योग भन्ने आदर्श वाक्यसहित अन्तर्राष्ट्रिय योग दिवस मनाइ रहिएको छ । """
सुनचाँदी बजारः दुवै धातुको मूल्य घट्यो,"""काठमाडौँ,  असार  ६ गते ।  विगत केही दिनदेखि उच्च वृद्धि भएको सुनचाँदीको मूल्यमा बिहीबारदेखि सामान्य गिरावट आएको छ । बुधबारको तुलनामा बिहीबार सुन तोलामा रु. ४०० र चाँदीमा रु. २५ ले घटेकामा त्यति नै परिमाणको सुन र चाँदी आज क्रमशः रु. ८०० र रु. ५० ले घटेको छ । नेपाल सुनचाँदी व्यवसायी महासङ्घका अनुसार आज एक तोला सुनको मोल रु. एक लाख ९४ हजार ७०० सोही परिमाणको चाँदीको मोल रु. दुई हजार १५० निर्धारण भएको छ । बिहीबार प्रतितोला सुन रु. एक लाख ९५ हजार ५०० र चाँदी रु. दुई हजार २०० मा कारोबार भएको थियो । अन्तरराष्ट्रिय बजारमा आज एक औँस सुन तीन हजार ३०० अमेरिकी डलरमा खरिदबिक्री भइरहेको अन्तर्राष्ट्रिय सञ्चारमाध्यमले जनाएका छन् । रासस """
अमेरिकाका दुई सहरमा नेपाली कन्सुलेट कार्यालय खोलिँदै,"""न्युयोर्क, असार ५ गते। नेपाली जनसम्पर्क समिति, अमेरिकाले अमेरिकाको टेक्सास र क्यालिफोर्नियाको सन् फ्रान्सिस्को सहरमा नेपाल सरकारद्वारा कन्सुलेट कार्यालय स्थापना हुने तयारीप्रति खुसी व्यक्त गरेको छ। नेपाल सरकारका तर्फबाट दुवै स्थानमा वाणिज्य दूतावास स्थापना गरी सेवा सञ्चालनका लागि प्रारम्भिक तयारी भइरहेका बेला उक्त समितिले प्रधानमन्त्री केपी शर्मा ओली र परराष्ट्रमन्त्री डा. आरजु राणा देउवासहित नेपाल सरकारप्रति विशेष आभार प्रकट गरेको हो। ‘‘नेपाली जनसम्पर्क समिति नेपाली समुदायको हित र नेपाल सरकारबाट प्रदान गरिने सेवा सहज रूपमा उपलब्ध गराउन सधैँ प्रतिबद्ध छ ।’’ विज्ञप्तिमा भनिएको छ । पश्चिमी क्षेत्रको क्यालिफोर्निया राज्यको सन् फ्रान्सिस्को र टेक्सासको डाल्लास सहरमा वाणिज्य दूतावासको आवश्यकता सम्बन्धमा पटक पटक नेपाल सरकार र नेपाली कांग्रेसको नेतृत्वसमक्ष पहल गर्दै आएको कुरा विज्ञप्तिमा उल्लेख छ । परराष्ट्र मन्त्रालयबाट जिम्मेवारी पाएका कर्मचारीहरू हाल दुवै सहरमा पुगेर कार्यालय खोल्नका लागि अध्ययनरत छन्। सभापति आनन्द विष्टद्वारा हस्ताक्षरित विज्ञप्तिमा सेवा सञ्चालनपछि अमेरिकास्थित नेपाली समुदायले सहज र कम झन्झटिलो सेवा पाउने विश्वास व्यक्त गरिएको छ । नेपाल सरकारको औपचारिक कार्यालय स्थापना भएपछि राहदानी, नागरिकता, आप्रवासनसम्बन्धी सिफारिस र अन्य सेवामा सहज हुने छ।    """
पर्खाल निर्माण गर्दै महिला,"""जलेश्वर, असार ६ गते । महोत्तरीको बर्दिबास नगरपालिका–११ खयरमारा गाउँमा  महिला  पर्खाल निर्माण  गर्दै । """
यस्तो छ आजको सागसब्जी र फलफूलको थोक मूल्य,"""काठमाडौँ, असार ७ गते । कालीमाटी फलफूल तथा तरकारी बजार विकास समितिले आजका लागि कृषि उपजहरूको थोक मूल्य निर्धारण गरेको छ । समितिका अनुसार प्रस्तुत सागसब्जी र फलफूलको अधिकतम थोक मूल्य निर्धारण गरिएको हो । गोलभेँडा ठूलो (नेपाली) प्रतिकिलो रु ७०, गोलभेँडा ठूलो (भारतीय) प्रतिकिलो रु ९५, गोलभेँडा सानो (लोकल) प्रतिकिलो रु ३०, गोलभेँडा सानो (टनेल) प्रतिकिलो रु ५०, आलु रातो प्रतिकिलो रु ४४, आलु रातो (भारतीय) प्रतिकिलो रु ३५, आलु रातो (मुडे) प्रतिकिलो रु ३८, आलु सेतो प्रतिकिलो रु ३४, प्याज सुकेको (भारतीय) प्रतिकिलो रु ४३, गाजर (लोकल) प्रतिकिलो रु ६५, गाजर (तराई) प्रतिकिलो रु ५०, बन्दा (लोकल) प्रतिकिलो रु ३०, काउली स्थानीय प्रतिकिलो रु ८०, मूला रातो प्रतिकिलो रु ५०, सेतो मूला (हाइब्रिड) प्रतिकिलो रु २०, भन्टा लाम्चो प्रतिकिलो रु २५, भन्टा डल्लो प्रतिकिलो रु ४०, तने बोडी प्रतिकिलो रु ३०, कायम भएको छ । यसैगरी, मटरकोसा प्रतिकिलो रु १५०, घिउ सिमी (लोकल) प्रतिकिलो रु ५५, घिउ सिमी (हाइब्रिड) प्रतिकिलो रु ५०, घिउ सिमी (राजमा) प्रतिकिलो रु १२०, टाटे सिमी मूल्य प्रतिकिलो रु ७०, भटमास कोसा प्रतिकिलो रु ११०, तीतो करेला प्रतिकिलो रु ३०, लौका प्रतिकिलो रु २५, परबर (लोकल) प्रतिकिलो रु ३५, परबर (तराई) प्रतिकिलो रु ४०, चिचिण्डो प्रतिकिलो रु ३५, घिरौला प्रतिकिलो रु ५०, झिगुनी प्रतिकिलो रु ४५, फर्सी पाकेको प्रतिकिलो रु ५०, फर्सी हरियो (लाम्चो) प्रतिकिलो रु ३५, हरियो फर्सी (डल्लो) प्रतिकिलो रु ३५, भिण्डी प्रतिकिलो रु ४० कायम गरिएको छ । यस्तै, सखरखण्ड प्रतिकिलो ७०, पिँडालु प्रतिकिलो रु १००, स्कूस प्रतिकिलो रु ६०, रायोसाग प्रतिकिलो रु २५, पालुङ्गो साग प्रतिकिलो रु ४०, चमसुुर साग प्रतिकिलो रु ३५, तोरीको साग प्रतिकिलो रु ३०, मेथी साग प्रतिकिलो रु ८०, हरियो प्याज प्रतिकिलो रु १००, च्याउ (कन्य) प्रतिकिलो रु २००, च्याउ (डल्ले) प्रतिकिलो रु ३५०, कुरिलो प्रतिकिलो रु ३००, निगुरो प्रतिकिलो रु ३० निर्धारण गरिएको छ । ब्रोकाउली प्रतिकिलो रु ७०, चुकुन्दर प्रतिकिलो रु ७०, सजिवन प्रतिकिलो रु १७०, रातो बन्दा रु ८०, जिरीको साग प्रतिकिलो रु १००, ग्याठकोभी प्रतिकिलो रु ७०, सौफको साग प्रतिकिलो रु ११०, पुदिना प्रतिकिलो रु ११०, इमली प्रतिकिलो रु १७०, तामा प्रतिकिलो रु १२०, तोफु प्रतिकिलो रु १४० र गुन्द्रुक प्रतिकिलो रु ३५० तोकेकोे छ । समितिले स्याउ (झोले) प्रतिकिलो रु २५०, स्याउ (फुजी) प्रतिकिलो रु ३००, केरा (दर्जन) रु १५०, कागती प्रतिकिलो रु १४०, अनार प्रतिकिलो रु ३५०, आँप (माल्द) प्रतिकिलो रु ७०, आँप (दशहरी) प्रतिकिलो रु ८०, अङ्गुर (हरियो) प्रतिकिलो रु २५०, अङ्गुर (कालो) प्रतिकिलो रु ३५०, मौसम प्रतिकिलो रु २००, जुनार प्रतिकिलो रु २५०, भुइँकटहर प्रतिगोटा रु १९०, काँक्रो (लोकल) प्रतिकिलो रु ६०, काँक्रो (हाइब्रिड) प्रतिकिलो रु २०, रुखकटहर प्रतिकिलो रु ६०, मेवा (नेपाली) प्रतिकिलो रु ५०, मेवा (भारतीय) प्रतिकिलो रु १००, लिची (लोकल) प्रतिकिलो रु १९० निर्धारण गरिएको छ । यसैगरी, अदुवा प्रतिकिलो रु ११०, खुर्सानी सुकेको प्रतिकिलो रु ४२०, खुर्सानी हरियो प्रतिकिलो रु ३५, खुर्सानी हरियो (बुलेट) प्रतिकिलो रु २५, खुर्सानी हरियो (माछे) प्रतिकिलो रु २५, खुर्सानी हरियो अकबरे प्रतिकिलो रु २२०, भेडे खुर्सानी प्रतिकिलो रु ५०, हरियो धनियाँ प्रतिकिलो रु ५५, लसुन सुकेको चाइनिज प्रतिकिलो रु २००, लसुन सुकेको नेपाली प्रतिकिलो रु १७०, छ्यापी सुकेको प्रतिकिलो रु २००, छ्यापी हरियो प्रतिकिलो रु १२०, ताजा माछा (रहु) प्रतिकिलो रु ३३०, ताजा माछा (बचुवा) प्रतिकिलो रु ३२०, ताजा माछा (छडी) प्रतिकिलो रु २४०, राजा च्याउ प्रतिकिलो रु ३०० र सिताके च्याउ प्रतिकिलो रु ९०० तोकेको छ । रासस """
"बस  र इभी गाडी दुर्घटनामा ७ को मृत्यु, १८ जना घाइते","""वसन्त पराजुली नारायणगढ, असार ७ गते । पूर्व पश्चिम राजमार्गकाे चितवनको डडुवामा भएको दुर्घटनामा ७ जनाको मृत्यु र १८ जना घाइते भएका छन् । राप्ती नगरपालिका वडा नम्वर ४ खहरेपुल स्थित डडुवामा  धनगढीबाट काँकडभिट्टातर्फ  जाँदै गरेको प्रदेश १–०१–००१ ख ३५८३ नब्बरको बस र मकवानपुरबाट नारायणगढतर्फ आईरहेको   बागमती प्रदेश ०३–००१ज २९९ नम्बरको  ईभी  गाडी ठक्कर खाँदा सो दुर्घटना भएको हो । चितवनका प्रहरी नायव उपरीक्षक रविन्द्र खनालका अनुसार मृत्यु हुनेमा  मकवानपुर हटिया ३ बस्ने बर्ष ५५ को सोम प्रसाद रुपाखेती, मकवानपुर हेटौंडा ५ बस्ने वर्ष ५३ का मैंया कुमारी न्यौपाने पहाडी छन् । यस्तै, मृत्यु हुने ५ जनाको सनाखत हुन सकेको छैन । मृत्यु हुनेमा गर्भवती महिला पनि छन् । यस्तै , घाइतेहुनेहरुमा  मकवानपुर हेटौंडा उपमहानगरपालिका ३ बस्ने वर्ष १६ को सक्षम थापा, मकवानपुर हेटौंडा उपमहानगरपालिका १२ बस्ने वर्ष ३२ को सिंहबिर घलान, मकवानपुर हेटौंडा उपमहानगरपालिका ४ बस्ने वर्ष  ३१ को विष्णु लम्साल, मकवानपुर हेटौंडा उउपमहानगरपालिका ८  बस्ने वर्ष ३४ की गंगा घलान  छन । यस्तै, झापा गौरादह नपा ९ बस्ने वर्ष अन्दाजी ६५ कि सुशीला बराल,  झापा गौरादह नगरपालिका ९ बस्ने बस्ने वर्ष अन्दाजी ६७ को उमा बराल,  कञ्चनपुर बेलौरी  नगरपालिका ४ बस्ने वर्ष  ४८ को वीरबहादुर जैसी,  रुकुम पश्चिम आठबिस्कोट  नगरपालिका ९ बस्ने वर्ष   ३० को सन्देश ओली छन् । दुर्घटनामा  परी घाइते भएका  १८ जनाको अहिले चितवनका  विभिन्न अस्पतालमा  उपचार भइरेहको छ । """
"विनयी खोलामा डाइभर्सन निर्माण नगरिने, मालवाहक सवारी सञ्चालनमा रोक","""मध्यविन्दु (नवलपरासी), असार ७ गते । बुटवल–नारायणगढ सडक खण्डअन्तर्गत नवलपरासी (बर्दघाट सुस्तापूर्व)को विनयी खोलामा डाइभर्सन निर्माण नगरिने भएको छ । गत पुस २६ गते दुम्कीवास पुल भाँचिएपछि डाइभर्सनमार्फत यातायात सञ्चालन गरिँदै आएकोमा खोलामा आउने बाढीले बगाउन थालेपछि अब डाइभर्सन निर्माण नगरिने भएको हो । गत बिहीबार राति विनयी खोलामा डाइभर्सनबाट जाँदै गरेको बस नै खोलाले बगाए पछि पुनःडाइभर्सन निर्माण नगरिने निर्णय गरिएको नवलपरासी (बर्दघाट सुस्तापूर्व)का प्रमुख जिल्ला अधिकारी भविश्वर पाण्डेले बताउनुभयो । जेठको अन्तिम हप्तादेखि लगातार वर्षा भई रहेकाले पटक–पटक डाइभर्सन बगाउने समस्या बढे पछि सो निर्णय गरिएको प्रमुख जिल्ला अधिकारी पाण्डेले बताउनुभयो । “जिल्लास्थित सरोकारवालाको बैठकबाट खोलाको डाइभर्सनमा थप जोखिम बढेकाले अब नयाँ बन्दै गरेको पुल नै छिटो सञ्चालन गर्ने गरी पर्खने निर्णय गरिएको छ”, उहाँले भन्नुभयो, “दुम्कीवास पुल असार १६ गतेदेखि सञ्चालन गर्न सकिने निर्माण पक्षले जानकारी गराएको छ त्यसैले त्यो समयसम्म वैकल्पिक सडक नै प्रयोग गर्नुपर्ने हुन्छ ।” यस सडकखण्डअन्तर्गत दुम्कीवास पुलको विकल्पको रूपमा हलुका सवारीलाई होङ्सी सिमेन्ट गेट हुँदै सर्दीबाट दुम्कीवास बजार निस्कने सडक प्रयोग गरिएको छ  । तर मालवाहक सवारीसाधन पूर्ण रूपमा रोकिएको छ । वर्षा सुरू भएसँगै दाउन्ने क्षेत्रमा सडक चिप्लो र हिलो हुँदा सवारी गुड्न नसकेकाले त्यो क्षेत्रमा पनि अवरोध कायम रहेको प्रमुख जिल्ला अधिकारी पाण्डेले बताउनुभयो । “दाउन्ने खण्डमा वर्षाका कारण भने अहिलेको अवस्थामा सवारी चलाउन सकिँदैन, त्यसलाई मर्मत गर्नुपर्छ, मर्मत कार्य यथाशीघ्र अगाडि बढाउनुपर्छ, अन्यथा अहिलेको अवस्थामा ठूला सवारीसाधन यो बाटो चलाउन सकिँदैन”, उहाँले भन्नुभयो, “रातिको समयमा ठूला साना कुनै पनि सवारीसाधन चलाउन सकिँदैन भन्ने निष्कर्षमा हामी  पुगेका छौँ । यो दाउन्ने सडक मर्मत हुनुपर्यो, पुल सञ्चालन भएपछि मात्रै पूर्ववत् रूपमा सवारी चलाउन सकिन्छ भन्ने हाम्रो निष्कर्ष हो । यही निर्णय हामीले माथिल्लो निकायमा पठाएका छौँ ।” यस सडकखण्डमा विगत पाँच दिनदेखि मालवाहक सवारीसाधनबीच बाटोमा रोकिएका छन् । पूर्वबाट पश्चिमतर्फ जाँदै गरेका सवारी विनयी खोलाका कारण रोकिएका छन् भने पश्चिमबाट पूर्वतर्फ हिँडेका सवारी दाउन्ने पहाडमा रोकिएका छन् । अहिलेको अवस्थामा मालवाहक सवारी चलाउन सकिने अवस्था नरहेको प्रमुख जिल्ला अधिकारी पाण्डेले स्पष्ट पार्नुभयो । “मालवाहक सवारीसाधन अहिलेकै अवस्थामा कटाउन सक्ने अवस्था छैन, उहाँहरूलाई फर्किएर वैकल्पिक बाटो प्रयोग गर्नुस् भन्ने हो, सकियो भने यो पुल खोलेपछि मात्र चलाउन सक्ने अवस्था छ, अहिलेकै अवस्थामा यहाँबाट पास गराउने अवस्था छैन”, उहाँले भन्नुभयो, “छिटो मर्मत गर्न सकियो भने हप्ता दिन पछि सम्भव होला, तर पनि खोलामा पानी घट्ने अवस्था छैन । ट्रकका चालकलाई के अनुरोध गर्दछौँ भने अहिले फर्कनुस् बाटो पूणरूपमा मर्मत भए पछि मात्र प्रयोग गर्नुस् ।” देशकै प्रमुख राजमार्गको रूपमा रहेको पूर्व–पश्चिम राजमार्ग क्षेत्र नै अहिले अस्तव्यस्त बन्दा धेरै समस्या सिर्जना भएका छन् । निर्माणको लागि भत्काइएको सडक वर्षा परेपछि हिलाम्य हुने स्वाभाविक भए पनि ठेकेदारको लापार्वाहीले समस्या चर्किएको विनयी त्रिवेणी गाउँपालिका अध्यक्ष घनश्याम गिरीले  बताउनुभयो ।  विसं २०७५ देखि विस्तारको नाममा भत्काइएको नारायणगढ–बुटवल सडक खण्डको दाउन्ने दुम्कीवासमा अहिले धेरै चुनौती बढ्दै गएको छ । रासस """
योग पूर्वीय ज्ञान र संस्कृतिको अभिन्न अंश : राष्ट्रपति,"""काठमाडौँ, असार ७ गते । राष्ट्रपति रामचन्द्र पौडेलले योग, ध्यान र साधनाले शरीर, मन र आत्मालाई सन्तुलनमा ल्याउँने तनावबाट मुक्त गराउने र सकारात्मक उर्जा प्राप्त हुने विश्वास गर्नुभएको छ । शनिबार अन्तर्राष्ट्रिय योग दिवसका अवसरमा शुभकामना सन्देश जारी गर्नुहुँदै राष्ट्रपति पौडेलले योगको माध्यमबाट हाम्रो दैनिक कार्य क्षमतामा वृद्धि हुने, रोग प्रतिरोधात्मक क्षमतामा वृद्धि हुने,सकारात्मक सोचको विकास हुने, आन्तरिक उर्जा प्राप्त हुने र आत्मप्रेरणा हासिल हुनेलगायत सकारात्मक गुणको विकास हुन सक्ने बताउनुभएको हो । उहाँले योगले मन र शरीरलाई जोड्नुका साथै ज्ञान, कर्म, चेतना एवम् स्थिरतातर्फ डोर्‍याउने भएकाले मानिसलाई स्वस्थ्यकर जीवनयापनका लागि शारीरिक, मानसिक र आध्यात्मिक रूपमा सबल बनाउन योग अभ्यासले सहयोग पुर्‍याउँने बताउनुभयो । योगलाई  शारीरिक अभ्यास तथा निश्‍चित नियम, विधि र प्रक्रियामा रही अपनाउने  वैज्ञानिक मानवीय जीवनशैली एवम् जीवनपद्धतिका रुपमा लिइन्छ विश्वलाई स्वास्थ्य, शान्ति र आत्मिक उन्नतिको बाटो देखाउने योगका सम्बन्धमा भएका अध्ययन, अनुसन्धान र  ऐतिहासिक तथा पुरातात्विक तथ्यहरूले  नेपाल योग भूमिको रूपमा रहेको पुष्टि हुँदै आएको देखिन्छ । ‘‘नेपालमा सांस्कृतिक क्षेत्रको भौतिक तथा अभौतिक सम्पदाहरूमा योग विज्ञानको प्रयोग भएको पाइन्छ । योगलाई मुलुकको राष्ट्रिय नीति, शैक्षिक पाठ्यक्रम तथा जनस्वास्थ्यको क्षेत्रमा अभिन्न अङ्गको रुपमा स्थापित गर्दै यस क्षेत्रको विकासमा थप कार्य गर्न आवश्यक रहेको म ठान्दछु ।’’ उहाँले भन्नुभयो, ‘‘विश्वव्यापी रुपमा एकता, शान्ति र स्वास्थ्यको सन्देश प्रवाह गर्ने योग हजारौं वर्ष पुरानो पूर्वीय ज्ञान र संस्कृतिको अभिन्न अंशको रुपमा रहेको देखिन्छ । विभिन्न कारणबाट मानिसमा देखिने तनाव तथा प्रदूषण र प्रतिस्पर्धा आदिबाट जटिल बन्दै गएको मानव जीवनलाई सहज, सरल र स्वस्थ्य बनाउन योग अभ्यासलाई जीवन शैलीका रुपमा उपयोग गर्न जरुरी छ ।’’ राष्ट्रपति पौडेलले अन्तर्राष्ट्रिय योग दिवस  (जुन २१) , २०२५ को अवसरमा स्वदेश तथा विदेशमा रहनु भएका सम्पूर्ण नेपाली दिदीबहिनी तथा दाजुभाइहरूमा सुख, शान्ति, समृद्धि एवम् सुस्वास्थ्यको हार्दिक शुभकामना व्यक्त गर्नुभएको छ । संयुक्त राष्ट्रसंघको महासभाबाट  सन् २०१४ को डिसेम्बर ११ का दिन पारित प्रस्ताव अनुसार सन् २०१५ देखि हरेक वर्ष जुन २१ लाई अन्तर्राष्ट्रिय योग दिवसको रूपमा मनाउन सुरू  गरिएको हो । यस वर्ष हामी ‘‘सिङ्गो पृथ्वी र मानव स्वास्थ्यका लागि योग’’ भन्ने आदर्श वाक्यका साथ योगको मर्म र भावनाबमोजिम विश्व योग दिवस मनाइरहेका छौं । """
हुम्लामा पहिलो पटक बालविवाह बदर,"""मोहनसिंह बुढा हुम्ला, असार ६ गते । जिल्लामा उमेर नपुगी गरिएको एक बालविवाह बदर भएको छ । जिल्लाको सिमकोट गाउँपालिका–२ का १५ वर्षीय युवक र खार्पुनाथ गाउँपालिका–२ की १४ वर्षकी बालिकासँग हालै गरिएको विवाह बदर भएको हो । उमेर नपुगी बालविवाह गर्ने बालबालिकाहरू खार्पुनाथ गाउँपालिका–२ की १४ वर्षीया बालिका र सिमकोट गाउँपालिका–२ का १५ वर्षीय बालक रहेका छन् । उनीहरू दुवै जना विद्यालयमा अध्ययनरत छन् । बालविवाह भएको जानकारी प्राप्त भएपछि सिमकोट र खार्पुनाथ गाउँपालिकाको समन्वयमा अभिभावकहरूको उपस्थितिमा खार्पुनाथ गाउँपालिकाका अध्यक्ष कर्णबहादुर रावलको रोहोवरमा बालविवाह बदर गरी बालबालिकालाई सम्झाई अब २० वर्ष पूरा भएपछि मात्र विवाह गर्ने सर्तमा हाललाई आ–आफ्नो घर फर्काउने सहमति भएको अध्यक्ष रावलले बताउनुभयो । शुक्रवार अपराह्न दुवै जनालाई अभिभावकको जिम्मा लगाउँदै घर पठाइएको हो । साथै पालिकामा भएको सहमति अनुसार नभएमा  प्रचलित कानुन अनुसार कारबाही प्रक्रिया अगाडि बढाइने चेतावनी समेत दिएको छ । बालविवाह रोकथामका लागि खार्पुनाथ गाउँपालिकाले गरिएको यो प्रयासले जिल्लामा सचेतना र कानुन कार्यान्वयन दुवै पक्ष सशक्त रूपमा अगाडि बढिरहेको सङ्केत दिएको छ । जिल्लामा पछिल्ला वर्षमा सानै उमेरमा छोरीको विवाह गरे पुण्य प्राप्त हुन्छ भन्दै बालविवाह गर्ने चलन अझै कायमै रहेका कारण बालविवाहले प्रश्रय पाएको स्थानीयवासीको भनाइ छ । पुण्यका नाममा जिल्लामा बालविवाह बढ्न थालेपछि यहाँका स्थानीय तहले बालविवाह अन्त्य गर्ने भन्दै रणनीतिक योजना तयार गरी लागु गरेको भए पनि उक्त योजना यहाँका गाउँघरमा लागु हुन सकेको छैन । बालविवाह गर्नेलाई कानुनी दायमा ल्याउन नसकेका कारण बालविवाह जस्ताको तस्तै अवस्थामा रहेको सामाजिक क्षेत्रमा काम गर्दै आएका विभिन्न सङ्घ संस्थाको बुझाइ छ । """
कैलालीबाट चार जना लागुऔषधसहित पक्राउ,"""निराजन परियार चौमाला (कैलाली), असार ७ गते । कैलालीबाट चार जना लागु औषधसहित पक्राउ परेका छन् । जिल्लाको धनगढी र टीकापुर क्षेत्रबाट लागुऔषधसहित पक्राउ परेका हुन् । धनगढी उपमहानगरपालिका–३ सहिद गेटबाट २७ वर्षीय जीवन चौधरी पक्राउ परेका छन् । धनगढी उपमहानगरपालिका–१३ का चौधरीलाई २ ग्राम पाँच सय २० मिलिग्राम खैरो हेरोइनसहित पक्राउ गरिएको हो । अस्थायी प्रहरी चटकपुरको टोलीले उहाँलाई पक्राउ गरेको प्रहरीले बताएको छ । कैलालीको टीकापुर नगरपालिका ९ खक्रौला चेकपोष्टबाट १८ वर्षीय र १५ वर्षीय किशोरहरु पक्राउ परेका छन् । टीकापुर नगरपालिका–१ बाट सात सय ५० मिलिग्रा खैरो हेरोइनसहित पक्राउ परेका हुन् । इलाका प्रहरी कार्यालय, टीकापुरको टोलीले पक्राउ गरेको छ । यस्तै, धनगढी उपमहानगरपालिका–१० घुइयाँघाटबाट २२ वर्षीय कोसरोज राना पक्राउ परेका छन् । एक सय ५० मिलिग्राम खैरो हेरोइनसहित पक्राउ परेका हुन् । """
घेराभिर डिलबाट वेग मार्न खोज्दै बचेरा,"""सन्धिखर्कबाट करिब २० किलोमिटर उत्तरतिरको कच्ची बाटो पार गरेपछि गुल्मी सिमानानिरको घेराभिर पुगिन्छ । करिब दुई हजार चार सय मिटरको उचाइको डरलाग्दा काला चट्टानी घेराभिरमा सेता सेता लेद्रा प्रशस्तै देखिन्छन् । घेराभिरलाई लामो समयदेखि बसोबास स्थल बनाउँदै आएका दुर्लभ गिद्धले त्यही भिरमा लगाएका ३७ गुँडबाट पखेटा फड्कार्दै उड्ने तरखरमा छन्, गिद्धका बचेरा । अर्घाखाँची जिल्लाको मालारानी गाउँपालिकाको घेराभिरमा हिमाली गिद्धका ३५, हाडफोर गिद्ध र सेतो गिद्धका एक/एक वटा गुँड अभिलेख भएको छ । घेराभिरमा गरिएको गणनामा हिमाली गिद्ध ८६, हाडफोर गिद्ध तीन र सेतो गिद्ध नौ सङ्ख्यामा अभिलेख गरिएको छ । घेराभिरमा उच्च पहाडदेखि हिमाली भेगमा बस्ने सङ्कटनजिक रहेका हिमाली गिद्ध, हाडफोर गिद्ध र मध्यपहाडमा बस्ने विश्वमै दुर्लभ सङ्कटापन्न सेतो गिद्धको वासस्थान छ । यतिबेला घेराभिरमा गिद्धले आफ्ना बँचेरा हुर्काउँदै छन् । अर्घाखाँची जिल्लाका अर्घा, धारापानी, पकले, नरपानी, डिभर्नाका पहरामा सङ्कटापन्न सेतो गिद्धले गुँड बनाएर यतिबेला बचेरा हुर्काइरहेका छन् । विश्वमै दुर्लभ अति सङ्कटापन्न डङ्गर गिद्ध र सुन गिद्धले अर्घा र छत्रदेवका सल्लेरी जङ्गलमा गुँड बनाएर बचेरा उडाइसकेका छन् । पाँच थरी गिद्ध सधैँभरि बस्ने रैथाने भए पनि समय समयमा सानो खैरे गिद्ध, खैरो गिद्ध र राज गिद्ध पनि बसाइसराइँ गरेर घेराभिर क्षेत्रमा आउने जाने गर्छन् । असोज कात्तिकबाट जोडी बाँधी गुँड बनाउन सुरु गर्ने गिद्धले करिब दुई महिनाको ओथारोपछि पुस माघमा बच्चा (बचेरा) कोरल्छन् । बच्चा कोरलेको करिब तीन महिनापछि गुँड छाडेर उड्न सक्ने हुन्छन् । पहरामा गुँड बनाउने तीन प्रजातिले घेराभिरको एकै ठाउँमा गुँड बनाएका छन् । त्यसैले पनि घेराभिर चराप्रेमीका लागि महìवपूर्ण गन्तव्य क्षेत्र बनेको छ । यसरी तीन प्रजातिका गिद्धले एउटै पहरामा गुँड बनाएको संसारमै अति विरलै अवस्था हो । नेपालमा हालसम्मको अभिलेख अनुसार घेराभिर मात्र एउटा त्यस्तो क्षेत्र हो, जहाँ तीन प्रजातिका गिद्धका गुँड छन् । घेराभिरका गुँडबाट गिद्ध आहारा खोज्न बिहान सबेरै फुत्त फुत्त निस्कन्छन् । गुँड छाड्न ठिक्क परेका बचेरा पनि गुँडको डिलमा आएर पखेटा फटफटाउँदै माउलाई हेरिरहेका हुन्छन् । आकाशमा कावा खाँदै माउ गिद्ध चाहिँ सिकारका लागि उडान भरिरहेका हुन्छन् । आलोपालो माउले आहारा ल्याएर बचेरालाई खुवाउँदै गरेका र बचेरालाई उड्न सिकाउँदै गरेका दृश्य अत्यन्तै आकर्षक र रोचक देखिन्छन् । घेराभिरका गिद्ध र तिनका बचेराका यी दृश्य सुरक्षित गर्न फोटोग्राफर पनि घेराभिरका घेराभित्र आक्कलझुक्कल पुगिरहन्छन् । एक सय मिटरको दुरीबाट घेराभिरका गिद्धका गुँडको फोटो खिच्न सकिन्छ ।  घेराभिरमा गुँड मात्र होइन त्यसमाथिको आकाशमा दर्जनौँ गिद्ध एकैसाथ वेग मारिरहेको सुन्दर दृश्य पनि देख्न पाइन्छ । वन्यजन्तु फोटोग्राफर चुङ्बा शेर्पा, पेम्बा शेर्पा, मनोज पौडेललगायत धेरैले घेराभिर क्षेत्रमा पुगेर गिद्ध र चिरकालिजका गत वर्ष उत्कृष्ट फोटो तथा भिडियो खिच्नुभएको थियो । गिद्धमा विद्यावारिधि गरिरहनुभएका अनुसन्धानकर्ता हेमन्त ढकाल र देउबहादुर राना पनि बेला बेला घेराभिर पुगिरहनुहुन्छ । नेपाल पन्छी संरक्षण सङ्घले त्यस क्षेत्रमा गिद्धलगायत अन्य चरा र तिनको वासस्थानको अनुगमन र संरक्षणका काम गरिरहेको छ । घेराभिर र समग्र अर्घाखाँची जिल्लामा १६ वर्षदेखि गिद्ध र अन्य पन्छीको अध्ययन, अनुसन्धान र अनुगमन गरिरहेको छु । वर्षमा कम्तीमा तीन पटक म घेराभिर पुगेकै हुन्छु तर हरेक पटक त्यहाँ पुग्दा केही फरक भएकै पाइन्छ, जसले मलाई उत्साहित बनाउँछ । खासगरी गिद्धका प्रजनन गतिविधि चिरकालिज जस्ता दुर्लभ चराले सधैँ आकर्षित गरिरहन्छन् । बर्ड लाइफ इन्टरनेसनल र नेपाल पन्छी संरक्षण सङ्घले दुर्लभ गिद्ध र चिरकालिजको वासस्थान भएकाले घेराभिर र त्यस आसपासको भूभागलाई समेटी चरा तथा जैविक विविधता क्षेत्र घोषणा गरेको छ । यस क्षेत्रबाट हालसम्म २३९ प्रजातिका चरा अभिलेख गरिएको छ । अन्यत्र लोप हुँदै गएका दुर्लभ गिद्ध, तिनको गुँड र प्रजनन गतिविधिको अवलोकन, अनुसन्धान र फोटोग्राफीका लागि घेराभिर एक उत्तम स्थान हो । घेराभिरको शिरमा रहेको मालारानी मन्दिरबाट अर्घाखाँची, गुल्मी र प्युठानका तरेली परेका पहाड, सम्म फाँट र धौलागिरि, अन्नपूर्ण र मनासलुको सुन्दर हिमशृङ्खला पनि देखिन्छ । चैत वैशाखको याममा यहाँ ढकमक्क लालीगुँरास फुलेका हुन्छन् । यस क्षेत्रमा पर्यापर्यटनको प्रचुर सम्भावना देखिन्छ । दुर्लभ गिद्ध, चिरकालिज र यहाँको प्राकृतिक सौन्दर्यको प्रवर्धनले पर्यटनको सम्भावना खोल्न सक्छ । रुपन्देहीको सालझन्डीदेखि बागलुङको ढोरपाटन जोड्ने ‘ढोरपाटन राजमार्ग’ मा पर्ने घेराभिरबाट करिब दुई किलोमिटरको दुरीमा रतनमारे वा खनदह बजार छ । जहाँ खान बस्नका लागि होटेल सुविधा पनि छ । नेपालमा पाइने नौ प्रजातिका गिद्धमध्ये आठ प्रजातिका गिद्ध अर्घाखाँची जिल्लामा अभिलेख भएका छन् । गुँड बनाएर बच्चा कोरल्ने छ प्रजातिका आवासीय गिद्धमध्ये पाँच प्रजातिका गुँड अर्घाखाँचीमा पाइएका छन् । विशेषतः घेराभिर लोपोन्मुख गिद्धको वासस्थान बनेको छ । गिद्धका अलावा नेपाल सरकारद्वारा संरक्षित पन्छीको सूचीमा राखेको विश्वमै दुर्लभ चिरकालिज पनि पाइने घेराभिर सुन्दर भूदृश्य अवलोकनका लागि पनि प्रख्यात छ । काठमाडौँबाट करिब ३७० किलोमिटर दुरीमा रहेको अर्घाखाँची जिल्लाको सदरमुकाम सन्धिखर्क एकै दिनमा पुग्न सकिन्छ । तीन दशकअघि सजिलै पाइने र ठुलो बथानमा देख्न सकिने चरामा गिद्ध पर्थे । त्यतिबेला सिनो लुछाचुँडी गरिरहेका गिद्धका झुन्ड सहजै भेटिन्थे । मानवबस्ती वरपर खुला ठाउँमा बस्ने गिद्धका गुँड पनि सजिलैसँग देख्न सकिन्थ्यो । मृत जनावर खाएर वातावरण शुद्धीकरण गर्ने भएकाले गिद्धलाई ‘प्रकृतिको कुचिकार’ पनि भनिन्छ । यत्रतत्र सर्वत्र पाइने गिद्धका बारेमा त्यस समय कसैको चासो थिएन । तथापि विक्रम संवत् २०५० को दशकमा संसारमा सबैभन्दा तस्व्र गतिमा गिद्ध घटेर लोप हुने अवस्थामा पुगेका चराको प्रजाति बन्न पुग्यो । यसका मुख्य कारण घरपालुवा पशु उपचारमा प्रयोग गरिने औषधी डाइक्लोफेनेक हो । गाई, भैँसी, घोडा, खच्चड, बाख्रा, सुँगुर जस्ता पशुमा सुन्निएको, ज्वरो आएको र दुःखेको निको पार्न व्यापक रूपमा प्रयोग गरिने यस औषधीले पशुचौपायालाई निको पारे पनि उपचारपछि पशु मरेमा तिनको सिनो खाने गिद्ध भकाभक मरे । गिद्धले समूहमा खाने हुँदा डाइक्लोफेनेकले उपचार गरी मरेको पशुको एउटै सिनोबाट पनि ठुलो सङ्ख्यामा गिद्ध मर्न पुगे । परिणामतः पछिल्ला दशकमा गिद्ध अति विरलै भएका छन् । अझ तिनको गुँड त देख्नै मुस्किल छ । त्यसैले पखेटा फड्कार्दै उड्ने तरखरका बचेरा नियाल्न जाने कि–घेराभिर ।  """
बढ्यो मनसुनी जोखिम,"""गोरखापत्र समाचारदाता काठमाडौँ, असार ७ गते । नेपालमा मनसुनी वर्षाको रेकर्ड बढ्दै जाँदा विभिन्न प्रकारका प्राकृतिक विपत्तिको जोखिम बढेको छ । शुक्रबारदेखि देशभर मनसुन विस्तार भएको छ । जल तथा मौसम विज्ञान विभागका अनुसार बिहीबारसम्म लुम्बिनीमा अड्किएको मनसुन रातभरमा देशभर फैलिएको हो । त्यसैले अबका दिनमा वर्षाको दर बढ्ने भएकाले त्योसँगै विपत्तिको सम्भावना पनि बढेको छ । केही दिन कहिले रोकिँदै र फेरि पर्दै देशका अधिकांश स्थानमा वर्षा निरन्तर रहने मौसम पूर्वानुमान महाशाखाले जनाएको छ । नेपाल र छिमेकी देश चीनको सीमा क्षेत्रमा मनसुनले नियमित वर्षा गराइरहेकाले विपत्को जोखिम थप बढाएको छ । चीनको तिब्बत क्षेत्रमा वर्षा भइरहेको र त्यहाँबाट नेपाल आउने नदीमा बहाव उच्च हुने सम्भावना रहेकाले सतर्क रहन विभागले अनुरोध गरेको छ । छिमेकी चीनको तिब्बत क्षेत्रमा असार ३ गतेदेखि असार ७ गतेसम्म अत्यधिक वर्षा हुने पूर्वानुमान गरिएकाले नेपालतर्फ पानीढलो रहेकाले भोटेकोशी र सुनकोशी नदीमा बाढी आउन सक्ने हुँदा ती नदी आसपासका गाउँबासीलाई सतर्क रहन भनिएको मौसमविद् डेबिड ढकालले बताउनुभयो । तिब्बतस्थित प्रहरी कार्यालयले पठाएको सूचना अनुसार भोटेकोशी गाउँपालिका, बाह्रबिसे नगरपालिका, त्रिपुरासुन्दरी गाउँपालिका, सुनकोशी गाउँपालिका, बलेफी गाउँपालिका र चौतारा साँगाचोकगढी नगरपालिकासहित दुई नदी आसपासका क्षेत्रमा बाढीपहिरोको जोखिम रहेकाले त्यहाँका बासिन्दालाई सतर्क रहन भनिएको छ । महाशाखाका अनुसार विगत २४ घण्टामा देशका विभिन्न १२ स्थानमा दुई सय मिलिमिटरसम्मको वर्षा रेकर्ड भएको छ । पहाडी भूभागमा ५० मिलिमिटरमाथिको लगातार वर्षाले पनि बाढी र पहिरोको जोखिम निम्त्याउने भएकाले सतर्क रहनुपर्ने महाशाखाले जनाएको छ । यसैबिच बिहीबार रातिदेखि जारी वर्षाका कारण राजधानी काठमाडौँलगायत देशका विभिन्न स्थानका नदीमा शुक्रबार बाढी आएको छ । राजधानी काठमाडौँ, भक्तपुर र ललितपुर क्षेत्रका सडक जलमग्न बनेका छन् । बागमती, धोबीखोला र मनहरा खोलामा बाढी आएको छ । धोबीखोलाको बाढीले नदी आसपासका कोरिडोर डुबानमा पर्दा आवागमनमा अवरोध सिर्जना भएको सुरक्षा निकायले जनाएका छन् । त्यसै गरी चितवन, नवलपरासी, मकवानपुर, कास्कीलगायतका जिल्लाका ठुलासाना नदीमा पनि बहाव बढ्दा डाइभर्सन सडक अवरुद्ध हुन पुगेका छन् । बाढीपहिरोले देशका विभिन्न स्थानका प्रमुख तथा सहायक मार्ग अवरुद्ध हुन पुगेका थिए । जसका कारण सार्वजनिक तथा निजी आवागमन प्रभावित हुन पुगेको राष्ट्रिय विपत् जोखिम न्यूनीकरण तथा व्यवस्थापन प्राधिकरणले जनाएको छ । """
ग्वार्को ‘ओभर पास’ प्रधानमन्त्री ओलीद्वारा उद्घाटन (फोटो फिचर),"""काठमाडौँ, असार ६ गते । ललितपुरको ग्वार्को चोकमा ‘ओभर पास’ आज प्रधानमन्त्री केपी शर्मा ओलीले उद्घाटन गर्नुभएको छ । उद्घाटनसँगै सञ्चालनमा आएको ओभरपासका कारण  काठमाडौँ उपत्यकाको निकै व्यस्त सडक चक्रपथको जाम कम हुने विश्वास गरिएको छ । चक्रपथमा हुने गरेको सवारी आवागमनको अत्यधिक चाप व्यवस्थापन गर्न सरकारले ग्वार्कोमा ओभर पास निर्माण गरेको हो । चक्रपथको सातदोबाटो–कोटेश्वर सडक खण्ड र मंगलबजार-इमाडोल-लुभूमा कुद्ने सवारीलाई सुरक्षित, सहज तथा व्यवस्थित भएको छ । अब चक्रपथको गाडी नरोकी सिधै ओभर पासमाथिबाट गुड्नेछ । मंगलबजारदेखि इमाडोल वा इमाडोलतर्फबाट मंगलबजारतर्फ जाने सवारी भने पुलमुनिबाट जानेछन् । भौतिक पूर्वाधार तथा यातायात मन्त्रालय, सडक विभागअन्तर्गत गुणस्तर अनुसन्धान तथा विकास केन्द्रले काठमाडौँ उपत्यकामा निर्माण सम्पन्न बहुप्रतिक्षित ग्वार्को ओभरपास परियोजना निर्माणको प्रक्रिया अगाडि बढाएको थियो । दुई वर्षभित्र सक्ने गरी २०७८ साल फागुन १२ गते आशिष्–समानान्तर रेलिगेर जेभी निर्माण व्यवसायी कम्पनीसँग ओभर पास ठेक्का सम्झौता भएको थियो ।  """
कञ्चनपुरमा लागुऔषध दुरुपयोगविरुद्ध साताव्यापी कार्यक्रम,"""भवानीदत्त भट्टकञ्चनपुर, असार ७ गते । लागुऔषध दुरुपयोग तथा अवैध ओसारपसारविरुद्धको अन्तर्राष्ट्रिय दिवसको अवसरपारी कञ्चनपुरमा साताव्यापी कार्यक्रम अगाडि बढाइएको छ । ‘नगरौँ लागुऔषधको दुर्व्यसन, नफालौँ अमूल्य जीवन’भन्ने मूल नाराका साथ सदरमुकाम महेन्द्रनगरदेखि साताव्यापी कार्यक्रम अगाडि बढाइएको हो । कार्यक्रमको पहिलोदिन शुक्रबार महेन्द्रनगरस्थित बसपार्कमा गैरसरकारी संस्था महासङ्घ कञ्चनपुरले बस व्यवसायी, यात्रु, चालक, सहचालक, कर्मचारीहरूलाई सचेतीकरण कार्यक्रमको आयोजना गरेको थियो । दोस्रो दिन शनिबार स्वीट नेपाल तथा बोर्डर क्षेत्रमा रहेका संस्थाहरुले सीमा क्षेत्रमा सचेतनामुलक कार्यक्रमको आयोजना गरेका छन् । जिल्लामा विभिन्न सङ्घसंस्थाहरूले असार १२ गतेसम्म अभिभावक विद्यार्थीहरूमा सचेतना, पुर्नस्थापना केन्द्रमा अनुगमन, विश्व विद्यालयका क्यान्टिनहरूमा अनुगमन, लागुऔषधको अवस्था र यसको समुल अन्त्यका बारेमा जानकारी गर्ने कार्यक्रमहरू अगाडि बढाइएको जिल्ला जिल्ला प्रहरी कार्यालय कञ्चनपुरका प्रहरी नायब उपरीक्षक सागर बोहराले बताउनुभयो । कार्यक्रमको सहजीकरण प्रमुख जिल्ला अधिकारी लक्ष्मण ढकालले गर्नुभएको छ । प्रमुख जिल्ला अधिकारी ढकालले युवा कुलतमा फस्नु दुभाग्यपूर्ण भएकाले युवाहरूलाई उत्पादन मुलक क्षेत्रमा आफ्नो समय खर्चिनुपर्नेमा जोड दिनुभयो । उहाँले लागु पदार्थको सञ्चिति, ओसारपसार, सेवन, बेचबिखन लगायतका गतिविधिलाई निर्मुल पार्न अभियान परिणामुखी हुनुपर्ने बताउनुभयो । लागुऔषधलाई जरैदेखि समाप्त पार्नका लागि छलफल तथा अन्तरक्रिया कार्यक्रम अगाडि बढाइएको एनएनएसडब्लुएका प्रभुनिधि पन्तले बताउनुभयो । """
स्याउ खेतीबाट आत्मनिर्भर बन्दै पाण्डुसैनवासी,"""शेरबहादुर सार्की बाजुरा, असार ७ गते । बाजराको बुढीनन्दा नगरपालिका–९ का पाण्डुुसैनवासी स्याउ खेतीबाट आत्मनिर्भर बन्दै गएका छन् ।यहाँको पाण्डुसैन स्याउ उत्पादनका लागि निकै उपयुक्त ठाउँ हो । योभन्दा पहिला पनि यहाँका स्थानीयले स्थानीय जातको स्याउ राम्रो उत्पान गर्ने गर्थ्ये  । तर गाउँमा सडक सञ्जालको सुविधा नहुँदा त्यो स्याउँ कतै बिक्री नभई खेर जाने गरेको थियो । पछिल्लो समय मार्तडी कोल्टी सडक यो गाउँको बिचमा विस्तार भएसँगै अहिले यहाँका स्थानीयको मुख्य पेसा स्याउ खेती नै बनेको छ । यहाँ झण्डै तीन सय भन्दाबढी घरधुरीले स्याउ खेती गर्दै आएका छन् । गत वर्षमा मात्र यहाँका किसानले झण्डै सात हजार पाँच नयाँ जातको गोल्डेन हाइडेन्सिटी डेलिसिएस लगायतका नयाँ जातको स्याउको बोट लगाएका हुन् । यो वर्षमा पनि यहाँका किसानले दुई पाँच सय स्याउको बोट रोपेको स्याउ किसान मानबहादुर रावतले बताउनुभयो । उहाँले भन्नुभयो, “गत वर्षमा यहाँ स्याउ राम्रो भएको थियो । त्यो स्याउ झण्डै पचास लाखसम्मको बजारमा बिक्री गरेका थियौं । यो वर्षमा स्याउ फुल्ने बेलामा खडेर परेर खासै राम्रो फलेको छैन । स्याउमा सिँचाइ हुनेको त राम्रो फलेको छ । सिँचाइ नहुनेको भने खासै राम्रो फलेको छैन ।” सिँचाइको अभाव छ । यहाँका किसान पछिल्लो समय स्याउ खेती गर्न थालेका छन् । उनीहरुको मुख्य पेसा अहिले स्याउ नै बनेको छ । तर गाउँमा सिँचाइ सुविधा छैन ।  सिँचाइ सुविधा हुने हो भने यहाँका किसान स्याउ खेतीबाट नै जिविकोपार्जन गर्न सक्षम हुने थिए । पाण्डुसैनमा सबै भन्दाबढी स्याउ लगाउनेमा शेरबहादुर रावत हुनुहुन्छ । त्यसपछि मानबहादुर र चर्क बोगेटी रहेको रावतले बताउनुभयो । पाण्डुसैनलाई अहिले स्याउको राजधानी भन्ने गरिन्छ । यहाँ राम्रो स्याउ उत्पादन हुन्छ । पहिलाका भन्दा अहिले यहाँका किसानले तेब्बरमा स्याउ लगाउने गरेका छन् । पहिला उनीहरूले लगाएको स्याउ स्थानीय जातको मात्र थियो भने अहिले मनाङ्गदेखि उन्नत जातको स्याउ ल्याएर खेती गरेका छन् । त्यो स्याउ दुई तीन वर्षमा राम्रो फल्ने पनि गरेको छ । बाजुराको पाण्डुसैनमा स्याउ खेती राम्रो हुन्छ । अहिले यहाँका किसानलाई नयाँ जातको स्याउ खेती गर्न उत्प्रेरित गर्दै आएका छौँ । पहिला यहाँ स्थानीय जातको मात्र स्याउ हुन्थ्यो । अहिले नयाँ जातको स्याउ पनि फल्ने गरेको बुढीनन्दा नगरपालिका–९ का वडा अध्यक्ष मानबहादुर रावतले बताउनुभयो । उहाँले भन्नुभयो, “पहिला स्याउ फले पनि त्यो यहाँ आउने केहीले मात्र किन्ने गर्थ्ये । खासै बिक्री हुँदैन थियो । अहिले गाउँमा सडक पुगेसँगै त्यो स्याउँ मार्तडीदेखि देशका विभिन्न ठाउँमा बिक्री हुने गरेको छ ।” गत वर्षमा मात्र यो गाउँदेखि झण्डै पचास लाख रुपियाँको स्याउ बिक्री भएको हो । यसरी स्याउ घरमै बिक्री हुन थालेपछि पछिल्लो समय यहाँका किसान स्याउ खेतीबाट नै आत्मनिर्भर बन्दै गएको वडाध्यक्ष रावतले बताउनुभयो । बाजुराको हिमाली, स्वामिकार्तिक खापर, जगनाथ बडिमालिका, गौमुल र खप्तडछेडेदहमा स्याउ उत्पादन राम्रो हुने गरेको छ । सबै भन्दाबढी बुढीनन्दा स्वामिकार्तिक खापर जगनाथ गाउँपालिकामा उत्पादन हुने गरेको छ । त्यसपछि हिमाली , बडिमालिका , गौमुल र खप्तड छेडेदहमा पनि उत्पादन हुन्छ । पछिल्लो समय यहाँका किसानले स्याउँ राम्रो उत्पादन गर्ने गरेको भए पनि स्याउ पाक्ने बेलामा मार्तडी कोल्टी सडक अवरुद्ध हुने गरेकोले उनीहरूलाई स्याउ बजारमा पुर्‍याउन निकै समस्या हुने गरेको छ । कर्णाली काेरिडोर सडकले केही सहज गरेको भए पनि साँफे मार्तडी र मार्तडी कोल्टी सडक स्याउ पाक्ने बेलामा सधैँ अवरुद्ध हुने गरेकोले यहाँका  स्याउ किसान मर्कामा पर्ने गरेका छन् । पहिला लोकल स्याउ मात्र उत्पादन हुने गरेको बाजुरामा अहिले फुजी गाला र गोल्डेन जातको समेत स्याउ समेत उत्पादन हुने गरेको छ । विगतका केही वर्ष यता बाजुरामा उत्पादन भएको  झण्डै ६ सय मेट्रिकटन स्याउ देशका विभिन्न सहरमा बिक्री हुँदै आएको कृषि ज्ञान केन्द्र बाजुराका सूचना अधिकारी प्रेमराज न्यौपानेले बताउनुभयो । """
औषधि मूल्य नीति सहमतिमा बनाइएको हो : महानिर्देशक ढकाल,"""काठमाडौँ, जेठ २८ गते । औषधि मूल्य नीति सुझाव समितिले मङ्गलवार स्वास्थ्य तथा जनसङ्ख्या मन्त्री प्रदीप पौडेललाई प्रतिवेदन बुझायो । अर्थविद् डा पोषराज पाण्डेको संयोजकत्वमा बनाइएको औषधिको मूल्य समायोजन सम्बन्धमा सुझाव दिन गठित समितिले लामो अध्ययनपछि प्रतिवेदन सरकारलाई बुझाएको थियो । तर समितिले सरकारलाई बुझाएको प्रतिवेदन सेवाग्राहीमुखी नभएको भन्दै औषधि व्यवसायीहरूले आपत्ति जनाएका छन् । उनीहरूले उक्त प्रतिवेदनको प्रभाव भोलिका दिनमा जन सुरक्षित, असरयुक्त र गुणयुक्त औषधिहरू सेवाग्राहीले अत्यावश्यक परेको समयमा नपाउन सक्ने पीडादायी वातावरण सिर्जना गर्ने जिकिर गरेका छन् । यस सन्दर्भमा, प्रतिवेदनमा उल्लेख विषयहरू, औषधिको मूल्य समायोजन, आगामी रणनीति लगायतका विषयमा उक्त समितिका सदस्य–सचिव तथा औषधि व्यवस्था विभागका महानिर्देशक नारायणप्रसाद ढकालसँग गरिएको कुराकानीको सम्पादित अंश:  औषधि मूल्य समायोजनको समस्या समाधान गर्न सरकारले बनाएको उच्चस्तरीय समितिले प्रतिवेदन बुझाइसकेको छ, उक्त समितिमा रहेर तपाईँले पनि काम गर्नुभयो, समितिले तयार पारेको प्रतिवेदनले दीर्घकालीन समाधानका लागि के–कस्ता नीति, विधि र वैज्ञानिक आधारहरू समेटेको छ, यसको व्यावहारिक कार्यान्वयन कसरी सुनिश्चित हुनेछ ? – औषधिको गुणस्तरीयता, मूल्य उपलब्धता सुनिश्चित गर्ने सन्दर्भमा नेपाल सरकारले केही प्रडक्टको पहिला अधिकतम खुद्रा मूल्य तोकेको थियो भने कतिपय औषधिको मूल्य समायोजन गर्न सकिरहेको थिएन । तोकिएका मूल्यको पनि समायोजन हुन नसकेको र नतोकिएका तर एमआरपी भएका औषधिहरूको पनि समयानुकूल मूल्यमा समायोजन गर्नुपर्ने समस्या ज्युँका त्युँ थियो । यो समस्यालाई कसरी समाधान गर्ने  र जनतालाई कसरी सर्वसुलभ औषधि कसरी उपलब्ध गराउने सुनिश्चित गर्ने भन्ने सन्दर्भमा माननीय मन्त्रीज्यू आइसकेपछि अति मूल्यवृद्धि भएका, धेरै मूल्य तिर्नुपर्ने अवस्थाका केही औषधिहरू प्राथमिकतामा रहेका औषधिहरूको मूल्य घट्नुपर्छ । औषधि सुशासनलाई कायम गर्नुपर्छ भन्ने उहाँको निर्देशन र ध्येय रह्यो । यो समस्यालाई कसरी समाधान गर्ने त भन्दा खेरी कानुनतः के व्यवस्था छ भनेर हेर्नुपर्‍यो । कानुनमा व्यवस्था गरेको अवस्थाबाहेक कुनै पनि निकायले कानुन विपरीत निर्णय गरेर मूल्य समायोजन गरिदिन सक्दैन । औषधि ऐनमा मूल्य तोक्न सक्ने व्यवस्था छ र अहिलेसम्म हामीले एक सय १७ वटाको मूल्य तोकी पनि सकेका छौँ । ती औषधिको पुनरावलोकन कसरी गर्ने भन्ने सैद्धान्तिक रूपमा हामीलाई विभिन्न सिद्धान्तहरू छन् तर फिक्स चाहिँ सरकारले के चाहिँ सिद्धान्तमा अडिएर तीनको मूल्य समायोजन गरिदिने हो ? र  विभागले अपनाउँदै आएको प्रक्रिया जसले मूल्य माग गर्छ, उसको पनि हामीले समयानुकूल ती नतोकिएका अन्य औषधिहरूको पनि मूल्य समायोजन समय अनुकूल गरिदिनुपर्छ । यो गर्नको लागि कानुन र कार्यविधिगत रूपमा स्पष्टता छैन भनेपछि अब के गर्नुपर्छ त रु मूल्य सम्बन्धमा नीति कस्तो अपनाउने ? भन्ने प्रश्न उठेपछि माननीय मन्त्री ज्युले उच्चस्तरीय समिति गठन गर्नुभएको हो । त्यसमा मैले सदस्य–सचिवको रूपमा काम गरे । त्यसमा नेपाल औषधि उत्पादक सङ्घ सदस्यकै रूपमा सहभागी छ, नेपाल औषधि व्यवसायी सङ्घ, औषधि आयातकर्ताहरूको सङ्घ छ, विभिन्न अन्य स्वास्थ्य क्षेत्रमा काम गर्ने उत्पादक र व्यवसायी सङ्घहरू, थोक विक्री व्यवसायी सङ्घहरू, पत्रकारहरू, नेपाल मेडिकल एसोसिएसन, विभिन्न काउन्सिल, नेपाल फार्मासिटीकल एसोसिएसन, नर्सिङ एसोसिएसन, पब्लिक हेल्थ एशोसिशसन, जो जो हामीले थाहा पाएका छौँ, उहाँहरू सबैलाई बोलाएर छलफल गरेर राय सुझावहरू लियौँ । त्यसरी हामीले प्रतिवेदन दिएका हौँ । प्रतिवेदन तयार गर्ने क्रममा औषधि उत्पादक सङ्घ, व्यवसायी, मेडिकल एसोसिएसन, पत्रकार, काउन्सिल लगायत सरोकारवालासँग छलफल गरिएको बताउनु भयो तर उनीहरूका सुझावहरू नसमेटिएका हुन्, औषधि व्यवसायीहरू त आन्दोलनमा उत्रिने अवस्थामा आए त ? – उहाँहरूका सुझावहरूलाई स्थान दिएर नै बनेको छ । अब मनोगत सुझाव छन् भने त ती परेका छैनन् । जो वैज्ञानिक आधारमा र अन्तर्राष्ट्रिय चलन÷प्रचलनहरू हेरेर उपयुक्त लागेका सुझावहरू हामीले समेट्ने कोसिस गरेका छौँ । हामीले अन्तर्राष्ट्रिय अभ्यासहरूलाई पनि सँगसँगै राखेर के उचित हुन्छ भन्ने राखेर उहाँहरूका सुझावहरूलाई समेटेका छौँ । उहाँहरूले चाहेकै जस्तै भाषा र त्यही नै सुझाव दुरुस्त नभएको हुन सक्छ, तर उहाँहरूको सुझाव लिएर नै गरेको हो । उहाँहरूको सुझाव लिएर प्रतिवेदन बनाइएको भने समितिमै रहेकाहरू नै आन्दोलनमा उत्रने निर्णय कसरी लिए त ? – उहाँहरूले भनेअनुसार नै त्यहाँ आएन कि भन्ने होला । कसरी भन्नुभयो, हामीलाई पनि थाहा छैन । हामीले अहिलेसम्म प्रतिवेदन सार्वजनिक गरेका पनि छैनौँ । स्वास्थ्य मन्त्रालयको सम्पत्तिको रूपमा पेस गरिसकेकोले प्रतिवेदनमा के छ भनेर भन्न पनि मिल्दैन । स्वास्थ्य मन्त्रालयले पनि आधिकारिक रूपमा सार्वजनिक गरेको मैले थाहा पाएको छैन । उहाँहरूले के कारणले भन्नुभयो, उहाँहरूलाई नै थाहा होला । सबैलाई समेटेर लैजानुपर्ने दायित्व होइन र ? –  यो बहाना नै हो । वास्तविकतामा नअडिएको त बहाना नै हुन्छ । मलाई जहाँसम्म लाग्छ, उहाँहरूले त्यसो गर्नुहुन्न । हिजोको पत्रकार सम्मेलनमा माननीयज्यूले स्पष्ट भन्नुभएको छ, मैले प्रतिवेदन बुझेको छु, मैले पनि यसलाई अध्ययन गर्नुपर्ने हुन्छ । समयानुकूल अरूका सुझावहरू पनि लिएर, केही सुधार गर्नुपर्छ भन्ने तयार छौँ भनेर भन्नुभएको छ । उहाँको त्यो बहाना चाहिने पनि आवश्यक देखिएन । उहाँहरूलाई त्यस्तो लागेको छ भने सम्बन्धित निकायमा गएर कुरा राख्न रोकिएको छैन । हामीले खुल्ला र पारदर्शी तरिकाले काम गरेको हो । हामीले राखिएको कुनै पनि छलफलको विषय नेपाल औषधी उत्पादक सङ्घको अध्यक्ष स्वयं सदस्यको रूपमा उपस्थित हुनुहुन्छ । हामीले कुनै कुरा लुकाएका छैनौँ । नेपाल सरकारको काम गर्ने जुन सोच छ, त्यो सोच उहाँहरूलाई समावेश गरेरै जाने छ । कसैलाई पनि बाहिर राख्ने भन्ने छैन । आयातलाई प्रतिबन्ध गरिदिनुपर्‍यो, हामी माथि उठ्न सकिएन, मूल्य यता तिर नियमन गर्ने हो भने सरकारले हामीलाई काम गर्ने वातावरण बनाइदिनुपर्‍यो भन्ने एक थरीको भनाइ रहेको हुन्छ भने अर्को थरीले आयात प्रतिबन्ध कसरी गर्ने, हामीले पेसा व्यवसाय कसरी गरेर खाने भनेर उहाँहरूले भनिराख्नुभएको हुन्छ । उहाँहरूलाई कसरी असर गर्‍यो भन्ने हामीले बुझ्न सकेका छैनौँ । आन्दोलनमा किन जाने हो ? प्रतिवेदनमा के छ भन्ने सार्वजनिक नभई उहाँहरूलाई कसरी जानकारी भयो ? त्यो जानकारी कहाँबाट र कसरी भयो त्यो उहाँहरूले जान्नुपर्‍यो । प्रतिवेदन सार्वजनिक भइसकेपछि पनि उहाँहरूले सुझाव दिन सक्नुहुन्छ भन्ने अवस्थामा राखिएको छ त । औषधि व्यवसायीहरू यसरी सशङ्कित हुनुपर्ने कारण के देख्नुहुन्छ, केही औषधि बजारबाट हराउने स्थितिमा छन् भने केहीको मूल्य अत्यधिक छ, यस्तो अवस्थामा मूल्य वृद्धि वा घटाउने सन्दर्भमा विभागले अपनाउने वैज्ञानिक मापदण्ड के–के छन्, मूल्य निर्धारणको स्पष्ट विधि विकास गर्नेतर्फ के कस्ता प्रयास भइरहेका छन् ? – मुख्य कुरा सशङ्कित  हुनुपर्ने कारण के हो भने यो मूल्य व्यवसायीहरूको जे जति उत्पादन हुन्छ, जति व्यवसाय गर्नुहुन्छ उहाँहरूले विक्री गर्दा खेरी उहाँको व्यवसाय गरेको फाइदा वा बेफाइदा यसै मूल्यसँग जोडिने भयो । जहाँ मूल्यको कुरा उठ्छ त्यहाँ उहाँहरू सशङ्कित  हुनु उहाँको लागि स्वाभाविक हुनसक्छ । मूल्यबाटै उहाँहरूको फाइदा वा बेफाइदाको निर्णय हुन्छ । या, मूल्य किन तोक्नुपर्‍यो सरकारले भन्ने उहाँहरूको सोचाइहरू रहेको हुन सक्छ । सरकारले त व्यवसायी मात्रै नभएर सामान्य नागरिकलाई पनि हेर्नुपर्‍यो । सामान्य नागरिकले सर्वसुलभ ढङ्गले औषधी पनि पाउनुपर्‍यो । आजको दिनमा पनि औषधीसहितको स्वास्थ्यमा लगभग ५४ प्रतिशत हाम्रो आफ्नै पकेटबाट खर्च भइरहेको छ । यत्रो परिणाममा त गरिबले त सक्दैनन् नि । उहाँहरूलाई त उपचारबाट वञ्चित हुनुपर्ने अवस्था हुन्छ । उपचार भइहाल्यो भने पनि भएको सबै सम्पत्ति सकिने डर छ भनेपछि सरकारले त ती नागरिकको बारेमा पनि त सोच्नुपर्‍यो । त्यसैले मूल्यको सन्दर्भमा उहाँहरूको चासो रहनु र सरकारको चासो पनि जनतालाई केन्द्रित भएर निर्णय गर्नु स्वाभाविक हो । औषधि मूल्यमा सरकारको ध्यान जनताको पहुँच र सर्वसुलभता सुनिश्चित गर्नतर्फ रहेको बताउनुभयो, यथार्थमा औषधिमा खर्चको ठुलो हिस्सा जनताले आफ्नै पकेटबाट तिर्नुपरेको छ, यस्तो सन्दर्भमा गरिब र विपन्न वर्गलाई औषधि सहज रूपमा उपलब्ध गराउन विभागको दूरदर्शी योजना के हो, साथै, मूल्य निर्धारण जस्तो संवेदनशील विषयमा निजी क्षेत्रका आशङ्का, अविश्वास वा असन्तोषलाई कम गर्दै दीर्घकालीन नीति निर्माणमा कसरी आपसी समझदारी बढाउने योजना छ ? –  हामीले औषधिको मूल्य तोक्ने कसरी त ? मान्नुस्, तपाईँले औषधिको मूल्य यति राख्नुपर्‍यो भनेर भन्नुपर्‍यो भने त्यसको आधार के ? त्यसको लागि वैज्ञानिक आधार चाहिन्छ नि । त्यसलाई आधार क्लियर गरिदिनुपर्‍यो । औषधि विभाग त खास गरी गुणस्तरीय औषधिको सुनिश्चितता गर्न बसेको हो नि । कानुनले दिएको काम गर्ने हो । त्यसमा के सम्म भनिएको छ भने, औषधि व्यवस्था विभागले आवश्यक देखेमा कुनै पनि औषधिको अधिकतम खुद्रा मूल्य तोक्न सक्छ र त्यसरी तोकिएको मूल्य नेपाल सरकारको अनुमति लिएर राजपत्रमा प्रकाशन गर्नुपर्दछ । यो भन्नुको अर्थ के हो भने, कार्यान्वयन गर्ने सम्बन्धमा मूल्य औषधि ऐनको एउटा अङ्गको रूपमा रहेको छ । औषधिको ऐनको दफा ५ को उपदफा २ ले यो ऐन कार्यान्वयन गर्न आवश्यक ‘सबै’ काम भन्ने छ, ‘सबै’ भन्ने शब्द छ त्यहाँ ।  यसलाई हाई लाइट गरेर बुझिदिनुहोला । यसको अर्थ विभागको त जिम्मेवारी छ नि त । तर, यो जिम्मेवारी कसरी परिपूर्ति गर्ने, पारदर्शी कसरी बनाउने भन्दा खेरी त मूल्य कसरी घटबढ हुन्छ भन्ने सिद्धान्त त हामीले क्लियर गरिदिनुपर्‍यो नि त । अहिले हामीसँग रहेको व्यवस्थामा छैन त्यो । त्यो नभएपछि हामीले गर्नु नै पर्ने भयो । कतिपय औषधिहरू मूल्य नै समायोजन नभएको कारणले बजारबाट हट्ने अवस्था रहेकोले त्यसको मूल्य बढाइदिनुपर्ने अवस्था पनि छ । त्यस्ता औषधीको मूल्यलाई कसरी बढाउने भन्नेमा हामीसँग स्पष्ट कार्यविधि हुनुपर्‍यो, त्यस कारण यो कुरा उठेको हो ।  आवश्यकता थियो, तब यो समिति बन्यो । त्यो समितिले आफूले अध्ययन गरेर, सकेसम्म सबैका धारणाहरूलाई समेटेर, राष्ट्रिय तथा अन्तर्राष्ट्रिय अभ्यासहरूलाई पनि अध्ययन गरेर सबैको सहमतिमा प्रतिवेदन दिएका हौँ । प्रतिवेदन बुझाउने सन्दर्भमा पनि उहाँहरू सहमत हुनुहुन्छ, प्रक्रियामा सँगै आउनुभएको छ, सकेसम्म उहाँहरूका कुराहरू समेटेर दिइएको छ, प्रतिवेदन सार्वजनिक भएपछि अझै पनि कुनै कुरामा यस्तो गर्दा राम्रो हुन्छ भन्ने छ भने उहाँहरूले सुझाव दिन सक्नुहुन्छ । सरकार खुल्ला छ भनेर माननीय मन्त्रीज्यूले भनिसक्नुभयो । एउटा समितिले गरेको काम न हो । यसमा समझदारी बढाउँदै जाने, उपयुक्त नीति निर्माणमा योगदान पुराउनेतर्फ उहाँहरू जानुपर्छ । यसमा उत्तेजना हुने अवस्था छैन, त्यो गर्नै पर्दैन । """
सवारीसाधनको ठक्करबाट एक पुरुषको मृत्यु,"""विजयकुमार साह ढल्केबर, असार ७ गते । धनुषाको ढल्केबरमा अज्ञात सवारीको ठक्करबाट एक पुरुषको मृत्यु भएको छ । जिल्लाको मिथिला नगरपालिका–६, ढल्केबरस्थित जनकपुर–ढल्केबर सडक खण्डमा शुक्रबार राति ९ः३० बजे पहिचान नखुलेको सवारीको ठक्करबाट सिरहाको धनगढीमाई नगरपालिका–६, बस्ने ५५ वर्षीय विन्देश्वर महराको मृत्यु भएको प्रहरीले जनाएको छ । इलाका प्रहरी कार्यालय ढल्केबरका प्रहरी निरीक्षक जटाशङ्कर यादवका अनुसार ठक्करबाट गम्भरी घाइते भएका महरालाई तत्कालै उपचारका प्रादेशिक अस्पताल जनकपुर पठाइएको थियो । तर उपचारको क्रममा चिकित्सकले मृत घोषणा गरेको उहाँले बताउनुभयो । उहाँका अनुसार मृतक महराको शव पोष्टमार्टमका लागि सोही अस्पतालमा राखिएको छ । महरा ढल्केबरस्थित मिथिला हार्डवेयर पसलमा काम गर्दै आउनुभएको थियो । अँध्यारो तथा सडक सुनसान भएकाले महरालाई ठक्कर दिने सवारी घटनास्थलबाट फरार भएको बताउँदै प्रहरी निरीक्षक यादवले अनुसन्धानको क्रममा केही शङ्कास्पद गाडी नियन्त्रणमा लिएको भए पनि ठोस निष्कर्ष ननिस्कएको जानकारी दिनुभयो । """
नगरबसको प्रदूषण जाँच,"""लेखनाथ समाचारदाता लेखनाथ, असार ७ गते । पोखराभित्र चल्ने केही सार्वजनिक सवारीको शुक्रबार प्रदूषण जाँच गरिएको छ । महानगरभित्र चल्ने नगरबसको प्रदूषणले सौन्दर्यमा आँच आएको र धुवाँको मुस्लोले हिँड्नै कठिन भएको सामाजिक सञ्जालमा टीकाटिप्पणी भएको थियो । जिल्ला ट्राफिक प्रहरी कार्यालय कास्कीसँगको समन्वयमा यातायात व्यवस्था कार्यालय सवारी कास्कीले महानगर कार्यालयनजिक न्युरोडमा २१ नगरबसको प्रदूषण जाँच गर्दा आधा फेल भए । जाँच गर्दा ११ वटा मात्र पास भएका छन् । १० नगरबसको अवस्था ठिक देखियो । यातायात व्यवस्था कार्यालय सवारी कास्की प्रमुख ढाकाप्रसाद शर्मा जाँचमा असफल भएका सवारीले मर्मतसम्भार गरी उचित अवस्था भएपछि मात्र चलाउन पाउने जानकारी दिनुभयो । उहाँले भन्नुभयो, “जाँच फेल भएका बसका चालकलाई मर्मतसम्भार गर्न भनेका छौँ । गाडी मर्मत गरी फेरि प्रदूषण जाँच गराएर पास भएपछि मात्र चलाउन पाउनुहुन्छ । त्यसअघि सवारी चलाउन मिल्दैन ।” कार्यालयले अघिल्लो हप्ता १० वटा नगरबसको प्रदूषण जाँचेको थियो । तीमध्ये छ वटा जाँचमा असफल भएका थिए । गण्डकी प्रदेशको राजधानीसमेत रहेको पोखरामा सार्वजनिक सवारीले धुवाँको मुस्लो फाल्ने गरेको र अनुगमन नभएको गुनासो आएपछि भौतिक पूर्वाधार विकास तथा यातायात व्यवस्थामन्त्री प्रकाशबहादुर केसीले प्रदूषण जाँच गर्न निर्देशन दिनुभएको थियो । शुक्रबार भएको सवारी जाँच अवलोकन गर्न मन्त्री केसी फिल्डमै पुग्नुभएको थियो । मन्त्री केसीले यातायात क्षेत्रका समस्या सुल्झाउन मन्त्रालयले योजनाबद्ध काम गरिरहेको उल्लेख गर्नुभयो । उहाँले आगामी वर्षबाट प्रदेशबाटै सवारीचालक अनुमतिपत्र छापिने जानकारी दिनुभयो । त्यसका लागि सरकारले १० करोड विनियोजन गरेको छ । उहाँले भन्नुभयो, “पोखराको सुन्दरता र स्वच्छता कायम राख्न प्रदूषण जाँच गरिएको हो । सरकार यातायात क्षेत्रका समस्या सुल्झाउन र नागरिकलाई सहज सेवाको अनुभूति दिन दत्तचित्त छ ।” """
"ऐडी दम्पत्तिको खास लाग्दो तरकारी खेती, आस लाग्दो आम्दानी","""मार्तडी,(बाजुरा) मार्तडी ७ गते । बाजुराको बडिमालिका नगरपालिका–८ गड्खेतका लालबहादुर ऐडी दम्पत्तिले गाउँमै व्यावसायिक खेत गर्दै आउनुभएको छ । करिब एक दशक अगाडि काठमाडौँको थानकोटबाट व्यावसायिक तरकारी खेतीको सुरूवात गर्नुभएको ४१ वर्षीय लालबहादुर र ३८ वर्षीय श्रीमती बिस्ना देवि ऐडीले अहिले गाउँमै तरकारी खेती गरिराख्नुभएको छ । दस रोपनी जग्गा भाडामा लिएर तरकारी खेतीमा गर्दै आउनुभएको ऐडी दम्पत्तिले एक छोरालाई उच्च शिक्षा अध्ययनका लागि जापान पठाउनुभएको छ भने एक छोरा र एक छोरीलाई सदरमुकाम मार्तडीमै पढाई राख्नुभएको छ । तरकारीको कमाइले कसैको मुख ताक्न नपरेको ऐडीले बताउनुभयो । जिल्लाको सदरमुकाम मार्तडी नजिकै रहेको आफ्नै गाउँ गड्खेतमा लोभलाग्दो तरकारी खेती, खास लाग्दो र आसलाग्दो कमाइ गर्दै आउनुभएको छ । हिमाल बहुउद्देश्यीय कृषि तथा पशुपक्षी फर्ममार्फत व्यावसायिक तरकारी खेतीमा लागेका ऐडी दम्पत्तिले यहि कर्म आफ्नो जिवनको अन्तिम सपनाका रूपमा लिनुभएको छ । पछिल्लो समय देशमा रोजगारीको अभाव भएको भन्दै युवाहरू विदेशिन बाध्य छन् । तर ऐडी दम्पत्तिले गाउँका अरु दुई दर्जनभन्दा बढी किसानहरूलाई व्यावसायिक तरकारी खेतीमा आकर्षण गर्न उत्प्रेरित गर्नुभयो । उहाँको लोभलाग्दो तरकारी खेतीले कृषि क्षेत्रमा लाग्ने हौसला प्रदान भएको नरबहादुर विकले बताउनुभयो ।  आफ्नै गाउँमा बेमौसमी तरकारी खेतीमार्फत विदैशिक रोजगारीबाट प्राप्त हुने भन्दा धेरै आम्दानी हुने गरेको विकले बताउनुभयो । यती बेला ऐडी दम्पत्तिकै अगुवाइमा गड्खेत गाउँका घरै पिच्छे १ देखि ६ सम्म ग्रीन हाउस निर्माण गरी तरकारी खेती भइरहेको छ । लालबहादुर र बिस्ना ऐडी दम्पत्तिले गत वर्ष तरकारी खेतीबाटै करिब आठ लाखभन्दा बढी आम्दानी गर्ने लक्ष्य रहेको बताउनुभयो । २१ वटा ग्रिन हाउस (प्लास्टिकको संरक्षित घर)सहित खुला खेतमा समेत तरकारी खेती गर्दै आउनुभएका उहाँ समग्रमा ५०जति ग्रीन हाउस निर्माण गर्ने र थप खेती स्तरोन्नति गर्ने तयारीमा हुनुहुन्छ । रातदिन बारिकै काममा व्यस्त ऐडी दम्पत्तिले पछिल्लो समय काममा सहजताका लागि दुई जना श्रमिकलाई राजगारी दिनुभएको छ । आफैँ बेर्ना उत्पादन गरेर बारीभरि टमाटर, ब्रोकाउली, काउली, फुल गोभी, चिचिन्डा, काक्रो, भिन्डी, गाजरलगायत तरकारी फैलाइ रहनुभएका ऐडी दम्पत्तिले दैनिक ४२ केजी तरकारी सदरमुकाम मार्तडीस्थित विद्यालयमा दिवा खाजाका लागि मात्रै पठाउने गरेको बताउनुभयो । मार्तडी बजारसँगै बाम्का, बजारसम्म आफुले तरकारी पुर्‍याउने गरेको उहाँले बताउनुभयो । ऐडी दम्पत्तिको रहर लाग्दो र लोभलाग्दो कृषि कर्मकै कारण हाल कृषि ज्ञान केन्द्र बाजुरा, बडिमालिका नगरपालिका कृषि शाखा र विभिन्न सङ्घसंस्था मार्फत अनुदानका कार्यक्रमहरू समेत प्रदान भइरहेका छन् । जिल्लाकै नमुना व्यावसायिक कृषकका रूपमा स्थापित ऐडीलाई बडिमालिका नगरपालिकाले उत्कृष्ट कृषक घोषणा गरेको छ भने पुरस्कृत गर्ने तयारी समेत गरेको छ । ऐडी दम्पत्तिको लगाब बाजुराका समग्र कृषकहरूका लागि प्रेरणा भएको कृषि ज्ञान केन्द्र बाजुराका प्रमुख जसिराम साहनीले बताउनुभयो । ऐडीको  व्यावसायिक तरकारी खेतिमा ज्ञान केन्द्रले आवश्यक सहयोग गरिरहेको उहाँको भनाइ छ । """
अब एकीकृत र संयुक्त परीक्षा हुन्छ :  वीरबहादुर राई,"""काठमाडौं, असार १ गते । लोकसेवा आयोगका सदस्य वीरबहादुर राईले कम खर्चमा कर्मचारी छनाेट प्रक्रिया अगाडि बढाउन अब एकीकृत र संयुक्त परीक्षा सञ्चालन गरिने बताउनुभएको छ । वि.सं. २००८ साल असार १ गते स्थापना भएको लोकसेवा आयोग ७५ औं वर्ष प्रवेश गरेको अवसरमा गोरखापत्र अनलाइनसँगको भिडियो संवादमा उहाँले सो विचार व्यक्त गर्नुभएको हो । आयोगले यो वर्षभरि हीरक महोत्सव विविध रचनात्मक कार्यगरी मनाउने भएको जानकारी पनि उहाँले दिनुभयो ।  विस २००७ मा देशमा प्रजातन्त्रको स्थापनासँगै निजामती कर्मचारीको नियुक्ति छुट्टै र स्वतन्त्र निकायबाट गर्ने उद्देश्यले वि.सं. २००८ असार १ गते  लोकसेवा आयोगको स्थापना भएको हो । स्थापना कालदेखि यस आयोगले निजामती सेवाका पदमा उपयुक्त उम्मेदवार छनाेट गर्ने कार्य गर्दै आएको छ । नेपालको संविधानमा निजामती सेवा, नेपाली सेना, नेपाल प्रहरी, सशस्त्र प्रहरी बल, नेपाल र अन्य सङ्घीय सरकारी सेवाको पदमा पदपूर्तिका लागि लिइने लिखित परीक्षा लोकसेवा आयोगले सञ्चालन गर्ने व्यवस्था छ। भर्ना प्रक्रियामा योग्यता, स्वच्छता र निष्पक्षतालाई प्राथमिकतामा राखिएको बताउँदै सदस्य राईले समान प्रकृतिका संस्थाको परीक्षा एकै पटक सञ्चालन गरिने बताउनुभयो । जस्तै, गोरखापत्र, रासस, रेडियो नेपाल र टेलिभिजन, प्रेस काउन्सिलजस्ता समान प्रकृतिका मिल्ने खालको पदमा एकै पटक परीक्षा सञ्चालन गर्ने आयोगको तयारी छ । युवाहरू विदेश पलायन हुने क्रम बढेकाले आयोगले विश्वविद्यालयको पाठ्यक्रमको पनि अध्ययन गर्ने भएको छ भने विद्यार्थीसँग पनि छलफल गर्ने योजना आयोगको बनाएको छ । कतिपय संस्थानले परीक्षा प्रणाली खर्चिलो भएका कारण परीक्षा नै सञ्चालन गर्न नसक्ने अवस्थामा छन् नि भन्ने प्रश्नमा उहाँले परीक्षाको खर्च र भर्ना प्रक्रियालाई अझै सरल, छिटो र मितव्ययी बनाउने आयोगको तयारी रहेको जानकारी पनि सदस्य राईले दिनुभयो । प्रस्तुत छ– लोकसेवा आयोग स्थापनाको ७५ वर्ष प्रवेशका अवसरमा आयोगका भावी कार्यदिशा, आधुनिक परीक्षा प्रणाली र युवा पुस्तालाई आकर्षण गर्ने के कस्तो तयारी छ भन्ने विषयमा आयोगका सदस्य वीरबहादुर राईसँग गोरखापत्र अनलाइनका लागि नारद गौतम, मनोजरत्न शाही र केशब गुरुङले गर्नुभएको भिडियो संवाद :  """
यस्तो छ आजको सागसब्जी र फलफूलको थोक मूल्य,"""काठमाडौँ,  असार६ गते ।  कालीमाटी फलफूल तथा तरकारी बजार विकास समितिले आजका लागि कृषि उपजहरूको थोक मूल्य निर्धारण गरेको छ । समितिका अनुसार प्रस्तुत सागसब्जी र फलफूलको अधिकतम थोक मूल्य निर्धारण गरिएको हो । गोलभेँडा ठूलो (नेपाली) प्रतिकिलो रु ७०, गोलभेँडा ठूलो (भारतीय) प्रतिकिलो रु ९५, गोलभेँडा सानो (लोकल) प्रतिकिलो रु ३१, गोलभेँडा सानो (टनेल) प्रतिकिलो रु ५०, आलु रातो भारतीय प्रतिकिलो रु ४४, आलु रातो (भारतीय) प्रतिकिलो रु ३५, आलु रातो (मुडे) प्रतिकिलो रु ३८, आलु सेतो प्रतिकिलो रु ३४, प्याज सुकेको (भारतीय) प्रतिकिलो रु ४३, गाजर (लोकल) प्रतिकिलो रु ६५, गाजर (तराई) प्रतिकिलो रु ५०, बन्दा (लोकल) प्रतिकिलो रु ३०, काउली स्थानीय प्रतिकिलो रु ८०, मूला रातो प्रतिकिलो रु ५०, सेतो मूला (हाइब्रिड) प्रतिकिलो रु २०, भन्टा लाम्चो प्रतिकिलो रु २५, भन्टा डल्लो प्रतिकिलो रु ४०, तने बोडी प्रतिकिलो रु ३०, मकै बोडी प्रतिकिलो रु ५० कायम भएको छ । यसैगरी, मटरकोसा प्रतिकिलो रु १५०, घिउ सिमी (लोकल) प्रतिकिलो रु ५५, घिउ सिमी (हाइब्रिड) प्रतिकिलो रु ४०, घिउ सिमी (राजमा) प्रतिकिलो रु १२०, टाटे सिमी मूल्य प्रतिकिलो रु ७०, भटमास कोसा प्रतिकिलो रु ११०, तीतो करेला प्रतिकिलो रु ३०, लौका प्रतिकिलो रु २५, परबर (लोकल) प्रतिकिलो रु ३५, परबर (तराई) प्रतिकिलो रु ४०, चिचिण्डो प्रतिकिलो रु ३५, घिरौला प्रतिकिलो रु ५०, झिगुनी प्रतिकिलो रु ४५, फर्सी पाकेको प्रतिकिलो रु ४५, फर्सी हरियो (लाम्चो) प्रतिकिलो रु ३५, हरियो फर्सी (डल्लो) प्रतिकिलो रु ३५, भिण्डी प्रतिकिलो रु ४५ कायम गरिएको छ । यस्तै, सखरखण्ड प्रतिकिलो ७०, पिँडालु प्रतिकिलो रु १००, स्कूस प्रतिकिलो रु ६०, रायोसाग प्रतिकिलो रु २५, पालुङ्गो साग प्रतिकिलो रु ४०, तोरीको साग प्रतिकिलो रु ३०, हरियो प्याज प्रतिकिलो रु १००, च्याउ (कन्य) प्रतिकिलो रु १८०, च्याउ (डल्ले) प्रतिकिलो रु ३५०, कुरिलो प्रतिकिलो रु ३००, निगुरो प्रतिकिलो रु ३० निर्धारण गरिएको छ । ब्रोकाउली प्रतिकिलो रु ७०, चुकुन्दर प्रतिकिलो रु ७०, सजिवन प्रतिकिलो रु १७०, रातो बन्दा रु ८०, जिरीको साग प्रतिकिलो रु १००, ग्याठकोभी प्रतिकिलो रु ७०, सौफको साग प्रतिकिलो रु ११०, पुदिना प्रतिकिलो रु ११०, इमली प्रतिकिलो रु १७०, तामा प्रतिकिलो रु १२०, तोफु प्रतिकिलो रु १४० र गुन्द्रुक प्रतिकिलो रु ३५० तोकेकोे छ । समितिले स्याउ (झोले) प्रतिकिलो रु २५०, स्याउ (फुजी) प्रतिकिलो रु ३००, केरा (दर्जन) रु १५०, कागती प्रतिकिलो रु १७०, अनार प्रतिकिलो रु ३५०, आँप (माल्द) प्रतिकिलो रु ७०, आँप (दशहरी) प्रतिकिलो रु ८०, अङ्गुर (हरियो) प्रतिकिलो रु २५०, अङ्गुर (कालो) प्रतिकिलो रु ३५०, तरबुजा (हरियो) प्रतिकिलो रु ४०, मौसम प्रतिकिलो रु २००, जुनार प्रतिकिलो रु २५०, भुइँकटहर प्रतिगोटा रु १९०, काँक्रो (लोकल) प्रतिकिलो रु ६०, काँक्रो (हाइब्रिड) प्रतिकिलो रु १८, रुखकटहर प्रतिकिलो रु ६०, मेवा (भारतीय) प्रतिकिलो रु १००, लिची (लोकल) प्रतिकिलो रु १९० निर्धारण गरिएको छ । यसैगरी, अदुवा प्रतिकिलो रु ११०, खुर्सानी सुकेको प्रतिकिलो रु ४२०, खुर्सानी हरियो प्रतिकिलो रु ४०, खुर्सानी हरियो (बुलेट) प्रतिकिलो रु ३०, खुर्सानी हरियो (माछे) प्रतिकिलो रु ३५, खुर्सानी हरियो अकबरे प्रतिकिलो रु २२०, भेडे खुर्सानी प्रतिकिलो रु ७०, धनियाँ प्रतिकिलो रु ५५, लसुन सुकेको चाइनिज प्रतिकिलो रु २००, लसुन सुकेको नेपाली प्रतिकिलो रु १७०, छ्यापी सुकेको प्रतिकिलो रु २००, छ्यापी हरियो प्रतिकिलो रु १२०, ताजा माछा (रहु) प्रतिकिलो रु ३३०, ताजा माछा (बचुवा) प्रतिकिलो रु ३२०, ताजा माछा (छडी) प्रतिकिलो रु २४०, राजा च्याउ प्रतिकिलो रु ३०० र सिताके च्याउ प्रतिकिलो रु ९०० तोकेको छ । रासस """
बुद्धिचालमा पुरुषोत्तमको एकल अग्रता,"""काठमाडौँ, असार ५ गते । काठमाडौँ महानगरपालिका वडा नं २७ को आयोजनामा सञ्चालन भइरहेको श्रीमती मंगलादेवी सिंह स्मृति फिडे रेटिङ बुद्धिचाल प्रतियोगितअन्तर्गत दोस्रो दिन पाँच चरणको खेल सम्पन्न भएका छन् । दोस्रो संस्करणको बुद्धिचाल स्पर्धामा काठमाडौँका युवा खेलाडी सीएम पुरुषोत्तम सिलवाल सबै प्रतिद्वन्दीलाई पराजित गर्दै पूर्ण पाँच अङ्ककासाथ एकल अग्रता हासिल गर्न सफल हुनुभएको छ । गत महिना श्रीलङ्कामा सम्पन्न वेस्टर्न एसियन एमेच्योर चेस प्रतिस्पर्धामा नेपाललाई रजत पदक दिलाउनुभएका उदियमान खेलाडी सीएम पुरुषोत्तमले क्रमश: हार्दिक पन्त, रामकृष्ण महर्जन, महेन्द्रकुमार साम्बा हाम्फे, शैलेन्द्र न्यौपाने र सीएम नवीन तण्डुकारलाई पराजित गर्नुभएको छ । प्रतिस्पर्धामा तीनजना खेलाडीहरूले समान ४.५ अङ्क जोडेर संयुक्त दोस्रो स्थानमा रहन सफल हुनुभएको छ । जसमा मकवानपुरका एफएम क्षितिज भण्डारी, झापाका प्रकाशचन्द्र नेपाल र ललितपुरका सुरज महर्जनले पुरुषोत्तमलाई पछ्याउनुभएको छ । क्षितिजले पाँचौँ चरणमा प्रकाशचन्द्रसँग बराबरी खेले भने चौथो चरणको खेलमा खोटाङका धिरेन राई र तेस्रो चरणमा काठमाडौँका कुशल बेलबासेमाथि जित निकाल्नुभयो । पाँचौँ चरण बराबरी खेल्नुभएका प्रकाशले तेस्रो र चौथो चरणमा स्याङ्जाका सुशील सुवेदी र काठमाडौँका जनार्दन श्रेष्ठलाई पराजित गर्नुभएको छ । यसैगरी ललितपुरका सुरज महर्जनले तेस्रो, चौथो र पाँचौँ चरणमा क्रमशः अशोकमोहन श्रेष्ठ, सन्देश श्रेष्ठ र कमल श्रेष्ठलाई पराजित गर्नुभएको छ । ज्याठास्थित अन्नपूर्ण उच्च माविको सभाहलमा जारीप्रतियोगितामा काठमाडौँका जनार्दन श्रेष्ठ, सीएम नवीन तण्डुकार, खोटाङका धिरेन राई, काभ्रेका राहुल चौप्रधान, दोलखाका आशिष फुयाल, झापाका राजन सुवेदी र काठमाडौँकै सीएम भगवती प्रसाद शर्माले समान ४.४ अङ्क बटुलेर संयुक्त तेस्रो स्थानमा उभिन सफल हुनुभएको छ । त्यस्तै महिलातर्फ भर्खरै सम्पन्न भएको नेशनल जुनियर विजेता रिया श्रेष्ठले तीन अङ्क जोडेर अग्रता लिनुभएको छ । रियासँगै समान तीन अङ्क प्राप्त गर्नेमा प्रतिमा बास्कोटा, शान्ति धिमाल र ओमन नेशनल च्याम्पियन सिन्दिरा जोशी हुनुहुन्छ । स्वीस लिग प्रणाली अनुसार नवौँ चरणसम्म हुने प्रतियोगितामा विजेताले २५ हजार, उपविजेताले २० हजार र तृतीय स्थान प्राप्त गर्ने खेलाडीले १५ हजार रुपियाँ पुरस्कार हात पार्ने छन् । प्रतियोगितामा कूल नगद पुरस्कार एक लाख ४५ हजार रहेको छ। """
त्रिशुल जात्रा,"""काठमाडौँ, असार ६ गते । पशुपति मन्दिर परिसरमा बिहीबार गरिएको ऐतिहासिक त्रिशुल जात्रा । नेपाल भाषाामा मचाति जात्रा भनिने यो जात्रा पशुपति क्षेत्रका वछलेश्वर र वज्रघरमा राखिएको विशेष प्रकारको रथमा कुमार गणेश रूपी बालकलाई त्रिशुलले साङ्केतिक छेदन गरेर रथमा राखेर भक्तजनबाट रथ बोकेर परिक्रमा गरिन्छ । जयबागेश्वरको खटमा एक कुमार र दुई कुमारी रहन्छ । """
योगले बनाउँछ निरोग,"""गत एघार वर्षदेखि अन्तर्राष्ट्रिय योग दिवस बडो उत्साहका साथ मनाउँदै आइरहेका छौँ । निःशुल्क अथवा अति नै न्यून खर्चमा शरीरभित्र रहेका अनेकौँ रोगको उपचार यसबाट सहजै रूपमा सम्भव भएकाले यसप्रति आकर्षण बढ्दै गएको छ । नियमित रूपमा योग गर्नाले रोगको सम्भावनालाई नै समाप्त गर्न सकिन्छ । योगको माध्यमबाट विश्वका करोडौँ मानिस लाभान्वित भएका छन् । वर्तमान अवस्थामा योगिक विज्ञान जति महत्वपूर्ण साबित भइरहेको छ, यसअघि यो यति बढी महत्वपूर्ण थिएन । वर्तमान अवस्थामा हामीसँग विज्ञान एवं प्रविधिका तमाम साधन उपलब्ध छन्, जो विश्वको निर्माण एवं विध्वंस दुवै गर्न सक्षम छ र गरिरहेको छ पनि । यस्तो अवस्थामा यो निकै महत्वपूर्ण हुन जान्छ कि हामीलाई जीवनप्रति जागरुकता एवं यस्तो भाव कायम रहोस् ताकि हामी प्रत्येक प्राणीमा आफ्नै शरीरको अंश रहेको अनुभूति गर्न सकौँ । यदि मानव जाति आफ्नो जीवनमा एकात्मकतालाई तथा जीवनको योगलाई सम्झिरहेका छन्, त्यसको अनुभूति गरिरहेका छन् भने विश्वमा अवश्य पनि ठुलो परिवर्तन आउन सक्ने छ । जीवनप्रतिको आफ्नो दृष्टिकोणमा परिवर्तन ल्याउन, व्यापकतामा कमी ल्याएर मात्रै मानव जातिका सबैखालै समस्याको समाधान सम्भव छ । मानव कल्याण एवं आत्मिक विकासको दिशामा यसले ठुलो परिवर्तन ल्याउने निश्चित छ । योगमा तनावरहित मस्तिष्क एवं स्वस्थ शरीरको मूल तत्व केन्द्रित रहेको हुन्छ । योग भनेको जोड्नु हो । योगले प्रेम, अहिंसा करुणा एवं सबैलाई सँगसँगै लिएर अगाडि बढ्ने भाव आफूमा केन्द्रित गरेको हुन्छ । आन्तरिक एवं आत्मिक विकास तथा मानव कल्याणसँग जोडिएको विज्ञान हाम्रो भावी पुस्ताका निम्ति ठुलो निधि साबित हुन सक्छ । योग हाम्रो विरासत हो । नेपाल एवं भारत दुई छुट्टा छुट्टै स्वतन्त्र अस्तित्वको देश अवश्य पनि छन् तर हिन्दु धर्म, संस्कृति, पुराण, वेद, उपनिषद्, देवी देवता, तीर्थस्थल महान् ऋषिमुनिहरू हाम्रा निम्ति एक समान पुजनीय, आदरणीय एवं प्रातः स्मरणीय छन् । योगको बारेमा विश्वजगत्लाई अवगत गराउने काम विगतमा पनि नभएका होइनन् तर त्यो साह्रै सीमित थियो । भारतका प्रधानमन्त्री नरेन्द्र मोदीले जब आफ्नो अमेरिकाका यात्रा दौरान तथा संयुक्त राष्ट्रसङ्घमा योगको महत्वबारे विश्वजगत्लाई राम्ररी सम्झाउने काम गरे अनि यसले विश्वव्यापी मान्यता हासिल ग¥यो । इस्लामिक देशसहित विश्वका झन्डै दुई सय देशले अन्तर्राष्ट्रिय योग दिवस मनाउँदै आएका छन् । साउदी अरब र इरान जस्ता कट्टर इस्लामिक देशहरूमा पनि राजकीय स्तरबाट यसको आयोजना भइरहेका छन् । हाम्रो महान् ऋषिमुनिप्रति पनि हामीले कृतज्ञता ज्ञापन गर्नु उचित हुने छ । सनातन धर्म एवं चिन्तन पद्धतिले विश्व समुदायलाई धेरै थोक दिएको छ । जसमा योग, शाकाहारी जीवनशैली, सत्य, अहिंसाको प्रयोग जस्ता विषय पनि छन् । गणित, विज्ञान एवं खगोलको क्षेत्रमा पनि यसले विश्वजगत्लाई धेरै थोक दिएको छ । योग शरीर एवं मनलाई स्वस्थ राख्ने एउटा वैज्ञानिक माध्यम हो । भनिन्छ मार्सल आर्टका जनक पनि हिन्दु र बौद्ध सन्त नै थिए । हिन्दु संस्कृति जस्तै युनान, मिश्र, अरब एवं अनेकौँ संस्कृतिले विश्वजगत्लाई केही न केही अमूल्य निधि प्रदान गरेको छ । शून्य र दशमलवको प्रयोगको थालनी पनि यहीबाट भएको हो । योगका सूत्रमा आस्था एवं अन्धविश्वासका निम्ति ठाउँ छैन यो पनि गणित र विज्ञान जस्तै प्रयोगमा आधारित छ । प्रयोगबाटै विश्वास गर्न सकिन्छ । दर्शन एवं विज्ञान सङ्कीर्ण हुनै सक्दैन । योग परम स्वास्थ्यको विज्ञान हो तथा अनन्तको दर्शन पनि हो । अस्तित्व असीमित एवं अनन्त छन् । हामी सबै एकाइ मात्रै हो जबकि अस्तित्व सम्पूर्ण । एकाइ हुनु दुःख हो भने अनन्त हुन आनन्द हो । योग एकाइमा आनन्दको अनुभूति हुने गर्छ । योगको सोझो अर्थ हो जोड्नु । पतञ्जली (इसापूर्व १८४–१८५) ले योग सूत्र लेखेका थिए तर योग पतञ्जलीभन्दा पनि प्राचीन हो । मनुस्य एवं ब्रह्माण्डको एकात्मक दर्शनको यो विज्ञान भारत वर्षबाटै सुरु भएको हो । विश्वका अनेकौँ देशले यसलाई अपनाउने काम गरे तथा यसलाई योगको ठाउँमा योगा भन्ने गरे । योग विज्ञानले अन्तर्राष्ट्रिय महत्व एवं मान्यता पाउनुबाट यस क्षेत्रले खुसी मनाउनु पर्ने हो । योगको विस्तार एवं प्रभावसँगै यस क्षेत्रको महत्व पनि बढ्ने छ । मीमांसा, न्याय वैदेशिक साङ्ख्य वेदान्त एवं योग भारत वर्षका सात प्राचीन दर्शन हुन् । बुद्ध र जैन दर्शनको थालनी पनि यहीबाट भएको हो तर साङ्ख्य एवं योग प्राचीन दर्शन हो । स्वस्थ शरीर एवं एकाग्र मन आदिम अभिलाषा हो । शायद त्यही भएर वैदिक ऋषिहरू काम गर्दा गर्दै एक सय वर्षसम्म बाँच्ने अभिलाषा गर्दथे । जुन २१ का दिन पृथ्वीमाथि सूर्यको उपस्थिति निकै लामो समयसम्म हुने गर्छ । सम्भवतः यिनै कारणले होला यसै दिनलाई अन्तर्राष्ट्रिय योग दिवस मनाउने निर्णय राष्ट्रसङ्घले गरेको हुन सक्छ । यस भन्दाअघि सन् २०११ मा भारतको दक्षिणी प्राप्त बेंगलुरुमा विश्वका केही योग गुरुको बैठकमा पनि २१ जुनका दिनलाई योग दिवसको रूपमा मनाउने निर्णय गरिएको थियो । सूर्यलाई ऊर्जाको सबैभन्दा ठुलो एवं अक्षयस्रोत मानिन्छ । पृथ्वीमा उसको लामो उपस्थितिले त्यस दिन सबैभन्दा बढी ऊर्जाको स्रोत प्राप्त हुने विश्वास गरिन्छ । हामी आफ्नो योगको पद्धति एवं त्यसको परिणामलाई सोझो रूपमा ऊर्जासँग जोडेर हेर्ने गर्दछौँ । जबकि यथार्थमा योगको अर्थ त जोड्नु हुन्छ । ऊर्जामा वृद्धिको पहिलो सिद्धान्त हो, कसैसँग जोडिनु तथा अन्यलाई समेत जोड्नु । जसमा जति जोडिने तथा जोड्न सक्ने योग्यता हुन्छ त्यो त्यति नै क्षमतावान् पनि कहलिन्छ । ऊर्जामा वृद्धिका निम्ति मात्रै जोडिनु नै पर्याप्त होइन । त्यसलाई दिशा र गतिको पनि आवश्यकता पर्छ । एक आपसमा जोडिनेको दिशा पनि एउटै हुनु पर्छ । जोड्नु त्यतिबेला मात्रै सम्भव हुन सक्छ, जब दुवैको दिशामा एउटा मात्रै रहेको हुन्छ । जोडिएपछि दिशा भिन्दाभिन्दै भयो भने ऊर्जाको क्षरण मात्रै हुन्छ । योगको मूल उद्देश्य व्यक्तिको शारीरिक, मानसिक एवं आत्मिक ऊर्जामा वृद्धि गरी व्यक्तिलाई त्यसको क्षमताको उच्चतम विन्दुसम्म पु¥याउनु हो । यसका निम्ति योग दिशा तथा जोड्नुको सिद्धान्तलाई सँगसँगै लिएर हिँड्ने गर्छ । योग मुख्यतः शरीर, मन एवं आत्मा यी तीनलाई कुनै एउटा निश्चित विन्दुसम्म एकजुट गर्ने प्रक्रिया पनि हो । ऊर्जाका हाम्रा यी तीनवटै उत्पादन केन्द्र बेग्लाबेग्लै दिशामा काम गरिरहेका हुन्छन् तर योग तीन वटैलाई प्राप्त भइरहेको हुन्छ । योगमा मनलाई प्राण (श्वास) सित सामन्जस्य स्थापित गरिन्छ । यसको परिणामस्वरूप व्यक्ति न केवल शारीरिक, मानसिक एवं आत्मिक रूपमा बढी प्रबल हुन जान्छन्, अपितु तिनको शारीरिक स्वास्थ्यमा पनि वृद्धि हुने गर्छ । जब व्यक्ति यी तीन वटै माथि नियन्त्रण स्थापित गरी यीमध्ये कुनै पनि काममा आफूलाई लगाउने गर्छ अनि कार्यको गुणस्तर तथा सङ्ख्याको दृष्टिमा पनि कैयौँ गुणा वृद्धि हुन जान्छ । यो नै सूर्यको ऊर्जा एवं योगको पद्धति सँगको सम्बन्ध पनि हो । आममान्यता यही रहिआएको छ कि महर्षि पतञ्जलीले नै आधुनिक योगको आधार खडा गरेका थिए तर बृहतारण्यक उपनिषद्मा पनि श्वासमाथि नियन्त्रण गर्ने विषयमा विस्तार पूर्वक वर्णन गरिएको पाइन्छ । हाम्रा पुर्खाहरूले अशान्त मनलाई शान्त पार्नका निम्ति यस पद्धतिको आविष्कार गरेका थिए । वर्तमान अवस्थामा विश्वका चिकित्साशास्त्री वर्तमानको जीवनशैलीलाई प्रत्येक रोगको कारण मानेका छन् तर यसको सरल समाधान भनेको योग नै हो । योगले विश्वव्यापी मान्यता प्राप्त गरेको छ । योग हाम्रो धरोहर हो र यसमाथि हामीले गर्व गर्न सक्नु पर्छ । बेरोजगार युवाका निम्ति यो एउटा नयाँ अवसर पनि साबित हुन सक्छ । कठिन परिश्रम गरेर विदेशमा केही सीमित पैसा कमाउनुभन्दा मान सम्मानसहित काम पाउने गरी काम गर्नुमा के को लाज र सङ्कोच ? योगलाई अन्य धर्मावलम्बीले आत्मसात् गरी यसबाट लाभ उठाउन सक्छन् । भाषा, बोली, पहिरन, पानी, जमिन तथा जीवनको कुनै धर्म हुँदैन । ११ डिसेम्बर २०१४ मा संयुक्त राष्ट्रसङ्घको महासभाले आफ्नो प्रस्तावमा भनेको छ, ‘योग मानव स्वास्थ्य एवं स्वस्थ जीवनशैलीको बारेमा समग्र दृष्टिकोण व्यक्त गर्छ । यसबाट हुने लाभको प्रसार विश्वको जनसङ्ख्याका निम्ति कल्याणकारी साबित हुने छ ।’ संयुक्त राष्ट्रसङ्घका तत्कालीन महासचिव वान की मुनले पनि योग विचार तथा कर्मको अदभूत सामञ्जस्य भएको तथा स्वास्थ्यका लागि आवश्यक भएको बताउनुभएको थियो । योगबाट शान्ति एवं विकासमा योगदान मिल्छ । यसले मानिसलाई तनावमुक्त गर्छ । उहाँले सबै सदस्य देशसँग योगको प्रोत्साहनका लागि सहयोग गर्न अनुरोध पनि गर्नुभएको थियो । विश्वका अनेकाँै देश तथा विश्वविद्यालयमा अनुसन्धानमार्फत यो सिद्धान्त प्रतिपादित गरिएको छ कि योग शारीरिक स्वास्थ्य, मानसिक तनावबाट बचाउ गर्नुका साथै मानसिक शान्ति प्रदान गर्नमा पनि सक्षम छ । विश्वप्रसिद्ध उमेरिकी वोस्टन विश्वविद्यालयको स्कुल अफ मेडिसिनद्वारा मई २०१२ मा प्रकाशित मेडिकल हाइपोथिसिस जर्नलमा यो प्रतिपादित गरिएको थियो कि पुरानो रोग तथा दुर्घटनापश्चात् सामान्य हुने तनाव मुक्तिका निम्ति योग निकै प्रभावशाली साबित हुन सक्छ । किनभने योग ‘सेंटुल नर्भस सिस्टम’ को आधार मानिएको तन्तीका भेगर्स नर्वलाई प्रचुर मात्रा ऊर्जा प्रदान गर्छ । त्यसै गरी हार्वर्ड विश्वविद्यालयको एक अनुसन्धानले पनि योगलाई यस्ता स्वास्थ्यजन्य रोगको समाधानमा सर्वाधिक सक्षम मानेको छ । योगले एक किसिमको पश्चिमेली मानसिकताबाट प्रभावित तथा कथित आधुनिक सोचको तीन आयामलाई बदलिदिन्छ जस्तो कि पश्चिमेलीहरूको विचारमा शारीरिक समस्याका समाधान बाहिरबाट हुन्छ भने मान्यता राख्छ । जबकि योगले के सिकाउँछ भने यसको समाधान मुख्यतः शरीरको भित्रबाट हुन्छ । हामी सङ्घर्ष गरेर मात्रै सुख शान्ति हासिल गर्न सक्छौँ तर योगको अनुसार प्रकृतिसँग तादात्मय स्थापित गरेर पनि हामी सुख एवं शान्ति प्राप्त गर्न सक्छाैँ । मानसिक व्यवस्था कायम गरी रोग स्वस्थ रहनका निम्ति रोगको उपचार गर्नुपर्ने मान्यता विपरीत एउटा निश्चित शारीरिक एवं मानसिक व्यवस्था कायम गरी रोगलाई लाग्न दिनबाट नै धेरै हदसम्म रोक्न सकिन्छ । एक किसिमले योग एउटा यस्तो माध्यम हो, जसले बिनाधन खर्च व्यक्तिलाई स्वस्थता प्रदान गर्न सक्छ । यो समाजका निर्धन वर्गका निम्ति वरदान साबित हुन सक्छ । सनातन धर्म संस्कृतिको सार्थक उपयोग हाम्रा निम्ति सफ्ट पावर पनि साबित हुन सक्छ । """
विपत् व्यवस्थापनमा अर्जुनदृष्टि,"""केही दिनअघि विपत् व्यवस्थापन र पूर्वतयारीबारे छलफलमा सहभागी हुने अवसर मिलेको थियो । छलफलमा काठमाडौँ उपत्यकाभित्र रहेका विपत् व्यवस्थापनमा सरोकार राख्ने निकाय र प्रभावित क्षेत्रका प्रतिनिधिको समेत उल्लेख्य सहभागिता थियो । विगतबाट पाठ सिक्न सहभागीले पटक पटक गरेको अनुरोध सुन्दा लाग्थ्यो गत मनसुनमा भोगेको विपत् जोकोहीले बिर्सन सकेको छैन । उपस्थित स्थानीय व्यवसायीले आफ्ना भोगाइ एकपछि अर्को गर्दै सुनाउने क्रम चलिरह्यो । बल्खु तरकारी बजारबाट प्रतिनिधित्व गर्न एक जना स्थानीयले पूर्वतयारी र उद्धारमा समन्वयको अभाव भएको विषय जोडतोडले बताउनुभयो । सीमित स्रोतसाधन, हेर्दाहेर्दै सामान बाढीले बगाएर लगेका कैयौँ दृश्य सञ्चार माध्यममार्फत सबैले देख्यौँ । “कसलाई भन्ने के गर्ने हामी अत्तालियौँ, बाढी पसल हुँदै बगेको छ । सामान बगायो, सुरक्षित ठाउँतर्फ निस्किनै समय लाग्यो यस पटक जोखिम सँघारमा आइपुग्यौँ । विगतको गल्ती नदोहिरियोस्,” प्रभावित क्षेत्रका बासिन्दाको यो भोगाइ र गुनासो एउटा प्रतिनिधि आवाज मात्रै हो । सुरक्षा निकायको छेउमै किन उपत्यकामा पनि क्षतिका घटना धेरै भए । उद्धारमा ढिलाइ, दक्ष जनशक्तिको कमी हरेक पटकको विपत्मा सामना गरिरहेकै विषय हुन् । झ्याप्ले खोलामा भएको त्यो भयानक घटना, समयमै उद्धार हुन सकेको भए क्षति कम हुन्थ्यो । घटनास्थलसम्म पुग्नै समय लाग्यो, जसका कारण दर्जनौँ  यात्रु आफैँ सवार सवारीसाधनमाथि खसेको लेदोले पुरिएर मृत्युवरण गर्नु पर्‍यो । उपत्यका प्रवेश गर्न मुख्य नाका हुन् वा काठमाडौँ खाल्टो समस्याको चाङ यत्रतत्र छ । गत वर्षको मनसुनलाई स्मरण गर्न हो भने सहजै अनुमान लगाउन सकिन्छ कि बल्खु क्षेत्रका स्थानीयले सुनाएको भोगाइ होस् अथवा झ्याप्ले खोलाको त्रासदीपूर्ण घटना, । उद्धारमा कठिनाइ छ । पर्याप्त उपकरणको अभाव छ । यो सबै हुँदाहुँदै पनि सरकारले आफूसँग भएका स्रोतसाधनलाई चलायमान बनाउन प्रयत्न पछिल्ला केही वर्षामा बढाए पनि पर्याप्त भने छैन । उपत्यकामा जुन हिसाबले संरचना निर्माण भएका छन्, विपत्मा हुने क्षतिको मुख्य कारक यहाँका संरचनालाई पनि लिन सकिन्छ । पछिल्लो समयमा उपत्यका भएर बग्ने जे जति खोला, नदी छन् । ती साँघुरिँदै गएका छन् । खोलाको बहाबभन्दा साँघुरो पारिएको छ । अधिकांश खोला किनारको भाग खुम्चाइएको छ । खोला किनारका जमिन कतै बगैँचा त कतै खेलकुद प्रयोजनका लागि उपयोग भएका छन् । खोलाले ओगटेको क्षेत्रलाई खेल मैदान वा क्लबमा परिणत गरिएको छ । किन यस्तो गरियो, कसलाई खुसी बनाउन यो सबै गरिँदै छ भन्ने छुट्टै विषय बन्न सक्ला । गत वर्षको विपत्जन्य घटनामा आकलन नै नगरिएको क्षति नेपालले भोगेको छ । उपत्यकाको समस्या पृथक् छ । काठमाडौँ उपत्यकामा भएका खोलानाला साँघुरा बनाइनु नै यहाँको बाढीको पहिलो कारण भन्नेमा दुईमत छैन । पानीको पर्याप्त निकास छैन । बर्सातको समयमा जुन तीव्रताका साथ पानी बगेर आउँछ, त्यसले आफ्नो स्थान खोज्छ । जसको फलस्वरूप नदी बस्तीमा प्रवेश गर्छ । खोला अतिक्रमण हुँदाको प्रभाव हो यो । यस वर्ष पनि मनसुन सुरु भइसकेको छ । यतिबेला सबैको चासोको विषय यही नै बन्नु पर्छ । गत वर्षको मनसुन पछिल्ला ५४ वर्षयताकै अत्यधिक वर्षा भएको भनिएको छ । बागमती, कोशी र मधेश प्रदेशमा अन्यको तुलनामा बढी असर पुगेको थियो । २४७ नेपाली नागरिक, तीन विदेशीसहित २५० जनाको ज्यान गएको थियो भने ११७ जना घाइते भएका थिए । १८ जना बेत्ता भएको अभिलेख विपत् व्यवस्थापन प्राधिकरणसँग छ । नेपालमा मनसुनजन्य जोखिमको पछिल्लो आकडा हेर्ने हो भने डुबान, बाढीको तुलनामा पहिरोका कारण मर्नेहरूको सङ्ख्या बढेको देखिएको छ । मानवीय क्षतिसँगै बर्सेनि भौतिक संरचनामा पनि उत्तिनै क्षति पुगेको छ । गत वर्षको मनसुनमा मात्रै १४५ बढी पुलमा क्षति भएको थियो भने २६० वटा शैक्षिक संस्था प्रभावित भएका थिए । ५० बढी स्वास्थ्य संस्थामा बाढीको असर परेको थियो । गत वर्षकै तथ्याङ्क हेर्ने हो भने पाँच हजार ९१६ घरधुरी पूर्ण रूपमा क्षति भएका थिए भने १२ हजार बढी घरमा आंशिक क्षति पुगेको प्राधिकरणको तथ्याङ्कमा छ । १० हजार ८०७ परिवार विस्थापित नै हुनु पर्‍यो । १८ हजारभन्दा बढी परिवार मौसमजन्य जोखिमबाट प्रभावित भएको आँकडा सरकारसँग छ । अविरल वर्षाले तराईमा डुबान, सहरी क्षेत्रमा खोला नै बस्तीमा प्रवेश गर्छ भने पहाडी र हिमाली भेगमा पहिरोको जोखिम हरेक वर्ष बढ्दो छ । नेपाल विश्वमा उच्च विपत् जोखिम भएका मुलुकमा पर्छ । जलवायु परिवर्तनका दृष्टिले जोखिमयुक्त मुलुकको अग्रपङ्क्तिमा छ । नेपालमा विभिन्न प्रकारका विपत्का कारण वर्षमा नौ सयभन्दा बढी व्यक्तिको ज्यान जाने गरेको छ । मनसुन भित्रिएसँगै विषयविज्ञ र सरोकार राख्ने विभिन्न निकायसँग छलफल र अन्तर्क्रियाले तीव्रता पाएको देखिए पनि आमजनमानसले भने समन्वय अभावमा क्षति बढ्ने गरेको गुनासो गर्दै आइरहेका छन् । गाउँपालिका राष्ट्रिय महासङ्घ अध्यक्ष रमेश ढकालका अनुसार स्थानीय तहमा कर्मचारीसँग भेट नै हुँदैन । उहाँ भन्नुहुन्छ, “जब विपत् सुरु हुन्छ, कर्मचारी नभेटिने समस्या धेरै पटक भोगेका छौँ । आवश्यक सामग्री उपकरण चाहियो भन्यौँ भने माइनटमा कसले हस्ताक्षर गर्न भन्ने प्रक्रियामै ढिलाइ भएका तिता अनुभव छन् ।” गत वर्षकै कुरा गर्न हो भने पनि उपत्यकाभित्रै उद्धारका लागि प्रशस्तै डुङ्गा आवश्यक परेको थियो तर सीमित सङ्ख्यामा मात्रै हुँदा उद्धारमा समस्या देखियो । यो एउटा प्रतिनिधि घटना हो । कति स्थानमा स्रोतसाधन भएर पनि ती साधन चलाउने चालक तथा प्राविधिक नै नभएका कारण सम्भावित जोखिमलाई कम गर्न ढिला भयो । यी र यस्ता देख्दा सामान्य लाग्ने तर उद्धारको समयमा नभई नहुने प्रविधि र उपकरणतर्फ पनि समयमै ध्यान दियो भने क्षति कम गर्न सकिन्छ । नेपाल एसोसिएसन अफ र्‍याफ्टिङ एजेन्सी (नारा) ले सरकारलाई यसमा सहयोग गर्न आफूहरू तयार रहेको र उद्धार प्रयोजनका लागि आफ्नो समूह तालिम उपलब्ध गराउन तयार भएको भनेर चासो व्यक्त गर्दैं आएको छ । विपत्मा निजी क्षेत्रलाई पनि सरकारले सँगै हातेमालो गरेर अघि बढ्ने हो भने प्रतिकार्य उपयोगी बन्न सक्छ । विपत्पूर्व नै यसतर्फ पनि ध्यान दिने हो भने विगतमा भएको गल्ती कम गर्न सकिन्छ । भौगोलिक बनोटका कारण उद्धार राहत र पुनस्र्थापना हिजोका दिनमा चुनौतीपूर्ण थियो भने अहिले झनै जोखिम बढेको छ । कतिपय सड्क र पुल नै पुनर्निर्माण भइसकेका छैनन् । उद्धारका लागि यस वर्ष थप चुनौती भएकाले अझै बढी सतर्कता अपनाउन हुन जरुरी छ । मौसम पूर्वानुमान महाशाखाको यस वर्षको प्रक्षेपण अनुसार गत वर्षको तुलनामा यस वर्ष अझै बढी पानी पर्ने र तापक्रम पनि बढ्न सक्ने भनिएको छ । त्यसैले पनि सर्तकता अपनाउन आवश्यक छ । प्राकृतिक विपत्लाई कम नसम्झौँ । विपत् पूर्वसूचना प्रणालीलाई विश्वास गरौँ । त्यसरी प्राप्त भएका सूचनालाई पछ्याउँदै सुरक्षित स्थानतर्फ जान सबैलाई सचेत पनि बनाउँ । सम्भावित खतरा देखिएको स्थानबाट अन्यत्र सुरक्षित स्थानमा जान भएका अनुरोध पालना गर्नु भनेको व्यक्तिको आफ्नै सुरक्षाका लागि हो भन्ने हेक्का राखौँ । त्यस्ता सार्वजनिक भएका आधिकारिक सूचनालाई पछ्याउनु प्रभावकारी हुन्छ । आधिकारिक सूचनालाई बेवास्ता गरेका कारण मानवीय क्षति धेरै भएको विगतका घटनाबाट पाठ सिक्न विज्ञले गरेको अनुरोध स्वीकार गरौँ । बाढी र पहिरोका जोखिम भएका क्षेत्रमा विगतमा सरकारले टेलिकमसँगको सहकार्यमा विपत् प्रभावित क्षेत्रका स्थानीयलाई एकै पटक एसएमएस पठाएर जोखिमबारे पूर्वसूचना गर्दै आएको थियो । यसरी पठाएको सूचना प्रभावकारी नदेखिएको स्वयम् विज्ञहरूले नै बताएका छन् । ग्रामीण भेगमा फोनमा कसले के म्यासेज पठायो भनेर हेर्न फुर्सद नहुन पनि सक्छ । यस्ता सन्देशको प्रभावकारिता कम हुने भन्दै यो पटक सरकारले सूचना पठाउनुभन्दा एकै पटक साइरन जसरी नै तत्काल सम्भावित जोखिम भएका क्षेत्रमा फोन कल गर्न प्रणाली निर्माण गर्न नेपाल टेलिकम र एनसेलसँग तयारी भए पनि अन्तिम समयमा यसको प्रक्रिया लामो र कठिन भएका कारण तत्कालका लागि असम्भव देखिएको विपत् व्यवस्थापन प्राधिकरणका कार्यकारी प्रमुख ई. दिनेशप्रसाद भट्टको भनाइ छ । विगतमा जसरी नै प्रभावित क्षेत्रका नागरिकको मोबाइलमा सम्भावित जोखिम र यससम्बन्धी सूचनाको एसएमएस जाने छ । यसले गर्दा जोखिम भएको क्षेत्रबाट तत्काल सुरक्षित स्थानतर्फ जान सकियोस् । यो सूचना प्रणालीलाई सकेसम्म उपयोगी बनाउन सम्बद्ध निकायसँग पनि गृहकार्य हुनु पर्छ । जुनै बेला पनि चनाखो हुनुपर्ने हुन्छ । जसले गर्दा मानवीय जोखिम कम गर्न सकिन्छ र प्रभावित पनि सुरक्षित स्थानतर्फ जान सम्भव हुन्छ । यस वर्षको मनसनुजन्य विपत्बाट देशभर करिब चार लाख ५७ हजार १४५ घरधुरीका १९ लाख ९७ हजार ७३१ जनसङ्ख्या प्रभावित हुने आकलन गरिएको छ । जल तथा मौसम विज्ञान विभागले यस वर्षको मनसुनको समयमा देशका अधिकांश स्थानमा सरदरभन्दा बढी वर्षा हुने सम्भावना बताएको छ । त्यसैले सबैलाई सर्तक हुन अनुरोध गर्दै आएको छ । विज्ञको प्रक्षेपणलाई ध्यान दिउँ । घटना हुनुअघि नै सतर्कता अपनाऊँ ।  """
नेपाल–पाकिस्तान संसदीय मैत्री समूहसँग भेटवार्ता,"""काठमाडौं, असार ५ गते । नेपालका लागि पाकिस्तानका राजदूत अबरार एच. हाश्मीले आज संघीय संसदअन्तर्गत गठित नेपाल–पाकिस्तान संसदीय मैत्री समूहसँग भेटवार्ता गर्नुभएको छ । उहाँले दुई देशबीचको ऐतिहासिक सम्बन्ध, वर्तमान सहकार्य र भविष्यका सम्भावनाबारे जानकारी गराउनु भयो। अन्तरक्रियामा मैत्री समूहका सांसद, नेपालस्थित पाकिस्तान दूतावासका कूटनीतिक अधिकारी तथा नेपाल–पाकिस्तान मैत्री तथा सांस्कृतिक संघका प्रतिनिधिहरूसमेतको उपस्थिति थियो। भेटका क्रममा राजदूत हाश्मीले पाकिस्तान र नेपालको दीर्घकालीन, आत्मीय र सौहार्दपूर्ण सम्बन्धप्रति प्रसन्नता व्यक्त गर्दै साझा सांस्कृतिक सम्पदा, आपसी सम्मान र क्षेत्रीय सन्निकटताको आधारमा सम्बन्ध थप विस्तार गर्न पाकिस्तान प्रतिबद्ध रहेको बताउनुभयो। उहाँले व्यापार, पर्यटन, शिक्षा, स्वास्थ्य, संस्कृति, जलवायु अनुकूलन, जनस्तरीय सम्बन्ध तथा क्षेत्रीय शान्तिका क्षेत्रहरूमा द्विपक्षीय सहकार्यको थप सम्भावनाबारे प्रकाश पार्नुभयो। साथै, पाकिस्तानको वर्तमान आर्थिक स्थिति र क्षेत्रीय परिवेशबारे समेत जानकारी गराउँदै दक्षिण एशियामा शान्ति, स्थायित्व र समृद्धिको पक्षमा पाकिस्तानले राख्दै आएको दृष्टिकोण प्रस्तुत गर्नुभयो। राजदूतले नेपाली सांसदद्वारा संसदीय कूटनीति र संस्थागत सम्बन्ध विस्तारमा देखाउनु भएको रुचिप्रति कृतज्ञता व्यक्त गर्दै त्यसले दुई देशबीचको विश्वास र समझदारी अझ प्रगाढ हुने विश्वास व्यक्त गर्नुभयो। मैत्री समूहका सांसदले नेपालप्रति पाकिस्तानले गर्दै आएको सहयोगप्रति धन्यवाद व्यक्त गर्नुभयो। उहाँहरूले दुई देशबीच कुनै पनि अवरोधरहित, स्पष्ट र सकारात्मक सम्बन्ध रहेको उल्लेख गर्दै आर्थिक, सांस्कृतिक, युवा तथा महिला सशक्तीकरण, सीमान्तकृत समुदायका हित, प्राविधिक सहयोग तथा क्षमता विकासका क्षेत्रमा सहकार्य अझ विस्तार गर्नुपर्ने आवश्यकता औँल्याउनुभयो। दुवै पक्षले दुई देश र जनस्तरबीचको मित्रता अझ प्रगाढ बनाउँदै लैजान खुला संवाद, संस्थागत समन्वय तथा बहुआयामिक सम्बन्धहरूलाई नियमित र प्रभावकारी बनाउँदै लैजाने साझा प्रतिबद्धता व्यक्त गर्नुभएको जानकारी नेपालस्थित पाकिस्तान दूतावासद्वारा प्रेस विज्ञप्तिमा उल्लेख छ । """
"सुनवलमा नगरपालिका : मेयर केयर कार्यक्रम, मिर्गौला डायलाइसिस सेवा सञ्चालन","""पुरुषोत्तम सुवेदीपश्चिम नवलपरासी, असार ७ गते । पश्चिम नवलपरासीको सुनवल नगरपालिकाले आगामी आर्थिक वर्ष २०८२/०८३ का लागि झण्डै एक अर्ब रुपियाँ (९९ करोड ९८ लाख) को बजेट सर्वसम्मत पारित गरेको छ । नगरको १७ औँ नगरसभाले  महत्त्वपूर्ण बजेट अनुमोदन गर्दै स्वास्थ्य, शिक्षा, कृषि र पर्यटनलाई आफ्नो विकासको मेरुदण्ड बनाउने घोषणा गरेको छ । गत वर्षको तुलनामा बजेट केही घटे पनि सुनवलले जनमुखी कार्यक्रमहरूमा कुनै कसर बाँकी नराखेको नगर प्रमुख विमला अर्यालले बताउनुभयो । उहाँका अनुसार नगरले ‘मेयर केयर कार्यक्रम’, ‘पोषणमैत्री नगर घोषणा’ र ‘महिला मैत्री नगर कार्यान्वयन’ जस्ता विशेष अभियानहरू सञ्चालन गर्नेछ नीति तथा कार्यक्रममा समावेश गरिएको छ  । नगरपालिकाले स्वास्थ्य सेवालाई नागरिकको पहुँचमा पु¥याउन दूरगामी योजनाहरू अगाडि सारेको छ । महिला स्वास्थ्य स्वयंसेविकाहरूको मासिक भत्ता चार हजारबाट बढाएर पाँच हजार रुपियाँ पुर्‍याइएको छ भने अवकाशपछि दिइने रकम पनि दुई लाखबाट बढाएर तीन लाख रुपियाँ बनाइएको छ । यो निर्णयले स्वयंसेविकाहरूको योगदानको कदर गर्दै उनीहरूको जीवनस्तर उकास्न मद्दत पुग्नेछ । स्वास्थ्य पूर्वाधारमा फड्को मार्दै, वडा नम्बर ८ मा ५ शय्याको र वडा नम्बर ५ मा १५ शय्याको आधुनिक अस्पताल निर्माण गरिने घोषणाले स्थानीय स्तरमै गुणस्तरीय उपचार सम्भव हुनेछ । यसका साथै, घुम्ती भिडियो एक्सरे सेवा र मिर्गौला डायलाइसिस सेवा सञ्चालन गरिने विषयले जटिल रोगबाट पीडित नागरिकहरूका लागि ठुलो आशा जगाएको छ । नीति तथा कार्यक्रमले समावेशी, समानुपातिक र जनसहभागितामूलक कार्यक्रमहरूमार्फत ‘समृद्ध नगर, सुखी नगरवासी’ को सङ्कल्प पूरा गर्ने लक्ष्य लिएको छ । सङ्घीय, प्रदेश सरकार र निजी क्षेत्रसँगको सहकार्यमा दिगो विकास लक्ष्य हासिल गर्ने प्रतिबद्धता पनि नगरपालिकाले व्यक्त गरेको छ । नगर प्रमुख अर्यालले आगामी दिनमा अझ सङ्गठित र एकताबद्ध भई जनताको चाहनालाई केन्द्रमा राखी काम गर्न सके नगरवासीको खुसीमा उल्लेख्य वृद्धि हुने विश्वास व्यक्त गर्नुभयो । यो बजेटले सुनवल नगरपालिकालाई विकासको थप टेवा पुग्ने अपेक्षा गरिएको छ । नगर उपप्रमुख सूर्यप्रसाद दुबेले प्रस्तुत गरेको बजेट विवरणअनुसार, कूल रकममध्ये ४७.६१ प्रतिशत चालुतर्फ र ५२.३९ प्रतिशत पुँजीगततर्फ विनियोजन गरिएको छ । यसले विकास निर्माणलाई उच्च प्राथमिकता दिइएको स्पष्ट पार्छ । बजेटको मुख्य स्रोतका रूपमा सङ्घीय सरकारबाट ४६ करोड, प्रदेश सरकारबाट तीन करोड ७० लाख ३३ हजार, राजस्व बाँडफाँटबाट ४१ करोड २७ लाख ६७ हजार र आन्तरिक स्रोतबाट नौ करोड रुपियाँ आम्दानी हुने अनुमान गरिएको छ । खर्चका प्रमुख शीर्षकहरूमा सामाजिक विकासका लागि ३५ करोड ११ लाख, आर्थिक विकासमा पाँच करोड ४३ लाख ५० हजार, पूर्वाधार विकासमा ३६ करोड २१ लाख, सुशासन तथा अन्तरसम्बन्धित क्षेत्रमा दुई करोड ५४ लाख ५० हजार र कार्यालय सञ्चालन तथा प्रशासनिक खर्चतर्फ २० करोड ७७ लाख रुपियाँ छुट्याइएको छ । """
नेसनल लाइफको लाभांश पारित,"""गोरखापत्र समाचारदाता काठमाडौँ, असार ६ गते  । नेसनल लाइफ इन्स्योरेन्स कम्पनी लिमिटेडले आफ्ना सेयरधनीलाई १० प्रतिशत नगद र पाँच प्रतिशत बोनस सेयर दिने भएको छ । कम्पनीको राजधानीमा सम्पन्न ३७ औँ वार्षिक साधारण सभाले उक्त लाभांश प्रदान गर्ने प्रस्ताव पारित गरेको हो । साधारण सभामा कम्पनीको आर्थिक वर्ष २०८०/८१ मा व्यवसाय सन्तोषनजनक रहेको बताइएको छ । कम्पनीको कुल बिमा शुल्क २१.९० प्रतिशतले वृद्धि भई २०४९.१२ करोड पुगेको जनाइएको छ । समीक्षा वर्षको सञ्चालनबाट जम्मा १३६८.१८ करोड रुपियाँ खुद थप रकम कुल बिमा करार दायित्वमा सारिएको छ र कुल बिमा करार दायित्व गत वर्षको तुलनामा २१.७० प्रतिशतले वृद्धि भई वर्षान्तमा ७९६०.१८ करोड पुगेको कम्पनीले जनाएको छ । कम्पनीले समीक्षा वर्षमा मृत्यु दाबी, अवधि समाप्ति एवं आंशिक अवधि समाप्ति दाबी, सर्मपण मूल्य, दाबी एवं अन्य दाबी भुक्तानीमा ८३२.८२ करोड भुक्तानी गरेको छ । """
उपनिर्वाचन कात्तिक दोस्रो साता गर्ने प्रस्ताव,"""गोरखापत्र समाचारदाता काठमाडौँ, असार ७ गते । निर्वाचन आयोगले प्रतिनिधि सभा र प्रदेश सभामा रिक्त रहेका स्थानको उपनिर्वाचन कात्तिक दोस्रो साता गर्ने प्रस्ताव गरेको छ । प्रधानमन्त्री केपी शर्मा ओलीसँगको छलफलमा निर्वाचन आयोगले प्रतिनिधि सभा र प्रदेश सभामा रिक्त रहेका एक/एक सदस्य पदको निर्वाचन कात्तिक दोस्रो साता गर्ने प्रस्ताव गरेको हो । परामर्शमा सहभागी निर्वाचन आयुक्त सगुनशमशेर जबराका अनुसार प्रतिनिधि सभातर्फ रिक्त रहेको रुपन्देही–३ र गण्डकी प्रदेश सभाको मनाङ १ (२) मा कात्तिक दोस्रो साता उपनिर्वाचन गर्ने गरी प्रधानमन्त्रीसँग आयोगले छलफल गरेको हो । आयोगका पदाधिकारीसहितको टोलीले प्रधानमन्त्रीसँग शुक्रबार बिहान प्रधानमन्त्री तथा मन्त्रीपरिषद्को कार्यालय, सिंहदरबारमा परामर्श गरेकोे थियो ।  """
इरान–इजरायल युद्धः कूटनीतिक समाधानका लागि अवसरको खोजी गरिँदै,"""जेरुसेलम, असार ७ गते । युरोपेली शक्तिहरूले शुक्रबार जेनेभामा इरानसँग वार्ता सुरु गरेका छन् । इरानसँगको वार्तामा युरोपेली मुलुकका नेताहरूले कूटनीतिक समाधानका लागि अवसरको ढोकाको बारेमा छलफल गरेका हुन् । इजरायलले शङ्कास्पद इरानी आणविक अनुसन्धान केन्द्रलगायत लक्ष्यमा रातभर दर्जनौँ आक्रमण गरेपछि इरानले इजरायलविरूद्ध क्षेप्यास्त्र प्रहार गरेको थियो । जेनेभा वार्ता इरानका विदेशमन्त्री आबास अराघचीसँग जेनेभामा भएको वार्तामा युरोपका उच्च कूटनीतिज्ञले युद्धको कूटनीतिक समाधान’ दिन चाहेको बताएका छन् । वार्ताअघि फ्रान्सका राष्ट्रपति इमानुएल म्याक्रोँले वार्तामा फर्कन प्राथमिकता दिनु आवश्यक’ भएको र युरोपेली शक्तिराष्ट्रहरूले इरानलाई कूटनीतिक समाधान’ दिने बताएका थिए । बेलायत, फ्रान्स र जर्मनीका विदेशमन्त्री तथा युरोपेली सङ्घका उच्च कूटनीतिज्ञले तनाव कम गर्न आग्रह गरेका छन् भने बेलायती विदेशमन्त्री डेभिड ल्यामीले कूटनीतिक समाधान खोज्नका लागि आगामी केही दिन पहल गरिने बताउनुभएको छ । इजरायलले वार्तामा इरानसँग ’दृढ अडान’ अपनाउन युरोपेली राष्ट्रहरूलाई दबाब दिँदै आफू उक्त बैठकमा सहभागी नहुने बताएको छ । “हामी आशा गर्दछौं, युरोपेली विदेश मन्त्रीहरूले ... आणविक कार्यक्रम पूर्ण रूपमा फिर्ता लिन, ब्यालेस्टिक क्षेप्यास्त्र शस्त्रागार र कार्यक्रमलाई अन्त्य गर्न, इरानको क्षेत्रीय आतङ्कवादी गतिविधिहरू अन्त्य गर्न माग गर्नेछन्,”  जेनेभाका लागि इजरायली राजदूत डेनियल मेरोनले पत्रकारहरूसँग भन्नुभयो । जर्मन पत्रिका बिल्डलाई दिएको अन्तर्वार्तामा इजरायलका उच्च कूटनीतिज्ञ गिदोन सारले आफू इरानसँगको कूटनीतिमा विश्वास नगर्ने बताउनुभएको छ । सन् २०१८ मा अमेरिकी राष्ट्रपति डोनाल्ड ट्रम्पले इरान र प्रमुख शक्तिराष्ट्रबिच भएको आणविक सम्झौता त्याग्ने निर्णयलाई समर्थन गरेका सारले भन्नुभयो, “अहिलेसम्मका सबै कूटनीतिक प्रयास असफल भएका छन् ।” यसअघि संयुक्त राष्ट्रसङ्घको मानव अधिकार परिषद्सँग कुरा गर्दै अराघचीले इरान र अमेरिकाबीच आणविक वार्ता भइरहेका बेला इजरायलले सैन्य कारबाही गरेको भन्दै निन्दा गर्नुभएको थियो । इरानी मन्त्रीले भन्नुभयो, “जारी कुटनीतिक प्रक्रियाका बीच हामीमाथि आक्रमण भएको हो ।” सुरक्षा परिषद्ले शुक्रबार युद्धबारे छलफल गर्ने तयारी गरिरहँदा संयुक्त राष्ट्रसङ्घका प्रमुख एन्टोनियो गुटेर्रेसले सबै पक्षलाई  शान्तिलाई अवसर दिन’ आग्रह गर्नुभएको छ । आक्रमणको नयाँ दिन इजरायलको सेनाले इरानमा क्षेप्यास्त्र प्रहार गरेको शुक्रबार जनाएको छ । इजरायलमा शुक्रबार दोस्रो पटक इरानबाट क्षेप्यास्त्र प्रहार गरिएपछि दिउँसो साइरन बजाइएको थियो र उद्धारकर्ताहरूले १६ वर्षीय एक किशोरसहित दुई जना घाइते भएको जानकारी दिएका थिए । एक सैन्य अधिकारीका अनुसार पछिल्लो समयमा इजरायलतर्फ करिब २० वटा क्षेप्यास्त्र प्रहार गरिएको छ । इजरायली अधिकारीहरुका अनुसार युद्ध सुरु भएयता इजरायलमा कम्तीमा २५ जनाको मृत्यु भइसकेको छ । इरानले आइतबार इजरायली आक्रमणमा सैन्य कमाण्डर, आणविक वैज्ञानिक र सर्वसाधारणसहित कम्तीमा २२४ जनाको मृत्यु भएको जनाएको छ । त्यसपछि अधिकारीहरूले मृतकको सङ्ख्यालाई अद्यावधिक गरेका छैनन् । इरान र इराकमा इजरायलविरोधी प्रदर्शन इरानी राजधानी र अन्य शहरमा शुक्रबार साप्ताहिक प्रार्थनापछि हजारौं मानिस इजरायलविरुद्ध प्रदर्शनमा सामेल भएका थिए र आफ्ना नेताहरूको समर्थनमा नाराबाजी गरेका थिए । सर्वोच्च नेता अयातुल्लाह अली खामेनीलाई सङ्केत गर्दै एक प्रदर्शनकारीको ब्यानरमा लेखिएको थियो, “म मेरो नेताको लागि आफ्नो जीवन बलिदान गर्नेछु ।” छिमेकी मुलुक इराकमा शक्तिशाली धर्मगुरु मोक्तादा सदरका हजारौँ समर्थकले पनि बग्दाद र अन्य शहरमा युद्धको विरोधमा  र्‍याली निकालेको एएफपीका संवाददाताले बताएका छन् । प्रदर्शनकारी अबु हुसेनले इजरायललाई इरानमाथि आक्रमण गर्ने कुनै अधिकार नभएको बताउँदै भन्नुभयो, “यो अन्यायपूर्ण युद्ध हो ।” कूटनीतिज्ञ तेहरानबाट बाहिरिँदै द्वन्द्व चर्किएपछि बेलायतले इरानबाट आफ्ना दूतावासका कर्मचारीलाई फिर्ता बोलाएको बताएको छ भने स्विट्जरल्याण्डले आफ्नो दूतावास अस्थायी रुपमा बन्द गर्ने घोषणा गरेको छ । “वर्तमान सुरक्षा स्थितिको कारण, हामीले इरानबाट हाम्रा बेलायती कर्मचारीहरूलाई अस्थायी रूपमा फिर्ता गर्न सावधानीको उपाय अपनाएका छौँ”, बेलायती विदेश मन्त्रालयले भनेको छ, “हाम्रो दूतावासले टाढाबाट काम गरिरहेको छ ।” स्विट्जरल्याण्डले इरानी भूमिबाट ‘जमीनमा अत्यधिक अस्थिर स्थिति’ को हवाला दिँदै दूतावास अस्थायी रुपमा बन्द गर्ने निर्णय गरेको छ भने उसले इरानमा अमेरिकी हितको प्रतिनिधित्व गर्ने आफ्नो भूमिकालाई निरन्तरता दिने बताएको छ । रासस/एएफपी """
प्रदेश बजेटका विविधता,"""लामो एकात्मक शासनव्यवस्थामा सन्तुलित विकास हुन नसकेका कारण नै देश सङ्घीय लोकतान्त्रिक गणतन्त्रको अभ्यासमा अग्रसर छ । एक दशकको अभ्यासमा सङ्घ, प्रदेश र स्थानीय सरकार आआफ्नै विधि अनुरूप अगाडि बढेका छन् । संविधानले नै सङ्घलाई प्रत्येक वर्षको जेठ १५ गते नयाँ आर्थिक वर्षको बजेट सङ्घीय विधायिकामा प्रस्तुत गर्नुपर्ने तोकेको छ । त्यसै अनुसार आव २०८२/८३ को बजेट प्रस्तुत भई यतिबेला सङ्घीय विधायिकामा विचाराधीन छ । सङ्घीय बजेटले प्रदेश तथा स्थानीय तहलाई अनेक खालका स्रोतसाधन प्रदान गर्छ । सङ्घीय सरकारबाट प्राप्त स्रोत तथा प्रदेशमा उपलब्ध स्रोतसाधनका आधारमा सबै प्रदेशले असार १ गते प्रदेश विधायिकामा बजेट प्रस्तुत गर्नुपर्ने कानुनी प्रावधान छ । अन्तरसरकारी वित्त व्यवस्थापन ऐन, २०७४ अनुसार प्रत्येक वर्ष असार १ गतेभित्र प्रदेश सरकारले बजेट सार्वजनिक गर्नुपर्ने अनिवार्य प्रावधान छ । त्यस अनुसार नै आइतबार प्रदेश सरकारहरूले आआफ्ना प्रदेश सभामा नयाँ बजेट प्रस्तुत गरेका छन् । प्रतिपक्षीको विरोध र आन्तरिक विवाद आदिका बिच प्रदेश सरकारले आइतबार आगामी आव २०८२÷८३ को आय तथा राजस्वको अनुमानित बजेट प्रस्तुत गरे । कोशी प्रदेशले सबैभन्दा चाँडो दिउँसै बजेट प्रस्तुत गर्न सफल भयो । कतिपय प्रदेशमा साँझतिर बजेट प्रस्तुत भयो भने बागमतीमा प्रशासनिक झन्झटलगायतका कारण राति अबेर बजेट प्रस्तुत गरियो । कर्णालीमा भने राजनीतिक विवादका कारण बजेट धेरै ढिला भयो । मध्यराततिर मात्र सहमति भई बजेट प्रस्तुत गर्ने वातावरण बन्यो । प्रतिपक्षीको विरोधका कारण कर्णाली प्रदेश सभा अन्योलमा थियो । बजेट प्रस्तुत हुँदा असार १ गतेको राति ११ बजेर ५३ मिनेट नै भइसकेको थियो । प्रदेश बजेटका अनेक प्राथमिकता छन् । विश्लेषकले बजेट छरेको पनि भन्न सक्छन् । विवेचना जे भए पनि सबै प्रदेशले बजेट प्रस्तुत गरी सङ्घीयताको अभ्यासलाई अगाडि बढाएका छन् । बजेट सङ्घीय अनुदान र बाँडफाँटसमेतमा बढी निर्भर देखिन्छ । सङ्घीय अनुदान र बाँडफाँट रकम घटेपछि कतिपय प्रदेशले बजेटको आकार पनि घटाएका छन् । कतिपयले भने सीमित स्रोतकै बिच पनि बजेट बढाएका छन् । समग्र बजेट बढेको छ । आगामी बजेटको समग्र आकार चालु आवभन्दा करिब नौ अर्ब रुपियाँले बढी छ । सातै प्रदेशको बजेटको कुल आकार दुई खर्ब ८७ अर्ब रुपियाँ रहेको छ । चालु आवमा दुई खर्ब ७८ अर्ब रुपियाँको बजेट थियो । चालु आवमा पनि सबै जसो प्रदेशको पुँजीगत बजेट कार्यान्वयनको अवस्था उति उत्साहजनक छैन । खर्च गर्न नसकेका कारणले हुन सक्छ, लुम्बिनी र गण्डकी सरकारले भने नयाँ बजेटको आकार घटाएर यथार्थवादी हुन खोजेको देखिन्छ । सात प्रदेशमध्ये बागमती प्रदेशको बजेट सबैभन्दा ठुलो छ । बागमतीले चालु आवको तुलनामा तीन अर्ब रुपियाँ बढाएर ६७ अर्ब ४७ करोड रुपियाँको बजेट ल्याएको छ । राजधानी काठमाडौँसमेत रहेको यो प्रदेशले भौतिक पूर्वाधारलाई उच्च प्राथमिकता दिएको छ । भौतिक पूर्वाधारलाई करिब २५ अर्ब रुपियाँ विनियोजन छ । भौतिक पूर्वाधारमा पनि निर्माण क्षेत्रलाई बढी प्राथमिकता दिइएको छ । दोस्रो ठुलो बजेट मधेश प्रदेशको छ । सो प्रदेशले ४६ अर्ब ५८ करोड रुपियाँको बजेट प्रस्तुत गरेको छ । चालु आवमा सो प्रदेशको बजेट ४३ अर्ब ८९ करोड रुपियाँ मात्र थियो । मधेश प्रदेशले कृषि र पर्यटनलाई प्राथमिकतामा राखेको छ । देशलाई पाल्न सक्ने कृषि भूमि भएको मधेशले कृषिलाई प्राथमिकता दिनु उचित नै हो । आकारका हिसाबले लुम्बिनी प्रदेश तेस्रो स्थानमा छ । लुम्बिनीले ३८ अर्ब ९२ करोड रुपियाँ खर्चको अनुमान गरेको छ । त्यसपछि कोशीले ६० करोड रुपियाँ बढाएर ३५ अर्ब ८७ करोड रुपियाँको बजेट प्रस्ताव गरेको छ । सुदूरपश्चिम प्रदेशले ३३ अर्ब ४७ करोड रुपियाँको बजेट प्रस्तुत गरेको छ । त्यस्तै कर्णालीले ३२ अर्ब ९९ करोडको बजेट प्रस्तुत गरेको छ । प्रदेशमा सबैभन्दा कम बजेट गण्डकीको छ । गण्डकीले ३१ अर्ब ५७ करोड रुपियाँको बजेट प्रस्तुत गरेको छ । बजेटका प्राथमिकता विविधीकरण छ । प्राथमिकता पनि छरिएका छन् । छरिएका प्राथमिकतामा आएका सबै प्रदेश बजेटको प्रभावकारिता भने सफल कार्यान्वयनमै निर्भर रहने देखिन्छ । """
स्वास्थ्य क्षेत्रमा सुधार,"""नेपालको संविधानले प्रत्येक नेपाली नागरिकको आधारभूत स्वास्थ्य सेवालाई मौलिक हकका रूपमा स्थापित गरेको छ । स्वास्थ्य सेवासँगै संविधानले अरू धेरै क्षेत्रमा मौलिक हकको व्यवस्था गरेको छ । सङ्घीय लोकतान्त्रिक गणतन्त्र अभ्यासको यो एक दशकमा संविधानले प्रत्याभूत गरेका सबै मौलिक हकको कार्यान्वयन समान तवरले गर्न सकिएको छैन । प्रत्याभूत गरिएका मौलिक हक कार्यान्वयनका निम्ति पर्याप्त स्रोतसाधन र संरचना बन्नपर्ने हुन्छ । सीमित स्रोतसाधन र संरचनाले सबै मौलिक हक समान तवरले कार्यान्वयन गर्न नसकिएको हो । कतिपय क्षेत्रमा भने आशालाग्दो गरी मौलिक हक कार्यान्वयनले गति लिएको छ । त्यसमध्ये स्वास्थ्य क्षेत्रमा नागरिकले प्राप्त गर्नुपर्ने मौलिक हक कार्यान्वयनले तीव्र गति लिइरहेको छ । त्यति मात्र होइन देशका स्वास्थ्य पूर्वाधारका क्षेत्रमा यताको दशकमा राम्रो प्रगति हासिल गरेको छ । कुनै बेला कतिपय जटिल रोगका निम्ति मात्र होइन, सामान्य रोगका निम्ति पनि बिदेसिनुपर्ने बाध्यता थियो । आर्थिक क्षमता भएकालाई पनि छिमेकी मुलुक भारत तथा थाइल्यान्ड जस्ता देशमा जानुपर्ने अवस्था थियो । नेपालमा उपचारको व्यवस्था नहुँदा सक्नेका निम्ति बाहिर जानुको विकल्प पनि थिएन, नसक्नेले रोग पालेर बस्नुपर्ने थियो । अब बिस्तारै अवस्थामा परिवर्तन आएको छ । धेरै रोगका निम्ति बाहिर जानुपर्ने बाध्यता छैन । त्यति मात्र होइन, विदेशीसमेत नेपालमा उपचारका निम्ति आउन थालेका छन् । नेपाल स्वास्थ्य उपचार पर्यटनका निम्तिसमेत सम्भावनायुक्त मुलुक बन्दै छ । स्वास्थ्य क्षेत्रको सुधारले यस्तो प्रगति सम्भव भएको हो । क्षेत्रगत रूपमै भन्नुपर्दा एक दशकअघिसम्म नेपालमा मिर्गौला प्रत्यारोपण सम्भव थिएन । अब मिर्गौला प्रत्यारोपणकै निम्ति विदेश जानु पर्दैन । क्यान्सरको उपचार त झनै जटिल थियो । नेपालमा पूर्वाधार थिएन । क्यान्सरको उपचार नेपालमै सम्भव हुँदै छ । सरकारले सहयोग गर्ने वातावरणसमेत बनेको छ । मुटुको उपचार अझ राम्रो भएको छ । सरकारी तथा निजी क्षेत्रबाट मुटुसम्बन्धी उपचार तथा शल्यक्रियामा राम्रो प्रगति भएको छ । कलेजो प्रत्यारोपणसमेत नेपालमै हुन थालेको छ । आँखा तथा दाँतको उपचारमा पनि राम्रो पूर्वाधारसँगै सेवा विस्तार भएको छ । आँखा उपचारमा त नेपाल विश्वमै ख्याति कमाउँदै छ । दाँतको उपचार सस्तो र भरपर्दो बन्दै छ । यी क्षेत्रमा उपचारका निम्ति नेपालीलाई त सुबिस्ता भएकै छ, विदेशमा रहेका नेपाली तथा विदेशी नागरिक पनि नेपालमा आएर उपचार गर्न थालेका छन् । मिर्गौला प्रत्यारोपण अघि डायलासिसको ठुलो महत्व हुन्छ । यो सेवामा पनि व्यापकता आएको छ । सरकारले आर्थिक सहयोग पनि गरिरहेको छ । भक्तपुरस्थित सहिद धर्मभक्त राष्ट्रिय प्रत्यारोपण केन्द्रले मिर्गौला तथा कलेजो प्रत्यारोपणमा राम्रो सफलता हासिल गरिरहेको छ । यस्ता अनेक उदाहरण छन् । भारत र बङ्गलादेशका बिरामी पनि कतिपय स्वास्थ्य सेवा लिन नेपाल आउनु थाल्नु सकारात्मक पक्ष हो । आँखा उपचारमा त ठुलै आकर्षण बढेकै छ । वर्तमान सरकारले स्वास्थ्य क्षेत्रमा सुधारका अनेक कदम चालिरहेको छ । स्वास्थ्य बिमाको संस्थागत विकास र विस्तारले स्वास्थ्य सेवा सर्वसाधारणको पहुँचमा पुग्न थालेको हो तर अझै कतिपय समस्या भने छन् । स्वास्थ्य तथा जनसङ्ख्या मन्त्री प्रदीप पौडेलले स्वास्थ्य क्षेत्रमा सुधारका निम्ति प्रभावकारी काम गरिरहेको विषयलाई जनसाधारण तथा मिडियाले सकारात्मक रूपमा लिएको देखिएको छ । मन्त्री पौडेलका अनुसार स्वास्थ्य प्रणाली सुधारका क्रममा अङ्ग प्रत्यारोपण सेवा देशका सबै प्रदेशमा विस्तारतर्फ काम अगाडि बढेको छ । मुटु र क्यान्सर उपचार सेवालाई पनि विस्तारित छन् । स्वास्थ्य बिमा प्रावधान तथा संस्थागत सुधारका कारण जटिल रोगका उपचारलगायतका स्वास्थ्य सेवामा पहुँच विस्तारले नेपालको स्वास्थ्य प्रणाली प्रगतितर्फ उन्मुख छ । स्वास्थ्य क्षेत्रमा सरकारी सेवालाई गुणस्तरीय र सर्वसाधारणको पहुँचमा विस्तार गरिनु पर्छ । निजी क्षेत्रको स्वास्थ्य सेवा बलियो नियमनमा हुनु पर्छ । स्वास्थ्य पूर्वाधार विस्तारसँगै भइरहेको सेवाको गुणस्तरीयता र सुलभ पहुँचमा ध्यान पुर्‍याउन सक्नु पर्छ । उच्च तथा उच्च मध्यम वर्गका नागरिकले शुल्क तिरेर गुणस्तरीय सेवा पाउन सक्ने व्यवस्थाका साथै विपन्न तथा निम्न मध्यम वर्गका नागरिकले निःशुल्क स्वास्थ्य सेवा पाउने मोडालिटीमा अगाडि बढाउनु आवश्यक छ । दक्ष जनशक्ति विकास गरी तिनलाई स्वदेशमै राख्न सक्ने वातावरणका निम्ति पनि नीतिगत, कानुनी र संस्थागत प्रयास आवश्यक छ ।  """
धार्मिक नदी वरुणबाट बिजुली निकाल्न स्थानीयको अवरोध,"""सङ्खुवासभा, असार ६ गते । धार्मिक, सांस्कृतिक र पर्यावरणीय दृष्टिले अत्यन्तै संवेदनशील मानिने भोटखोला गाउँपालिकामा रहेको वरुण नदीमा विद्युत् परियोजना सञ्चालन गर्ने सरकारी निर्णयप्रति स्थानीयवासीले आपत्ति जनाएका छन् । जल माफियाले सांस्कृतिक पक्षलाई समेत ध्यान नदिएको स्थानीयको आरोप छ । प्रशासनले समेत माफियासँग मिलेमतो गरी निर्णय गरेको भन्दै विद्युत् उत्पादन कुनै हालतमा गर्न नदिने भन्दै स्थानीयले आपत्ति जनाएका हुन् । भोटखोला गाउँपालिका–४ मा अवस्थित वरुण नदीलाई पवित्र धार्मिक स्थलको रूपमा चिनिन्छ । जहाँ हरेक वर्ष करिब  ३० हजार बढी श्रद्धालु नुहाउन र पूजा गर्न पुग्ने गर्छन्। तर हालै एम्पीक इनर्जी प्रालिलाई उक्त क्षेत्रमा १३२ मेगावाटको जलविद्युत् आयोजना सञ्चालन गर्न अनुमति दिइएको भन्दै स्थानीय आक्रोशित भएका छन्। शुक्रबार खाँदवारीमा आयोजित पत्रकार सम्मेलनमार्फत वरुण धाम संरक्षण नागरिक समितिले आफ्नो औपचारिक विरोध सार्वजनिक गर्दै विद्युत् परियोजना तुरुन्त खारेज गर्न माग गरेको छ। समितिका संयोजक उत्तरकुमार राईले भन्नुभयो, “वरुण शिव धाराबाट बगेको पवित्र नदी हो। धार्मिक, सांस्कृतिक र प्राकृतिक सम्पदाको विनाश हुने भएकाले कुनै पनि हालतमा यहाँ बिजुली निकाल्न दिने छैन।” वरुण नदी मकालु–वरुण राष्ट्रिय निकुञ्जको सीमाभित्र पर्छ, जसले वरुण क्षेत्रलाई संरक्षित पर्यावरणीय सम्पदाको रूपमा अझ महत्त्वपूर्ण बनाएको छ। संयोजक राईले विद्युत् आयोजना सञ्चालन भए सांस्कृतिक मूल्य–मान्यता, जैविक विविधता र धार्मिक पर्यटकीय सम्भावनामा गम्भीर क्षति पुग्ने चेतावनी दिएका छन्। यता, परियोजना लिएको एम्पिक इनर्जीले भने स्थानीयको मागअनुसार विकास पूर्वाधार निर्माण गर्ने र मकालु गाउँपालिकाद्वारा तयार पारिएको वरुण धामको डिपिआर (विस्तृत परियोजना प्रतिवेदन) अनुसार निर्माण गरिदिने आश्वासन दिँदै आएको छ। तर नागरिक समितिले यस्तो आश्वासनलाई विश्वास गर्न नसकिने स्पष्ट पारेको छ। वरुण संरक्षणका पक्षमा गाउँपालिकाले समेत सक्रियता देखाएको छ । २०८० साल जेठ ३१ गते गाउँपालिकाले जलस्रोत तथा ऊर्जा मन्त्रालय र सङ्खुवासभाका सांसदहरूलाई पत्राचार गरी वरुण क्षेत्रमा विद्युत् आयोजना उपयुक्त नभएको जानकारी गराइसकेको छ। """
योग अभ्यासले शान्तिको मार्गमा डोर्‍याउन सहयोग गर्छः अध्यक्ष प्रचण्ड,"""काठमाडौँ, असार ७ गते । नेपाल कम्युनिष्ट पार्टी (माओवादी केन्द्र) का अध्यक्ष तथा पूर्वप्रधानमन्त्री पुष्पकमल दाहाल प्रचण्ड’ ले योग अभ्यासले व्यक्तिगत स्वास्थ्य र सामाजिक चेतनाको विकाससँगै आत्मानुशासन, सन्तुलन र शान्तिको मार्गमा डोर्‍याउन प्रेरित गर्ने विश्वास व्यक्त गर्नुभएको छ । विश्व योग दिवस, २०८२ को अवसरमा सम्पूर्ण नेपाली नागरिक, योग साधकहरू र विश्वभरिका योगप्रेमीहरूमा आज शुभकामना व्यक्त गर्दै उहाँले भन्नुभएको छ,  “योग हाम्रो प्राचीन सभ्यताको अमूल्य निधि हो, जसले शारीरिक र मानसिक स्वास्थ्यलाई एकसाथ समृद्ध बनाउँछ ।” संयुक्त राष्ट्रसङ्घको महासभाबाट सन् २०१४ को डिसेम्बर ११ का दिन पारित प्रस्तावअनुसार सन् २०१५ देखि हरेक वर्ष जुन २१ लाई अन्तरराष्ट्रिय योग दिवसका रूपमा मनाउन सुरु गरिएको हो । यस वर्ष हामी सिङ्गो पृथ्वी र मानव स्वास्थ्यका लागि योग’ भन्ने आदर्श वाक्यका साथ योगको मर्म र भावनाबमोजिम विश्व योग दिवस मनाइँदै छ । शुभकामना सन्देशमा भनिएको छ, “योगको उत्पत्ति र विकास भएको ऐतिहासिक पृष्ठभूमि बोकेको हाम्रो देश नेपाल विश्वभरिका योग साधकहरूका लागि एक आदर्श गन्तव्य बन्न सक्छ ।” रासस """
इरान–इजरायल युद्ध तत्काल ‘पछि नफर्कने’ बिन्दुमा पुगेको एर्दोगानको भनाइ,"""इस्तानबुल, असार ७ गते । टर्कीका राष्ट्रपति रेसेप तैयप एर्दोगानले इरान र इजरायलबीचको बढ्दो द्वन्द्व चाँडै नै पछि नफर्कने (नो रिटर्न) को बिन्दुमा पुगेको बताउनुभएको छ । इरान र इजरायलबिच आठ दिनदेखि युद्ध जारी छ । इजरायलले इस्लामिक गणतन्त्र इरान आणविक हतियार प्राप्त गर्ने सङ्घारमा रहेको भन्दै आफ्नो कट्टर प्रतिद्वन्द्वीमाथि व्यापक आक्रमण सुरु गरेको थियो । “दुर्भाग्यवश, गाजामा भएको नरसंहार र इरानसँगको द्वन्द्व चाँडै नै नफर्कने बिन्दुमा पुगेको छ । यो द्वन्द्व जतिसक्दो चाँडो अन्त्य हुनुपर्छ”, एर्दोगानले भन्नुभयो, “यसको परिणामले यस क्षेत्र, युरोप र एसियालाई धेरै वर्षसम्म’ असर गर्न सक्छ ।” उहाँले भन्नुभयो, “यो अत्यावश्यक छ, थप विनाश, रक्तपात, नागरिक हताहत र भयानक विपत्ति आउनुभन्दा पहिले ट्रिगर र बटन’ बाट औंलाहरू हटाउनु आवश्यक छ । यसले युरोप र एशियालाई आगामी धेरै वर्षहरूसम्म असर पार्न सक्छ ।” इस्तानबुलमा आयोजित इस्लामिक सहयोग सङ्गठन (ओआइसी) को युवा मञ्चमा ओआइसीका विदेशमन्त्रीहरूको भेलाअघि उहाँले यस्तो टिप्पणी गर्नुभएको हो । इरानका विदेशमन्त्री अब्बास अराघची पनि सहभागी हुने भेलामा उहाँले भन्नुभयो, “इजरायलसँग जारी सङ्कटलाई दुई दिने वार्तामा उच्च प्राथमिकतामा राखिने बताइएको छ ।” एर्दोगानले यसअघि जर्मन चान्सलर फ्रेडरिक मर्जसँगको फोन वार्तामा युद्धले आप्रवासनमा वृद्धि हुनसक्ने चेतावनी दिनुभएको थियो । रासस/एएफपी """
समयमै राष्ट्रिय खेलकुद,"""राष्ट्रिय गौरव बढाउन खेलकुद क्षेत्रको भूमिका महत्वपूर्ण हुन्छ । खेलकुद क्षेत्रबाट राष्ट्रिय गौरव बढाउन नेपालमा अनेक सम्भावना भए पनि यो क्षेत्र चाहे जसरी अगाडि बढ्न सकेको छैन । राष्ट्रिय खेलकुदले नियमितता पाउन सकेको छैन । विसं २०३८ मा पहिलो पटक आयोजना भएको राष्ट्रिय खेलकुद अहिले १० औँ संस्करणको नयाँ मिति निर्धारणको चर्चासम्म आइपुग्दा ४४ वर्ष पुगिसकेको छ । यद्यपि अहिले कर्णाली प्रदेशमा हुने भनिएको १० औँ संस्करण पनि पूरा भएको छैन । प्रत्येक दुई वर्षमा गरिने भनिएको नेपालको सर्वाधिक ठुलो खेलकुद महोत्सवको आयोजनाको गति निकै सुस्त छ । २०७९ कात्तिकमा पोखरामा भएको नवौँ राष्ट्रिय खेलकुदको समापनमा दुई वर्षपछि कर्णालीमा भेट्ने वाचा गर्दै विश्राम लिएको थियो । समय तालिका अनुसार १० औँ संस्करण २०८१ मङ्सिर २ देखि ९ गते हुनुपर्ने थियो तर अहिलेसम्म १० औँ संस्करण हुन सकेको छैन । यसबिच तीन पटक मिति तय भएर पनि  सरेको सर्‍यै छ । पोखरामा तोकिएको मिति सुरुवातमै अलपत्र पर्‍यो । दोस्रो पटक तोकिएको २०८१ चैत २३ देखि ३० गतेसम्म थियो । त्यसपछि २०८२ जेठ ३ देखि १० गतेसम्म हुने भनिए पनि भएन । नयाँ मिति पनि तोकिएको छैन । विश्वका ठुला खेलकुद मेला ओलम्पिक, एसियाली खेलकुद र दक्षिण एसियाली खेलकुदकै स्वरूपमा राष्ट्रिय खेलकुद हुने गर्छ । विश्वको सबभन्दा ठुलो खेलकुद मेला ओलम्पिकको आयोजना निकै कठिन हुन्छ । विश्वभरका राष्ट्रका १० हजारभन्दा बढी शीर्ष खेलाडीले भाग लिने ओलम्पिक आर्थिक दृष्टिकोणले पनि बोझिलो हुन्छ । सुरक्षालगायत अन्य पक्ष पनि उत्तिकै चुनौतीपूर्ण हुन्छ तर पनि प्रत्येक आयोजकले ओलम्पिकलाई समयमै गरेर सफल बनाएका छन् । प्रत्येक चार वर्षमा हुने ओलम्पिक सन् १८९६ मा सुरु भएको हो । ओलम्पिकको ३३ औँ संस्करण भइसकेको छ । १२९ वर्षको इतिहासमा ओलम्पिकको तय भएको मिति एक पटक मात्र सरेको छ । त्यो पनि कोभिड महामारीले ३२ औँ संस्करण एक वर्ष ढिला भएको थियो । नेपालमा दुई/दुई वर्षमा आयोजना गर्ने प्रावधान अनुरूप अहिलेसम्म राष्ट्रिय खेलकुदको २२ औँ संस्करण हुनुपर्ने हो । १० वटासम्म पुग्न पनि कठिन भएको छ । अलिकति इतिहास पनि हेरौँ । राष्ट्रिय खेलकुदका सुरुका तीन संस्करण समयमै आयोजना भए । दोस्रो संस्करण पोखरामा २०४० साल र तेस्रो संस्करण २०४२ सालमा वीरगन्जमा सम्पन्न भयो । त्यसपछि भने विविध कारणले यस प्रतियोगिताले समयमै निरन्तरता पाउन सकेन । तेस्रो राष्ट्रिय खेलकुद भएको १३ वर्षपछि मात्र २०५५ सालमा नेपालगन्जमा चौथो राष्ट्रिय खेलकुद प्रतियोगिताको आयोजना भएको थियो । काठमाडौँमा भएको पाँचौँ राष्ट्रिय खेलकुद हुन पनि यसले ११ वर्ष पार गर्नु परेको थियो । पाँचौँ संस्करण पहिले निर्धारण गरिएको सुदूरपश्चिममा हुन नसक्ने भएपछि काठमाडौँमा भएको थियो । छैटौँ राष्ट्रिय खेलकुद प्रतियोगिता सुदूरपश्चिमको कैलाली, कञ्चनपुर र डडेलधुरामा २०६८ साल र २०७३ सालमा सातौँ राष्ट्रिय खेलकुद प्रतियोगिता सम्पन्न भयो । यसै गरी आठौँ राष्ट्रिय खेलकुद प्रतियोगिता २०७५ सालमा बाँके, बर्दिया, दाङलगायत जिल्लामा आयोजना गरियो । त्यसपछि नवौँ संस्करण पोखरामा हुन पनि चार वर्ष पर्खनु परेको थियो । राष्ट्रिय खेलकुद एकदमै महत्वपूर्ण प्रतियोगिता हो । खेलकुद अभियानलाई विकेन्द्रीकरण गरी खेलाडीको दक्षता वृद्धि गर्न यो महत्वपूर्ण छ । राष्ट्रिय खेलकुदले खेलक्षेत्रको पूर्वाधार विस्तारमा ठुलो भूमिका खेल्छ । सङ्घीयतापछि आयोजक प्रदेशमा राष्ट्रिय खेलकुद हुने भएपछि ठुलो उत्साह छाउने गर्छ । खेलकुद क्षेत्रका आर्थिक लाभ पनि छ । सम्बद्ध क्षेत्रका आर्थिक जीवनलाई सकारात्मक प्रभाव पार्छ । खेल पर्यटनलाई पनि बढावा दिन्छ । त्यति मात्र होइन, राष्ट्रिय खेलकुद देशभरकै खेलाडीका लागि प्रतिभा, क्षमता र खुबी देखाउने ठुलो मञ्च हो । यसलाई सरकारले प्राथमिकतामा राख्नु पर्छ । बजेट विनियोजन गरी पूर्वाधारसमेत विस्तार गरिसकेपछि राष्ट्रिय खेल महोत्सव हुन नसक्नु राम्रो होइन । खेलकुद क्षेत्रमा अनावश्यक राजनीतीकरण भएको भनेर आलोचना गर्नेहरू पनि छन् । त्यस्ता आलोचकलाई स्थान दिने गरी राष्ट्रिय खेलकुद जस्तो महान् पर्वलाई पटक पटक पछाडि धकेल्नु हुन्न । वास्तवमा राष्ट्रिय खेलकुदलाई राष्ट्रिय गौरवका साथ मुख्य प्राथमिकतामा राख्नु पर्छ । खेलकुदलाई देशको गौरव, खेलाडीको प्रतिभा र व्यावसायिक जीवनको उन्नयनसँग जोड्नु जरुरी छ । त्यसैले पनि दसौँ राष्ट्रिय खेलकुद अब चाहिँ ढिला हुँदैन । """
जनता मालिक हुन सकेनन् : सांसद प्रभु साह,"""काठमाडौँ, जेठ २४ गते। आम जनता पार्टीका अध्यक्ष, पूर्व मन्त्री एवम् रौतहट निर्वाचन क्षेत्र नम्बर-३ का प्रतिनिधि सभा सदस्य प्रभु साहले गणतन्त्रमा पनि जनता मालिक हुन नसकेको बताउनुभएको छ। गोरखापत्र अनलाइनको ‘सांसदलाई सवाल’मा कुराकानी गर्नु हुँदै साहले भन्नुभयो, ‘‘हामी गणतन्त्रका लागि लडेका थियौँ। गणतन्त्र भनेको जनताको हुन्छ तर यो गणतन्त्र जनताको हुन सकेन। हामी लोकतन्त्रका लागि लडेका थियौँ तर अहिले दलतन्त्र मात्र भयो। जनता मालिक हुने र जनताको कारिन्दा सरकार र संसद्‍ हुनुपर्ने थियो। तर त्यो हुन सकेन।’’ तीन पटक प्रत्यक्ष निर्वाचित सांसद बनिसक्नु भएका साहले विभिन्न तीन वटा मन्त्रालयको जिम्मेवारी सम्हाली सक्नुभएको छ। बुवा बाबुलाल साह र आमा लक्ष्मीमिया देवीको कोखबाट रौतहटको मौलापुरमा २०२८ सालमा जन्मनुभएका साहले औपचारिक शिक्षा रौतहटमै लिनुभएको हो। माध्यमिक तहको पढाइ रौतहटकै सदरमुकाम गौरबाट पूरा गर्नुभएका उहाँले नेपाल ल क्याम्पस, काठमाडौँबाट कानुन विषयमा स्नातक तहसम्मको अध्ययन पूरा गर्नुभएको छ। २०४६ सालदेखि राजनीतिमा सक्रिय साहको दलीय राजनीतिमा अबद्धता भने २०४९ सालबाट भएको हो। २०५४ सालको स्थानीय निर्वाचनमा रौतहटको पतौरा गाविसका वडाध्यक्ष बन्नुभएका साह २०५८ सालमा मधेशी राष्ट्रिय मुक्ति मोर्चाको महासचिव बन्नुभयो। मुक्ति मोर्चाको महासचिव बनेसँगै उहाँले रानीतिमा नेतृत्वदायी भूमिका निर्वाह गर्नुभएको देखिन्छ। नेता साह तत्कालीन नेकपा (माओवादी)मा लागेर २०५५ सालमा भूमिगत हुनुभयो। त्यसपछि जनयुद्धको समयमा नौ वर्ष भूमिगत बन्नुभएका साहले मधेशी मुक्ति मोर्चालाई सङ्गठित गर्नुभयो। त्यसताका उहाँले भोजपुरा राज्य समिति इन्चार्जसहितका महत्त्वपूर्ण जिम्मेवारी निर्वाह गर्नुभयो।  तत्कालीन राज्यविरुद्धको सङ्घर्षकै क्रममा उहाँ २०५९ सालमा गिरफ्तारीमा परेसँगै एक वर्ष बेपत्ता हुनुभयो। तत्कालीन माओवादी र राज्यपक्षको वार्ता सुरु भएपछि उहाँ सार्वजनिक हुनुभएको हो। २०६० सालमा माओवादीको केन्द्रीय सदस्य बन्नुभएका साह २०६३ सालमा अन्तरिम संसद्‍को सदस्य बन्नुभयो। देश सङ्घीयतामा गएपछि माओवादीले साहलाई मधेश प्रदेशको अध्यक्षको जिम्मेवारी दियो। माओवादीबाट मधेशको राजनीतिमा हाबी देखिनुभएका साह २०६४ सालमा पहिलो पटक संविधानसभा सदस्यमा प्रत्यक्ष निर्वाचित हुनुभयो। पहिलो संविधान निर्माणताका उहाँले संविधान सभा अन्तर्गतको न्याय प्रणाली सम्बन्धी समितिको सभापति बनेर काम गर्नुभयो। २०७० को दोस्रो संविधानसभा चुनावमा रौतहट-३ बाट निर्वाचित हुनुभयो। संविधान निर्माणताका उहाँले मस्यौदा समितिमा बसेर काम गर्नुभयो। २०७२ सालमा समिति सभापति कृष्णप्रसाद सिटौलाले अघिल्लो संविधानसभाले सर्वसम्मत रूपमा गरेका निर्णयको स्वामित्व ग्रहण गर्न अस्वीकार गरेको आरोप लगाउँदै साहले २०७२ साउन २९ गते मस्यौदा समितिबाट राजीनामा दिनुभयो। साह झलनाथ खनाल, शेरबहादुर देउवा र केपी शर्मा ओली नेतृत्वको सरकारमा क्रमश कानुन, सहरी विकास र भूमि व्यवस्था, सहकारी र गरिबी निवारण मन्त्रीसमेत बनिसक्नुभएको छ। नेता साह २०६८ र २०६९ मा क्रमशः कानुनमन्त्री र भूमिसुधार मन्त्री बन्नुभयो भने २०७३ मा सहरी विकास मन्त्री बन्नुभएको हो।  २०७५ सालमा माओवादी र एमालेले एकता गरेर नेकपा बनेपछि नेकपाको मधेश प्रदेश अध्यक्ष बन्नुभयो। त्यसपछि  नेकपा विभाजन हुँदा उहाँ एमालेमा प्रवेश गर्नुभयो। एमालेमा प्रवेश गरेपछि साह केही समय एमालेको स्थायी कमिटी सदस्यसमेत बन्नुभयो। उहाँले २०७९ असोजमा एमालेले दिएको टिकट त्यागेर रौतहट-३ मा स्वतन्त्र उम्मेवारी दिनुभयो। २०७९ मा स्वतन्त्र उम्मेदवारी दिएर भारी मतका साथ प्रतिनिधिसभा सदस्य निर्वाचित भएपछि साह आम जनता पार्टीको अध्यक्ष बन्नुभयो। मधेश राष्ट्रिय मुक्ति मोर्चा, माओवादी, नेकपा हुँदै एमाले जस्ता शक्तिशाली सङ्गठन भएका पार्टी परित्याग गर्दै उहाँ अहिले आफ्नै नेतृत्वको पार्टी आम जनता पार्टीको अध्यक्षका रूपमा राजनीतिमा सक्रिय हुनुहुन्छ। साह अहिले प्रतिनिधि सभा अन्तर्गतको अन्तर्राष्ट्रिय सम्बन्ध र पर्यटन समिति सदस्य हुनुहुन्छ। दलगत हिसाबले अस्थिर, सामूहिक निर्णयमा भन्दा आफ्नै हठमा रमाउने नेताको परिचय बनाउनुभएका साह मधेश राजनीतिमा प्रभावशाली नेताको रूपमा परिचित हुनुहुन्छ। आफ्नो निर्वाचन क्षेत्रका जनताबिच लोकप्रिय नेता साहले राजनीतिसँगै केही पुस्तकसमेत लेख्नुभएको छ। उहाँले मधेशका पीडा र आफ्नै जीवनको भोगाइ केन्द्रित भएर ‘मधेशी मुक्तिका आधार’, ‘मेरा यातनाका २७० दिन’, ‘जनयुद्ध र मधेशी मुक्तिको कार्यदिशा’ जस्ता पुस्तकसमेत लेख्नुभएको छ। साहले केही गीतसमेत रचना गर्नुभएको छ। प्रस्तुत छ - आम जनता पार्टीका अध्यक्ष, पूर्व मन्त्री एवम् रौतहट निर्वाचन क्षेत्र नम्बर-३ का प्रतिनिधि सभा सदस्य प्रभु साहसँग गोरखापत्र अनलाइनको ‘सांसदलाई सवाल’मा दिनेश लुइटेलले गरेको कुराकानीका आधारमा मनोजरत्न शाही र केशब गुरुङले तयार पार्नुभएको भिडियो सामग्री : """
नेपालीको उद्धार गर्न सबै उपाय अवलम्बन गरिने,"""काठमाडौं, असार ६ गते । परराष्ट्रमन्त्री डा आरजु राणा देउवाले इजरायल र इरानमा रहेका नेपाली नागरिकको सुरक्षा र उद्धारका लागि  सम्भव भएका सबै उपाय अवलम्बन गर्ने बताउनु भएको छ । उहाँले विकसित परिस्थिति अनुसार त्यहाँ रहेका नेपाली नागरिकहरूको सुरक्षा र उद्धारका लागि नेपाल सरकारले सम्भव भएका सबै उपाय अवलम्बन गर्ने र नेपाल फर्कन चाहनेहरुलाई उद्धार गर्ने तयारीमा रहेको बताउनुभएको हो । शुक्रबार परराष्ट्र मन्त्रालयमा सम्पन्न श्रम रोजगार तथा सामाजिक सुरक्षा, संस्कृति पर्यटन तथा नागरिक उड्डयन र गृह मन्त्रालयसँगको संयुक्त बैठकमा मन्त्री डा राणाले इजरायल र इरानमा जारी रहेको युद्धका कारण उत्पन्न परिस्थिति र त्यसको तयारी बारेमा छलफलका क्रममा सो जानकारी गराउनुभएको हो । मन्त्री डा राणाले परराष्ट्र मन्त्रालयको समन्वयमा इजरायलस्थित नेपाली दूताबासले सक्रिय रुपमा काम गरिरहेको, स्वदेश फर्कन चाहने नेपालीका लागि रजिष्ट्रेसन पनि खुलेको र उहाँहरु स्वदेश फर्कन चाहेमा उद्धारका लागि त्यसको प्रबन्धको तयारीमै सरकार रहेको जानकारी दिनुभयो । उहाँले भन्नुभयो, “जिटुजी प्रक्रिया अन्तर्गत इजरायल पुगेका नेपालीहरू नेपाल फर्कन वा सुरक्षित स्थानमा जान चाहेमा सोका लागि सहजीकरण गर्नु इजरायलको पनि दायित्व हो । त्यसका लागि सीमा क्षेत्रबाट अन्य मुलुकमा जान सहयोग गरिदिन इजरायल सरकारलाई अनुरोध गरिसकिएको छ । नेपालीहरु स्वदेश फर्कन चाहेमा उहाँहरुको उद्धारका लागि नेपाल सरकार तयारी अवस्थामै छ ।” सो बैठकमा श्रममन्त्री शरदसिंह भण्डारीले मन्त्रालय पनि त्यहाँ रहेका नेपालीहरुसँग निरन्तर सम्पर्कमा रहेको र उहाँहरु स्वदेश फर्कन चाहनुभएमा उद्धारको तयारीमा नेपाल सरकार लाग्नुपर्ने बताउनुभयो । उहाँले हाल इजरायल जाने अन्तिम तयारीमा रहेकाहरुलाई श्रम स्वीकृति नदिइ रोकि राखिएको पनि बताउनुभयो । यही जुन १३ मा इजरायल र इरानबीच युद्ध सुरु भएकै दिन परराष्ट्र मन्त्रालयले विज्ञप्तिमार्फत् दुवै पक्षलाई अधिकतम संयमता अपनाउन र वार्ताद्वारा समस्या समाधान गर्न अपिल गर्दै ती मुलुकमा रहेका नेपालीलाई सम्बन्धित नेपाली राजदूतावासहरूसँग सम्पर्कमा रहन अनुरोध गरेको थियो । त्यसपछि जुन १५ मा सम्पर्क विवरण सहितको ट्राभल एड्भाइजरी जारी गरी सुरक्षाका दृष्टिकोणले अधिकतम सतर्कता अपनाउन नेपालीहरुलाई अनुरोध गरिएको थियो । ती मुलुकमा हाल हवाई मार्ग बन्द रहेको अवस्थामा सुरक्षित स्थान वा सीमावर्ती मुलुकमा जान चाहने नेपालीहरूलाई अनलाइन भिसा उपलब्ध गराउने लगायतका काममा सहजीकरण गरिदिन खाडीस्थित सबै नेपाली नियोगलाई परराष्ट्र मन्त्रालयले गत बुधबार नै निर्देशन दिएको छ । साथै मन्त्रालयले अनलाइन पोर्टल खोलेर नेपालीहरूको विवरण लिन सुरू गरेको र उक्त पोर्टलमा हालसम्म ६ सय जनाभन्दा बढीले विवरण दर्ता पनि गराइसकेका छन् । यो क्रम जारी नै छ । परराष्ट्र मन्त्रालयले गत बुधबार नै दोस्रो पटक ट्राभल एड्भाइजरी जारी गरेर हाल इजरायल तथा इरानमा रहेका नेपाली नागरिकहरूलाई सुरक्षाका दृष्टिकोणले अधिकतम सतर्कता अपनाउन र नेपालबाट इजरायल वा मध्यपूर्वका अन्य मुलुकको भ्रमण नगर्न अनुरोध पनि गरिएको थियो । यसै हप्ता नेपालका लागि इजरायलका राजदूत स्मुलिक एरी बाससँग परराष्ट्र मन्त्री डा राणाले भेट गरी नेपाली नागरिकहरूको सुरक्षाको उचित प्रबन्ध मिलाउन इजरायल सरकारलाई अनुरोध गर्नुभएको थियो । त्यसैगरी, इजरायलस्थित नेपाली राजदूतावास र इरान हेर्ने कतारस्थित नेपाली राजदूतावासलाई सम्बन्धित सरकारी अधिकारीहरू, यस क्षेत्रमा काम गर्ने संघसंस्थाहरू र नेपाली समुदायसँग निकटको सम्पर्क स्थापित गर्न र सोका सम्बन्धमा मन्त्रालयलाई ‘रियल टाइम रिपोर्टिङ’ गर्न निर्देशन दिइएको छ । हाल इजरायलमा पाँच हजार ५०० देखि सात हजार नेपाली रहेका र तीमध्ये धेरैजसो तेल अबिब, जेरुसेलम र हाइफामा रहेका छन् । त्यस्तै इरानमा १८ जना नेपाली छन् । """
प्रतिनिधिसभामा दश मन्त्रालयको विनियोजन शीर्षकमाथि छलफल प्रारम्भ,"""काठमाडौँ, असार ७ गते । प्रतिपक्षी दल राष्ट्रिय स्वतन्त्र पार्टी (रास्वपा)को विरोध र राष्ट्रिय प्रजातन्त्र पार्टी (राप्रपा) को बहिस्कारका बीच प्रतिनिधिसभामा विनियोजन विधेयक, २०८२ अन्तर्गत विभिन्न १० मन्त्रालयको विनियोजन शीर्षकमाथिको समूहकृत छलफल प्रारम्भ भएको छ । सभाको शनिबारको बैठक प्रारम्भ हुनेबित्तिकै प्रतिपक्षी दलहरु रास्वपा र राप्रपाका सांसदले आसनबाट उठेर विरोध गर्नुभयो । सभामुख देवराज घिमिरेले बोल्नका लागि समय दिएपछि रास्वपा सांसद सुमना श्रेष्ठले ‘भिजिट भिसा’ प्रकरणको निष्पक्ष छानबिन नभएसम्म आफूहरुको विरोध जारी रहने बताउनुभयो । “सरकारले सो सम्बन्धमा संसदीय छानबिन समिति वा उच्चस्तरीय छानबिन समिति बनाउने प्रतिबद्धता गरेको छैन । जनताको आवाज नसुन्ने हो भने सरकार कसका लागि ? निर्बल, दुर्बलका लागि कि शक्ति भएकाका लागि ?”, उहाँले प्रश्न गर्नुभयो । त्यसलगत्तै सभामुख घिमिरेले बैठक नियमित कार्यसूचीमा प्रवेश गर्ने घोषणा गरेपछि राप्रपाका सांसदले पनि बोल्न पाउनुपर्ने भन्दै विरोध गर्नुभयो । राप्रपा सांसद रोशन कार्कीले भिजिट भिसामा ठगिएका नेपाली नागरिकको आवाज उठाउदा सरकारले नसुनेको भनी सहमति जनाउनभुयो । उहाँले भिजिट भिसा प्रकरणमा अविलम्ब उच्चस्तरीय छानबिन गठन र गृहमन्त्रीको राजीनामा नआएसम्म राप्रपाको विरोध रहिरहने स्पष्ट पार्नुभयो । प्रतिपक्षी दलका सांसदबाट सदनमा मर्यादित भाषा प्रयोग नगरेको र सरकारमाथि अनावश्यक आरोप लगाएको भन्दै सत्ता पक्षका सांसदले त्यसको प्रतिवाद गर्नुभयो । सभामुख घिमिरेले आसनग्रहणका लागि पटकपटक आग्रह गर्दा पनि प्रतिपक्षी दलहरुको विरोध कायम रहेपछि बैठक नियमित कार्यसूचीमा प्रवेश गरेको छ । सदन कार्यसूचीमा प्रवेश गरेपछि राप्रपा सांसदहरुले बैठक बहिस्कार गरेर बाहिरिनुभएको छ । आजको बैठकमा विनियोजन विधेयक, २०८२ अन्तर्गत सङ्घीय मामिला तथा सामान्य प्रशासन, ऊर्जा, जलस्रोत तथा सिँचाइ, रक्षा, स्वास्थ्य तथा जनसङ्ख्या, खानेपानी, शिक्षा, विज्ञान तथा प्रविधि, परराष्ट्र, श्रम, रोजगार तथा सामाजिक सुरक्षा, गृह र सञ्चार तथा सूचना प्रविधि मन्त्रालयको शीर्षकमाथि समूहकृत छलफल हुनेछ । रासस """
सभामुखबाट ध्यानाकर्षण,"""गोरखापत्र समाचारदाता काठमाडौँ, असार ७ गते । प्रतिनिधि सभामा प्रधानमन्त्रीसँगको प्रश्नोत्तर रोकिएको छ । प्रश्नोत्तरका क्रममा पनि राष्ट्रिय स्वतन्त्र पार्टी (रास्वपा) ले अवरोध कायमै राख्ने जनाएपछि अन्तिम समयमा प्रश्नोत्तर रोकिएको हो । प्रधानमन्त्री केपी शर्मा ओली प्रश्नोत्तरका लागि संसद् भवनसमेत पुग्नुभएको थियो । अवरोध भएपछि विशेष कारण भन्दै बैठक सुरु भएलगत्तै सभामुख देवराज घिमिरेले प्रश्नोत्तर स्थगित गर्नुभएको हो । यसअघि जेठ ६ गते पनि प्रश्नोत्तर स्थगित भएको थियो । सम्भावित विरोधलाई लिएर सभामुख घिमिरेले सहजीकरणको प्रयास गर्नुभएको थियो । प्रश्नोत्तर सञ्चालनको सहयोगका लागि उहाँले रास्वपा संसदीय दलका प्रमुख सचेतक सन्तोष परियारलाई आग्रह गर्नुभएको थियो तर सभामुखको आग्रहलाई रास्वपाले अस्वीकार गरेको थियो । लगत्तै बसेको बैठकमा रास्वपाले अवरोध गरेको हो । शुक्रबार बैठक सुरु भएसँगै रास्वपा र राष्ट्रिय प्रजातन्त्र पार्टीका सांसदले उठेर विरोध जनाउँदै समय माग गरेका थिए तर सभामुखले बस्न आग्रह गर्दै सोपछि मात्र समय दिने बताउनुभयो । रास्वपाले सांसदले समय नपाएको भन्दै होहल्ला गरेपछि सत्तापक्षका सांसदले पनि विरोध जनाएका थिए । नेकपा (एमाले) का दामोदर पौडेल र तारा लामाले सदनमा अनावश्यक विषयमा बोल्ने र शब्द चयनसमेत उचित नभएको भन्दै आपत्ति जनाएका थिए । यसअघि बैठक अवधिभर रोस्ट्रमसामु नाराबाजी गर्दै आएको रास्वपाले शुक्रबारदेखि भने संसद् बैठक बहिस्कार सुरु गरेको छ । नियमावलीको अवमूल्यन भयो संसदीय कारबाहीमा सहभागीका क्रममा सांसदबाट नियमावलीविपरीतका कार्य भइरहेको भन्दै सभामुख देवराज घिमिरेले नियमावली पालनका लागि आग्रह गर्नुभएको छ । पछिल्लो समय सदनको अवरोधका क्रममा लगाइएका नारा र त्यसमा भएका प्रतिवादसमेत प्रतिनिधि सभा नियमावलीको नियमविपरीत भएको भन्दै आलोचना भइरहेका बेला सभामुखले यस्तो बताउनुभएको हो । प्रतिनिधि सभाको शुक्रबारको बैठकमा सभामुख घिमिरेले बैठकमा पालना गर्नुपर्ने नियम, छलफलमा भाग लिने सदस्यले पालन गर्नुपर्ने नियमका साथै वक्ता सदस्यले बोल्ने क्रममा पालना गर्नुपर्ने नियमबारे ध्यानाकर्षण गराउनुभएको हो । मन्त्री नहुँदा छलफल रोकियो विभागीय मन्त्री उपस्थित नहुँदा दुई मन्त्रालयको वार्षिक बजेटको छलफल रोकिएको छ । शुक्रबार छ वटा मन्त्रालयको छलफल तोकिए पनि दुई मन्त्रालयको छलफल सूचीबाट हटाइएको हो । युवा तथा खेलकुद र महिला बालबालिका तथा ज्येष्ठ नागरिक मन्त्रालयको छलफल सूची हटाइएको हो । मन्त्रालयगत बजेट छलफल प्रारम्भ भएसँगै सभामुख घिमिरेले खर्च कटौतीको प्रस्ताव पेस गर्न सांसद अमरेशकुमार सिंहलाई समय दिनुभएको थियो । सिंहले धारणा राख्न सुरु नगर्दै कांग्रेस सांसद रामहरि खतिवडाले सबै मन्त्री नरहेको भन्दै छलफल स्थगित गर्न आग्रह गर्नुभएको थियो । यस्तै वक्ता सिंह र नेकपा (माओवादी केन्द्र) का प्रमुख सचेतक हितराज पाण्डेले समेत मन्त्री नभएकोमा आपत्ति जनाएपछि सभामुखले दुई मन्त्रालयको छलफल स्थगित गर्नुभएको हो । शुक्रबार संस्कृति पर्यटन तथा नागरिक उड्डयन, भौतिक पूर्वाधार तथा यातायात, उद्योग वाणिज्य तथा आपूर्ति र भूमि व्यवस्था, सहकारी तथा गरिबी निवारण मन्त्रालयको शीर्षकमा छलफल भएको छ । """
निर्यात व्यापारमा उच्च सुधार,"""गोरखापत्र समाचारदाता काठमाडौँ, असार ७ गते । नेपालको निर्यात व्यापारमा उछाल आएको छ । चालु आर्थिक वर्ष २०८१/८२ को ११ महिनामा अघिल्लो वर्षको सोही अवधिको तुलनामा निर्यात ७७.७७ प्रतिशतले बढेको छ । जस अनुसार चालु आवको ११ महिनामा नेपालबाट दुई खर्ब ४७ अर्ब रुपियाँको निर्यात भएको छ । समीक्षा अवधिमा आयात भने १३.१५ प्रतिशतले मात्र बढेर १६ खर्ब ४४ अर्ब रुपियाँ बराबरको आयात भएको छ । रकमका आधारमा नेपालबाट हुने निर्यात आयातको तुलनामा ज्यादै न्यून भए पनि गत वर्षको तुलनामा सुधार आएको छ । विभागका अनुसार नेपालमा १६ खर्ब ४४ अर्ब ७९ करोड ७५ लाख ८६ हजार रुपियाँ बराबरको आयात हुँदा निर्यात दुई खर्ब ४७ अर्ब ५७ करोड दुई लाख १३ हजार रुपियाँ बराबरको भएको छ । अघिल्लो वर्षको सोही अवधिमा १४ खर्ब ५३ अर्ब ७० करोड ४१ लाख ९२ हजार आयात भएको थियो भने एक खर्ब ३९ अर्ब २६ करोड २३ लाख ३३ हजार रुपियाँ बराबरको निर्यात भएको थियो । विभागको तथ्याङ्क अनुसार आयात बढेको र सो अनुपातमा निर्यातको योगदान कम हुँदा ११ महिनामा मुलुकको व्यापार घाटा गत वर्षको तुलनामा ६.३० प्रतिशतले बढेको छ । यस वर्षको जेठसम्म १३ खर्ब ९७ अर्ब २२ करोड ७३ लाख ७३ हजार रुपियाँ पुगेको छ, जुन अघिल्लो वर्षको सोही अवधिमा १३ खर्ब १४ अर्ब ४४ करोड १८ लाख ५८ हजार रुपियाँ रहेको थियो । विभागका अनुसार ११ महिनामा सबैभन्दा धेरै मूल्यको डिजेल आयात भएको छ । डिजेल आयातमा एक खर्ब १५ अर्ब ५५ करोड रुपियाँ बिदेसिएको देखिएको छ । दोस्रो नम्बरमा कच्चा सोयाबिन तेल रहेको छ । यसको आयातमा ९५ अर्ब ७२ करोड रुपियाँ बिदेसिएको छ । यस्तै तेस्रो नम्बरमा पेट्रोल आयात भएको छ, जसका लागि ५८ अर्ब ५८ करोड रुपियाँ खर्च भएको छ । एलपी ग्यास ५७ अर्ब ३६ करोड, स्मार्ट फोन ३२ अर्ब आठ करोड, कच्चा सूर्यमुखी फूल तेलको आयात २६ अर्ब ८७ करोड र सुन १७ अर्ब १२ करोड रुपियाँ बराबरको आयात भएको छ । चालु आवको ११ महिनामा सोयाबिन तेलको निर्यात सबैभन्दा धेरै ९३ अर्ब ५१ करोड रुपियाँ, सूर्यमुखी तेलको निर्यात ११ अर्ब ३३ करोड, नेपाली कार्पेट नौ अर्ब ७८ करोड बराबरको निर्यात भएको छ । अलैँची सात अर्ब १९ करोड र रोल्ड आइरन/स्टिल पाँच अर्ब १३ करोड रुपियाँ बराबरको निर्यात भएको छ । """
उज्यालोको खोजी  (कविता),"""अदुवा आलु पिँडालु खुर्के झैँ किन सकिरहेकी छैन खुर्किन मनभित्रका नकरात्मक कुरा ।  लौका घिरौँला चिचिन्डा झैँ ताछेर फाल्न मिल्ने भए अन्तर्मनका विकारहरूलाई ।  लसुन प्याज बन्दाकोपी झँै पत्र पत्र निकालेर मिल्ने भए पकाउन मिठो व्यञ्जन ।  सुन्तला भोगटे ज्यामिर झैँ केस्रा केस्रा छोडाएर साँद्न मिले कति स्वादिलो हुन्थ्यो होला जीवन आहा !  अन्नपात झैँ नाङ्लोमा निफनेर पिठो झैँ चालेर च्याँख्ला झैँ छिन्किँदा पनि कहिल्यै नसकिएका आदिम दुःखपीडा निफनिरहेछु सदियौँदेखि केलाइरहेछु खुर्किरहेछु ताछिरहेछु चामल झैँ पखालिरहेछु पखालिरहेछु... । """
सुनिनै छाडे पप गीत,"""सन्तोष सुवेदी कास्की, असार ७ गते । कुनैबेला पप गीतको खानी बनेको पोखरामा आजभोलि पप गीत विरलै सुन्न पाइन्छन् । पप ब्यान्डले भरिभराउ हुने पोखरामा हिजोआज पप ब्यान्ड पनि हराउँदै गएका छन् । २०५० दशकतिर पोखरामा हरेक हप्ता नयाँ नयाँ पप गीत रेकर्ड हुन्थे । विभिन्न पप ब्यान्डले हरेक हप्ता साङ्गीतिक कार्यक्रम आयोजना गर्थे  । रेडियो र टेलिभिजनमा पोखरेली गायक तथा ब्यान्डका गीतको चर्चा हुन्थ्यो । हिजोआज पोखरामा नयाँ पप गीत सुन्नै छाडिएको बर्सौं पुग्न थाल्यो । ब्यान्डको चहलपहल सुनसान हुँदा पप गीतका एल्बम पनि आएका छैनन् । पोखरामा एकताका पप ब्यान्ड खुल्ने क्रम फेसन जस्तै थियो । अहिले धेरै ब्यान्ड हराइसके । गायक विनोद बानियाँ पोखरामा पप ब्यान्ड हराएको झैँ भएको बताउनुहुन्छ । “एक समय निकै पप ब्यान्ड थिए । अहिले पहिलाको जस्तो छैन । औँलामा गन्न सकिने दुई/चार वटा मात्र सक्रिय होलान् तर ती ब्यान्डले पनि नयाँ गीत ल्याउन नसकेको अवस्था छ,” उहाँले भन्नुभयो । केही महिनापहिले पोखरा साङ्गीतिक कलाकार सङ्घले ‘ब्याक टु नाइन्टिज’ कार्यक्रम आयोजना गरेर पपको पुनरागमन गराउन खोजे पनि नयाँ सिर्जना हुन नसक्दा पपको लोकप्रियता हराउँदै गएको उहाँको भनाइ छ । यसबिचमा केही नयाँ ब्यान्ड नआएका होइनन् तर तिनीहरूको चर्चा कतै सुनिएन । “नयाँ  पुस्ता आएको देखिन्छ तर चर्चामा आउने गीत ल्याउन नसक्दा हराए जस्तै भएको छ,” उहाँले भन्नुभयो । आर्थिक अवस्था र गाएरै जीवन धान्न मुस्किल भएपछि धेरै गायक पलायन हुनु परेको उहाँको भनाइ छ । पोखराका राम्रा ब्यान्ड हराउनु चिन्ताको विषय हो । “सङ्गीत क्षेत्रमा भविष्य नदेखेर पलायन हुनेको सूची लामो छ । त्यही भएर पनि पप गीतमा खडेरी लागेको हो,” उहाँले भन्नुभयो । पोखरामा गीत रेकर्डिङ गर्ने र एल्बम ल्याउने पहिलो ब्यान्ड योङ टाइगर थियो । यस ब्यान्डले ‘एक्लो जीवन’ नामक एल्बम बजारमा ल्याएर पप गीतलाई उचाइमा पु¥याउने प्रयास गरेको थियो तर विडम्बना, अहिले यस ब्यान्डसँग सम्बिन्धत कलाकार कता छन् कमैलाई थाहा  छ । लोक पप सङ्गीतमा पोखराले ठुलो योगदान दिए पनि अहिले यो विधा सहरमा सुनसान जस्तै छ । पोखरामा कन्दरा, देउराली, ब्रोसिस, डिमोर्चा, मध्याह्न, परिवेश, नमस्ते, लेकाली, रियाज, दी एज, त्रिवेणी, सृष्टि, योङ टोइगर, जिरोसिक्स म्यान, हाइवे गाइज, अन्नपूर्ण, पछ्यौरी, द संस्कार, मोक्षलगायतका ब्यान्ड कुनै समय निकै सक्रिय थिए । यीबाहेक अन्य साना थुप्रै ब्यान्ड पनि थिए । तिनले पनि नयाँ पप गीत बजारमा ल्याउन सकेका छैनन् । पोखरामा अहिले पनि पप गीतको विधालाई नेपथ्यले भने धानिरहेको  छ  । गाउँका लोकलयका गीतलाई रिरेकर्डिङ गरेर नेपथ्यले सिर्जना गरिरहेको छ । त्यसबाहेक रेकर्डिङमा धेरै नै कमी आएको बानियाँको बुझाइ छ । """
योगलाई दिनचर्या बनाउन प्रधानमन्त्रीको आग्रह,"""पाटन (ललितपुर), असार ७ गते । प्रधानमन्त्री केपी शर्मा ओलीले योग मानव जीवनको बहुआयामिक पक्ष भएकाले यसलाई दिनचर्या बनाउने आग्रह गर्नुभएको छ । ‘सिङ्गो पृथ्वी र मानव स्वास्थ्यका लागि योग’ भन्ने नाराका साथ शिक्षा, विज्ञान तथा प्रविधि मन्त्रालयद्वारा आज ललितपुरमा आयोजित ११औँ विश्व योग दिवसमा उहाँले योगको सम्बन्ध मानव जाति र शान्तिसँग रहेको भन्दै योग मानव जातिको कल्याण, विश्वशान्ति, सुखी नेपाली र समृद्ध नेपाल निर्माणका लागि मुलुकले गर्ने कार्य हो भन्नुभयो । “योगका आठवटा सूत्रहरुमध्ये अथक योग अनुशासन आवश्यक छ, आज नेपाली समाज अनुशासनबाट टाढा छ,  अनुशासन विना ध्यान हुँदैन, असल कुरामा स्थिर हुनु नै योगको निष्कर्ष हो, बुद्धिसहितको योग आवश्यक छ,” प्रधानमन्त्री ओलीले भन्नुभयो । प्रधानमन्त्री ओलीले हामीले योगलाई दैनिकचर्यासँग जोडेर हरेकलाई योगी बनाउन खोजेका हौँ भन्दै आरोग्यको कुरा गर्दा खानपान, योग र आरामको सन्तुलनलाई ध्यान दिनुपर्छ भन्नेमा जोड दिनुभयो । “पेट भर्नका लागि हैन, स्वास्थ्यका लागि विषादीरहित खानामा ध्यान दिनुपर्छ, हामीलाई डक्टर र अस्पताल पनि चाहिन्छ, तर योग र ध्यान पनि चाहिन्छ, डक्टर चाहिन्छ धेरै डक्टर उत्पादन गर्छौं, तर डक्टरको सङ्ख्या बढाउनेभन्दा बढी रोगीहरुको सङ्ख्या घटाउनेमा ध्यान दिनुपर्छ, त्यसकारण निरोगी नेपाल सफल हुन्छ, म प्रधानमन्त्री हुने बित्तिकै निरोगी नेपालको नारा दिएँ, निरोगी नेपालको अर्थ रोग लाग्नै नदिने भनेको हो,” उहाँले भन्नुभयो । उहाँले मानिसको जीवनमा लागू गर्नुपर्ने कुरा अहिंसा, सत्य, अनुशासन र स्वस्थ्यतासहितको खुसी हो भन्नुभयो । “आज विश्वलाई शान्ति चाहिएको छ, हिंसा हैन अहिंसा चाहिएको छ, यही कुरा हतियारधारी र अहङ्कारीहरुले बुझिदिए भने शान्ति हुन्छ, म पवित्र भावले काम गर्छु, मौका पाएका बेला देशको सेवा गर्छु, नपाएको बेला पवित्र भावना राख्छु, योगले स्वास्थसँग, शरीरसँग, मनसँग र समाजसँग सम्बन्ध राख्छ । योग घरमै बसेर गर्न सकिन्छ आफू पवित्र रहनुस्, पवित्र सोच्नुस्, अरूको सम्पत्तिमा लोभ नगर्नुस्,” उहाँले भन्नुभयो । प्रधानमन्त्री ओलीले योग र ब्रह्माचार्य भनेको समाजले दिएको जैविक र मानवीय आवश्यकता नै पूरा नगर्ने भन्ने होइन भन्नुभयो । “समाजको मान्यताभित्र रहेर बस्नुपर्छ, कानुनभन्दा पहिला समाजले थिति बसाएको हुन्छ, ती थितिहरुलाई मानेर समाज सुखमय हुन्छ, मुटुलाई स्वस्थ्य राख्न शरीरलाई चलायमान बनाउन आवश्यक छ, त्यसका लागि योग चाहिन्छ, लापरबाह जीवन बिताएर आफू खराब हुने र भगवान्लाई दोष दिएर डक्टरकामा जानेभन्दा योग र ध्यानमा जोड दिएर खुसी जीवन बिताउनेमा ध्यान दिनुपर्छ,” उहाँले भन्नुभयो । उहाँले संयुक्त राष्ट्रसङ्घले योग दिवस मानेको यस दिनमा शुभकामना व्यक्त गर्न चाहन्छु भन्नुभयो । “नेपालका पुर्खाहरुबाट योगको सृजना भएको थियो, पुर्खा र प्रकृतिलाई हामी देवतातुल्य मान्छौँ, पानी र हावा पनि देवता हो, हामी गर्वमा हुँदा र जन्मपश्चात् पनि अक्सिजनबाट बाँचेका छौँ, जुन अदृश्य छ, हामी आकाश शान्ति र पृथ्वी शान्तिको कामना गर्छौं, योगमा शक्ति छ, पहिला शिवबाट योग प्रारम्भ भएकाले शिवलाई आदियोगी भनिन्छ, विश्वामित्रले सर्जरीको विकास गर्नुभयो, विश्वामित्रले आफ्ना नाति चरकलाई डक्टर बनाउनुभयो । चरकले आरोग्य विज्ञानको विकास गरे, विश्वामित्रको समयमा योगविज्ञानले चमत्कार ग¥यो,” प्रधानमन्त्री ओलीले भन्नुभयो । उहाँले आफू जेलमा हुँदा उपचारको अवसर नभएकाले दुखाइ कम गर्ने औषधि मात्रै दिइन्थ्यो भन्दै त्यही कारणले आफ्नो मिर्गौला फेल भएको प्रसङ्गमा भन्नुभयो, “अप्रेसन गर्नै पर्ने अवस्था चाहिँ ध्यानले मात्रै हुँदैन, योगका नियम र आसनले मात्र हुँदैन, कर्मयोगमा पनि ध्यान दिनुहोला । आरामको जिन्दगी हैन, स्वस्थ्य र खुसी जिन्दगी बाँच्न ध्यान दिनुस्, योगले यही सिकाउँछ, समय र परिवर्तन बलवान् हुन्छ ।” शिक्षा, विज्ञान तथा प्रविधिमन्त्री रघुजी पन्तले पूर्वीय चिन्तन, योग र ध्यान संसारको साझा जीवन पद्धतिका रुपमा अगाडि बढेको बताउनुभयो । उहाँले योगभित्र लुकेका विभिन्न पक्षलाई सांस्कृतिक सम्पदाका रुपमा अगाडि बढाउनुपर्नेमा जोड दिनुभयो । मन्त्री पन्तले नेपालको हिमालय क्षेत्र नै योग र ध्यानको उद्गमस्थल भएको धारणा राख्दै विश्वमा शान्तिको आवश्यकता रहेको वर्तमान अवस्थामा योग, ध्यान र वैद्धिक साहित्यको विकास आवश्यक भएको बताउनुभयो।  संस्कृति, पर्यटन तथा नागरिक उड्डयनमन्त्री बद्रीप्रसाद पाण्डेले योग हाम्रा लागि आफैँमा महत्वपूर्ण रहेको भन्दै पूर्ण स्वस्थ्यता आर्जन गर्न मद्दत पु¥याउने बताउनुभयो । उहाँले योग नेपालको सांस्कृतिक र मौलिक संस्कृति भएको धारणा राख्नुभयो । योगको मूल तीर्थस्थल नेपाल हो भन्ने कुरालाई विश्वभर चिनाउन तत्परताका साथ काम गर्ने बताउनुभयो । जीवन विज्ञानका योगगुरु प्राध्यापक डाक्टर दीपक रेग्मीले विज्ञान सम्मत पद्धतिमा योग विकास हुँदै गएको बताउँदै विज्ञानले समेत योगलाई मान्यता दिइसकेको बताउनुभयो। उहाँले योग र ध्यान मानव जीवनका लागि अत्यन्तै फाइदाजनक भएको बताउनुभयो । उहाँले पैसाले किन्न सकिने भौतिक सुखभन्दा शारीरिक स्वास्थ्य, आत्मशान्ति र खुसी महत्वपूर्ण भएको भन्दै त्यो योग र ध्यानबाट प्राप्त हुने धारणा राख्नुभयो । समारोहमा जीवन विज्ञान, पतञ्जली योग, पतञ्जल योग समिति, त्रिभुवन विश्वविद्यालय योगविज्ञानका योगगुरु, योगाचार्य, योगार्थीहरु, योगाभ्यास गरिरहेका बालबालिकाहरु, ब्रह्कुमारी राजयोग समितिका व्यक्तित्वहरु, विश्व शान्ति तथा अध्यात्म विज्ञान समाजका व्यक्तित्वहरु, सरकारका उच्चपदस्थ व्यक्तित्वलगायतको सहभागिता थियो । हरेक वर्ष जुन २१ मा दिन विश्व योग दिवस र हरेक वर्ष माघ १ गते राष्ट्रिय योग दिवस मनाइन्छ । रासस """
मधेशको विकास गरे नेपालको विकास हुन्छ : उपेन्द्र यादव,"""काठमाडौँ, जेठ ३१ गते। जनता समाजवादी पार्टी (जसपा) नेपालका अध्यक्ष, पूर्व उपप्रधानमन्त्री एवम् बारा निर्वाचन क्षेत्र नम्बर-२ का प्रतिनिधि सभा सदस्य उपेन्द्र यादवले मधेशको विकास गरे नेपालको विकास हुने बताउनुभएको छ। गोरखापत्र अनलाइनको ‘सांसदलाई सवाल’मा कुराकानी गर्नुहुँदै नेता यादवले यस्तो बताउनुभएको हो। ‘‘विकासको बजेट मधेशलाई हेरेर बन्दैन। मधेशको विकास गरे नेपालको विकास हुन्छ। तर मधेशमा ६० प्रतिशत जनसङ्ख्या छ, १३ प्रतिशत मात्र विकास बजेट पुगेको छ’’, यादवले मधेशको विकासमा राज्यको दृष्टि नपरेको भन्दै आपत्ति जनाउनुभयो। नेता यादवको जन्म बुवा धनिलाल र आमा फुदनीदेवीको कोखबाट २०१६ सालमा सप्तरी जिल्लाको भगवतपुरमा भएको हो। उहाँको बाल्यकाल सप्तरीको मधुवनमा बित्यो। अहिले भने त्यो ठाउँ सुनसरीको वराहक्षेत्र नगरपालिका-४ मा पर्छ। उपत्यकामा उहाँ ललितपुर महानगरपालिका-२३ हात्तीवनमा बसोवास गर्दै आउनुभएको छ। विज्ञान र कानुन विषयमा उच्च शिक्षा अध्ययन गर्नुभएका यादवले औपचारिक शिक्षा मधुवनमै लिनुभएको हो।   मधुवनमा रुखमा काठको पाटी ठोकेर कालो पोतेर लेख्दै उहाँको औपचारिक शिक्षाको सुरुवात भएको हो। मोहन निमाविमा प्रारम्भिक शिक्षा लिनुभएका यादवले जनता मावि मधुवन र वनदहवाकट्टी हाइस्कुल सप्तरीबाट माध्यमिक शिक्षा लिनुभयो। २०३२ सालमा एसएलसी दिनुभयो। यादवले अक्षर चिन्नुभएको विद्यालय अहिले मोहन माध्यमिक बनेको छ। सुनसरी धरानको हात्तीसार क्याम्पसबाट उच्च शिक्षा अध्ययन सुरु गरेर आइएस्सी गरेपछि उहाँले विभिन्न कारणले धरानको पढाइलाई निरन्तरता दिन सक्नु भएन। महेन्द्र मोरङ आदर्श बहुमुखी क्याम्पस विराटनगरबाट स्नातक र स्नातकोत्तर तहसम्मको अध्ययन पूरा गर्नुभएका यादवले विज्ञानसँगै कानुन विषयलाई समेत प्रमुख अध्ययनको क्षेत्र बनाउनुभयो। सप्तरीमा विद्यालयमा पढ्दादेखि नै उहाँ पुष्पलाल श्रेष्ठको व्यक्तित्वबाट प्रभावित भएर राजनीतिमा लाग्नुभएको हो। २०३२ सालमा वामपन्थी राजनीतिमा प्रवेश गर्नुभएका उहाँले पुष्पलालको प्रभावले नै नेपाल कम्युनिस्ट पार्टीको सदस्यता लिनुभएको हो। उहाँको राजनीतिको सुरुवात पुष्पलाल समूहको अनेरास्ववियुबाट भयो। पुष्पलाल श्रेष्ठबाट २०३५ सालमा कम्युनिस्ट पार्टीको सदस्यता लिएको समयमा अखिल प्रतिबन्धित थियो। कम्युनिस्ट कार्यकर्ताका रूपमा सुरुवाती दिनमा भूमिगतरूपमै काम गर्नुभएका यादव २०३६ सालको जनमत सङ्ग्रहको समयमा विद्यार्थी राजनीतिमा सक्रिय हुनुहुन्थ्यो। जनमत सङ्ग्रहपछि अखिल विभाजित हुँदा उहाँ प्रगतिशील विद्यार्थी युनियनको दुई कार्यकाल उपाध्यक्ष बन्नुभयो। विद्यार्थी राजनीतिकैक्रममा उहाँले एक वर्ष केन्द्रीय कारागारमा बिताउनुपरेको थियो। कारागारमा कांग्रेसका तत्कालीन युवा नेता प्रदीप गिरी, दमननाथ ढुङ्गानालाई भेट्नुभएको थियो। नेकपा (मार्क्सवादी) पार्टी बन्दा उहाँलाई कोशी अञ्चल कमिटीमा राखिएको थियो। यादव २०४६ को आन्दोलनमा विराटनगरबाट गिरफ्तार हुनुभयो। धनकुटामा कैदी जीवन बिताउनुभएका उहाँ प्रजातन्त्र पुनस्र्थापनापछि छुट्नुभयो। माले र मार्क्सवादी एकतापछि २०४८ सालमा यादवलाई एमालेले सुनसरी-४ मा उम्मेदवार बनाएको थियो। उहाँ पहिलो संसदीय चुनावमा पराजित हुनुभयो। त्यसपछि उहाँले एमालेको सुनसरी र मोरङको जिम्मेवारी पाउनुभयो। लामो समय पार्टीमा काम गरेपछि २०५४ सालमा सामाजिक संस्थाको रूपमा मधेशी जनअधिकार फोरम, नेपाल गठन गर्नुभयो।  २०५६ मा पार्टीभित्र मधेशको मुद्दा उठाएको भन्दै साम्प्रदायिक व्यक्तिको आरोप लागेपछि उहाँ एमालेबाट अलग हुनुभयो। त्यसपछि फोरममा सक्रिय यादव २०५९ असोजमा तत्कालीन राजा ज्ञानेन्द्रले सत्ता हातमा लिएपछि भूमिगत हुन बाध्य बन्नुभयो। उक्त समयमा उहाँले तत्कालीन नेकपा (माओवादी)सँग सहकार्य गर्दै राजनीतिलाई अगाडि बढाउनुभयो। २०६१ सालमा दिल्लीबाट पक्राउ पर्नुभएका यादव दुई महिनापछि छुट्नु भएको थियो। २०६२/६३ सालको आन्दोलनमा सक्रियताका साथ सहभागी यादव २०६३ सालमा अन्तरिम संविधान जलाएको आरोपमा फेरि गिरफ्तारीमा पर्नुभयो। अन्तरिम संविधान जारी भएपछि पनि मधेशीलाई विदेशी जस्तो व्यवहार गरेर पीडा भोग्नु परेपछि उहाँ मधेशको मुद्दा लिएर थप सशक्त रूपमा राजनीतिमा लाग्नुभयो। २०६३ सालमा मधेशी जनअधिकार फोरमलाई पार्टी बनाएर उहाँ त्यसको अध्यक्ष बन्नुभयो। २०६५ सालमा फोरमको पहिलो महाधिवेशनबाट उहाँ सर्वसम्मतिले अध्यक्ष चयन हुनुभयो। लगातार मधेशको राजनीतिको नेतृत्व गर्नुभएका यादवले पार्टी बनाउन विभिन्न नेतासँग सहकार्य गरे पनि त्यसले निरन्तरता पाउन सकेन। सङ्घीय समाजवादी फोरम, नेपालका अध्यक्ष यादव २०७६ सालमा गठन भएको समाजवादी पार्टीको अध्यक्ष बन्नुभयो। जनता समाजवादी पार्टीमा महन्थ ठाकुरसँगै यादव पनि अध्यक्ष बन्नुभयो। २०८१ साल जेठमा जनकपुरमा भएको जनता समाजवादी पार्टी (जसपा) नेपालको महाधिवेशनबाट उहाँ पछिल्लो समय पार्टी अध्यक्ष बन्नुभएको हो। यसरी हेर्दा यादव करिब तीन दशकदेखि सदावहार पार्टीको नेतृत्वमा हुनुहुन्छ।  संविधानसभाको दुई कार्यकाल निर्वाचित उहाँ अहिलेसम्म चार पटक सांसद बनिसक्नुभएको छ। पहिलो संविधानसभाको चुनावमा एकसाथ सुनसरी-५ र मोरङ-५ बाट निर्वाचित यादवले मोरङ छोड्नुभएको थियो। २०७० सालमा सम्पन्न दोस्रो संविधानसभाको चुनावमा सुनसरी-५ बाट निर्वाचित उहाँ २०७४ सालमा भएको आम चुनावमा सप्तरी-२ बाट निर्वाचित हुनुभएको हो। २०७९ सालको चुनावमा सप्तरी-२ मा डा.चन्द्रकान्त राउतसँग पराजित यादव बारा-२ मा सम्पन्न उपनिर्वाचनबाट प्रतिनिधिसभामा आउनुभएको हो। बारा-२ का सांसद रामसहाय प्रसाद यादव उपराष्ट्रपति बनेपछि २०८० मा भएको उपनिर्वाचनबाट यादव प्रतिनिधि सभा सदस्य बन्नुभएको हो। उहाँ अहिले प्रतिनिधि सभाको अर्थ समिति सदस्यसमेत हुनुहुन्छ। नेता यादव पटकपटक विभिन्न सरकारमा मन्त्रीसमेत बन्नुभएको छ। झलनाथ खनाल प्रधानमन्त्री हुँदा २०६५ सालमा परराष्ट्र मन्त्री बन्नुभएका यादव केपी ओली नेतृत्वको सरकारमा २०७५ सालमा उपप्रधानसँगै स्वास्थ्य तथा जनसङ्ख्या मन्त्री बन्नुभयो। प्रस्तुत छ- जनता समाजवादी पार्टी (जसपा) नेपालका अध्यक्ष उपेन्द्र यादवसँग गोरखापत्र अनलाइनको ‘सांसदलाई सवाल’मा दिनेश लुइटेलले गरेको कुराकानीका आधारमा मनोजरत्न शाही र केशब गुरुङले तयार पार्नुभएको भिडियो सामग्री  ः  """
विपत् व्यवस्थापनमा आवश्यक पूर्वतयारी छ,"""६९ वर्षीय हिरा सार्की सुदूरपश्चिम प्रदेशको वामपन्थी आन्दोलन र दलित अधिकारका पक्षमा लड्ने चर्चित नाम हो । सरकारी सेवामा जाने चाहना राखेका नेता सार्की कञ्चनपुर महेन्द्रनगरको एक विद्यालयमा अङ्ग्रेजी शिक्षकले दलितले पढ्नु हुन्न भन्दै पछाडिको बेन्चमा बसाउन थालेपछि विभेदविरुद्ध लड्नकै लागि राजनीतिमा लाग्नुभयो । विगतमा एमाले केन्द्रीय सदस्यसमेत भइसक्नुभएका  नेता सार्की विसं २०७९ मा प्रदेश सभा सदस्य हुनुभएको थियो । करिब एक वर्षदेखि आन्तरिक मामिला तथा कानुनमन्त्री रहनुभएका सार्कीसँग गोरखापत्र दैनिकका प्रदेश संयोजक प्रकाशविक्रम शाह एवं चौमाला समाचारदाता नीराजन परियारले मन्त्रालयगत काम कारबाहीका बारेमा गर्नुभएको कुराकानी :  सुदूरपश्चिम प्रदेशमा कानुन निर्माणले तीव्रता लिएन, आमसञ्चार ऐनमा पनि ढिलाइ भयो भन्ने गुनासो आइरहेको छ । यस्तो किन भइरहेको छ ? –अहिलेसम्म प्रदेशमा ६४ वटा कानुन बनिसकेका छन् । आवश्यक भयो भने अरू थप कानुन पनि बनाउन सक्छौँ । अहिले आमसञ्चार विधेयक तयारी अवस्थामा छ । चालु अधिवेशनमा यसलाई छलफल गराएर पास गर्ने तयारीमा छौँ । केही ऐन पनि पारित हुने क्रममा छन् । सङ्घीय सरकारका केही कानुन नबनेका कारणले पनि प्रदेश कानुन निर्माण प्रभावित भएको हो ।   सङ्घीय सरकारले कानुन नबनाउँदा के समस्या झेल्नुभएको छ ? –सङ्घ संस्थाको ऐन भएको भए हामीलाई काम गर्न एकदम सहज हुन्थ्यो । यो सङ्घीय सरकारले चाँडो गरिदिएको भए हुन्थ्यो । प्रहरी समायोजनको काम नहुँदा हामीलाई कठिनाइ छ । बजेट र कर्मचारीको अभावले पनि कैयौँ काम अगाडि बढ्न सकेको अवस्था छैन । सचिव नहुने समस्या पनि पटक पटक हुन्छ । त्यही कारणले पनि धेरै काम रोकिएका छन् ।   सुदूरपश्चिम प्रदेशको सुरक्षा अवस्था सुधार गर्न के के काम गरिरहनुभएको छ ? सुरक्षा अवस्थाको कुरा गर्ने हो भने अहिले हामीले बोर्डर पोस्ट स्थापना गर्न सकेका छैनौँ र भएकालाई पनि व्यवस्थापन गर्न सकिराखेको अवस्था छैन । हाम्रा सुरक्षाकर्मी अहिले पालमुनि बसेर काम गरिरहेका छन् । मैले अघिल्लो वर्षदेखि कैलाली, कञ्चनपुरदेखि डडेलधुरा, बैतडी, दार्चुलासम्म भवन बनाउने भनेर अघि बढेको छु । अहिले जग्गाका कारणले गर्दा काम अगाडि बढ्न सकेको छैन । धेरै सीमानाकामा ठाउँमा भवन बन्ने अवस्था पनि रहेका छैन । सङ्घीय सरकारले पनि यसका लागि पहल लिनुपर्ने हो । सुरक्षा प्रमुख विषय हो तर सुरक्षाकर्मी नै आफैँ सुरक्षित छैनन् भने सुरक्षा व्यवस्था कहाँबाट कायम हुन्छ ? अहिले बजेट पनि घटेर आएका कारणले पनि धेरै काम गर्ने अवस्था पनि छैन् । विगतमा सवारीसाधन, प्रहरी भवन निर्माणमा पनि काम गरेका छौँ ।   प्रदेशमा लागुऔषध दुव्र्यसनी नियन्त्रणका लागि के के काम गरिरहनुभएको छ ? –अहिलेका प्रायः युवा लागुऔषध दुव्र्यसनीमा लागेको पाइन्छन् । लागुऔषध सेवन हाम्रो प्रदेशमा विकराल समस्याका रूपमा देखा परिरहेको छ । त्यसलाई रोक्न प्रदेश सरकारले जनचेतनालगायताका कार्यक्रम गरिरहेको छ । साथै आन्तरिक तथा कानुन मन्त्रालयले सहिद लोकराज ढकाल दुव्र्यसनी कार्यक्रम अन्तर्गत बजेटसमेत छुट्याएर सचेतनामूलक कार्यक्रम गर्दै आएको छ । यो कार्यक्रम कैलालीबाहिरका अरू आठ जिल्लामा पनि विस्तार गर्दै छौँ । लागुऔषधको कारोबार र दुव्र्यसनी रोक्न नौ वटै जिल्लामा प्रहरीमार्फत स्थानीय तहसँग समन्वय गरेर अभियान थालेका छौँ । विद्यालयमा पनि विद्यार्थीलाई यो विषयमा प्रशिक्षण दिने काम भइरहेको छ ।   सुदूरपश्चिम प्रदेशमा भूकम्प जोखिम रहेको तथा बाढी, पहिरो, हावाहुरी जस्ता प्रकोप पनि यो प्रदेशले खेप्दै आएको छ । विपत्को पूर्वतयारीमा के के काम गरिरहनुभएको छ ? –सुदूरपश्चिम प्रदेशमा यस वर्ष विगतको तुलनामा मनसुन बढी सक्रिय हुन सक्ने अनुमान गरिएको छ । यसबेला हुन सक्ने सम्भावित विपत्लाई लिएर कैलाली कञ्चनपुरका विपत् सम्पर्क व्यक्तिलाई तालिम दिएका छौँ । विशेष गरी पहाडी जिल्लामा पहिरोको जोखिम बढी हुन्छ भने तराईका क्षेत्रमा डुबानको समस्या हुन्छन् । प्रदेश सरकारले यस वर्ष विपत् व्यवस्थापनका लागि आवश्यक पूर्वतयारी गरिरहेको छ । आवश्यक सामग्री खरिददेखि जिल्लास्तरबाट हुने तयारी पनि भइरहेको छ । तराईका क्षेत्रमा भने बर्सातको समयमा डुबानको समस्या बढी देखिने गरेको छ । विशेष गरी कैलाली, कञ्चनपुरका विभिन्न बस्ती डुबानमा पर्ने गरेका छन् । नदी कटान हुँदा बाढी मानवबस्तीमा पस्नेलगायतका समस्या तराईका क्षेत्रमा देखिने गरेका छन् । सुदूरपश्चिम प्रदेश सरकारले विपत् व्यवस्थापन गर्न आवश्यक सामग्री तथा अन्य तयारीका लागि सरोकारवाला निकायसँग छलफल गरेको छ । विपत् पीडितको राहत उद्धारका लागि सङ्घीय, स्थानीय सरकार र विकास साझेदारसँग मिलेर प्रदेश सरकारसँग काम गरिरहेका छौँ । अहिलेसम्मको वैज्ञानिक अनुसन्धान अनुसार भूकम्प आउने समय र यसको केन्द्रविन्दु भूकम्प आउनुपहिले नै निश्चित गर्न सकिँदैन भन्ने छ । भूकम्पबाट सुरक्षित संरचना निर्माण गर्नु र यसका लागि पूर्वतयारीको अवस्थामा रहनु नै यसको क्षतिबाट बच्ने उपाय हो । भूकम्प रोक्न नसकिने प्राकृतिक प्रक्रिया भए पनि जोखिम न्यूनीकरण तथा पूर्वतयारीका लागि गृह मन्त्रालय अन्य सङ्घ संस्थाबाट आवश्यक सामग्री प्राप्त भएको छ । त्यसलाई अहिले गोदाममा सुरक्षित राखेका छौँ । प्रदेश सरकारले खरिद गरेको सामान जिल्ला प्रशासन कैलाली र बैतडीको खोड्पेमा केही सामान राखेका छौँ । प्रदेश सरकार आफ्नो क्षमताले भ्याएसम्म आफैँ नसकेका कुरामा अन्य सङ्घ संस्थाबाट पनि सहयोग लिन तयार छौँ । विपत्  हेलिकोप्टर आवश्यक हुन्छ त्यसका लागि हाम्रो प्रदेशमा हेलिकोप्टर आवश्यक हुन्छ । त्यसका लागि सुदूरपश्चिमलाई हेर्नका लागि कर्णाली प्रदेशको सुर्खेतमा सेनाको हेलिकोप्टर तयार अवस्थामा रहेछ । प्रदेश विपत् प्राधिकरणको पनि गठन गर्ने कुरा अगाडि बढेको छ ।   सुदूरपश्चिम प्रदेशमा दलित, महिलामाथि विभेद तथा छाउपडीलगायतका विभिन्न खालका कुरीति नियन्त्रणका लागि सरकारले के गरिरहेको छ ? –प्रकृतिले मानिस जन्मिने र मर्ने बनाएको भए पनि दलित भएर जन्मेकै आधारमा छुवाछुत र भेदभाव भोग्नुपर्ने स्थिति कायमै रहेको छ । दलित जाति आफू मानव भएर स्वतन्त्रपूर्वक जिउन पाएका छैनन् । मान्छे भएर जन्मेपछि स्वतन्त्र ढङ्गले बाँच्न र राज्यद्वारा प्रदत्त अधिकारको समान उपभोग गर्न पाउनु सबै मानवको नैसर्गिक अधिकार हो तर नेपाली समाजमा भने दलित भएर जन्मेकै आधारमा ऊ आफ्नै अधिकारबाट वञ्चित हुनु परेको छ । यो देख्दा सामान्य लाग्ने तर अनुभूति गर्दा र भोग्दा अत्यास लाग्ने समस्या हो । दलितले बर्सौंदेखि भोग्न बाध्य छुवाछुतको समस्या झन् पीडादायक छ । एउटै समाजमा बसेर पनि दलित हुनुका कारण मानव भएर बाँच्न हैसियतसम्म पाएका छैनन् । जातीय छुवाछुतसम्बन्धी कुरालाई कम गर्न र यसलाई हटाउनका लागि प्रयास गरेको छु । महिला हिंसालगायतका कुरीति हटाउन पनि काम गरिरहेका छौँ । छुवाछुत देखिने गरेर देखिँदैन तर पनि छुवाछुत रहेको छ । जातीय विभेद गर्नु हुँदैन र यसलाई अन्त्य गर्नु पर्छ जस्तो भन्छौँ तर  दलितलाई घर भाडामा दिँदैनन् । त्यसै कुरालाई ध्यान दिएर मैले विपन्न उत्पीडित समुदायका विद्यार्थीका लागि कैलाली, कञ्चनपुरमा छात्रावासको व्यवस्थाका लागि पहल गरिरहेको छु । सायद आउने बजेटमा त्यो व्यवस्था हुन्छ होला ।   सञ्चार सम्बद्ध मन्त्रालय भएकाले अबको बजेटमा सञ्चारकर्मीका लागि के के गर्न खोजिरहनुभएको छ ? –पत्रकारको क्षमता अभिवृद्धिका लागि हामीले पत्रकार महासङ्घसँग मिलेर विभिन्न कार्यक्रम गरिरहेका छौँ । स्थानीय मिडियालाई बचाउनका लागी पनि हामीले केही पहल गरेका छौँ । अहिले लोककल्याणकारी विज्ञापन दिइरहेका छौँ । केही मात्रामा भए पनि यसले थोरै सहयोग पुग्छ भनी विश्वास लिएका छौँ । नेपाल पत्रकार महासङ्घको भवन निर्माण गरेका छौँ । सरकारी सञ्चार माध्यमसँग पनि मिलेर काम गरेका छौँ । यी सबै काम अबको बजेटमा पनि पार्ने प्रयासमा छौँ ।  """
विपत् व्यवस्थापनको तयारी गर्न निर्देशन,"""रानी समाचारदाता विराटनगर, असार ७ गते  ।  कोशी प्रदेशका मुख्यमन्त्री हिक्मतकुमार कार्कीले मानवीय लापर्बाहीका कारण मनसुनजन्य विपत्तिको जोखिम दिनप्रतिदिन बढिरहेको बताउनुभएको छ । शुव्रmबार विराटनगरमा आयोजित ‘मनसुन पूर्वतयारी तथा प्रतिकार्य योजना’ विषयक संवाद कार्यव्रmमलाई सम्बोधन गर्दै मुख्यमन्त्री कार्कीले भौतिक पूर्वाधार निर्माणमा वातावरणीय मूल्याङ्कन नहुँदा विपत्तिको रूप लिने गरेको बताउनुभएको हो । उहाँले भन्नुभयो, “विकासका नाममा वातावरणीय सन्तुलन तोड्दै जलवायु परिवर्तनलाई अझ चर्को बनाइरहेका छौँ । यदि अहिले पनि गम्भीरतापूर्वक तयारी नगरेमा केही वर्षपछि विपत्तिलाई नियन्त्रण गर्न सक्ने अवस्था रहँदैन ।” मुख्यमन्त्री कार्कीले आन्तरिक मामिला तथा कानुन मन्त्रालयलाई कोशी प्रदेशका सबै जिल्लामा प्रभावकारी विपत् व्यवस्थापनको तयारी गर्न निर्देशनसमेत दिनुभयो । उहाँले मानवीय, भौतिक तथा आर्थिक क्षति न्यूनीकरणका लागि जनचेतना अभिवृद्धिमा विशेष ध्यान दिन पनि आग्रह गर्नुभएको छ । कार्यव्रmममा आन्तरिक मामिला तथा कानुनमन्त्री रेवतीरमण भण्डारीले कोशी प्रदेशले पाँचवर्षीय विपत् व्यवस्थापन रणनीति कार्ययोजना अनुसार जोखिम विश्लेषण र संवेदनशील बस्तीको पहिचान गर्दै आएको बताउनुभयो । अति जोखिममा रहेका बस्तीको स्थानान्तरणको तयारी पनि भइरहेको मन्त्री भण्डारीको भनाइ छ । सङ्घीय, प्रदेश र स्थानीय सरकारबिच सहकार्य गरी विपत् प्रतिकार्यलाई प्रभावकारी बनाउने योजना रहेको उहाँको भनाइ छ । कार्यव्रmममा विभिन्न विषयमा विज्ञहरूद्वारा कार्यपत्र प्रस्तुत गरिएको थियो । जल तथा मौसम विज्ञान विभाग धरानका रुद्र परियारले ‘२०८२ सालको मनसुन प्रक्षेपण’, राष्ट्रिय विपत् जोखिम न्यूनीकरण तथा व्यवस्थापन प्राधिकरणकी गोमा चेम्जोङले ‘सङ्घीय मनसुन पूर्वतयारी तथा प्रतिकार्य योजना २०८२’ र कोशी प्रदेशका विज्ञ रामकुमार दाहाल तथा यसप्रसाद सुब्बाले ‘प्रदेशस्तरीय मनसुन पूर्वतयारी र प्रतिकार्य’ विषयमा कार्यपत्र प्रस्तुत गर्नुभएको थियो । """
"कालीगण्डकी काेरिडोरमा निरन्तर पहिरो, २४ घण्टादेखि सडक अवरुद्ध","""तिलाचन पाण्डेतम्घास(गुल्मी), असार ७ गते । कालीगण्डकी काेरिडोरमा निरन्तर पहिरो झरेका कारण २४ घण्टादेखि सडक अवरुद्ध भएको छ । कालीगण्डकी गाउँपालिका गुल्मीको हर्मिचौर अर्वेनी सडक खण्डको वडा नम्बर २ को गरगरेमा सडक माथिबाट पहिरो खसेका कारण सडक अवरुद्ध भएको हो । शुक्रबार सडक माथिबाट ठुलो ढुङ्गासहित खसेको पहिरोका कारण सडक अवरुद्ध भएको कालीगण्डकी गाउँपालिकाका उपाध्यक्ष मञ्जुकुमारी दर्लामीले जानकारी दिनुभयो । अवरुद्ध सडक खुलाउनका लागि एक्साभेटर तयारी अवस्थामा रहे पनि सडक माथिबाट ढुङगाहरू खसिराखेका कारण सडक खुलाउन समस्या भएको उहाँले बताउनुभयो ।  सदरमुकाम तम्घासदेखि कालीगण्डकी गाउँपालिकाको केन्द्र पुर्तिघाटमा हिँडेका हीरा कुँवर, टोपलाल अर्याललगायत यात्रुहरू सोही पहिरोमा रोकिएर बसेका छन् । सडक खुलाउन समय लाग्ने भएकाले साना सवारीहरूले हर्मिचौरमाथि देउराली अर्वेनीकोट हुँदै झर्न थालेका छन् । सडक अवरुद्ध हुँदा पुर्तिघाटदेखि बुटवल र बुटवलदेखि पुर्तिघाट आएका सवारीहरू अलपत्र परेका छन् । यसका साथै हर्मिचौरदेखि गाउँपालिकाको केन्द्र पुर्तिघाटसम्म जाने यात्रुहरू पनि अलपत्र परेका छन् । हरेक वर्ष उक्त स्थानमा पहिरो खसेर समस्या हुँदै आएको छ । यसैबिच सत्यवती गाउँपालिका ७ चोरकाटेमा गएको पहिरो हटाएर सवारी सुचारु भएको र चन्द्रकोट ७ सिस्नेभिरमा गएको पहिरो हटाइ एकतर्फी सवारी सूचारु भएको जिल्ला प्रहरी कार्यालय गुल्मीले जनाएको छ । """
योग अब वैदिक संस्कृति र समुदायको मात्रै विषय रहेनः शिक्षामन्त्री पन्त,"""ललितपुर, असार ७ गते । शिक्षा, विज्ञान तथा प्रविधिमन्त्री रघुजी पन्तले योग अब वैदिक संस्कृति र समुदायको मात्रै विषय नरहेको बताउनुभएको छ । शनिबार ललितपुरमा ११ औं विश्व योग दिवसको अवसरमा आयोजित कार्यक्रमलाई सम्बोधन गर्दै उहाँले यस्तो बताउनुभएको हो । अब योग संसारको साझा जीवन पद्धतिको रूपमा अगाडि बढेको बताउनुभयो । उहाँले योग र ध्यानले मानिसलाई आफूभित्र हेर्न, आफ्नो मनस्थिति छाम्न र आफ्नो चिन्तनको लागि प्रेरित गर्ने जिकिर गर्नुभयो । योग र ध्यानलाई र वैदिक साहित्य, चिन्तन र वाङमयमा रहेको गहिराईलाई र त्यसभित्र लुकेका विभिन्न पक्षलाई देशको महत्त्वपूर्ण सांस्कृतिक सम्पदा र बौद्धिक सम्पत्तिको रूपमा अघि बढाउनुपर्ने बताउनुभयो । मन्त्री पन्तले भन्नुभयो, ‘‘विश्व योग दिवसले के देखाउँछ भने योग अब खाली वैदिक संस्कृतिको, वैदिक समुदायको मात्रै विषय रहेन । अब योग संसारको साझा जीवन पद्धतिको रूपमा अगाडि बढेको छ । योगले मानिसलाई, ध्यानले मानिसलाई आफूभित्र हेर्नका लागि, आफ्नो मनस्थिति छाम्न, आफ्नो चिन्तनको लागि व्यतित गर्दछ । ध्यान र योगले मन र चित्त शुद्ध हुन्छ । योग र ध्यानलाई र वैदिक साहित्य, चिन्तन र वाङमयमा रहेको गहिराईलाई र त्यसभित्र लुकेका विभिन्न पक्षलाई हामीले हाम्रो देशको महत्त्वपूर्ण सांस्कृतिक सम्पदाको रूपमा बौद्धिक सम्पदाको रूपमा अघि बढाउनुपर्छ ।’’ नेपाल योग, ध्यान र चिन्तनको आदि भूमि रहेको बताउनुभयो । आज शान्तिको बढी खाँचो रहेको र पूर्खाहरूले पृथ्वीमा मात्रै नभई अन्तरिक्षमा पनि शान्ति हुनुपर्छ भनेको जिकिर गर्नुभयो । """
योगले जीवनमा प्राकृतिक सन्तुलन,"""गोरखापत्र समाचारदाता काठमाडौँ, असार ७ गते ।  ‘सिङ्गो पृथ्वी र मानव स्वास्थ्यका लागि योग’ नारासहित शनिबार ११ औँ अन्तर्राष्ट्रिय योग दिवस मनाइँदै छ । त्यसैले अब योग मान्छेको स्वास्थ्यका लागि मात्र होइन, सिङ्गो पृथ्वीकै स्वास्थ्यसँग जोडिँदै छ । योगको अर्थ नै जोड्नु रहेको योग गुरु विष्णु खड्का औँल्याउनुहुन्छ । उहाँका अनुसार योगले शारीरिक, मानसिकसँगै प्रकृतिसँग आत्मिक र सात्विक रूपले योगले जोड्न सघाउँछ । योगगुरुका अनुसार मानिससँग सूक्ष्म शरीर र स्थूल शरीर दुई प्रकारको हुन्छ । स्थूल अर्थात् बाह्य शरीरलाई धोइपखाली गरेर सफा पार्न सकिएला तर मानिसभित्रको सूक्ष्म शरीरलाई पानीले पखाल्न सकिँदैन । सूक्ष्म शरीरको रक्षा गर्ने अर्थात् रोगको निवारणकारी उपाय योग रहेको खड्का बताउनुहुन्छ । त्यस क्रममा खड्काले थप्नुभयो, “जसरी कुनै कम्प्युटरमा भाइरस लाग्दा हटाउन भित्रै प्रतिजैविक पठाउनु पर्छ, त्यसै गरी योग र ध्यान मानिसका लागि कुनै पनि रोग र शोकका विरुद्धमा प्रतिजैविक संयन्त्र हो ।” योगभित्र अष्टाङ्ग योग अर्थात् प्राणायाम र शारीरिक योग दुवै पर्छन् । एकसाथ ध्यान गर्ने हो भने मानिसको जीवनमा अलौकिक सन्तुलन कायम हुन्छ । त्यसैले पनि योगलाई शरीर र आत्माको मिलन गराउने अद्भुत विज्ञान भनेर विश्वभर चिनिन थालेको छ । योग बिरामीले गर्ने हो भन्ने धारणा बिस्तारै हट्दै छ । अचेल बालबालिका, वृद्धवृद्धा, किशोरकिशोरी, रोगी निरोगी सबैको आकर्षण योगतर्फ बढ्दो छ । दैनिक योग गर्नु भनेको रोग लागेपछि उपचार गर्नुभन्दा पहिल्यै त्यसको रोकथाम गर्नु हो भन्ने धारणाले आमसमाजमा गहिरिँदै गएको खड्काले औँल्याउनुभयो । कोराना सङ्क्रमणकालपछि नेपालमा योग ध्यानमा आममानिसको आकर्षण उच्च बनेको हो । योग, आयुर्वेद र प्राकृतिक चिकित्सा जीवनका लागि महत्वपूर्ण हो भन्ने सचेतना कोरोनाकालदेखि मानिसमा पुग्न थालेको उहाँ सुनाउनुहुन्छ । दबाइको काम रोग दबाउने हो तर योगले रोग भगाउने हो भन्ने चेतना बिस्तारै जागृत हुँदै गएको उहाँको भनाइ । काठमाडौँस्थित सेलेब्रेसन मेडिटेसन सेन्टरका आचार्य महेन्द्र वाशिष्ठ सबैलाई निरोगी बनाउन नेपालमा योगलाई थप व्यापक बनाउनुपर्नेमा जोड दिनुहुन्छ । स्थानीय, प्रदेश र सङ्घ सबैतिर नै योगाभ्यासलाई निरन्तर गराउनुपर्ने सुझाव उहाँको छ । आमसञ्चार माध्यमले पनि हरेक दिन एक लहर भए पनि योग र ध्यानका विषयलाई स्थान दिएर यसको सकारात्मक प्रचार गर्नुपर्ने उहाँको ठहर छ । विद्यालयदेखि विश्वविद्यालयसम्मको पाठ्यक्रममा योगलाई शान्ति र स्वास्थ्यसँग जोडेर अध्यापन गराउन सके वैज्ञानिक विस्तार हुने आचार्य महेन्द्र औँल्याउनुहुन्छ । योग साधना केन्द्रको विस्तारसँगै सिक्ने सिकाउनेको विस्तार बढ्दो छ । योगसँग पूर्वीय ज्ञान, शान्ति र अहिंसाका विषयलाई जोडेर सरकारले नेतृत्व लिन सक्ने उहाँको धारणा छ । विश्वमा बढ्दो तनाव, युद्ध र आत्महत्याको दर कम गर्न पनि मानिस आत्मिक र यौगिक हुन जरुरी रहेकाले सरकारी तहबाटै प्रवर्धन गर्नुपर्ने सुझाव उहाँको छ ।  """
नवदुर्गा गणको अन्त्येष्टि दिन,"""काठमाडाैँ, असार ५ गते । हरेक वर्षको भलभल अष्टमीका दिन नवदुर्गा गणको देहावसान हुने विश्वाससहित नवदुर्गाको विलाप नाचसँगै जीवित देवता नवदुर्गा गणले प्रयोग गर्ने मुकुटलाई ब्रह्मायणीमा विसर्जन गरिएकाे छ । गत बुधबार नवदुर्गा गणले प्रयोग गर्ने मुकुटलाई ब्रह्मायणीमा विसर्जन अन्तिम संस्कार गरिएको हो । देव गणको मुकुन्डो जलाउनुलाई नवदुर्गा देवगणको अन्त्येष्टि मानिन्छ । अन्त्येष्टि क्रममा भलभल अष्टमीमा नवदुर्गा गण बिहानै द्योछें (देवता घर)बाट बाहिर निस्केर विलाप नाच प्रदर्शन गर्ने परम्परा रहेको छ । प्रत्येक वर्ष भलभल अष्टमीमा देहावसान भएका नवदुर्गा देवगणको दशैँमा पुनः जन्म हुने र जन्मसँर्गै नयाँ मुकुन्डो तयार गरी नवदुर्गा गणले लगाउँछन् । घण्टाकर्ण चतुर्दशी अर्थात गठेमङ्गलका दिन नवदुर्गा गणले प्रयोग गर्ने मुकुटलाई विधिपूर्वक प्राणप्रतिष्ठा गरेपछि त्यसमा देवता प्रविष्ट हुन्छन् भन्ने मान्यता रहिआएको छ । यो नाचमा भैरव, महाकाली, वाराही, ब्रह्मायणी, महेश्वरी, कुमारी, वैष्णवी, इन्द्रायणी, गणेश, महादेव, श्वेतभैरव र दुई सिंह (नन्दी–भृङ्गी)सहित १३ जना पात्र रहेका हुन्छन् । तन्त्रमन्त्रद्वारा भक्तपुरवासीलाई सुरक्षा प्रदान गर्ने नवदुर्गा गणको देहावसानपछि रोगव्याधि तथा भूतप्रेतको प्रकोप बढ्ने जनविश्वास छ । प्रकोपबाट बच्न नवदुर्गा देवगणबाट दिइने पासुका (धागोको माला) लगाउने परम्परा रहिआएको छ ।                   """
बहानन्दे–दोभान सडक कालोपत्रे गर्न सुरु,"""चन्द्र पन्दाकताप्लेजुङ, असार ७ गते । ताप्लेजुङको बहानन्दे–दोभान सडक कालोपत्रे गर्न सुरु गरिएको छ । फुङ्लिङ नगरपालिकास्थित मेची राजमार्गको दोखु, बहानन्देदेखि मेरिङ्देन गाउँपालिका–३ खाम्लुङको दोभान जोड्ने सडक कालोपत्रे गर्न सुरु गरिएको हो । सडकको ट्रयाक निर्माण भएको करिव अढाइ दशकपछि स्तरवृद्धि अर्थात कालोपत्रे गर्न सुरु गरिएको हो । बहानन्देदेखि दोभानको तमोर नदी पुलसम्मको ९.८ किलोमिटर दूरीभित्र सडक कालोपत्रेको काम अहिले धमाधम गरिँदै आएको छ । निर्माणको जिम्मा पाएको एपेक्स कन्स्ट्रक्सन प्रालिले कालोपत्रेको काम गरिरहेको हो । निर्माण कम्पनीका सम्पर्क निर्देशक अनिलकुमार चौधरीका अनुसार चालु आर्थिक वर्षभित्र बहानन्देदेखि सिकारी डाँडासम्म ४.५ किलोमिटर सडक कालोपत्रे हुने छ । चालु आवभित्रै अर्थात असार मसान्तभित्र साढे चार किलोमिटर सडक कालोपत्रेको काम सम्पन्न हुने चौधरीले बताउनुभयो । उहाँका अनुसार काम गर्नलाई बजेट प्रयाप्त भएकाले तोकिएको समयभित्रै सडक कालोपत्रे भइसक्ने छ । हाल सडक कालोपत्रेको काममा निर्माण कम्पनीमा आबद्ध कर्मचारी तथा अन्य जनशक्ति ४० जना र कालोपत्रेको काम मात्र गर्ने २० जना मजदुर संलग्न रहेको चौधरीले जानकारी दिनुभयो । उहाँका अनुसार कालोपत्रेका लागि आवश्यक सामग्री तथा उपकरण पर्याप्त उपलब्ध रहेका छन् । अहिले सडक कालोपत्रे गर्ने काम पनि तीव्र रूपमा भइरहेको छ । यता चालु आवको काम सम्पन्न गरेर आगामी नयाँ आर्थिक वर्षमा गर्नुपर्ने कामलाई निरन्तर अघि बढाउने निर्माण कम्पनीको तयारी रहेको चौधरीले बताउनुभयो । बर्खायाम भएकाले मौसमलाई दृष्टिगत गरी बाँकी कामलाई अगाडि बढाइने उहाँको भनाइ छ । उहाँका अनुसार कामलाई निरन्तरता दिने र आगामी कात्तिक मसान्तभित्र दोभानसम्म नै सडक कालोपत्रे गरी सक्ने कम्पनीको योजना रहेको छ । यसअघि गत माघ महिनामै उक्त सडक कालोपत्रे गर्नेगरी कामलाई तीब्रता दिइएको थियो । सो समयमा बजेट अभाव भएपछि निर्माण कम्पनीले कामलाई निरन्तरता दिन सकेको थिएन । कामको प्रगति अनुसार रकम भुक्तानी नपाएपछि निर्माण कम्पनीले काममा संलग्न मजदुरसहितका जनशक्तिलाई पारिश्रमिक दिनमा समस्या आएकोभन्दै करिब फागुनयता काम रोकेको थियो । चालू आर्थिक वर्षको अन्त्यतिर बजेट सुनिश्चित भएपछि निर्माण कम्पनीले पुनः कालोपत्रेको काम सुरु गरेको हो । जिल्लाकै आधा भू–भाग अर्थात प्रदेश निर्वाचन क्षेत्र ‘ख’ लाई जोड्ने मुख्य सडकका रूपमा रहेको बहानन्दे–दोभान सडक कालोपत्रे गर्नलाई एपेक्स कन्स्ट्रक्सन प्रालि मैतीदेवी काठमाडौँले कुल ३३ करोड ९९ लाख ४६ हजार ६२६ रुपियाँ बजेटमा काम गरिरहेको हो । तमोर कोरिडोर (सुभाङखोला–दोभान–ओलाङ्चुङगोला) सडक योजना र निर्माण कम्पनीबिच २०८१ फागुन मसान्त सम्ममा कालोपत्रेको काम सक्नेगरी २०७९ असार २३ गते सम्झौता भएको थियो । उक्त सम्झौताको अवधि सकिएपछि पुनः म्याद थप गरी सडक कालोपत्रेको गरिरहेको निर्माण कम्पनीले जनाएको छ । कम्पनीका सम्पर्क निर्देशक चौधरीका अनुसार हालसम्म समग्र सडक निर्माणको भौतिक प्रगति ७५ रहेको छ । त्यस्तै सम्झौताअनुसार कुल बजेटको ७१ प्रतिशत रकम कम्पनीले भुक्तानी लिएको उहाँले जानकारी दिनुभयो । """
फोक्सुण्डो ताल : यात्रा अब झनै रमाइलो,"""डोल्पा, असार ३ गते । डोल्पा जिल्लाको शे–फोक्सुण्डो गाउँपालिका–८ मा रहेको फोक्सुण्डो ताल नेपालको अत्यन्तै प्रसिद्ध र सुन्दर ताल हो। यो ताल शे–फोक्सुण्डो राष्ट्रिय निकुञ्ज भित्र पर्दछ र पर्यटकीय दृष्टिले निकै महत्वपूर्ण छ। यस क्षेत्रसम्म पहुँच कठिन थियो किन भने सडक सञ्जाल पर्याप्त थिएन । तर अहिले भेरी करिडोर सडक योजनाअन्तर्गत डोल्पामा सडक विस्तार भइसकेको छ। उक्त सडक योजनाले डोल्पा जिल्लालाई राष्ट्रिय सडक सञ्जालसँग जोडेको छ, जसका कारण अब फोक्सुण्डो तालसम्म पुग्न यातायातको दृष्टिले धेरै सहज भएको छ। यो विकासले पर्यटन प्रवर्द्धन, स्थानीय बासिन्दाको जीवनस्तरमा सुधार र डोल्पाको सामाजिक–आर्थिक विकासमा मद्दत गर्ने अपेक्षा गरिएको छ। """
‘सुशासन कायम गर्न वित्तीय अनुशासन चाहिन्छ’,"""काठमाडौं, असार ७ गते । नेकपा (एमाले) का पोलिटव्यूरो सदस्य तथा बारा क्षेत्र नं. १ का प्रतिनिधिसभा सदस्य अच्यूतप्रसाद मैनालीले बेरुजु फर्छ्योट गरी वित्तीय अनुशासन कायम गर्ने कर्मचारी र संस्थालाई पुरस्कारको व्यवस्था गर्न आवश्यक रहेको बताउनुभएको छ । त्यसोगर्दा मुलुकमा सुशासन कायम हुने उहाँको बुझाइ छ । गोरखापत्र अनलाइनको ‘सांसदलाई सवाल’ मा बोल्नुहुँदै उहाँले भन्नुभयो, “मुलुकमा वित्तीय अनुशासन नहुँदा सुशासन कायम हुन सकेको छैन, वित्तीय अनुशासन कायम गर्ने संघ संस्थालाई, व्यक्तिलाई सरकारले पुरस्कृत गर्नुपर्छ ।’’ मुलुकमा वित्तीय अनुशासन नहुँदा मुलुक आर्थिक समृद्धिमा जान नसकेको उहाँले चर्चा गर्नुभयो । बेरुजु फर्छ्योट समितिका अध्यक्षसमेत रहनुभएका सांसद मैनालीले सरकारले सञ्चालन गर्दैआएको आयोजना र कार्यक्रममा वित्तीय अनुशासन कायम हुन नसकेको छैन । समयमा आयोजना सम्पन्न हुन नसक्नु, गुणस्तरीय संरचना निर्माण हुन नसक्नुका कारण वित्तीय अनुशासन नभएरै हो उहाँले भन्नुभयो ।  ‘‘जनताको घरआङ्गनमा सिंहदरवार पुर्याउने बाचा गरेका छौं, त्यसका लागि संघीयता कार्यान्वयनका लागि आवश्यक पर्ने सबै ऐनहरु समयमा संसदबाट निर्माण भएर कार्यान्वयनमा भइसक्नुपर्छ । त्यसो भएमा संघीयताको सफलता देखिनेछ ।,’’ उहाँले भन्नुभयो, “यो संविधान एकदम लचिलो संविधान हो, यसको पूर्ण कार्यान्वयन गर्न सकेमा धेरै अधिकार सुनिश्चित हुने देखिन्छ । त्यसका लागि सबै ऐनहरु निर्माण भएर कार्यान्वयनमा लैजानुपर्छ ।” ‘‘संसद जनताको सर्वोच्च निकाय हो, तर राजनीतिक आग्रह पूर्वाग्रहका कारण जनताका सरोकारका विषयमा धेरै छलफल र बहस हुन पाएको छैन, परिपक्व संसद हुन सकेको छैन । अनेक कारण देखाएर संसद बैठक अवरोध गर्ने गरिन्छ ।,’’ सांसद मैनालीले भन्नुभयो, “जनताको सरोकारका विषयमा सबै सांसदहरु जिम्मेवार हुन सक्नुपर्छ । देश र जनताको मुद्दामा खेलाँची गरिनुहुन्न ।” ‘‘अहिले संवैधानिक आयोगप्रति पनि प्रश्न उठाउने काम भइरहेको छ, यस्तो गर्नु भनेको राज्यलाई असफल बनाउने प्रपञ्च हो । हरेकको आफ्नो दृष्टिकोण हुनसक्छ तर प्रतिशोध साँध्ने नाममा संसद अवरोध गर्नु गलत हो ।,’’ सांसद मैनालीले थप्नुभयो, “शङ्काको आधारमा कसैमाथि हिलो छ्याप्ने काम गर्नुहुन्न, संवैधानिक आयोगलाई छानविन गर्न दिनुपर्छ । दोषी कायम भएमा कानुनअनुसार कारवाही हुनैपर्छ ।”  अर्को प्रसङ्गमा सांसद मैनालीले बारा जिल्ला धार्मिक तथा ऐतिहासिक हिसावले महत्वपूर्ण जिल्ला भएको बताउनुभयो । सिम्रौनगढ, गढिमाइ झरोखर पोखरी लगायतको क्षेत्र महत्वपूर्ण रहेको भन्दै उहाँले पर्यटकीय हिसावले पनि यी ठाउँको स्तरोन्नति गर्न आवश्यक रहेको बताउनुभयो । आफूले त्यसका लागि सक्दो प्रयास गरिरहेको उहाँले चर्चा गर्नुभयो । यस क्षेत्रको पर्यटकीय विकास गर्न सके यहाँको आर्थिक स्तरमा पनि सुधार आउने उहाँले विश्वास व्यक्त गर्नुभयो । निजगढ अन्तर्राष्ट्रिय विमानको भौतिक पूर्वाधार निर्माण गरी सञ्चालन गर्न सके बारा जिल्लाको स्तरमा अझ परिवर्तन आउने उहाँको भनाइ छ । तर विभिन्न कारणले निजगढ विमानस्थलको काम सम्पन्न हुन नसकेको उहाँले बताउनुभयो । विमानस्थल निर्माणको काम सम्पन्न गर्दा बारा जिल्लालाई मात्र फाइदा पुग्नुभन्दा देशलाई नै आर्थिक फाइदा पुग्ने उहाँको भनाइ छ । प्रस्तुत छ प्रतिनिधिसभा सदस्य अच्यूतप्रसाद मैनालीसँग ‘सांसदलाई सवाल’ मा गोरखापत्र अनलाइनका निमित्त सम्पादक लक्की चौधरी, प्राविधिकतर्फ मनोजरत्न शाही र केशब गुरुङले गर्नुभएको भिडियो संवाद :  """
विगतका कमजोरीबाट सिकेर विपद् पूर्वतयारी अघि बढाएका छौँ  : कार्यकारी प्रमुख भट्ट,"""काठमाडौँ, असार ७ गते । मुलुकमा यस वर्षको मनसुन प्रारम्भ भइसकेको छ । जल तथा मौसम विज्ञान विभागले यसवर्षको मनसुनमा सरदरभन्दा बढी वर्षा हुने प्रक्षेपण गरेको छ । यस वर्षको मनसनुजन्य विपदबाट देशभर करिब चार लाख ५७ हजार १४५ घरधुरीका २० लाख नागरिक प्रत्यक्ष तथा अप्रत्यक्ष रूपमा  प्रभावित हुने आँकलन गरिएको छ । राष्ट्रिय विपद् जोखिम न्यूनीकरण तथा व्यवस्थापन प्राधिकरणले विपदबाट हुनसक्ने क्षति न्यूनीकरणका लागि पूर्वतयारी र प्रतिकार्य योजनालाई कार्यान्वयनमा ल्याइसकेको छ । विपद् पूर्वतयारी, प्रतिकार्यलगायत विषयमा केन्द्रित रहेर प्राधिकरणका कार्यकारी प्रमुख दिनेशप्रसाद भट्टसँग राष्ट्रिय समाचार समितिका समाचारदाता प्रगति ढकाल र अशोक घिमिरेले गर्नुभएको कुराकानीको सम्पादित अंशः विपदबाट हुनसक्ने सम्भावित क्षति न्यूनीकरणका लागि प्राधिकरणको तयारी कस्तो छ ? यस पटकको मनसुनमा २० लाख नागरिक प्रत्यक्ष तथा अप्रत्यक्ष रूपमा प्रभावित हुने अनुमान गरिएको छ । त्यसमध्ये दुई लाखलाई कुनै न कुनै रूपमा राहत व्यवस्थापन गर्नुपर्छ भनेर तयारी गरिरहेका छौँ । स्थानीय तहमा स्वयंसेवकलाई तालिम दिइरहेका छौँ । आमसञ्चार माध्यमबाट विपद्सम्बन्धी सूचना स्थानीय जनतासमक्ष पुर्‍याउनका लागि सहकार्य गरेर अगाडि बढिरहेका छौँ । नेपाल प्रहरी, सशत्र प्रहरी बल, नेपाली सेनालाई तयारी अवस्थामा राखेका छौँ । विपद्का बेलामा सबैभन्दा नजिक स्थानीय सरकार रहेको हुन्छ । प्रदेश सरकार र स्थानीय तहलाई पनि तयारी अवस्थामा रहन आग्रह गरेका छौँ । यसपटक विपद् व्यवस्थापनमा निजी क्षेत्रलाई पनि सँगसँगै लिएर जाने योजना बनाइएको छ । डुबान भएको अवस्थामा उद्धारका लागि डुङ्गा र दक्ष जनशक्तिको आवश्यकता पर्छ । त्यसका लागि र्‍याफ्टिङ एसोसिएसनसँग समन्वय गरेका छौँ । विपद्का समयमा जिल्ला विपद् व्यवस्थापन समितिमार्फत बोट’ र चालकलाई परिचालन गर्ने सहमति भएको छ । नेपाल यातायात व्यवसायी महासङ्घसँग पनि प्राधिकरणले विभिन्न चरणमा छलफल गरेको छ । महासङ्घमार्फत सम्भावित जोखिम क्षेत्रमा यातायात सञ्चालन नगर्न निर्देशन दिन आग्रह गरेका छौँ । विगतका वर्षमा पनि विपद् पूर्वतयारी तथा प्रतिकार्य राष्ट्रिय कार्ययोजना बनाइन्थ्यो । तर गत वर्षकै उदाहरण हेर्दा त यही उपत्यका र आसपासकै क्षेत्रका बासिन्दाको समयमा नै उद्धार हुन सकेन । भनेपछि अब यो वर्षको कार्ययोजनाको प्रभावकारी रूपमा कार्यान्वयन हुन्छ भनेर विश्वास दिलाउने आधार के छ त ? विगतमा नहुनु भनेकै हाम्रा लागि पाठ थियो । गत वर्ष किन सकिएन ? कसरी सक्नुपर्थ्यो ? समीक्षा गरेर यो वर्ष हामीले प्रतिकार्य कार्य योजना बनाएका छौँ । विगतका कमजोरीलाई केलाएका छौँ । गत असोज १०, ११ र १२ गतेको भारी वर्षाका कारण सबैभन्दा बढी क्षति पुगेको थियो । कार्ययोजनाको एउटा भाग नै असोजको सिकाइ के रह्यो भनेर समीक्षा गरिएको छ । विगत १५ दिनदेखि सशत्र प्रहरीले सिंहदरबार, धोबीखोला, थापाथली वरपर घुमिरहेको छ । विपद् स्वयम्सेवक बनाउने, कसरी उद्धार गर्ने भनेर अनुगमन गर्नुभएको छ । तसर्थ, विगतबाट पाठ सिकेर यस वर्ष पूर्वतयारीमा जोड दिएका छौँ । विपद् व्यवस्थापनका सम्पूर्ण तयारी भए पनि कहीँकतै अन्तरनिकाय समन्वयमा चुकिरहेका हुन्छौँ । समन्वयमा कहाँ समस्या भइरहेको छ ? सबै ठाउँमा जानकारी जाने तर कतातिर केन्द्रित हुने भन्ने हुँदा समन्वयमा समस्या भइरहेको हो । बाढीपहिरोबाट अवरुद्ध सडक सञ्चालन गर्न सडक विभाग रहेको छ । सुरक्षाकर्मीलाई आवश्यक उपकरण कसरी व्यवस्थापन गर्ने भनेर जोडेको छौँ । विपद्को प्रभावकारी व्यवस्थापनको जिल्ला विपद् व्यवस्थापन समितिको बैठक बसिरहेको छ । सकेसम्म कम धनजनको क्षति कम होस् भनेर समन्वयलाई बढाइरहेका छौँ । तल्लो स्तरसम्म प्राधिकरणको आफ्नै संयन्त्र त छैन । यस्तो अवस्थामा समन्वयन बढाउनका लागि कतिको चुनौती हुँदोरहेछ नि ? प्राधिकरणको आफ्नै संरचना नभए पनि स्थानीय विपद् व्यवस्थापन समिति, जिल्ला विपद् व्यवस्थापन समिति, प्रदेश विपद् व्यवस्थापन समिति रहेका छन् । ती निकायसँग समन्वय गर्ने काम प्राधिकरणले गरिरहेको छ । विपदमा हामीले निर्देशन दिन्छौँ र कार्यान्वयन ती निकायहरूले गर्छ । अन्तरमन्त्रालय तथा अन्य सरकारी निकायबिच समन्वय कसरी बढाउने ? समन्वय नभएको भन्ने त होइन । समन्वय भन्ने कुरा कतिको सम्पर्क बढाउनुहुन्छ त्यसमा भर पर्ने कुरा हो । हामीले सञ्चार मन्त्रालयसँग पनि छलफल गरिरहेका छौँ । सम्पर्क बढाइरहेका छौँ । उहाँहरूले दूरसञ्चारसँग समन्वय गर्नुहुन्छ । यस्तै अन्य निकायसँग पनि सम्पर्क बढाइरहेका छौँ । जुन समन्वयले यस वर्षको मनसुनमा विपदबाट हुन सक्ने क्षति कम होस् भनेर लागिरहेका छौँ । जलवायु परिवर्तनको असरस्वरूप नसोचिएको विपद्का घटनाहरू भइरहेका छन् । यस्तो अवस्थामा विपद् व्यवस्थापनका योजना के–कस्तो बनाउन आवश्यक पर्ला ? नेपालमा मात्रै नभएर विश्वभर नै जलवायु परिवर्तनको घटना बढिरहेका छन् । गतवर्ष पनि टीकाभैरव क्षेत्रमा बढी पानी पर्दा उपत्यकामा ठुलो क्षति भयो । त्यस्तै भीषण पानी अन्य क्षेत्रमा पनि परेको भए विपद्का घटना अझ बढ्न सक्थ्यो । कञ्चनपुरको दोधरा चाँदनीमा गतवर्ष रेकर्ड ब्रेक’ वर्षा भयो । नेपालसँगै विश्वभर नै नसोचिएको घटना भइरहेका छन् । जलवायु परिवर्तनमा नेपालको योगदान नगन्य भए पनि नेपालमा यसको असर सबैभन्दा बढी परिरहेको छ । तसर्थ, नेपालले जलवायु न्याय पाउनुपर्छ । हामीलाई जलवायुजन्य हानी नोक्सानीस्वरूप रकम उपलब्ध गराउनुपर्ने तथा जलवायु अनुकुलनको क्षमता बढाउनका लागि धनी तथा विकसित मुलुकले सहयोग गर्नुपर्छ भनेर पैरवी गरिरहेका छौँ । विपदबाट हुन सक्ने क्षति न्यूनीकरणका लागि पूर्वसूचना प्रणाली अति नै महत्त्वपूर्ण हुन्छ । नेपाल, चीन र भारतबिच अन्तरदेशीय पूर्वसूचना प्रणालीमा सहकार्य गर्ने कुरा अघि बढेको थियो । त्यो विषय अहिले कहाँ पुगेको छ ? पूर्वसूचना प्रणालीकै कारण गत वर्ष धेरै स्थानमा नागरिकको जीउधनको रक्षा भएको छ । अन्तरदेशीय पूर्वसूचना प्रणालीमा सहकार्यका बारेमा जेनेभामा आयोजित ग्लोबल प्लाटफर्म फर डिजास्टर रिस्क रिडक्सन’ (डिपिडिआरआर) को बैठकमा कुरा राखेका छौँ । सन् २०१५ को एक अध्ययनअनुसार ४७ वटा हिमताल विस्फोटका नजिक छन् । त्यसमध्ये २५ वटा चीनमा, २१ वटा नेपालमा र एक वटा भारतमा पर्छ । अब २५ वटा तालमा के भइरहेको छ भन्ने कुरा हामीले पूर्वसूचना पाएनौँ भने नेपाली नागरिकको जीउधनको रक्षा गर्न सक्दैनौँ । नेपाल छिरेपछि मात्रै हामीले थाहा पाउने भयौँ । यही कुरा मैले डिपिडिआरआरका प्रमुखलाई राखेपछि उहाँले चिनियाँ पक्षसँग भेट गराउनुभयो । चिनियाँ पक्षसँग मैले विषय राखेँ । तपाईंहरूसँग सूचना र प्रविधि पनि छ । नेपाली नागरिकलाई जोगाउनका लागि पूर्वसूचना चाहिन्छ भनेर कुरा राखेपछि उहाँहरूले त्यो सम्बन्धमा चिनियाँ सरकारसँग छलफल गर्ने बताउनुभयो । संयुक्त राष्ट्र सङ्घको विपद् व्यवस्थापनसम्बन्धी निकायको यस क्षेत्र हेर्ने अधिकारीको नेपाल भ्रमणका क्रममा छलफल भएको छ । यसका लागि नेपालस्थित विपद्सम्बन्धी संयुक्त राष्ट्र सङ्घीय निकाय र प्राधिकरणका प्रतिनिधिले संयुक्त प्रस्ताव बनाएर चीन सरकारलाई पठाउने तयारी भइरहेको छ । समन्वयका लागि युएनडिआरआरलाई अघि राख्न खोजेका छौँ । संयुक्त राष्ट्र सङ्घीय निकायको माध्यमबाट हुँदा काम छिटो चाँडो होला भनेर त्यसो गर्न लागेको हौँ । गृहमन्त्रालयबाट परराष्ट्र मन्त्रालय हुँदै नेपाल सरकारले चिनियाँ पक्षसँग छलफल गर्ने छ । छिमेकी राष्ट्रका विपद् व्यवस्थापनसम्बन्धी निकायसँग प्राधिकरणको छलफल हुन्छ कि हुँदैन् ? विभिन्न क्षेत्रीय तथा अन्तर्राष्ट्रिय मञ्चमा विपद्सम्बन्धी छलफल भइरहेको हुन्छ । विपद्का समयमा सबै छिमेकी मुलुकले नेपालमा विभिन्न सहयोग गरिरहेका हुन्छन् । नेपालका सुरक्षा निकायलाई विपद् व्यवस्थापनमा सबल र सक्षम बनाउँदै उनीहरूलाई अन्तर्राष्ट्रिय विपद् प्रतिकार्यमा खटाउने सम्भावना कस्तो रहन्छ ? विपदमा जाने टिमले इन्टरनेसनल सर्च एन्ड रेस्क्यू एडभाइजरी ग्रुप (इन्साराग) सम्बन्धी मापदण्ड पूरा गर्नुपर्छ । त्यो मापदण्डमा नपुग्दासम्म नेपालले मेडिकल सहयोग गर्ने मात्रै हो । जस्तै केही समयअघिको भूकम्पमा म्यानमारमा नेपाली सेनाको स्वास्थ्य टोली सहयोगका लागि गएको थियो । अहिले तत्कालै हाम्रा सुरक्षाकर्मी त्यस्ता विपदमा जाने अवस्था छैन । त्यसका लागि अहिले इन्साराग गाइडलाइन बनाउँदैछौँ । त्यो गाइडलाइन कार्यकारी समितिबाट पास भइसकेको छ । कार्यकारी परिषदबाट पास भएर कार्यान्वयनमा आएपछि सर्च एन्ड रेस्क्यू टिम तयार हुन्छ । त्यसका लागि केही पाठ्यक्रम पास भइसकेको छ । परिषदबाट इन्सारागमा जाने भनिसकेपछि सबै पाठ्यक्रम पारित गरेर नेपाली सेना, सशस्त्र प्रहरी बल नेपाल र नेपाल प्रहरीबाट त्यसअनुसारको टिम बनाइन्छ । यसबाट अहिले अन्तर्राष्ट्रिय क्षेत्रमा शान्ति स्थापनार्थ नेपाली सेनाको जुन पहिचान छ, त्यसैगरी विपद्को समयमा नेपाली सुरक्षाकर्मी आयो भने उद्धार गर्छ भनेर राष्ट्रको प्रतिष्ठा बढ्छ । अर्को, विभिन्न परिस्थितिमा काम गरेर आइसकेपछि उहाँहरूको विशेषज्ञता पनि बढ्छ । यसबाट जस्तुसकै विपद् पर्दा उद्धार गर्न सहयोग पुग्छ । यही कारणले नेपाल इन्सारागमा सहभागी हुन खोजेका हौँ । अन्त्यमा, यहाँको सन्देश के छ ? हामी सबै प्रकारका विपद्को उच्च जोखिममा छौँ । पूर्वतयारीमा हाम्रो ध्यान पुगेकै छैन । जहिले पनि विपद् आउँदा सबैभन्दा पहिलो रेस्पोन्स’ गर्ने भनेको स्थानीय समुदायले नै हो । विसं २०७२ को भूकम्पलाई हेर्ने हो भने पनि ८० प्रतिशत उद्धार स्थानीयले गरेको छ । उन्नाइस प्रतिशत उद्धार नेपाली सुरक्षाकर्मी र एक प्रतिशत अन्तर्राष्ट्रिय सुरक्षाकर्मीले गरेको हो । अर्थात् पहिलो रेस्पोन्डर’ स्थानीय समुदाय हो । स्थानीय समुदायभित्र जनचेतना जगाउन सक्यौँ र उहाँहरूलाई आवश्यक पर्ने आधारभूत सीप दिन सक्यौँ भने विपद् व्यवस्थापन प्रभावकारी हुन्छ । विपद्को सूचना सङ्कलन गर्ने, समुदायमा प्रवाह गर्ने, जटिसक्दो छिटो सुरक्षित स्थानमा भेला हुने गरी स्थानीय समुदायमै पूर्वतयारी गर्नुपर्छ । विपद्का समयमा आवश्यक पर्ने आधारभूत सामग्रीको जोहो समुदायले नै गर्नुपर्छ । स्थानीय तहको क्षमता अभिवृद्धि गर्ने हो भने विपदबाट हुने क्षति न्यूनीकरण गर्न सकिन्छ । विपद् प्रतिरोधी पूर्वाधार निर्माण गर्नुपर्छ । विपद् जुनसुकै बेला आउन सक्छ, विपद् रोक्न सकिँदैन । त्यसपछि क्षतिपूर्ति दिने राज्यको दायित्व हो, तर विपद्सँग जुध्नसक्ने समुदाय हामीले निर्माण गर्न सक्नुपर्छ । यति हुँदा मात्रै विपदबाट हुने क्षति न्यूनीकरण गर्न सकिन्छ । रासस """
नेपालद्वारा नेदरल्याण्ड्स पराजित,"""काठमाडौँ, असार ६ गते । स्कटल्याण्डमा जारी त्रिकोणात्मक टि–२० आई शृङ्खलामा नेदरल्याण्ड्सलाई पराजित गर्दै नेपाल विजयी भएको छ । स्कटल्याण्डको ग्लासगोमा सम्पन्न खेलमा नेपालले नेदरल्याण्ड्सलाई छ विकेटले पराजित गर्दै विजयी भएको हो । यस जितसँगै तीन खेलमा चार अङ्क जोडेको नेपाल नेट रनरेटमा नेदरल्यान्ड्सलाई पछाडि पार्दै तालिकाको शीर्षस्थानमा उक्लिएको छ । खेलमा एक सय ७५ रनको लक्ष्य पछ्याएको नेपालले १९ दशमलव चार ओभरमा चार विकेट गुमाएर लक्ष्य पूरा ग¥यो । नेपालको जितमा ओपनर कुशल भुर्तेलले सर्वाधिक ६५ रनको योगदान दिनुभयो । उहाँले ५१ बलमा छ चौकाको सहयोगमा ६५ रनको अर्धशतकीय पारी खेल्नुभयो । त्यसैगरी, नेपालका अर्का ओपनर आसिफ शेखले कुशलसँग पहिलो विकेटका लागि २२ रनको साझेदारी गर्दै छ बलमा सात रनका साथ आउट हुनुभयो । दोस्रो विकेटका लागि कुशलले भीम सार्कीसँग मिलेर ५४ रनको साझेदारी गर्नुभयो । भीमले १६ बलमा दुई चौका र एक छक्काको सहयोगमा २७ रनमा आउट हुनुभयो । कप्तान रोहितकुमार पौडेलले सात बलमा पाँच रन जोड्दै आउट हुनुभयो । आरिफ शेखले २३ बलमा तीन चौका र दुई छक्काको सहयोगमा ३९ रन जोड्नुभयो । उपकप्तान दीपेन्द्रसिंह ऐरीले १२ बलमा १६ रनमा अविजित रहनुभयो । लोकस बम चार बलमा १२ रनमा अविजित रहे । नेदरल्याण्ड्सका रोलफ भान डर, मर्वे बेन फ्लेचर, आर्यन दत्त र जाच लायन काचेटले समान एक–एक विकेट लिनुभयो । त्यसअघि टस जितेर पहिला ब्याटिङको निम्तो पाएको नेदरल्याण्ड्सले निर्धारित २० ओभरमा सात विकेट गुमाउँदै एक सय ७४ रनको योगफल बनाएको थियो । नेदरल्याण्ड्सका लागि ओपनर माइकल लेविटले सर्वाधिक ८६ रनको योगफल बनाउनुभयो । उहाँले ५३ बलमा छ चौका र पाँच छक्काको सहयोगमा ८६ रन बनाउनुभएको हो । त्यस्तै रोइलेफ भान डर मिर्वोले २१ बलमा ३६ रन बनाउनुभयो भने आर्यान दत्तले १८ बलमा १७ रन बनाउँदै नटआउट रहनुभयो । सकिव जुल्फिकरले ११ बलमा १४ रन जोड्नु भयो । त्यसबाहेक नेदरल्याण्ड्सका अन्य ब्याटरले दोहोरो अङ्कमा रन जोड्न सकेनन् । नेपालका लागि करण केसीले दुई विकेट लिनुभयो भने सन्दीप लामिछाने, रुपेस सिंह, ललितनारायण राजवंशी र दीपेन्द्रसिंह ऐरीले समान एक–एक विकेट लिनुभयो । अब नेपालले शुक्रबार शृङ्खलाको अन्तिम खेल स्कटल्याण्डसँग खेल्ने छ । रासस """
"चोभार गल्छीमा गेग्रान, बाढी थुनिने जोखिम","""काठमाडौँ, असार ४ गते । सङ्घीय सरकारका निकाय र स्थानीय सरकारबिच समन्वय नहुँदा काठमाडौँ उपत्यकाको चोभारस्थित गल्छीमा थुप्रिएको माटो, बालुवा, ढुङ्गासहित गेग्रान हटाउन ढिलाइ भएको छ । काठमाडौँ कीर्तिपुर वडा नं. ६ र ललितपुर महानगरपालिका वडा नं. १८ स्थित बागमती नदी बहाव क्षेत्रमा थुप्रिएको गेग्रान व्यवस्थापनमा अलमल भएको हो । २०८१ असोज १० देखि १३ गतेसम्मको भीषण वर्षा र बाढीले लगेको ठुला ढुङ्गा, लेदो र बलौटे माटो चोभार गल्छीको मुखैमा ठोस भएर बसेको छ । वर्षा र बाढी आएको बेला माथिबाट पहिरो खस्ने र त्यहाँ रुख अड्किए काठमाडौँ डुबानमा पर्न सक्ने चिन्ता छ । वर्षा र बाढी सुरु भए पनि सहरी विकास मन्त्रालय अन्तर्गत अधिकारसम्पन्न बागमती सभ्यता एकीकृत विकास समिति, गृह मन्त्रालय अन्तर्गत राष्ट्रिय विपत् जोखिम न्यूनीकरण तथा व्यवस्थापन प्राधिकरण, ललितपुर महानगरसँग कीर्तिपुर नगरपालिकाको कुरा नमिल्दा गल्छी आसपासको बागमती बहाव क्षेत्रको अवरोध कायमै छ । राष्ट्रिय विपत् जोखिम न्यूनीकरण तथा व्यवस्थापन प्राधिकरणको जेठ १४ गते सम्पन्न बैठकले ‘चोभार गल्छी साँघुरो भई २०८१ असोज १० देखि १३ गतेसम्म परेको वर्षाका कारण बागमती नदीमा पानीको सतह बढ्न गई काठमाडौँ उपत्यकाका नख्खु, कुलेश्वर, थापाथली, बल्खुलगायतका भूभागमा डुबान भएको हुँदा पुनः उक्त प्रकारको क्षति हुन नदिन नेपाली सेनाबाट सहयोग लिई चोभार गल्छीमा रहेको अवरोध हटाउन सहरी विकास मन्त्रालयलाई निर्देशन दिने’ निर्णय गरेको थियो तर कीर्तिपुर नगरपालिकाका प्रमुख कृष्णमान डङ्गोल र उपप्रमुख शुभलक्ष्मी शाक्य (सुनिता) ऐतिहासिक र पुरातात्त्विक महत्वको चोभार गल्छी ‘साँघुरो भएको’ भन्ने विषय गलत भएको तर्क गर्दै अध्ययनबिना खोल्न नदिइने बताउनुहुन्छ । प्रमुख डङ्गोलले भन्नुभयो, “चोभार गल्छीका सम्बन्धमा चर्चा सुनेको हुँ तर औपचारिक रूपमा सम्बन्धित निकायबाट कुनै पत्र वा जानकारी आएको छैन । समन्वयबिना चोभारको गल्छीमा कुनै काम अघि बढाउन सकिँदैन ।” उपप्रमुख शाक्यले पनि चोभारको गल्छी खोल्ने भनेर भइरहेको चर्चापछि स्थानीयले आपत्ति व्यक्त गरेको बताउँदै स्थानीय तहसँग समन्वय र पुरातात्त्विक अध्ययनबिना कुनै काम अघि बढाइए स्वीकार्य नहुने चेतावनी दिनुभयो । ‘गेग्रान हटाउने भनेका हौँ’ अधिकारसम्पन्न बागमती सभ्यता एकीकृत विकास समिति र राष्ट्रिय विपत् जोखिम न्यूनीकरण तथा व्यवस्थापन प्राधिकरणले चोभारको गल्छी खोल्ने नभनेको प्रस्ट पार्दै त्यहाँ थुप्रिएको माटो, बालुवा र ढुङ्गा हटाउने तयारी भएको जनाएको छ । समितिका आयोजना उपनिर्देशक एवं सूचना अधिकारी उद्धव नेपाल र प्राधिकरणका उपसचिव एवं प्रवक्ता रामबहादुर केसीले चोभार गल्छीमा रहेको गेग्रान हटाइने बताउनुभयो । उपनिर्देशक नेपालले भन्नुभयो, “गेग्रान, ढुङ्गा र माटो हटाउनका लागि ललितपुर महानगर वडा नं. १८ ले निवेदन दिएको छ । त्यसका लागि सिमानामा रहेकाले कीर्तिपुरको सहमति चाहिन्छ । त्यसकारण विपत् जोखिम आकलन गरेर व्यवस्थापनका लागि प्राधिकरणसँग समन्वय थालिएको हो ।” उहाँका अनुसार ढुङ्गासहितको गेग्रान हटाउने सन्दर्भमा नेपाली सेनाको सहयोग लिने र भूगर्भ विभागका भूगर्भविद्सहितको टोलीले स्थलगत अध्ययन पनि गरेको छ । उहाँले भन्नुभयो, “वर्षा सुरु भएको छ । त्यसैले छिट्टै व्यवस्थापन गर्नु पर्छ ।  त्यहाँ अहिले पनि पानी जमेको छ । बाढी आएको बेला त्यहाँ रुख अड्किएमा पनि काठमाडौँमा डुबानको गम्भीर अवस्था हुन सक्छ । सेनाको निर्णयको प्रतीक्षामा हामी छौँ ।” ललितपुर महानगरपालिका वडा नं. १८ का अध्यक्ष दामोदर खड्काले जिल्ला प्रशासन कार्यालय, नेपाली सेना, सशस्त्र प्रहरी बल, नेपाल प्रहरीसहित सरोकारवालाले स्थलगत अध्ययन गरिसकेको र अब चोभारको गल्छीको माथिल्लो भागमा थुप्रिएका ढुङ्गा हटाउनुपर्ने बताउनुभयो । उहाँले भन्नुभयो, “चट्टान फुटेर अड्किएका छन् । ती नहटाए जोखिमपूर्ण हुन्छ । सरकारको ध्यान जाओस् ।” """
मुरलीगोठमा इलमका सुसेली,"""साठीको दशकमा शिक्षकका रूपमा पाँच वर्ष जति बिताएको भएर होला भावनात्मक सम्बन्ध साइनो छ स्याङ्जासँग । त्यही ठाउँमा वैशाखमा जाने साइत जु¥यो । ‘गाउँमै केही गरौँ’ भन्ने उद्देश्यसहित स्याङ्जामा मुरली गाई फार्म सञ्चालन गरिरहेका साथीको निम्ता मान्न वैशाख १९ गते आँधीगङ्गा जाने बस चढियो । गण्डकीतिरका लोकसुसेली सुसेल्दै बस अघि बढिरह्यो । कचपचिलो निद्रासँगै बिहान ४ बजे ब्युँझँदा स्याङ्जाको पुतलीबजार टेकिसकिएछ । आँधीखोला आफ्नै लयमा बगिरहेको थियो, सँगसगै म चढेको बस पनि पहाडी नागबेली बाटोमा गन्तव्य भेट्न कुदिरहेको थियो । बिहान ५ बजे पाठखोलामा ओर्लिएर फोनमार्फत खगेन्द्र भाइलाई जानकारी गराएँ । एकैछिनमा बाइक लिएर खगेन्द्र आइपुग्नुभयो । खगेन्द्रका पाँच वर्षका छोरा प्रीतमले हामीलाई आँगनमै स्वागत गरे । प्रीतमको र मेरो यो पहिलो भेट थियो । अघि फोन गर्दा देवेन्द्र सरले के ल्याइदिनुहुन्छ मलाई भनेको सुनेको थिएँ । आहा ! बच्चा कति निश्छल र आशावादी हुँदा रहेछन् । उनले मलाई मेरै बाल्यकालको सम्झना गराए । केटाकेटी बेला घरमा सधैँ पाहुना आइदिएहुन्थ्यो भन्ने लाग्थ्यो । त्यसको कारण केही न केही कोसेली खान पाइन्छ भन्ने चाहना मनभरि हुने गथ्र्यो । बिहानी नित्य कर्म सकेर आमाले पकाएर दिनुभएको स्वादिष्ट खाना खायौँ । खाना खाएर गल्याङ नगरपालिका–९ स्थित ज्ञानोदय माध्यमिक विद्यालयतर्पm प्रस्थान ग¥यौँ । विद्यालयका प्रधानाध्यापक विष्णु सरले मलाई विशेष आमन्त्रण गर्नुभएको थियो । १० बजे विद्यालय पुग्यौँ । करिब एक घण्टा शिक्षक साथीमाझ शिक्षण अनुभवका आफ्ना कुरा राखेँ । त्यसपश्चात् मलाई पुस्तकालय हलमा लगियो । त्यहाँ कक्षा ६ देखि ११ सम्मका विद्यार्थी आएर बसिसकेका रहेछन् । म त्यस हलमा प्रवेश गर्दैगर्दा वातावरण संरक्षणसम्बन्धी जनचेतनामूलक गीत ‘धर्तीको गीत’ (देवेन्द्र पौडेल म र खेम प्रसाईको रचना, महेश खड्काको सङ्गीत तथा दीपक लिम्बू र रेजिना बस्नेतको स्वर) घन्किरहेको थियो । आफ्नो सिर्जनामाथिको सम्मानले पनि म अभैm खुसी भएँ र उनीहरूप्रति आभार व्यक्त गरेँ । त्यसपछि मैले विद्यार्थीमाझ परिवार, माटो, कर्मशीलता र पढाइको महत्वका विषयमा आफ्ना विचार राखेँ । ससम्मान बिदाइसहित कहिल्यै नपखालिने मनमा लगाएको सम्मानको टीका लिएर सबैसँग सामूहिक तस्बिर खिची त्यहाँबाट बिदा भयौँ । स्थानीय आँधीखोलाका माछा खाने योजना अनुसार आँधीखोलाछेउमा अवस्थित चिउरी भन्ने ठाउँमा पुग्यौँ । आहा ! सुपसहितको स्वादिष्ट माछा त्यो पनि भुजासँग । गोजीमा मोबाइलले घन्टी हानिरहेको थियो । हिजो रातिदेखि नै फोन सम्पर्कमा रहेका पूर्वविद्यार्थी पुकार खनालले कृषि स्रोतकेन्द्र त्रियासी बजारबाट हाम्रो आगमनको प्रतीक्षा गर्दै फोन गर्नुभएको रहेछ । त्यसपछि आधा घण्टाको बाटो पार गरेर खनालको अफिसमा पुग्यौँ । करिब १२ वर्षपछिको यो भेटले हामीलाई औधी खुसी तुल्यायो । वैदेशिक झिलिमिली र सुख, मोहलाई त्यागेर कृषिविज्ञका रूपमा माटोका साथी किसानका सारथि बनेकामा बधाई र शुभकामना दिएँ । पुकारले स्रोतकेन्द्रका सबै ठाउँ घुमाएपछि नजिकको खाजा पसलतिर लाग्यौँ । यत्तिकैमा मेरा अर्का प्रिय भाइ, नेपाल टेलिभिजनका पत्रकार सुशील सुवेदीको सिरुबारी होमस्टे जाऊँ भन्ने प्रस्तावसहितको फोन आयो । सिरुबारी जाने असाध्यै रहर पनि थियो । सुशील भाइ र भरत कँडेल सर आइपुग्नुभयो । नवलपरासीबाट प्रदीप काफ्ले भाइको ३२ जनाको समूह पनि सिरुबारी आउँदै रहेछन् । सोही समूहमा सामेल हुन हामी चार जना सिरुबारीतर्फ प्रस्थान ग¥यौँ । हामीले छिटो पुग्ने आसमा अर्जुनचौपारी हुँदै जाने कच्ची बाटो रोज्यौँ । अर्जुनचौपारी बजारसम्म त आँधीखोला जस्तै सललल बगिरह्यौँ । त्यसपछि त हाम्रा दुःखका दिन सुरु । ठाडै उकालो बाटो, ढुङ्गा र धुलो उस्तै सुनसान वन । दुःख, सन्त्रासबिच हिम्मत नहारी अघि बढ्यौँ । पटक पटक बाइकबाट चिप्लेर लड्दै कछुवा गतिमै घिसारिँदै ५ बजे सिरुबारी पुग्न सफल भयौँ । गुरुङ संस्कृतिको मौलिकता, पहिचान र विरासत बोकेको सिरुबारी होम स्टेका दाजुभाइ, दिदीबहिनी हाम्रो स्वागतार्थ पर्खिरहेको जानकारी आएपछि हामी सिरुबारी सामुदायिक होम स्टे प्रवेशद्वारअगाडि भेला भयौँ । यतिबेला हामीलगायत नवलपरासी र पोखरातिरबाट आएका सबैलाई उनीहरूले फूलमालाले स्वागत गरे । उनीहरूले केहीबेरको स्वागत र आतिथ्यपछि पन्चैबाजा बजाउँदै गाउँको माझमा रहेको गुम्बा अतिथि सत्कारगृहमा लगे । सांस्कृतिक माहोलबिच हामीले मकै, भटमास र आलुको अचार खायौँ । फास्टफुडका नाममा सबैतिर बजारिया खाजाले अतिक्रमण गरिरहेका बेला यस्तो खाजा खान पाउनु पनि दुर्लभ भइसक्यो । गाउँघरतिर पनि मकै र कोदो रोप्ने पाखुरी बिदेसिएका छन् । अलि अलि पढेलेखेका जागिर र व्यवसायका लागि सहर पसेका छन् । गाउँघर रित्तिँदै छन् । बारी वनमाराले ढाकिएका छन् । बुढाबुढी बाआमाले खोस्रेका बारीमा बाँदर आतङ्क बढ्दो छ । यो एउटा पहाड वा एउटा गाउँमा देखिएको दृश्य मात्र होइन, सिङ्गै देशको बेहाल दृश्य हो । जबसम्म राज्यले ‘हात हातमा कोदाली ः उर्वर बनाऔँ आफ्नै बारी’ भनेर स्पष्ट नीति ल्याउँदैन, अवस्था यस्तै बेहाल रहिरहने छ । सिरुबारीमा पनि हामीले ५० औँ घरमा ताल्चा लगाएको देख्यौँ । खाजा खाइसक्दा हामीलाई घर घरमा जिम्मा लगाउन थाल्नुभयो । भरत सर, खगेन्द्र भाइ र म पछि पछि लागेर प्रीतमबहादुर गुरुङको घरमा प¥यौँ । केहीबेर आराम गरी खाना खाएर हामी पुनः अतिथि सत्कारगृहमै जम्मा भयौँ । त्यहाँ उनीहरूले औपचारिक रूपमा सांस्कृतिक कार्यक्रमको सुरुवात गरे । सिरुबारी होम स्टेको सङ्क्षिप्त परिचयसहित हामीलाई न्यानो स्वागत गर्दै कार्यक्रम अघि बढ्यो । लेकमा घर छ बेँसीमा धनसार यही मायाले चल्या छ संसार माली गाईलाई बाँधेको दाम्ला मेरो माया छोडेर कहाँ जाम्ला । यस्तै यस्तै मायाप्रेम, हार्दिकताको त्रिवेणी बन्यो हाम्रा लागि सिरुबारी । उनीहरूले गुरुङ संस्कृतिमा प्रचलित घाटु, सोरठी, सालैजु जस्ता दर्जनौँ नृत्य र गायन पालैपालो प्रस्तुत गरे । हामी मन्त्रमुग्ध भएर सुनिरह्यौँ, हेरिरह्यौँ । यसैबिचमा गीत, गजलको प्रस्तुतिका लागि उद्घोषकले मेरो नाम लिएपछि म खङ्ग्रङ्ङै भएँ । माहोल अनुसार केही प्रेमिल गजल र कविता सुनाएँ । त्यसपछि त केहीबेर साहित्यिक माहोल सिर्जना भयो । काठमाडौँको निस्सासिँदो वातावरणबाट छुट्टिएर यस किसिमको सांस्कृतिक र साहित्यिक परिवेशमा डुबुल्की मार्न पाउँदाको आनन्द नै छुट्टै थियो । राति १२ बजिसकेपछि हामी आआफ्ना घरपट्टीकोमा गई सुत्यौँ । मिठो निद्रासँगै बिहान उठेर खाजा खाई हामी सिरुबारी, पञ्चमूलका सौन्दर्य र सम्झना बोकेर त्यहाँबाट बिदाबारी भई उद्यमशीलता र सङ्गीतमा झुम्न मुरलीगोठतर्पm प्रस्थान ग¥यौँ । यो यात्रा सुनौलो अनि साथ तिम्रो... यस यात्राको मुख्य गन्तव्य नै गल्याङ नगरपालिका–९ स्थित मुरलीगोठ थियो । कर्मशीलताको सङ्गीतमय यात्रा गर्दै देशभित्रै सम्भावनाको खोजी गरिरहेका सुपात्रलाई भेट्ने रहर पहिलेदेखि नै थियो । काम ठुलो र सानो हुँदैन । डिग्री पढेर कृषि, इलम र व्यवसाय गर्न हुँदैन भन्ने केही छैन । यसैको गतिलो प्रमाण मुरलीगोठ थियो । श्रम र सिर्जनाको पवित्र मन्दिर थियो मुरलीगोठ । अनि श्रमलाई सिर्जनामा र सपनालाई सम्भावनामा रूपान्तरण गर्ने कर्मको मन्दिर पनि । मुरलीगोठ गाई फार्मका सञ्चालकद्वय कुसुम भण्डारी र विष्णु भण्डारी हाम्रै स्वागतको पर्खाइमा बसिरहनुभएको थियो । कुसुम सरको घरमा पुगिसकेपछि विष्णु सरले घार खोलेर मह काढ्न थाल्नुभयो । मह काढिसकेपछि भाग लगाउन आमालाई दिनुभयो । घरमा मिठोचोखो खानेकुरा बन्दा पहिले देवतालाई चढाउने र ज्येष्ठ सदस्यले भाग लगाई बाँड्ने नेपाली समाजको संस्कृति र परम्परालाई उहाँहरूले पछ्याउनुभयो । आमाले भाग लगाई एक÷एक कचौरा चाकासहितको ताजा मह दिनुभयो । चैत÷वैशाखको वनपूmलको रसबाट बनेको मह भएर होला, झम्म पा¥यो । हामी लट्ठियौँ । केही समय आराम गरेर सुशील भाइ र म कुसुम र विष्णु सरका पछि लाग्यौँ । केही पर पुगेपछि बाटोछेउमा रहेको दुर्गा मन्दिरको दर्शन गरी तल बगिरहेकी कालीगण्डकी नदीको अनवरत यात्रालाई नियाल्दै साँझपख हामी मुरलीगोठमा फर्कियौँ । यतिबेला खगेन्द्र भाइ पनि हामीबिच जोडिन आइपुग्नुभएको थियो । कपाल कोर्ने काइँयो कि त जोबन अर्कैको हो भन नत्र मलाई चाहियो ... चर्चित लोकगीतका गायक कुसुम भण्डारी र गायनमा मिठो गला र कला भएका अरू तीन जना साथी मिलेर सञ्चालित गाई फार्म आफैँमा सङ्गीतको चौतारी थियो । त्यसै भएर गोठको नाम पनि मुरलीगोठ राखिएको रहेछ । गाई दुहुने, घाँसपात गर्ने कार्यक्रम नसकुन्जेल हामीले वरपरको सन्ध्याकालीन मनोरम दृश्य नियाल्न थाल्यौँ । वनको माझ एकान्त तपस्याभूमि जस्तो मनमोहक दृश्यले सांसारिक जीवनबाट पर रहेर त्यहीँ नै बसूँ बसूँ भयो । त्यसपछि मुरलीगोठसँग अटुट सम्बन्ध गाँसिएको साङ्गीतिक साँझ सुरु भयो । ढोका खोल राम... भउत आए मन्दिरमा... । हामी भक्तलाई उहाँहरूले उद्यमशीलताको मन्दिरमा यसरी नै स्वागत गर्नुभयो । हार्मोनियम, बाँसुरी, मादल, मुजुराको सङ्गीतभित्र जीवनका दुःखसुख र मायापिरतीका भावलाई फरक फरक लयमा उनेर उहाँहरूले पस्किँदै जानुभयो । हामी लट्ठ परेर साङ्गीतिक दुनियाँमा हराइरहेका थियौँ । उहाँहरूको यो साङ्गीतिक यात्रा गोठमा मात्र सीमित थिएन । गाउँघरमा पूजाआजा, व्रतबन्ध, बिहेबारी आदि अवसरमा साङ्गीतिक कार्यक्रम र भजनकीर्तनमा पनि उहाँहरूको नेतृत्वदायी भूमिका हुँदो रहेछ । नयाँ पुस्तालाई पनि साङ्गीतिक सिप सिकाउने अभियन्ताको अभियानप्रति गर्व गर्न मन लाग्यो । आज समाजबाट मौलिक संस्कृति हराउँदै गएको र पश्चिमी संस्कृतिको प्रभाव बढ्दै गएका बेला गाउँमा फर्केर सांस्कृतिक पुनर्जागरण ल्याउनु ठुलो कर्म हो । यसका लागि मैले उहाँहरूलाई धन्यवाद र शुभकामना प्रकट गरेँ । मध्यरातसम्म मुरलीगोठमा कालीगण्डकी बगिरहे जस्तै सङ्गीत बगिरह्यो । सङ्गीतका झरीमा हामी पनि भिजिरह्यौँ ।  """
सहरी पूर्वाधार नयाँ चरणमा,"""ललितपुर, असार ७ गते । ललितपुरको चक्रपथस्थित ग्वार्को चोकमा निर्माण भएको मुलुकको पहिलो ‘फ्लाइओभर’ सञ्चालनमा आएको छ । प्रधानमन्त्री केपी शर्मा ओलीले शुक्रबार उद्घाटन गरेसँगै सो ‘फ्लाइओभर’ सञ्चालनमा आएको हो । उद्घाटनका क्रममा प्रधानमन्त्रीले प्रहरी उच्च अधिकारीको समेत साथ लिनुभयो । प्रधानमन्त्री ओलीले शिलालेख अनावरण गरेसँगै सहरी पूर्वाधारमा मुलुक नयाँ चरणमा प्रवेश गरेको छ । यो ‘फ्लाइओभर’ ले सो क्षेत्रमा सवारीसाधनको जामको समस्या समाधान भएको छ । यो सहरी पूर्वाधारमा पहिलो ‘फ्लाइओभर’ हो । यसअघि राजधानीको कलङ्कीमा अन्डरपास निर्माण भई सञ्चालनमा आइसकेको छ । प्रधानमन्त्री ओलीले बहुआयामिक र चौतर्फी विकासमा मुलुक अगाडि बढिरहेको स्पष्ट गर्दै विकासमा सबैको साथ र विश्वास चाहिने बताउनुभयो । चक्रपथमा बढ्दै गइरहेको सवारी चापलाई व्यवस्थापन गर्ने सरकारको नीति तथा कार्यक्रम अन्तर्गत ‘फ्लाइओभर’ को निर्माण गरिएको हो । यो ‘फ्लाइओभर’ निर्माणबाट सम्पूर्ण चक्रपथ, ललितपुरको मङ्गलबजार–इमाडोल–लुभू सडकखण्डमा सवारीसाधनको आवागमन सहज हुनुका साथै यस क्षेत्रकै ट्राफिक व्यवस्थापनमा मद्दत पुग्ने छ । अब फलाम र स्टिल कार्यक्रममा प्रधानमन्त्री ओलीले विकासका आयामको चर्चा गर्नुभयो । उहाँले नेपाललाई सय वर्षलाई पुग्ने फलाम र स्टिल उत्पादन गर्ने बताउँदै छिट्टै नै धौवादी फलाम कारखाना सञ्चालनमा ल्याइने छ भन्नुभयो । उहाँले थप्नुभयो, “हामी धौवादी फलाम कारखाना अघि बढाउँदै छौँ । धौवादी फलाम कारखाना सम्पन्न हुनेबित्तिकै हामीले नेपाललाई सय वर्षलाई पुग्ने फलाम, स्टिल आदि कारखाना यहाँ स्थापना गर्ने छौँ । त्यसले देशको अर्थतन्त्रलाई धेरै अगाडि बढाउने छ । त्यसले विदेश जाने मुद्रा नेपालमै रहन्छ । वार्षिक ठुलो आम्दानी त्यहाँबाट हुने छ । धेरैले रोजगारी नेपालभित्र पाउने छन् । अरू खनिजको उत्खनन हुन्छ ।” मुलुक विकासको बाटोमा लगातार अगाडि बढिरहेको चर्चा गर्दै उहाँले भन्नुभयो, “दैलेखमा नेपाललाई ५० वर्ष पुग्ने मिथेन ग्यास रहेको प्रमाणित भयो । तीन वटा कुवामध्ये एउटा कुवाबाट त्यति ग्यास पैदा हुन्छ । त्यसको उत्खननको सुरुवात पनि मैले नै गरेको थिएँ । कृषिको आधुनिकीकरण गर्ने छौँ । नयाँ उद्योग स्थापना, सामाजिक र प्रशासनिक सुधार गरेर देशलाई अगाडि बढाउने छौँ ।” सुनकोशी–मरिन डाइभर्सन आयोजना र हुलाकी राजमार्गले तराईको मुहार फेर्ने र मेची महाकालीको कायाकल्प गर्ने बताउँदै उहाँले मदन भण्डारी राजमार्ग, पुष्पलाल मध्यपहाडी राजमार्ग र अन्य धेरै आयोजनाले गति लिने बताउनुभयो । उहाँले कुनै पनि हालतमा निराशा र असन्तुष्टि व्यक्त नगर्न सबैसँग आग्रह गर्दै आशा र सम्भावनालाई पहिल्याउँदै जान सुझाउनुभयो । भौतिक पूर्वाधार तथा यातायातमन्त्री देवेन्द्र दाहालले मुलुककै पूर्वाधार विकासको इतिहासमा पहिलो पटक ‘फ्लाइओभर’ उद्घाटनमा सहभागी हुन पाउँदा अत्यन्तै खुसी लागेको बताउँदै मुलुक पूर्वाधारको क्षेत्रमा फड्को मार्ने अवस्थामा पुगिरहेको बताउनुभयो । उहाँले केही महिनापछि मुलुककै पहिलो अत्याधुनिक नागढुङ्गा–सिस्नेखोला सुरुङमार्ग सञ्चालन गर्ने तयारी भइरहेको जानकारीसमेत दिनुभयो । पूर्वपश्चिम र उत्तर दक्षिण जोड्ने राजमार्ग र चारदेखि छ लेनसम्मका पुल निर्माण भइरहेको जानकारीसमेत उहाँले दिनुभयो । ‘इपिसी’ मोडेलमा निर्माण नेपालमा पहिलो पटक इन्जिनियरिङ प्रोक्युरमेन्ट कन्स्ट्रक्सन (इपिसी) मोडलमा यो ‘फ्लाइओभर’ निर्माण भएको हो । यस मोडेल अनुसार निर्माण कम्पनीले सुरुङमार्ग निर्माणको डिजाइन र कमिसनिङ स्वयम् आफैँले गर्नुपर्ने हुन्छ । यस्तो मोडलमा निर्माण कम्पनीले डिजाइन, खरिददेखि कन्स्ट्रक्सनसम्मको काम आफैँले गर्नुपर्ने हुन्छ । त्यसै गरी फ्लाइओभर निर्माण भई सञ्चालनमा आएको पाँच वर्षसम्म ‘डिफेक्ट लायबिलिटी पिरियड (डिएलपी)’ सम्बन्धित निर्माण कम्पनीले नै गर्नुपर्ने हुन्छ । ‘डिएलपी’ को अवधिमा फ्लाइओभरको मर्मतसम्भारको जिम्मेवारी निर्माण कम्पनीको नै हुने छ । यसैबिच प्रधामन्त्री ओलीले शुक्रबार साँझ सामाजिक सञ्जालमार्फत् ग्वार्को ‘फ्लाइओभर’ सञ्चालनमा आएको अवसरमा खुसी व्यक्त गर्नुभएको छ । “सवारी व्यवस्थापनमा ट्राफिक प्रहरीहरूले अहोरात्र दुःख र मेहनत गर्नु परेको हुन्छ । ट्राफिक प्रहरीका वरिष्ठ उपरीक्षक नवराज अधिकारीले ग्वार्को ओभरपासको उद्घाटन गर्दा आज मलाई साक्षी बन्ने अवसर मिल्यो ।” उहाँले उल्लेख गर्नुभएको छ ।   """
"प्रधानमन्त्रीसँग इप्पानको भेट, बजेटको प्रावधान सुधार गर्न माग","""गोरखापत्र समाचारदाता काठमाडौँ, असार ७ गते । स्वतन्त्र ऊर्जा उत्पादकको संस्था, नेपाल (इप्पान) ले जलप्रवाही आयोजनाको विद्युत् खरिदबिक्री सम्झौता ‘टेक एन्ड पे’ का आधारमा गरिने भन्ने बजेटको व्यवस्था सच्याउन प्रधानमन्त्री केपी शर्मा ओलीसमक्ष ज्ञापनपत्र बुझाएको छ । आगामी आर्थिक वर्ष २०८२/८३ को बजेट वक्तव्यमा ल्याइएको उक्त व्यवस्था हटाएर ‘टेक एन्ड पे’ कै प्रावधान कायम गर्न प्रधानमन्त्री ओलीलाई आग्रह गरेका हुन् । इप्पानले पूर्वघोषित आन्दोलनका कार्यक्रम अन्तर्गत पहिलो दिन प्रधानमन्त्री ओलीलाई ज्ञापनपत्र बुझाएको छ । इप्पानका कार्यवाहक अध्यक्ष मोहनकुमार डाँगीको नेतृत्वमा गएको इप्पान प्रतिनिधि मण्डलले शुक्रबार प्रधानमन्त्री तथा मन्त्रीपरिषद्को कार्यालय सिंहदरबारमा ओलीलाई भेटेर बजेटमा घोषणा गरिएको ‘टेक एन्ड पे’ प्रावधान फिर्ता नलिए आन्दोलनमा जानुको विकल्प नरहेको सन्देशसहितको ज्ञापनपत्र बुझाएको इप्पानले जनाएको छ । इप्पानका अनुसार ज्ञापनपत्र बुझ्दै प्रधानमन्त्री ओलीले ‘टेक एन्ड पे’ को विषयमा ऊर्जा उद्यमीसँग बसेर विस्तृत रूपमा छलफल गर्नुपर्ने धारणा राख्नुभएको थियो । उहाँले यसका लागि आइतबार वा सोमबारभित्रै समय मिलाउन आफ्नो सचिवालयलाई निर्देशन दिनुभएको जनाइएको छ । गत जेठ १५ गते सार्वजनिक आगामी आव २०८२/८३ को बजेट तथा कार्यक्रममा विद्युत् उत्पादन र खपतबिच सन्तुलन गर्ने गरी ‘रन अफ दी रिभर’ (आरओआर) आयोजनाको ‘टेक एन्ड पे’ (लिऊ र तिर) अवधारणा अनुसार मात्र विद्युत् खरिद सम्झौता (पिपिए) गरिने उल्लेख छ । यो प्रावधान अनुसार पिपिए गर्दा नेपाल विद्युत् प्राधिकरणले आफूलाई चाहिएको समय र परिमाणमा मात्र विद्युत् खरिद गर्ने र सो को मात्र भुक्तानी दिने व्यवस्था हुन्छ । अर्थात् विद्युत् प्राधिकरणले आवश्यक ठानेमा मात्र बिजुली लिने व्यवस्था हो । यसमा विद्युत् प्राधिकरणले उत्पादित विद्युत् खरिद गर्ने कुनै सुनिश्चित हुँदैन । त्यस कारण ‘टेक एन्ड पे’ मा गरिने पिपिएमा बैङ्क तथा वित्तीय संस्थाले ऋण लगानी त गर्दैनन् नै, बजारको सुनिश्चितता नभएको व्यापारमा प्रवर्धकले पनि लगानी नगर्ने जिकिर इप्पानको रहँदै आएको छ । ‘टेक एन्ड पे’ (लेउ वा तिर) अनुसार पिपिए गर्दा आयोजनाबाट उत्पादित बिजुली खरिद गर्ने सुनिश्चित गरिएको हुन्छ । प्राधिकरणले खरिद नगरेमा पनि सम्झौता भए अनुसारको परिमाणको विद्युत्को भुक्तानी तिनुपर्ने हुन्छ । हालसम्म प्राधिकरणले ‘टेक एन्ड पे’ (लिऊ वा तिर) अवधारणामै पिपिए गर्दै आएको छ । यो व्यवस्थाले विद्युत्को बजार सुनिश्चित हुने र यसबाट लगानी पनि सुरक्षित हुने भएकाले ऊर्जा उद्यमीले ‘टेक एन्ड पे’ कै पक्षमा वकालत गर्दै आएका छन् । ‘टेक एन्ड पे’ प्रावधानको विरोधमा इप्पानले असार ६ गतेदेखि पहिलो चरणका आन्दोलन घोषणा गरेको थियो । सोही पूर्वघोषित आन्दोलनको पहिलो दिन प्रधानमन्त्री ओलीलाई भेटेर ज्ञापनपत्र बुझाइएको आन्दोलन समितिका संयोजक तथा इप्पानका कार्यवाहक अध्यक्ष मोहनकुमार डाँगीले जानकारी दिनुभयो । इप्पानले सरकारले यो व्यवस्था फिर्ता नलिए १७ हजार ११७ मेगावाट क्षमताका ३५० भन्दा बढी आयोजनाको निर्माण रोकिने र यी आयोजनाको अध्ययनका क्रममा खर्च भइसकेको ६६ अर्ब २२ करोड रुपियाँ पनि नोक्सानी हुने दाबी गर्दै आएको छ ।  """
लोकसेवा तयारी विशेष : वस्तुगत प्रश्नोत्तर,"""१.  मानव विकास प्रतिवेदन, २०२५ मा नेपाल कति औँ स्थानमा रहेको छ ?  १४५ औँ – संयुक्त राष्ट्रसङ्घीय विकास कार्यक्रम (युनडिपी) ले सन् २०२५ जुन १० मा सार्वजनिक गरेको सो प्रतिवेदन अनुसार नेपाल ०.६२२ सूचकाङ्कसहित १४५ औँ स्थानमा रहेको । – पछिल्लो ३५ वर्षमा नेपालको मानव विकास सूचकाङ्कमा ५४ प्रतिशतको वृद्धि भएको पनि प्रतिवेदनमा उल्लेख रहेको । – मानव विकास सूचकाङ्कमा नेपाल मध्यम खालको मानव विकास भएका मुलुकको सूचीमा रहेको ।  २. अन्तर्राष्ट्रिय स्तरको ‘आइरिस’ प्रमाणपत्र प्राप्त गर्ने नेपालको पहिलो मेनपावर कम्पनी कुन हो ?  आइएमआर (इन्टरनेसनल मेनपावर रिक्रुटमेन्ट) – वैदेशिक रोजगारी क्षेत्रमा पारदर्शिता, न्यायोचित प्रक्रिया र श्रमिक अधिकारको संरक्षण सुनिश्चित गरेको भन्दै आइएमआरलाई अन्तर्राष्ट्रिय भर्ना एकीकृत प्रणाली (आइरिस) को प्रमाणपत्र प्रदान (२०८२ जेठ २६) गरिएको । – आइरिसका अनुसार हालसम्म यो प्रमाणपत्र पाउने ५ वटा (नेपाल, सिङ्गापुर, पोल्यान्ड, केन्या, मेक्सिकोका एक–एक) मात्रै मेनपावर कम्पनी रहेका । ३. इजरायल र इरानबिच युद्धको सुरुवात कहिले भएको हो ?  सन् २०२५ जुन १३ – जुन १३ मा इजरायलले इरानका आणविक केन्द्र र शीर्ष सैन्य अधिकारी लक्षित गर्दै अचानक आक्रमण सुरु गरेपछि दुई देशबिच लडाइँ सुरु भएको । – इरानको इस्लामिक रिभोलुसनरी गार्ड कोप्र्सले इजरायलले आक्रमण जारी राखे आफ्ना आक्रमण थप बढाउने चेतावनी दिएको । ४. विसं २०८२ असार १ मा सात वटै प्रदेशद्वारा आव २०८२/८३ का लागि कुल कति राशिको बजेट प्रस्तुत गरियो ?  रु. दुई खर्ब ८७ अर्ब ७० करोड सातै प्रदेशको बजेट (२०८२/८३) : सङ्क्षिप्त झलक बागमती प्रदेश : – कुल बजेट : रु. ६७ अर्ब ४७ करोड ७३ लाख – चालुतर्फ : रु. २६ अर्ब चार करोड ४७ लाख (३८.६०५) – पुँजीगत तर्फ : रु. ४१ अर्ब ४३ करोड २६ लाख (६१.४०५) कोशी – कुल बजेट : ३५ अर्र्ब ८७ करोड ९९ लाख – चालु : १८ अर्ब ६७ करोड ३३ लाख (५२.०४ प्रतिशत) – पुँजीगततर्फ : १७ अर्व १० करोड ६५ लाख (४७.६८ प्रतिशत) – वित्तीय व्यवस्थातर्फ : रु. १० करोड (०.२८ प्रतिशत) मधेश – कुल बजेट : ४६ अर्ब ९८ करोड ३३ लाख – चालुतर्फ : १६ अर्ब ७२ करोड पाँच लाख (३५.५९ प्रतिशत) – पुँजीगततर्फ : ३० अर्ब २६ करोड २८ लाख (६४.४१ प्रतिशत) गण्डकी – कुल बजेट : रु. ३१ अर्ब ९७ करोड ९९ लाख – चालुतर्फ : रु. १२ अर्व ६३ करोड ६६ लाख (३९.५२ प्रतिशत) – पुँजीगततर्फ : रु. १९ अर्ब नौ करोड ३३ लाख (५९.७१ प्रतिशत) – वित्तीय व्यवस्थातर्फ : रु. २५ करोड (०.७८ प्रतिशत) लुम्बिनी – कुल बजेट : रु. ३८ अर्ब ९१ करोड – चालुतर्फ : रु. १२ अर्ब एक करोड ४७ लाख (३०.८८ प्रतिशत) – पुँजीगततर्फ : रु. २३ अर्ब ४७ करोड १४ लाख (६०.३२ प्रतिशत) – वित्तीय व्यवस्थातर्फ : रु. तीन अर्ब ४२ करोड ३७ लाख (८.८०प्रतिशत) कर्णाली – कुल बजेट : रु. ३२ अर्ब ९९ करोड ६६ लाख – चालुतर्फ : रु. सात अर्ब ७९ करोड ९१ लाख (२३.६३ प्रतिशत) – पुँजीगततर्फ : रु. १९ अर्ब ९८ करोड २९ लाख (६०.५६ प्रतिशत) – वित्तीय व्यवस्थातर्फ : रु. ६१ करोड ५० लाख (१.८६ प्रतिशत) वित्तीय हस्तान्तरण : रु. चार अर्ब ५९ करोड ९८ लाख (१३.९४ प्रतिशत) सुदूरपश्चिम –कुल बजेट : रु. ३३ अर्ब ४७ करोड ६० लाख –चालुतर्फ : रु. १० अर्ब २० करोड ८१ लाख (३०.४९ प्रतिशत) –पुँजीगततर्फ : १९ अर्ब ८३ करोड दुई लाख (५९.२४ प्रतिशत) –वित्तीय व्यवस्थातर्फ : रु. एक करोड (०.०३ प्रतिशत) –वित्तीय हस्तान्तरण : रु. तीन अर्ब ४२ करोड ७७ लाख (१०.२४ प्रतिशत) ५. हालै (विसं २०८२ जेठ) आइएसओ २१००१ गुणस्तर प्रमाणपत्र प्राप्त गर्न सफल विद्यालय कुन हो ?  नीलकण्ठ बालमन्दिर माध्यमिक विद्यालय (धादिङ) – आइएसओ २१००१ गुणस्तर प्रमाणपत्र प्राप्त गर्ने सो विद्यालय नेपालको दोस्रो सामुदायिक विद्यालय बनेको । ६. भेरी–१ अर्धजलाशययुक्त जलविद्युत् आयोजनाको विद्युत् उत्पादन क्षमता कति रहेको छ ?  २७० मेगावाट – जाजरकोटको नलगाढ नगरपालिका र रुकुम पश्चिमको आठविसकोट नगरपालिका बिच रहेको भेरी नदीमा सो जलविद्युत् आयोजना निर्माण हुने भएको । – निर्माण सम्पन्न अवधि : पाँच वर्ष । – लागत अनुमान : रु. ४६ अर्ब – उक्त आयोजना स्थलमा पुग्न मुख्य बाटोबाट ११ किलोमिटरको सहायक बाटो निर्माण गर्नुपर्ने जनाइएको । – नदीमा तीन वटा बेलिब्रिजसमेत निर्माण गर्नुपर्ने भएको । ७. नेपाल राष्ट्र बैङ्कले विसं २०८२ जेठ २७ मा सार्वजनिक गरेको देशको वर्तमान आर्थिक तथा वित्तीय स्थितिसम्बन्धी प्रतिवेदन अनुसार गत वैशाखमा मुद्रास्फीति कतिमा झरेको छ ?  २.७७ प्रतिशत – आर्थिक गतिविधि शिथिल हुँदा उपभोक्ता मूल्य वृद्धिदर पाँच वर्ष पछि कै न्यून विन्दुमा झरेको । – राष्ट्र बैङ्कका अनुसार २०७७ माघमा उपभोक्ता मूल्य वृद्धिदर २.७७ प्रतिशतमा झरेको थियो । कोभिड–१९ को महामारीका कारण आर्थिक गतिविधि ठप्प हुँदा बजारमा वस्तु तथा सेवाको माग घटेपछि मुद्रास्फीति न्यून विन्दुमा झरेको थियो । ८. आमाको नामबाट मात्र पनि नागरिकता दिइने विधेयक प्रतिनिधि सभाको राज्य व्यवस्था तथा सुशासन समितिबाट कहिले पारित भएको हो ?  विसं २०८२ जेठ २७ ९. धिमाल युवा प्रतिभा पुरस्कार २०८२ कसलाई प्रदान गरियो ?  डा. सजना धिमाल – धिमाल समुदायबाट पहिलो चिकित्सक बन्न सफल डा. सजनालाई सो पुरस्कारबाट सम्मान गरिएको । – हरेक वर्ष असार २ गते सिरिजात पर्व समापनका अवसरमा सो पुरस्कारबाट एक जना युवा प्रतिभालाई सम्मान गरिँदै आएको । १०. राष्ट्र बैङ्कले २०८२ जेठ २७ मा सार्वजनिक प्रतिवेदन अनुसार गत वैशाखमा मात्र नेपालमा कति विप्रेषण भित्रिएको छ ?  रु. एक खर्ब ६५ अर्ब ३० करोड – मासिक रूपमा तुलना गर्दा वैशाखमा भित्रिएको रेमिट्यान्स हालसम्मकै सबैभन्दा बढी हो । आव २०८१/८२ को १० महिनाको अवस्था शोधनान्तर बचत : रु. चार खर्ब ३८ अर्ब विप्रेषण : रु. १३ खर्ब ५६ अर्ब कुल विदेशी मुद्रा सञ्चिति : रु. २५ खर्ब १२ अर्ब ११. विश्वको पहिलो वैदिक घडी कुन हो ?  विक्रामादित्य वैदिक घडी – भारतको मध्यप्रदेशस्थित उज्जैनमा रहेको । – समय गणना मान ३० घण्टा एक दिन एवं १ घण्टा ४८ मिनेट रहेको । – यस घडीको उद्घाटन सन् २०२४ फेब्रुअरी २९ मा भारतीय प्रम नरेन्द्र मोदीद्वारा गरिएको । १२. पहिलो नेपाली एनिमेटेड फिचर फिल्म कुन हो ?  सलिना (तेजसराज जोशी निर्देशित) १३. नेपालका प्रथम महालेखा परीक्षक को हुन् ?  चन्द्र बहादुर थापा १४. अनुसूचीको व्यवस्था नभएको नेपालको संविधान कुन हो ?  नेपाल अधिराज्यको संविधान, २०१५ १५. धेरै गजुर भएको मन्दिर पाटनको कृष्ण मन्दिर हो भने गजुर नै नभएको मन्दिर कुन हो ?  अशोक विनायक १६. आन्तरिक राजस्व विभागले केन्द्रीय विजक प्रणालीको सुरुवात कहिलेदेखि गरेको हो ?   विसं २०७४ मङ्सिर १ १७. आणिविक हतियारमा प्रतिबन्ध लगाउनेसम्बन्धी संयुक्त राष्ट्रसङ्घीय सन्धि औपचारिक रूपमा कहिलेदेखि कार्यान्वयनमा आएको हो ?  सन् २०२१ जनवरी २२ १८. नेपाल विश्व पर्यटन सङ्गठन (युएनडब्लुटीओ) को सदस्य कहिले बनेको हो ?  सन् १९७५ १९. लोक सेवा आयोगको स्थापना कहिले भएको हो ?  विसं २००८ असार १ – ‘नेपाल पब्लिक सर्भिस कमिसन’ नामबाट २००८ साल असार १ गते लोकसेवा आयोगको विधिवत् स्थापना भएको । २०.  उपप्रधानमन्त्रीले को समक्ष शपथ लिनुपर्ने प्रावधान रहेको छ ?  राष्ट्रपति प्रस्तुतकर्ता : टङ्क केसी  """
एक्लो थियो एक्लै गयो ! [कथा],"""धेरै हिसाब किताब सँगालेर ढल्किँदै गइरहेको थियो, उनको उमेर । युवा वयका खुट्किलाहरू चढ्दै गर्दा पनि एक्लै थिए, उनी । पारिवारिक सम्बन्धका हिसाबले उनी दरिद्र थिएनन् । बाबु थिए, आमा, हजुरबा, हजुरआमा, दिदी, भाइ सबै । सबैका स्नेहले तृप्त र देदिप्यमान देखिन्थे । उनको जीवन–परिधि भने आलोकवृत्तको साँध–सीमाभित्र अट्न नसकेर क्रमशः धूमिल हुँदै गइरहेको थियो । उमेरले मध्याह्न पार गरी दक्षिणायण दिशातिरका पर्वत शृङ्खला ताक्दै गर्दा पनि अविवाहित जिन्दगीमै रमाइरहेका थिए, उनी । समकालीन छोराछोरी हुर्काउने उपक्रममा थिए । बग्रेल्ती होइनन्, एकाध मात्र । उनी भने....। “अङ्कल नमस्ते !” समवयीका छोराछोरीले दुवै हात उठाएर अभिवादनको भाषा बोल्दा उनी आफूभित्र लज्जाबोध उमार्दै भन्थे, “नमस्ते, नानु ! अँ, अस्ति तिमीले राम्रो पर्फमेन्स देखाएछौ नि, हैन ?” “हो, अङ्कल । कसरी थाहा पाउनु भो तपाईंले ?” “अरू कोबाट थाहा पाउनु । तिम्रै बाबाबाट ।” “थ्याङ्क्यु, अङ्कल ।” आफ्ना साथीभाइका छोराछोरीबाट यस्ता शब्द आउँदा उनी खुसी हुन्थे र शतप्रतिशत भाव–द्रवित पनि । उनी भन्थे, “मैले तिमीलाई एउटा गिफ्ट ल्याइदिएको छु ।” उनी आधुनिक टाइपको ब्यागबाट एउटा सानो वस्तु निकालेर दिन्थे । बालबालिकाप्रतिको अथाह स्नेहभाव हेर्न उनको व्यावहारिक धरातललाई नियाल्न करै लाग्थ्यो । “धेरै धेरै थ्याङ्क्यु अङ्कल !” बालबालिका उनीप्रति कृतज्ञताको फूलमाला बर्साउँथे । साँच्चै, बालबालिकाको खुसीको तह सुनामी झैँ छाल उरालेर फैलिन्थ्यो, निकै टाढा टाढासम्म । कहिले त केही परको शिवपुरीको उच्च र समृद्ध पर्वतमालासम्मै हुत्तिँदै जान्थ्यो । बालबालिकामा पलाएका अपार खुसीसँगै उनी केही सोचमग्न देखिन्थे । ००० एकदिन मैले उनीप्रति अतिशय भावुकता देखाएँ र आफूभित्रको उकुसमुकुसलाई सतहमा निकाल्दै सोधेँ, “अचेल तिमी दिनदिनै उदास र बेचैन बन्दै गइरहेका छौ ? यो मेरो हेराइ गलत पनि हुन सक्छ तर तिमी निकै उदास देखिँदै छौ ।” “के म तपाईंले भने जस्तै देखिन्छु र ?” उनले अन्तर्यमा सञ्चित अर्धप्रतिशत मुस्कान यो मुस्कानविहीन पर्यावरणमा छर्दै भने । “त्यस्तै लाग्यो मलाई त ।” मैले भनेँ र उनको अवस्था बुझेर थपेँ मैले, “उमेर बढ्दै जाँदा जीवनसाथीको आवश्यकताबोध झन् बढ्दै जान्छ । हामीले कति सम्झाउनु तिमीलाई भाइ ! सोच त एक पटक । उमेर ढल्किँदै जाँदा अनेक समस्या ताँती लागेर आउँछन्, बर्सातका कमिला झैँ । यस्तो बेला...।” म धेरै नै भावुक बन्न पुगेँ । “तपाईंले त्यही बिहेको कुरा गर्नुभएको होला, हैन र ?” उनी पटक्कै गम्भीर देखिएनन्, पहिला पहिला जस्तै । “हो ।” मैले भनेँ, “अब तिमीले बिहे नगरी हुँदैन । तिमीले बिहेलाई कसरी बुझेका छौ ? मलाई थाहा छैन तर जीवन यात्रालाई गतिशील बनाउन र परिवारका सदस्यका ओठमा अप्रतीम मुस्कान भित्र्याउनका लागि भए पनि बिहे गर्नै पर्छ ।” “म यो वैवाहिक ढाँचाको विरोधी हुँ ।” आफूलाई दार्शनिक भावभूमिमा उभ्याउँदै थपे, “म विवाह–संस्थाको विरोधी हुँ । हाम्रो विवाह–संस्थाले महिलालाई सधैँ शोषणको माध्यम मात्र बनाउँदै आयो । पितृ सत्ताको यौनिकताको राजनीतिक चरणबिच हाम्रो समाज सत्ता गुज्रिरहेको छ ।” “त्यति भावुक नबन । आधुनिकता, उत्तरआधुनिकता के के ‘ता’ हुँदै गुज्रिएर आएको यो एआईको जमानामा तिम्रा कुरा थोत्रा भइसके ।” मैले पेलान दिन खोज्दै भनेँ, “हामी जुन समाजका हिस्सेदार हौँ, त्यो समाजले परम्परागत रूपदेखि अपनाउँदै आएका हरेक ढाँचाका अनुयायी बन्नु पर्छ । नभए हामी एक्लो बृहस्पति जस्तै हुने छौँ ।” मैले उनलाई विवाह संस्थाको ढर्रागत शैलीलाई पछ्याउँदै उपदेशात्मक दबाब दिएँ । मेरो उपदेशात्मक दबाबको ‘डोज’ ले उनलाई पटक्कै छोएन । उनी डोजविहीन हुँदै मलाई उल्टै उपदेशरूपी काउछो भिराउन तयार भए, “तपाईंले एउटा भनाइ सुन्नुभएको होला, प्रत्येक सफल पुरुषको पछाडि एउटी महिलाको हात हुन्छ ।” तर प्रत्येक असफल पुरुषको पछाडि नि ? “महिलाकै त हुन्छ होला नि !” मैले पञ्चतन्त्रको गँगटोले झैँ सहज उत्तर दिएँ । “हैन । बिल्कुलै हैन ।” उनले इन्कार गर्दै भने, “प्रत्येक असफल पुरुषको पछि पुरुषकै हात हुन्छ । यो हाम्रो परम्परागत वैवाहिक संस्थाले उब्जाएको मुख्य समस्या हो ।” यस पटक भने उनको हाँसो फुत्कियो तर तत्क्षणै सेलायो पनि उनको हाँसो । म उनीसामु नतमस्तक भएँ । ००० काठमाडौँको उत्तरी कुनो, बुढानीलकण्ठ । त्यही ठाउँस्थित दुइटा कोठामा बस्दै आएको दशकौँ बितिसक्यो, उनको । एक्लै बस्छन्, जाँगर उब्जिएका बेला आफैँ पकाइतुल्याई खान्छन्, नभए बाहिरतिरै । एक प्रकारले अनियमित जस्तै छ, जीवनशैली । मनमौजी तरिकाले जीवन बिताउनेका पदचिह्नलाई पछ्याउनेमा उनी पनि पर्छन् । एकाध वर्ष भयो । उनी र म एउटै कार्यालयमा आबद्ध छौँ । कार्यारम्भदेखि नै उनी र मबिच मिल्दै आएको छ, वेभलेन्थ । एकदिन अरू दिनभन्दा केही ढिला कार्यालयमा झुल्किए उनी । जाडोको महिना । आँखा चिम्सा देखिन्थ्यो । निन्याउरो थियो, अनुहार । शरीरमा स्फूर्तिको थोपै विम्ब थिएन जस्तो आभास भयो मलाई । “सन्चो छैन कि क्या हो ?” मैले उनको अनुहारको भावानुवाद छिचोल्दै सदाशयता देखाएँ । “अँ ।” यति मात्रै बोले र थपे, “आज मलाई काम गर्ने त्यति जाँगर नै छैन, दाइ ।” “के भो ?” मैले हठात् सोधेँ । “रातभरि सुत्न सकेको छैन ।” उनले झोलाबाट एक बट्टा औषधी निकाल्दै भने, “खोकीले ग्रस्त तुल्यायो । यो औषधीले पनि खासै काम गरेन ।” “एक/दुई दिन खाएपछि काम गर्ला नि ! आजको आजै त काँबाट काम गर्छ र ?” “मैले त हिजो राति....।” “के ?” “मलाई त आजको रात नै मेरो अन्तिम रात होला जस्तो लागिरहेको थियो दाइ !” उनले आफूलाई अतिशय भावुकताको नाभिमा उभ्याउँदै भने, “रातभरि खोकिरहेँ । निरन्तर जसो नै । उठेर पानी तताउने जाँगरसम्म पलाएन ।” “मैले त तिमीलाई भनेकै थिएँ नि...।” बल्छीमा माछा परे झैँ मैले उनलाई अल्झाउँदै भनेँ, “मैले पटक पटक भन्दै आएको छु, तिमी विवाहविरोधी नबन । विवाह गर्नु पर्छ । कम्तीमा तिमी बिरामी पर्दा तिम्री स्वास्नीले हेरविचार त गर्छिन् । त्यो हिजो तिम्ले पानी तताउन सकेनौँ । तिम्री स्वास्नी भएकी भए उनले तताएर दिन्थिन् । तिमी बिरामी पर्दा स्वास्नीको हेरचाह, स्वास्नी बिरामी पर्दा तिम्रो हेरचाह ।” आज भने उनको अनुहारको भाव भङ्गी नियाल्दा केही गम्भीरताबोध भित्रिए जस्तो अनुभूति भयो मलाई । उनी एक कुनामा टोलाएर बसे र दुवै हातले मुख छोपेर खोक्न थाले । उनको खोकाइले केही अन्तरालपछि मात्र स्थगनको दिशा अँगाल्यो । ००० त्यो दिन उनको अनुहार खुलेको थियो, शरद्कालीन पूर्ण चन्द्र झैँ । मैले भर्खर पाइन हालिएको उनको धारिलो अनुहारतिर नियाल्दै सोधेँ, “आज धेरै प्रफुल्ल देखिन्छौँ नि, के भयो त्यस्तो ?” मात्र हाँसे उनी । मैले उनको हाँसोको अन्तर्य बुझ्न चाहेँ । कुनै पनि कोणबाट उनको हाँसोको आयतनलाई नाप्न सकिनँ र सोधेँ, “यस्तो हाँसो आज कसरी उत्पन्न भयो, मेरो भाइको मुहारमा ?” “दाइ, यो फागुनमा जन्ती जानु पर्छ है ।” धेरै खुले आज उनी । “हो ? साँच्चै हो ?” म पुलकित बनेँ । “अँ ।” उनले भने, “सबैका एउटै चिन्ता रह्यो । अरू चिन्तित हुँदा म पनि गम्भीर बन्न थालेँ । यो उमेरसम्म आइपुग्दा सङ्घर्षका अनेक गल्छेँडाहरू पार गरेँ । अब भने आफ्नै खुट्टामा उभिन र कोही कसैलाई उभ्याउन पनि सकुँला भन्ने आत्मविश्वास जागृत भयो । हजुरबाले पनि नराम्ररी भन्नु भो...।” “के भन्नुभयो त्यस्तो ?” “मैले बिहे गरेर के गर्नु हजुरबा, स्वास्नी र छोराछोरीलाई पाल्न सकिनँ भने के गर्नु ? भनेको थिएँ । उहाँले झपार्दै भन्नुभयो, तँ त हाम्रो घरको काली कुकुर जतिको ह्याउ भएको पनि रैनछस् । त्यो कुकुरले हरेक वर्ष पाँच÷सात वटा बच्चा जन्माएर हुर्काउँछे । तँ त...। छोयो हजुरबाको कुराले ।” उनले भने । म गज्जबले हाँसेँ, यस पटक भने । ००० बिहानैदेखि पूरै मनमस्तिष्क फुकाएर खुल्न चाहिरहेको थिएन, आजको दिन । आकाशको वृत्तलाई सघन तुवाँलोले आफ्नो नातेदार बनाइसकेको प्रतीत हुन्थ्यो । हिउँदका दिन गतिशील हुन थालेपछि यस्तै दृश्य विम्बसँग बातचित गर्ने औसर जुर्ने गर्छ । “थाहा पाउनुभो, दाइ ?” सखारै एक जना भाइले भने । मैले अनपेक्षित खबरको प्रतीक्षा गर्दै सोधेँ, “के कुरा ?” “श्याम त रहेनन् नि !” “हो र ?” “अँ, हिजो राति हार्टएट्याक भएर बितेछन्, बरा !” उनले एकै पटक सहानुभूतिको बारकोड पहिल्याउँदै भने । स्तब्ध भएँ, केही क्षणसम्म । मोबाइलमा कुनै संवाद भएन, केही सेकेन्ड । स्थगित संवादलाई पुनः जोड्दै सोधेँ, “कहाँ बितेछन्, बरा !” “बेहोस भएर उनी आफ्नै कोठामै ढलेका रहेछन् ।” उनको आवाज आद्र देखिँदै थियो, “उनी बेहोस भएर ढलेपछि छेउकै कोठामा बस्ने मानिसले अस्पताल लिएर गएका रहेछन् तर अस्पताल पु¥याएपछि डक्टरले मृत घोषणा गरे छन् ।” मैले आफूलाई संवेदनाको आलीमा उभ्याउँदै भनेँ, “यही फागुनमा बिहे गर्दै छु दाइ भन्दैथ्यो । बिचरा, बिहे नै नगरी बिते । कति पीडादायी कुरा !” ती भाइले भने, “बिहे नगरी यो उमेरमै बित्यो । ठिकै भो दाइ । बिहे गरेका भए त स्वास्नी, छोराछोरीको के हविगत हुन्थ्यो । एक्लो थियो, एक्लै गयो, बिचरा !” यो दुःखद खबर मैले आफ्नी पत्नीलाई पनि सुनाएँ, “आज बिहानै कस्तो दुःखद खबर सुन्नुपर्‍यो, श्याम त हिजो राति बितेछन् नि !” अवरुद्ध भयो मेरो गला । “के भएर ?” “हार्टएट्याक भएछ ।” मैले थपेँ, “भर्खर ३० वर्षमा हिँड्दैथ्यो । बिहे पनि गरेको थिएन ।” मेरी पत्नीको मुखबाट पनि तिनै शब्द–भाव व्यक्त भयो, “यति चाँडै जानु रहेछ । बिहे नगरेकै राम्रो भयो । बिहे गरेका भए त स्वास्नी, छोराछोरीको बिजोग नै हुन्थ्यो ।” मेरी पत्नीको संवेदित मन उनको श्रद्धाञ्जलीतिर नभई उनका सम्भावित पत्नी र छोराछोरीतिर केन्द्रित हुन पुग्यो । म अवाक् बनेँ । साँच्चै, उनी एक्लै गएका थिए । सूर्यास्तको समय थियो । मैले आफ्नो संवेदनारूपी जङ्गलमा हुर्किंदै गएका करुण वृक्षका करुण हाँगातिर नियाल्न थालेँ । निकै दूरस्थ क्षितिजका समवेत स्वरहरूमा सूर्यले उद्दिग्न आलापद्वारा भरिभराउ त्यो दिनको अन्तिम कोरस गाइरहेको प्रतीत हुन्थ्यो । """
‘केही समय यात्रुले दुःख पाउने अवस्था कायम रहने देखिन्छ’,"""मध्यविन्दु (नवलपरासी), असार ७ गते । पूर्व–पश्चिम राजमार्ग अन्तर्गत नवलपरासी (बर्दघाट सुस्तापूर्व)को दुम्कीवास–दाउन्ने सडक खण्डबाट आवतजावत गर्न समस्या भएको छ । वर्षासँगै बढेको विनयी खोलाको बाढी र दाउन्ने क्षेत्रमा सडक हिलाम्मे हुँदा नारायणगढ–बुटवल खण्ड चार दिनदेखि ठप्प छ । यात्रु, सवारी चालक र सर्वसाधारणले अत्यन्त कठिन परिस्थितिको सामना गरिरहेका छन् । बिहीबार राति काठमाडौँबाट नेपालगन्ज जाँदै गरेको भे १ ख ४०८५ नम्बरको यात्रुवाहक बस विनयी खोलाको डाइभर्सनमा फसेको थियो । बाढीको भेलले बस बगाउने अवस्था सिर्जना भएपछि २४ जना यात्रुलाई जेसिभीको सहायताले सकुशल उद्धार गरिएको थियो । उद्धार गरिएकामध्ये बर्दियाका किरण चौधरीले घटनाको सम्झना गर्दै भन्नुभयो, “मध्यरातमा खोलाबीचमा अलपत्र पर्दा भगवान् सम्झनु बाहेक केही गर्न सकिँदैनथ्यो।” एकतीस वर्षीय शिवनारायण थारु काठमाडौँबाट बर्दिया जाँदै गर्दा डाइभर्सनमा फस्नुभएको थियो । उहाँ बाढी देखेर आत्तिएर खोलामै हाम फालेर पौडिँदै ज्यान जोगाउनुभयो । “त्यो क्षण म मर्छु जस्तो लागिरहेको थियो, भाग्यले बाँचेछु,” शिवनारायणले भन्नुभयो । सडक अवरुद्ध भएपछि यात्रुले घण्टौँ पैदल यात्रा गर्न थालेका छन् । लामो दूरीका सवारी चालक गाडीमै रात बिताउन बाध्य छन् । जङ्गलबीचमा खाना र पानी नपाउने अवस्था सिर्जना भएको छ । मालवाहक गाडी सडकमा अलपत्र परेका छन् । यात्रुहरूको पीडा देखेर विनयी त्रिवेणी गाउँपालिका–१ का स्थानीय युवा, व्यवसायी र सामाजिक सङ्घसंस्थाले शुक्रवार दिनभर निःशुल्क खानाको व्यवस्था गरेका छन् । दुम्कीवासमा स्थानीयले भात, दाल तरकारी र शुद्ध पानी निःशुल्क वितरण गर्दै यात्रुलाई राहत दिइरहेका छन् । शुक्रवार मात्र एक हजार ५०० यात्रुले खाना खाएको समाजसेवी गोमा बस्यालले जानकारी दिनुभयो । प्रमुख राजमार्गको रूपमा रहेको पूर्व–पश्चिम राजमार्ग क्षेत्र नै अहिले अस्तव्यस्त बन्दा धेरै समस्या सृजना भएका छन् । नवलपरासी (बर्दघाट सुस्तापूर्व) का प्रमुख जिल्ला अधिकारी भविश्वर पाण्डेले निर्माणको लागि भत्काइएको सडक वर्षा परेपछि हिलाम्य हुने स्वाभाविक भए पनि ठेकेदारको लापरबाहीले समस्या चर्किएको बताउनुभयो । “स्थानीय तह, निर्माण कम्पनी र प्रहरी प्रशासनको समन्वयमा वैकल्पिक व्यवस्थाको प्रयास भइरहेको छ”, उहाँले भन्नुभयो, “तर अझै केही समय यात्रुले दुःख पाउने अवस्था कायम रहने देखिन्छ ।” विसं २०७५ सालदेखि विस्तारको नाममा भत्काइएको नारायणगढ–बुटवल सडक खण्डको दाउन्ने दुम्कीवासमा अहिले धेरै चुनौती बढ्दै गएको छ । विनयी खोलामा अस्थायी डाइभर्सनमार्फत सवारी सञ्चालन हुँदै आएको छ, तर खोलामा बाढी आउँदा बारम्बार डाइभर्सन बग्ने क्रम रोकिएको छैन । जिल्ला प्रहरी कार्यालय नवलपरासी (बर्दघाट सुस्तापूर्व)का प्रहरी उपरीक्षक यादव ढकालका अनुसार हालसम्म आठ पटकसम्म डाइभर्सन बगाइसकेको छ । सडक निर्माणको क्रममा भत्काइएको दाउन्ने क्षेत्रको १४ किलोमिटरको बाटो वर्षाको समयमा हिलाम्मे हुँदै कष्टकर बन्दै आएको छ । स्थानीय प्रशासनले सडक सुधारको दबाब दिँदै आए पनि ठेकेदार कम्पनीले गिट्टी–बालुवा हालेर सामान्य मर्मतसमेत नगरेको यात्रुको गुनासो छ । रासस """
सङ्खुवासभामा ३१ करोडभन्दा बढी राजस्व सङ्कलन,"""सुजन बज्राचार्यसङ्खुवासभा,  असार ७ गते । खाँदबारीस्थित करदाता सेवा कार्यालयले चालु आर्थिक वर्षको ११ महिनामा ३१ करोड रुपियाँभन्दा बढी राजस्व सङ्कलन गरेको छ । कार्यालयका अनुसार अझै १६ करोडभन्दा बढी राजस्व सङ्कलन गर्न बाँकी छ । आन्तरिक राजस्व विभागद्वारा आयोजित जरिवाना छुटसम्बन्धी सार्वजनिक कार्यक्रममा विभागका निर्देशक तथा सूचना अधिकारी वासुदेव पौडेलले, बाँकी कर तिर्ने करदातालाई २०८२ पुस मसान्तसम्म जरिवाना र ब्याज छुट दिने बताउनुभयो । उहाँले भन्नुभयो, “विभिन्न कारणले समयमा कर नतिर्ने करदातालाई सुविधा दिँदै जरिवाना छुटको व्यवस्था गरिएको हो ।” ढुवानी साधनको भाडा, सामाजिक संस्था र अवकाश कोषमा लाग्ने कर, मूल्य अभिवृद्धि कर, अन्तशुल्क तथा आय विवरण नबुझाएका करदातालाई छुट दिन सकिने निर्देशक पौडेलले बताउनुभयो । खाँदबारी कर कार्यालयको तथ्याङ्कअनुसार सङ्खुवासभा जिल्लामा हाल २५ हजारभन्दा बढी व्यवसायी कर प्रणालीमा आबद्ध छन् । राजस्व विभागले आगामी महिनाहरूमा बाँकी कर सङ्कलनलाई तीव्रता दिने तयारी गरेको जनाएको छ । """
बन्दीपुर बजार,"""तनहुँको पर्यटकीय नगरी बन्दीपुर बजार। पछिल्लो समय बन्दीपुर आन्तरिक तथा बाह्य पर्यटकको आकर्षणको केन्द्र बनेको छ । तस्बिरः कृष्ण न्यौपाने/रासस """
इरान - इजरायल युद्ध : ‘नेपाल आइपुगेपछि म रोएँ’,"""शशिधर पराजुली विराटनगर, असार ७ गते । विराटनगर महानगरपालिकाका प्रमुख नागेश कोइराला इजरायलतर्फ लाग्दै गर्दा भ्रमण युद्धको डरलाग्दो अनुभवमा परिणत होला भन्ने कल्पनासम्म थिएन । कृषि क्षेत्रको प्रगति अध्ययन गर्न इजरायल जानुभएका उहाँलाई सो भ्रमण युद्धको त्रासदीपूर्ण अविस्मरणीय कथा झैँ बनेको छ । जेठ २६ गते राति साढे १० बजे तेल अबिबमा अवतरण हुनुभएका कोइरालाका सुरुका तीन दिन सामान्य रूपमा बितेका थिए । त्यहाँ पुगेको भोलिपल्ट उहाँ अध्ययन कार्यक्रममा सहभागी हुनुभयो । उहाँको नेतृत्वमा रहेको टोलीले पर्सिपल्ट त्यहाँको फूल उत्पादन हुने बगैँचा र बहाई धर्मावलम्बीको मन्दिर अवलोकन गरेको थियो । उहाँले त्यो बगैँचा र मन्दिर एकदमै राम्रो अनि रमणीय रहेको बताउनुभयो । कोइरालाले स्मरण गर्दै भन्नुभयो, “अघिल्लो दिनसम्म त्यहाँको दैनिकी र जीवन एकदमै सामान्य चलिरहेको थियो । सबै जना रमाइलो, हाँसीमजाकमै देखिन्थे तर चौथो दिनबाट इरान र इजरायलबिच युद्ध सुरु भयो । आकाशभरि मिसाइल मात्र पट्किरहेका थिए । युद्ध सुरु भएसँगै हाम्रो अध्ययन र भ्रमणका सबै कार्यक्रम स्थगन भए ।’’ फिलिपिन्सका दुई जना सांसद, १५ जना मेयर, उपमेयर र नेपालबाट उहाँ एक्ला प्रतिनिधिका रूपमा त्यहाँ पुग्नुभएको थियो । युद्ध सुरु भएसँगै उहाँको टोलीमा सहभागी १८ जनाकै दैनिकी पूरै प्रभावित भयो । उहाँले भन्नुभयो, “हाम्रो बसाइ अवधिमा करिब ८० पटक जति बङ्करमा बस्यौँ । मोबाइलमा ‘होम फ्रन्ट कमान्ड’ भन्ने एप राखेपछि मिसाइल आउँदै गरेको सबै सूचना प्राप्त हुने रहेछ । मिसाइल टार्गेट गरेदेखि नै पटक पटक सूचना आइरहने हुँदो रहेछ । मिसाइल इजरायलको आकाशमा आइपुग्नुभन्दा ९० सेकेन्डअगाडि ‘अलर्ट साइरन’ बज्ने रहेछ । त्यसपछि तत्कालै सुरक्षित स्थानमा जाने र फर्किनुपर्ने हाम्रो दैनिकी बन्यो ।” कोइरालाले पहिलो पटक बङ्करभित्र जाँदा निकै डर लागेको भन्दै साइरन बज्न थालेपछि सबै भागाभाग गर्न थालेको र आफू पनि दौडँदै तेस्रो तलाबाट भुइँतलामा रहेको रहेको बङ्करमा पुगेको अनुभव सुनाउनुभयो ।  युद्धरत इजरायलको वास्तविक अवस्था कोइरालाका लागि अत्यन्त डरलाग्दो थियो । उहाँले भन्नुभयो, “हामीले तिहारमा पट्काउने रकेट बम जस्तै आवाज निकालेर आउँदो रहेछ, मिसाइल । ठ्याक्कै त्यस्तै एक पटक म बसेको बङ्करनजिकै भएको बिस्फोटको ठुलो धक्का अनुभव मैले गरेँ । अहिले पनि त्यो घटनाले मलाई बारम्बार झस्काउँछ ।” केही दिन युद्धभूमिमा बस्दा निकै त्रासमा बसेको भए पनि त्यहाँ बसिरहेका नेपालीमा भने त्यो स्तरको डर नदेखेको कोइराला बताउनुहुन्छ । उहाँले भन्नुभयो, “त्यहाँ काम गरिरहेका नेपाली अहिलेकै अवस्थामा कोही पनि नेपाल फर्कन चाहेको मैले बुझिनँ । उनीहरू एक त त्यहाँको वातावरणसँग अभ्यस्त छन् भने अर्को कुरा त्यहाँको सरकारप्रतिको विश्वास र रोजगारीको अवसरले उनीहरू त्यहीँ सङ्घर्ष गर्न तयार देखिन्छन् ।” इजरायलका लागि नेपाली राजदूत धनप्रसाद पण्डितले जोर्डनको बोर्डरसम्म ल्याउन सहयोग गर्नुभएको कोइरालाले बताउनुभयो । उहाँले जोर्डन प्रवेश गरेपछि शान्तिको सास फेरेको अनुभव सुनाउनुभयो । नेपाल आइपुगेपछि भने आफू निकै भावुक बनेको उहाँले बताउनुभयो । उहाँले भन्नुभयो, “नेपाल आइपुगेपछि म रोएँ । त्यहाँ हुँदासम्म आफू बाँचिएला भन्ने नै लागेको थिएन ।” त्रासमय अवस्थाबाट जोगिएर स्वदेश फर्किनुभएका कोइराला भविष्यमा फेरि इजरायलको भ्रमण गर्न इच्छुक रहेको बताउनुहुन्छ ।  """
‘ब्रेक डान्स’ सार्वजनिक,"""गोरखापत्र समाचारदाता काठमाडौँ, असार ७ गते  । सीमा गुरुङ निर्देशित चलचित्र ‘रङ डेस्टिनेसन २’ को पहिलो गीत ‘ब्रेक डान्स’ सार्वजनिक भएको छ । गायिका समीक्षा अधिकारी र गायक ओम सुनारको स्वर रहेको प्रेमिल गीतमा सङ्गीत पनि गायक सुनारको रहेको छ । गीतका शब्द मुना शाहले लेख्नुभएको छ । नृत्यलाई प्राथमिकतामा राखेर निर्माण गरिएको चलचित्रमा आयशा तामाङ, किरण श्रेष्ठ, कालु राणा, आकी थेक्पा, उज्ज्वल, सञ्जय थापा, सकल रेग्मीलगायतको अभिनय रहेको छ । चलचित्र फुलमुन मोसन फिक्चर्स प्रालिको ब्यानरमा निर्माण भएको हो ।  """
सार्वजनिक यातायातको मर्म,"""देश कति सभ्य छ, नागरिक कति सचेत छन् भन्ने कुरा त्यहाँको सार्वजनिक यातायातले देखाउँछ । हाम्रो सार्वजनिक यातायातको अवस्था भने दयनीय मात्र होइन चिन्ताजनक नै छ । नागरिक स्वयम् पनि सचेत हुन नसक्दा सार्वजनिक यातायातमा मनपरीले सीमा नाघेको छ । सार्वजनिक यातायात सुरक्षित र मर्यादित बन्न सकेन । यसमा निजी क्षेत्रको ठुलो लगानी छ । यसले धेरैलाई रोजगारी पनि दिएको छ । मुलुकको कठिन भौगोलिक अवस्थितिका साथै सडकको दुरवस्थाले गर्दा सार्वजनिक यातायात सहज बन्न सकेन । तैपनि यसको भरपर्दो विकल्प पनि छैन । सडक यातायात असुरक्षित बन्दा बर्सेनि हजारौँ नागरिकको अकालमा ज्यान गएको छ । अझ वर्षायाममा त सडक दुर्घटना चिन्ताको विषय बन्ने गर्छ । मनसुन सुरु भएसँगै बाढीपहिरोमा जान्छ । सडक भत्किने, भासिने र पहिरो जाने समस्या बढ्छ । यसै कारण सडक दुर्घटना झन् बढ्ने गरेको छ । दुर्घटना कम गर्न अग्रसर हुनुपर्ने व्यवसायी, चालक र सहचालकमा सुरक्षित व्यवसाय र सेवाभन्दा पैसाका लागि अस्वस्थ प्रतिस्पर्धा छ । सार्वजनिक यातायातमा सीमित व्यवसायीको एकाधिकार छ । यसमा अरूलाई छिर्न दिँदैनन् । मापदण्डविपरीतका सार्वजनिक सवारीसाधन चलाउने, मनपरी भाडा असुल्ने, यात्रुलाई दुव्र्यवहार गर्ने जस्ता घटना सामान्य भएका छन् । अनुगमनमा राज्यको उपस्थिति पनि कमजोर देखिएको छ । यस्ता अनेकौँ कारणले नेपालको सार्वजनिक यातायातमाथि प्रश्नचिह्न खडा भएको छ । एकाधिकार गर्न नपाएपछि गत महिना यातायात व्यवसायीले एकाएक देशव्यापी हडताल गरे । जेठ १९ र २० गते देशभर आवतजावत ठप्प हुँदा यात्रुले ठुलो सास्ती खेप्नु प¥यो । सरकार र व्यवसायीबिच वार्ता भयो । सर्वोच्च अदालतको अल्पकालीन आदेशसँगै व्यापक विरोधपछि हडताल फिर्ता भयो । हडतालको कारण भने गण्डकी प्रदेश सरकारले जारी गरेको ‘राइड सेयरिङ’ नियमावली थियो । विभिन्न मुलुकमा पछिल्लो समय प्रचलित ‘राइड सेयरिङ’ विरुद्ध देशभरकै यातायात अवरुद्ध पारियो । यो संविधानविरोधी काम थियो । नेपालको संविधानले अत्यावश्यक सेवामा बन्द, हडताल वा अवरोध गर्न रोकेको छ । अत्यावश्यक सेवा अवरुद्ध पार्नेलाई सजायसहित इजाजत रद्द हुने कानुनी व्यवस्था छ । नेपालमा सवारी दुर्घटनाबाट बर्सेनि ठुलो जनधनको क्षति हुने गरेको छ । सबैको सामूहिक प्रयासबाट सवारी दुर्घटना न्यूनीकरण नगर्दा यसले राष्ट्रिय समस्याकै रूप लिएको छ । प्रहरी प्रधान कार्यालयले सडक दुर्घटनाको कहालीलाग्दो तस्बिर प्रस्तुत गरेको छ । पछिल्लो पाँच वर्षमा मात्र सडक दुर्घटनामा १४ हजार ४८७ जनाको ज्यान गएको छ । एक लाख ७१ हजार ९५२ जना घाइते भएका छन् । दुर्घटनाबाट हुने गरेको भौतिक क्षतिको कुनै लेखाजोखा नै छैन । यो आफैँमा भयावह अवस्था हो । नागरिक सुरक्षा कति कमजोर छ भन्ने कुरा यसले देखाउँछ । आर्थिक वर्ष २०७६/७७ मा २५ हजार ७८८ वटा सडक दुर्घटनामा दुई हजार २९१ जनाको ज्यान गएको थियो । जसमध्ये एक हजार ८२३ जना पुरुष र ४६८ जना महिला छन् । दुर्घटना हुनेमा सार्वजनिक र भाडाका सवारीको सङ्ख्या १३ हजार ५८२ छ । आव २०७७/७८ मा २४ हजार ५३९ सवारी दुर्घटनामा दुई हजार ८८३ जनाको मृत्यु भयो । यसमध्ये दुई हजार ३६३ जना पुरुष र ५२० जना महिला थिए । दुर्घटना हुने सार्वजनिक तथा भाडाका सवारीको सङ्ख्या १३ हजार ४९५ थियो । त्यसै गरी आव २०८१/८२ को नौ महिनामा २२ हजार ८६० वटा सवारी दुर्घटनामा दुई हजार ७९ जनाको ज्यान गएको छ । जसमध्ये एक हजार ६२६ जना पुरुष र ४४३ जना महिला रहेका छन् । दुर्घटनामा परी ३५ हजार ७७८ जना घाइते भएका छन् । सडक दुर्घटनामा ज्यान गुमाउनेमध्ये अधिकांश २५ वर्षमाथि उमेर समूहका पुरुषको सङ्ख्या ८० प्रतिशतको हाराहारीमा रहेको पाइएको छ । सडक दुर्घटनामा दैनिक ८० वटा दुर्घटनामा हुने र औसतमा आठ जनाको मृत्यु हुने गरेको छ भने ७० जना घाइते हुने गरेका छन् । सडक दुर्घटना मुख्य कारण सवारी नियमको उल्लङ्घन, चालकको लापरबाही, तीव्र गति, मादक पदार्थ सेवन तथा सवारीसाधनको नियमित यान्त्रिक जाँच नहुनु रहेको छ । संयुक्त राष्ट्रसङ्घले सडक सुरक्षाका लागि सडकमा सुधार, चालकमा ज्ञान, सिप र मनोवृत्तिमा सुधार, सवारीसाधन कन्डिसन, उचित कानुनको विकास र लागु साथै दुर्घटनापछिको उद्धारलाई प्रभावकारी बनाउन सुझाव दिएको छ । अतः सार्वजनिक यातायातलाई सुरक्षित, भरपर्दो र मर्यादित बनाउन सबैको तत्परता आवश्यक छ । """
"एमआरपी कार्यान्वयनमा कडाइ, ९२ कम्पनीलाई जरिवाना","""काठमाडौँ, असार ६ गते । वाणिज्य, आपूर्ति तथा उपभोक्ता संरक्षण विभागले ९२ वटा विभिन्न व्यावसायिक फर्म तथा उद्योगलाई एक करोड बयानब्बे हजार रुपैयाँ जरिवाना गरेको जनाएको छ । विभागका महानिर्देशक कुमारप्रसाद दाहालले सबै प्रकारका वस्तु तथा सेवासँग सम्बन्धित व्यावसायिक फर्म तथा उद्योगहरूको स्थलगत अनुगमनका क्रममा उक्त जरिवाना गरिएको बताउनुभएको हो । बजार अनुगमनका क्रममा कुल ७ सय १३ वटा व्यावसायिक फर्म तथा उद्योगहरूको स्थलगत अनुगमन गरिएको र अनुगमनका क्रममा कानुन विपरीत व्यापारिक गतिविधि सञ्चालन गरेको पाइएका ९२ वटा फर्म तथा उद्योगलाई कुल १ करोड ९२ हजार रुपैयाँ जरिवाना गरिएको महानिर्देशक दाहालले जानकारी दिनुभयो । उहाँले उपभोक्ता संरक्षण ऐनले तोकेको व्यवस्था कार्यान्वयन गर्न आग्रह गर्दै उत्पादक र पैठारीकर्तालाई वस्तुमा नेपाली वा अङ्ग्रेजी भासमा एमआरपी अनिवार्य उल्लेख गर्नुपर्ने व्यवस्था गरेको स्मरण गराउनु भयो । महानिर्देशक दाहालले हाल बजारमा सिमेन्ट र डन्डी, सवारी साधनका पार्टस्, खाद्य वस्तु, जुत्ता चप्पल, निर्माण कार्यमा प्रयोग हुने सामग्री, सर्किजल सामान, रेडिमेट कपडा, बिजुली, इलेक्ट्रिकल तथा इलेकट्रोनिक सामान, सौन्दर्य प्रदायक सामानहरू लगायतका बजार वस्तुहरूमा अधिकतम खुद्रा विक्री मूल्य राख्नका लागि सरोकारवालाहरूलाई अनुरोध गरिएको जानकारी दिनुभयो । उहाँले भन्नुभयो, ‘हाल बजारमा सिमेन्ट र डन्डी, सवारी साधनका पार्ट्स, खाद्य वस्तु, जुत्ता, चप्पल, निर्माण कार्यमा प्रयोग हुने सामग्री, सर्किजल सामान, मार्ट÷मिनी मार्ट, रेडिमेट कपडा, बिजुली, इलेकट्रिकल तथा इलेकट्रोनिक सामान, सौन्दर्य प्रदायक सामानहरू लगायतका बजार वस्तुहरूमा अधिकतम खुद्रा विक्री मूल्य राखे विषयका सम्बन्धमा विभिन्न वस्तुगत सङ्घ-संस्था, नेपाल चेम्बर अफ कमर्स, सिमेन्ट र डन्डी उत्पादक, नेपाल राष्ट्रिय व्यवसायी महासङ्घ, नेपाल सर्किजल व्यवसायी महासङ्घ, नेपाल कस्मेटिक व्यवसायी महासङ्घ, बिजुली तथा इलेकट्रिकल व्यवसायी महासङ्घ, मारवाडी सेवा समिति तथा सम्बन्धित व्यवसायी एवं तिनीहरूका उत्पादन सङ्घ लगायत विभिन्न उपभोक्तावादीहरू सँग छलफल र अन्तरक्रिया गरिएकोमा उनीहरूलाई अधिकतम खुद्रा विक्री मूल्य राख्नका लागि आवश्यक सहजीकरण गर्न अनुरोध गरिएको छ । केही व्यवसायी तथा आपूर्तिकर्ता र उद्योगहरूलाई सचेत गर्ने उद्देश्यले जरिवाना गरिनुका साथै केही वस्तुहरूको बिक्रेतालाई वस्तु विक्री वितरणमा समेत रोक लगाइएको छ । यसै समयमा सबै प्रकारका वस्तु तथा सेवासँग सम्बन्धित जम्मा ७१३ वटा व्यावसायिक फर्म तथा उद्योगहरूको स्थलगत अनुगमन गरिएकोमा ९२ वटा विभिन्न व्यावसायिक फर्म तथा उद्योगलाई एक करोड बयानब्बे हजार रुपैयाँ जरिवाना गरिएको छ । त्यस्तै २६ वटा व्यावसायिक फर्म तथा उद्योगहरूलाई सामान्य निर्देशन दिइएको, ३०८ वटा व्यावसायिक फर्म तथा उद्योगलाई व्यवसायसँग सम्बन्धित कागजात माग गरिएको र २७८ वटा व्यावसायिक फर्म तथा उद्योगलाई अन्य निर्देशन दिइएको ब्यहोरासमेत जानकारी गराइन्छ । यस अवधिमा काठमाडौँ उपत्यकाभित्रका २८ वटा संस्थागत विद्यालयहरूको स्थलगत अनुगमन गरी कागजातसहित विभागमा उपस्थित हुन निर्देशन दिइएकोमा संवत् २०८२ जेठ १६ गते केही विद्यालयहरूको सम्बन्धमा स्थानीय तहबाट राय-प्रतिक्रियासहितको थप विवरणका विषयमा सम्बन्धित स्थानीय तहमा पत्राचार गरिएको छ भने अन्य विवरणहरू अध्ययनका क्रममा रहेको छन् । उल्लिखित ऐनको भावना र मर्म विपरीत अब उप्रान्त कुनै स्वदेशी उत्पादक र पैठारीकर्ताहरूले लेबलमा [उत्पादकको नाम र ठेगाना, दर्ता नम्बर, उत्पादन मिति, उपभोग गरिसक्नु पर्ने मिति, अधिकतम खुद्रा विक्री मूल्य, परिमाण, तौल, गुणस्तर] उल्लिखित विवरण र सो मा हुनुपर्ने विवरणहरू उल्लेख गरी विक्री वितरण गर्नु हुन अनुरोध गरिन्छ ।’ विभागले कतिपय व्यवसायीहरुले एमआरपीबारे अनविज्ञता प्रकट गरेको बताउँदै आफूहरुले वस्तु र सेवा दुवैतर्फ अनुगमन गरेको दाबी गरेको छ । """
‘माग्ने राजा’ को पोस्टर,"""गोरखापत्र समाचारदाता काठमाडौँ, असार ७ गते । चलचित्र ‘माग्ने राजा’ को दुई वटा पोस्टर शुक्रबार एक कार्यक्रमबिच सार्वजनिक गरिएको छ । केदार घिमिरे (माग्ने बुढा) मुख्य भूमिकामा रहनुभएको एउटा पोस्टरमा केदार मात्रै देखिनुभएको छ भने अर्कोमा केदारसँगै वर्षा शिवाकोटी र विल्सनविक्रम राईलाई देख्न सकिन्छ । चलचित्रमा आर्यन सिग्देल, मिस पवि र शिशिर बाङदेलको पनि अभिनय रहेको छ । ऋषि लामिछाने निर्देशित चलचित्रको पटकथा सामीप्यराज तिमल्सेनाले लेख्नुभएको छ । चलचित्र भदौ ६ गते प्रदर्शन हुँदै छ ।  """
सूचना प्रविधिको विकास तीन तहको समन्वयमा,"""गोरखापत्र समाचारदाता काठमाडौँ, असार ३ गते । सरकारका प्रवक्ता एवं सञ्चार तथा सूचना प्रविधिमन्त्री पृथ्वी सुब्बा गुरुङले सूचना प्रविधि (आइटी) क्षेत्रको विकासका लागि तीन तहको सरकारबिच सहकार्यको आवश्यकता औँल्याउनुभएको छ । उहाँले अबको युग ‘आइटी’ को भएकाले तीन तहकै सरकारको समन्वय र सहकार्यमा यस क्षेत्रको विकास सम्भव हुने स्पष्ट पार्नुभयो । सञ्चार तथा सूचनाप्रविधि मन्त्रालयद्वारा सोमबार आयोजित राष्ट्रिय सूचना तथा सञ्चार प्रविधि दिवस–२०८२ को समीक्षा तथा प्रशंसापत्र वितरण कार्यक्रममा मन्त्री गुरुङले यस्तो बताउनुभएको हो । उहाँले सूचना प्रविधिको विकास स्थानीय तहसम्मै व्यापक हुनुपर्नेमा जोड दिनुभयो । राष्ट्रिय सूचना तथा सञ्चार प्रविधि दिवस (आइटी डे) लाई सरकारले उत्सवका रूपमा मनाउनुपर्ने र युवा पुस्तालाई जतिसक्दो प्रोत्साहित गर्ने कार्यक्रम ल्याउन आवश्यक रहेको उहाँको भनाइ थियो । सिङ्गै देशले नै ‘आइटी डे’ लाई उत्सवका रूपमा मनाउनुपर्ने जिकिर गर्दै उहाँले नयाँ अविष्कारकलाई हौसला थप्ने थप गतिविधि बढाउन आवश्यक रहेको बताउनुभयो । डिजिटल नेपाल फ्रेमवर्क (डिएनएफ) को मसौदा अन्तिम चरणमा रहेको जानकारी दिँदै उहाँले आइटी क्षेत्रमा लगानी गर्न मन्त्रालय कटिबद्ध रहेको बताउनुभयो । मन्त्रालयका सचिव राधिका अर्यालले सूचना तथा प्रविधिको क्षेत्रमा युवालाई प्रोत्साहन गर्न मन्त्रालयले ‘आइटी इन्टर्नसिप’ का लागि बजेट नै छुट्याएको जानकारी दिँदै सूचना प्रविधि दिवसलाई थप व्यापक बनाउनुपर्नेमा जोड दिनुभयो । आमसञ्चार प्राधिकरण गठनमा जोड सञ्चारसम्बन्धी सरोकारवालाले आम सञ्चार प्राधिकरण अनिवार्य रूपमा गठन हुनुपर्नेमा जोड दिएका छन् । उनीहरूले सञ्चार तथा सूचना प्रविधि मन्त्रालयमा सुझाव दिएका हुन् । आमसञ्चारसम्बन्धी कानुनलाई संशोधन र एकीकरण गर्न बनेको विधेयकमाथि मन्त्रालयमा आइतबार सरोकारवालासँग भएको छलफलमा उनीहरूले त्यस्तो सुझाव दिएका हुन् । उनीहरूले सरकारले खर्च जोगाउने हो भने प्रेस रजिस्ट्रार कार्यालय बनाउने वा दुरसञ्चार ऐनमा आमसञ्चार प्राधिकरणसमेत समेटेर लैजान सकिने वैकल्पिक आधार देखाएका थिए । लामो समयदेखि सञ्चार माध्यमको एउटा छाता ऐनका रूपमा आमसञ्चार प्राधिकरणको परिकल्पना हुँदै आएको र पत्रकारिताको स्वायत्ततालाई प्राधिकरणले मात्रै समेट्न सक्ने सरोकारवालाको जोड थियो । सञ्चारमन्त्री गुरुङले सरकार आमसञ्चार प्राधिकरण बनाउने ध्येयमा रहेको बताउनुभयो । उहाँले भन्नुभयो, “हामी पनि आमसञ्चार प्राधिकरण नै बनाउने ध्येयमा छौँ, सञ्चार जगत्लाई जतिसक्दो स्वतन्त्र र बलियो बनाउने हो ।” सञ्चार तथा सूचना प्रविधि मन्त्रालयका सचिव राधिका अर्यालले आमसञ्चारसम्बन्धी कानुनलाई संशोधन र एकीकरण गर्न बनेको विधेयक अर्थ मन्त्रालयमा पेस भई फिर्ता भएको जानकारी दिनुभयो । उहाँले विधेयकमा उल्लेख भएका विभिन्न बुँदामध्ये राष्ट्रिय आमसञ्चार प्राधिकरण गठन प्रस्ताव राख्न अर्थ मन्त्रालय सहमत नभएको जानकारी गराउँदै यसलाई वैकल्पिक आधारसहितको सुझाव माग्न सरोकारवालाबिच छलफल गरिएको बताउनुभयो ।  """
‘लोक सेवा युवाको भरोसा केन्द्र’,"""काठमाडौँ, असार २ गते । राष्ट्रपति रामचन्द्र पौडेलले राज्यका नीति निर्माण तहमा सबै वर्गको प्रतिनिधित्वले राष्ट्रिय एकतालाई मजबुत बनाउन योगदान पुग्ने बताउनुभएको छ । उहाँले लोकतान्त्रिक व्यवस्थाको मर्म र भावनालाई आत्मसात् गरी निजामती सेवामा समावेशी समूहमार्फत उम्मेदवार सिफारिस हुनु सकारात्मक पक्ष रहेको बताउनुभयो । लोक सेवा आयोगको हीरक महोत्सवका अवसरमा काठमाडौँमा आयोजित समारोहमा राष्ट्रपति पौडेलले नेपालमा निजामती सेवामा समावेशी रूपले कर्मचारी नियुक्ति प्रक्रिया सुरु भएयता विभिन्न समावेशी समूहमार्फत उम्मेदवार सिफारिस हुनु सकारात्मक पक्ष रहेको बताउनुभएको हो । उहाँले भन्नुभयो, “यसबाट राज्यका नीति निर्माण तहमा सबै वर्गको प्रतिनिधित्व भई राष्ट्रिय एकतालाई मजबुत बनाउने र सङ्घीयता अनुरूप समावेशी समूहतर्फ उम्मेदवार छनोट प्रक्रियालाई समयसापेक्ष परिष्कृत गर्दै यी समूहबाट थप उम्मेदवार सफल हुन सक्ने गरी आयोगले कार्यसम्पादन गर्ने विश्वास लिएको छु ।” राष्ट्रपति पौडेलले आयोगले वर्तमान पुस्ताप्रति न्याय तथा भविष्यका पुस्ताप्रतिको आशा एवं भरोसाको केन्द्रका रूपमा आफ्नो कर्तव्य, दायित्व, जिम्मेवारी निर्वाह गर्नुपर्ने आवश्यकता औँल्याउनुभयो । सङ्घीय लोकतान्त्रिक गणतान्त्रिक व्यवस्थामा जनताको मुख्य चाहना भनेको तीव्र आर्थिक विकासको बाटोमा अग्रसर हुनु रहेको उल्लेख गर्दै राष्ट्रपति पौडेलले यसको पहिलो खुड्किलो सुशासन रहेकाले त्यसप्रति कर्मचारीतन्त्र सचेत हुनुपर्नेमा जोड दिनुभयो । उहाँले भन्नुभयो, “अब सहज, सरल र प्रभावकारी तवरले सेवा प्रवाह गरेर कर्मचारीतन्त्रले नागरिकको मनसमेत जित्न सक्नु पर्छ । नागरिक हकका निम्ति सहज पहुँच नदिएसम्म लोकतन्त्र दह्रो हुन सक्दैन ।” उहाँले स्थायी सरकारका रूपमा लिइएको कर्मचारीतन्त्रले आधुनिक विधि, प्रविधि र दक्ष जनशक्तिको उपयोग गरी सुशासनको भावना र मर्म अनुरूप काम गर्नुपर्ने आवश्यकता औँल्याउनुभयो । लोक सेवामाथि विश्वास प्रबल : प्रधानमन्त्री सो अवसरमा शुभकामना मन्तव्य राख्ने क्रममा प्रधानमन्त्री केपी शर्मा ओलीले अहिले थुप्रै निकायमाथि जनविश्वास कमी भएको अवस्थामा लोक सेवा आयोगमाथिको जनविश्वास प्रबल हुनु सकारात्मक भएको बताउनुभयो । उहाँले शासन व्यवस्था प्रभावकारी रूपमा सञ्चालनका लागि सरकार र प्रशासनको भूमिका महट्टवपूर्ण रहेको बताउनुभयो । “सरकारको कार्य सफलता कर्मचारीतन्त्रको सक्षमतामा धेरै हदसम्म निर्भर हुन्छ । तसर्थ राज्य सञ्चालनका लागि छनोट गरिने कर्मचारी योग्य, दक्ष, निपुण हुनुका अतिरिक्त नेपालको राष्ट्रिय हितको जगेर्ना र प्रवर्धन गर्ने हुनु आवश्यक छ,” प्रधानमन्त्री ओलीले बताउनुभयो । प्रधानमन्त्री ओलीले नयाँ धारका विषयवस्तु समेटेर शैक्षिक योग्यता निर्धारण गर्न सुझाव दिनुभयो । उहाँले काम र परिवेश अनुसार समय सापेक्ष रूपमा कार्यसम्पादन गर्न उपयुक्त ज्ञान, सिप र क्षमता प्रदान गर्न सक्ने विषयवस्तु समेटिएका पाठ्यक्रम हुन आवश्यक रहेको तर्क गर्नुभयो । प्रधानमन्त्री ओलीले लाखौँ सङ्ख्यामा बिदेसिने युवा शक्तिलाई देशमै निष्पक्ष रूपमा रहेर रोजगारीमा छनोट गर्ने संस्थाको रूपमा लोक सेवा आयोगको भूमिकाको प्रशंसा गर्नुभयो । उहाँले भन्नुभयो, “संवैधानिक व्यवस्थाबमोजिम सरकारी निकायका लागि उपयुक्त उम्मेदवार छनोट गर्ने जिम्मेवारी लोक सेवा आयोगको हो । आयोगले जति निष्पक्ष, स्वच्छ र वस्तुनिष्ठ भएर कर्मचारी छनोट गर्छ, कर्मचारी संयन्त्र त्यति नै सबल र प्रभावकारी हुन्छ ।” प्रधानमन्त्री ओलीले आयोगको कार्यसम्पादनमा आवश्यक पर्ने साधन र स्रोत सम्पन्न तथा प्रविधिमैत्री बनाउने विषयमा सम्बन्धित सबै निकाय प्रतिबद्ध हुनुपर्ने बताउनुभयो । लोक सेवा आयोगले आफ्नो वार्षिक प्रतिवेदनमा औँल्याएका र सिफारिस गरेका सुझाव कार्यान्वयनमा सबै निकायले ध्यान दिन जरुरी रहेको उहाँको भनाइ थियो । शुभकामना मन्तव्यका क्रममा प्रतिनिधि सभाको राज्य व्यवस्था तथा सुशासन समितिका सभापति रामहरि खतिवडाले लोक सेवा आयोगले निष्पक्षता र स्वच्छताको मानक तयार गरेको भन्दै प्रशंसा गर्नुभयो । उहाँले भन्नुभयो, “राजनीतिक नेतृत्वले पनि पारदर्शिता, निष्पक्षता र स्वच्छताका लागि आयोगको कार्यसम्पादनबाट प्रेरित हुनु पर्छ ।” सो अवसरमा आयोगका अध्यक्ष माधवप्रसाद रेग्मीले आयोगले हालसम्म गरेको सुधारको प्रयासबारे जानकारी गराउनुभयो । उहाँले भन्नुभयो, “विगतका सफलताप्रति गौरवबोध गर्दै कमजोरीबाट सिक्ने एवं वर्तमान र भविष्यका आवश्यकताको पहिचान गर्दै आगामी कार्ययोजना निर्माण गर्न निरन्तर क्रियाशील रहने प्रतिबद्धता व्यक्त गर्दछु ।” सो अवसरमा आयोगका सदस्य दिनेश सिलवालले धन्यवाद ज्ञापन र सचिव किरणराज शर्माले स्वागत मन्तव्य राख्नुभयो । हीरक महोत्सव मनाउने क्रममा आयोगले चार जना कर्मचारीलाई सम्मानित गरेको छ । लोक सेवा आयोग बुटवल कार्यालयका खरिदार चित्रकुमार सुवाल, केन्द्रीय कार्यालय, कमलपोखरीका शाखा अधिकृतहरू लक्ष्मीप्रसाद पराजुली र ऋषिकेश चौलागाई तथा कम्प्युटर अपरेटर प्रल्हाद सिलवाललाई आयोगले सम्मान गरेको हो । विसं २००८ असार १ गते स्थापना भएको आयोगले स्थापनाको ७५ औँ वर्ष पुगेको अवसरमा बर्सैभरि विभिन्न कार्यक्रम गरी हीरक महोत्सव मनाउने छ ।  """
पाँच करोड सत्तरी लाख राजस्व सङ्कलन,"""भारदह समाचारदाता भारदह (सप्तरी), असार ७ गते । राजविराज भन्सार कार्यालयले २०८१ साउनदेखि २०८२ जेठ मसान्तसम्म ११ महिनामा पाँच करोड ७० लाख २९ हजार राजस्व सङ्कलन गरेको छ । आर्थिक वर्ष २०८१/८२ मा आठ करोड ८१ लाख ७९ हजार राजस्व सङ्कलन गर्ने लक्ष्य भए पनि जेठसम्म ६४ प्रतिशत मात्र राजस्व सङ्कलन भएको राजविराज भन्सार कार्यालयको तथ्याङ्कले देखाएको छ  । आव २०८०÷८१ मा यस कार्यालयले छ करोड ५० लाख ३४ हजार राजस्व सङ्कलन गर्ने लक्ष्य रहेकोमा आठ करोड सात लाख ४७ हजार अर्थात् १२४.१६ प्रतिशत राजस्व सङ्कलन गरेको कार्यालयका भन्सार अधिकृत सत्यनारायण सिंंहले बताउनुभयो । बढ्दो भन्सार छल्ने प्रवृत्ति र खुला सीमानाकाका कारण यस पटक लक्ष्य अनुसार राजस्व सङ्कलन हुन नसकेको उहाँले बताउनुभयो । केही साना गाडीबाहेक ठुला गाडी र सामान लिएर व्यापारी भन्सार तिर्न नआउने गरेको र मिलेमतो र चोरबाटोबाट सामान पास गर्ने प्रवृत्तिका कारण प्रयास गर्दागर्दै पनि लक्ष्य अनुसार राजस्व सङ्कलन गर्न नसकेको उहाँको भनाइ छ । उहाँले भन्नुभयो, “सीमामा कडाइ गर्ने र सबैले इमानदारीपूर्वक राजस्व तिरे भने अर्बांै राजस्व सङ्कलन गर्न सक्ने जिल्ला सप्तरी हो । राजस्व सङ्कलनका लागि सबै सरोकारवाला निकायको साथ र सहयोग आवश्यक हुन्छ ।” चालु आवमा सशस्त्र प्रहरीमार्फत २६३, नेपाल प्रहरीमार्फत ५३ तथा भन्सार कार्यालयमार्फत आएको ९२ गरी जम्मा ४०८ मुद्दामा यस कार्यालयमार्फत प्रव्रिmया पु¥याएर ३१३ मुद्दा फैसला गरिएको उहाँले जानकारी दिनुभयो । कर्मचारी अभावमा पनि काम गर्न कठिनाइ भएको उहाँको भनाइ छ । कार्यालयमा अधिकृत एक, सुब्बा आठ, लेखापाल एक, कम्प्युटर अपरेटर एक, सवारीचालक एक र कार्यालय सहयोगी १० जनाको दरबन्दी रहेकामा अधिकृत एक, सुब्बा तीन, लेखापाल एक, कार्यालय सहयोगी दुई, कम्प्युटर अपरेटर दुइै र सवारीचालक एक जना कार्यरत छन् । कर्मचारी अभावकै कारण सुब्बाको नेतृत्वमा रहेको छोटी भन्सार कार्यालय सहयोगीको भर पर्नु परेको उहाँले बताउनुभयो । उहाँले भन्नुभयो, “सुब्बा नभएको ठाउँमा कार्यालय सहयोगीलाई पठाउनुपर्ने बाध्यता छ ।” """
बन्दीपुर रिङरोड सडक कालोपत्र,"""अमरराज नहर्कीतनहुँ, असार ७ गते । तनहुँको बन्दीपुर गाउँपालिकाले बन्दीपुर घुम्न आउने पर्यटकको सहजकताको लागि ‘बन्दीपुर रिङरोड सडक कालोपत्र गरेको छ । सङ्घ सरकार र सडक बोर्डको सहयोगमा कालोपत्र गरिएको गाउँपालिकाले जनाएको छ । बन्दीपुरको मुख्य बजार क्षेत्रमा ढुङ्गा बिच्छाइएको भए पनि रिङरोडमा भने कालोपत्र गरिएको हो । सडक कालोपत्र भएपछि पर्यटक, स्थानीयलाई आउजाउ गर्न र कृषिउपज ढुवानीका लागि सहज भएको छ । पर्यटकको आकर्षण बढाउन र स्थानीयको यात्रा सहज बनाउन कालोपत्र निर्माणलाई प्राथमिकतामा राखिएको र सोही अनुसार कालोपत्र गरिएको बन्दीपुर गाउँपालिकाका अध्यक्ष सुरेन्द्र थापाले जानकारी दिनुभयो । सङ्घ सरकारको एक करोड १४ लाख र सडक बोर्डको ४० लाखमा जीर्ण बनेको रिङरोड सडक कालोपत्र गरिएको अध्यक्ष थापाले बताउनुभयो । चालु आर्थिक वर्षमा दुई किलो मिटर कालोपत्र गरिएको उहाँले जानकारी दिनुभयो । अध्यक्ष थापाका अनुसार यस अघि विभिन्न ठाउँका गरी करीव २० किलोमिटर सडक कालोपत्रे गरिएको छ । अध्यक्ष थापाले भन्नुभयो, “वर्षामा हिलाम्मे र हिउँदमा धुलाम्मे हुने अवस्थाका सडक कालोपत्रे र पिसिसी गरेर यात्रा सजिलो बनाएका छौँ ।” गाउँपालिकाभित्रका सडक कालोपत्रे, पिसिसी र ग्राभेल गर्ने कार्यसँगै बन्दीपुर गाउँपालिकाको रूप फेरिन थालेको छ । गाउँपालिकाका मुख्य सडकदेखि सहायक सडकको स्तरोन्नति गर्ने काम तीव्र रूपमा भइरहेकाले हिलाम्मे र धुलाम्मे हुने गाउँपालिकाका सबै वडामा हाल धमाधम सडक कालोपत्रे र कैयौँ मिटर नाली निर्माण कार्य भइरहेको छ  । निर्वाचनका बेला जनतासँग गरेको प्रतिबद्धता अनुसारका गाउँपालिकाभित्रका मुख्य र सहायक सडक कालोपत्रे गर्ने र नाला पक्की गर्ने काम धमाधम भइरहेको अध्यक्ष थापा बताउनुहुन्छ  । अध्यक्ष थापाले भन्नुभयो, “जनताको चाहना, आवश्यकताका आधारमा  मुख्य, सहायक सडक नाला पुनर्निर्माण गर्ने र पूर्वाधार विकासलाई प्राथमिकता दिएका छौँ ।” अध्यक्ष थापाले बन्दीपुर बजारमा केन्द्रित रहेको पर्यटनलाई गाउँ–गाउँसम्म विस्तार गर्न सडक स्तरोन्नती तथा कालोपत्रेलाई प्राथमिकता दिएको बताउनुभयो ।  गाउँपालिकाको सबैजसो वडाका सडक पक्की र ग्राभेल भइसकेको गाउँपालिकाले जनाएको छ  । प्रवक्ता तथा वडा नम्बर १ का वडाध्यक्ष शिवकुमार श्रेष्ठका अनुसार सबै वडामा कालोपत्रेले छोएको छ  । २, ४ र ५ वडा कार्यालयसम्म आगामी वर्षसम्म कालोपत्र पुर्‍याउने कार्य अघि बढेको छ । """
संस्थागत बहालकर स्थानीय सरकारले उठाउन पाउने,"""नवराज कट्टेल विराटनगर, असार ७ गते । संस्थागत बहालकर सङ्कलनको अधिकार स्थानीय तहको क्षेत्राधिकारभित्र पर्ने भन्दै सर्वोच्च अदालतले विराटनगर महानगरपालिकाको पक्षमा रिट जारी गरेको छ । विराटनगर महानगरपालिकाले रिट दायर गरेको झन्डै सात वर्षपछि सर्वोच्च अदालतले गत जेठ २० गते संस्थागत बहालकर सङ्कलन गर्न पाउनुपर्ने रिट जारी गरिदिएको हो । विराटनगर महानगरले स्थानीय सरकार सञ्चालन ऐन २०७४ को परिच्छेद ९ मा स्थानीय तहको वित्तीय अधिकारसम्बन्धी व्यवस्था छ । यसैको दफा ५७ अनुसार कुनै पनि घर, भवन, संरचना बहालमा दिएमा यसको बहालकर स्थानीय तहले असुल गर्ने व्यवस्था छ । विराटनगर महानगरपालिकाका कानुनी सल्लाहकार अधिवक्ता डिल्लीराम घिमिरेका अनुसार संवैधानिक र कानुनी व्यवस्था स्पष्ट हुँदाहुँदै संस्थागत बहालकर सङ्घीय सरकारले असुल गर्दै आएको थियो । यसका विरुद्ध रिट महानगरपालिकाले २०७६ असोज २८ गते रिट दायर गरेको थियो । उहाँका अनुसार सर्वोच्चका न्यायाधीशद्वय कुमार रेग्मी र तिलप्रसाद श्रेष्ठको संयुक्त इजलासबाट स्थानीय तहले नै संस्थागत बहालकर असुल गर्न पाउने गरी विराटनगर महानगरपालिकाले दायर गरेको रिट जारी भएको हो । आदेशको पूर्णपाठ भने आइनसकेको जनाइएको छ । सल्लाहकार घिमिरेले महानगरले संविधानको अनुसूची ८ र स्थानीय सरकार सञ्चालन ऐन मुताबिक संस्थागत बहालकरको क्षेत्राधिकार स्थानीय तहकै हुने मागदाबीसहित रिट दायर जानकारी दिनुभयो । रिटमा अर्थ मन्त्रालय, आन्तरिक राजस्व विभाग र आन्तरिक राजस्व कार्यालय विराटनगरलाई प्रतिवादी बनाइएको थियो । महानगर उपप्रमुख शिल्पा निराला कार्कीले सर्वोच्चको आदेश अनुसार चालु आव २०८१/८२ देखि नै संस्थागत बहालकर सङ्कलन गर्न पाउने अधिकार प्राप्त भएको बताउनुभयो । आन्तरिक राजस्व कार्यालय विराटनगरका प्रमुख भुपाल शाक्यले यस विषयमा विभागमार्फत प्रक्रिया अगाडि बढाइने प्रतिक्रिया दिनुभयो । संस्थागत बहालकर सङ्कलन स्थानीय तहको क्षेत्राधिकारभित्र पर्ने सर्वोच्चको आदेशले आन्तरिक राजस्व विभागको कर सङ्कलन नै प्रभावित हुने अनुमान गरिएको छ । शाक्यले देशभरका स्थानीय तहले यही नजिरमा कर सङ्कलन गर्ने स्थिति आउँदा सङ्घको वार्षिक तीन अर्ब रुपियाँ बराबर राजस्व घट्ने छ । विभागको तथ्याङ्क अनुसार चालु आवको जेठ मसान्तसम्ममा संस्थागत बहाल करबाट दुई अर्ब ३१ करोड सङ्कलन भएको देखिन्छ । गत आवमा दुई अर्ब ७४ करोड रुपियाँ असुली भएको थियो । सर्वोच्चको आदेशसँगै विभागले पुनरवलोकन (भ्याकेट) गर्न पाउने बाटो भने खुला रहेको छ । बहालकर व्यक्तिगत र संस्थागत प्रकारका हुन्छन् । व्यक्तिले आफ्नो घरमा बहाल लगाएको व्यक्ति वा कम्पनीसित असुलउपर गरेको बहालको रकमबाट असुल गरेको रकम व्यक्तिगतमा पर्छ, जसमा १० प्रतिशत बुझाउनुपर्ने हुन्छ । व्यवसायीले कम्पनी नै दर्ता गरेर व्यावसायिक रूपमा भवन, फ्ल्याट, कोठा वा भवन परिसरको कुनै स्थान बहालमा लगाएको खण्डमा कम्पनीसित असुल गरिने बहालकर संस्थागत हुन्छ । विराटनगर महानगरले स्थानीय सरकार सञ्चालन ऐन २०७४ को परिच्छेद ९ मा स्थानीय तहको वित्तीय अधिकारसम्बन्धी व्यवस्था रहेको जनाउँदै यसैको दफा ५७ अनुसार कुनै पनि घर, भवन, संरचना बहालमा दिएमा यसको बहालकर स्थानीय तहले असुल गर्ने व्यवस्था रहेको माग दाबी गर्दै रिट दायर गरेको थियो । आन्तरिक राजस्व र विराटनगर महानगर दुवै निकायले संस्थागत बहालकर सङ्कलन गर्न थालेपछि २०७६ जेठमा महानगरले उच्च अदालत विराटनगरमा राजस्व कार्यालयलाई विपक्षी बनाउँदै रिट दायर गरेको थियो । उच्चका न्यायाधीश लेखनाथ घिमिरेको इजलासले रिट दायर भएको दुई दिनपछि नै महानगरका नाममा अन्तरिम आदेश जारी गर्दै संस्थागत बहालकर असुल नगर्न भनेको थियो । यसपछि न्यायाधीशद्वय हरिप्रसाद भण्डारी र ऋषिराम दवाडीको इजलासले घिमिरेकै आदेशलाई निरन्तरता दिने आदेश गरेको थियो । महानगरपालिका त्यसपछि सर्वोच्चमा रिट दायर गर्न पुगेको थियो । दायर रिटमा सात वर्षपछि सर्वोच्चले आदेश गर्दै जारी गरेको हो । सल्लाहकार घिमिरेले रिटमा हुने आदेश अन्तिम हुने बताउँदै भन्नुभयो, “महानगरपालिकाले दायर गरेको रिट जारी गर्ने भन्नुको अर्थ संस्थागत बहालकर सङ्कलन गर्न पाउनु हो ।” """
पुनः प्रयोग योग्य रकेटको सफल परीक्षण,"""टोकियो, असार ४ गते । जापानको दोस्रो ठुलो कार निर्माता होन्डाले अन्तरिक्ष क्षेत्रमा विस्तार गर्न खोज्दै एक प्रयोगात्मक पुनः प्रयोग योग्य रकेटको सफल परीक्षण गरेको कम्पनीले बताएको छ । सन् २०२९ सम्ममा सबअर्बिटल प्रक्षेपणका लागि प्राविधिक क्षमता विकास गर्ने आशा राखेको होन्डाले उत्तरी जापानी टापु होक्काइडोमा आफ्नो रकेटको परीक्षण उडान सञ्चालन गरेको छ । “परीक्षण सफलतापूर्वक सम्पन्न भएको छ, करिब तीन सय मिटरको उचाइमा पुगेपछि होन्डाले पहिलो पटक रकेट अवतरण गरेको थियो”, कम्पनीले मङ्गलबार एक विज्ञप्तिमा भन्यो । करिब छ मिटर (२० फिट) अग्लो प्रोटोटाइप उपकरण एक मिनेटको उडानपछि तोकिएको अवतरण स्थानबाट मात्र ३७ सेन्टिमिटर टाढा अवतरण भएको थियो । ‘बाह्य अन्तरिक्षमा डाटा प्रणाली’ को अपेक्षा बढ्दै जाँदा आगामी वर्षहरूमा स्याटेलाइट प्रक्षेपण रकेटहरूको मागमा वृद्धि हुने अपेक्षा गरिएको होन्डाको विज्ञप्तिमा भनिएको छ । “होन्डाले विभिन्न उत्पादन र स्वचालित ड्राइभिङ प्रणालीको विकासमा एकत्रित होन्डा प्रविधिहरू प्रयोग गरेर पुनः प्रयोगयोग्य रकेटहरू विकास गर्ने प्राविधिक चुनौतीलाई लिन रोजेको छ”, कम्पनीले भन्यो । भविष्यमा रकेटहरू उपग्रह-आधारित सञ्चार उपकरणहरू स्थापना गर्न र ग्लोबल वार्मिङजस्ता वातावरणीय अवस्थाहरू निगरानी गर्न प्रयोग गर्न सकिने होन्डाले बताएको छ । एलन मस्कको स्पेसएक्स पुनः प्रयोगयोग्य रकेटहरूको प्रयोगका लागि परिचित छ । यो द्रुतरूपमा बढ्दो क्षेत्र हो जहाँ विश्वभरका विभिन्न कम्पनीहरू आफ्ना मोडलहरू विकास गर्न दौडमा छन् । जापानको अन्तरिक्ष एजेन्सी जाक्सा पनि उपग्रह प्रक्षेपणका लागि प्रमुख खेलाडी बन्ने अभियानमा छ । यसमा यसको एच ३ रकेट समावेश छ र यो पुनः प्रयोगयोग्य छैन । यसैबिच जापानी स्टार्टअपहरू व्यस्त क्षेत्रमा प्रवेश गर्न प्रतिस्पर्धा गरिरहेका छन् । यसमा स्पेस वन समावेश छ । यसले डिसेम्बरमा आफ्नो दोस्रो असफल रकेट प्रक्षेपणको सामना गरेको थियो । रासस/एएफपी """
बिचौलियाको सिन्डिकेट जनप्रतिनिधि संस्थाभन्दा बलियो छः विराजभक्त श्रेष्ठ,"""काठमाडौँ, असार १ गते । राष्ट्रिय स्वतन्त्र पार्टी (रास्वपा) संसदीय दलका उपनेता विराजभक्त श्रेष्ठ काठमाडौँ निर्वाचन क्षेत्र नं ८ बाट प्रतिनिधिसभामा प्रतिनिधित्व गर्नुहुन्छ । नौ वर्षअघि विवेकशील नेपाली दल हुँदै राजनीतिमा प्रवेश गर्नुभएका पूर्वयुवा तथा खेलकुदमन्त्री श्रेष्ठ बागमती प्रदेशका पूर्वप्रदेशभा सदस्य हुनुहुन्छ । पर्यटन व्यवसायीसमेत रहनुभएका उहाँ सम्पदा संरक्षणलगायत विभिन्न सामाजिक सेवामा आबद्ध हुनुहुन्छ । काठमाडौँको इन्द्रचोकमा जन्मिनुभएका युवा सांसद श्रेष्ठसँग गरिएको अन्तर्वार्ताको सम्पादित अंशः माननीयज्यू, आजभोलि केमा व्यस्त हुनुहुन्छ ? — पछिल्लो समय संसदीय गतिविधिमा अलि बढी व्यस्त छु । योसँगै काठमाडौँ निर्वाचन क्षेत्र नं ८ मेरो निर्वाचन क्षेत्र भएकाले निर्वाचन क्षेत्रका काम अनि मतदातासँग भेटघाटमा समय बितिरहेको छ । निर्वाचन क्षेत्रमा सांस्कृतिक र संस्कृतिका सवालमा स्थानीयका गुनासो सुन्ने र त्यसको सम्बोधन गर्न सक्दो पहल गर्ने काम भइरहेको छ । अहिले भइरहेको संसदीय अभ्यासलाई कसरी हेर्नुभएको छ ? — संसद्ले गर्नुपर्ने धेरै काम छ । संविधान कार्यान्वयनकै चरणमा छ । संविधानबमोजिम संसद्ले समयसापेक्ष ऐन, कानून र नीतिहरू बनाउनुपर्ने छ । कानुन निर्माणमा सबै पक्षको तदारुकताको आवश्यकता छ । सङ्घ र प्रदेशको साझा अधिकारलाई कानुनमार्फत खुकुलो बनाइनुपर्नेछ । त्यसतर्फ संसद्को आवश्यक ध्यान पुग्नसकेको छैन । जसले जनआक्रोश बढाउन सहयोग पुर्याएको हो कि भन्ने लागेको छ । जुन उद्देश्यले संविधान ल्याएको हो, सोहीअनुसार प्रभावकारी काम नभएपछि जनतामा एक खालको आक्रोश देखिनुलाई अन्यथा भन्न मिल्दैन । संसद्मा परिवर्तनकारी र रुपान्तरकारी शक्तिबीचमै पनि हार्दिकता भएन भन्ने सुनिन्छ, यसबारे तपाईँको भनाइ के छ ? — हाम्रो पार्टीको उदय नै अरु पार्टीले देश र जनताको हितमा काम गर्न सकेनन् भन्ने कोणबाट भएको थियो । निर्वाचनमा पनि सोहीअनुरुप मत प्राप्त भयो । सरकारमा सहभागी भएपछि हामीप्रतिको आशामा परिवर्तन भयो । पार्टीको उदयसँगै हामीले सुशासन र सेवा प्रवाहका कुरा उठाएका थियौँ । किनभने कानुन कागजमा मात्र सीमित हुँदैन । मानिसले कानुनको अनुभूति गर्न पाउनुपर्छ । त्यो नहुँदा समाजमा द्वन्द्व सृजना गर्छ । समग्रमा सदनमा आआफ्ना दलीय एजेण्डा उठाए पनि एकअर्का नेता र दलप्रति सद्भाव र हार्दिकता कायमै छ । अहिले भइरहेको संसदीय अभ्यासलाई अझै उत्कृष्ट बनाउन कहाँनिर सुधार गर्नुपर्छ होला ? — अहिले  जनताको प्राथमिकताको विषय सुशासन हो, त्यतातिर ठोस रूपमा काम हुनुपर्नेमा भएको छैन । सदन समयसापेक्ष कानुन बनाउने थलो हो । तर, गएको साढे दुई वर्षलाई समीक्षा गर्ने हो भने त्यतातिर ध्यान गएको देखिँदैन । कतिपय ठाउँमा राजनीतिक स्वार्थभन्दा पनि माथि उठेर काम गर्नुपर्ने हुन्छ । यसअघि म बागमती प्रदेश सांसद थिएँ । कानुन निर्माणमा हामी दत्तचित्त भएर लाग्यौँ, संसदीय समिति पनि सक्रिय बनायौँ । त्यो कार्यकालमा ६५ वटा कानुन बनाइयो । त्यसअनुसारको सङ्घीय सदनमा सक्रियता देखिन्न । सदनलाई चलायमान गराउन सरकारको पनि महत्त्वपूर्ण भूमिका हुन्छ । किनभने विधेयक ल्याउने भनेको सरकारले नै हो । यहाँनिर ठूला दलको ध्यान पुग्न सकेन भन्ने मेरो बुझाइ छ । तपाईँ पूर्वमन्त्री पनि हुनुहुन्छ, तपाईँको बुझाइमा सरकार भनेको के रहेछ ? — सरकार भनेको राज्य सञ्चालन गर्न आवश्यक स्रोत साधन जुटाउने तथा परिचालनका लागि आवश्यक व्यवस्थापन गर्ने निकाय र अभिभावक हो । विकास भनेको कानुन र नीतिले गर्ने हो, मन्त्रीले होइन । खेल खेलाडीले खेल्ने हो, त्यसका निम्ति सरकारले नीति, नियम र कानुन बनाइदिने हो । मैले युवा तथा खेलकुदमन्त्री हुँदा पाँचवटा जति नीतिनिर्माणका काम गरेँ । त्यसबेला राष्ट्रिय स्वयंसेवा नीति अगाडि बढाइयो । मन्त्री र मन्त्रालयले चाहेको खण्डमा धेरै काम गर्न सक्ने ठाउँ छ । बजेट विनियोजनका हिसाबले युवा तथा खेलकुद मन्त्रालयलाई गरिब मन्त्रालयका रूपमा हेरिन्छ । तर ‘स्टेन्थ’ भनेको बजेटभन्दा पनि नीति हो ।  हामीले मौद्रिक नीतिलाई खेलसँग जोडेर कसरी लैजान सकिन्छ भनी काम गर्न कोसिस गरियो । खेलकुदलाई व्यावसायिक र प्राज्ञिक बनाउनेतर्फ पनि काम गरेका थियौँ ।  फलस्वरुप अहिले खेलाडी खेलबाट नै पैसा कमाएर जीवनयापन गर्न सक्ने भएको छ । नेपाली खेलाडीले नै देशलाई अन्तरराष्ट्रिय रूपमा चिनाएका छन् । तर  खेल र खेलाडीलाई त्यसअनुरुप बुझ्ने र  सम्मान गर्ने काम हुनसकेको पाइँदैन । तपाईँहरूले उठाउँदै आएको सुशासनको मुद्दाले अहिले पार्टी नेतृत्वलाई नै अप्ठ्यारो बनायो भनिन्छ नि ? — हामी ठिक अरु सबै गलत भनेको होइन । तर सुशासनका मुद्दाले नै हामी स्थापित भएको हो । त्यो कायम गर्ने क्रममा हामीलाई केही अप्ठ्यारो भएको हो । मैले खेलकुद मन्त्रालय सम्हाल्दै गर्दा मन्त्रालयको एउटा विभागमा रु. एक अर्ब २७ करोडको भ्रष्टाचार भएको पाएँ । त्यो अवस्थामा सुशासन कायम गर्छु भन्दा घेराबन्दीमा परियो । देशमा राजनीतिक नेतृत्व, नीतिनियमभन्दा पनि बिचौलिया विस्तारै संस्थागत भइरहेकोजस्तो लाग्छ । बिचौलिया सबै क्षेत्रमा छन् । हरेक मन्त्रालयको आआफ्नो सिन्डिकेट रहेछ । त्यो सिन्डिकेट जनप्रतिनिधि संस्थाभन्दा पनि बलियो हुँदै गएको छ । पहिलोपटक सदनमा आएको रास्वपा त्यसबेला सरकारमा जान अलि हतारो गर्यो भनी आएका टीकाटिप्पणीलाई के भन्नुहुन्छ ? — पहिलोपटक हाम्रो पार्टी सरकारमा सहभागी हुने बेलामा सभापतिजीले सोध्नु भएपछि  मैले भने हामीलाई सरकारमा जाने ‘म्यान्डेट’ दिएका छैनन् भनेको थिएँ । तर सभापतिले यत्तिकै बसेर हुँदैन, जनताले सेवा प्रवाह खोजिरहेका छन् भन्नुभयो । संसद्को चौथो ठूलो दल हुनुका नाताले सरकारमा जानै हुन्न भन्ने पनि हुँदैन ।  त्यतिबेला सरकारलाई समर्थन गर्ने तर सरकारमा नजाने, गए पनि शर्तका आधारमा जाने, भरसक नजाने विषयमा सल्लाह दिएको थिए । तर सभापतिको चाहना जनताले तत्काल राहत खोजेकाले सुशासन र डेलिभरी दिन जानुपर्छ भन्ने भयो । युवा पलायनलाई कसरी विश्लेषण गर्नुभएको छ ? — युवा पलायनलाई एकतर्फी मात्र नभई बृहत्तर रूपमा हेरिनुपर्छ । मानिसको बसाइँ सर्ने विषय नियमित प्रक्रिया हो । यद्यपि विदेश जानुको कारण भने खोज्नुपर्छ । देशको राजनीतिक, सामाजिक वा बेरोजगारी के कारण युवा विदेश गएका हुन् भनी कारण पत्ता लगाउनुपर्छ । सेवा सुविधा आदि कारणले पहाडमा समस्या भयो भनी तराईमा बसाइँसराइ भएको कुरा यथार्थ हो । नौ महिना खेती गरेर तीन महिना पनि खान नपुगेपछि मानिस तराईमा सर्न बाध्य भएका हुन् । सुविधा खोज्दै बसाइँ सर्ने क्रम बढ्दो छ । त्यसैले युवा विदेश गएको विषयलाई पूर्ण रूपमा नकारात्मक परिभाषा पनि गर्नु हुँदैन । यद्यपि, रोजगारीमा विदेश जाने युवाका निम्ति रोजगारीका अवसर व्यवस्था राज्यले यही गर्नुपर्छ । युवालाई विदेश पठाउने हो भने दक्ष बनाएर मात्र पठाउनुपर्छ । युवा पलायन हुनु भनेको राजनीतिमा भ्रष्टाचार पनि हो । तपाईँहरूले भनेजस्तो मुलुकमा सुशासन कसरी कायम गर्न के गर्न सकिएला ? — अहिले प्रमुख दुई ठूला दल मिलेर गठन भएको सरकार दुईतिहाइको छ । सुशासन कायम गर्ने हो भने सरकारलाई उपयुक्त समय छ । संविधान संशोधन, कानुन र नीतिनियम नै परिवर्तन गर्न सक्ने बहुमत छ । उनीहरूको सत्ता सञ्चालनको लामो अनुभव पनि छ । यी सबै कारणले वर्तमान सरकारलाई देशमा सुशासन काम गर्न बाटो खुला छ । तर सुशासन कायम हुनसकेको छैन । सुशासनको सवालमा जनताले धेरै ठूलो कुरा खोजेको पनि होइन । बत्ती झ्याप्पझ्याप्प नजाओस्, बाढीले घर नबगाओस्, राज्यबाट प्रदान गरिने सेवासुविधा लिन जाँदा आत्मसम्मानमा ठेस नपुगोस् भन्ने जनताले खाजेको छ । संविधान संशोधनको विषयमा तपाईँको पार्टीको धारणा के हो ? — जनतालाई तीनवटा विषय हेरिदिन अनुरोध गर्दछु । पार्टीको वाचापत्र, जलेश्वरको प्रस्तावना र पछिल्लो राष्ट्रिय भेलाको दस्तावेजलाई बुझ्नुपर्छ ।  त्यहाँ भद्दाखाले शासकीय स्वरुपमा संशोधन गर्नुपर्छ भनेका छौँ । यसअघि म प्रदेशको सांसद थिएँ, तथापि प्रदेश सरकारको औचित्यमा प्रश्न उठेको छ । जनतालाई हामीले रगतपसिना बगाएर तिरेको करबाट सांसद र मन्त्रीले तलब खाएका छन्, तर काम  गरेका छैनन् भन्ने परेको छ । हामीले तिरेको करले दुईचार जना मन्त्रीलाई झण्डा हल्लाउन मात्र हो र भन्ने छ । स्थानीय तहको सङ्ख्या र निर्वाचन प्रणालीमा संविधान संशोधन गर्नुपर्छ भन्ने छ । प्रत्यक्ष निर्वाचित कार्यकारी राष्ट्रप्रमुख हुनुपर्छ भन्ने पार्टीको धारणा हो । यी विषय जनतामा लगेर छलफल गरिनुपर्छ । संविधान संशोधनका क्रममा जनताबाट लिएको सुझावलाई पनि अध्ययन गरी सम्बोधन गर्नुपर्छ । अन्त्यमा, आमजनतालाई तपाईँको सन्देश के छ ? — देश बनाउने भनेको राजनीतिक नेतृत्वले मात्र होइन । आमनागरिकको पनि उत्तिकै भूमिका हुन्छ । हामी सबैले अतिकति सकारात्मक सोच राखेर काम गरियो भने देशमा परिवर्तन गर्न सकिन्छ । रचनात्मक हिसाबले हामीले काम गर्न सकेको खण्डमा देश विकासको सम्भावना खोज्न सक्छौँ । त्यसका लागि नागरिक पनि विवेकशील हुनुपर्छ ।रासस """
लेकमा बाख्रा गोठ स्थानान्तरण गरिँदै,"""मुस्ताङ, (जोमसोम),  असार ५ गते । म्याग्दीको सिख गाउँ आसपासका लेकबाट मुस्ताङको थासाङ गाउँपालिका–२ अन्तर्गतको बतासे लेकमा बाख्रा लग्दै किसान । चिसो मौसममा ६ महिना बेंसी  र  गर्मी मौसममा ६ महिना लेक राख्ने परम्परालाई अङ्गाल्दै उनीहरुले  मुस्ताङको बतासे हुँदै विभिन्न लेकहरुमा  ६ महिनाका लागि गोठ स्थानान्तरण गरेका हुन्  । """
झापामा एयर पेस्तोल र गोलीसहित भारतीय नागरिक,"""बिष्णुप्रसाद पोखरेलदमक, असार ७ गते । चालु अवस्थामा रहेको हतियारसहित एक भारतीय नागरिकलाई प्रहरीले पक्राउ गरेको छ । शुक्रबार बेलुका एयर पेस्तोल र त्यसमा लाग्ने गोलीसहित ३५ वर्षीय भारतीय नागरिक जयप्रकाश कुमार पाठकलाई पक्राउ गरिएको प्रहरीले जनाएको छ । भारत सिलगुढीका पाठकको साथमा दूई वटा खुकुरी पनि रहेको जनाइएको छ । डब्लुबी ७० जी ३२३२ नम्बरकोे कारमा नेपालतर्फ आँउदै गर्दा जाँच गर्दा उक्त कारमा हतियार लुकाएर ल्याएको पाइएको जिल्ला प्रहरी कार्यालय झापाका प्रवक्ता खगेन्द्र खड्काले बताउनुभयो । गोप्य सूचनाका आधारमा इलाका प्रहरी कार्यालय काँकड्भिट्टाले उक्ता सवारी साधनमा जाँच गरेको जनाइएको छ । चालु अवस्थामा रहेकोे म्याग्जिन खोलेर हेर्दा एयर बुलेट जस्तो देखिने पाँच राउन्ड, चालक बस्ने सिटदेखि बायाँतर्फको सिटमुनि दुवै साइडमा एक–एक थान दावसहितको दुई थान खुकुरीसहित पक्राउ परेका पाठकलाई हिरासतमा लिएर अनुसन्धान सुरु गरिएको खड्काले जानकारी दिनुभएको छ । घटनाबारे सुक्ष्म अनुसन्धान सुरु गरिएको जिल्ला प्रहरी कार्यालय झापाले जनाएको छ । """
अवैध जडिबुटी नियन्त्रणमा,"""रजनी योगी सुर्खेत, असार ७ गते । अवैध जडिबुटी प्रहरीले नियन्त्रणमा लिएको छ । सुर्खेत प्रहरीले ३५ बोरा अवैध रुपमा ओसारपोसार गर्न लागिएको जडिबुटी नियन्त्रणमा लिएको हो । वीरेन्द्रनगर नगरपालिका वडा नं. ६ बसपार्कबाट भे. १ च. ३५९२ नं. को गाडीबाट प्रहरीले ३५ बोरामा दुई क्वीन्टल ९१ किलो १०० ग्राम अवैध जडिबुटी नियन्त्रणमा लिएको जिल्ला प्रहरी कार्यालय सुर्खेतले जनाएको छ । जुम्लारोडबाट नेपालगञ्जतर्फ जाँदै गरेको गाडी शङ्का लागेर जाँच गर्दा बिना पूर्जी बिल बिजकको झ्याउजस्तो देखिने अवैध जडिबुटी फेला पारी नियन्त्रणमा लिइको जिल्ला प्रहरी कार्यालय सुर्खेतका प्रवक्ता डिएसपी मोहनजंग बुढथापाले बताउनुभयो । बिल भर्पाइमा सिन्की, गुन्द्रुक खुल्न आएको भएपनि जडिबुटी भेटिएपछि चालकसहित गाडी नियन्त्रणमा लिएको उहाँले जानकारी दिनुभयो । प्रवक्ता बुढथापामा अनुसार गाडी चालक प्यूठान जिल्लाका ३५ वर्षका सुमन घर्तीलाई नियन्त्रणमा लिएर आवश्यक कारबाहीका लागि डिभिजन वन कार्यालय सुर्खेतमा पठाइएको छ । """
राजनीतिमा मधेशका महिला,"""राजनीतिक आन्दोलनमा महिला सहभागिताको इतिहास खोतल्ने हो भने शताब्दी नाघिसकेको छ । दिव्या कोइरालाले १९७४ सालमा महिला समिति गठन गरी महिला अधिकार र राणा शासनविरुद्ध सङ्गठित रूपमा पहिलो पटक आवाज उठाउनुभएको थियो । १९९७ सालमा योगमायाले धर्मराज्य माग गर्दै जलसमाधि लिएर विद्रोहको सशक्त राँको बाल्नुभएको थियो । विराटनगर जुट मिलमा २००३ सालमा भएको मजदुर आन्दोलनमा दिव्या कोइराला, नलिनी उपाध्याय, इन्दिरा आचार्य, कामिनी गिरीले सशक्त सहभागिता जनाएर महिला शक्तिको परिचय दिनुभएको थियो । २००४ सालमा मङ्गलादेवी सिंहको अध्यक्षतामा नेपाल महिला सङ्घ गठन भएपछि राजनीतिमा महिला सहभागिता अझ सशक्त भएको पाइन्छ । राजनीतिक सङ्घर्ष र आन्दोलनमा मधेशका महिलाको भूमिकालाई कम आँक्न मिल्दैन । २००७ सालको सशस्त्र सङ्घर्षपछि राजा, राणा र कांग्रेसबिच भएको त्रिपक्षीय दिल्ली सम्झौताको विरुद्धमा डा. केआई सिंहले सङ्घर्ष जारी राखेका थिए । सो सङ्घर्षमा मधेशी महिला कौलापति देवीले नेतृत्वदायी भूमिका निर्वाह गरेको पाइन्छ । विसं २०४६ सालको आन्दोलनमा फागुन ९ गते धनुषाको यदुकुहामा प्रहरीले हत्याकाण्ड मच्चाएको थियो । सो घटनामा प्रहरीको गोली लागी जानकीदेवी यादव, भुवनेश्वरीदेवी यादव, सोनावतीदेवी यादवको हत्या भएको थियो । नेपालको राजनीतिक इतिहासमा तीन मधेशी महिलालाई नेपालकै प्रथम महिला सहिद मानिन्छ । त्यसो त २०४६ को आन्दोलनमा मधेशका सडकमा चारतारे झन्डा बोकेर प्रजातन्त्र माग्नेमा धनुषा बलहा कठालका सरस्वती चौधरी पनि एक हुनुहुन्थ्यो । विद्यार्थीकालदेखि नै राजनीतिमा सक्रिय चौधरी नेपाली कांग्रेसबाट पहिलो संविधान सभा सदस्य र मधेश प्रदेश सभाको सदस्य हुनुभएको थियो । नेपाल म्यागजिनमा ‘मधेशी महिलाको आन्दोलन’ लेख (२०७६) मा रिता शाह लेख्नुहुन्छ, “दस वर्षे माओवादी युद्धका बेला पनि असङ्ख्य मधेसी महिला आन्दोलनमा होमिएका थिए । दलित र थारू महिलाको बढी सहभागिता थियो । २०६३ को मधेश आन्दोलनमा मधेसी महिलाको सक्रिय सहभागिता रह्यो । पछिल्लो मधेश आन्दोलन (२०७२) मा छ जना मधेसी महिला सहिद भए । सयौँ महिला घाइते भए । दर्जनौँ जेलमा गए । यसअघिका कुनै पनि आन्दोलनमा यति धेरै मधेसी महिलाको सशक्त भूमिका देखिएको थिएन ।” शाह लेख्नुहुन्छ, “मधेश आन्दोलनले पनि हेपिएका, थिचिएका महिलालाई लड्न सिकायो । २०७२ को आन्दोलनले मधेसी महिलालाई राजनीतिक र सामाजिक रूपले थप सचेत बनायो ।” विसं २०६३ को मधेश आन्दोलनमा ‘घुम्टो’ फालेर मधेशका महिला पहिलो पटक सडकमा जुलुस लिएर निस्किएका थिए । गोरुगाडा र ट्याक्टर चढेर गाउँ गाउँबाट तराईका सहरमा महिला ओइरिएका थिए । मार्टिन चौतारीको ‘पहिलो पाइला : स्थानीय सरकारमा एक महिला जनप्रतिनिधिको अनुभव’ पुस्तकमा सल्मा खातुनले लेख्नुभएको छ, “हात हातमा कुचो लिएर उनीहरू आन्दोलनको केन्द्रस्थल पर्सा जिल्लाको वीरगन्जस्थित मितेरी पुलमा उभिएको दृश्य लोभलाग्दो देखिन्थ्यो । त्यस्तै दृश्य मधेशका अन्य जिल्लामा पनि देखिँदै जान थाल्यो ।” राजनीतिक दलको केन्द्रीय नेतृत्वमा निर्वाचनबाटै आफूलाई स्थापित गर्ने महिला मधेशकै हुन् । नेपाली कांग्रेसको १३ औँ महाधिवेशनबाट केन्द्रीय कोषाध्यक्षमा सीतादेवी यादव विजयी हुनुभएको थियो । जब कि उहाँको प्रतिस्पर्धामा चित्रलेखा यादव हुनुहुन्थ्यो । दानादेवी भूमिहार्नी दानादेवी भूमिहार्नी नेपाली राजनीतिक इतिहासमा एक सङ्घर्षशील महिला नेतृका रूपमा स्थापित हुनुहुन्छ । २००८ सालमा महोत्तरीमा जन्मिएकी भूमिहार्नीले २०१७ सालमा गणेश नेपालीसँग विवाह गरेपछि राजनीतिक यात्रा सुरु गर्नुभएको हो । २०२५ सालदेखि नेपाली कांग्रेसमा सक्रिय भई दानादेवीले १६ वर्ष जिल्ला कमिटीमा रहेर राजनीतिक योगदान दिनुभयो । १२ वर्ष भारत प्रवासमा बिताएपछि २०३५ सालमा नेपाल फर्केर पुनः पार्टीका कार्यक्रममा संलग्न हुनुभयो । सत्याग्रहमा भाग लिएर जेल यात्रा गरेकी भूमिहार्नीले धनुषा र महोत्तरीमा कांग्रेस गतिविधि विस्तार गर्न महत्वपूर्ण भूमिका निर्वाह गर्नुभएको थियो । विसं २०४६ को जनआन्दोलनमा तराईका सडकमा उहाँले जुलुसको नेतृत्व गर्नुभएको थियो । बहुदलीय व्यवस्था पुनस्र्थापनापछि रिहा भएसँगै भूमिहार्नीले लोकतन्त्र संस्थागत गर्न निरन्तर सङ्घर्ष गरिरहनुभयो । मधेशमा महिलालाई सामाजिक तथा राजनीतिक रूपमा सशक्त बनाउने अभियानमा समेत उहाँले नेतृत्वदायी भूमिका निर्वाह गर्नुभयो । उहाँ भन्नुहुन्छ, “महोत्तरीमा अशिक्षितलाई साक्षर बनाउने अभियान अन्तर्गत रात्रि पाठशाला सञ्चालन गर्‍यौँ, जहाँ मेरा श्रीमान्ले पुरुष र मैलै महिलालाई साक्षर बनाउने भूमिका निर्वाह गरेका थियौँ ।” श्रीमान् गणेश नेपालीलाई पञ्चायती सरकारले तीन महिना डुम्रा जेलमा राख्दा उहाँ सन्तानसँग भारतमै बस्नुभएको थियो । उहाँ भन्नुहुन्छ, “राजाले सुट वारेन्ट जारी गरेपछि बिपी बाबुको आग्रहमा घरबार छोडेर प्रजातान्त्रिक सङ्घर्षको यात्रामा होमिनु पर्‍यो ।” सङ्घर्षको उतारचढावबिच भूमिहार्नीले पार्टीका लागि आफ्नो जीवन समर्पण गर्नुभयो । प्रजातन्त्र पुनस्र्थापना भइसकेपछि कर्मठ कार्यकर्ताको उचित मूल्याङ्कन नहुँदा भने उहाँले निराशा व्यक्त गर्नुभयो । कांग्रेसले आफ्नो योगदानको मूल्याङ्कन नगरे पनि विचारबाट विचलित भएको भनाइ उहाँको छ । भूमिहार्नीले राजनीतिमा लाग्न थुप्रै महिलालाई प्रेरित गर्नुभएको थियो । सिम्रीकी काशी देवी, चौरियाकी सरस्वती देवी, शारदा मल्ल, लक्ष्मी भण्डारी, सर्लाहीकी मञ्जु कोइराला, महोत्तरी गौशालाकी मिश्री भण्डारी र सीतादेवी यादव जस्ता महिला नेतृ उहाँको सङ्घर्षबाट प्रभावित हुनुभएको थियो । चित्रलेखा यादव नेपाली राजनीतिमा शक्तिशाली महिलाका रूपमा चित्रलेखा यादवले आफूलाई स्थापित गरिसक्नुभएको छ । उपसभामुख, नेपाली कांग्रेसको संसदीय दलको प्रमुख सचेतक, मन्त्रीका रूपमा योगदान दिएकी यादव २०६२/६३ को जनआन्दोलनमा अग्रमोर्चामा रहेर लोकतन्त्रका लागि लड्नुभएको थियो । उहाँले विघटित प्रतिनिधि सभाको बैठक सडकमै सञ्चालन गर्नुभएको थियो । त्यो बेला उहाँ उपसभामुख हुनुहुन्थ्यो । अहिले उहाँ अस्ट्रेलियाको राजदूत हुनुहुन्छ । विद्यार्थी जीवनदेखि नै राजनीतिमा लाग्नुभएकी चित्रलेखाको पहिलो असफलताले नै सफलताको सिँढी निर्माण गरेको हो । पार्टीभित्रको अन्तर्घातले सफलताको खाता खोल्दै गएको हो । सिराहा जिल्लाको साबिक नवराजपुर गाविसस्थित नहरनियाँ गाउँमा जन्मिनुभएकी यादवलाई पढाइप्रतिको लगनशीलताले काठमाडौँसम्म डोर्‍यायो । पढाइसँगै राजनीतिमा सक्रिय यादव नेपाल विद्यार्थी सङ्गठनको कोषाध्यक्ष पदमा निर्वाचित हुनुभयो । त्यति बेलै २०४६ सालको जनआन्दोलमा होमिनुपर्ने अवस्था आयो । चार दशकअघि राजनीतिमा महिला सहभागिता एकदमै न्यून थियो, त्यसमा पनि मधेशका महिला । २०५६ सालमा सांसद पदमा विजयी यादवलाई पार्टीले उपसभामुखको जिम्मेवारी दियो । बढ्यो महिला प्रतिनिधित्व विसं २०४६ को जनआन्दोलनपछि गजेन्द्रनारायण सिंह नेतृत्वको मधेशकेन्द्रित राजनीतिलाई अघि सार्दै नेपाल सद्भावना पार्टी पनि अस्तित्वमा आयो । त्यसपछि सङ्घीयताको मागसहित मधेशकेन्द्रित शान्तिपूर्ण राजनीतिक सङ्घर्षबाट पनि मधेशी महिलालाई राजनीतिमा अवसरको ढोका फराकिलो भएको पाइन्छ । त्यसबेलाका महिला राजनीतिकर्मीमा रेणुकुमारी यादव, सरिता गिरी, मञ्जु अन्सारी (स्वर्गवास) आदि चर्चित हुनुहुन्थ्यो । यता २०६२/६३ को जनआन्दोलनको सफलतापछि जारी अन्तरिम संविधानले महिलालाई थप अवसरका बाटाहरू खोलेको थियो । पछि २०७२ सालमा नेपालको संविधान जारी भएपछि राजनीतिमा महिलाको यात्रा थप सुनिश्चित बन्यो । यसका कारण राजनीतिमा महिला सहभागिता बढेको देखिन्छ । सङ्घीय लोकतान्त्रिक गणतन्त्रात्मक यस संविधानले तीन तहको सरकार गठनको व्यवस्था गरेको छ । तीन वटै तहका सरकारमा सक्रिय सहभागिताका लागि महिला प्रतिनिधित्वको आरक्षण गरिएको छ । प्रतिनिधित्वको आरक्षणले प्रत्यक्ष निर्वाचित र सामानुपातिक कोटामा महिला सहभागिता बढाएको छ । विसं २०६३ साल माघ २ गते मधेशी जनअधिकार फोरमले मधेशकेन्द्रित आन्दोलन सुरु गरेको थियो । २१ दिनसम्म चलेको सो आन्दोलनमा पहिलाका महिला नेतृहरू राजनीतिमा थप निखारिन पुगे । यसैको एक उदाहरण हुनुहुन्छ, महोत्तरीकी सुरिता साह । पहिलो संविधान सभा सदस्य उहाँ सूचना तथा सञ्चार राज्यमन्त्री पनि हुनुभयो । मधेश प्रदेश सभा सदस्य र मन्त्रीका रूपमा जिम्मेवारी निर्वाह गरेकी सुरिता भन्नुहुन्छ, “राजनीतिमा महिला सहभागिता बढेको छ । पहिला महिला राजनीतिमा त्यति आउँदैनथे तर अहिले परिवारले पनि साथसहयोग गरिरहेको अवस्थामा महिलाले अझ बढी अवसर पाएका छन् ।” प्रदेश सभा सदस्यको दोस्रो पटकको निर्वाचनमा पार्टीले उहाँलाई टिकट नदिएपछि स्वतन्त्र उम्मेदवारी दिएर निर्वाचित हुनुभयो । साह भन्नुहुन्छ, “मैले आँट गरेँ, मलाई जनताले विश्वास गरेका थिए । त्यसकारण निर्वाचित भएँ ।” अधिकारका आन्दोलनले धेरै महिला राजनीतिकर्मी जन्मायो, महिलालाई राजनीतिमा आउन प्रेरित गर्‍यो र अवसर पनि दियो । रेणु यादव, सरिता गिरी, सुरिता साह, रानीकुमारी तिवारी, चन्दा चौधरी, सलमा खातुन, करिमा बेगमलगायतका महिला नेतृको थप सक्रियतासँगै उनीहरूले राजनीतिमा नेतृत्वको अवसर पनि पाए । विसं २०३६ को आन्दोलनमा सहभागी मधेश प्रदेश सभा सदस्य पलटीदेवी महराले सुँडेनीदेखि प्रदेश सभा सदस्यसम्मको यात्रा तय गर्नुभएको छ । उहाँ २०७९ को प्रदेश सभा निर्वाचनमा नेकपा (एमाले) बाट समानुपातिक सदस्यका रूपमा दलित कोटाबाट प्रदेश सभा सदस्य हुनुभएको हो । पलटीदेवी मधेशमा दलितको भोगाइ स्मरण गर्नुहुन्छ, “दलित समुदायका मान्छेले चप्पल लगाउन पाउँदैनथे तर मैले सानैमा चप्पल लगाएँ । चप्पल लगाउँदा अन्य समुदायले किन चप्पल लगाएको भनेर हेप्थे ।” उहाँको विवाह नेपाल सरकारको जागिरे केटासँग भयो । विवाहपछि सासूले गर्दै आएको सुँडेनीको काममा पलटीदेवीले सघाउन थाल्नुभयो । उहाँले दलित अधिकारका लागि फेमिनिस्ट दलित अर्गनाइजेसन (फेडो) मा रहेर सामाजिक काम गर्नुभयो । २०५२ सालको स्थानीय निकायको निर्वाचनमा जनकपुर नगरपालिकामा वडा सदस्यमा भारी मतले विजयी हुनुभयो । उहाँ भन्नुहुन्छ, “सांसद बनेर दलित समाजका लागि केही गर्ने सोच थियो, त्यो पूरा भएको छ । दलित समाजको आवाज प्रदेश सभामा उठाउन सक्ने ठाउँमा पुगेकी छु ।” मुलुक सङ्घीयतामा गएपछि महिलाका लागि राजनीति सहज बनेको उदाहरण हुनुहुन्छ, जनमत पार्टीबाट मधेश प्रदेशकी सदस्य अनिताकुमारी साह । प्रदेश सभा सदस्य साहको पारिवारिक पृष्ठभूमि राजनीति भएका कारण उहाँलाई यस क्षेत्रमा लाग्न त्यति गाह्रो भएन । परम्परागत रूपमा पुरुषप्रधान भए पनि पारिवारिक प्रभाव र समर्थनले धेरै महिलालाई राजनीतिमा प्रवेश गर्न मद्दत गरेको बुझाइ उहाँको छ । साह जस्तै अन्य महिलाले पनि परिवारकै प्रेरणा वा राजनीतिक योगदानका आधारमा आफ्नो स्थान बनाउँदै आएका छन् । यसको अर्को उदाहरण सप्तरीकी नीलमकुमारी रजक हुनुहुन्छ । उहाँ नेपाली कांग्रेसबाट दलित महिला कोटामा सांसद हुनुभएको हो । मधेश प्रदेश सभाका सात समितिमध्ये चार वटा समितिका सभापतिको जिम्मेवारी महिलाले नै वहन गर्दै आएका छन्; जसमा अर्थ तथा योजना समितिका सभापति अनिताकुमारी शाह, प्राकृतिक स्रोत तथा वातावरण समितिका सभापति शारदा दास (पहाडी), महिला बालबालिका तथा सामाजिक न्याय समितिका सभापति रूपाकुमारी यादव र सार्वजनिक लेखा समितिमा मञ्जुकुमारी थापामगर हुनुहुन्छ । प्रदेश सभामा महिला सहभागिता मधेश प्रदेश सभाको दोस्रो कार्यकालमा १० राजनीतिक दलको प्रतिनिधित्व भएको छ । सभामा नेकपा (एमाले), नेपाली कांग्रेस, जनता समाजवादी पार्टी नेपाल, लोकतान्त्रिक समाजवादी पार्टी, नेकपा (एस), जनमत, नेकपा (माओवादी केन्द्र), नेपाल सङ्घीय समाजवादी, नागरिक उन्मुक्ति पार्टी र राष्ट्रिय प्रजातन्त्र पार्टी छन् । पार्टीगत महिला सहभागिता हेर्दा मधेश प्रदेश सभामा सबैभन्दा बढी सिट नेकपा (एमाले) ले हासिल गरेको छ । कुल २५ सिटमा प्रत्यक्षतर्फको १७ सिटमा १६ पुरुष र एक महिला तथा आठ समानुपातिक सिटमा एक पुरुष र सात महिला छन् । यस्तै नेपाली कांग्रेसका कुल २२ प्रदेश सांसदमध्ये प्रत्यक्षमा जितेका १३ जना सबै पुरुष छन् । समानुपातिकतर्फ नौमध्ये एक पुरुष र आठ महिला छन् । यसै गरी जनता समाजवादी पार्टी नेपालको १९ सिटमा प्रत्यक्षतर्फ १२ मा एक महिला र समानुपातिकतर्फ सात जनामध्ये छ महिला र एक पुरुष छन् । यसै गरी जनमतको कुल १३ मा प्रत्यक्षतर्फ छ पुरुष मात्र छन् र समानुपातिकमा सात जनामध्ये दुई पुरुष र पाँच महिला छन् । यस्तै लोकतान्त्रिक समाजवादी पार्टीमा कुल नौ प्रदेश सभा सदस्यमध्ये प्रत्यक्षमा छ पुरुष, एक महिला र समानुपातिकतर्फ दुईमा दुई महिला मात्र छन् । यस्तै नेकपा (माओवादी केन्द्र) को कुल नौमा प्रत्यक्षतर्फ पाँच पुरुष मात्र छन् र समानुपातिकतर्फ चारमध्ये तीन महिला र एक पुरुष छन् । नेकपा (एस) को कुल सातमा प्रत्यक्षतर्फ चारमध्ये तीन पुरुष, एक महिला र समानुपातिकतर्फ तीनमध्ये एक पुरुष र दुई महिला छन् ।  यसै गरी नेपाल सङ्घीय समाजवादी, नागरिक उन्मुक्ति पार्टी र राष्ट्रिय प्रजातन्त्र पार्टीबाट एक/एक जना समानुपातिक महिला मात्र छन् । मधेश प्रदेश सभाको दोस्रो कार्यकालमा प्रत्यक्ष र समानुपातिक गरी १०७ जना सदस्यमा महिला सांसदको सङ्ख्या ४० रहेको छ । यो कुल सङ्ख्याको ३७.३८ प्रतिशत हुन आउँछ । ४० महिला सांसद हुँदा पनि प्रदेश सरकारमा महिला मन्त्रीको सङ्ख्या एक मात्र छ । यो कुल सङ्ख्याको ०.०९ प्रतिशत हुन आउँछ । प्रदेशमा मुख्यमन्त्री कार्यालयसहित १२ वटा मन्त्रालय छन् । एक मुख्यमन्त्री र १० मन्त्री सबै पुरुष छन् । यसरी हेर्दा महिलालाई अझै पनि राजनीतिको निर्णायक तहमा पुग्न वा पुर्‍याउन पुरुषकै भर पर्नु परेको देखिन्छ । अर्थात् निर्णायक तहमा पुरुषकै बोलवाला बढी भएको प्रस्ट छ । महिला निर्णायक तहमा नहुँदा तिनले जिम्मेवारी वहन गर्ने अवसर पनि न्यून रूपमा पाइरहेका हुन्छन् । मधेशका महिला परम्परागत रूपमा घरेलु जिम्मेवारीमा सीमित थिए । आरक्षणले उनीहरूको सहभागिता सामाजिक तथा राजनीतिक क्षेत्रमा बढेको छ । नेपालको संविधानले ३३ प्रतिशत महिला सहभागिता सुनिश्चित गरेको छ । यसका कारण मधेश प्रदेश सभामा पनि ३३ प्रतिशत सहभागिता छ । स्थानीय तहमा वडा सदस्य, उपप्रमुख जस्ता पदमा महिला उपस्थिति छ तर उनीहरूको भूमिका अझै सीमित छ । मधेश प्रदेश सभामा महिलाको सङ्ख्यात्मक सहभागिता रहे पनि नीतिगत तह र निर्णायक भूमिकामा उनीहरूको सहभागिता भने न्यून छ । महिलाले राजनीतिमा लाग्दा धेरै चुनौती सामना गर्नु पर्छ । पारिवारिक समर्थनको अभाव, आर्थिक असक्षमता, सम्पत्तिमा अधिकार र लैङ्गिक भेदभावले उनीहरूको राजनीतिक यात्रालाई थप कठिन बनाएको छ । यसले गर्दा हाम्रो समाजमा महिला ‘घरभित्रको भूमिकामा सीमित रहनु पर्छ’ भन्ने सोच अझै पनि बलियो देखिन्छ । पार्टीभित्रकै खिचातानीका कारण सक्रिय राजनीतिबाट बाहिरिनु परेको अनुभव सप्तरीको शम्भुनाथ नगरपालिकाका सरस्वती चौधरीको छ । उहाँ भन्नुहुन्छ, “हामी अधिकारका लागि लडेर आएका थियौँ; पावर, पैसा, लबिङको कुनै खाँचो थिएन । अब भने पार्टीमा स्थान बनाउन पैसा, पावर, संरक्षण, आशीर्वाद चाहिन्छ । महिलालाई राजनीतिमा आउन सही प्रशिक्षणको खाँचो छ; जसले महिलाको मनोबल र क्षमता विकास गर्ने छ ।” महिलाको राजनीतिक अनुभवले उनीहरूलाई दृढ र सक्षम बनाएको छ । यसबाट आगामी दिनमा अझ धेरै महिलालाई राजनीतिमा आउने प्रेरणा दिने छ । चुनौतीका बिच राजनीतिक क्षेत्रमा सफल भएर लाग्ने मधेशका महिला भावी पुस्ताका लागि प्रेरणास्रोत हुन् । उनीहरूले आफूलाई स्थापित गर्दै लैङ्गिक समानताका लागि भूमिका खेलिरहेका छन् । महिलाको सङ्घर्षलाई सम्मान गर्दै, पार्टीभित्रको संरचना सुधार र लैङ्गिक समानताका लागि प्रतिबद्धता जरुरी छ । यसले गर्दा महिलाले समाज परिवर्तनमा अझ प्रभावकारी भूमिका खेल्ने छन् । राजनीतिमा महिलाका योगदानको सम्मान गर्दै उनीहरूका सङ्घर्ष र सफलताबारे अझ धेरै चर्चा हुनु आवश्यक छ । मधेशको राजनीतिमा महिला सहभागिता सङ्ख्यामा मात्र सीमित नभई नेतृत्व तहसम्म जरुरी छ । समाज र राजनीतिक प्रणालीले महिलालाई सम्मानजनक स्थान दिए मात्र समावेशी र न्यायपूर्ण राजनीति सम्भव हुने छ । महिला योग्य, सक्षम र अनुभवी छन्; अवसरको मात्र कमी छ । अवसर पाए महिलाले सफल नेतृत्वको भूमिका निर्वाह गरेका कैयौँ उदाहरण छन् । स्थानीय सरकारको प्रतिनिधित्व गरिरहनुभएका सप्तरीको सुरुङ्गा नगरपालिकाका प्रमुख गीता चौधरी, रौतहटको मौलापुर नगरपालिकाका प्रमुख रिनाकुमारी साह, रौतहटकै ईशनाथ नगरपालिकाका प्रमुख कौशल्या देवी, सर्लाहीको बरहथवा नगरपालिकाका प्रमुख कल्पनाकुमारी कटुवाल, पूर्वमन्त्री तथा प्रतिनिधि सभा सदस्य जुलीकुमारी महतो (महासेठ) र पूर्वमन्त्री ज्वालाकुमारी साह यसका उदाहरण हुनुहुन्छ । """
अखबारको सुवास !,"""कतिपय देशमा अखबार बिस्तारै बन्द हुँदै छन् । कतिले छापिने प्रति घटाउँदै छन् । पाठक बिस्तारै अनलाइन माध्यममा आकर्षित हुनु अखबारका लागि ‘साढेसातीको दशा’ बनिरहेको छ । नेपालमै पनि ‘गोरखापत्र’ बाहेकका अखबार नराम्ररी दुब्लाएका छन् । आकारको हिसाबले मात्र होइन, सामग्री प्रस्तुतिका दृष्टिले पनि उनीहरू भुत्ते बनेका छन् । नेपालको सन्दर्भमा विशेषतः सन् २०१९ को अन्त्यतिर आएको कोरोना भाइरस सङ्क्रमणपछि अखबार थलिएका हुन् । अर्थतन्त्रमा आएको मन्दी र पाठकको परिवर्तित रुचिका मारमा अखबार परेका हुन् ।  कोरोना कालमा कतिपय पत्रिकाको प्रकाशन ठप्प भयो । सङ्क्रमणको असर कम हुँदै गएपछि पुनः प्रकाशित हुन थाले । पाठकले रुचाएका कतिपय साप्ताहिक पत्रिका (ट्याबलोइट र म्यागाजिन) बन्द नै भए । अनलाइन पत्रकारिता र फेसबुक, ट्विटर, टिकटक, युट्युब जस्ता सामाजिक सञ्जालमा पल पल आइरहने खबरले छापा मात्रै होइन; प्रसारण माध्यम पनि सङ्कटमा परेका छन् । अनलाइन माध्यमले छिटोछरितो खबर दिने र प्रसारण र प्रकाशन दुवैको काम एउटैले पूरा हुने भएका कारण पुरानो माध्यमबाट पाठक, श्रोता, दर्शक नयाँतिर आकर्षित भइरहेका छन् । फेरि अखबार होस् वा टेलिभिजन रेडियोले समय अनुसार आफूलाई ढाल्न नसक्दा पनि यी पछि पर्दै गएका देखिन्छन् । कतिपय अखबार त आफूलाई बचाउने नाममा पत्रकारिताका न्यूनतम आचारसंहिता भुलिरहेका देखिन्छन् । रासस जस्ता एजेन्सीका सामग्रीको बहुलता, समाचार राम्ररी नहेरी हुबहु प्रकाशन गर्ने जस्ता समस्या बग्रेल्ती देखिन्छन् । आठदेखि १० पेजमा पठन सामग्रीभन्दा विज्ञापनको बहुलता देखिन्छ । आचारसंहिताद्वारा बर्जित रक्सी बियरका विज्ञापनको ज्याकेट लगाउन पनि उनीहरू हिचकिचाउँदैनन् । सम्पादकीय÷विचार पृष्ठमा विज्ञापनलाई लाज पचाएको मान्ने कि ! अनलाइन माध्यमको व्यापकता भए पनि छापा माध्यम (अखबार) को आफ्नै महìव छ । तत्कालको खबर छिटोछरितो रूपमा दिन अनलाइनको महत्व भए पनि समाचारको विस्तार, विश्लेषण र विचारका दृष्टिले अखबार नै उपयुक्त मानिन्छ । अखबारको एउटा अर्को गुण, त्यसलाई जतिखेर पनि पढ्न सकियो, केही क्षणमा वा राखेर कुनै समयमा तर अनलाइनमा त्यो ज्यादै कठिन छ । पल पल आउने समाचारले अघिल्ला समाचार कहाँ पु¥याइदिने हो कहाँ । यही सन्दर्भमा वरिष्ठ पत्रकार किशोर श्रेष्ठ लेख्छन्, “अनलाइन शीघ्र सूचना साझेदारी गर्न पाइने प्ल्याटफर्म त हुँदै हो, तर यसको एउटा कमजोरी पनि पाइयो, बेलैमा पढिएन भने खोजेको सामग्री फेला पर्न मुस्किल, खोज्दैको हैरान तर पत्रिकाको स्वाद यस्तो कि सबैथोक त्यहीँ हुने । तात्तातै या आफ्नो अनुकूल फुर्सदमा पढ्न पनि सकिने ।” दुई दशकअघि अखबारबाटै लेखन सुरु गरेको र डेढ दशकदेखि सक्रिय पत्रकारितामा रहेको मलाई पनि पत्रकारिताका अन्य माध्यमभन्दा छापा माध्यम नै प्रिय लाग्छ । एकाबिहानै हातमा पर्ने अखबारको गन्धले नै मन हर्छ । त्यहाँ रहेका विषय (समाचारदेखि विभिन्न व्यक्तिका विचार र विज्ञापनसम्म) को विविधीकरण ज्यादै रोचक लाग्छ । अखबारसँगको नाता पुरानो छ, भक्तपुरको सानोठिमीस्थित आदर्श माध्यमिक विद्यालयबाट ४ बजे निस्कन्थेँ । जडीबुटीस्थित निवासबाट बिहान ९:३० बजे निस्कने, बुवाको कार्यालयकै गाडीमा आउने, त्यसैमा घर फर्किने दैनन्दिन थियो । छुट्टी भएपछि एक घण्टा बुवाको कार्यथलो पुग्थेँ । त्यहाँ हुन्थे, गोरखापत्र र समाज दैनिक । कक्षा ३–४ पढ्दै गर्दा अखबारका भाषा के बुझ्नु ? गोरखापत्रले पहिलो पृष्ठमा नअटाएको समाचार ‘बाँकी १० औँ पृष्ठ सातौँ लहरमा’ लेखेको हुन्थ्यो । त्यो रमाइलो लाग्थ्यो । कहाँ होला भन्दै लहर गन्न थाल्थेँ । अलि बुझ्न सक्ने भएपछि बुवाले त्यहीँको पुस्तकालयमा जाने व्यवस्था मिलाइदिनुभयो । शुक्रबार १ बजे नै छुट्टी हुने हुँदा पुस्तकालयमा बढी समय बिताउन पाउथे । पुस्तकालयमा पुस्तकभन्दा गोरखापत्र, युवामञ्च र मधुपर्क जस्ता पत्रिका प्राथमिकतामा पर्थे । साप्ताहिक पत्रिका खासै आउँदैनथे । पछि २०४६ सालमा प्रजातन्त्रको आगमनसँगै छापा माध्यम निकै फस्टायो । बुवा कार्यालयबाट फर्किंदा कुनै न कुनै पत्रिका बोकेर आउनुहुन्थ्यो । गोरखापत्र त छँदै थियो, आजको समाचारपत्र, श्रीसगरमाथा, कान्तिपुर, हिमालय टाइम्स र  अन्नपूर्ण पोस्ट पनि हुन्थे । यस्तै छलफल, दृष्टि, देशान्तर र जनआस्था जस्ता साप्ताहिक पनि  आउँथे । साँझपख यी विविध विषयवस्तुले अखबारमा रस बस्दै गयो । विद्यालयको पढाइ सकेर क्याम्पस पढ्दै गर्दा अब बुवाको हातमा अपराह्नतिर आउने अखबारले नपुग्ने भयो । बिहानै चाहियो । अखबारको ग्राहक बनियो । ६ बज्नुअघि नै आँगनमा फ्यात्त आवाज आएपछि कुदेर गयो । ‘साइकल ब्वाई’ ले भुइँमा फ्याँकेको अखबार हातमा उठाएर हेर्दै गर्दा आउने कागज र आलो मसीको गन्ध निकै मन पर्ने । पलेँटी कसेर चियाको सुर्कोसँगै अखबार पल्टाउनु र पढ्नु साँच्चै आनन्ददायक थियो । त्यसपछि म्यागाजिनको समय सुरु भयो । ‘हिमाल’ खबरपत्रिका पाक्षिक रूपमा आउँथ्यो । म्यागाजिनको गन्ध फेरि अर्कै किसिमको । बजारमा आउने (१ र १६ गते) भन्दा अघिल्लो दिन नै पसलमा गएर किनिन्थ्यो । ग्राहक प्रति एक दिनअघि नै आउँथ्यो । पछि हिमालको प्रतिस्पर्धीका रूपमा ‘नेपाल’ साप्ताहिक निस्कियो । पछि दुवै साप्ताहिक बने । एकताका समय नामको साप्ताहिक पनि प्रतिस्पर्धामा थियो । कान्तिपुरले शुक्रबार निकाल्ने ‘ग्लामरस’ साप्ताहिक पत्रिका त्यति प्राथमिकतामा राखिएन । पछि त्यसका प्रतिस्पर्धीका रूपमा अन्य पब्लिकेसनका प्रकाशन आएपछि विविधता आयो । तिनले ग्लामरस मात्र नभई समाज संस्कृतिका विविध पक्ष, साहित्य आदि पनि छाप्थे । यी सबै साप्ताहिक कोरोना कालमा सुतेपछि उठ्न सकेनन् । म्यागाजिन पनि बन्द भए । ‘परिवार’ जस्ता मासिक पत्रिका पनि त्यही कालमा बिलाए । दुई दशकअघि अखबारबाटै लेखन सुरु गरियो । सुरु सुरुमा कम्प्युटर इन्स्टिच्युटमा टाइप गरी प्रिन्ट गरेर निकालेको प्रति अखबारको कार्यालयमा बुझाइन्थ्यो । पछि त्यहीँबाट मेल पठाउन थालियो । लेख पठाएपछि कहिले छापिन्छ भन्दै अखबार पल्टाउनु दैनन्दिनको अंश बन्यो । स्थानीयस्तरबाट निस्किने साप्ताहिक र मासिक पत्रिकामा रिपोर्टिङ र सम्पादनको काम थालियो । पूर्णकालीन रूपमा टेलिभिजनबाट यात्रा सुरु गरियो डेढ दशक टेलिभिजनमा समाचार सम्पादन अहिले अनलाइन पत्रिकामा रमाइएको छ । जीविकाको सवालले गर्दा अहिले पहिले जस्तो अखबार लिएर चियाको सुर्कोसँगै अखबार पल्टाउने समय त रहेन । एकाबिहानै कार्यालय पुग्दा साइकल ब्वाइले छोडेका आधा दर्जनभन्दा बढी अखबारको चाङ उठाएर कार्यस्थल उक्लिँदै गर्दा त्यही गन्धले आकर्षित गर्छ । कामबाट एकछिन विश्राम लिएर सबै अखबार एक पटक सरसर्ती पल्टाउनु र पढ्नैपर्ने विषय । पछि पढे पनि हुने खालका अखबार सङ्कलन गरेर राख्नु दैनन्दिन बनेको छ । मधुपर्क र युवामञ्च कहिले निस्केलान् महिनैपिच्छे प्रतीक्षा हुन्छ । अखबारप्रेम यति छ कि एउटा कोठा पुराना अखबारले भरिएको छ । त्यहाँ छन्, दैनिक, साप्ताहिक, पाक्षिक र मासिक अखबार । कुनै पूरै अखबारका अङ्क, कुनै आवश्यक पृष्ठ त कतै अत्यावश्यक काटिएका टुक्रा । विविध विषयमा अध्ययन र लेखनमा रुचि भएकाले ती सामग्री कुन बेला आवश्यक पर्छ थाहै हुँदैन । आफूलाई चाहिएका बेला झिक्यो । सन्दर्भ सामग्री बनायो । थन्क्यायो । अनलाइन माध्यममा काम गरिरहँदा अनुभव गरेका कुरा, अखबारमा कुनै सामग्री छापिएपछि छापियो, छापियो । छापिएर कुनै गल्ती भए पाठकको हातमा परेपछि मात्र थाहा हुने । अखबारले थाहा पाए भोलिपल्ट भुल सुधार छाप्नु पर्छ । सच्याउनु पर्छ । त्यो दृष्टिले अनलाइन माध्यम प्रभावकारी छ । हतारमा समाचार लेखेर गल्ती भए थाहा पाउनेबित्तिकै तत्काल सच्याउन सकिन्छ तर यसरी सच्याउने क्रममा तथ्य नै तलमाथि पार्ने सम्भावना हुने रहेछ । प्रकाशक सम्पादकले पाठकले थाहा नपाउने गरी कुनै सामग्री परिवर्तन गर्न वा हटाउन सक्ने रहेछ । आचारसंहिता अनुसार यस्तो गर्न पाइँदैन । कुनै समाचारमा त्रुटि वा गल्ती भए त्यसको जानकारी (गम्भीर त्रुटि भए क्षमायाचना) सहित सच्याउनु पर्छ तर यसको पालना न्यून मात्रामा भएको पाइन्छ । अर्को पक्ष पत्रिकामा छापिएका उपयोगी वस्तु मैले जस्तै कोठामा चाङ लगाएर राख्न सकियो । पुस्तकालयमा सङ्ग्रह गरे पढ्न पाइयो । फोटो खिचेर अहिलेको प्रविधिमा डिजिटलाइजेसन गर्न सकियो । आफैँले भोगेको तथ्य, केही वर्षअघि अनलाइनमा प्रकाशित लेख रचना अहिले खोजेर भेटिँदैन । आफूसँग रहेको सामग्री हराएर खोज्दा त्यहाँ पनि पाइएन । अनलाइन पत्रिकाको भण्डारण सीमित हुने रहेछ । नयाँ समाचारले धकेल्दै पुराना सामग्री हराउने रहेछ । यो हिसाबले पनि अखबार नै उपयुक्त देखियो । हुन त अखबार छाप्नेहरू पनि ‘डिजिटल प्ल्याटफर्म’ मा गइसकेका छन् । अखबार मात्र होइन पुस्तकसमेत डिजिटल माध्यमबाट पढ्न सकिने भएको छ । डिजिटल युग भए पनि कागज पल्टाउँदै पढ्नुका फाइदा धेरै छन् । आँखा वा मानसिक स्वास्थ्यका हिसाबले समेत डिजिटल पढाइभन्दा कागजमा पढ्नुको फाइदा रहेको चिकित्सक बताउँछन् । म जस्ता हजारौँ लाखौँ पाठक अहिले पनि अखबार पढ्छन् । अखबारको गन्ध मन पराउँछन् । त्यहाँका विषयवस्तु चाटीचुटी (अखबारमा छापिएका सबै) पढ्न मन पराउने पनि धेरै छन् । त्यसैले अखबारलाई जोगाउन प्रकाशक/सम्पादकले पनि सामग्रीमा विविधतालाई ध्यान दिनु पर्छ । अखबारलाई कसरी जोगाउन सकिएला भन्ने सन्दर्भमा वरिष्ठ पत्रकार श्रेष्ठकै भनाइ “मेहनत गरौँ, छापा माध्यमलाई जोगाउन सकिन्छ ।”  """
रेसुङ्गा क्याम्पस सञ्चालक समिति अध्यक्षमा पुनः भलामी,"""रमेश विश्वकर्मागुल्मी, असार ७ गते । गुल्मी जिल्लाको शैक्षिक धरोहरको रुपमा रहेको रेसुङ्गा बहुमुखी क्याम्पसको सञ्चालक समिति अध्यक्षमा पुनः श्रीप्रसाद भलामी निर्वाचित हुनुभएको छ । ४० औं क्याम्पस सभाको अधिवेशनबाट आगामी तीन वर्षे कार्याकालका लागि अध्यक्षमा भलामी निर्विरोध निर्वाचित हुनुभएको हो । सञ्चालक समिति उपाध्यक्षमा धर्म बहादुर विश्वकर्मा रहनुभएको छ । सदस्यहरुमा कृष्णप्रसाद पोखरेल, घनश्याम पाण्डे, थम्मनबहादुर केसी, दुर्गाप्रसाद पाण्डे, निर्मला केसी, बेदप्रसाद कुँवर, राजकुमार श्रेष्ठ, शेषकान्त गौतम र हरिलाल न्यौपाने निर्विरोध निर्वाचित हुनुभएको निर्वाचन अधिकृत अधिवक्ता विष्णुप्रसाद बलालले जानकारी दिनुभयो । अध्यक्ष भलामीकै यस अघिको कार्यकालमा क्याम्पस सञ्चालक समितिले २०७९ साउन ३० गते ६ महिनाका लागि क्याम्पसलाई आर्थिक सङ्कटकाल घोषणा लगायतका विविध निर्णयले क्याम्पसलाई आर्थिक हिसाबले सबल बनाउन टेवा पुगेको थियो । भलामीकै नेतृत्वमा तत्कालिन समयमा तीन करोड ३६ लाख ८९ हजार तीन सय २७ रुपियाँ कुल आर्थिक दायित्वबाट गुज्रिरहेको क्याम्पसको कुल दायित्व करोडभन्दा तल झरेको थियो । क्याम्पस सञ्चालक समितिको अध्यक्षमा पुनः निर्विरोध निर्वाचित भएसँगै अध्यक्ष भलामीले क्याम्पसलाई देशमै नमूना क्याम्पसका रुपमा चिनाउने गरी शैक्षिक गुणस्तर वृद्धि गर्न दत्तचित्त भएर लाग्ने बताउनुभयो । क्याम्पसलाई गति दिन नयाँ विषयहरु थप गर्ने र क्याम्पसमा दिगो आम्दानीको स्रोत व्यवस्थापन गर्ने कार्य नयाँ सञ्चालक समितिको काँधमा आएको समेत उल्लेख गर्नुभयो । अहिले क्याम्पसमा विद्यार्थीको कुल सङ्ख्या ७३१ रहेको छ । """
सरकारले बनायो नेपाली सुरक्षादेखि उद्धारको कार्य योजना,"""काठमाडौँ, असार ३ गते । सरकारले पछिल्लो केही दिन यता मध्यपूर्वमा तनाव बढ्दै गएपछि उक्त क्षेत्रमा कार्यरत नेपाली कामदार तथा नागरिकलाई सुरक्षित राख्ने कार्य योजना बनाएको छ । मङ्गलवार श्रम, रोजगार तथा सामाजिक सुरक्षा मन्त्रालयका सचिव डा कृष्णहरि पुष्करको अध्यक्षतामा बसेको प्रधानमन्त्री तथा मन्त्रीपरिषद्को कार्यालय, गृह, परराष्ट्र, पर्यटन, कानुन तथा निजी क्षेत्रका सरोकारवालाको आपतकालिन बैठकले यस्तो योजना भएको हो । इरान र इजरायलबिचको युद्ध चर्कँदै गएपछि मध्यपूर्वमा रहेको नेपालीको सुरक्षाको लागि सरकारले योजना बनाएको हो । मन्त्रालयका सचिव पुष्करले विदेशमा रहेका नेपाली नागरिकहरूको सुरक्षालाई लिएर सरकारले बहु आयामिक तयारी गरिरहेको बताउनु भयो । उहाँले सरकार, निजी क्षेत्र, एनआरएन तथा अन्तर्राष्ट्रिय साझेदारहरूको समन्वयमा सम्भावित सङ्कट व्यवस्थापनका लागि प्रो–एक्टिभ (पूर्वतयारसहित) कदम चालिएको जानकारी दिनुभयो । उहाँले आफ्ना आफ्नो तर्फबाट गर्नुपर्ने पहलकदमीको लागि परराष्ट्र, गृह र प्रधानमन्त्री कार्यालयलाई अनुरोध गरेको जिकिर गर्नुभयो । उहाँले नेपाल आउन चाहनेहरूको लागि सहजीकरण गर्नेदेखि छिमेकी मुलुक हुँदै आउनुपर्ने वातावरण सिर्जना भएको अवस्थामा भिसा सहजीकरणको लागि अनुरोध गरेको बताउनु भयो । उहाँले भन्नुभयो, “नेपाली नागरिकहरू जुन–जुन देशहरूमा हुनुहुन्छ, सरकारी क्षेत्रबाट गर्ने सुरक्षाका प्रत्याभूतिका कुराहरू सरकारी क्षेत्रबाट गर्ने, निजी क्षेत्रबाट गर्ने, एनआरएन तथा डायस्पोराबाट गर्नुपर्ने तयारी, निजी क्षेत्रले गर्ने तयारी, वैदेशिक रोजगार मेनपावरहरुको तयारी र कसरी यो समस्यालाई सम्बोधन गर्दा नेपाली नागरिकलाई कुनै पनि समस्या पर्दैन त्यसको लागि हामी प्रो–एक्टिभ भएर नै यसको तयारी गरेका छौँ । त्यसको लागि परराष्ट्र मन्त्रालयबाट हुनुपर्ने पहलकदमीका कुराहरू, छलफलका निष्कर्षहरू परराष्ट्र मन्त्रालयलाई अनुरोध गरेको अवस्था छ । गृहबाट गर्नुपर्ने कुराहरू गृहलाई, प्रधानमन्त्रीको कार्यालय, श्रम मन्त्रालय आफूले गर्नुपर्ने र वैदेशिक रोजगारलाई थप व्यवस्थित कसरी गर्ने र आउन सक्ने जुन सुकै परिस्थितिलाई सामना गर्नको लागि तयारी गर्ने । खास गरी,, मित्र राष्ट्रहरूको सहयोग कसरी लिने, अन्तर्राष्ट्रिय साझेदार संस्थाहरूको सहयोग कसरी लिने लगायतका सबै कुराहरूको लागि तम्तयार अवस्था बस्ने र जुन सुकै चुनौती आए पनि नेपाली नागरिकहरूलाई पूर्ण सुरक्षाको प्रत्याभूति दिने र उहाँहरूलाई आउन चाहनुहुन्छ भने आउनको लागि सहजीकरण गर्ने । उहाँहरूलाई अप्ठ्यारो परेको अवस्था छ भने छिमेकी मुलुक हुँदै आउने वातावरण र भिसा सहजीकरणको लागि पनि अनुरोध गरेका अवस्थाहरू छन् ।” पछिल्लो समय मध्यपूर्वमा बढ्दै गएको तनावका कारण सो क्षेत्रमा रहेका नेपालीहरू प्रभावित भएका छन् । सरकारी तथ्याङ्क अनुसार इजरायलमा ५ हजारदेखि ७ हजारसम्म नेपालीहरू रहेका छन् भने इरानमा पनि दर्जन बढी नेपाली रहेको अनुमान गरिएको छ । """
नेपाली उद्धारको तयारी,"""अहिले मध्यपूर्व तनावग्रस्त छ । इजरायल–हमास युद्ध चलिरहेकै बेला गएको सातादेखि इजरायल र इरानबिच युद्ध चर्केको छ । दुवै मुलुक एकअर्काविरुद्ध आक्रामक ढङ्गले प्रस्तुत भएका छन् । विवादास्पद परमाणु कार्यक्रमलाई लिएर इजरायलले शुक्रबार बिहानै इरानमाथि भीषण हवाई आक्रमण सुरु गरेपछि इरान प्रत्याक्रमणमा उत्रेको हो । सात दिनदेखिको युद्धमा जनधनको व्यापक क्षति भएको छ । एक अर्काविरुद्ध गोलाबारुद, क्षेप्यास्त्र, बम, ड्रोन प्रहार गरी आक्रमण भइरहँदा जनजीवन अस्तव्यस्त बन्न पुगेको छ । अहिलेसम्मको घटनाक्रमले के देखाएको छ भने यो युद्धमा इरानभन्दा इजरायल शक्तिशाली देखिएको छ । जनधनको क्षतिको हिसाबले पनि इरानको तुलनामा इजरायलमा कम क्षति भएको छ । इजरायलले बङ्करमा राखेर नागरिकलाई सुरक्षा दिइरहेको छ । तैपनि दुवै देशमा अशान्ति छ, आमनागरिक त्रासमा छन् । कति बेला को कहाँ मारिने हो वा घाइते हुने हो भन्ने त्रासमा नागरिक सुरक्षाको खोजीमा छन् । यस्तो अवस्थामा नेपाल सरकारले इरान र इजरायलमा रहेका नेपालीको आवश्यक उद्धारका लागि तयारी सुरु गरेको छ । श्रम, रोजगार तथा सामाजिक सुरक्षा मन्त्रालयले युद्धरत इजरायलमा कार्यरत नेपाली श्रमिकलाई सुरक्षित गर्दै उद्धार गर्ने विषयमा कार्ययोजना बनाएको छ । श्रम मन्त्रालयमा बसेको आपत्कालीन बैठकले कार्ययोजना बनाएको हो । बैठकले गएको शुक्रबारदेखि इजरायल र इरानबिच युद्ध चर्किन थालेसँगै मध्यपूर्वी देशमा कार्यरत नेपाली श्रमिकलाई सुरक्षित गर्ने र उद्धार गर्ने विषयमा कार्ययोजना बनाएर अगाडि बढ्ने विषयमा सहमति गरेसँगै स्वदेश फर्कन चाहने नेपालीमा आशा पलाएको छ । बैठकमा नेपाली श्रमिकको उद्धार गर्न राज्यका सबै संयन्त्र परिचालन गर्ने र आवश्यक स्रोत जुटाउने निर्णय भएको छ । त्यस्तै स्थलगत मार्गबाट उद्धार गर्न छिमेकी देशमा प्रवेश गर्न सीमामै भिसा उपलब्ध गराउन अनुरोध गरेको छ । नेपाल सरकारले आपत्कालीन कामबाहेक मध्यपूर्व क्षेत्रमा यात्रा नगर्न ट्राभल एडभाइजरी जारी गरेको छ । अहिले युद्धग्रस्त क्षेत्रका नेपालीलाई मानसिक परामर्श सेवा सुरु गर्ने, मध्यपूर्वमा श्रमिक नलैजान रोजगारदातालाई अनुरोध गर्ने, श्रमिकको हवाई टिकट सार्न लाग्ने खर्च मिनाहा गर्न पर्यटन मन्त्रालयमार्फत उडान कम्पनीलाई अनुरोध गर्ने निर्णय भएको छ । यस्तै नेपाली दूतावासलाई आवश्यक स्रोत उपलब्ध गराउने र आफ्ना नागरिक उद्धार गर्दा नेपालीलाई पनि स्थान दिन भारत र चीनलाई अनुरोध गर्ने निर्णय बैठकले गरेको छ । भारत र चीनले त्यहाँ रहेका आफ्ना नागरिकको उद्धार सुरु गरेका छन् । इजरायलमा कार्यरत नेपाली श्रमिकमध्ये धेरैले आफू सुरक्षित भएर काम गर्ने तर अहिले नै स्वदेश नफर्कने जानकारी पनि गराएका छन् । कतिपय चाहिँ स्वेदश फर्कन आतुर पनि छन् । युद्धसँगै असुरक्षा पनि बढेकाले त्रसित भएको मनोविज्ञान प्रकट गरेको हुँदा नेपाली श्रमिकलाई मनोपरामर्श सेवा दिनुपर्ने अवस्था पनि देखिएको छ । इजरायलमा रहेको नेपाली दूतावासका अनुसार त्यहाँ पाँच हजारभन्दा बढी नेपाली छन् । वैदेशिक रोजगार विभागका अनुसार पछिल्लो पटक दुई सरकारबिच जिटुजी गरेर गएकाको सङ्ख्या एक हजार ८८८ जना छन् । अन्य कृषिमा काम र अध्ययन गर्न र अन्य देशबाट विभिन्न काम गर्न त्यहाँ पुगेका छन् । इजरायलको अवस्था सहज नभएकाले अहिले सहायक श्रमिक केयर गिभरमा इजरायल जाने भिसा र टिकट लिएर बसेका ३५ जनाको टिकट रद्द गरिएको छ । इजरायलमा केयर गिभरमा जान असार ७ गते शनिबारका लागि टिकट लिएकालाई तत्काल नपठाउन इजरायली पक्षबाट पत्राचार भएपछि उनीहरूको टिकट रद्द गरिएको हो । युद्धबाट बढी प्रभावित इरानमा पनि केही नेपाली कार्यरत छन् । त्यहाँको अवस्था अत्यारलाग्दो छ । इजरायलले इरानको राजधानी तेहरान खाली गर्न आदेश गरेसँगै त्यहाँ झन् ठुलो त्रास छ । तेहरानबाट धमाधाम मानिसहरू अन्यत्र जान थालेका छन् । त्यहाँ भीषण रूपमा बमबारी भइरहेको छ । इजरायलभन्दा पनि इरानमा रहेका नेपालीलाई छिटोभन्दा छिटो उद्धार गरी स्वदेश ल्याउनुपर्ने अवस्था छ । इरानलाई आत्मसमर्पण गर्न वा घातक परिणाम भोग्न अमेरिकाले चेतावनी दिएको छ । इरानले आत्मसमर्पण गर्न मानेन भने इजरायललाई साथ दिँदै इरानविरुद्ध थप कारबाही गर्ने सङ्केत अमेरिकाले गरेको छ । इरानले भने आत्मसमर्पण नगर्ने बताएको छ । यसले गर्दा युद्ध लम्बिने र परिस्थिति अरू जटिल बन्ने खतरा देखिएको छ । यस्तो अवस्थामा इजरायल र इरानमा मात्र होइन खाडी क्षेत्रमा रहेका लाखौँ नेपालीको जीवन सुरक्षा गर्न नेपाल सरकारले भरपर्दो व्यवस्थाका लागि पहल गर्नुपर्ने अवस्था देखिएको छ । युद्ध रोकी वार्ताद्वारा समस्या समाधान गर्नतिर लाग्ने हो भने अहिले त्यस क्षेत्रमा देखिएको यो अत्यासलाग्दो अवस्थाले सहजै निकास पाउने छ । """
"सत्तापक्ष र प्रतिपक्षको आँखाले होइन, सुशासन व्यवहारमा प्रकट हुनुपर्छ : नेता बाँस्कोटा","""काठमाडौँ, जेठ २७  गते ।  नेपाल कम्युनिष्ट पार्टी (एमाले)का पोलिटब्यूरो सदस्य तथा पूर्वमन्त्री गोकुलप्रसाद बास्कोटाले नेपाली राजनीतिमा हक्की र खरो स्वभाव तथा स्पष्ट वक्ताको बेग्लै परिचय बनाउनुभएको छ । पत्रकारिताकै पृष्ठभूमि रहेका उहाँ प्रतिनिधिसभाका गएका दुवै निर्वाचनमा आफ्ना प्रतिस्पर्धीलाई भारी मतले हराउँदै विजयी हुनुभएको थियो । नेपालको संसदीय अभ्यास, संविधान संशोधन, सङ्घीयता, विकास निर्माण, युवाको विदेश पलायन, भ्रष्टाचार न्यूनीकरण, सुशासन प्रवर्धनलगायत समसामयिक विषयमा राससका प्रमुख समाचारदाता नारायण न्यौपानेले लिएको अन्तर्वार्ताको सम्पादित अंश : माननीयज्यू, अहिले केमा व्यस्त हुनुहुन्छ ? अहिले संसदमा बजेट अधिवेशन चलिराखेको छ । हाम्रो व्यस्तताको एउटा नियमितता छ भने अर्को आकस्मिक छ । नियमितताभित्र नियमित संसदीय काम कारबाही र राजनीतिक दलहरूसँग सम्बन्धित काम गर्छौं । मतदाता र नीति निर्माता भेट्छौँ । आकस्मिक रूपमा नसोचेका कुरा पर्छ  । जस्तो अहिले सदन निरन्तर चल्नुपर्नेमा अवरोध भइराखेको छ । त्यस सम्बन्धित विषय, बजेट निर्माण र आफ्ना निर्वाचन क्षेत्रका जनताको आवाज उठाउने काम भइरहेको छ । मुलुकको संसदीय अभ्यासलाई कसरी हेर्नुभएको छ र कसरी जानु पर्थ्याे भन्ने लाग्छ ? यसमा विश्लेषनात्मक पाटो जरुरत पर्दछ । हामीले तीनवटा राजनीतिक अभ्यास गर्‍यौँ । एउटा जहानियाँ राणा शासन, अर्को वंशको तन्त्र अर्थात् निरङ्कुशताभित्रको एक दलीय व्यवस्था र अहिले रोजेको हामीले लोकतन्त्र र गणतन्त्र छ । लोकतन्त्रको प्राप्तिपछि तत्कालीन सात राजनीतिक दल र सशस्त्र विद्रोहमा रहेको माओवादीले मुलुकलाई नयाँ प्रस्थान दिने कोसिस ग¥यौँ । राजनीतिक अभ्यासमा व्यवस्थाका हिसाबले यो राम्रो रह्यो तर यसका कैयन् चीजहरू अभ्यासले परिस्कृत हुनुपर्नेमा हामी ठाउँमा–ठाउँमा चुकियो । हामीले संसदीय अभ्यासमा सत्तापक्ष र प्रतिपक्षको आँखाले मात्र हरेक घटनालाई हेर्न कुरा दुःखद लाग्छ । मुलुकलाई आवश्यकता र जनताको चाहना, विश्व परिस्थिति र त्यससँगै दौडिनुपर्ने कुरातर्फ हाम्रो संसदीय अभ्यासले ध्यान पुर्‍याएको लाग्दैन । जसका निम्ति हामीले अझै केही समय पर्खिनुपर्छ । वा केही हण्डर र ठक्कर खाँदै अगाडि बढ्नुपर्छ । नेपालका अभ्यास गरिरहेको परराष्ट्र नीति र समाजवादसम्बन्धी अर्थ व्यवस्थालाई कसरी  हेर्नुभएको छ ? अघिल्लो प्रश्नकै निरन्तरता भित्र यसलाई हेर्न सकिन्छ । हामीले राजनीतिक परिवर्तनलाई विचार, सङ्गठन, अभिव्यक्ति, फ्री प्रेसलाई मात्रै डेमोक्रेसीको बोर्डर फ्रेमवर्कलाई मात्र हेर्न हुँदैन थियो । सँगसँगै अब मुलुकको सामाजिक तथा आर्थिक रूपान्तरणतर्फ कता जाने भन्नेमा न्यूनतम राष्ट्रिय लक्ष्य निर्धारित हुनुपथ्र्यो, जहाँ मतभिन्नता होइन एकरूपता चाहिन्छ । मुलुकले विकासमा फड्को मार्नुपर्छ । त्यो समयको गतिलाई लिड गर्ने पनि क्षमता विकास गर्नुपर्छ । तर, मलाई लाग्दैन कि नेपालले तत्कालै विश्व समयको प्रगतिलाई लिड गर्न सक्छ १ तर हामी छुट्नु चाहिँ भएन । सँगसँगै कम्तीमा यात्रामा हुनुपर्थ्याे भन्ने हो । यसमा राजनीतिक दल चुकेका छन् । किनभने हाम्रो परराष्ट्र नीतिमा एकरूपता छैन । सरकार नै पिच्छे फरक छ । जुन कुरा अत्यन्त घातक र गलत छ । जनतामा नेपालको राजनीतिक प्रणालीले मार्गदर्शन गर्दै त्यही आधारमा चल्छ भन्ने मान्यता रहेन । हिजोजस्तै आज पनि दिल्ली, मस्को, बेइजिङ, वासिङटन र लन्डनको मानसिकता जीवित रहनाको कारण के हो रु  त्यसलाई पन्छाउन पथ्र्यो । त्यो उठ्नै नसक्ने गरी समाप्त गरिदिनुपथ्र्यो । यहाँ जे कुरा हुन्छ, नेपाली जनमत, राजनीतिक दलको स्वाभाविक अभ्यासबाट भएका हुन् भन्ने बुझाइ स्थापित हुनुपथ्र्यो । त्यो परराष्ट्र नीतिमा एकरुपता नहुनाको परिणती हो । परराष्ट्र नीतिका कुरा गर्दा खाली पञ्चशीलको एउटा फ्रेमवर्क मात्र छ । कतै न कतै भन्ने खाले कुरा अनुभूतिको माध्यम बनिराखेको छ । त्यो सत्यमा, अनुभूतिमा र आशङ्कामा कति आधारित छ रु त्यसलाई हटाउन गर्न सकेनौँ । अर्कातर्फ हामी सबैले समाजवाद भन्यौँ । तर, समाजवादको ढाँचा कस्तो हुने र केमा न्यूनतम सहमति गर्ने भन्नुको साटो सामाजिक सुरक्षामै अल्झिन्छौँ । सामान्य वृद्ध भत्ताका सन्दर्भमा समेत ६८ र ७० वर्षको उमेर हदमा अल्मलियौँ । स्वास्थ्य बिमामा फरक–फरक मान्यता छन् । शिक्षा र स्वास्थ्य राज्य र निजी क्षेत्रको दायित्व कति भनेर हेर्नपर्नेमा त्यो भएन । उद्योगमा समाजवाद अनि स्वास्थ्यमा पुँजीवाद खोजियो भने समाजवाद अपूर्ण हुन्छ । उत्पादनको क्षेत्रलाई बरु निजीतर्फ बढ्ता जोड दिनुपर्छ । केही चीजमा राज्यले समान न्याय, समान पहँुच, समान अवसर र समान भूमिका दिनुपर्ने हुन्छ । त्यहाँ समाजवाद झल्किनु पर्छ । त्यसमा राजनीतिक दलबिच मतभिन्नता छ । वर्तमान सरकार गठनको पृष्ठभूमिसँगै चर्चामा रहेको संविधान संशोधनको पाटोलाई कसरी हेर्नुभएको छ ? हामीले समावेशिता नेपालको अनिवार्य सर्त हो भनेका छौँ, तर समानुपातिक के हो ? त्यसको मोडालिटी कस्तो हुनुपर्ने राजनीतिक प्रणाली जुन अवलम्बन गरिन्छ त्यसअनुरूप पार्टीहरुको आन्तरिक राजनीतिक प्रणाली अवलम्बन गरिनु पर्दछ । त्यहाँ फरकपन देखिन्छ । निर्वाचन आयोगमा खाली वार्षिक आयव्ययको प्रतिवेदन बुझाउने वा महाधिवेशन गर्ने मात्रै कुराले गणतन्त्र बलियो हुँदैन ।  पार्टीभित्रको आन्तरिक लोकतन्त्रको असल अभ्यास हुनुपर्छ । त्यसमा चुकेका छौँ । समानुपातिक जनताले छानेको भन्दा नेतृत्वको रोजाइमा परेको, खल्तीबाट झिकिएको भने आम बुझाइ छ । आरोप होइन है ।  नयाँ परिष्कृत ढङ्गले जान नसक्दा अस्थिरता आएको पक्षलाई मनन गरिनुपर्छ । हामीले अहिले रोजेको निर्वाचन प्रणालीले कसैलाई बहुमत दिन्न । १३८ सिट नआई बहुमत हुँदैन, त्यो पुग्न कठिन छ । अर्कातर्फ दलहरुबीच सहकार्यको संस्कृति अवलम्बन गर्न नसक्नुका कारण घोषणापत्र फरक छन् । न्यूनतम साझा राज्यका मुद्दा कसैले बोकेका छैनौँ । सबैले आफ्नो सर्वोच्चताका कुरा बोकेका छाैँ । पार्टीका विचारधारा, गन्तव्य र राजनीतिक मान्यता र दार्शनिक हिसाबले हुन सक्दछ । यद्यपि, कैयौँ चीजहरू भने दर्शनभन्दा बाहिर हुन्छ । परराष्ट्र नीतिमा राजनीतिक दल विशेषकोे विचारधाराको के अर्थ हुन्छ ? त्यहाँ उदार पुँजीवाद, नव उदारवाद र वामपन्थीले भन्ने गरेको समाजवाद भिन्नता हुन्छ ? परराष्ट्र नीति एउटै हुनुपर्छ । त्यहाँ कुनै वाद र विचार भन्ने नै व्यक्त हुँदैन । त्यसमा अलि सोच्नुपर्ने हुन्छ । अर्कातर्फ हामीले संरचना धेरै बनायौँ कि भन्ने छ । एउटा समावेशी आयोग भए पुग्नेमा १२ वटा आयोग किन चाहियो । त्यसैमा ५० प्रतिशत महिलासहित सबै जाति र समुदायको प्रतिनिधित्व गराइदिए भैगयो । राज्यको स्रोत कहाँ प्रयोग गर्ने ? सङ्गठनात्मक कि उत्पादनका संरचना निर्माणमा भन्ने स्पष्ट नीति छैन । गरिबीमा लोकतन्त्र दूषित हुन्छ, त्यसैले हामीलाई समृद्धि चाहिएको छ ।  हाम्रा प्रदेशकै सङ्ख्याबारे अनेक मान्यता छन् । यसमा म अलि फरक मत राख्छु । दुई तहको सङ्घीयता भए हुन्छ कि हुँदैन ? सेवा प्रवाह दिने आँगनको र परराष्ट्रदेखि सम्पूर्ण राजनीतिक नीति निर्माण गर्नेमाथि सरकार भएपछि अरू किन चाहियो भन्ने प्रश्न पनि उठ्या छ । ती पनि जनताबाटै उठ्या प्रश्न हुन् बाहिरबाट लादिइएका होइन । पालिका सङ्ख्या र उस्तै प्रकृतिका संस्था कति राख्ने भन्नेमा स्पष्ट हुन जरुरी छ । राजनीतिक सङ्क्रमणकालीनको अवस्थामा विगतमा जनताका असीमित चाहनालाई संविधानमै समेट्ने कोसिस गर्‍यौँ । जनभावनालाई निरन्तर प्रतिनिधित्व गर्नेतर्फ सोचिएन । त्यसले पनि केही समस्या निम्त्यायो भन्ने लाग्छ । लोकतन्त्रमा निर्वाचनको विकल्प नभए पनि स्थिरताका लागि अभ्यासमा देखिएका कमजोरी सच्याउन निर्वाचन प्रणालीमा सुधारको खाँचो छ । समानुपातिकको ठाउँमा ३३ प्रतिशत महिलालाई प्रत्यक्षमै स्थान सुरक्षित गर्दै केही जातीय समुदायको प्रतिनिधित्व राष्ट्रियसभामा गराउन सकिन्छ । प्रतिनिधित्व हुन नसक्ने समुदायको आवश्यकता र चाहनाको आवाजलाई राष्ट्रिय मत बनाएर बुलन्द गर्न सकिन्छ । सङ्घीयताको सौन्दर्य भनेको प्रदेश हो, प्रदेश हटाएर कसरी त्यो अभ्यास गर्न सकिएला र ? हामीलाई आफूले बोकेको भारीले आफैँलाई नथिचोस् । थेग्न पनि सक्नुपर्यो नि त ! म सङ्घीयताको विरोधी हैन । गणतन्त्र सर्वेसर्वा हो । सङ्घीयता त प्रणालीभित्रकोे एउटा विषय हो । गणतन्त्र उद्देश्य र गन्तव्य हो । उदाहरणका लागि मानिसको मुख्य सपना घर बनाउनेछ । घरमा कोठा, झ्याल र भर्‍याङ जता फर्काए नि हुन्छ । त्यसैगरी, गणतन्त्र चाहिँ राज्यकै गन्तव्य हो । बाँकी  कोठामा के गर्ने, कुन रङ्ग लगाउने, कस्तो सजावट गर्ने भन्ने विषय आर्थिक क्षमतामा भर पर्छ । यो पनि त्यस्तै विषय हो । हामीले सोच्नुपर्ने सुशासन हो । भोट त  जसले बढी ल्याउँछ उसैले जित्छ नि । पढेकै मानिस विद्वान हुनुपर्छ भन्ने छैन । प्रदेशले बनाएका शैक्षिक कानुन कता छन् ? प्रदेश नै पिच्छे फरक कानुन बनाइएको छ, यो के गर्‍या ।  नियन्त्रण र सन्तुलनमा विवेक देखिन्न । यसबाट अराजकता हुन्छ । ‘मोनिटरिङ सिस्टम’ सहितको चुस्त दुरुस्त  हुनुपर्छ । सङ्घीताको दुईटा मान्यता छन् । एउटा जन्मजात  मिलेका र बाहिरबाट पछि आएर मिलेका राज्य, अर्को भनेको ठुला देश जहाँ विशाल भूगोल र जनसङ्ख्या छ । हाम्रो जस्तो सानो देशमा तहगत संरचना धेरै नभए पनि हुन्छ । के फरक छ पहिलाका पाँच विकास क्षेत्र र अहिलेका सात प्रदेशमा ? अहिलेसम्म कानुन बन्न नसक्नुमा केही जटिलता छ ।  छलफलको पोको निस्केपछि यसबारे थप धारणा राख्छु । नेपाल कम्युनिष्ट पार्टी (एमाले), नेपाली कांग्रेस र माओवादी परिवर्तनका संवाहक हुन्, तीन दल नमिलेसम्म देशले समृद्धिको गति लिन सक्दैन, उनीहरूका बिचमा किन हार्दिकता हुन सकेन भन्ने लाग्छ ? केही विषय पार्टी र सरकारभन्दा माथि हुन्छन् । त्यसको सीमा हामीले बुझ्न सकेनौँ वा चाहेनौँ वा प्रयोगमा ल्याएनौँ । समस्या त्यही नेर छ । विद्यमान चुनाव प्रणालीबाट चुनावमा कसैको पनि बहुमत आउँदैन, तर सबैलाई सरकार चाहिएको छ । प्रत्यक्ष निर्वाचन वा समग्रमा ठुलो दलले नेतृत्व गर्छ, अरू मिसिन सक्छन् भनी संविधानमै लेख्नुपर्छ । दस र सात सिटेलाई प्रधानमन्त्री बनाएर गएपछि नीति र जनमतको सम्मान हुन नसकेको हो । सबै दल मिल्ने हो भने एउटै बनाए भैगयो नि, तर त्यहाँ फेरि अर्को अटोक्रेसीको जन्म हुन्छ । राष्ट्रिय सहमतिका आधारमा न्यूनतम साझा अवधारणा बनाएर कम्तीमा १०–२० वर्ष काम गर्ने हो भने आर्थिक र परराष्ट्र नीति स्थिर हुन्छ । राष्ट्रका साझा विषयमा न्यूनतम सहमति नहुँदा सत्तामा हुँदा राम्रो बिम्ब देख्ने, प्रतिपक्षमा गएपछि खराब देख्ने दूषित मानसिकताद्वारा राजनीतिमा विषाक्त छ, त्यो अन्त्य गर्न प्रमुख दलले सत्तामा हुँदा सेवा प्रवाह र विपक्षमा रहँदा जनताको आवाजलाई मुखरित गर्नुपर्छ । लोकतान्त्रिक संसदीय व्यवस्थाले सत्ता र प्रतिपक्ष दुवै खोज्छ र स्वीकार गर्छ । हरेक सरकार बदलिँदा भ्रष्टाचार र सुशासनका कुरा उठाउने गरिए पनि भ्रष्टाचार मौलाइरहेको छ, यस्तो किन हुन पुग्यो ? एउटा साधारण उदाहरण मेलाम्ची परियोजना किसुनजीको कल्पना हो । सबै सरकारले त्यसलाई निरन्तरता दिए । कसको पालोमा शिलान्यास, सुरुङको ब्रेक थ्रू, पानी खसाल्यो, उद्घाटन भयो भन्ने कल्चरबाट हामी बाहिरिनु पर्छ । यसमा ठूला नेतामै रुपान्तरण आवश्यकता छ । नयाँ पुस्तालाई असल पाठ सिकाएर अभ्यस्त बनाउनुपर्छ । असल संस्कार हस्तान्तरण गर्न आफैँ अनुयायी भए के हुन्छ ? कतिपय विषय प्रणालीले नै काम गर्दिएको हुन्छ । उदाहरणका लागि भूकम्पले राससको भवन भत्किएपछि जुन सरकार भए पनि बनाउने व्यवस्था गर्दथ्यो, जमिन थियो नै, संयोग म सञ्चारमन्त्री हुँदा बजेट सुनिश्चिता भयो, तर यसको सबै श्रेय मैले नै लिनुपर्छ भन्ने होइन । सुशासन व्यवहारमा प्रकट हुनुपर्छ, आरोपमा मात्रै होइन । एउटा दल र मानिस विपक्षमा हुँदा फाइल खोलाैँ भन्छ,  सत्ता पक्षमा हुदा खोल्दैन । अर्कातर्फ हाम्रो नेपाली समाजमा कसैलाई अभियोग लाग्ना साथ राक्षसजस्तो ठान्छौँ । उठेको विषयको निरुपण आउन दिनुपर्छ । बदला र प्रदूषित राजनीतिबाट मुक्त हुनुपर्छ । भएका राम्रा कामको श्रेय सबैले लिनपर्छ । अहिले भइरहेको सदनको अवरोधप्रति तपाईंको धारणा के हो ? भ्रष्टाचारको विषय उठ्नासाथ संलग्न हो कि होइन ? संलग्नता कति होला ? त्यो पहिचान हुनुपर्यो  । यस्ता चीजहरु त आइरहन्छन्, हेर्नुस् यो घटनामा आधारित भएर कति विषय आउँछन्–जान्छन् । अहिले सदन अवरुद्ध गर्नुपर्ने कारण देखिँदैन । खुद अख्तियार नियमनकारी निकायले ‘छानबिन गर्दै छु है, हात हाल्या छु’ भन्छ भने अब अभियोजन गर्ने अधिकार संस्था त्यही हो । अनुसन्धान र अभियोजन दुइटै गर्छ उसले । प्रतिवेदन आउन्जेल त पर्खिदिनु पर्‍याे नि होइन र ? यहाँ हामीलाई धैर्यताको अभाव छ । बुझेको विषयलाई बुझ पचाएर प्रस्तुत हुनु हुँदैन । राजीनामा दिने नदिने स्वयं व्यक्तिमा भर पर्ने विषय हो । मेरो बारेमा मुद्दा उठ्दा मैले राजीनामा दिए ।  कसैलाई छोड्न मन लाग्दैन भने छोड्दैन नि त । आ–आफ्नो कुरा हुन्छ । तर उसले उन्मुक्ति पाउँछ कि पाउँदैन भन्ने विषय अख्तियारले हेरेपछि विश्वास गर्नुपर्छ । कानुनले कसैलाई पनि उन्मुक्ति दिँदैन । त्यही कारणले लोकतान्त्रिक गणतन्त्र छ । पञ्चायत, राजतन्त्र र हुकुमतन्त्र हैन नि ।  कानुनले जे भन्छ त्यही हुन्छ । अनुसन्धानको प्रक्रियाले जे निष्कर्ष आउँछ, त्यही हुन्छ । आरोप लागेलाई दया र मायाले बचाइदिने होइन । बजेट रोक्नु भनेको जनतालाई रोक्नु हो । यो फेल हुन्न । नेकपा (एमाले) र कांग्रेसमध्ये एउटा फ्याक्टरल हुन्न भने पो रोकिन्छ अन्यथा अघि बढ्छ । पास हुन्छ । आर्थिक मूल नीति र बजेट अब के परिवर्तन हुन्छ त ? युवा विदेश पलायन हुने क्रम बढिरहेकै देखिन्छ । देशभित्र पनि सरकारी निकाय र संयन्त्रप्रति आमनागरिकको विश्वास कमजोर बन्दै देखिन्छ, किन यस्तो भयो भन्ने लाग्छ ? हो, राज्यले नागरिकलाई अवसर छ भन्ने वातावरण दिनुपर्छ । राज्यका पनि कमजोरी छन् । तर, राज्य मात्र जिम्मेवार छ भन्न मिलेन । १२ कक्षा उत्तीर्ण हुने बित्तिकै विदेश पठाउने त अभिभावकहरू नै हुन् नि । यो व्यक्तिको स्वतन्त्रताको अधिकार हो । अध्ययन गर्न, घुम्न र रोजगारीका लागि अन्य देश जानु उसकोे अधिकार हो भने राज्यले उसलाई कसरी रोक्नु त ? पकै पनि प्रणालीमा पारदर्शिता चाहिन्छ । हाम्रो शिक्षाले रोजगारी सृजना गर्न सक्नुपर्यो । शिक्षाले गुणस्तरमा वृद्धि र मानसिकतामा सकारात्मक परिवर्तन ल्याउनुपर्छ ।  कुनै पनि देश आफ्नै जनताले बनाउने हो । अर्काले दिने त सहयोग हो । काँध त आफैँले थाप्ने हो । त्यसैले यसमा धेरै चिन्ता लिनु हुँदैन ।  परम्परागत उत्पादन प्रणाली र सम्बन्धहरूसँग रमाइरहेका बेला  राज्यले अनिवार्य दिनुपर्ने न्यूनतम विकासका पूर्वाधार सेवा उपलब्ध गराउन सकेन । शिक्षा, स्वास्थ्य, यातायात, खानेपानीलगायत अत्यावश्यक सेवाको अभावमा सुविधा खोज्दै सङ्घर्ष गर्नकै लागि पनि बसाइसराइ गर्न थालियो । गाउँबाट सदरमुकाम, सदरमुकामबाट काठमाडौँसम्म अवसरको खोजीमा सर्न थालियो । काठमाडौँबाट विकासको प्रक्रियाले अर्को सपना जाग्यो भने ऊ जान्छ नि त । यो निरन्तर चल्ने प्रक्रिया हो ।  मान्छे सन्तुष्ट हुने जात पनि होइन । त्यहाँ राज्य दोषी छैन । तर, कमजोरी पक्कै छन् । अहिले जागिर पाइएन भनेको सुन्छौँ तर, प्लम्बिङमा हाम्रो पैसा बाहिर गइरहेको छ ? त्यही काम अन्य देशबाट आएका कामदारले गरिरहेका छन् । आफ्नो घरको भर्‍याङ नपुछ्ने अर्काको शौचालय सफा गर्ने प्रवृत्ति छ । हामीले जस्तोसुकै श्रमलाई पनि सम्मान गर्ने संस्कृति विकास गर्नुपर्छ । विधायिकाको मुख्य जिम्मेवारी कानुन निर्माण हो, तर सदनमा उपस्थिति सङ्ख्या (कोरम) पुग्दैन, उत्ता  बजेटका लागि मन्त्रालयको कोठा भेटिनुहुन्छ, किन ? यो  व्यावहारिक जीवनको कुरा हो । निर्वाचनमा जनतासँग सडक, पुल, स्वास्थ्य संस्था र विद्यालय निर्माण गर्छु भनेर भोट प्राप्त गरेको छु । मलाई कानुन बनाउँछु भनेर मात्र भोट प्राप्त हुँदैन । सार्वजनिक सेवाका सम्पूर्ण क्षेत्रमा नेतृत्वकारी भूमिका खेल्छु भनेर भोट मागिन्छ । ठुलो कमजोरी हो । कोही पनि सांसदले कानुन राम्रो बनाउँछु भनेर त चुनाव जितेकै छैन । जनता झुक्याउने कुरा गरेर हुँदैन । प्रधानमन्त्री छान्ने, बजेट पास र फेल गर्नेमा दलीय ह्विप ठीक होला । कानुन बनाउने कुरामा ह्विप लगाउनु हुँदैन । ‘पोलिसी मेकिङ’मा पनि ह्विप लगाइदिएपछि सांसदको भूमिका के बाँकी ! अर्कोतर्फ सांसदसँग धेरै अपेक्षा गरेपछि लगानी पनि सोहीअनुसार हुनुपर्छ । हो, जनता पनि कानुन निर्माण र सुशासन दिइन्छभन्दा मत हाल्छन् त रु निर्वाचनको समयमा रेष्टुरेन्टबाट फोन गरेर सोध्छन के गर्नु हुन्छ भनेर तर, म त्यस्तालाई भोट हाल्नुहुन्छ भने धन्यवाद दिन्छु । हाल्न हुुन्न भने उहाँको अधिकार हो ।  सुविधाका कुरा गर्दा सांसद १० मिनेट बसेर सोच्नका लागि एउटा छुट्टै टेबल र कोठा छैन । स्वकीय सचिव कहाँ बस्ने, चौरमा गएर सुत्ने कि घाम तापेर बस्ने रु आगामी दिनमा यसको व्यवस्थापन गर्दै जानुपर्छ । सांसद सङ्ख्या कम होस् तर जवाफदेही बनाइनुपर्छ । जुम्ला, हुम्ला कालीकोट, डोल्पा, ताप्लेजुङ जस्ता विभिन्न ठाउँबाट आएका सांसदलाई आवासको व्यवस्था छैन, त्यो अव्यावहारिक पनि छ । बजेट आइसक्यो अझै योजना पर्या छैन भन्छन् । संसद्मा बजेटका विषयमा अब हुने छलफल दन्त बजान मात्रै हो भन्ने बुझ्दैनन् । पाना पल्टाएर योजना खोज्छ, हाल्या योजना  कार्यान्वयनमा लैजानलाई मङ्सिर पुस लाग्छ । यस प्रणालीमा पनि सुधार हुनुपर्छ । राज्य जिम्मेवार भएन, आफ्ना दुःख–कष्ट कसलाई सुनाऔँ भनी बसेका जनतालाई आशा प्रदान गर्ने तपाईंको सन्देश केही छ ? म हिरोइजमको खोजी गर्दिनँ । लास्टमा हिरो आउँछ भन्ने विश्वास पनि गर्दिनँ । समाज नै हिरो हो । सार्वजनिक सेवा प्रवाहमा नागरिकले भोग्दै आएका समस्या चिन्ताजनक छ । उदाहरणका लागि मालपोत र राष्ट्रिय परिचयपत्र डिजिटल हुन्छ भनिन्छ । तर त्यहाँ नागरिक लामो लाइन बस्न बाध्य छन् । ती कार्यालयमा सर्भर बिग्रियो भनेर सेवा दिन ढिलाइ भइरहेको हुन्छ ।  त्यहाँ ठेक्कामा काम हुन्छ । मेरै जिल्लामा पनि  सर्भर बिग्रिएको भन्छन्, अनि सेटिङमा काम हुन्छ । लौरो लिएर धर्ना कस्न मिलेन । फर्म भरेको तीन दिनभित्र उसको काम सम्पन्न हुनुपर्ने कानुन ल्याउनुपर्छ । सेवा उपलब्ध गराउने जिम्मेवारीमा रहेका अधिकारीहरूलाई बाध्यकारी व्यवस्था नगरेसम्म, यो सुधार हुनेवाला छैन । कामचोर प्रवृत्ति छ । यसबाट निमुखा मर्ने हो । बाघलाई कसैले बलि दिएको आजसम्म थाहा पाएको छैन । त्यो एउटा सामान्ती चेतबाट हामी अलग हुनु प¥यो । नागरिकलाई नागरिकका रूपमा हेर्नु पर्‍यो । उनीहरूले तिरेको करबाट कर्मचारी र नेताहरूले तलब बुझ्छन् । राज्यबाट नागरिकलाई उपलब्ध गराइने सेवासुविधालाई सर्वसुलभ र सहज तुल्याउन आवश्यक छ । जिब्रो चपाएर र मौका परस्त कुरा गर्ने खराब बानी सबैले त्याग्नुपर्छ । रासस """
सवारी दुर्घटनामा एक जनाको मृत्यु,"""विष्णुप्रसाद पोखरेलदमक, असार ७ गते । झापाको कमल गाँउपालिकामा शुक्रबार राति भएको सवारी दुर्घटनामा एक जनाको ज्यान गएको छ । पूर्वपश्चिम राजमार्गमा पर्ने रतुवा खोलाको पुलमा ट्रकसँग ठोक्किँदा भएको दुर्घटनामा परेर कमल गाउँपालिका–५ का ३० वर्षीय शुशिल राईको ज्यान गएको हो । मे. १ ख. ३३१८ नम्बरको ट्रक स्टार्ट बन्द भई बिग्रिएर बसेको अवस्थामा दमकबाट पूर्व आउँदै गरेको मे. ९ प. ८९०४ नम्बरको मोटरसाइकल उक्त ट्रकमा ठक्कर खाई दुर्घटना भएको इलाका प्रहरी कार्यालय दमकले जनाएको छ । सो दुर्घटनामा मोटरसाइकल चालक राई गम्भीर घाइते बन्नु भएको र उपचारको क्रममा मृत्यु भएको प्रहरीको भनाइ छ । स्थानीय निम्स अस्पतालमा उद्धार गरी उपचारका लागि पुर्‍याइएको थियो । प्रहरीले ट्रक चालकसहित ट्रक नियण्त्रणमा लिएर अनुसन्धानका लागि इलाका प्रहरी कार्यालय दमकमा राखेको बताइएको छ । """
