शीर्षक,विवरण
विकल्पमा सामुदायिक विद्यालय,"""माध्यमिक शिक्षा परीक्षा (एसइई) को नतिजा सार्वजनिक भएसँगै धेरै विद्यार्थी कक्षा ११ मा कुन विद्यालय अध्ययन गर्ने भन्ने खोजीमा लागिसकेका छन् । यस्ता विद्यार्थीका लागि उपत्यकामा रहेका सामुदायिक विद्यालय पनि गतिलो विकल्प बनिरहेका छन् । सस्तो शुल्कमा गुणस्तरीय शिक्षा पाइने हुनाले केही सामुदायिक विद्यालयमा त कक्षा ११ मा भर्ना हुनका लागि धान्नै नसक्ने गरी विद्यार्थीको भिड लाग्ने गरेको छ । मुलुकभर २७ हजारभन्दा बढी सामुुदायिक विद्यालय सञ्चालनमा छन् । केही विद्यालय भने निजीस्तरबाट सञ्चालित सरह रहेका छन् । कतिपय सामुदायिक विद्यालयमा निजीभन्दा पनि उच्च गुणस्तरको अध्यापन हुने गरेको त्यहाँको नतिजाले स्पष्ट देखाएको छ । यसैमध्येको एक हो, त्रिपुरेश्वरमा रहेको विश्व निकेतन माध्यमिक विद्यालय । यस स्कुलमा कक्षा ११ मा विज्ञान, व्यवस्थापन, कानुन मानविकी र शिक्षा विषय अध्यापन हुने गरेको छ । बालविकासदेखि कक्षा १२ सम्म अध्ययन गराइने यस विद्यालयमा चालु आर्थिक वर्षमा चार हजार तीन सय विद्यार्थी भर्ना भएका थिए । गत वर्ष ११ कक्षा अध्ययन गर्नका लागि एक हजार तीन सयले प्रवेश परीक्षा दिएकोमा छ सय जना उत्तीर्ण भई अध्ययन गरिरहेका छन् । यो वर्ष पनि ११ कक्षा अध्ययन गर्ने विद्यार्थीको सङ्ख्या थप बढ्ने विद्यालयले अनुमान गरेको छ । यस वर्षको एसइईमा शतप्रतिशत नतिजा हासिल गर्न सफल यस विद्यालय उच्च गुणस्तरको अध्ययन गराउने सामुदायिक विद्यालयमध्ये पर्ने गरेको छ । विद्यालयको कक्षा ११ मा विषय अनुसार फरक फरक शुल्क रहेको छ । यहाँ गुणस्तरीय शिक्षाका लागि अत्याधुनिक प्रयोगशाला, पुस्तकालय, प्रविधिमैत्री र बालमैत्री ढङ्गले अध्यापन गराइन्छ । विद्यालयका प्रधानाध्यापक हेरम्बराज कँडेलका अनुसार सुलभ मूल्यमा गुणस्तरीय शिक्षामा जोड दिइएको छ । जेहेनदार विद्यार्थीका लागि छात्रवृत्तिको समेत व्यवस्था गरिएको छ । यहाँ अध्यापन गराउने ९० प्रतिशत शिक्षकले आफ्ना छोराछोरीसमेत यही स्कुलमा अध्यापन गराउने गरेको विद्यालयका प्रधानाध्यापक हेरम्बराज कँडेल बताउनुहुन्छ । यस विद्यालयमा विज्ञान विषयमा अध्ययन गर्ने विद्यार्थीका लागि ११ कक्षाको ३५ हजार र १२ कक्षाको ३० हजार रुपियाँ वार्षिक शुल्क रहेको छ । यस्तै मानविकी विषयमा अध्ययन गर्ने विद्यार्थीका लागि ११ कक्षामा १२ हजार र १२ कक्षामा १० हजार रुपियाँ वार्षिक शुल्क रहेको छ । कानुन विषयमा अध्ययन गर्ने विद्यार्थीका लागि ११ कक्षामा १८ हजार र १२ कक्षाका लागि १५ हजार रुपियाँ वार्षिक शुल्क रहेको छ । यस वर्ष स्कुलबाट अध्ययन गरेर गएका १५ जना विद्यार्थीले एमबिबिएस अध्ययनका लागि पूर्ण छात्रवृत्तिमा नाम निकाल्न सफल भएका छन् । तालिमप्राप्त योग्य शिक्षकबाट अध्यापन गराइने भएकाले पनि निजी विद्यालयभन्दा पनि उत्कृष्ट रहेको प्रअ कँडेलको भनाइ छ । विज्ञान अध्ययन गर्ने विद्यार्थीका लागि आवश्यक पर्ने अत्याधुनिक प्रयोगशाला, कम्प्युटरको व्यवस्था छ । कमजोर विद्यार्थीलाई विशेष प्राथमिकता दिएर अध्यापन गराइन्छ । साथै आर्थिक अवस्था कमजोर भएका विद्यार्थीलाई छात्रवृत्ति दिइन्छ । यस विद्यालयमा मुलुकभरबाट आएका विद्यार्थीले अध्ययन गर्दै आएका छन् । डिल्लीबजारमा रहेको पद्मकन्या माध्यमिक विद्यालयमा पनि उच्च गुणस्तरको अध्यापन गराइन्छ । छात्राले मात्र अध्ययन गर्ने यस स्कुलमा विद्यार्थीको आकर्षण बढ्दो अवस्थामा रहेको छ । व्यवस्थापन, मानविकीका साथै सिभिल इन्जिनियर विषयको समेत अध्ययन गराइन्छ । यस स्कुलमा सौन्दर्य शिक्षा (ब्युटिसियन) समेत अध्यापन गराइन्छ । नेपालमै पहिलो पटक पाठ्यक्रममा राखेर विगत तीन वर्षदेखि विद्यालयमा सौन्दर्य शिक्षा अध्यापन गराइँदै आएको छ । स्कुलकी प्रधानाध्यापक रिता तिवारीका अनुसार सौन्दर्य शिक्षाको सैद्धान्तिकभन्दा पनि प्रयोगात्मक कक्षालाई बढी जोड दिइन्छ । सौन्दर्य शिक्षा अध्ययनरत विद्यार्थीलाई इन्टर्न गर्नका लागि ब्युटीपार्लरमा पठाउने गरिन्छ । अन्य शिक्षा अध्ययन गरेर तत्काल जागिर नपाउने अवस्था रहेकोमा सौन्दर्य शिक्षा अध्ययन गर्नेले १२ कक्षा पास गरेर सहजै काम पाउने गरेका छन् । यस्तै तारकेश्वर नगरपालिका लोलाङमा रहेको पृथ्वीनारायण माध्यमिक विद्यालयले यस वर्षको एसइईमा शतप्रतिशत नतिजा हासिल गर्न सफल भएको छ । न्यून शुल्कमा अध्यापन गर्दै आएको यस विद्यालयमा विद्यार्थीलाई अतिरिक्त क्रियाकलापमा समेत जोड दिइने गरेको छ । आर्थिक अवस्था कमजोर रहेका विद्यार्थीका लागि छात्रवृत्तिको सुविधा उपलब्ध गराइँदै आएको छ । विद्यालयका प्रधानाध्यापक नारायण शर्माका अनुसार यहाँबाट अध्ययन गरेर गएका विद्यार्थी सरकारी सेवामा उच्च तहको सचिव स्तरसम्म कार्यरत छन् । केही विद्यार्थीले भने एमबिबिएसमा पूर्ण छात्रवृत्तिमा नाम निकाल्न सफल भएको शर्माले जानकारी दिनुभयो । सैद्धान्तिकसँगै प्रयोगात्मक शिक्षालाई जोड दिइएको यस विद्यालयले कमजोर विद्यार्थीलाई अतिरिक्त कक्षा सञ्चालन गरी अध्यापन गराउने गरेको छ । भक्तपुरको भक्तपुर दरबार स्क्वायरस्थित त्रिपद्म माध्यमिक विद्यालय जिल्लाकै उत्कृष्ट विद्यालयमा रूपमा चिनिएको छ । हालै सम्पन्न भएको एसइईमा शतप्रतिशत नतिजा हासिल गर्न सफल यसमा विज्ञान, व्यवस्थापन, मानविकी विषय अध्यापन गराइन्छ । व्यवस्थापन समूह अन्तर्गत होटेल म्यानेजमेन्ट र कम्प्युटर साइन्स अध्ययन गर्ने विद्यार्थीको सङ्ख्या धेरै छ । २०७० सालदेखि यस विद्यालयमा कक्षा ९ देखि नै प्राविधिक विषय अन्तर्गत सिभिल इन्जिनियर अध्ययन गराइँदै आएको छ । स्कुलका प्रधानाध्यापक राम हाडा विद्यार्थीलाई प्रयोगात्मकसँगै सिर्जनशील बनाउन समूहमा प्रोजेक्ट वर्क गरेर अध्यापन गराइने गरेको जानकारी दिनुभयो । सुलभ मूल्यमा उच्च गुणस्तरको शिक्षा प्रदान गर्दै आएको यो विद्यालय शैक्षिक गुणस्तर परीक्षण केन्द्रबाट उत्कृष्टमा छनोट भइसकेको छ । यसमा अध्ययनरत विद्यार्थीलाई नगरपालिकाबाट छात्रवृत्ति उपलब्ध गराइनुका साथै विद्यार्थीलाई सैद्धान्तिक ज्ञानसँगै समय समयमा अतिरिक्त क्रियाकलाप सञ्चालन गरिँदै आएको छ । यस्तै भक्तपुरको गाम्चा दधिकोटस्थित अरनिको माध्यमिक विद्यालय पनि उत्कृष्ट विद्यालयका रूपमा चिनिन्छ । व्यवस्थापन र मानविकी विषय रहेको यस विद्यालयमा पत्रकारिता, कम्प्युटर साइन्स र होटेल म्यानेजमेन्ट अध्यापन गराइन्छ । यस विद्यालयबाट यो वर्षको एसइईमा १९ जना विद्यार्थी ‘ए प्लस’ ल्याउन सफल भएका छन् । गत वर्षदेखि होटेल म्यानेजमेन्ट अध्यापन गराउँदै आएको यस विद्यालयले विद्यार्थीलाई हप्तामा एक पटक अनिवार्य रूपमा तालिमसँगै विभिन्न होटेलमा भिजिट गराउने गरेको छ । ११ र १२ कक्षामा पाँच सय जना विद्यार्थी अध्ययन गरिरहेका छन् । ११ कक्षा पढ्ने विद्यार्थीका लागि मासिक सात सय शुल्क र भर्ना शुल्क १५ हजार रुपियाँ रहेको छ । स्कुलका प्रधानाध्यापक महेन्द्रकुमार श्रेष्ठले छात्रवृत्ति कोष बनाएर जेहेनदार १७ विद्यार्थीलाई वार्षिक पाँच हजारका दरले छात्रवृत्ति उपलब्ध गराउँदै आएको जानकारी दिनुभयो । शिक्षकलाई पनि बेला बेला आवश्यक पर्ने तालिम दिइँदै आएको छ । यहाँ माध्यमिक शिक्षा अध्ययन गर्न रामेछाप, दोलखा, सिन्धुपाल्चोक, काभ्रे, सिन्धुपाल्चोकलगायतका विद्यार्थी आउने गरेका छन् । निजी स्कुल सरह उच्च गुणस्तरको शिक्षा प्रदान गरिरहेको यसले विद्यार्थीलाई प्रयोगात्मकसँगै अतिरिक्त क्रियाकलापमा पनि जोड दिँदै आएको छ । आगामी दिनमा अध्यापनको गुणस्तर थप सुधार गरी विद्यार्थी सङ्ख्या बढाउँदै जाने स्कुलको योजना रहेको छ । त्यस्तै बाफलस्थित ज्ञानोदय माध्यमिक विद्यालय, चन्द्रागिरी नगरपालिका–१३ मा रहेको कङ्कालिनी माध्यमिक विद्यालय, थानकोटस्थित मङ्गलोदय माध्यमिक विद्यालय, पुतलीसडकस्थित पद्मोदय माध्यमिक विद्यालय, बालुवाटारस्थित शिवपुरी माध्यमिक विद्यालय, बानेश्वरस्थित रत्नराज्य माध्यमिक विद्यालय पनि विद्यार्थीको रोजाइमा रहेका सामुदायिक विद्यालय हुन् । """
विधि र विचारको खोजी,"""विधिको सर्वोच्चता लोकतन्त्रको एउटा महìवपूर्ण विशेषता हो । लोकतन्त्रको यो विशेषताले नागरिकका बिचमा समान धारणा राख्ने राज्य प्रणालीको अपेक्षा गरिरहेको हुन्छ । विधि बनाएर सभ्य समाज निर्माणको चाहना पनि बोकिरहेको हुन्छ । नागरिक बराबरी छन् र उनीहरूको बस्ती (समाज) सभ्य, भद्र र थितिसहित क्रियाशील हुन्छ भन्ने विधिको शासनको अन्तर्य हो । समाजको अगुवाइ गर्ने नेताहरू हुन्छन्, त्यहाँ राज्यका संरचना पनि हुन्छन् । ती संरचना सञ्चालनका लागि अधिकारी तोकिएका पनि हुन्छन् । उनीहरू पनि विधिको परिधिभित्र रहेर क्रियाशील हुने हो र त्यो क्रियाशीलताको लाभ नागरिकसम्म पुर्‍याउने हो । यही नै लोकतन्त्र सञ्चालनको कुशल विधि हो । यहाँनेर अझ ख्याल गर्ने कुरा के हो भने समाजमा जस्तोसुकै नेता वा राज्य संरचनाको तल्लो एकाइको जिम्मेवारी प्राप्तकर्ता उपस्थित वा क्रियाशील हुँदा पनि उसलाई निश्चित विधिले बाँधेको हुनु पर्छ, ताकि उसले मनमौजी गर्न नपाओस् । दायित्व तथा जिम्मेवारी बोकेकाहरूलाई उनीहरूको लक्ष्यतर्फ प्रेरित गर्ने काम विधिले नै गर्छ । अहिले विधि पछ्याउनेभन्दा पनि शक्तिको प्रदर्शन गर्ने प्रवृत्ति हाबी हुँदै गएको छ । यो लोकतान्त्रिक पद्धति विपरीतको विषय हो । व्यक्तिमा निहित शक्तिले हानि गर्छ भनेरै तानाशाही व्यवस्थाको विकल्पमा विधिको सर्वोच्चताका आधारमा राज्य व्यवस्था सञ्चालन हुनु पर्छ भन्ने मान्यताको खोजीका क्रममा लोकतान्त्रिक पद्धतिको प्रादुर्भाव भएको हो । यो पद्धतिका पनि चुनौती छन् नै । ती चुनौतीबाट जोगाएर व्यवस्थाको लाभ नागरिकसमक्ष पु¥याउने कुशलता नेतृत्वमा हुनु पर्छ । अरस्तुले राजनीतिशास्त्रलाई कला र विज्ञानको संयोजन भनेका छन् । कुनै पनि विषयको अध्ययन, विश्लेषण अनि निष्कर्ष निकाल्दै त्यसका आधारमा कुशलतापूर्वक शासन चलाउन सिकाउने शास्त्रलाई उनले राजनीतिशास्त्र भनेका हुन् । लोकतन्त्रले पनि राजनीतिशास्त्रबाट यही प्रेरणा लिँदै आफूलाई जीवन्त बनाउने आकाङ्क्षा राखेको हुन्छ र प्रयत्न गर्न खोज्छ । यो अध्ययनबिना लहडमा र निजी स्वार्थमा हिँड्ने अनि आफूलाई लोकतन्त्रवादी भन्ने नैतिक धरातल कसैसँग पनि हुँदैन । हाम्रो लोकतन्त्र अहिले यस्तै नैतिक धरातल गुमाउँदै गएको नेतृत्वबाट सञ्चालित हुँदै त छैन ? यतातर्फ पनि हामीले विवेचना गर्दै आफ्नो ठाउँबाट भूमिका खेल्न जरुरी छ । लोकतान्त्रिक शासन प्रणालीका सन्दर्भमा त्यति सकारात्मक नरहेका दार्शनिक प्लेटोले आफ्नो मान्यतालाई व्याख्या गर्दै भनेका छन्, ‘लोकतन्त्र भिडको शासन हो, जहाँ लोकप्रियता र भावुक भाषणमार्फत सत्ता लिइन्छ तर दीर्घकालीन सोच वा न्याय हुँदैन ।’ उनी भन्छन्, “लोकतन्त्रले दिने अत्यधिक स्वतन्त्रताको दुरुपयोग हुन्छ र तानाशाहको जन्म हुन्छ ।” आजको अवस्था प्लेटोको विश्लेषण सही साबित त हुँदै गएको छैन ? विधिको शासनमा समस्या र नेतृत्वमा कुशलता अभाव भयो भने अरस्तुले भने जस्तो अवस्था निम्तने हो । राजनीतिक सिद्धान्त, दलहरूको प्रतिबद्धता, संविधान सबैबाट विमुख हुँदै शासन अर्कै बाटोतर्फ मोडिनुको मुख्य कारण पनि त्यही हुन्छ । एउटा नेतृत्व वा अधिकारीसँग विधिका आधारमा चल्ने दृढ सङ्कल्प हुन जरुरी हुन्छ । अरस्तुले भने झैँ “ज्ञान, न्याय र तर्कका आधारमा शासन सञ्चालन भयो भने मात्र त्यो पद्धति श्रेष्ठ हुन्छ ।” लोकतन्त्रले यस्तै पद्धतिका आधारमा शासन सञ्चालन होस् भन्ने चाहना राख्छ । महात्मा गान्धीले प्लेटोले लोकतन्त्रलाई भिडको शासन भने पनि त्यसलाई अस्वीकार गदै भनेका छन्, “लोकतन्त्र केवल सङ्ख्या होइन, यो त नैतिकता, सत्य र अहिंसामा आधारित हुनु पर्छ ।” लोकतन्त्रले योगदान खोज्छ । नेतृत्वमा सेवा, त्याग, आत्मबलिदान, नैतिकता, आत्मानुशासन जस्ता गुणको अभावमा लोकतन्त्रलाई योगदान दिन सकिँदैन । यी सबै विषयभन्दा माथि आफूमा निहित स्वार्थ बसिदियो भने त्यो नेतृत्वले यो पद्धतिलाई सही गन्तव्यमा पु¥याउन सक्दैन । लोकतन्त्रमा हरेक नागरिकलाई योगदान पुर्‍याउने अवसर हुन्छ । आफ्नो वरिपरि असल नेतृत्व जन्मने वातावरण बनाएर पनि लोकतन्त्रलाई योगदान दिन सकिन्छ । चुनावमा उठ्ने र मत हाल्ने अधिकार त छँदै छ । चुनावी प्रक्रियाले मात्र लोकतन्त्र जीवन्त हुँदैन, त्यो प्राविधिक लोकतन्त्र हुन्छ । बिपी कोइरालाले लोकतन्त्रलाई केवल शासन प्रणाली मात्र ठानेनन्, लोकतन्त्रलाई ‘व्यक्तिको स्वतन्त्रता, समानता, मानव गरिमाको रक्षा गर्ने मूल्य र सभ्य जीवनशैलीका रूपमा’ हेर्थे । उनी कानुनी शासनको सम्मानमा जोड दिन्छन् र लोकतन्त्र चलाउन सुदृढ संस्था, स्वतन्त्र न्यायपालिका, निष्पक्ष निर्वाचन आयोग आदि आवश्यक हुने तर्क गर्छन् । यति भयो भने मात्र लोकतन्त्र जीवन्त र नागरिकलाई लाभ दिन सक्ने ढङ्गले उपस्थित हुन्छ । संस्थाहरू (कार्यपालिका, व्यवस्थापिका, न्यायपालिका, संवैधानिक आयोगहरू, न्याय तथा सेवा प्रदायक अन्य सबै), कमजोर बनाइएका छन् । अमुक व्यक्ति, शासक र स्वार्थ समूहको प्रभावमा ती संरचना परिरहेको गुनासो गर्ने ठाउँ पटकपटक देखिएका छन् । अशिष्ट आलोचना र प्रतिशोध साध्ने चरित्र हाबी हुँदै गएको छ । ‘पख्लास !’ को भावना सबैमा देखिन्छ । मौका कुरेर बसेको जमात राजनीतिमा हाबी हुँदै छ । विधिसँगको लगाव र त्यसप्रतिको सम्मान भाव स्खलित हुँदै गएको छ । यो अवस्थाले नयाँ पुस्तामा नैराश्यता बढ्दै गएको छ । सकारात्मक विषयतर्फ बहस गर्नुलाई अपराधी वा यथास्थितिवादी करार गरिन्छ । नकारात्मकता नै ठुलो शक्ति र क्षमताका रूपमा स्थापित हुँदै गएको छ । यसले समाजलाई कृतज्ञ बनाउँदै त छैन ? सबैलाई सिध्याउने ध्येय बोक्ने र त्यस अनुसारको कर्म गर्ने नै नेता कहलिन थालेको छ । यो पृष्ठभूमिमा सक्रिय राजनीतिमा नरहेको क्षेत्रबाट समेत लोकतन्त्रका लागि योगदान आवश्यक छ । युवा वर्ग लोकतान्त्रिक मान्यतामा प्रस्ट भएर प्रविधिको उपयोग गर्दै लोकतान्त्रिक चरित्रको प्रवर्धनमा योगदान दिन सक्ने हुनु पर्छ । त्यसका लागि दैनिक राजनीतिक घटनापरिघटनामा संलग्न भइहाल्न पनि पर्दैन । लोकप्रिय र भावुक भाषणले सत्तामा पुगे पनि त्यो टिकाउ हुन सक्दैन । छिमेकी भारतमा अरबिन्द केजरीवालको अवस्था पनि हाम्रा लागि सिकाइको विषय हुन सक्छ । नयाँ पुस्ता प्रविधिमा निपुण बन्दै छ । प्रविधिको प्रयोगबाट बुझ्न, सिक्न सहज हुने मात्र होइन, यो बानी नै परिसकेको छ । युवा पुस्ता प्रविधिप्रति जुन ढङ्गले समर्पित हुँदै गराइरहेको छ, त्यसको उच्चतम सदुपयोग गर्दै लोकतान्त्रिक मान्यतामा आफू पनि सचेत बन्दै समाजलाई पनि सशक्त बनाउनु पर्छ । लोकतन्त्रका मान्यता आत्मसात् गर्दै आलोचना, बहस र मूल्याङ्कन गर्न सक्ने नयाँ पुस्ताले मात्र लोकतन्त्रलाई जोगाउन सक्छ । प्लेटोले आशङ्का गरे झैँ तानाशाह जन्मनबाट रोक्न सक्छ । लोकतन्त्रलाई योगदान पुर्‍याउन सक्ने अर्को क्षेत्र भनेको मिडिया हो । लोकतन्त्रले अपेक्षा गरे जस्तो गुण भएको नेता जन्माउनेतर्फ मिडिया गम्भीर हुन आवश्यक छ । नेता बनाइदिने र तर उसले गल्ती गर्दा आलोचना गर्न नसक्ने हो भने त्यो मिडिया लोकतन्त्रको पक्षधर मानिँदैन । त्यो त एउटा व्यक्तिको प्रचार माध्यममा सीमित भइदिन्छ । हामीले अभ्यास गर्न चाहेको लोकतन्त्रले बहुदलीय प्रणाली र विचारको विविधतालाई संरक्षण गर्नु पर्छ । लोकतन्त्रको आफ्नै संस्कृति छ । विपक्षप्रति सहिष्णुता, विचार विमर्श र आलोचनाको अधिकारलाई बिपी कोइरालाले लोकतान्त्रिक संस्कृतिका आधार भनेर व्याख्या गरेका छन् । निशेध, हिंसा, विधिभन्दा बाहिर गएर सोधिने प्रतिशोध लोकतन्त्रमा वर्जित हुनु पर्छ । उच्च नैतिक मूल्य प्रदर्शन गर्न दृढ सङ्कल्पसहितको नेतृत्वबाट मात्रै रूपान्तरण र सही गन्तव्यका लागि गतिशीलता सम्भव हुन्छ । लोकतन्त्रले अपेक्षा गर्ने व्यक्तिको मात्र होइन विचारको पनि उपस्थिति हो । सही विचार बोक्ने नेतृत्वले बलको होइन, विचारको लडाइँ लड्छ । यस्तो लडाइँ लड्ने नेतृत्वसँग नयाँ पुस्ताले उत्तेजना होइन, विचारको थप व्याख्या अपेक्षा गर्ने हो । विचारका आधारमा प्रतिस्पर्धा गर्ने राजनीति मात्र अन्य सबै विषयलाई संरक्षण र नेतृत्व गर्न सक्छ । अरस्तुले राजनीतिशास्त्रलाई यसै अर्थमा ‘मास्टर साइन्स’ भनेका छन् । व्यक्तिको भिडमा राजनीति हरायो भने तानाशाह जन्मन्छ । विचारको बलमा राजनीतिक अभ्यास भयो भने लोकतन्त्र फस्टाउँछ ।  """
सम्पत्ति शुद्धीकरण नियन्त्रण : विषयगत प्रश्नोत्तर,"""सम्पत्ति शुद्धीकरण नियन्त्रण १ सम्पत्ति शुद्धीकरण नियन्त्रण किन आवश्यक छ ? सम्पत्ति शुद्धीकरणले मुलुकको आर्थिक विकासमा पार्ने प्रभावबारे चर्चा गर्नुहोस् । सम्पत्ति शुद्धीकरण एक वित्तीय अपराध हो । यसले समाज र अर्थतन्त्रलाई गलत दिशातर्फ निर्देशित गर्छ र अन्तर्राष्ट्रिय स्तरमा मुलुकको सम्मान र मर्यादामा आँच पु¥याउँछ । देहायका आधार र कारणबाट यसको नियन्त्रण गर्नु आवश्यक देखिन्छ : – मुलुकको वित्तीय संस्था र वित्तीय प्रणालीको प्रतिको विश्वासलाई बचाई वित्तीय स्थिरता कायम राख्न, – राजस्व छली, भ्रष्टाचार, ठगी, आतङ्कवाद, तस्करी जस्ता गम्भीर अपराधलाई सहयोग गर्ने अदृश्य सञ्चालन र गतिविधिलाई नियन्त्रण गर्न, – सम्पत्ति शुद्धीकरणका कारण आतङ्कवादी क्रियाकलाप र राष्ट्रिय सुरक्षामा खतरा हुने अन्य गतिविधिलाई प्रोत्साहन पुग्ने गरी हुने वित्तीय लगानी रोक्न, – सम्पत्ति शुद्धीकरणका संलग्न व्यवसायले अवैध लाभका आधारमा सस्तो मूल्य वा बढी प्रतिफल प्रदान गरी वैध व्यवसायीसँग अस्वस्थ प्रतिस्पर्धा गर्न सक्ने हुँदा यसलाई नियन्त्रण गरी बजारमा स्वच्छ प्रतिस्पर्धा प्रवर्धन गर्न, – समाजलाई हानि पु¥याउने मानव तस्करी, लागुपदार्थ ओसारपसार, भ्रष्टाचार जस्ता आपराधिक कार्यलाई निरुत्साहित गर्नका लागि त्यस्ता आपराधिक कार्यबाट हुने आम्दानी वैध बनाउन नसकिने अवस्था सिर्जना गर्न, – अवैध धन सम्पत्तिको प्रयोगबाट लोकतन्त्र र राजनीतिलाई विकृत हुन नदिन, – मुलुकलाई अवैध धनको सुरक्षित आश्रयस्थल हुन नदिई अन्तर्राष्ट्रिय स्तरमा राष्ट्रिय सम्मान र मर्यादा बचाई राख्न, – विश्वव्यापी रूपमा शान्ति, अहिंसा र मानवीय मूल्य मान्यता प्रवर्धन गर्न ।  सम्पत्ति शुद्धीकरणले मुलुकको आर्थिक विकासमा पार्ने प्रभाव सम्पत्ति शुद्धीकरणले मुलुकको वित्तीय प्रणाली, बजार प्रतिस्पर्धा, लगानी, बाह्य सहयोग, बाह्य व्यापार, न्याय र कानुन प्रणाली, राष्ट्रिय सुरक्षालगायतका पक्षमा नकारात्मक असर पारी मुलुकको आर्थिक वृद्धि र विकास प्रव्रियालाई प्रभावित तुल्याउँछ । यी विषयलाई देहायबमोजिम उल्लेख गरिएको छ : – मुलुकभित्र रहेका बैङ्क तथा वित्तीय संस्थाप्रतिको विश्वसनीयता कमजोर भई मुलुकको समग्र वित्तीय प्रणाली नै धराशायी हुन सक्छ, – मुलुकको आर्थिक तथ्याङ्कलाई विकृत पारी गलत नीति चयन हुने जोखिम बढाउँछ, – सरकारले प्राप्त गर्ने राजस्व गुम्दै जान्छ, – सरकारले प्राप्त गर्ने वैदेशिक सहायता अवरुद्ध हुने सम्भावना रहन्छ, – वैदेशिक व्यापार प्रभावित भई मुलुकको आर्थिक वृद्धिलाई असर पु¥याउँछ, – आफ्ना नागरिकमाथि विदेशी मुलुकमा कडा निगरानी हुने तथा रेमिट्यान्स प्राप्तिमा कमी हुन सक्छ, – सम्भावित जोखिमका कारण विदेशी लगानी निरुत्साहित हुने सम्भावना रहन्छ, – आम्दानी र सम्पत्तिको असमानता बढाउँछ, – अपराध तथा भ्रष्टाचारलाई प्रोत्साहन गर्छ, – यसको नियन्त्रणमा कडा नियमन आवश्यकता पर्ने हुँदा सरकारको सञ्चालन खर्च, समय र ऊर्जालगायतको नियमन लागत वृद्धि हुन्छ, – अवैध आम्दानीले बजार प्रतिस्पर्धा विकृत बनाई स्वच्छ व्यावसायिक क्रियाकलाप गर्नेहरूलाई मर्का पु¥याउँछ, – मुलुकको कानुनी प्रणाली कमजोर बनाउँछ, – आतङ्कवादी क्रियाकलाप हुने वित्तीय लगानीलाई प्रोत्साहित गरी समाजलाई अस्थिर र अशान्त बनाउँछ, अन्त्यमा सम्पत्ति शुद्धीकरणले निश्चित वर्ग र व्यक्ति विशेषलाई आर्थिक रूपमा सबल बनाउँदै राज्य र अधिकांश नागरिकको अहित गर्छ । समाज, राष्ट्र र समग्र विश्वलाई नै अशान्त र अस्थिर बनाउनसमेत यसले सहयोग गर्छ । मुलुकको आर्थिक समृद्धि र स्थायित्वका लागि यसको नियन्त्रण जरुरी छ । यसका लागि बलियो कानुनी व्यवस्था, प्रभावकारी कार्यान्वयन तथा अन्तर्राष्ट्रिय समन्वय र सहकार्य आवश्यक पर्छ । २ बेरुजु वर्गीकरणका सम्बन्धमा नेपालको प्रचलित कानुनमा रहेको व्यवस्था उल्लेख गर्दै बेरुजुका प्रकारहरूबारे प्रकाश पार्नुहोस् । लेखापरीक्षणका क्रममा देखिएको बेरुजुलाई सोको प्रकृति अनुसार भिन्न भिन्न वर्गमा छुट्याउने कार्यलाई बेरुजु वर्गीकरण भनिन्छ । आर्थिक कार्यविधि तथा वित्तीय उत्तरदायित्व ऐन, २०७६ मा बेरुजुलाई असुलउपर गर्नुपर्ने, नियमित गर्नुपर्ने र पेस्की बेरुजु गरी मुख्य तीन समूहमा वर्गीकरण गरिएको पाइन्छ । बेरुजु वर्गीकरण निर्देशिका, २०७६ बमोजिम बेरुजुलाई मूलतः सैद्धान्तिक र लगती गरी दुई भागमा वर्गीकरण गरिन्छ । लगती बेरुजुलाई देहायबमोजिम वर्गीकरण गरिन्छ : क) असुलउपर गर्नुपर्ने, ख) अनियमित भएको, ग) प्रमाण कागजात पेस नभएको, घ) जिम्मेवारी नसारेको, ङ) पेस्की बाँकीः कर्मचारी पेस्की र अन्य पेस्की । बेरुजुका प्रकारहरू :  क) सैद्धान्तिक बेरुजु रकमको लगत नरहने बेरुजुलाई सैद्धान्तिक बेरुजु भनिन्छ । यस्तो बेरुजु मूलतः प्रणालीगत सुधार गर्न वा उपयुक्त नीति निर्माण गर्न वा व्यवस्थापनमा सुधार गर्न औँल्याउने गरिन्छ । यस प्रकारको बेरुजुको रकम व्यहोरामा उल्लेख हुन सक्छ तर लगत महलमा रकम समावेश गरिँदैन । सैद्धान्तिक बेरुजुमा औँल्याइएका विषयलाई समयमै सुधार नगरिएमा आर्थिक अनुशासन र कार्यालयको व्यवस्थापकीय पक्ष कमजोर भई जटिल स्थिति सिर्जना हुन सक्छ ।  ख) लगती बेरुजु लेखापरीक्षण प्रतिवेदनको बेरुजु महलमा रकम उल्लेख भएको बेरुजुलाई लगती बेरुजु भनिन्छ । सार्वजनिक निकायको त्रुटि वा कमजोरीका कारण कैफियत देखिएका व्यहोराको सम्बन्धमा पर्याप्त र उचित प्रमाणसहित रकम किटान गरी लगती बेरुजु कायम गरिन्छ । लगती बेरुजु अन्तर्गत पर्ने बेरुजुका प्रकारलाई देहायबमोजिम उल्लेख गरिएको छ ः  अ) असुल गर्नुपर्ने प्रचलित कानुन वा प्रमाण कागजातबाट पुष्टि हुनेभन्दा कम असुली गरेको, असुल गरेभन्दा कम आम्दानी बाँधेको वा असुल गरेभन्दा कम रकम दाखिला गरेको वा सम्झौता वा कानुनबमोजिम पाउनेभन्दा बढी भुक्तानी दिएको, जिम्मेवार व्यक्तिको कारण हिनामिना वा हानिनोक्सानी पारेको रकम किटान गरिएको व्यहोराको बेरुजुलाई असुल गर्नुपर्ने बेरुजुमा वर्गीकरण गरिन्छ । यस प्रकारको बेरुजु नेपाल सरकारको राजस्व वा बेरुजु खातामा रकम दाखिला गरी जिम्मेवार व्यक्तिले बेरुजु फस्र्योट गरेको प्रमाण पेस गरेपछि मात्र सम्परीक्षणबाट लगत कट्टा हुने गर्छ ।  आ) अनियमित भएको कानुनद्वारा निर्धारित प्रक्रिया, रीत, अङ्ग पूरा नगरी गरेको कारोबारका सम्बन्धमा दर्शाइएका व्यहोराहरू अनियमित भएको बेरुजु अन्तर्गत पर्छन् । सामान्यतया लेखा उत्तरदायी अधिकृतको निर्णयबाट नियमित गरी फस्र्योट गरेको प्रमाण पेस गरेपछि यस प्रकारका बेरुजुलाई सम्परीक्षणबाट लगत कट्टा गर्न सकिन्छ ।  इ) प्रमाण कागजात पेस नभएको कारोबारलाई पुष्टि गर्न प्रचलित कानुनले तोकेबमोजिमका प्रमाण कागजातहरू, भरपाइ, अभिलेख नराखेको व्यहोरा दर्शाइएका बेरुजुहरू यस अन्तर्गत पर्छन् । सामान्यतया लेखापरीक्षणबाट प्रमाण नपुग भएका वा माग भएका कागजात प्रस्तुत नभएका भनी कायम भएको बेरुजु प्रमाण कागजातको आधारमा अधिकारप्राप्त अधिकारीले फस्र्योट गरेको प्रमाण पेस गरेपछि मात्र सम्परीक्षणबाट लगत कट्टा गर्न सकिन्छ ।  ई) जिम्मेवारी नसारेको नियम अनुसार आगामी वर्षलाई जिम्मेवारी सार्नुपर्ने बैङ्क नगदी, जिन्सी, बक्यौता राजस्व लगत, धरौटी जिम्मेवारी नसारेको वा घटी जिम्मेवारी सारेको व्यहोरा यस अन्तर्गत पर्छन् । लेखापरीक्षणमा जिम्मेवारी नसारेको भनी औँल्याएका रकम कलमको जिम्मेवारी सारी सम्बन्धित अभिलेख, कागजात, असरपर्ने सबै कागजात र अद्यावधिक गरेको प्रमाण कागजातको आधारमा अधिकारप्राप्त अधिकारीबाट फस्र्योट गरेको प्रमाण पेस गरेपछि यस प्रकारको बेरुजु लगत कट्टा गर्न सकिन्छ ।  उ) शोधभर्ना नलिएको एक निकायले अर्को निकायलाई सापटी दिएको वा एक बजेट शीर्षकबाट अर्को बजेट उपशीर्षकमा सापटी दिएको रकम फिर्ता नभएको, वैदेशिक स्रोतबाट बेहोरिने गरी खर्च भएको आर्थिक वर्षको अन्त्यसम्म शोधभर्ना नलिएको व्यहोरा शोधभर्ना नलिएको बेरुजु वर्गीकरण अन्तर्गत पर्छन् । सापटी फिर्ता लिएको वा शोधभर्ना भएको प्रमाण कागजातका आधारमा अधिकारप्राप्त अधिकारीबाट फस्र्योट भएको प्रमाण पेस गरेपछि मात्र सम्परीक्षणबाट यस प्रकारको बेरुजु लगत कट्टा गर्न सकिन्छ । सामान्यतया वैदेशिक स्रोततर्फको शोधभर्ना नलिएको रकमलाई लगती बेरुजु कायम नगरी सैद्धान्तिक कायम गर्ने अभ्यास रहेको छ ।  ऊ) पेस्की बाँकी कर्मचारी, अन्य पदाधिकारी वा सङ्घ संस्था वा व्यक्ति विशेषलाई दिएको पेस्की आवको अन्तसम्म फस्र्योट नभएको व्यहोरा पेस्की बाँकी बेरुजुमा वर्गीकरण गरिन्छ । म्याद नाघेको वा ननाघेको तथा संस्थागत र व्यक्तिगत गरी पेस्की बेरुजुको अभिलेख राखिन्छ । अन्त्यमा सार्वजनिक निकायको त्रुटि र कमजोरीका कारण सिर्जना हुने कैफियत व्यहोरालाई प्रतिवेदन गर्ने कार्यमा एकरूपमा ल्याउन बेरुजु वर्गीकरणले सहयोग गर्छ । सैद्धान्तिक बेरुजुलाई बेवास्ता गर्ने परिपाटीले बर्सेनि बेरुजुको आकार बढ्दै गएको तितो यथार्थ हामीसँग छ । लेखापरीक्षण प्रतिवेदनमा औँल्याएका बेरुजुलाई समयमै फस्र्योट तथा सम्परीक्षण गरी आर्थिक सुशासन कायम गर्न सम्बद्ध सबै पक्षको अग्रसरता आवश्यक छ । ३ आन्तरिक लेखापरीक्षण गर्दा आन्तरिक लेखापरीक्षकले जाँच गर्नुपर्ने भनी आर्थिक कार्यविधि तथा वित्तीय उत्तरदायित्व नियमावलीमा उल्लेख भएका विषय के के हुन् ? लेख्नुहोस् । कार्यालयको कार्यसम्पादनसँग सम्बन्धित कानुन, व्यवस्थापकीय अभ्यास, लेखा तथा अन्य कारोबार र सोसँग सम्बन्धित कागजात एवं कार्य प्रक्रियाको जाँच, परीक्षण, विश्लेषण साथै आन्तरिक नियन्त्रण प्रणालीको समग्र मूल्याङ्कन गरी प्रतिवेदन गर्ने कार्य आन्तरिक लेखा परीक्षण हो । यो कार्य सरकार मातहतको निकायबाट सम्पन्न गरिन्छ । आर्थिक कार्यविधि तथा वित्तीय उत्तरदायित्व नियमावलीमा उल्लेख भएबमोजिम आन्तरिक लेखापरीक्षण गर्दा देहायका कुराको जाँच गर्नु पर्छ । – कार्यालयमा हुने विनियोजन, राजस्व, धरौटी, सम्पत्ति वा अन्य सरकारी कोषको आम्दानी तथा खर्च र त्यसको लेखाङ्कन प्रचलित कानुनद्वारा निर्धारित प्रक्रिया अनुरूप भए वा नभएको, – कार्यालयको वित्तीय साधनको उपयोग मितव्ययी तरिकाले दक्षतापूर्वक प्रभावकारी रूपमा भए वा नभएको, – तोकिएको समयमा पेस्की फस्र्योट भए वा नभएको र फस्र्योट हुने बाँकी पेस्की रहे वा नरहेको, – कार्यालयको स्वीकृत वार्षिक कार्यक्रम अनुरूप लक्ष्य प्राप्ति गरे वा नगरेको, – कार्यालयको वित्तीय प्रतिवेदनले आर्थिक कारोबारको सही र यथार्थ चित्रण प्रस्तुत गरे वा नगरेको, – आन्तरिक नियन्त्रण प्रणाली पर्याप्त रहे वा नरहेको, – प्रत्येक महिना राजस्व उठ्न छुट भए वा नभएको र राजस्व लेखा तथा दाखिलाको निरीक्षण गरी राजस्व हिनामिना भए वा नभएको र लगती राजस्व तथा हसबली राजस्व लेखा रहे वा नरहेको विषयमा कार्यालय प्रमुखले निरीक्षण गरे वा नगरेको । अन्त्यमा आन्तरिक लेखापरीक्षण मूलतः जोखिम व्यवस्थापन, आन्तरिक नियन्त्रण र वित्तीय अनुशासन प्रवर्धनसँग सम्बन्धित भई कार्यालयको उद्देश्य अनुरूप कार्यसम्पादन गर्न गराउन सहयोग गर्छ । आन्तरिक लेखापरीक्षकले लेखापरीक्षणको क्रममा आफ्नो पेसागत मर्यादा र आचारसंहिताभित्र रही कानुनले निर्धारण गरेको पदीय जिम्मेवार वहन गर्नु पर्छ । ४ नेपाल सरकारको वार्षिक बजेट तर्जुमा प्रक्रियामा विषयगत मन्त्रालयको बजेट प्रस्ताव र सोउपर छलफल के कसरी हुने गर्छ ? प्रचलित कानुनी व्यवस्थासमेतका आधारमा स्पष्ट पार्नुहोस् । नेपाल सरकारको चालु आवको बजेटको अर्धवार्षिक समीक्षासँगै मध्यमकालीन खर्च संरचनाको तयारीबाट आगामी आवको बजेट तर्जुमा प्रक्रिया सुरु भएको मानिन्छ । विषयगत मन्त्रालयले आवधिक योजना र क्षेत्रगत नीति तथा योजनालाई आधार मानी आगामी तीन वर्षमा हुने खर्चको प्रक्षेपणसहित मध्यमकालीन खर्च संरचना तयार गरी राष्ट्रिय योजना आयोग र अर्थ मन्त्रालयमा पठाउने गर्छन् । मन्त्रालयगत बजेट तर्जुमामा कार्यमा समन्वय र सहजीकरण गर्न प्रत्येक विषयगत मन्त्रालयमा एक बजेट समिति रहने व्यवस्था छ ।  विषयगत मन्त्रालयको बजेट प्रस्ताव बजेट सीमा र मार्गदर्शनको आधारमा आफू र मातहतको कार्यालय वा निकायको आगामी आवको नीति तथा कार्यक्रमसहित बजेट प्रस्ताव गरी पठाउँदा देहायबमोजिम गर्नु पर्छ : – नेपाल सरकारको कार्य विभाजन नियमावलीले मन्त्रालयलाई तोकिएको कार्य, सरकारको मौजुदा नीति, कार्यक्रम र आवधिक योजनाले निर्दिष्ट गरेका उद्देश्य, नीति तथा कार्यक्रमको आधारमा बजेट प्रस्ताव तयार गर्ने, – मध्यमकालीन खर्च संरचनाबमोजिम कार्यान्वयन गरिने आयोजना वा कार्यक्रम, सो अन्तर्गतका क्रियाकलाप र सोको लागत तथा खर्च बेहोर्ने स्रोत निर्धारण गर्ने, – आगामी आवको बजेट अनुमान र त्यसपछिका दुई आवका लागि सिर्जित दायित्वसहितको खर्च र स्रोतको प्रक्षेपण गर्ने, – बहुवर्षीय खरिद र विशेष परिस्थितिबाट सिर्जित दायित्वमध्ये आगामी वर्षमा भुक्तानी गर्नुपर्ने रकम तथा विगत वर्षमा भुक्तानी हुन बाँकी रकम प्रस्ताव गर्ने, – आवधिक योजनाको क्षेत्रगत लक्ष्य तथा उद्देश्य हासिल गर्न सहयोग पुग्ने कार्यक्रमको लाभ र लागत विश्लेषण गरी बजेट प्रस्ताव तयार गर्ने, – आयोजना बैङ्कमा प्रविष्ट भएका आयोजनाका लागि रकमको प्रस्ताव गर्ने, – गत आव र चालु आवको छ महिनासम्मको वित्तीय तथा भौतिक प्रगति विवरण समावेश गर्ने ।  विषयगत मन्त्रालयगत बजेट छलफल क) राष्ट्रिय योजना आयोगमा हुने छलफल राष्ट्रिय योजना आयोगले सम्बन्धित मन्त्रालयको लेखा उत्तरदायी अधिकृत वा निजले तोकेको अधिकारीको उपस्थितिमा मन्त्रालयगत बजेट प्रस्तावउपर देहायका विषयमा छलफल गरी सोको प्रतिवेदन अर्थ मन्त्रीसमक्ष पेस गर्नु पर्छ । – प्रस्तावित बजेटको क्षेत्रगत लक्ष्य तथा उपलब्धि, – सम्भाव्यता अध्ययन प्रतिवेदन, वातावरणीय अध्ययन, विस्तृत अध्ययन, ‘नम्र्स, ड्रइङ’ तथा डिजाइनसहित आयोजना स्वीकृतिसम्बन्धी कागजात, – जग्गा प्राप्ति, – आयोजना कार्यान्वयनको कार्यतालिका, – खरिद गुरुयोजना तथा वार्षिक खरिद योजना, – आयोजनाको अपेक्षित प्रतिफल, – आवश्यक ठानिएका अन्य विषय ।  ख) अर्थ मन्त्रालयमा हुने छलफल राष्ट्रिय योजना आयोगबाट प्राप्त प्रतिवेदनका अतिरिक्त देहायका विषयमा सम्बन्धित मन्त्रालयको लेखा उत्तरदायी अधिकृत वा निजले तोकेको अधिकारीको उपस्थितिमा छलफल गर्नु पर्छ : – नगद प्रवाह योजना, – राजस्व अनुमानको आधार, – राजस्व प्राप्त हुने समय, – राजस्व प्रवाहमा पुग्ने योगदान, – स्रोतगत, खर्च शीर्षकगत तथा क्रियाकलापगत विषयमा छलफल । अन्त्यमा बजेट तर्जुमा र कार्यान्वयन सरकारको नियमित कार्य हो । यसमा विषयगत मन्त्रालय, केन्द्रीय निकाय तथा मातहतका विभाग र कार्यालयको भूमिका महट्टवपूर्ण रहन्छ । मन्त्रालयगत बजेट सूचना प्रणालीको प्रयोगले बजेट तर्जुमा र कार्यान्वयन थप सहज बन्दै गएको छ । बजेट तर्जुमा प्रक्रियामा विषयगत मन्त्रालयलाई थप जिम्मेवार र जवाफदेही बनाई बजेटलाई वस्तुनिष्ठ र यथार्थपरक बनाउन आयोजना बैङ्कको कार्यान्वयनलाई समेत व्यवस्थित बनाउन जरुरी छ । प्रस्तुतकर्ता : अर्जुन शर्मा  """
अछाममा रोपाइँको चटारो,"""अछाम, असार १९ गते । अछामको ढकारी गाउँपालिका८, घोडासैनस्थित बसालीमा स्थानीय महिलाहरू खेतमा धान रोपाइँ गर्दै । """
औषधि मूल्य नीति सहमतिमा बनाइएको हो : महानिर्देशक ढकाल,"""काठमाडौँ, जेठ २८ गते । औषधि मूल्य नीति सुझाव समितिले मङ्गलवार स्वास्थ्य तथा जनसङ्ख्या मन्त्री प्रदीप पौडेललाई प्रतिवेदन बुझायो । अर्थविद् डा पोषराज पाण्डेको संयोजकत्वमा बनाइएको औषधिको मूल्य समायोजन सम्बन्धमा सुझाव दिन गठित समितिले लामो अध्ययनपछि प्रतिवेदन सरकारलाई बुझाएको थियो । तर समितिले सरकारलाई बुझाएको प्रतिवेदन सेवाग्राहीमुखी नभएको भन्दै औषधि व्यवसायीहरूले आपत्ति जनाएका छन् । उनीहरूले उक्त प्रतिवेदनको प्रभाव भोलिका दिनमा जन सुरक्षित, असरयुक्त र गुणयुक्त औषधिहरू सेवाग्राहीले अत्यावश्यक परेको समयमा नपाउन सक्ने पीडादायी वातावरण सिर्जना गर्ने जिकिर गरेका छन् । यस सन्दर्भमा, प्रतिवेदनमा उल्लेख विषयहरू, औषधिको मूल्य समायोजन, आगामी रणनीति लगायतका विषयमा उक्त समितिका सदस्य–सचिव तथा औषधि व्यवस्था विभागका महानिर्देशक नारायणप्रसाद ढकालसँग गरिएको कुराकानीको सम्पादित अंश:  औषधि मूल्य समायोजनको समस्या समाधान गर्न सरकारले बनाएको उच्चस्तरीय समितिले प्रतिवेदन बुझाइसकेको छ, उक्त समितिमा रहेर तपाईँले पनि काम गर्नुभयो, समितिले तयार पारेको प्रतिवेदनले दीर्घकालीन समाधानका लागि के–कस्ता नीति, विधि र वैज्ञानिक आधारहरू समेटेको छ, यसको व्यावहारिक कार्यान्वयन कसरी सुनिश्चित हुनेछ ? – औषधिको गुणस्तरीयता, मूल्य उपलब्धता सुनिश्चित गर्ने सन्दर्भमा नेपाल सरकारले केही प्रडक्टको पहिला अधिकतम खुद्रा मूल्य तोकेको थियो भने कतिपय औषधिको मूल्य समायोजन गर्न सकिरहेको थिएन । तोकिएका मूल्यको पनि समायोजन हुन नसकेको र नतोकिएका तर एमआरपी भएका औषधिहरूको पनि समयानुकूल मूल्यमा समायोजन गर्नुपर्ने समस्या ज्युँका त्युँ थियो । यो समस्यालाई कसरी समाधान गर्ने  र जनतालाई कसरी सर्वसुलभ औषधि कसरी उपलब्ध गराउने सुनिश्चित गर्ने भन्ने सन्दर्भमा माननीय मन्त्रीज्यू आइसकेपछि अति मूल्यवृद्धि भएका, धेरै मूल्य तिर्नुपर्ने अवस्थाका केही औषधिहरू प्राथमिकतामा रहेका औषधिहरूको मूल्य घट्नुपर्छ । औषधि सुशासनलाई कायम गर्नुपर्छ भन्ने उहाँको निर्देशन र ध्येय रह्यो । यो समस्यालाई कसरी समाधान गर्ने त भन्दा खेरी कानुनतः के व्यवस्था छ भनेर हेर्नुपर्‍यो । कानुनमा व्यवस्था गरेको अवस्थाबाहेक कुनै पनि निकायले कानुन विपरीत निर्णय गरेर मूल्य समायोजन गरिदिन सक्दैन । औषधि ऐनमा मूल्य तोक्न सक्ने व्यवस्था छ र अहिलेसम्म हामीले एक सय १७ वटाको मूल्य तोकी पनि सकेका छौँ । ती औषधिको पुनरावलोकन कसरी गर्ने भन्ने सैद्धान्तिक रूपमा हामीलाई विभिन्न सिद्धान्तहरू छन् तर फिक्स चाहिँ सरकारले के चाहिँ सिद्धान्तमा अडिएर तीनको मूल्य समायोजन गरिदिने हो ? र  विभागले अपनाउँदै आएको प्रक्रिया जसले मूल्य माग गर्छ, उसको पनि हामीले समयानुकूल ती नतोकिएका अन्य औषधिहरूको पनि मूल्य समायोजन समय अनुकूल गरिदिनुपर्छ । यो गर्नको लागि कानुन र कार्यविधिगत रूपमा स्पष्टता छैन भनेपछि अब के गर्नुपर्छ त रु मूल्य सम्बन्धमा नीति कस्तो अपनाउने ? भन्ने प्रश्न उठेपछि माननीय मन्त्री ज्युले उच्चस्तरीय समिति गठन गर्नुभएको हो । त्यसमा मैले सदस्य–सचिवको रूपमा काम गरे । त्यसमा नेपाल औषधि उत्पादक सङ्घ सदस्यकै रूपमा सहभागी छ, नेपाल औषधि व्यवसायी सङ्घ, औषधि आयातकर्ताहरूको सङ्घ छ, विभिन्न अन्य स्वास्थ्य क्षेत्रमा काम गर्ने उत्पादक र व्यवसायी सङ्घहरू, थोक विक्री व्यवसायी सङ्घहरू, पत्रकारहरू, नेपाल मेडिकल एसोसिएसन, विभिन्न काउन्सिल, नेपाल फार्मासिटीकल एसोसिएसन, नर्सिङ एसोसिएसन, पब्लिक हेल्थ एशोसिशसन, जो जो हामीले थाहा पाएका छौँ, उहाँहरू सबैलाई बोलाएर छलफल गरेर राय सुझावहरू लियौँ । त्यसरी हामीले प्रतिवेदन दिएका हौँ । प्रतिवेदन तयार गर्ने क्रममा औषधि उत्पादक सङ्घ, व्यवसायी, मेडिकल एसोसिएसन, पत्रकार, काउन्सिल लगायत सरोकारवालासँग छलफल गरिएको बताउनु भयो तर उनीहरूका सुझावहरू नसमेटिएका हुन्, औषधि व्यवसायीहरू त आन्दोलनमा उत्रिने अवस्थामा आए त ? – उहाँहरूका सुझावहरूलाई स्थान दिएर नै बनेको छ । अब मनोगत सुझाव छन् भने त ती परेका छैनन् । जो वैज्ञानिक आधारमा र अन्तर्राष्ट्रिय चलन÷प्रचलनहरू हेरेर उपयुक्त लागेका सुझावहरू हामीले समेट्ने कोसिस गरेका छौँ । हामीले अन्तर्राष्ट्रिय अभ्यासहरूलाई पनि सँगसँगै राखेर के उचित हुन्छ भन्ने राखेर उहाँहरूका सुझावहरूलाई समेटेका छौँ । उहाँहरूले चाहेकै जस्तै भाषा र त्यही नै सुझाव दुरुस्त नभएको हुन सक्छ, तर उहाँहरूको सुझाव लिएर नै गरेको हो । उहाँहरूको सुझाव लिएर प्रतिवेदन बनाइएको भने समितिमै रहेकाहरू नै आन्दोलनमा उत्रने निर्णय कसरी लिए त ? – उहाँहरूले भनेअनुसार नै त्यहाँ आएन कि भन्ने होला । कसरी भन्नुभयो, हामीलाई पनि थाहा छैन । हामीले अहिलेसम्म प्रतिवेदन सार्वजनिक गरेका पनि छैनौँ । स्वास्थ्य मन्त्रालयको सम्पत्तिको रूपमा पेस गरिसकेकोले प्रतिवेदनमा के छ भनेर भन्न पनि मिल्दैन । स्वास्थ्य मन्त्रालयले पनि आधिकारिक रूपमा सार्वजनिक गरेको मैले थाहा पाएको छैन । उहाँहरूले के कारणले भन्नुभयो, उहाँहरूलाई नै थाहा होला । सबैलाई समेटेर लैजानुपर्ने दायित्व होइन र ? –  यो बहाना नै हो । वास्तविकतामा नअडिएको त बहाना नै हुन्छ । मलाई जहाँसम्म लाग्छ, उहाँहरूले त्यसो गर्नुहुन्न । हिजोको पत्रकार सम्मेलनमा माननीयज्यूले स्पष्ट भन्नुभएको छ, मैले प्रतिवेदन बुझेको छु, मैले पनि यसलाई अध्ययन गर्नुपर्ने हुन्छ । समयानुकूल अरूका सुझावहरू पनि लिएर, केही सुधार गर्नुपर्छ भन्ने तयार छौँ भनेर भन्नुभएको छ । उहाँको त्यो बहाना चाहिने पनि आवश्यक देखिएन । उहाँहरूलाई त्यस्तो लागेको छ भने सम्बन्धित निकायमा गएर कुरा राख्न रोकिएको छैन । हामीले खुल्ला र पारदर्शी तरिकाले काम गरेको हो । हामीले राखिएको कुनै पनि छलफलको विषय नेपाल औषधी उत्पादक सङ्घको अध्यक्ष स्वयं सदस्यको रूपमा उपस्थित हुनुहुन्छ । हामीले कुनै कुरा लुकाएका छैनौँ । नेपाल सरकारको काम गर्ने जुन सोच छ, त्यो सोच उहाँहरूलाई समावेश गरेरै जाने छ । कसैलाई पनि बाहिर राख्ने भन्ने छैन । आयातलाई प्रतिबन्ध गरिदिनुपर्‍यो, हामी माथि उठ्न सकिएन, मूल्य यता तिर नियमन गर्ने हो भने सरकारले हामीलाई काम गर्ने वातावरण बनाइदिनुपर्‍यो भन्ने एक थरीको भनाइ रहेको हुन्छ भने अर्को थरीले आयात प्रतिबन्ध कसरी गर्ने, हामीले पेसा व्यवसाय कसरी गरेर खाने भनेर उहाँहरूले भनिराख्नुभएको हुन्छ । उहाँहरूलाई कसरी असर गर्‍यो भन्ने हामीले बुझ्न सकेका छैनौँ । आन्दोलनमा किन जाने हो ? प्रतिवेदनमा के छ भन्ने सार्वजनिक नभई उहाँहरूलाई कसरी जानकारी भयो ? त्यो जानकारी कहाँबाट र कसरी भयो त्यो उहाँहरूले जान्नुपर्‍यो । प्रतिवेदन सार्वजनिक भइसकेपछि पनि उहाँहरूले सुझाव दिन सक्नुहुन्छ भन्ने अवस्थामा राखिएको छ त । औषधि व्यवसायीहरू यसरी सशङ्कित हुनुपर्ने कारण के देख्नुहुन्छ, केही औषधि बजारबाट हराउने स्थितिमा छन् भने केहीको मूल्य अत्यधिक छ, यस्तो अवस्थामा मूल्य वृद्धि वा घटाउने सन्दर्भमा विभागले अपनाउने वैज्ञानिक मापदण्ड के–के छन्, मूल्य निर्धारणको स्पष्ट विधि विकास गर्नेतर्फ के कस्ता प्रयास भइरहेका छन् ? – मुख्य कुरा सशङ्कित  हुनुपर्ने कारण के हो भने यो मूल्य व्यवसायीहरूको जे जति उत्पादन हुन्छ, जति व्यवसाय गर्नुहुन्छ उहाँहरूले विक्री गर्दा खेरी उहाँको व्यवसाय गरेको फाइदा वा बेफाइदा यसै मूल्यसँग जोडिने भयो । जहाँ मूल्यको कुरा उठ्छ त्यहाँ उहाँहरू सशङ्कित  हुनु उहाँको लागि स्वाभाविक हुनसक्छ । मूल्यबाटै उहाँहरूको फाइदा वा बेफाइदाको निर्णय हुन्छ । या, मूल्य किन तोक्नुपर्‍यो सरकारले भन्ने उहाँहरूको सोचाइहरू रहेको हुन सक्छ । सरकारले त व्यवसायी मात्रै नभएर सामान्य नागरिकलाई पनि हेर्नुपर्‍यो । सामान्य नागरिकले सर्वसुलभ ढङ्गले औषधी पनि पाउनुपर्‍यो । आजको दिनमा पनि औषधीसहितको स्वास्थ्यमा लगभग ५४ प्रतिशत हाम्रो आफ्नै पकेटबाट खर्च भइरहेको छ । यत्रो परिणाममा त गरिबले त सक्दैनन् नि । उहाँहरूलाई त उपचारबाट वञ्चित हुनुपर्ने अवस्था हुन्छ । उपचार भइहाल्यो भने पनि भएको सबै सम्पत्ति सकिने डर छ भनेपछि सरकारले त ती नागरिकको बारेमा पनि त सोच्नुपर्‍यो । त्यसैले मूल्यको सन्दर्भमा उहाँहरूको चासो रहनु र सरकारको चासो पनि जनतालाई केन्द्रित भएर निर्णय गर्नु स्वाभाविक हो । औषधि मूल्यमा सरकारको ध्यान जनताको पहुँच र सर्वसुलभता सुनिश्चित गर्नतर्फ रहेको बताउनुभयो, यथार्थमा औषधिमा खर्चको ठुलो हिस्सा जनताले आफ्नै पकेटबाट तिर्नुपरेको छ, यस्तो सन्दर्भमा गरिब र विपन्न वर्गलाई औषधि सहज रूपमा उपलब्ध गराउन विभागको दूरदर्शी योजना के हो, साथै, मूल्य निर्धारण जस्तो संवेदनशील विषयमा निजी क्षेत्रका आशङ्का, अविश्वास वा असन्तोषलाई कम गर्दै दीर्घकालीन नीति निर्माणमा कसरी आपसी समझदारी बढाउने योजना छ ? –  हामीले औषधिको मूल्य तोक्ने कसरी त ? मान्नुस्, तपाईँले औषधिको मूल्य यति राख्नुपर्‍यो भनेर भन्नुपर्‍यो भने त्यसको आधार के ? त्यसको लागि वैज्ञानिक आधार चाहिन्छ नि । त्यसलाई आधार क्लियर गरिदिनुपर्‍यो । औषधि विभाग त खास गरी गुणस्तरीय औषधिको सुनिश्चितता गर्न बसेको हो नि । कानुनले दिएको काम गर्ने हो । त्यसमा के सम्म भनिएको छ भने, औषधि व्यवस्था विभागले आवश्यक देखेमा कुनै पनि औषधिको अधिकतम खुद्रा मूल्य तोक्न सक्छ र त्यसरी तोकिएको मूल्य नेपाल सरकारको अनुमति लिएर राजपत्रमा प्रकाशन गर्नुपर्दछ । यो भन्नुको अर्थ के हो भने, कार्यान्वयन गर्ने सम्बन्धमा मूल्य औषधि ऐनको एउटा अङ्गको रूपमा रहेको छ । औषधिको ऐनको दफा ५ को उपदफा २ ले यो ऐन कार्यान्वयन गर्न आवश्यक ‘सबै’ काम भन्ने छ, ‘सबै’ भन्ने शब्द छ त्यहाँ ।  यसलाई हाई लाइट गरेर बुझिदिनुहोला । यसको अर्थ विभागको त जिम्मेवारी छ नि त । तर, यो जिम्मेवारी कसरी परिपूर्ति गर्ने, पारदर्शी कसरी बनाउने भन्दा खेरी त मूल्य कसरी घटबढ हुन्छ भन्ने सिद्धान्त त हामीले क्लियर गरिदिनुपर्‍यो नि त । अहिले हामीसँग रहेको व्यवस्थामा छैन त्यो । त्यो नभएपछि हामीले गर्नु नै पर्ने भयो । कतिपय औषधिहरू मूल्य नै समायोजन नभएको कारणले बजारबाट हट्ने अवस्था रहेकोले त्यसको मूल्य बढाइदिनुपर्ने अवस्था पनि छ । त्यस्ता औषधीको मूल्यलाई कसरी बढाउने भन्नेमा हामीसँग स्पष्ट कार्यविधि हुनुपर्‍यो, त्यस कारण यो कुरा उठेको हो ।  आवश्यकता थियो, तब यो समिति बन्यो । त्यो समितिले आफूले अध्ययन गरेर, सकेसम्म सबैका धारणाहरूलाई समेटेर, राष्ट्रिय तथा अन्तर्राष्ट्रिय अभ्यासहरूलाई पनि अध्ययन गरेर सबैको सहमतिमा प्रतिवेदन दिएका हौँ । प्रतिवेदन बुझाउने सन्दर्भमा पनि उहाँहरू सहमत हुनुहुन्छ, प्रक्रियामा सँगै आउनुभएको छ, सकेसम्म उहाँहरूका कुराहरू समेटेर दिइएको छ, प्रतिवेदन सार्वजनिक भएपछि अझै पनि कुनै कुरामा यस्तो गर्दा राम्रो हुन्छ भन्ने छ भने उहाँहरूले सुझाव दिन सक्नुहुन्छ । सरकार खुल्ला छ भनेर माननीय मन्त्रीज्यूले भनिसक्नुभयो । एउटा समितिले गरेको काम न हो । यसमा समझदारी बढाउँदै जाने, उपयुक्त नीति निर्माणमा योगदान पुराउनेतर्फ उहाँहरू जानुपर्छ । यसमा उत्तेजना हुने अवस्था छैन, त्यो गर्नै पर्दैन । """
ताप्लेजुङको सिस्नेखोलामा बेलिब्रिज जडान कार्य सुरु,"""साहारा लिम्बूफुङ्लिङ, असार २२ गते । ताप्लेजुङको फुङ्लिङ नगरपालिका र फक्ताङलुङ गाउँपालिका जोड्ने सिस्नेखोलामा बेलिब्रिज जडान कार्य सुरु भएको छ । अबको बढीमा चार दिनभित्रमा निर्माणकार्य पूरा हुने गरी बेलिब्रिज जडान कार्य सुरु भएको हो । दुई सय ८५ मेगावाट क्षमताको अपर तमोर जलविद्युत् आयोजनाले सामाजिक उत्तरदायित्व कार्यक्रमअन्तर्गत सिस्नेखोलामाथि बेलिब्रिज जडान थालेको आयोजना संयोजक सम्झना क्षेत्रीले बताउनुभयो । उहाँका अनुसार अबको तीनदेखि चार दिन भित्रमा बेलिब्रिज निर्माणकार्य पूरा भई बेलिब्रिजमार्फत नै सवारी आवागमन सुरु हुनेछ । बेलिब्रिज करिब २७५ मिटर लामो छ । सिस्नेखोलामा बर्खायामको समयमा सवारी आवागमन गर्न निकै कठिन हुने गरेकोमा अब बेलिब्रिज निर्माण कार्य पूरा भएपछि बाह्रैकाल सवारी आवागमन गर्न विगतमा देखिएको कठिनाइ हट्ने जलविद्युत् आयोजनाले विश्वास लिएको छ । यस्तै उक्त बेलिब्रिज निर्माणपछि फक्ताङ्लुङवासीलाई ठुलो सहयोग पुग्ने फक्ताङ्लुङ गाउँपालिका अध्यक्ष राजन लिम्बू (मुक्ति)ले बताउनुभयो । यो सँगै उहाँले जलविद्युत् आयोजनालाई धन्यवाद दिनुभएको छ । अपर तमोर जलविद्युत् आयोजनाले आयोजना प्रभावित क्षेत्रमा सामाजिक उत्तरदायित्वका कार्यक्रम अनुसारका काम तीव्र गतिमा पूरा गर्ने लक्ष्य लिएको छ । """
लोकसेवा तयारी विशेष : वस्तुगत प्रश्नोत्तर,"""१  सुदूरपश्चिम प्रदेशलाई साक्षर प्रदेश घोषणा कहिले गरिएको हो ?  विसं २०८२ असार १२ – प्रदेशको नौ वटै जिल्लामा रहेका १५ देखि ६० वर्ष उमेर समूहको जनसङ्ख्याको साक्षरता दर ९६१९ प्रतिशत रहेको तथ्याङ्कको आधारमा सुदूरपश्चिम प्रदेश सरकारले साक्षर प्रदेश घोषणा गरेको । – प्रदेशका नौ वटै जिल्लालाई यसअघि विभिन्न समयमा साक्षर जिल्ला घोषणा गरिसकिएको । – लक्षित उमेर समूहको जनसङ्ख्यामध्ये ९५ प्रतिशतभन्दा बढी साक्षर भए साक्षर घोषणा गर्न सकिने प्रावधान छ ।  २ यस वर्ष (२०८२) को मदन भण्डारी राष्ट्रिय पुरस्कार कसलाई प्रदान गरियो ?  वातावरण संरक्षण अभियन्ता एवं पर्यटन व्यवसायी आङ छिरिङ शेर्पा – शेर्पा विगत लामो समयदेखि जलवायु परिवर्तनप्रति चेतना अभिवृद्धिमा सक्रिय रहँदै आउनुभएको । – उहाँले सगरमाथा आधार शिविरबाट मानव मलमूत्र व्यवस्थापनका लागि ब्याग प्रविधि प्रयोग गरी हिमाल सफाइ अभियानमा संलग्न हुनुभएको । ३ गोपालप्रसाद रिमाल पुरस्कार– २०८२ बाट सम्मानित हुने स्रष्टा को हुनुहुन्छ ?  कवि मञ्जुल (मेघराज शर्मा नेपाल) ४ राष्ट्रिय उत्कृष्ट कृषक पुरस्कारबाट सम्मानित हुने कृषक को–को हुनुहुन्छ ?  कोशी प्रदेशबाट : सुरेशकुमार मेहता र रमेश साह, – मधेश प्रदेशबाट : भरतकुमार यादव र हीराबहादुर थापामगर, – बागमती प्रदेशबाट : चेतप्रसाद ढकाल र दयाराम मसामसी, – गण्डकी प्रदेशबाट : छिरिङढोका गुरुङ र बाटुली तिवारी, – लुम्बिनी प्रदेशबाट : जयपाल मौर्य र सुवास कुर्मी, – कर्णाली प्रदेशबाट : गोविन्द ओली र भरतनाथ योगी, – सुदूरपश्चिम प्रदेशबाट : प्रेमप्रसाद जोशी र लोकबहादुर थापा । – प्रत्येक प्रदेशबाट २ जना कृषकका दरले कषि व्यवसायमा उत्कृष्ट कार्य गरी छनोटमा परेका १४ किसानलाई राष्ट्रपति रामचन्द्र पौडेलद्वारा पुरस्कृत गरिएको । – राष्ट्रिय उत्कृष्ट कृषक पुरस्कार कार्यक्रम कार्यान्वयन कार्यविधि २०८१ अनुसार पुरस्कृत गरिएको । – पुरस्कार राशि जनही दुई लाख रुपियाँ रहेको । ५ मधेश प्रदेशको सदरमुकाम जनकपुरमा प्रथम राष्ट्रिय शिक्षा सम्मेलन कहिले सम्पन्न भएको हो ?  विसं २०८२ असार १०११ – उद्घाटन : मुख्यमन्त्री सतीशकुमार सिंह – आयोजना : जनकपुरधाम – १० बुँदे घोषणापत्र जारी गर्दै प्रथम राष्ट्रिय शिक्षा सम्मेलन २०८२ सम्पन्न भएको । – सो सम्मेलन शिक्षा तथा संस्कृति मन्त्रालय मधेश प्रदेशको आयोजनामा भएको । – सम्मेलनमा मधेश, गण्डकी, बागमती प्रदेशसहित शिक्षा क्षेत्रका विज्ञ, प्राध्यापक र सरोकारवालाको सहभागिता रहेको । ६ ‘एक पालिका एक खेल मैदान’ सुरु गर्ने प्रदेश कुन हो ?  लुम्बिनी प्रदेश ७  जुम्लाको सिञ्जा गाउँपालिकालाई पोषणमैत्री स्वास्थ्य संस्था गाउँपालिका घोषणा कहिले गरिएको हो ?  विसं २०८२ असार ९ (गाउँपालिकाका स्वास्थ्य संस्था पोषणमैत्री घोषित भएसँगै गाउँपालिकालाई नै पोषणमैत्री स्वास्थ्य संस्था गाउँपालिका घोषणा गरिएको ।) ८  नेपाल सरकारले राष्ट्रिय खेलकुद नीति २०८२ कहिले स्वीकृत गरेको हो ?  विसं २०८२ असार ९ ९  विकासका लागि वित्तपोषण (‘फाइनान्सिङ फर डेभलपमेन्ट’) सम्बन्धी चौथो अन्तर्राष्ट्रिय सम्मेलनमा भाग लिन प्रधानमन्त्री केपी शर्मा ओली कहिले स्पेन प्रस्थान गर्नुभएको हो ?  विसं २०८२ असार १४ (स्वदेश फिर्ती : असार २०) – संयुक्त राष्ट्रसङ्घद्वारा आयोजित सो सम्मेलन स्पेनको सेविला सहरमा सन् २०२५ जुन ३०–जुलाई ३ सम्मका लागि तय गरिएको । – स्पेनका प्रधानमन्त्री पेट्रो सान्चेज र संयुक्त राष्ट्रसङ्घका महासचिव एन्टोनियो गुटेर्रेसको निमन्त्रणामा प्रधानमन्त्री ओलीको स्पेन भ्रमण तय भएको परराष्ट्र मन्त्रालयले जनाएको । – अति कम विकसित देशको ‘ग्लोबल को–अर्डिनेसन ब्युरो’ को अध्यक्षको हैसियतमा प्रधानमन्त्री ओलीले सम्मेलनलाई सम्बोधन –जुन ३० मा) गर्नुभएको । – जुन ३१ मा प्रधानमन्त्री ओलीले अल्प विकसित मुलुकको उच्चस्तरीय बैठकको अध्यक्षतासमेत गर्नुभएको । १० राष्ट्रिय धान दिवस कहिले मनाइन्छ ?  असार १५ – विसं २०८२ (२२ औँ) को नारा : धान बालीमा सघनता : खाद्य सुरक्षा र आत्मनिर्भरता – नेपालमा धान समूद्र सतहबाट ६० मिटर उचाइदेखि ३०५० मिटर उचाइसम्म खेती गरिने । – मुलुकमा लगभग १४ लाख २० हजार हेक्टरमा धान खेती गर्ने गरिएको र ५९ लाख ५५ हजार मेट धान उत्पादन हुने । ११  सङ्घीय निजामती सेवा विधेयक प्रतिनिधि सभाबाट कहिले पारित भएको हो ?  विसं २०८२ असार १५ – असार १५ गते सङ्घीय मामिला तथा सामान्य प्रशासनमन्त्री राजकुमार गुप्ताको प्रस्तावमा विधेयक सभाले बहुमतले पारित भएको । – पारित विधेयक अनुसार अब निजामती सेवामा श्रेणी र तहगत दुवै व्यवस्था प्रचलनमा आउने । – सेवा प्रवेशको उमेर पुरुषका लागि ३५ वर्ष (यथावत्) र महिलाका लागि ३९ वर्ष बनाइएको । – अवकाशको उमेर हद ५८ बाट ६० वर्ष पु¥याइएको । – अवकाशको व्यवस्था वार्षिक रूपमा क्रमशः लागु हुने व्यवस्था गरिएको । – शाखा अधिकृतको खुला प्रतिस्पर्धा ६० प्रतिशत कायम गरिएको । – नायब सुब्बाको खुला प्रतिस्पर्धा हटाइएको । – १३ औँ तहको विशिष्ट श्रेणीको पदका रूपमा अतिरिक्त सचिवको व्यवस्था गरिएको । – स्थानीय तहको प्रमुख प्रशासकीय अधिकृत र प्रदेश मन्त्रालयका सचिव सङ्घीय निजामतीकै कर्मचारी हुने व्यवस्था गरिएको तर १० वर्षसम्म मात्र सङ्घको कर्मचारी खटाउने व्यवस्था गरिएको । – निजामती सेवाको उच्च पद मुख्य सचिवको कार्यकाल अब दुई वर्षको हुने । अहिले तीन वर्ष कायम छ । – यस्तै सचिवको कार्यकाल पाँच वर्षबाट चार वर्ष बनाइएको । यो व्यवस्था हाल कार्यरतका हकमा लागु हुने छैन तर अवकाशका लागि बढाइएको उमेर हद भने सबैका लागि लागु हुने छ । – निजामती सेवाबाट अवकाश वा राजीनामा दिएका कर्मचारीले अब दुई वर्षसम्म कुनै सरकारी वा संवैधानिक नियुक्ति लिन नपाउने प्रावधान । – सङ्घीय संसद्का दुवै सदनबाट विधेयक पारित भई प्रमाणीकरण भएपछि अन्तरप्रदेश सरुवाको बाटो खुल्ने । – दुवै प्रदेशका मन्त्रीपरिषद्को सहमतिमा अन्तरप्रदेश र अन्तरस्थानीय तहको सरुवा खुला गरिएको । – प्रदेश लोक सेवा आयोगमार्फत पदपूर्ति भएका पदमा पनि १० वर्ष पछि अन्यत्र सरुवा हुने व्यवस्था गरिएको । – निजामती कर्मचारीको ट्रेड युनियनसम्बन्धी व्यवस्था यथावत् राखिएको । १२ विश्वका आठ हजार मिटरभन्दा अग्ला सबै १४ हिमालको सफल आरोहण गर्ने पहिलो नेपाली महिला को हुन् ?  दावा याङजुम शेर्पा (दोलखा) १३ साउथ एसियन ट्राभल अवार्डस् (साटा), २०२४ मा भिजिटर्स च्वाइस अवार्ड अन्तर्गत गोल्ड अवार्ड जित्ने एयरलायन्स कुन हो ?  श्रीलङ्कन एयरलायन्स १४ बेसीसहरदेखि हिमाली जिल्ला मनाङसम्म पुग्ने गरी सञ्चालनमा ल्याइएको वैकल्पिक पदमार्गलाई के नामकरण गरिएको छ ?  लालुपाते पदमार्ग १५ नेपालमा उत्पादित हाइड्रोजनबाट पहिलो पटक सवारीसाधन सञ्चालन कहिले गरिएको हो ?  विसं २०८० चैत १८ १६ संयुक्त राष्ट्रसङ्घीय कृषि तथा खाद्य सङ्गठन (एफएओ) ले बालीको रोग पत्ता लगाउन सञ्चालनमा ल्याएको एप्स कुन हो ?  टेलिप्लान्ट डाक्टर (सन् २०२४ फेबु्रअरी) १७ सङ्गीत क्षेत्रको विश्वकै प्रतिष्ठित ग्रामी अवार्डमा लगातार चार पटकसम्म ‘एल्बम अफ दी इयर’ अवार्ड हात पार्न सफल गायिका को हुन् ?  अमेरिकी गायिका टेलर स्विफ्ट १८ २०७८ को जनगणना अनुसार नेपालको मातृ मृत्युदर कति रहेको छ ?  १५१ जना (प्रति एक लाखमा), सबैभन्दा बढी मातृ मृत्युदर भएको प्रदेश लुम्बिनी र कम भएको प्रदेश बागमती रहेका । १९ कुनै पनि प्राणी तथा वनस्पतिको आनुवंशिक गुण बोक्ने शरीरको सबभन्दा सानो एकाइलाई के भनिन्छ ?   वंशाणु (जिन) २० कवि क्षेत्रप्रताप अधिकारीको सम्झनामा स्थापित क्षेत्रप्रताप स्मृति साहित्य पुरस्कार कसलाई प्रदान गरियो ?  वरिष्ठ साहित्यकार सरुभक्त २१ हङकङ साहित्यिक साझा शृङ्खला पुरस्कार तथा सम्मान– २०२५ बाट सम्मानित स्रष्टा को हुन् ?  कवि तथा प्राज्ञ शशी लुमुम्बू – सम्मानको राशि रु ५५ हजार ५०५ रुपियाँ रहेको प्रस्तुतकर्ता : टङ्क केसी """
भक्तपुर दरबार क्षेत्र,"""भक्तपुरको घ्याम्पे डाँडाबाट शनिबार देखिएको भक्तपुर दरबार क्षेत्रको दृश्य । तस्बिर: प्रदीपराज वन्तरासस """
‘सुशासन कायम गर्न वित्तीय अनुशासन चाहिन्छ’,"""काठमाडौँ, असार ७ गते । नेकपा (एमाले) का पोलिटब्युरो सदस्य तथा बारा क्षेत्र नं १ का प्रतिनिधिसभा सदस्य अच्यूतप्रसाद मैनालीले बेरुजु फर्छ्योट गरी वित्तीय अनुशासन कायम गर्ने कर्मचारी र संस्थालाई पुरस्कारको व्यवस्था गर्न आवश्यक रहेको बताउनुभएको छ । त्यसोगर्दा मुलुकमा सुशासन कायम हुने उहाँको बुझाइ छ । गोरखापत्र अनलाइनको ‘सांसदलाई सवाल’ मा बोल्नुहुँदै उहाँले भन्नुभयो, “मुलुकमा वित्तीय अनुशासन नहुँदा सुशासन कायम हुन सकेको छैन, वित्तीय अनुशासन कायम गर्ने संघ संस्थालाई, व्यक्तिलाई सरकारले पुरस्कृत गर्नुपर्छ ।’’ मुलुकमा वित्तीय अनुशासन नहुँदा मुलुक आर्थिक समृद्धिमा जान नसकेको उहाँले चर्चा गर्नुभयो । बेरुजु फर्छ्योट समितिका अध्यक्षसमेत रहनुभएका सांसद मैनालीले सरकारले सञ्चालन गर्दै आएको आयोजना र कार्यक्रममा वित्तीय अनुशासन कायम हुन नसकेको छैन । समयमा आयोजना सम्पन्न हुन नसक्नु, गुणस्तरीय संरचना निर्माण हुन नसक्नुका कारण वित्तीय अनुशासन नभएरै हो उहाँले भन्नुभयो ।  ‘‘जनताको घरआङ्गनमा सिंहदरबार पुर्‍याउने बाचा गरेका छौं, त्यसका लागि सङ्घीयता कार्यान्वयनका लागि आवश्यक पर्ने सबै ऐनहरू समयमा संसदबाट निर्माण भएर कार्यान्वयनमा भइसक्नुपर्छ । त्यसो भएमा सङ्घीयताको सफलता देखिनेछ ।,’’ उहाँले भन्नुभयो, “यो संविधान एकदम लचिलो संविधान हो, यसको पूर्ण कार्यान्वयन गर्न सकेमा धेरै अधिकार सुनिश्चित हुने देखिन्छ । त्यसका लागि सबै ऐनहरु निर्माण भएर कार्यान्वयनमा लैजानुपर्छ ।” ‘‘संसद जनताको सर्वोच्च निकाय हो, तर राजनीतिक आग्रह पूर्वाग्रहका कारण जनताका सरोकारका विषयमा धेरै छलफल र बहस हुन पाएको छैन, परिपक्व संसद हुन सकेको छैन । अनेक कारण देखाएर संसद बैठक अवरोध गर्ने गरिन्छ ।,’’ सांसद मैनालीले भन्नुभयो, “जनताको सरोकारका विषयमा सबै सांसदहरु जिम्मेवार हुन सक्नुपर्छ । देश र जनताको मुद्दामा खेलाँची गरिनुहुन्न ।” ‘‘अहिले संवैधानिक आयोगप्रति पनि प्रश्न उठाउने काम भइरहेको छ, यस्तो गर्नु भनेको राज्यलाई असफल बनाउने प्रपञ्च हो । हरेकको आफ्नो दृष्टिकोण हुनसक्छ तर प्रतिशोध साँध्ने नाममा संसद अवरोध गर्नु गलत हो ।,’’ सांसद मैनालीले थप्नुभयो, “शङ्काको आधारमा कसैमाथि हिलो छ्याप्ने काम गर्नुहुन्न, संवैधानिक आयोगलाई छानबिन गर्न दिनुपर्छ । दोषी कायम भएमा कानुन अनुसार कारबाही हुनैपर्छ ।”  अर्को प्रसङ्गमा सांसद मैनालीले बारा जिल्ला धार्मिक तथा ऐतिहासिक हिसाबले महत्त्वपूर्ण जिल्ला भएको बताउनुभयो । सिम्रौनगढ, गढिमाई झरोखर पोखरी लगायतको क्षेत्र महत्त्वपूर्ण रहेको भन्दै उहाँले पर्यटकीय हिसाबले पनि यी ठाउँको स्तरोन्नति गर्न आवश्यक रहेको बताउनुभयो । आफूले त्यसका लागि सक्दो प्रयास गरिरहेको उहाँले चर्चा गर्नुभयो । यस क्षेत्रको पर्यटकीय विकास गर्न सके यहाँको आर्थिक स्तरमा पनि सुधार आउने उहाँले विश्वास व्यक्त गर्नुभयो । निजगढ अन्तर्राष्ट्रिय विमानको भौतिक पूर्वाधार निर्माण गरी सञ्चालन गर्न सके बारा जिल्लाको स्तरमा अझ परिवर्तन आउने उहाँको भनाइ छ । तर विभिन्न कारणले निजगढ विमानस्थलको काम सम्पन्न हुन नसकेको उहाँले बताउनुभयो । विमानस्थल निर्माणको काम सम्पन्न गर्दा बारा जिल्लालाई मात्र फाइदा पुग्नुभन्दा देशलाई नै आर्थिक फाइदा पुग्ने उहाँको भनाइ छ । प्रस्तुत छ प्रतिनिधिसभा सदस्य अच्यूतप्रसाद मैनालीसँग ‘सांसदलाई सवाल’ मा गोरखापत्र अनलाइनका निमित्त सम्पादक लक्की चौधरी, प्राविधिकतर्फ मनोजरत्न शाही र केशब गुरुङले गर्नुभएको भिडियो संवाद :  """
निःशुल्क स्वास्थ्य परीक्षण शिविर सम्पन्न,"""काठमाडौँ, असार २२ गते। लायन्स क्लब अफ काठमाडौँ, इन्द्रायणी खुसीबुको आयोजनामा करिब दुई सय जनाले निःशुल्क रगत परीक्षण तथा स्वास्थ्य शिविरबाट सेवा प्राप्त गरेका छन्। सामाजिक उत्तरदायित्व अन्तरगत आर्थिक रुपमा विपन्न वर्गलाई लक्षित गरी क्लबले असार २० र २१ गते सञ्चालन गरेको शिविरमा १९४ जनाले रगत तथा स्वास्थ्य परीक्षण गराएका हुन्। कार्यक्रममा डा प्रदिता श्रेष्ठ, डा विश्व श्रेष्ठ, डा सुजन र डा विकासको विशेषज्ञ चिकित्सक टोलीले रक्त परीक्षण तथा स्वास्थ्य परामर्श सेवा प्रदान गरेको थियो। कार्यक्रम संयोजक सौभाग्य बज्राचार्यले शिविरले स्वास्थ्य सचेतना बढाउने र प्रारम्भिक परीक्षणमार्फत रोग पहिचानमा सहयोग पु¥याउने उद्देश्य रहेको जानकारी दिनुभयो। कार्यक्रमका अध्यक्ष तथा क्लबका अध्यक्ष राजेन्द्र महर्जनले लायन्स क्लबको सामाजिक सेवामा समर्पित भूमिकालाई स्मरण गराउँदै विपन्न र उपचारबाट वञ्चित समुदायलाई लक्षित गरी यस्तो सेवा प्रवाह गरिएको बताउनुभयो। उहाँले समाजप्रतिको उत्तरदायित्व वहन गर्दै आगामी दिनमा अझ विस्तारित र प्रभावकारी कार्यक्रम ल्याउने प्रतिबद्धता व्यक्त गर्नुभयो। उक्त शिविरमा सहभागिता जनाएका स्थानीयवासीले स्वास्थ्य परीक्षण तथा परामर्श सेवा निःशुल्क रूपमा प्राप्त गर्न पाउँदा आफूहरू लाभान्वित भएको प्रतिक्रिया दिएका छन्। आयोजक पक्षले यस्ता सेवा आगामी दिनमा पनि निरन्तरता दिने जनाएका छन्। """
मुक्तिक्षेत्रमा रहेको माटोका घरको तथ्याङ्क लिइँदै,"""हरिकृष्ण शर्मा म्याग्दी, असार २२ गते । मुस्ताङको वारागुङ मुक्तिक्षेत्र गाउँपालिकाले भारी वर्षा हुन थालेपछि माटोको घरको तथ्याङ्क सङ्कलन सुरू गरेको छ । जलवायु परिवर्तनका कारण वर्षाका कारण माटो र ढुङ्गाले बनेको घरहरूको छाना चुहिने, जिर्ण घरहरू भत्किन थालेपछि बस्तीमा पुगेर जोखिमपूर्ण घरको पहिचान गर्न थालिएको हो । गाउँपालिका भित्र कुल ७५० घरधुरीमा करिब ८० प्रतिशत माटोको घर रहेको गाउँपालिका अध्यक्ष रिन्जिङ नाम्गेल गुरुङले बताउनुभयो । ‘‘यहाँ आरसिसी गरेको घरको सङ्ख्या कम छ, पूराना घरहरूको अवस्था बारेमा प्राविधिकसहितको टोली खटाउँछौ’’ उहाँले भन्नुभयो । अध्यक्ष गुरुङले कागबेनी, रानीपौवा, मुक्तिनाथ आसपासका क्षेत्रमा होटल तथा व्यावसायिक घरहरू पक्की भए पनि बजार र ग्रामीण क्षेत्रमा अधिकांश घरहरू ढुङ्गा माटाले बनाइने परम्परागत शैलीका छन् । वैदेशिक रोजगारी तथा जिल्ला बाहिर रहेका गाउँपालिका बासिन्दाको प्रयोगविहीन अवस्थामा रहेका घरको समेत सोही अभियानको क्रममा तथ्याङ्क सङ्कलन गरिने छ । गाउँपालिकाले पहिलो चरणमा तथ्याङ्क सङ्कलन गरेपछि मर्मत गरी प्रयोग गर्न मिल्नेलाई राहत तथा पूर्णरूपमा भत्काउनु पर्ने अवस्थाका विपन्नको आधारमा प्रदेश तथा सङ्घीय बजेट समेत माग गर्ने अध्यक्ष गुरुङको भनाइ छ । गत असार ८ गते सम्पन्न भएको २२ औं गाउँसभाबाट आगामी आर्थिक वर्ष २०८२–८३ मा घरको नक्सापास निःशुल्क बनाउन जनप्रतिनिधिले सहमति दिएका छन् । मुस्ताङको पाँचै वटा गाउँपालिकामा माटोले बनेका घरहरू भत्किने, बाढीले बगाउने समस्या रहेको स्थानीय जनप्रतिनिधिले बताउनुभएको छ । गत वर्ष थासाङ गाउँपालिका–२ कोवाङ नाउरिकोटमा वर्षाकै कारण माटोले बनेको घर भत्किदा एक जनाको ज्यान गएको थियो । घरपझोङ गाउँपालिका–२ मार्फा, वडा २ ढुम्बामा अविरल वर्षाका कारण माटोले बनेको घर भत्किएको थियो । स्थानीय तहले भत्किएका घरहरु बनाउन जस्तापाता सहयोग गर्ने गरेका छन् । मुस्ताङमा सर्वसाधारणको मात्र नभई सरकारी निकायका भवनहरू समेत माटोले बनेका छन् । पछिल्लो समय सहर बजारमा कङ्क्रिट घरहरू थपिने क्रममा छन् । """
नेपालको प्रविधि क्षेत्रमा लगानी गर्न ब्रिटिश लगानीकर्तालाई आग्रह,"""काठमाडौँ, असार २१ गते । बेलायतको लन्डनस्थित नेपाली राजदूतावासमा आयोजित उच्चस्तरीय नेपाल–युके टेक फोरममा दुवै देशका नीति निर्माताहरू, कूटनीतिज्ञहरू, व्यावसायिक नेताहरू र प्रविधि उद्यमीहरूने नेपालमा सूचना प्रविधिको क्षेत्रमा लगानी तथा सहकार्यका थुप्रै सम्भावनाहरू रहेको जनाएका छन् । लण्डनस्थित नेपाली दूतावासका अनुसार बेलायतका लागि नेपाली राजदूत चन्द्रकुमार घिमिरेले नेपाल दक्षिण एसियाको सबैभन्दा लोकतान्त्रिक र समावेशी मुलुकमध्ये एक भएको बताउनुभयो । उहाँले पछिल्लो समयमा भएको आर्थिक तथा नीतिगत सुधारहरूको उल्लेख गर्दै नेपाल अहिले ऊर्जा निर्यात गर्ने देश बनेको छ र जीवन्त आइटी बजार रहेको बताउनुभयो । राजदूत घिमिरेले बेलायती कम्पनीहरूलाई नेपालको आइटी सेवा आउटसोर्स गर्न  र नेपालमा लगानी गर्न आग्रह गर्नुभयो । नेपालका लागि बेलायतका राजदूत रब फेनले नेपालमा ब्रिटिश  लगानी लगानी भित्र्याउन र द्विपक्षीय  व्यापार वृद्धि गर्न अहिले उपयुक्त समय आएको बताउनुभयो । उहाँले आइटी र नवीकरणीय ऊर्जामा लगानीका लागि आधार तयार भएको बताउँदै नेपाल र युकेबिच दोहोरो कर उन्मुक्तिसम्बन्धी सम्झौता गर्ने तयारी भइरहेको पनि जनाउनुभयो । ब्रिटिश संसदमा ‘अल नेपाल पार्लियामेन्टरी ग्रुप’ की अध्यक्ष सांसद एलेक्स बेकरले नेपाल तथा युकेबिच  सीधा हवाई सेवा सुरू गर्न आवश्यक रहेको बताउनुभयो । लगानी बोर्डका प्रमुख कार्यकारी अधिकृत सुशील ज्ञवालीले   नेपाल  सरकारले  ऊर्जा, सूचना तथा सञ्चार प्रविधि,  पूर्वाधार विकासलाई प्राथमिकता दिएको बताउँदै नेपालले सूचना प्रविधिमा  १०० प्रतिशत प्रत्यक्ष विदेशी लगानी गर्न अनुमति, सात वर्षसम्म कर छुट र मुनाफा फिर्ता लैजान सक्ने सुविधा दिएको बताउनुभयो । उहाँले सातै प्रदेशमा आइटी पार्क निर्माण र प्रधानमन्त्रीको अध्यक्षतामा आइटी प्रवर्धन बोर्ड स्थापना गर्ने योजना रहेको समेत सुनाउनुभयो । उहाँले विदेशी लगानीकर्तालाई सहजीकरण गर्न बोर्ड तयार रहेको जनाउनुभयो । डोल्मा इम्प्याक्ट फन्डका संस्थापक  टिम गोचरले कृत्रिम बुद्धिमत्ता र डेटा सेन्टरमार्फत नेपालको उत्पादनशीलता बढाउने अपार सम्भावना रहेको बताउनुभयो । उहाँले नेपालको हिमाली भेगको चिसो मौसम, स्वच्छ ऊर्जा र डिजिटल जनशक्तिलाई परिचालन गरी विश्वस्तरीय डेटा सेन्टरहरू निर्माण गर्न सकिने बताउनुभयो । नेपाल उद्योग वाणिज्य महासङ्घका अध्यक्ष चन्द्रप्रसाद ढकालले सूचना प्रविधि, डिजिटल सेवाजस्ता उदाउँदो क्षेत्रको रहे तापनि डिजिटल र सेवा क्षेत्रमा नेपालले विश्वस्तरीय प्रतिस्पर्धा गर्नसक्ने क्षमता देखाएको बताउनुभयो । “हामी संयुक्त लगानी उद्यम, इ–शासन र अन्य साझेदारीका लागि खुला छौँ । डिजिटल भविष्य निर्माणमा हामी तपाईंलाई सहकार्य गर्न आमन्त्रण गर्छौँ”, उहाँले भन्नुभयो । बेलायतमा मुख्यालय रहेको सूचना प्रविधिसम्बन्धी कम्पनी, जेनेस  सलुशनका प्रमुख कार्यकारी अधिकृत अञ्जनी फुयाँलले नेपालको युवा जनशक्तिले विश्व बजारमा गुणस्तरीय सेवा प्रदान गरिरहेको भन्दै नेपालमा लागत कम र गुणस्तर उच्च रहेको एक दुर्लभ संयोजन उपलब्ध रहेको बताउनुभयो ।  उहाँले नेपालका सबै प्रदेशमा प्रविधिको पूर्वाधार विस्तार गर्दै लैजानुपर्ने जनाउनुभयो । नेपालका सूचना प्रविधिसम्बन्धी कम्पनीहरूको प्रतिनिधि संस्था, नास आइटीका अध्यक्ष सन्तोष कोइरालाले अहिले करिब नब्बे हजार युवा सूचना प्रविधि क्षेत्रमा कार्यरत रहेको र वार्षिक करिब ८० करोड अमेरिकी डलर बराबरको आम्दानी यस क्षेत्रबाट भइरहेको बताउनुभयो । “हाम्रो कूल निर्यातको ७५ प्रतिशतभन्दा बढी अमेरिका जान्छ । अबको चार, पाँच वर्षमा हामी ब्रिटेनमा पनि बजार विस्तार गर्न चाहन्छौँ”, उहाँले भन्नुभयो । डोल्मा इम्प्याक्ट फन्डका संस्थापक  टिम गोचरले नेपालको हिमाली भेगको चिसो मौसम, स्वच्छ ऊर्जा र डिजिटल जनशक्तिलाई विश्वस्तरीय डेटा सेन्टरहरू निर्माण गर्न सकिने जनाउनुभयो । कार्यक्रममा आइएमई ग्रुपका सह–संस्थापक तथा प्रबन्ध निर्देशक हेमराज ढकाल, नेपाल क्लियरिङ हाउस लिमिटेडका सिइओ नीलेशमान सिंह प्रधान, जेनेस सलुसनका ग्लोबल सिटिओ निरञ्जन कुँवर,  बेलायतमा कार्यरत युवा उद्यमी रुवि राउत, ब्रिटेन नेपाल च्याम्बर अफ कमर्सका अध्यक्ष डा कपिल रिजाललगायतले नेपाल तथा युकेबिच व्यापार तथा लगानी बढाउन थुप्रै सम्भावना रहेको बताउनुभयो । रासस """
विपत् व्यवस्थापनमा आवश्यक पूर्वतयारी छ,"""६९ वर्षीय हिरा सार्की सुदूरपश्चिम प्रदेशको वामपन्थी आन्दोलन र दलित अधिकारका पक्षमा लड्ने चर्चित नाम हो । सरकारी सेवामा जाने चाहना राखेका नेता सार्की कञ्चनपुर महेन्द्रनगरको एक विद्यालयमा अङ्ग्रेजी शिक्षकले दलितले पढ्नु हुन्न भन्दै पछाडिको बेन्चमा बसाउन थालेपछि विभेदविरुद्ध लड्नकै लागि राजनीतिमा लाग्नुभयो । विगतमा एमाले केन्द्रीय सदस्यसमेत भइसक्नुभएका  नेता सार्की विसं २०७९ मा प्रदेश सभा सदस्य हुनुभएको थियो । करिब एक वर्षदेखि आन्तरिक मामिला तथा कानुनमन्त्री रहनुभएका सार्कीसँग गोरखापत्र दैनिकका प्रदेश संयोजक प्रकाशविक्रम शाह एवं चौमाला समाचारदाता नीराजन परियारले मन्त्रालयगत काम कारबाहीका बारेमा गर्नुभएको कुराकानी :  सुदूरपश्चिम प्रदेशमा कानुन निर्माणले तीव्रता लिएन, आमसञ्चार ऐनमा पनि ढिलाइ भयो भन्ने गुनासो आइरहेको छ । यस्तो किन भइरहेको छ ? –अहिलेसम्म प्रदेशमा ६४ वटा कानुन बनिसकेका छन् । आवश्यक भयो भने अरू थप कानुन पनि बनाउन सक्छौँ । अहिले आमसञ्चार विधेयक तयारी अवस्थामा छ । चालु अधिवेशनमा यसलाई छलफल गराएर पास गर्ने तयारीमा छौँ । केही ऐन पनि पारित हुने क्रममा छन् । सङ्घीय सरकारका केही कानुन नबनेका कारणले पनि प्रदेश कानुन निर्माण प्रभावित भएको हो ।   सङ्घीय सरकारले कानुन नबनाउँदा के समस्या झेल्नुभएको छ ? –सङ्घ संस्थाको ऐन भएको भए हामीलाई काम गर्न एकदम सहज हुन्थ्यो । यो सङ्घीय सरकारले चाँडो गरिदिएको भए हुन्थ्यो । प्रहरी समायोजनको काम नहुँदा हामीलाई कठिनाइ छ । बजेट र कर्मचारीको अभावले पनि कैयौँ काम अगाडि बढ्न सकेको अवस्था छैन । सचिव नहुने समस्या पनि पटक पटक हुन्छ । त्यही कारणले पनि धेरै काम रोकिएका छन् ।   सुदूरपश्चिम प्रदेशको सुरक्षा अवस्था सुधार गर्न के के काम गरिरहनुभएको छ ? सुरक्षा अवस्थाको कुरा गर्ने हो भने अहिले हामीले बोर्डर पोस्ट स्थापना गर्न सकेका छैनौँ र भएकालाई पनि व्यवस्थापन गर्न सकिराखेको अवस्था छैन । हाम्रा सुरक्षाकर्मी अहिले पालमुनि बसेर काम गरिरहेका छन् । मैले अघिल्लो वर्षदेखि कैलाली, कञ्चनपुरदेखि डडेलधुरा, बैतडी, दार्चुलासम्म भवन बनाउने भनेर अघि बढेको छु । अहिले जग्गाका कारणले गर्दा काम अगाडि बढ्न सकेको छैन । धेरै सीमानाकामा ठाउँमा भवन बन्ने अवस्था पनि रहेका छैन । सङ्घीय सरकारले पनि यसका लागि पहल लिनुपर्ने हो । सुरक्षा प्रमुख विषय हो तर सुरक्षाकर्मी नै आफैँ सुरक्षित छैनन् भने सुरक्षा व्यवस्था कहाँबाट कायम हुन्छ ? अहिले बजेट पनि घटेर आएका कारणले पनि धेरै काम गर्ने अवस्था पनि छैन् । विगतमा सवारीसाधन, प्रहरी भवन निर्माणमा पनि काम गरेका छौँ ।   प्रदेशमा लागुऔषध दुव्र्यसनी नियन्त्रणका लागि के के काम गरिरहनुभएको छ ? –अहिलेका प्रायः युवा लागुऔषध दुव्र्यसनीमा लागेको पाइन्छन् । लागुऔषध सेवन हाम्रो प्रदेशमा विकराल समस्याका रूपमा देखा परिरहेको छ । त्यसलाई रोक्न प्रदेश सरकारले जनचेतनालगायताका कार्यक्रम गरिरहेको छ । साथै आन्तरिक तथा कानुन मन्त्रालयले सहिद लोकराज ढकाल दुव्र्यसनी कार्यक्रम अन्तर्गत बजेटसमेत छुट्याएर सचेतनामूलक कार्यक्रम गर्दै आएको छ । यो कार्यक्रम कैलालीबाहिरका अरू आठ जिल्लामा पनि विस्तार गर्दै छौँ । लागुऔषधको कारोबार र दुव्र्यसनी रोक्न नौ वटै जिल्लामा प्रहरीमार्फत स्थानीय तहसँग समन्वय गरेर अभियान थालेका छौँ । विद्यालयमा पनि विद्यार्थीलाई यो विषयमा प्रशिक्षण दिने काम भइरहेको छ ।   सुदूरपश्चिम प्रदेशमा भूकम्प जोखिम रहेको तथा बाढी, पहिरो, हावाहुरी जस्ता प्रकोप पनि यो प्रदेशले खेप्दै आएको छ । विपत्को पूर्वतयारीमा के के काम गरिरहनुभएको छ ? –सुदूरपश्चिम प्रदेशमा यस वर्ष विगतको तुलनामा मनसुन बढी सक्रिय हुन सक्ने अनुमान गरिएको छ । यसबेला हुन सक्ने सम्भावित विपत्लाई लिएर कैलाली कञ्चनपुरका विपत् सम्पर्क व्यक्तिलाई तालिम दिएका छौँ । विशेष गरी पहाडी जिल्लामा पहिरोको जोखिम बढी हुन्छ भने तराईका क्षेत्रमा डुबानको समस्या हुन्छन् । प्रदेश सरकारले यस वर्ष विपत् व्यवस्थापनका लागि आवश्यक पूर्वतयारी गरिरहेको छ । आवश्यक सामग्री खरिददेखि जिल्लास्तरबाट हुने तयारी पनि भइरहेको छ । तराईका क्षेत्रमा भने बर्सातको समयमा डुबानको समस्या बढी देखिने गरेको छ । विशेष गरी कैलाली, कञ्चनपुरका विभिन्न बस्ती डुबानमा पर्ने गरेका छन् । नदी कटान हुँदा बाढी मानवबस्तीमा पस्नेलगायतका समस्या तराईका क्षेत्रमा देखिने गरेका छन् । सुदूरपश्चिम प्रदेश सरकारले विपत् व्यवस्थापन गर्न आवश्यक सामग्री तथा अन्य तयारीका लागि सरोकारवाला निकायसँग छलफल गरेको छ । विपत् पीडितको राहत उद्धारका लागि सङ्घीय, स्थानीय सरकार र विकास साझेदारसँग मिलेर प्रदेश सरकारसँग काम गरिरहेका छौँ । अहिलेसम्मको वैज्ञानिक अनुसन्धान अनुसार भूकम्प आउने समय र यसको केन्द्रविन्दु भूकम्प आउनुपहिले नै निश्चित गर्न सकिँदैन भन्ने छ । भूकम्पबाट सुरक्षित संरचना निर्माण गर्नु र यसका लागि पूर्वतयारीको अवस्थामा रहनु नै यसको क्षतिबाट बच्ने उपाय हो । भूकम्प रोक्न नसकिने प्राकृतिक प्रक्रिया भए पनि जोखिम न्यूनीकरण तथा पूर्वतयारीका लागि गृह मन्त्रालय अन्य सङ्घ संस्थाबाट आवश्यक सामग्री प्राप्त भएको छ । त्यसलाई अहिले गोदाममा सुरक्षित राखेका छौँ । प्रदेश सरकारले खरिद गरेको सामान जिल्ला प्रशासन कैलाली र बैतडीको खोड्पेमा केही सामान राखेका छौँ । प्रदेश सरकार आफ्नो क्षमताले भ्याएसम्म आफैँ नसकेका कुरामा अन्य सङ्घ संस्थाबाट पनि सहयोग लिन तयार छौँ । विपत्  हेलिकोप्टर आवश्यक हुन्छ त्यसका लागि हाम्रो प्रदेशमा हेलिकोप्टर आवश्यक हुन्छ । त्यसका लागि सुदूरपश्चिमलाई हेर्नका लागि कर्णाली प्रदेशको सुर्खेतमा सेनाको हेलिकोप्टर तयार अवस्थामा रहेछ । प्रदेश विपत् प्राधिकरणको पनि गठन गर्ने कुरा अगाडि बढेको छ ।   सुदूरपश्चिम प्रदेशमा दलित, महिलामाथि विभेद तथा छाउपडीलगायतका विभिन्न खालका कुरीति नियन्त्रणका लागि सरकारले के गरिरहेको छ ? –प्रकृतिले मानिस जन्मिने र मर्ने बनाएको भए पनि दलित भएर जन्मेकै आधारमा छुवाछुत र भेदभाव भोग्नुपर्ने स्थिति कायमै रहेको छ । दलित जाति आफू मानव भएर स्वतन्त्रपूर्वक जिउन पाएका छैनन् । मान्छे भएर जन्मेपछि स्वतन्त्र ढङ्गले बाँच्न र राज्यद्वारा प्रदत्त अधिकारको समान उपभोग गर्न पाउनु सबै मानवको नैसर्गिक अधिकार हो तर नेपाली समाजमा भने दलित भएर जन्मेकै आधारमा ऊ आफ्नै अधिकारबाट वञ्चित हुनु परेको छ । यो देख्दा सामान्य लाग्ने तर अनुभूति गर्दा र भोग्दा अत्यास लाग्ने समस्या हो । दलितले बर्सौंदेखि भोग्न बाध्य छुवाछुतको समस्या झन् पीडादायक छ । एउटै समाजमा बसेर पनि दलित हुनुका कारण मानव भएर बाँच्न हैसियतसम्म पाएका छैनन् । जातीय छुवाछुतसम्बन्धी कुरालाई कम गर्न र यसलाई हटाउनका लागि प्रयास गरेको छु । महिला हिंसालगायतका कुरीति हटाउन पनि काम गरिरहेका छौँ । छुवाछुत देखिने गरेर देखिँदैन तर पनि छुवाछुत रहेको छ । जातीय विभेद गर्नु हुँदैन र यसलाई अन्त्य गर्नु पर्छ जस्तो भन्छौँ तर  दलितलाई घर भाडामा दिँदैनन् । त्यसै कुरालाई ध्यान दिएर मैले विपन्न उत्पीडित समुदायका विद्यार्थीका लागि कैलाली, कञ्चनपुरमा छात्रावासको व्यवस्थाका लागि पहल गरिरहेको छु । सायद आउने बजेटमा त्यो व्यवस्था हुन्छ होला ।   सञ्चार सम्बद्ध मन्त्रालय भएकाले अबको बजेटमा सञ्चारकर्मीका लागि के के गर्न खोजिरहनुभएको छ ? –पत्रकारको क्षमता अभिवृद्धिका लागि हामीले पत्रकार महासङ्घसँग मिलेर विभिन्न कार्यक्रम गरिरहेका छौँ । स्थानीय मिडियालाई बचाउनका लागी पनि हामीले केही पहल गरेका छौँ । अहिले लोककल्याणकारी विज्ञापन दिइरहेका छौँ । केही मात्रामा भए पनि यसले थोरै सहयोग पुग्छ भनी विश्वास लिएका छौँ । नेपाल पत्रकार महासङ्घको भवन निर्माण गरेका छौँ । सरकारी सञ्चार माध्यमसँग पनि मिलेर काम गरेका छौँ । यी सबै काम अबको बजेटमा पनि पार्ने प्रयासमा छौँ ।  """
सडक निर्माणको माग गर्दै चक्काजाम,"""सुधा देव भारदह(सप्तरी), असार २२ गते । सप्तरीको भारदहहनुमाननगर राजविराज सडक खण्ड अन्तर्गत तिलाठी कोइलाडी७, मंसापुर सडक खण्डमा स्थानीयले बिहानैदेखि चक्काजाम गरेका छन् । ठेकेदारको लापरबाहीले ४ वर्षदेखि सडक अलपत्र परेको सो सडक खण्डमा खाल्डाखुल्डी र धुलो उड्नाले दिनहुँ सर्वसाधारणले समस्या भोग्दै आउनुपरेपछि आक्रोशित सर्वसाधारणले चक्काजाम गरेको स्थानीयले बताएका छन् । अधुरो सडक निर्माणका लागि पटकपटक चक्काजाम गर्दा पनि सुनुवाइ नभएपछि पुनः अहिले चक्काजाम गर्न बाध्यता भएको उनीहरूले बताए । सर्वसाधारणको स्वास्थ्य जस्तो संबेदनसिल विषयमा समेत ठेकेदार र सरोकारवाला निकाय मौन भएर बस्नु र पटकपटक आश्वासन दिएर पन्छिनु बाहेक केही नभएकोले स्थानीय आन्दोलनमा उत्रिनु परेको स्थानीय नेता राहुल मण्डलले बताउनुभयो । राजविराज सदरमुकाम जोड्ने यो सडक खण्डको साँढे १८ किलोमिटरको बाटो निर्माण काम ठेकेदारको लापरबाहीका कारण ४ वर्षदेखि अलपत्र परेपछि सर्वसाधारणले आवतजावत गर्न सास्ती बेहोर्नुपरेको छ । जिल्लाको शभ्मुनाथ नगरपालिकामा रहेको साह इन्जिनियरिङ कन्स्ट्रक्सनले ४ वर्ष अगाडि २५ करोड ७१ लाखमा यो सडक निर्माण कामको ठेक्का लिएर बिचैमा अलपत्र छोडेपछि सडकको अवस्था दिन प्रतिदिन जीर्ण बन्दै गएको हो । यस सडक खण्डमा अन्य समयमा धुलो र वर्षाको समयमा हिलोको समस्या सर्वसाधारणले खेप्नुपरेको छ । यस सडकबाट आवतजावत गर्नेहरू दुर्घटनाको जोखिममा रहेको छ  ।  ठेकेदारले विभिन्न बहाना लगाएर आलटाल गर्दै आए पनि काम गरेको भुक्तानी लिएर सडकलाई अलपत्र पारेर छोडेको तिलाठी कोइलाडी गाउँपालिकाका अध्यक्ष अरूणकुमार मण्डलले जानकारी दिनुभयो ।सडक कार्यालय लाहानले ४ वर्ष अगाडि उक्त ठेक्का साह कन्ट्रक्सनलाई लगाएको थियो । चक्काजामका कारण त्यस सडकबाट आवतजावत गर्ने सवारी साधन र सर्वसाधारणले सास्ती बेहोर्नुपरेको छ । """
आइटी : दशककै अत्यावश्यक शिक्षा,"""अबको पाँच वर्ष अथवा एक दशकसम्म पनि सबैभन्दा धेरै माग हुने जागिरमध्ये सूचना प्रविधि (आइटी) र अझ बढी आर्टिफिसिएल इन्टेलिजेन्स (एआई) सँग सम्बन्धित काम हुने विभिन्न अध्ययन अनुसन्धानले देखाएका छन् । वल्र्ड इकोनोमिक फोरम, फोब्र्स, कोर्सेरा जस्ता चर्चित अनुसन्धान संस्थाले खास गरी एआईसँग सम्बन्धित डेटा एनालिस्ट, डेटा इन्जिनियर र डेटा साइन्टिस्टहरूको माग सबैभन्दा बढी हुने अनुमान प्रस्तुत गरेका छन् । यसबाहेक साइबर सुरक्षासम्बन्धी विज्ञ र विश्लेषकको माग पनि अबको एक दशकसम्म बढ्दै जाने अनुसन्धानको निष्कर्ष छ । यसबाहेक आइटी म्यानेजर, सफ्टवेयर डेभलपर, वेब डेभलपरहरू पनि अबको केही वर्ष व्यस्त रहने जनशक्तिमा पर्छन् । विश्वका सबैभन्दा १० धनीमध्ये सात जना सूचना प्रविधिकै व्यवसायमा संलग्न व्यक्ति रहेको फोब्र्सले सार्वजनिक गरेको सूचीले देखाउँछ । छोटो समय र उमेरमै कोही धनी बन्दै छ भने त्यो आइटीकै काम गर्ने नै रहेको पनि फोब्र्सको विश्लेषण छ । ओपन लर्निङ प्लेटफर्म कोर्सेराले सन् २०२५ मा सबैभन्दा बढी कमाउने र रोजगारदाताले खोज्ने सिपका रूपमा जेनेरेटिभ एआईलाई सबैभन्दा माथि राखेको छ । त्यसपछि डेटा एनालाइसिस, डेटा भिजुअलाइजेसन, साइबर सुरक्षा सबैभन्दा आवश्यक सिपमा पर्ने कोर्सेराले उल्लेख गरेको छ । माथिका उदाहरणले आइटी अझ त्यसमा पनि एआईसँग सम्बन्धित सिप विश्वभर कति आवश्यक र महत्वपूर्ण बनिरहेको छ भन्ने प्रस्ट पार्छ । नेपाली समाजमा डाक्टर, इन्जिनियर पढ्नु÷बन्नुलाई जसरी सामाजिक प्रतिष्ठासँग जोडेर हेर्ने गरिन्छगरिन्थ्यो, विश्वव्यापी खोजी भइरहेको सिपको मागलाई हेर्ने हो भने त्यस्तो सोच अब परम्परागत बनेको देखिन्छ । नेपालमै पनि डाक्टर, इन्जिनियरले गर्ने आम्दानीभन्दा पनि धेरै आकर्षक तलब आइटीको काम गर्ने युवाले पाइरहेका छन् । पढ्दापढ्दै कमाउन सकिने, आफ्नो रोजाइको समयमा काम गर्न पाइने र देशभित्रै बसेर विदेशको समेत काम गर्न मिल्ने लचकताका कारण अन्य पेसा र शिक्षाको तुलनामा आइटी पढ्नु र यससँग सम्बन्धित काम गर्नु अहिले युवाको रोजाइमा परेको छ । अझ कम उमेरबाटै कमाउन सक्ने आधार पनि आइटीले सिर्जना गरिदिएको छ । सानो लगानीमै पनि आइटीसम्बन्धी व्यवसाय सञ्चालन गर्न सकिने हुँदा यसले युवालाई उद्यमशीलतातर्फ प्रवेश गर्ने सहज ढोका पनि खोलिदिएको छ । उच्च शिक्षा आइटीको भ¥याङ एसइईपछि धेरैलाई आफूले पढ्ने विषयमा दोधार हुन सक्छ, यो स्वाभाविक हो । यसमा आफ्नो रुचि र सहजतालाई ध्यान दिन जरुरी हुन्छ । कतिपयले भविष्यमा आफू के बन्ने भन्ने पहिले नै तय गरिसकेका हुन्छन् र त्यसैका आधारमा विषय छनोट गर्छन् तर अहिलेको समयमा जुनसुकै विषय अध्ययन गरे पनि आइटीसम्बन्धी सिप र ज्ञान हरेक पेसा र कर्मका लागि अनिवार्य बनेको छ । सूचना प्रविधि र इन्टरनेटको बढ्दो प्रयोगले काम गर्ने शैली नै परिवर्तन गरिदिएको छ जसले गर्दा सामान्य कामका लागि यससम्बन्धी ज्ञान अनिवार्य गरिदिएको छ । तपाईं डाक्टर बन्नुहोस् अथवा इन्जिनियर, व्यवस्थापक बन्नुहोस् अथवा शिक्षक, सरकारी कर्मचारी बन्नुहोस् अथवा वकिल, जुनसुकै पेसाका लागि आइटीसम्बन्धी सिप अनिवार्य बनेको छ । आइटीसम्बन्धी सिप नजान्नु, प्रतिस्पर्धी बजारबाट आफूलाई अलग राख्नु जस्तै बनेको छ । यसको अभावमा पेसागत प्रतिस्पर्धामा पनि पछि पर्ने अवस्था छ । आइटीसम्बन्धी सिपको अनिवार्यतालाई बुझेर उच्च शिक्षाकै क्रममा कम्प्युटर र यससँग सम्बन्धित कक्षा लिनु अहिलेको समयको सबैभन्दा बुद्धिमत्तापूर्ण निर्णय हुने छ । आइटीको बढ्दो आवश्यकताका कारण कम्प्युटर कक्षा अहिले विज्ञान, व्यवस्थापन, मानिविकी सङ्कायमा समेत सामेल गराएको पाइन्छ । जुन् अत्यन्त सकारात्मक पनि हो । जहाँ कम्प्युटर कक्षालाई विकल्पका रूपमा राखिएको छ विद्यार्थीले त्यसलाई छनोट गर्न धेरै सोच्न जरुरी छैन । उच्च शिक्षामा पढाइने कम्प्युटर शिक्षा सैद्धान्तिक किसिमको भएकाले त्यसलाई बढी व्यावहारिक बनाउने सन्दर्भमा भने विद्यार्थीले सोच्न जरुरी छ । यसका लागि अनलाइनमा उपलब्ध निःशुल्क कोर्स तथा भौतिक रूपमै पनि छोटो समयका सशुल्क कक्षा लिनु उत्तम हुन्छ । यसले विद्यार्थीलाई आफ्नो समयका लागि आवश्यक सिप मात्र दिँदैन सोच्ने क्षमता र दायरा नै फराकिलो बनाइदिन्छ । त्यसैले उच्च शिक्षामा कम्प्युटरसम्बन्धी शिक्षा आफ्नो भविष्यलाई सुरक्षित बनाउने माध्यम मात्र होइन आइटीको दुनियाँमा प्रवेश गर्ने सबैभन्दा सजिलो भ¥याङ पनि हो । सस्तो तर सुरक्षित विद्यार्थीका रूपमा आइटी शिक्षा पढ्नुको सुविधा भनेको यो अन्य चर्चित विषयको तुलनामा अत्यन्त सस्तो हुनु पनि हो । भविष्यमा आइटीकै काम गर्ने चाहना राख्ने विद्यार्थीले डाक्टर अथवा इन्जिनियर पढ्न जस्तो धेरै खर्च आइटी शिक्षाका लागि गर्नु पर्दैन । अझ आइटीसम्बन्धी औपचारिक शिक्षाको अवधि पनि विश्वव्यापी रूपमै घटाइँदै लगिएको सन्दर्भमा यसको अध्ययनका लागि धेरै समय पनि खर्च गर्नुपर्ने अवस्था छैन । आइटी पढ्दै गर्दा आम्दानी गर्न पाउने विकल्पका कारण आर्थिक रूपमा अप्ठ्यारोमा रहेका विद्यार्थीका लागि पनि यसले अवसर सिर्जना गर्छ । आइटीको कामबापत प्राप्त हुने आम्दानी आफैँमा भने आकर्षक छ । नेपालमै पनि आइटीको विशेष सिप राख्ने व्यक्तिले न्यूनतम एक लाख रुपियाँदेखि माथिको आम्दानी गर्न सक्ने अवस्था छ । धेरै पैसा र समय खर्च गरेर पढेका विषयभन्दा आइटी अध्ययनपछि प्राप्त हुने आम्दानी नेपालको सन्दर्भमा झन् बढी आकर्षक बन्न थालेको छ । अझ कतिपय अवस्थामा घरबाटै काम गर्न पाउने सहजताले कामको प्रकृतिलाई लचक बनाइदिएको छ । अहिले हरेक कुरा इन्टरनेटमा उपलब्ध छ । मानिस हरेक समय इन्टरनेटमा खर्चिरहेका छन् । सरकारी सेवादेखि व्यक्तिका आवश्यकता इन्टरनेटबाटै उपलब्ध भइरहेको छ तर इन्टरनेट आफैँमा सबैथोक पक्कै होइन । इन्टरनेटलाई प्रयोगयोग्य हुने प्लेटफर्म बनाइदिने काम आइटीकै जनशक्तिको हो । विश्व नै इन्टरनेटमा झुम्मिरहेको यो समयमा आइटीभन्दा अर्को माग भएको सिप सायदै होला । त्यसैले एसइई दिएर उच्च शिक्षाका लागि कलेज छान्दै गर्दा कम्प्युटर अथवा आइटीसम्बन्धी कक्षा छनोट गर्न सक्नुभयो भने तपाईंले भविष्यमा रोजगारको बजारका लागि आजै आफूलाई तयार गर्दै गरेको पुष्टि हुने छ । """
'महाकाली नदी किनारमा छिट्टै बाँध निर्माण हुन्छ',"""दोधारा चाँदनी (कञ्चनपुर), असार २२ गते । गृहमन्त्री रमेश लेखकले महाकाली नदी किनारका बस्ती जोगाउन ठुलो वर्षा हुनुअघि नै बाँध निमार्ण गर्नेगरी नेपाली सेनालाई जिम्मा दिइएको बताउनुभएको छ । आज कञ्चनपुरको भीमदत्त नगरपालिका–१२, स्थित महाकाली नदीमा निर्माणाधीन बाँधको अनुगमन गर्दै उहाँले बाढीका कारण वर्षौंदेखि नदी किनारका नागरिकले भोग्दै आएका समस्या समाधानका लागि सरकारले विशेष निर्णय गरेर सेनालाई जिम्मा दिएको बताउनुभयो । मन्त्री लेखकले भन्नुभयो, “महाकाली किनारका बस्ती वर्षौंदेखि बाढीको जोखिममा छन् । यसैकारण ती बस्ती जोगाउन गृह मन्त्रालयले सेनासँगको समन्वयमा काम अगाडि बढाएको हो । अब बजेट अभावले बाँध निमार्णकार्य रोकिँदैन, बस्ती जोगाउन सरकारले चाहिने जति बजेट व्यवस्थापन गर्छ ।” गत वर्ष महाकालीको बाढीले दुई सय ६० मिटर बाँध भत्काएपछि महाकाली नदी बस्तीतर्फ सोझिएको थियो । यसले भीमदत्त नगरपालिका र दोधारा चाँदनी नगरपालिकाका विभिन्न बस्ती जोखिममा परेपछि सरकारले उक्त क्षेत्रलाई विपद् सङ्कटग्रस्त क्षेत्र घोषणा गरेर काम अघि बढाएको हो । गृहमन्त्री लेखकले महाकाली नदीका कारण यहाँ बनेको चार लेन पुल र बस्ती नै जाखिममा परेपछि विपद् सङ्कटग्रस्त क्षेत्र घोषणा गरेको बाँध निर्माणको जिम्मा सेनालाई दिइएको बताउनुभयो । “सरकारले नदी नियन्त्रण तथा संरक्षणका लागि विशेष प्राथमिकताका साथ बाँध निर्माण गरिरहेको छ । अब स्थायी रूपमा समस्या समाधान हुने गरी काम हुन्छ”, उहाँले भन्नुभयो । गृहमन्त्री लेखकले निर्माण कार्यमा सङ्लग्न टोलीलाई निर्धारित समयमै गुणस्तरीय काम सम्पन्न गर्न निर्देशनसमेत दिनुभयो । यहाँ गत जेठ ६ गतेको निर्णयअनुसार सेनालाई एक महिनामा बाँध निर्माण गर्ने गरी जिम्मेवारी दिइएको थियो । रासस """
प्रधानमन्त्री ओली पुल उद्घाटन गर्न हुम्ला आउनुहुँदै,"""राजन रावत हुम्लाा, असार २२ गते । प्रधानमन्त्री केपी शर्मा ओली बेलिब्रिजको उद्घाटन गर्न आइतबार हुम्ला आउँदै हुनुहुन्छ । काठमाडौँबाट हेलिकोप्टरमा प्रधानमन्त्री आज बिहान १० बजे हुम्लाको खार्पुमा आइपुग्नु हुने कार्यतालिका रहेको प्रमुख जिल्ला अधिकारी नारायण पाण्डेयले बताउनुभयो  । प्रधानमन्त्री ओलीले खार्पुमा निर्माण भएको नयाँ बेलिब्रिज पुल उद्घाटन गर्नुहुने कार्यक्रम रहेको छ । आइतबारको उद्घाटन कार्यक्रमको सबै तयारी पूरा भइसकेको पनि उहाँले बताउनुभयो । उद्घाटनपछि सदरमुकाम सिमकोट औपचारिक रूपमा राष्ट्रिय सडक सञ्जालसँग जोडिने भएको छ । हुम्लाको सदरमुकाम सिमकोटलाई सडक सञ्जालमा जोड्ने योजना बनेपछि खार्पुको दोजाम कर्णाली नदीमा नेपाली सेनाले बेलिब्रिज निर्माण गरेको हो । राष्ट्रिय सडक सञ्जालमा जोड्न नसकेको नेपालको एक मात्रै हिमाली जिल्ला हुम्लाको सदरमुकाम सिमकोटलाई सडकसँग जोड्ने भएको छ । प्रधानमन्त्री ओलीसँगै भौतिक पूर्वधार मन्त्री देवेन्द्र दाहाल पनि जिल्लामा आउने कार्यक्रम रहेको छ । प्रधानमन्त्री ओली हुम्ला आउने भएपछि जिल्लाको सुरक्षा व्यवस्था पनि थप कडाइ गरिएकोे छ । कर्णाली कोरिडोर भएर राष्ट्रिय सडकसँग जोड्नका लागि नेपाली सेनाले असार १० गते बेलिब्रिज निर्माण कार्य सम्पन्न गरेको थियो । छोटो समयमै नेपाली सेनाले काम सम्पन्न गर्दा हुम्लावासीले खुसी व्यक्त गरेका छन् । हुम्लालाई सडकसँग जोड्नका लागि नेपाली सेनाको चौध बाइनी निर्माण टोली चैत १० गते हुम्ला पुगेका थिए । """
नीराजनको निर्देशनमा ‘माया बस्यो’,"""गोरखापत्र समाचारदाता काठमाडौँ, असार २० गते । नीराजन प्रधानको निर्देशनमा ‘माया बस्यो’ बोलको गीतको म्युजिक भिडियो सार्वजनिक भएको छ । सुगम पोखरेल र समीक्षा अधिकारीको स्वर रहेको गीतको भिडियोमा केकी अधिकारी र राघव दाहालको अभिनय रहेको छ । पाश्र्व सङ्गीतको झल्को दिने गीतले प्रेमिल जोडीको प्रेम दर्साउँछ । अनुहार देख्दै प्रेम बसेको प्रसङ्गबाट सुरु हुने गीतले सागरभन्दा गहिरो र नदीभन्दा लामो माया बसेको कुरा गर्छ । सरगम घतानले लेखेको गीतमा योगेशकाजी शाहको सङ्गीत तथा एरेन्ज रहेको छ ।  गीत मिक्सिङ तथा मास्टरिङ मनोज परियारले गर्नुभएको छ । सम्पादन तथा रङ संयोजन प्रवीन श्रेष्ठले गरेको भिडियोमा नृत्य निर्देशन रोशन विश्वकर्माको रहेको छ ।  """
लटरम्म लिची,"""खोटाङ, असार २० गते । खोटाङको रावाबेँसी गाउँपालिका–१ कुभिण्डेका कृषकको बगैँचामा लटरम्म फलेका लिची । गत असार १० गते सम्पन्न १७ औँ गाउँसभाले यो गाउँपालिकालाई लिची उत्पादनको ‘हब’को रुपमा विकास गर्ने नीति तथा कार्यक्रम पारित गरेको छ । """
जग बलियो बनाउन विज्ञान,"""माध्यमिक शिक्षा परीक्षा (एसइई) पछि विज्ञान पढ्ने कि नपढ्ने ? आर्थिक अवस्थाले भ्याउँछ कि भ्याउँदैन भनेर धेरै विद्यार्थी अन्योलमा छन् । कतिपय साथीको लहैलहैमा लागेर विषय तथा कलेज छनोट गर्ने र पछि पछुताउने पनि गरेका पाइन्छन् । त्यसैले विज्ञान विषय विद्यार्थी र अभिभावकको रोजाइ बनाउने हो भने कलेज, अभिभावक र विद्यार्थीबिच सही परामर्श हुनु जरुरी रहेको शिक्षाकर्मी औँल्याउँछन् । त्यसका लागि सुरुवातमै विज्ञान विषय पढ्नुको उद्देश्य के हो भनेर बुझ्न जरुरी हुने माध्यमिक विद्यालय सञ्चालक सङ्घ (हिसान) अध्यक्ष तथा गोल्डेन गेट कलेजका सञ्चालक रमेश सिलवाल प्रस्ट पार्नुहुन्छ । उहाँका अनुसार वर्तमान विश्वको आवश्यकता भनेको विज्ञान र प्रविधि नै हो । त्यसैले त्यो जनशक्ति निर्माण गर्ने सुरुवाती समय नेपालमा भनेको एसइईपछिको पढाइ हो । विज्ञान भनेको व्यवस्थित अध्ययन हो । विज्ञान सत्यतथ्यमा आधारित रहेर अध्ययन गरिने विषय हो । कक्षा ११ देखि नै किन पढ्ने भन्ने सवालमा भोलि मास्टर्स, एमफिलदेखि पिएचडीसम्म विज्ञानका विभिन्न हाँगा समातेर अघि बढ्नका लागि पढ्ने हो । अर्को चाहिँ विद्यार्थी र अभिभावकको आकाङ्क्षा आफ्ना छोराछोरी डाक्टर, इन्जिनियर बनिदिऊन् भन्ने हुन्छ । त्यो पूरा गर्दै भविष्य सुनिश्चित गर्न विज्ञान पढ्ने हो । अन्य प्राविधिक क्षेत्र कृषि, वन तथा आइटीमा भविष्य बनाउन प्रमुख आधार पनि विज्ञान नै भएकाले यही विषयमा जोडबल गर्ने हो । विज्ञान पढेको विद्यार्थीले भविष्यमा अर्को विषय व्यवस्थापन र मानविकीमा जान्छु भन्यो भने पनि उसले पहिले त्यही विषय पढेकाले भन्दा राम्रो गरेर अघि बढ्न सक्ने सिलवाल बताउनुहुन्छ । उहाँले भन्नुभयो, “विज्ञान पढेकामा सिस्टेमेटिक विश्लेषणको क्षमता बढी हुन्छ र नियमित पढ्ने तथा तथ्यसँग खेल्ने बानीको विकास हुन्छ, जुन भविष्यमा जाने पेसामा निकै सहयोगी हुन्छ ।” संसारमा हरेक विषय आफैँमा गाह्रो हुन्छ । तिनलाई कसरी सहज बनाउने भन्ने क्षमता विद्यार्थीले विज्ञानबाट राम्रो सिक्न सक्छन् । कतिपयले विज्ञान पढ्नु भनेको हिसाबका ठेली पढ्नु पर्छ भनेर अप्ठ्यारो मान्ने गरेको पाइन्छ तर उहाँ हिसाबलाई सबै विषयसँग जीवनमा जोडेर लैजानुपर्ने सुझाव दिनुहुन्छ । हिसाब त दैनिक जीवनमै कति गर्नु पर्छ । त्यसलाई अझ सजिलो विज्ञानको पढाइले बनाउँछ । अप्ठ्यारो लाग्यो भनेर व्यवस्थापन पढ्दा त्यहाँ पनि लेखाको हिसाब त पढ्नै पर्छ । त्यसैले बरु विज्ञानमै हिसाब पढ्दा भोलि व्यवस्थापनमा हिसाब गर्नै परे सजिलो बनाउने उहाँ बताउनुहुन्छ । अलिकति बढी मेहनत गर्नु पर्छ त्यत्ति हो । विज्ञान चाहिँ असाध्यै गाह्रो, हिसाब छुनै नसकिने, म्यानेजमेन्ट सजिलो भन्ने बजारको हल्ला सही नभएको तर्क सिलवाल गर्नुहुन्छ । गोल्डेन गेट कलेज आफैँमा विश्वविद्यालय बनाउने दिशामा अग्रसर भएकाले पनि नयाँ विद्यार्थीका लागि राम्रो अवसर प्रदान गर्ने मिसनका साथ अघि बढिरहेको उहाँले प्रस्ट्याउनुभयो । नेपालका उत्कृष्ट कलेजमध्ये उच्च २० भित्र गोल्डेन गेट कलेज पर्ने दाबी उहाँको छ । पिनाकल कलेजका प्राचार्य ऋषि तिवारीका अनुसार विज्ञान पढ्ने विद्यार्थीको पहिलो प्राथमिकता भनेको चिकित्सा शिक्षा र इन्जिनियरिङ हुन्छ । त्यसपछि कृषि विज्ञान, फरेस्ट्री, पारामेडिकल प्राथमिकतामा पर्छ । पछिल्लो समय विज्ञान पढ्ने विद्यार्थीको आइटी इन्जिनियरिङमा आकर्षण राम्रो छ । आइटी जुनसुकै विषयको उच्च शिक्षासँग मिसिएर जाँदा पनि सुनमा सुगन्ध जस्तै भएको उहाँ बताउनुहुन्छ । उहाँ भन्नुहुन्छ, “विज्ञान विषय भनेको कस्तो हो भने भोलि यिनै विषयमा जानु पर्छ भन्ने छैन, जुन विषयमा पनि जान सकिन्छ ।” पछि इकोनोमिक्समा पनि जान सकियो, अरूमा गए पनि अब्बल नै हुन सकिन्छ । त्यसैले विद्यार्थीको राम्रो भविष्य बनाउनका लागि जता पनि जान सकिने ठाउँ हो । उहाँका अनुसार विज्ञान पढ्नेहरू विषयका हिसाबले दुई वटा समूहमा पढ्न सक्छन् । एउटा फिजिकल र अर्को भनेको बायोलोजिकल समूह हो । फिजिकल पढ्न चाहने विद्यार्थी प्रायः स्ट्रक्चरल इन्जिनियरिङ र कम्प्युटर इन्जिनियरिङमा राम्रो भविष्य बनाउन सक्छन् । यीबाहेक फिजिकलका पार्टहरू हुने सबैतिर जान पाउँछन् तर पढ्दा चाहिँ फिजिक्स र केमेस्ट्री सबैले पढ्नु पर्छ । विज्ञानमा म्याथ पनि अनिवार्य छ । त्यसमा पछिल्लो समय कम्प्युटर विषय पनि पढ्न पाइन्छ । यी माथिका विषयसँगै बायोलोजीसमेत लिएर पढ्ने विद्यार्थी बायोलोजिकल समूह हुन् । बायोलोजीसमेत लिएर पढ्ने विद्यार्थी भने इन्जिनियरिङसँगै मेडिकल, पारामेडिकल, इकोनोमिक्स, म्यानेजमेन्ट, फरेस्ट्री, एग्रिकल्चरलगायत सबैतिर जान पाउँछन् । विज्ञान पढ्नेहरू डाक्टर र इन्जिनियर मात्र बन्नु पर्छ भन्ने भ्रम रहेको औँल्याउँदै उहाँ भन्नुहुन्छ, “पढ्न चाहनेले पढ्न उत्सुक हुनु पर्छ, विज्ञान बहुआयामिक विषय भएकाले पछिको भविष्य जहाँ गएर पनि अब्बल बनाउन सक्छन् ।” शैक्षिक करियरका लागि विज्ञान विषय बलियो जग भएकाले नआत्ती पढ्न उहाँ सुझाउनुहुन्छ । प्लस टुपछि विदेशमा पढ्न जान चाहन्छन् भने पढ्ने विज्ञान नै हो । विदेशका युनिभर्सिटीमा अधिकांश पढाइने भनेको आइटी, होटेल व्यवस्थापन र व्यवस्थापनका विषय हुन् । त्यसका लागि अहिलेदेखि नै विज्ञान पढेर राम्रो गर्न सकियो भने विदेशी पढाइमा प्रतिस्पर्धी बनेर राम्रो गर्न सक्ने दाबी उहाँले गर्नुभयो । विदेशमा पढ्न जानेलाई एग्रिकल्चर, भेटेरिनरी आदि पढ्न पनि प्लस टुमा विज्ञान विषयको महत्व बढी रहेको छ । विज्ञानमा राम्रो छुटसहित छात्रवृत्तिको अवसर आफ्नो कलेजले दिएको उहाँले बताउनुभयो । फिल्ड भिजिट, राम्रो ल्याब र पुस्तकालयको सुविधा राम्रो रहेको जानकारी दिनुभयो । साउथ वेस्टर्न कलेजका सहायक प्राचार्य हरिसिंह केसी एसइईपछि कुनै अन्योलमा नपरी विज्ञान पढ्न विद्यार्थीलाई सुझाव दिनुहुन्छ किनभने विज्ञान विषय लिएर पढ्नेका लागि भविष्यमा धेरै थरीका पेसागत मार्ग खुला रहन्छ । उहाँका अनुसार विज्ञान पढेपछि मेडिकल डाक्टर पढ्छु भन्दा पनि भयो । इन्जिनियरिङका विभिन्न क्षेत्रमा पनि पढ्न सकियो । त्यति मात्र होइन, कृषि, वन विज्ञानसँगै व्यवस्थापन, शिक्षा, मानविकी जता गए पनि विज्ञान पढेकाले राम्रो गर्न सक्ने सम्भवना रहेको उहाँ बताउनुहुन्छ । विज्ञान एउटा प्राविधिक विषय पनि हो । उहाँले भन्नुभयो, “पढेर मात्र हुन्न, भोलि जागिर खाँदै पढ्नका लागि पनि विज्ञान पढेकाले छिटो त्यो अवसर पाउन सक्छन् । दुई वर्ष विज्ञान पढ्नु भनेको पढ्नु मात्र नभएर मेहनत गर्ने बानीको विकास गर्नु पनि हो ।” पढ्ने बानीसँगै मेहनत गरेर राम्रो गर्ने बानीको विकास पनि विज्ञानको पढाइले गराउँछ । टिन एजका विद्यार्थीको मन चञ्चल हुन्छ । समय अन्यत्र फालेर पढाइमा कम समय दिने र बरालिने चरित्र रोक्न पनि विज्ञान विषयको पढाइले सघाउँछ । उच्च शिक्षाका लागि बाहिर जान्छु, त्यसका लागि बरु अहिले मेहनत गर्छु भन्नेका लागि विज्ञान विषय वरदान सरह भएको उहाँको दाबी छ । केसीले थप्नुभयो, “विदेशी विश्वविद्यालयले लैजाने भनेको राम्रो विषय, राम्रो जिपिएसहितका मेहनती र क्रिम विद्यार्थी नै हुन्, त्यसैले त्यो बानी र मेहनत विज्ञान विषयले सिकाउँछ ।” विज्ञान पढ्न चाहने विद्यार्थीका लागि उहाँको कलेजले मेरिटका आधारमा र सरकारी विद्यालयबाट आउन चाहने र राम्रो गर्न सक्छु भन्ने इच्छाशक्ति भएका विद्यार्थीलाई राम्रो छात्रवृत्तिको अवसर प्रदान गरिरहेकोे जानकारी दिनुभयो । विद्यार्थीलाई दबाब दिनुहुन्न : सिलवाल  उच्च शिक्षालय तथा माध्यमिक विद्यालय सङ्घ (हिसान) का अध्यक्ष रमेश सिलवालका अनुसार एसइई दिएर बसेका विद्यार्थी काँचो माटो सरह हुन् । उनीहरूको उमेर, सोच र शारीरिक संरचना यतिखेर जता ढाल्दा पनि ढल्कने अवस्थाको हुन्छ । उहाँले भन्नुभयो, “उमेर नै टिनएजर अर्थात् जता मर्काए पनि मर्किन सक्ने उमेर । यस्तोमा अभिभावकले बुझेर अनि आफ्ना बालबालिकालाई बुझाएर भविष्य सुदृढ बनाउनेतिर लाग्नु पर्छ ।” उनीहरूको रुचि के छ, क्षमता र सिप के छ वा बुझेर वा नबुझेर कुन विषय पढ्न खोजेको छ भन्ने कुरा पहिले अभिभावकले थाहा पाउनु पर्छ । यी सबै कुराको विश्लेषण गरेर त्यो पढ्न दिनु पर्छ । नेपाली समाजमा पढ्नका लागि जबरजस्ती दबाब दिने संस्कार छ । त्यो गलत रहेको उहाँको ठहर छ । उहाँले भन्नुभयो, “यो विषयमा म चाहिँ खुसी छु किनभने मेरो विद्यालयमा चार जिपिए ल्याएका पाँच जना व्यवस्थापनमा भर्ना भए । जसमध्ये तीन जनाको बाबुआमा डाक्टर, इन्जिनियर पढाउन खोज्ने थिए । अरू दुई जना चाहिँ व्यवस्थापन नै पढाउन राजी भएका अभिभावक थिए ।” विद्यार्थीको चाहना अभिभावकले पनि बुझ्नु पर्छ । उहाँका अनुसार जसरी राष्ट्र बैङ्कको गभर्नर हुन इकोनोमिक्स अथवा व्यवस्थापनको ज्ञाता हुनु पर्छ । उहाँले भन्नुभयो, “राष्ट्र बैङ्कको गभर्नर एउटा डाक्टर वा इन्जिनियर बन्न सक्दैन, राष्ट्रिय योजना आयोगमा उसले विश्लेषण गर्न सक्दैन, वित्तीय विश्लेषण गर्न पनि सक्दैन, बैङ्कको सिइओ हुन सक्दैन, अर्थ मन्त्रालय समाल्न सक्दैन ।” उता व्यवस्थापन पढेकाले बिरामीको उपचार गर्न सक्दैनन् । सहर र घर बनाउन सक्दैनन् । त्यसैले कुनै पनि विषय आफैँमा सानो वा ठुलो हुँदैन तर जुन विषय रोजेको छ त्यसमा कमान्डिङ चाहिँ हुनु पर्छ । अहिलेको शिक्षा क्षेत्रले कुन उद्देश्यका निम्ति कलेज खोलेको हो । त्यसको विगत र आगत बुझेर कलेज छान्नु पर्छ । चारपाँच वर्ष चलाउँछु, अलिकति पैसा आयो भने बेचेर जान्छु भन्ने कलेजमा भर्ना हुनुहुँदैन । उहाँका अनुसार शिक्षा भनेको कोर्स बुक पढ्नु र नम्बर ल्याउन मात्र पढ्नु होइन । पढेपछि ज्ञान हुनु पर्छ । त्यतिले मात्र पुग्दैन, विवेक, संस्कार, सिपसँगै राष्ट्रभक्ति पनि विद्यार्थीमा चाहिन्छ । नेपालमा पनि तिम्रो भविष्य छ भनेर कलेजहरूले अहिलेको पुस्ताका विद्यार्थीलाई उत्साहित बनाउनु पर्छ । कक्षामा पढाउँदा विद्यार्थीकेन्द्रित अन्तव्रिर्या हुनु पर्छ । अहिलेको शिक्षा शिक्षककेन्द्रित छ, त्यो बदल्नु पर्छ । अरू बेला शिक्षक बढी बोल्ने, विद्यार्थीले परीक्षामा मात्र पढ्ने चलन हटाउनु पर्छ । त्यति मात्र होइन, जीवन कसरी जिउने भनेर जीवन जिउने कला पनि सिकाउनु पर्छ । त्यसैले शैक्षिक संस्थाहरूले पनि पढाइबाहेक मानव जीवनलाई चाहिने खेलकुद, गीतसङ्गीत, कला संस्कृति र समुदायमा घुलमिल हुने क्रियाकलापलाई पनि ध्यान दिन जरुरी छ । सबैभन्दा बढी विदेशमा पलायन हुने मात्र हैन, कर्मभूमि नेपाललाई बनाउने खालको वातावरण बनाउन जरुरी छ । नेपालको शिक्षालाई अन्तर्राष्ट्रिय जगत्मा प्रतिस्पर्धी बनाउने गरी अघि बढाउनुपर्नेमा उहाँ जोड दिनुहुन्छ । विद्यार्थी बिदाको दिन पनि कलेज आयो भने बुझ्नुस् त्यहाँको पढाइ राम्रो छ । घिच्याएर र बाध्य बनाएर कलेज जानु प¥यो भने वा विद्यार्थी बेखुसी भयो भने त्यो कलेज राम्रो हुँदैन । त्यसैले विद्यार्थीलाई खुसी बनाउनु, पढाउने होइन, पढ्ने बनाउनु र विश्लेषण गर्न सक्ने बनाउनु कलेजहरूको जिम्मेवारी हो । """
पाँच दिनभित्र शिक्षा विधेयकमा सहमति जुटाइसक्न संसदीय समितिको निर्देशन,"""काठमाडौँ, असार २२ गते । विद्यालय शिक्षा विधेयकमा सहमति जुटाउन सरकारलाई संसदीय समितिले ५ दिनको अल्टिमेटम दिएको छ । आइतबार सिंहदरबारमा बसेको समितिको बैठकमा शिक्षा, स्वास्थ्य तथा सूचना प्रविधि समितिका सभापति अम्मरबहादुर थापाले समितिको तर्फबाट पाँच दिनभित्र सहमति जुटाएर आउन शिक्षा विज्ञान तथा प्रविधि मन्त्री रघुजी पन्तलाई निर्देशन दिनुभएको हो । उहाँले सरकारले समितिलाई खेलौनाजस्तो बनाएको आरोप लगाउनु भयो । बैठकमा यसअघि शिक्षा, विज्ञान तथा प्रविधिमन्त्री रघुजी पन्तले विद्यालय शिक्षा विधेयकमा सहमति जुटाउन थप समय माग गर्नुभएको थियो । सभापति थापाले सरकारले संसदीय समिति र सांसदहरूको विचारलाई नसुन्ने प्रवृत्ति देखाएको अगामी दिनहरूमा हेक्का राख्न चेतावनी दिनुभयो । उहाँले भन्नुभयो, ‘तपाईँहरूले यो समिति कस्तो गर्नुभएको छ भने खेलौनाजस्तो बनाउनु भएको छ । कहिले बैठक बोलाऊ, कहिले बैठक स्थगित गर । यो कति पटकसम्म ? अब अन्तिम समय हो । तपाईं अनिश्चित नभन्नुस् फेरि । सरकारले कति दिनभित्र सहमति गरेर आउने हो समितिलाई समय उपलब्ध गराओस् । थप विषय लिएर आउने होइन फेरि यही विषयमा सहमति गरेर कति दिनमा आउने हो ? मन्त्रीज्यूले भनिदिनुपर्‍यो ।’ शिक्षक महासङ्घसँग वार्ता जारी रहेको भन्दै शिक्षामन्त्री पन्तले गत असार १६ गतेदेखि समय माग्दै आउनुभएको छ । """
भकुण्डेको बराह ताल,"""गलकोट (बागलुङ), असार २२ गते । पर्यटकीय गाउँका रुपमा परिचित बागलुङ नगरपालिका–१० भकुण्डेस्थित बराह ताल । """
‘रासायनिक मल वितरणको जिम्मेवारी स्थानीय तहलाई दिनुपर्छ’,"""काठमाडौँ, असार २२ गते। आइतबार प्रतिनिधि सभाको उद्योग तथा वाणिज्य तथा श्रम तथा उपभोक्ता हित समितिको बैठकमा बोल्दै रासायनिक मल वितरणको जिम्मेवारी स्थानीय तहलाई दिनुपर्ने बताएका छन्। सहकारीमार्फत हुने मल वितरणमा शक्ति र पहुँचको आधारमा राजनीतिक पक्षपात हुने गरेको कारण मल वितरणको जिम्मेवारी स्थानीय तहको कृषि शाखालाई दिनुपर्ने उनीहरूको भनाइ छ। बैठकमा बोल्दै नेकपा (माओवादी केन्द्र)का सांसद महेन्द्रबहादुर शाहीले सहकारीमार्फत हुने मल वितरण राजनीतिक पूर्वाग्रहपूर्ण हुने गरेको बताउनुभयो।उहाँले सहकारी जुन पार्टीको त्यही पार्टीका कार्यकर्तालाई मल वितरण गर्ने गरेको टिप्पणी गर्दै उहाँले मल वितरणको जिम्मेवारी स्थानीय सरकारलाई दिनुपर्ने बताउनुभयो। नेपाली कांग्रेसकी सांसद सीता मिजारले मलको समनुपातिक वितरण भए, नभएको अनुगमन गर्न जरुरी रहेको बताउनु भयो।उहाँले मल वितरणको मापदण्ड कायम गरिए नगरिएको अनुगमन गर्न सरकारको ध्यानाकर्षण गराउनु भयो। जनता समाजवादी पार्टी, नेपालकी सांसद रेखा यादवले कृषिमा आवश्यक लगानी गर्न असफल भएको भन्दै सरकारको आलोचना गर्नुभयो। उहाँले सरकारले युवाहरूलाई वैज्ञानिक कृषि खेती गर्ने प्रोत्साहन गर्नुपर्नेमा विदेश जान प्रोत्साहन गरिरहेको आरोप लगाउनुभयो। नेकपा (एमाले) का सांसद हेमराज राईले सरकारको मलसम्बन्धी नीति अस्पष्ट र अव्यवस्थित भएको भएको कारण मल आयात र वितरणम समस्या परेको टिप्पणी गर्नुभयो। मल वितरण प्रक्रियाको निगरानीका लागि नियामक निकायको स्थापना गर्नुपर्नेमा उहाँको जोड छ।   """
भरतपुर अस्पतालमा चिकित्सकको धर्ना,"""चितवन, असार २२ गते । उपभोक्ता अदालतसम्बन्धी विषयमा असन्तुष्टि जनाउँदै नेपाल चिकित्सक सङ्घले घोषणा गरेको चरणबद्ध आन्दोलनअन्तर्गत आज यहाँको भरतपुर अस्पतालमा चिकित्सकले धर्ना दिएका छन् । चिकित्सकसँग निजी अस्पताल सञ्चालक, नर्सलगायत स्वास्थ्य क्षेत्रका सरोकारवालाले ऐक्यबद्धता जनाउँदै धर्ना दिएका हुन् । चितवनका विभिन्न अस्पतालमा कार्यरत चिकित्सक भरतपुर अस्पतालमा जम्मा भएर एक घण्टा धर्ना दिएका थिए । धर्ना कार्यक्रममा नेपाल चिकित्सक सङ्घ चितवनका अध्यक्ष डा उमेश नेपाल, भरतपुर अस्पताल विकास समितिका निवर्तमान अध्यक्ष डा भोजराज अधिकारी, सङ्घका उपाध्यक्ष एवं भरतपुर अस्पताल विकास समिति कर्मचारी युनियनका अध्यक्ष डा दीपेन्द्र न्यौपाने, निजी अस्पताल समन्वय समिति (अफिन) चितवनका अध्यक्ष विक्रम अधिकारी, नेपाल नर्सिङ सङ्घका केन्द्रीय उपाध्यक्ष बबिता घिमिरेलगायतले बोल्नुभएको थियो । उहाँहरुले माग पूरा नहुञ्जेल आन्दोलन जारी रहने भन्दै चिकित्सकीय सेवालाई उपभोक्ता अदालत लैजान नहुने बताउनुभयो । सङ्घका सचिव डा महेन्द्र अग्रहरीका अनुसार कार्यक्रममा चितवन मेडिकल कलेज शिक्षण अस्पताल, कलेज अफ मेडिकल साइन्सेस शिक्षण अस्पताल, बिपी कोइराला मेमोरियल क्यान्सर अस्पताललगायत निजी र सरकारी अस्पतालका चिकित्सक सहभागी हुनुहुन्थ्यो । रासस """
चिनी र चामलको आयात अत्यधिक,"""नेपालगन्ज समाचारदाता नेपालगन्ज, असार २२ गते । नेपालगन्जस्थित नेपाल–भारत नाका हुँदै भारतबाट गत केही वर्षयता घट्दै गएको चिनी र चामलको आयात फेरि ठुलो परिमाणमा वृद्धि भएको छ ।  नेपालगन्ज नाकाबाट गत आर्थिक वर्ष २०८०८१ को पहिलो ११ महिनाको अवधिमा एक करोड दुई लाख ६४ हजार रुपियाँको दुई लाख १४ हजार ६४५ किलो चिनी आयात भएको थियो तर चालु आवको सोही अवधिमा अत्यधिक वृद्धि भई ४४ करोड ८८ लाख ९१ हजार रुपियाँको ६४ लाख २२ हजार ६० किलो चिनी आयात भएको छ । गत आवको ११ महिनामा चिनी आयातबाट ४८ लाख ३३ हजार रुपियाँ मात्र राजस्व सङ्कलन भएकोमा चालु आवको सोही अवधिमा २१ करोड पाँच लाख ९९ हजार रुपियाँ राजस्व सङ्कलन भएको छ । चिनीको राजस्व सङ्कलनमा चालु आवमा २० करोडभन्दा बढी वृद्धि भएको हो । चामल आयातमा पनि गत आवको तुलनामा दोब्बरभन्दा बढी वृद्धि भएको छ । गत आवको ११ महिनामा तीन करोड २२ लाख ५० हजार ६५५ किलो चामल आयात भएकोमा चालु आवको सोही अवधिमा छ करोड ५२ लाख ५६ हजार ९५५ किलो चामल आयात भएको हो । गत आवको ११ महिनामा तीन अर्ब ९३ करोड ८२ लाख ३६ हजार रुपियाँको चामल आयात भएकोमा चालु आवको सोही अवधिमा पाँच अर्ब ७२ करोड १७ लाख ९२ हजारको चामल आयात भएको छ । चामल आयातबाट गत आवको सो अवधिमा ४५ करोड १६ लाख १७ हजार रुपियाँ राजस्व सङ्कलन भएकोमा चालु आवको सोही अवधिमा ४६ प्रतिशतभन्दा बढी वृद्धि भई ६६ करोड १५ लाख तीन हजार रुपियाँ राजस्व सङ्कलन भएको छ । चालु आवमा तस्करी र अवैध आयातमा कडाइ गरिएकाले नै वैध आयात वृद्धि भएको नेपालगन्ज उद्योग वाणिज्य सङ्घका अध्यक्ष टङ्क धामीले बताउनुभयो । """
‘समाज कल्याण परिषद्को भूमिका खुम्च्याउनु हुन्न’,"""मुलुकभर करिब ५६ हजारको हाराहारीमा गैरसरकारी संस्था समाज कल्याण परिषद्सँग आबद्ध छन् । तीमध्ये भन्डै १० हजार जति मात्रै सक्रिय भूमिकामा छन् । ती सबै संस्थाको नियमित मूल्याङ्कन, सुपरिवेक्षण तथा अनुगमनको काम परिषद्ले गर्दै आइरहेको छ । त्यसबाहेक परिषद्ले पछिल्लो समय संस्थागत सुशासन तथा संस्थालाई आर्थिक रूपमा सबल बनाउन विभिन्न प्रयास पनि गर्दै आइरहेको छ । यसै सेरोफेरोमा रहेर परिषद्का सदस्यसचिव मनोज भट्टसँग गोरखापत्र दैनिकका लागि सूर्यप्रसाद पाण्डेले गरेको कुराकानीको सम्पादित अंश : समाज कल्याण परिषद्ले राष्ट्रिय तथा अन्तर्राष्ट्रिय गैरसरकारी संस्थाको नियमनको काम कसरी गरिरहेको छ ? नेपालको संविधान २०७२ को धारा ५१ को ञ (१४) ले समाज कल्याण परिषद्को कार्य प्रकृति र जिम्मेवारीलाई स्पष्ट पारेको छ । सामुदायिक तथा राष्ट्रिय वा अन्तर्राष्ट्रिय गैरसरकारी सङ्घ संस्थाको लगानी र भूमिकालाई जवाफदेशी र पादर्शी बनाउँदै त्यस्ता संस्थाको स्थापना, स्वीकृति, सञ्चालन, नियमन र व्यवस्थापनका लागि एकद्वार प्रणाली अपनाउने र राष्ट्रिय आवश्यकता र प्राथमिकताका क्षेत्रमा मात्र त्यस्ता सङ्घ संस्थालाई संलग्न गराउने भन्ने संवैधानिक व्यवस्था छ । हामीले सोही व्यवस्था अनुसार समाज कल्याण ऐन, २०४९ भित्र रही जिम्मेवारी वहन गर्दै आएका छौँ । सामुदायिक, राष्ट्रिय वा अन्तर्राष्ट्रिय गैरसरकारी सङ्घ संस्थाको स्वीकृति, नियमलगायतका काम एकद्वार प्रणालीमार्फत परिषद्ले गर्ने जिम्मेवारी संविधानले नै दिएको रहेछ । यो व्यवस्था व्यवहारमा कार्यान्वयन भएको छ त ? परिषद् मूलतः समाज कल्याण परिषद् ऐन, २०४९ तथा त्यसको आधारमा बनेका अन्य कानुनको आधारमा सञ्चालित छ । त्यसबाहेक २०७२ सालको संविधानले समेत हाम्रो जिम्मेवारी स्पष्ट किटान गरेको छ । संवैधानिक व्यवस्था अनुसार हामीले पूर्णत जिम्मेवारी वहन गर्न पाएका छैनौँ । अहिले पनि धेरै कार्यक्रम तथा परियोजना परिषद्बाहेक अन्य मन्त्रालयबाट धेरै स्वीकृत तथा कार्यान्वयन भइरहेको अवस्था छ । अन्य मन्त्रालयसँगको सम्झौतामा कार्यान्वयन हुने कार्यक्रम तथा परियोजनाको हिस्सा हाम्रो स्वीकृति तथा सम्झौताबाट हुने कार्यक्रम भन्दा धेरै गुणा बढी हुने गरेको छ । जुन संविधानको भावनाविपरीत हो र समाज कल्याण ऐन विपरीत छ भन्ने हाम्रो बुझाइ छ । अहिले परिषद्ले स्वीकृत नदिएको परियोजनाको जवाफदेही पनि हामी हुनु परेको छ । त्यस्ता संस्था हाम्रो दायरामा आउन दिएका छैनौँ । संविधानले नै स्पष्ट किटान गरेको विषय किन कार्यान्वयन नभएको होला ? यसमा परिषद्को पनि कमजोरी छ कि ? अन्य मन्त्रालय जस्तै हामी पनि सरकारको एक अङ्ग हौ । हाम्रा पनि निश्चित दायरा तथा सीमा छन् । हामी पनि सरकारको नीति तथा कार्यक्रम अनुसार नै चल्ने हो । हामीलाई संविधान र समाज कल्याण ऐनले दिएकोे अधिकार हनन भयो भने विषय विगतमा पनि पटक पटक सार्वजनिक बहसमा आएका थिए । हामीले पनि विभिन्न मञ्चमा यो विषय उठाइरहेका छौँ । संसद्को दिगो विकास तथा सुशासन समितिले पनि विगतमा एकद्वार प्रणाली अनुसार समाज कल्याण परिषद्बाट विषयत र भौगोलिक प्राथमिकता तोकी गैरसरकारी संस्थाको परियोजना सञ्चालनसम्बन्धी कार्यविधि बनाई कार्यान्वयनको व्यवस्था गर्न नेपाल सरकारलाई निर्देशन दिएको थियो । अझै पनि कार्यान्वयन भएको छैन । साथै, समितिले अर्थ मन्त्रालय, परराष्ट्र मन्त्रालय र विकास साझेदार संस्थाबिच हुने पार्टनरसिप फ्रेमवर्क एग्रिमेन्ट अन्तर्गत सञ्चालित आयोजनाका विषयमा पनि प्रश्न उठाएको थियो । यी व्यवस्था कार्यान्वयन भएको भए सरकारको आवधिक योजना तथा नीतिलाई सहयोग पुग्ने थियो । विकास साझेदार संस्थाहरूबाट अन्तर्राष्ट्रिय गैरसरकारी संस्थालाई सिधै सहायता उपलब्ध गराउँदा के समस्या आउने रहेछ ? यस्ता संस्थाबाट प्राप्त हुने सहायता तथा परियोजना परिषद्को स्वीकृतिमा सञ्चालन गर्नुपर्ने भन्ने स्पष्ट कानुनी व्यवस्था छ । हाम्रो चाहना भएको कानुनी व्यवस्था कार्यान्वयन होस् भन्ने हो । हामीले स्थानीय तहको सिफारिसमा मात्र परियोजना सञ्चालनको स्वीकृति दिने मात्रै हो । हामीसँग सम्झौता भए अनुसार कार्यक्रम सञ्चालन भएको छ कि छैन भनेर अनुगमन तथा मूल्याङ्कन गर्ने मात्रै हो । परिषद्बाहेक अन्य निकायबाट कार्यक्रम कार्यान्वयन हुँदा राष्ट्रिय प्राथमिकता तथा आवश्यकताका क्षेत्रमा लगानी एवं परिचालन भए नभएको यकिन हुन सकेका भन्ने प्रश्न उठ्ने गरेको पाइन्छ, जसको अपजस समाज कल्याण परिषद्ले लिनु परेको छ । खर्चको पारदर्शिता, कार्यान्वयनको प्रभावकारिता तथा वित्तीय सुशासनमा पनि समय समयमा प्रश्न उठ्ने गरेको छ । यी सबै अपजसको भागीदार भने हामी हुनु परेको छ । यो विरोधाभासपूर्ण अवस्थाको अन्त्य होस् भन्ने हाम्रो चाहना हो । एकद्वार प्रणालीमार्फत अनुभव भएको परिषद्लाई थप जिम्मेवार बनाउँदै स्वायत्त निकायका रूपमा अघि बढाउँदा सङ्घ संस्थामार्फत विकासमा महìवपूर्ण भूमिका खेल्न सकिन्छ । समाज कल्याण ऐन, २०४९ को दफा ९ (ञ), १२ र १६ अनुसार सङ्घ संस्थाद्वारा सञ्चालित कार्यक्रम नियमानुसार कार्यान्वयन हुन नसकेको कारण हाल देखिएको विकृति विसङ्गति र सङ्घ संस्थामार्फत र परिषद् माथि लाग्ने गरेको आरोपले गर्दा भ्रम सिर्जना भएको छ । यस्ता परियोजना परिषद्सँग सम्झौता नगरी अन्य निकायबाटै परिचालन हुँदा कसलाई कति फाइदा हुने रहेछ ? समाज कल्याण ऐन, २०४९ को दफा ९ (ञ), १२ र १६ अनुसार सङ्घ संस्थाद्वारा सञ्चालित कार्यक्रम नियम अनुसार कार्यान्वयन हुन नसकेको कारण हाल देखिएको विकृति विसङ्गति र सङ्घ संस्थामार्फत र समाज कल्याण परिषद् माथि लाग्ने गरेको आरोपले गर्दा भ्रम सिर्जना भएको छ । अन्तर्राष्ट्रिय विकास सहायता नीति २०७६ मा राष्ट्रिय तथा अन्तर्राष्ट्रिय गैरसरकारी संस्थाले आफ्नै प्रयासम विकास सहायताको परिचालन गर्दा प्रचलित कानुनबमोजिम समाज कल्याण परिषद्मार्फत हुने छ भन्ने उल्लेख गरिएको छ । साथै त्यस्तो सहायतालाई व्यवस्थापन सूचना प्रणालीमा प्रविष्ट गर्नुपर्ने छ भन्ने व्यवस्था पूर्ण कार्यान्वयन होस भन्ने पनि हाम्रो चाहना हो । यसले समग्रमा मुलुककै हित गर्ने हो । पछिल्लो समय समाज कल्याण परिषद्को भूमिका प्रभावकारी भएन भन्ने गुनासो पनि सुन्ने गरिएको छ । अझै परिषद्को विकल्पमा अर्को संरचना बनाउने प्रयास भएको पनि चर्चा थियो । के यो आवश्यक छ ? हामी संविधानको धारा ५१ र समाज कल्याण ऐन, २०४९ ले निर्दिष्ट गरेको व्यवस्था अनुसार सञ्चालनमा छौँ । यी कानुनले हाम्रो भूमिका स्पष्ट पारिदिएका कारण हामीलाई काम गर्न नीतिगत समस्या छैन । हामीलाई जिटुजी गर्नेसम्मको अधिकार कानुनले दिएको छ । हाम्रो विषयलाई विविध भ्रममा पार्ने गरिएको छ । मैले संसदीय समितिमा पनि यो कुरा भनिसकेको छु । भ्रममा परेर होइन, तथ्य पत्ता लगाऔँ । सानो समूह बनाएर यसको तथ्य पत्ता लगाऔँ । जुन कुरा बाहिर आएको छ, त्यो सत्य होइन । सामजिक क्षेत्रमा काम गरेको हामीसँग लामो अनुभव छ । परिषद् बोर्डमा उच्च स्तरीय व्यक्ति हुनुहुन्छ । यति उच्च व्यक्ति हुँदाहुँदै पनि अर्को कुनै संस्था आएर राम्रो काम हुन्छ, जस्तो लाग्दैन । समाज कल्याणमार्फत आउने सबै रकमको राज्यलाई एक पैसा पनि दायित्व पर्दैन । समाज कल्याणले पैसा बाँडेको छ भन्ने भ्रम छ । हामीले स्वीकृत दिने मात्रै हो । राजनीतिक तहमा समेत स्पष्टता हुनु जरुरी छ । सञ्चार माध्यम पनि स्पष्ट हुनु जरुरी छ । यसलाई व्यवस्थित गर्न छोडेर अर्को संस्था बनाउन खोज्नु राम्रो होइन । बर्सौंदेखिको अनुभव भएको संरचनालाई बलियो र समय सापेक्ष बनाउनु राम्रो हुन्छ । नयाँ संरचनामा जाँदा गैरसरकारी संस्था र नागरिक समाजको संविघान प्रदत्त अधिकारलाई खुम्च्याउनु हुँदैन । यो दिशातर्फ जाँदा नयाँ संरचनालाई पनि अभ्यास गर्न मात्र बर्सौं लाग्ने भएकाले व्यावहारिक र वैज्ञानिक हुँदैन ।  परिषद्लाई राज्यले एक पैसा पनि सहयोग गरेको छैन भन्नुभयो, त्यसो भए यस संस्थाको आम्दानीको स्रोत के हो त ? विगतमा कुनै बेला परिषद्लाई राज्यले नियमित रकम उपलब्ध गराउँथ्यो । अहिले परिषद्मा राज्यको लगानी शून्य छ । तीन वर्षअघि म परिषद्मा सदस्यसचिव भएर आउँदा परिषद् अस्तव्यस्त अवस्थामा थियो । कर्मचारीले तलब खान नपाउने अवस्था थियो । कर्मचारी सेवानिवृत्त हुँदा उपदान नपाउने अवस्था थियो । पछिल्लो समय मन्त्रीस्तरीय निर्णय अनुसार भृकटीमण्डपलाई व्यवस्थापन गरियो । अहिले वार्षिक १७ करोड रुपियाँको हाराहारीमा आम्दानी हुन्छ । जसबाट सङ्घ संस्था कार्यक्रम स्वीकृत गरी गरिब, निमुखा र पछाडि परेका वर्गका सङ्घ संस्थामार्फत वैदेशिक अर्बौं रकम परिचालन गराइएको छ । अहिले कल्याणको मुख्य आम्दानीको स्रोत त्यही बनेको छ । राज्यले संस्थागत सुधार तथा परिषद्को व्यवस्थापनका लागि सहयोग गरिदिने हो भने हामी अझै प्रभावकारी रूपमा काम गर्न सक्छौँ । परिषद् सुधारका लागि तपाईंले नेतृत्व समालेपछि के के काम भयो त ? हामीले परियोजना अनुगमन मूल्याङ्कन तेस्रो पक्षबाट हुने गरी निर्देशिका संशोधन गरेका छौँ । सम्पत्ति शुद्धीकरण निवारणसम्बन्धी गैरनाफामूलक संस्थाबाट हुने वित्तीय कारोबार तथा पारदर्शिताका लागि आवश्यक पर्ने निर्देशिका र मसौदा तयार भएको छ । परिषद्को डिजिटलाइजेसनको कार्य अगाडि बढाइएको छ । भृकुटीमण्डपको आम्दानी झन्डै तीन गुनाले वृद्धि भयो । सङ्घ संस्थाले स्वीकृति लिनेको सङ्ख्या १२ सयको हाराहारीमा थियो । हाल २५ सय पुगेको छ ।  परिषद् सुधारका लागि सरकारबाट के अपेक्षा गर्नुभएको छ ? समाज कल्याण ऐन, २०४९ लाई थप बलियो बनाउँदै समयसपेक्ष बनाउनुपर्ने भूमिकामा सरकारको सहयोग चाहिन्छ ।  पछिल्लो समय प्रदर्शनीमार्गस्थित भृकुटीमण्डपको जग्गा, त्यहाँ बनेका संरचना भाडामा लगाएबापत रकम उठाउन नसकिएको विषय के होला ? भृकुटीमण्डपको जग्गा तथा संरचना भोगचलन गर्न दिने विषयमा आजभन्दा २०२५ वर्षअघि सम्झौता भएको थियो । सम्झौता गर्ने भाडा नदिने प्रवृत्ति पनि त्यतिबेलादेखि नै रहेछ । अहिले पनि त्यतिबेलादेखिकै बक्यौता छ । उक्त बक्यौता उठाउन अख्तियार दुरुपयोग अनुसन्धान आयोगले निर्देशन पनि दिइसकेको थियो । बक्यौता नउठेपछि महालेखा परीक्षकको कार्यालयले पनि हाम्रो नाममा बेरुजु निकालेको छ । असुलउपर गर्न सम्बन्धित निकायलाई पत्राचार पनि गरेका छौँ । प्रहरीलाई पत्राचार पनि गरेका छौँ । नतिर्नेलाई ठाउँ छोड्न पनि पत्राचार गरेका छौँ । सबै लब्ध प्रतिष्ठित व्यक्ति छन् । पैसा नतिर्नेलाई हामीले जबर्जस्ती गर्न भने सक्दैनौँ । यो उहाँहरूको नैतिकताको प्रश्न पनि हो । असुलउपर गर्न मन्त्रीस्तरीय निर्णय गरेर प्रक्रिया अघि बढाएका हौँ । सार्वजनिक सूचना पनि निकालिसकेका छौँ । बक्यौता असुलीका लागि कानुनी प्रव्रियामा गइसकेका छौँ । सम्बन्धित मन्त्रालयमार्फत अनामनगरस्थित तहसिलका कार्यालयमा पठाएका छौँ । हामीले गर्ने अधिकतम कानुनी प्रक्रिया त्यही हो ।  """
एउटा हारले गुमेको तीन महत्त्वपूर्ण अवसर,"""काठमाडौँ, असार २२ गते । हार शब्द सबैका लागि पीडादायक हुन्छ । कतिपय हार समयक्रमसँगै भुल्दै गइन्छ । तर केही हार मुटुमा तिखो काँडा बनेर गडिरहन्छ । नेपालका लागि उज्वेकिस्तानमा सम्पन्न एसिसी महिला एसियन कप छनोट–२०२६ अन्तर्गत उज्वेकिस्तानसँगको हार सँधैभरि सम्झाउने पीडादायी घाउ बनेको छ । आफूभन्दा ४९ स्थानमाथि रहेको घरेलु टोली उज्वेकिस्तानलाई खेलभर कडा टक्कर दिएर टाइब्रेकरमा नतिजा सुम्पनु पर्दाको पीडा नेपाली महिला फुटबलका लागि नमिठो बनेको छ । उत्कृष्ट पु्नरागमनसहित निर्धारित समयको खेल ३–३ गोलको बराबरीमा सकेको नेपाल टाइब्रेकरमा स्तब्ध बनेको थियो । टाइब्रेकरमा घरेलु टोलीको चारवटै प्रहार सफल बन्यो । तर नेपालकी कप्तान सावित्रा भण्डारी ‘साम्बा’ को पहिलो पेनाल्टी पोलमा ठोक्किएर फर्किएपछि नेपाल निराश बनेको हो । त्यसपछि गीता राना र सविता रानामगरको पेनाल्टी प्रहार सफल भए पनि नेपालकी गोलरक्षक अन्जना रानामगरको प्रहार उज्वेकिस्तानकी गोलरक्षकको हातमै परेपछि नेपालको रुवावासी सुरु भएको थियो । यो हारले नेपाली महिला फुटबललाई लामो समय पीडा दिने पक्का छ । हारले नेपालले आगामी वर्ष अस्ट्रेलियामा आयोजना हुने महिला एसियन कप मात्र गुमाएन । पेनाल्टीको हारले नेपालको फिफा महिला विश्वकप छनोट–२०२७ र लस एन्जलस ओलम्पिक–२०२८ को छनोट यात्रा पनि गुमेको छ । यसपटक छनोटको समूह ‘एफ’ मा अन्तिम खेलमा टाइब्रेकरमा मार खाए पनि नेपालले समूहको पहिलो खेलमा लाओसलाई ९–० र दोस्रो खेलमा श्रीलङ्कालाई ८–० गोलले हराएर आफूलाई अब्बल सावित गरेको थियो । यस्तै दक्षिण एसियामा सधैँ जस्तो प्रतिस्पर्धीको रूपमा रहेको भारत र बङ्गलादेशले एसियन कप छनोटको यात्रा तय गर्दा नेपाल मुखमा पुगेर बाहिरिनुको पीडा अर्को छ । घरेलु फुटबलको कमजोर संरचना र अभिभावक संस्था अखिल नेपाल फुटबल सङ्घ (एन्फा) भित्रको चरम राजनीतिले जकडिएको अवस्थामा नेपालले ठुला अन्तर्राष्ट्रिय प्रतियोगितामा सफलता पाउन निकै मिहिनेत गर्नुपर्ने छ । अझ अनुभवी र स्टार खेलाडीको साथ पाएको अहिलेको जस्तो टिम पाउन नेपाललाई थप कठिन हुने छ । """
सिक्दै कमाउन प्राविधिक शिक्षा,"""पछिल्लो समय मुलुकमा जीवनोपयोगी र सिपमूलक शिक्षाको कमी भएको विषयमा चर्को बहस भइरहेको छ । हरेक दिन रोजगारी र उच्च शिक्षा अध्ययनका लागि बिदेसिरहेका विद्यार्थीका तथ्याङ्कले पनि यसलाई धेरथोर पुष्टि गर्छ तर स्वदेशमा पनि पढ्दै कमाउन पनि सकिने अवसर प्रशस्तै छन् भन्ने विषय विभिन्न व्यक्तिका सफलताका कथाले पुष्टि गरेका छन् । बर्दिया राजापुरका वसन्त चौधरी यस्तै पात्रमध्येका एक हुन् । चौधरीले प्राविधिक शिक्षा तथा व्यावसायिक तालिम परिषद् (सिटिइभिटी) अन्तर्गत काभे्रमा रहेको पनौती प्राविधिक शिक्षालयमा अध्ययनकै क्रममा कमाउन थाल्नुभएको छ । सो शिक्षालयमा औद्योगिक अटोमेकानिकल इन्जिनियरिङको प्रिडिप्लोमा दुईबर्से कोर्स गरिरहेका चौधरीले हाल सिक्दै काठमाडौँको गौशालामा रहेको रकेट सेल्स नामक गाडीको वर्कसपमा काम गरेर मासिक ४० हजार कमाउन थाल्नुभएको छ । कक्षा १२ पछि वैदेशिक रोजगारीमा गएर दुःख पाएपछि स्वदेशमा आई सो कोर्स गर्न लागेका चौधरीलाई विदेश गएकोमा अहिले पछुतो छ । चौधरीसँगै सोही कोर्स गरिरहेका प्रमोद पराजुलीले पनि सिक्दै कमाउन थाल्नुभएको करिब डेढ वर्ष भयो । पराजुली काठमाडौँ बालाजुस्थित कन्टिनेटल टे«निङमा सिप सिक्दै मासिक ३० हजारभन्दा बढी कमाउनुहुन्छ । सरकारको छात्रवृत्तिमा सिक्दै कमाउन थालेका पराजुलीले भन्नुभयो, “हातमा अटोमोबाइल इन्जिनियरिङ गरेको प्रमाणपत्र हुनेबित्तिकै मासिक एक लाख रुपियाँसम्म कमाउन विदेश जानु पर्दैन ।” उहाँहरू त प्रतिनिधि पात्र मात्रै हो । यस शिक्षालयले स्थापनादेखि हजारौँ सङ्ख्यामा दक्ष जनशक्ति उत्पादन गरिसकेको छ । शिक्षालयका उपप्रमुख मृगेन्द्र प्रधानका अनुसार नेपाल र विदेशको श्रम बजारलाई आवश्यक पर्ने आधारभूत तहको अटोमोबाइल इन्जिनियरिङ क्षेत्रमा जनशक्ति उत्पादन गर्ने उद्देश्यले प्रिडिप्लोमा इन अटोमोबाइल इन्जिनियरिङ र डिप्लोमा अटोमोबाइल इन्जिनियरिङ सञ्चालन भइरहेको छ । सिटिइभिटीको आङ्गिक पनौती प्राविधिक शिक्षालयले २०५५ सालदेखि प्रिडिप्लोमा अटोमोबाइल इन्जिनियरिङ कोर्स र २०७८ सालदेखि डिप्लोमा अटोमोबाइल इन्जिनियरिङ कोर्सका कार्यक्रम सञ्चालन गर्दै आएको उपप्रमुख प्रधानले जानकारी दिनुभयो । सिक्दै कमाउँदै अवधारणा प्राविधिक शिक्षालयमा अध्ययनरत प्रशिक्षार्थीलाई व्यावहारिक सिप सिकाई उद्यमशील बनाउने उद्देश्यले सिक्दै र कमाउँदै कार्यक्रम अन्तर्गत वसन्त र प्रमोद जस्ता युवाका लागि अवसर प्राप्त भएको छ । हालसम्म अटोमोबाइल इन्जिनियरिङ कोर्समा सिप परीक्षण प्रमाणपत्र प्राप्त गरेकामध्ये ७८ प्रतिशतले रोजगारी प्राप्त गरेको परिषद्को वार्षिक प्रतिवेदनमा उल्लेख छ । परिषद्ले प्राविधिक शिक्षामा अध्ययनरत प्रशिक्षार्थीलाई सिक्दै र कमाउँदै कार्यक्रममा सहभागी गराउँदा उनीहरूको सिपमा निखारता आउने र कार्यसम्पादनमा आत्मविश्वास बढ्ने मात्र नभई समुदायको आवश्यकता पहिचान, समस्या समाधान, आयआर्जन, सञ्चार सिप, बजारीकरण र व्यावसायिकताको विकास हुने गरेको जनाएको छ । परिषद्का अनुसार अध्ययनरत प्रशिक्षार्थी, पूर्वप्रशिक्षार्थी र उद्यमशीलतासम्बन्धी काम गर्न इच्छुक युवालाई उनीहरूको रुचि र क्षमताको पहिचान गरी व्यवसाय सञ्चालन गर्नका लागि शिक्षालयमा बिजिनेस इन्क्युवेसन सेन्टरको समेत स्थापना गरिएको छ । सिटिइभिटीमा विषय छनोटको अवसर सिटिइभिटीले स्वास्थ्य, कृषि, हस्पिटालिटी र इन्जिनियरिङ गरी चार विधामा शैक्षिक कार्यक्रम सञ्चालन गर्दै आएको छ । सिटिइभिटीले सञ्चालन गर्ने स्वास्थ्य, कृषि, हस्पिटालिटी र इन्जिनियरिङ गरी चार क्षेत्रमध्ये कुनै एउटा विषयमा भविष्य बनाउने योजना बनाएकालाई यी क्षेत्रका कुनै एउटा विषयको कोर्स उपयुक्त हुन सक्छ । देशका लागि आवश्यक र मागका आधारमा प्राविधिक तथा दक्ष जनशक्ति उत्पादन गर्ने उद्देश्यका साथ सिटिइभिटी स्थापना भएको हो । सिटिइभिटीका निर्देशक तैलेन्द्र आचार्यले श्रम बजारलाई उत्पादनसँग जोड्न सक्ने खालको शिक्षाको आवश्यकता रहेकाले सिटिइभिटीले बजारको माग अनुसार सिप भएका दक्ष जनशक्ति उत्पादन गर्दै आएको जानकारी गराउनुभयो । यहाँ सिकेको सिपबाट युवालाई स्वदेश र विदेशमा रोजगारी पाउन धेरै सहयोग भइरहेको उहाँको दाबी छ । प्राविधिक जनशक्तिको माग प्राविधिक शिक्षा तथा व्यावसायिक तालिम परिषद् (सिटिइभिटी) द्वारा सन् २०२२ मा गरिएको श्रम बजार विश्लेषणमा आधारित प्रक्षेपण अनुसार सन् २०३० सम्म स्वास्थ्य, कृषि, निर्माण, पर्यटनलगायत क्षेत्रमा लाखौँ दक्ष जनशक्ति आवश्यकता पर्ने छ । विशेष गरी कृषिमा छ लाखभन्दा बढी, निर्माण क्षेत्रमा छ लाखभन्दा बढी, स्वास्थ्य क्षेत्रमा एक लाख र पर्यटन क्षेत्रमा दुई लाख जनशक्ति आवश्यक पर्ने देखाइएको छ । यसले स्पष्ट गराउँछ कि व्यावहारिक सिपयुक्त शिक्षामा आधारित प्राविधिक शिक्षा समयको माग हो । युवाले समयमै सही तालिम र दक्षता हासिल गरे भने उनीहरूले स्वदेशमै रोजगारीका भरपुर अवसर प्राप्त गर्न सक्ने छन् । साथै यो मागलाई सम्बोधन गर्न सरकारले प्राविधिक शिक्षाको पहुँच, गुणस्तर र सम्बन्धित तालिम कार्यक्रमको प्रभावकारिता बढाउन थप आवश्यक छ । एक हजार १८२ संस्थामा सिटिइभिटीका कोर्स सिटिइभिटीमा प्रिडिप्लोमा तह (१८ महिने) र दुईबर्से इन्जिनियरिङ, कम्प्युटर एप्लिकेसन तथा सेक्रेटरियल म्यानेजमेन्टको पढाइ हुन्छ । त्यसै गरी डिप्लोमा तह (तीनबर्से) मा अटोमोबाइल इन्जिनियरिङ, कम्प्युटर इन्जिनियरिङ र इन्फर्मेसन टेक्नोलोजी (आइटी) पढाइ हुन्छ । देशभर रहेका आङ्गिक शिक्षालय ६६, परिषद्सँगको साझेदारीमा सञ्चालित ५५, प्राविधिक शिक्षालय सञ्चालन गर्ने सामुदायिक विद्यालय (टेक्स विद्यालय) ६३९ र निजीस्तरमा सम्बन्धन प्राप्त गरेका शिक्षालय ४२२ गरी देशभर कुल एक हजार १८२ वटा शैक्षिक संस्थामा सिटिइभिटीका ती कोर्स सञ्चालन भइरहेका छन् । क्षमताको ५२ प्रतिशत मात्रै भर्ना सिटिइभिटीले वार्षिक भर्ना क्षमताको ५२ प्रतिशत मात्रै विद्यार्थी भर्ना गर्न सफल भएको छ । सिटिइभिटीको वार्षिक प्रतिवेदन अनुसार डिप्लोमा र प्रिडिप्लोमा वार्षिक भर्ना क्षमता ६९ हजार ४९३ रहेकामा ३६ हजार ३१ जना मात्रै भर्ना भएका छन् । यस अवधिमा डिप्लोमातर्फ ४२ हजार ६७१ भर्ना क्षमता भएकोमा २७ हजार ३९० जना भर्ना भएका छन् भने प्रिडिप्लोमामा २६ हजार ८२२ जना भर्ना गर्ने क्षमता भएकोमा जम्मा आठ हजार ६४१ जना मात्रै भर्ना भएको सिटिइभिटीले जनाएको छ । छात्रवृत्ति र शुल्क प्रिडिप्लोमा तह तथा डिप्लोमा तहका लागि सिटिइभिटीले प्रत्येक वर्ष विभिन्न शैक्षिक कार्यक्रममा विद्यार्थीलाई निःशुल्क छात्रवृत्ति दिँदै आएको छ । यो वर्ष पनि २९ वटा शैक्षिक कार्यक्रमका लागि डिप्लोमा तहमा तीन हजार ४७ जना र प्रिडिप्लोमा तहमा ६५१ जना गरी कुल तीन हजार ६९७ विद्यार्थीलाई निःशुल्क छात्रवृत्ति दिइँदै छ । परिषद्का अनुसार सामान्यतः सिटिइभिटीको कोर्स गर्न चाहनेका लागि न्यूनतम १५ हजारदेखि बढीमा पाँच लाख रुपियाँसम्म खर्च हुने गरेको छ । प्रिडिप्लोमा र डिप्लोमामा फरक प्रिडिप्लोमा तह १८ महिने कोर्स हो । यसमा १५ महिना पाठ्यक्रमको पढाइ र तीन महिना प्रयोगात्मक हुन्छ । प्रिडिप्लोमा पढ्न एसइईमा जति प्राप्ताङ्क आए पनि फरक पर्दैन तर डिप्लोमा तह भने तीन वर्षको (छ सेमेस्टर) कोर्स हो । यसमा भएका कोर्स अध्ययन गर्न भने एसइईमा न्यूनतम दुई जिपिए ल्याएको हुनु पर्छ । स्वास्थ्यतर्फका विषय पढ्न गणित, विज्ञान र अङ्ग्रेजी विषयमा कम्तीमा ‘सी’ ग्रेड प्राप्त गरी न्यूनतम दुई जिपिए चाहिन्छ । त्यस्तै इन्जिनियरिङतर्फका विषय पढ्न गणित र विज्ञानमा कम्तीमा ‘सी’ ग्रेड र अङ्ग्रेजीमा कम्तीमा ‘डी प्लस’ ग्रेड प्राप्त गरी न्यूनतम दुई जिपिए ल्याएको हुनु पर्छ । कृषि तथा हस्पिटालिटीका विषय पढ्न गणित, विज्ञान र अङ्ग्रेजीमध्ये कुनै दुई विषयमा कम्तीमा ‘सी’ ग्रेड र एउटामा कम्तीमा ‘डी प्लस’ ग्रेड प्राप्त गरी न्यूनतम दुई जिपिए ल्याउनु पर्छ । प्रिडिप्लोमा तह उत्तीर्ण गरेपछि स्नातक पढ्न पाइँदैन । त्यसका लागि प्रिडिप्लोमा पढ्दै गर्दा +२ मा पनि भर्ना हुनु पर्छ तर डिप्लोमाका कोर्स अध्ययन गरेपछि भने स्नातकमा सजिलै भर्ना पाइन्छ । स्वास्थ्य तथा प्राविधिक मञ्चका महासचिव निर्मलप्रसाद सापकोटाले प्राविधिक विषय उत्तीर्ण गरेका अधिकांश विद्यार्थीले रोजगारी पाएको बताउनुभयो । श्रम बजारमा सिपयुक्त जनशक्तिको माग भएको भन्दै उहाँले सिटिइभिटीका कोर्समा बजारमा माग भएकै सिप सिकाउने भएकाले अध्ययनपश्चात् बेरोजगार भएर बस्नु नपर्ने बताउनुभयो । """
बालविवाह न्यूनीकरणमा समस्या,"""खलङ्गा समाचारदाता जाजरकोट, असार २२ गते । बालविवाह न्यूनीकरण गर्न पुरोहित तथा धार्मिक अगुवासँग अन्तर्क्रिया गरिएको छ । खलङ्गास्थित भेरी नगरपालिका–४ मा धार्मिक अगुवासँग गरिएको अन्तर्क्रियामा बाल विवाहविरुद्ध अभिभावक सचेत नभएसम्म यस्तो समस्या आइरहने निष्कर्ष निकालिएको छ । धार्मिक अगुवाले बालविवाह रोकथामका लागि नैतिक, व्यावहारिक नेतृत्व दिने प्रतिबद्धता गरेका छन् । बालविवाहका कारण सामाजिक विकृति, विसङ्गति बढ्दै गएकाले बालविवाह रोक्न पुरोहितसहित सरोकारवाला, अभिभावक जिम्मेवार बन्नुपर्ने बताएका छन् । धार्मिक अगुवालाई धर्म, आस्था, संस्कारको सकारात्मक प्रयोग गरी धर्म समाज मन्दिरबाट बाल विवाहविरुद्ध चेतना, धार्मिक कार्यक्रममा जनचेतना अभिवृद्धि गर्ने, कम उमेरमा गर्न थालिएको बालविवाह रोकथाम गर्न सरोकारवालासँग समन्वय, कानुनी उमेर नपुगेका बालबालिकालाई सबै तह र तप्काबाट रोक्नुपर्ने प्रतिबद्धता जनाएका छन् । भेरी नगरपालिका–३ का मधुसुधन शर्माले बालविवाहका कार्यक्रममा पुरोहित जान छोडेको बताउनुभयो । कानुनले बालविवाहलाई सामाजिक अपराधका रूपमा लिएपछि तोकेको उमेरमा विवाह गराउने गरिएको छ । भेरी नगरपालिका–११ का केशवप्रसाद शर्माले बालमैत्री वडा घोषणा गरेका गाउँबस्तीबाटै बालविवाह गरेको बताउनुभयो । अभिभावकको सहमतिमा बालविवाह हुने गरेकाले स्थानीय सरकार, सरोकारवाला निकायले अभिभावकको चेतनाको विकास हुनुपर्ने भनाइ छ । अभिभावकको चेतनाको कमीका कारण बालविवाह गर्नेको दर बढ्दै गएको छ । स्थानीय सरकारले शिक्षा, स्वास्थ्य, रोजगारी तथा सिप, क्षमताको विकासमा लगानी गरी बालबालिकालाई सक्षम बनाउन नीति तथा कार्यक्रमको अनुसार अघि बढ्नुपर्ने समाजसेवी खम्बजङ शाहको भनाइ छ  । गरिब, दलित, जोखिममा परेका बालबालिका बालविवाह गर्ने गरेका छन् । सरकारले सेवा सुविधा अभिभावकको सकारात्मक संस्कार पाएपछि कमी आउने उहाँको भनाइ छ । """
विराटनगरद्वारा सन्दीपसहिच पाँच खेलाडी रिटेन,"""काठमाडौँ, असार २२ गते । विराटनगर किंग्सले दोस्रो संस्करणको नेपाल प्रिमियर लिग (एनपिएल) का लागि सन्दीप लामिछानेसहित पाँच खेलाडीलाई रिटेन गरेको छ । विराटनगरले सन्दीपलाई मार्की र कप्तानको रूपमा रिटेन गरेको हो । यस्तै रिटेन हुने अन्य खेलाडीमा यु–१९ नेपाली राष्ट्रिय टोलीका कप्तान नरेन भट्ट, लोकेश बम, बसिर अहमद, प्रतिश जिसी र सुवास भण्डारी हुनुहुन्छ । नेपाल प्रिमियर लिगको दोस्रो संस्करणका लागि मिनी अक्सन हुनुअघि फ्रेन्चाइज टोलीले धमाधम खेलाडी रिटेन र रिलिज गर्न थालेका हुन् ।    """
निजामती कानुनमा सधैँ चलखेल,"""काठमाडौँ, असार २० गते । कर्मचारी समायोजन विधेयकमा राज्य व्यवस्था तथा सुशासन समितिको प्रतिवेदन पेस र प्रतिनिधि सभाबाट पारितको तयारी २०७५ फागुन ३ गते थियो । अध्यादेश प्रतिस्थापन विधेयक भएकाले करिब एक सातामा सङ्घीय संसद्का दुवै सदनबाट पारित र प्रमाणीकरण हुनुपर्ने समयसीमाको दबाबमा संसद् थियो । राज्य व्यवस्था तथा सुशासन समितिले फागुन ३ गते नै विधेयकको प्रतिवेदन पारित गरेर सभामा पेसको निर्णय गर्‍यो तर अन्तिम समयमा प्रतिवेदनमा त्रुटि फेला पर्‍यो । समितिले गरेको सहमतिभन्दा थप बेहोराको प्रतिवेदन तयार भएको जानकारी सभापति शशी श्रेष्ठले पाएपछि बैठकमा पेसको कार्यसूची नै हेरफेर भयो । कर्मचारी समायोजन अध्यादेशले संसद् सेवाका कर्मचारीलाई प्रदेशमा समायोजनको विकल्प दिएको थियो । प्रतिस्थापन विधेयक समितिमा छलफलका क्रममा स्थानीय तहमा पनि जान सक्ने व्यवस्थामा सहमति भयो तर अन्तिम प्रतिवेदनमा सहमतिविपरीत सङ्घमा समेत समायोजन हुने व्यवस्था घुसाइयो । सोही प्रतिवेदनमा सभापति श्रेष्ठले हस्ताक्षरसमेत गर्नुभएको थियो । हतारमा प्रतिवेदन तयार भएकाले सभापति श्रेष्ठले उक्त प्रतिवेदन गाडीमा नै अध्ययन गर्दै सिंहदरबारबाट बानेश्वर पुग्नुभयो । सहमतिविपरीत प्रतिवेदन लेखिएको आशङ्का सभापतिलाई भयो । त्यही बेला सङ्घीय मामिला तथा सामान्य प्रशासन मन्त्रालयका तत्कालीन सचिव दिनेश थपलियाले सभापति श्रेष्ठलाई फोन गरेर प्रतिवेदनमा त्रुटि भएको जानकारी दिनुभयो । संसद्मा पेसको कार्यसूची रोकेर श्रेष्ठ सिंहदरबार फर्किनुभयो र समिति सचिव सुदर्शन खड्कासमेतलाई बोलाएर केरकार गर्नुभयो । खड्काले अन्य कोही कर्मचारीले शब्द थपिदिएको जवाफ दिनुभयो । सभापति श्रेष्ठले अनधिकृत रूपमा प्रतिवेदन तयार भएको भन्दै आपत्ति जनाएर प्रतिवेदन सुधार गरी सचिवको जिम्मेवारी खोस्नुभयो । प्रतिवेदन सोही दिन दोस्रो बैठक राखेर सभामा पेस गरी तेस्रो बैठकबाट विधेयकसमेत पारित भयो । तत्कालीन घटनाबारे श्रेष्ठले भन्नुभयो, “हामीले सहमति गरेकोमा सङ्घ भन्ने शब्द थपेर प्रतिवेदन अन्तिम रूप दिइएको म र सामान्यको सचिवले पत्तो पायौँ । मैले यो त अक्षम्य अपराध भयो भनेर सचिवको जिम्मेवारी खोसेँ । कारबाही हुनुपर्ने घटना भए पनि गरिएन । समितिले गरेको सहमतिविपरीत प्रतिवेदन लेखनको अधिकार समिति सचिवलाई हुन्न । यस्ता घटना त संसद्कै मानमर्दन हुन् ।” दोहोरियो घटना झन्डै साढे ६ वर्षपछि राज्य व्यवस्था समितिमा नै प्रतिवेदन लेखनको विषयमा विवाद भइरहेको छ । अघिल्लो पटक जस्तै यो पटक पनि निजामती विधेयककै प्रतिवेदनमा विवाद भएको हो । अवकाश प्राप्त निजामती कर्मचारीले संवैधानिक, कूटनीतिक तथा अन्य सरकारी नियुक्ति दुई वर्षसम्म लिन नपाउने गरी सहमति भएकोमा त्यसलाई खण्डित गर्ने व्यवस्था पनि यथावत् राखिएकोमा विवाद छ । समितिले गरेको सहमतिविपरीत ‘कुलिङ अफ पिरियड’ निष्प्रभावी हुने गरी प्रतिवेदन तयार भएकोमा संसदीय छानबिनकै माग उठेको छ । उक्त त्रुटिको जिम्मेवारी लिनबाट भने सबै पन्छिएका छन् । निर्णय अनुसार प्रतिवेदन लेखन नभएको भन्दै समिति सचिवको आलोचना भइरहेको छ । कर्मचारी, शिक्षक तथा प्रहरी सङ्गठन जोडिएका कानुन तर्जुमामा संसद्लाई सधैँ नै सकस पर्ने गरेका विगत पनि छन् । कर्मचारी सङ्गठन र स्वार्थ समूहको दबाबसमेतले कानुन पारित गर्न संसद्लाई सकस पर्ने गरेको छ । विचाराधीन सङ्घीय निजामती विधेयक नै मन्त्रीपरिषद्ले दर्ता अनुमति दिएको लामो समयसम्म संसदीय प्रव्रियामा प्रवेश नै गर्न सकेन । संसद्को अघिल्लो कार्यकालमा तीन वर्षसम्म विषयगत समितिमा छलफल भएको सङ्घीय निजामती विधेयक अन्तर्वस्तुमा दबाब समूहको अस्वाभाविक चासोकै कारण अन्तिम अवस्थामा फिर्ता भएको थियो । राज्य व्यवस्था समितिले आफ्नो कार्यकालमा पारित गरेका १८ विधेयकमध्ये सङ्घीय निजामतीका लागि मात्र झन्डै आधा समय खर्चिएको थियो । समितिले १८ वटा विधेयक पारितका लागि १६२ वटा बैठक बस्दा ६१ वटा बैठक निजामती विधेयकका लागि मात्रै बसेका थिए । कर्मचारी विधेयक सधैँको सकस सङ्घीय संसद्को कालखण्ड मात्र होइन, कर्मचारी सम्बद्ध विधेयक पारितमा संसद्लाई सधैँ सङ्घर्ष गर्नु परेका उदाहरण छन् । निजामती सेवा ऐनको पहिलो संशोधन २०५५ र जनआन्दोलनपछिको संशोधनमा पनि उत्तिकै सकस परेका थिए । त्यसबाहेक निजामती कर्मचारी विधेयकमा सामान्यबाहेकका ठुला संशोधन भएका छैनन् । राष्ट्रिय सभामा उत्पत्ति भएको निजामती सेवा विधेयक २०५२ साल मङ्सिर २७ गते सभामा प्रस्तुत भएको थियो । २०५३ साउन २० गते राष्ट्रिय सभा र २०५५ वैशाख २४ मा प्रतिनिधि सभाबाट पारित भएका थिए । दर्तापछि प्रतिनिधि सभाबाट पारित गर्न झन्डै तीन वर्ष नै लागेको थियो । अन्तर्वस्तुमा विवाद र कर्मचारी सङ्गठनको दबाबका कारण पहिलो संशोधन प्रतिनिधि सभाले एकै दिन तीन वटा बैठक राखेर सम्पन्न गरेको थियो । पहिलो संशोधन विमलेन्द्र निधि सामान्य प्रशासनमन्त्री भएका बेला गरिएको थियो । २०६२६३ को आन्दोलनपछिको पुनस्र्थापित प्रतिनिधि सभाले पनि निजामती कर्मचारी कानुन परिमार्जन गर्‍यो । त्यो बेला विधेयकका केही प्रावधानलाई लिएर कर्मचारीले सिंहदरबारभित्रै नाराबाजीसमेत गरे । कर्मचारी युनियनको दबाबका कारण राज्य व्यवस्था समिति बैठकलाई मर्यादापालकको सहायताले सञ्चालन गरिएको थियो ।  राज्य व्यवस्था समितिका पूर्वसभापति हृदयराम थानी कर्मचारी विधेयकमा सधैँ सकस नै पर्ने बताउनुहुन्छ । थानी भन्नुहुन्छ, “जनआन्दोलनलगत्तै पनि हामीलाई निकै कठिन भएको थियो । म त्यो बेला समिति सदस्य थिएँ । २४ (घ) बढुवाको चर्को दबाब थियो, समिति सहमतिमा पुगेको थिएन । त्यो बेला मेरै प्रस्तावमा ५–६ दिनसम्म बैठक रोकिएको पनि थियो । पछि छलफलबाटै त्यो समस्या सुल्झायौँ तर विधेयकका विषयलाई लिएर कर्मचारीले सिंहदरबारभित्रै नारा लगाए ।” २०७२ सालमा निजामती सेवा ऐन संशोधनमा पनि माथापच्चिसी भयो । विशेष गरी कर्मचारीले विदेशी मुलुकको स्थायी अनुमतिपत्र लिन पाउने वा नपाउने तथा ट्रेड युनियनको विषयमा विवाद भएको थियो । २०७२ सालमा तत्कालीन सामान्य प्रशासनमन्त्री लालबाबु पण्डित हुनुहुन्थ्यो । डिभी, पिआरलाई कानुनले बन्देज गर्न सफल भए पनि ट्रेड युनियन दबाबकै कारण बिराम लाग्न सकेन ।  """
मानुङकोटलाई पर्यटकीय ग्राम बनाइने,"""दमौली (तनहुँ), असार २१ गते । तनहुँको व्यास नगरपालिका–५ स्थित पर्यटकीय गन्तव्यस्थल मानुङकोटलाई पर्यटकीय ग्राम बनाइने भएको छ । पछिल्लो समय पर्यटकको गन्तव्यस्थल बन्दै गएको मानुङकोटलाई व्यवस्थित बनाउने उद्देश्यसहित नगरपालिकाले पर्यटकीय ग्राम बनाउन लागेको हो । मानुङकोटको आकर्षणलाई व्यवस्थित गर्न एकीकृत जग्गा विकास आयोजना विस्तार गर्ने लक्ष्य लिइएको नगरपालिकाका प्रमुख वैकुण्ठ न्यौपानेले जानकारी दिनुभयो । मानुङकोटको मौलिक चरित्रलाई यथावत् राखी आधुनिक ढङ्गबाट विकासको अभियान सञ्चालनका लागि जग्गा विकास कार्यक्रम सञ्चालन गर्न सम्बन्धित जग्गाधनीहरू र नगर विकास कोषसँग सहकार्य गरिने न्यौपानेले बताउनुभयो । न्यौपानेले भन्नुभयो, “मानुङका मगरहरूले जग्गा छोड्दै जाने र बाहिरबाट आएर जग्गा किने क्रम बढ्दै गइरहेको छ । त्यसैलाई मध्यनजर गर्दै मानहुँका जग्गाहरूलाई व्यवस्थापन गर्न खोजेका हौ ।” नगरपालिकाले मानुङकोटसँगै व्यास नगरपालिका–६ स्थित शिशाघाट नयाँ सहर आयोजनामा एकीकृत जग्गा विकास आयोजना विस्तार गर्ने लक्ष्य लिएको छ । मानुङकोट पछिल्लो समय दृश्यावलोकन केन्द्रको रूपमा विकास भइरहेको छ । यहाँबाट देखिने सूर्योदय र कुहिरोको दृश्यले पर्यटकलाइै लोभ्याउने गरेको वडाध्यक्ष विष्णुकुमार श्रेष्ठको भनाइ छ । राति बास बसेर बिहानै सूर्योदय र कुहिरो हेर्न आन्तरिक पर्यटक आउने गरेको होटल व्यवसायी चूडामणि दाहालले उल्लेख गर्नुभयो । मानुङकोटमा पर्यटक उक्लिने क्रम बढेपछि यहाँ होटल खुल्ने क्रम बढेको छ । विगतमा होटल समेत नरहेको यस ठाउँमा अहिले एक दर्जन होटल खुलिसकेका छन् । दृश्यावलोकनका लागि व्यास नगरपालिकाले दृश्यावलोकन स्तम्भ निर्माण गरेको छ भने सुरक्षाका लागि डाँडाको छेउमा रेलिङ हालेको छ । रेलिङसँगैको भागमा हालै पैदलमार्ग निर्माण गरिएको छ । मानुङकोटबाट धौलागिरि, माछापुच्छ्रे, अन्नपूर्ण, मनास्लु, लमजुङ हिमालको दृश्यावलोकन गर्न सकिन्छ । दमौली बजारलाई कुहिरोले ढाक्नुलाई पौराणिक कथासँग पनि जोडिएको छ । परापूर्वकालमा महर्षि वेदव्यासका पिता पराशर ऋषिले सत्यवतीसँग सम्भोग गर्न इच्छा प्रकट गर्दा लोकलाई पत्तो नहोस् भनेर कुहिरो उत्पन्न गराइदिएको धार्मिक किंवदन्ती रहँदै आएको छ । मानुङकोटमा पर्यटक बढेपछि गाउँ छाडेर सहर झरेका पनि पुनः मानुङकोट उक्लिएर व्यवसाय गर्न थालेका छन् । खानेपानीको अभावमा यहाँका स्थानीयवासीले गाउँ छाडेका थिए । बजारको प्रशोधित जार र ट्याङ्करको पानीले मानुङकोटमा अहिले पानीको विकल्प दिइरहेको छ । मानुङकोट जाने सडक कालोपत्र भइसकेको छ । सहरी विकास मन्त्रालयको आर्थिक लगानीमा मानुङकोटसम्म पुग्ने सडक कालोपत्र गरिएको हो । अलैँचेबाट मानुङकोटसम्मको चार हजार ३०० मिटर सडक कालोपत्र भएको हो । कालोपत्र गर्न अप्ठ्यारो रहेको ठाउँमा १८० मिटर आरसिसी ढलान गरिएको छ । रासस """
बूढानीलकण्ठ मन्दिरमा भक्तजन,"""काठमाडौँ, असार २२ गते । हरिशयनी एकादशी अर्थात् तुलसी रोप्ने दिन आज  काठमाडौँको बूढानीलकण्ठ मन्दिरमा भगवान् नारायणको पूजा आराधना एवं दर्शन गर्दै श्रद्धालु भक्तजन।  """
कैलाश–मानसरोवर यात्रा : आकर्षण र वास्तविकता,"""पङ्क्तिकारबाट दोस्रो पटकको चीनको तिब्बत क्षेत्रमा पर्ने कैलाश परिक्रमा अनुभव पाठक माझ प्रस्तुत गरिँदैछ । अघिल्लो वर्ष भाद्र तेस्रो साता कैलाश परिक्रमाका क्रममा मौसम अनि खानपिनको प्रतिकुलता अनि एजेन्सीद्वारा खटाइएका गाइडको व्यवहारले परिक्रमा यात्रा जटिल एवम् कष्टपूर्ण बन्न पुगेको भए तापनि यस पटकको कैलाश यात्रा भने सबै दृष्टिकोणले सहज एवम् अनुकुल नै रह्यो । आफ्नो सुखद एवम् उत्साहपूर्ण कैलाश परिक्रमा यात्रा पाठक माझ जानकारीका लागि पस्कने अनुमति चाहन्छु । भौगोलिक स्वरूप र आध्यात्मिक आकर्षण हिन्दु धार्मिक ग्रन्थ (चर्चित पुराण) ‘श्रीस्वस्थानी’ व्रतकथामा हिमालय पर्वत कैलाश र मानसरोवरबारे विभिन्न सन्दर्भमा रोमान्चक कथा सामग्री प्रस्तुत गरिएको पाइन्छ । धार्मिक ग्रन्थ अनुसार हिन्दु धर्मालम्बीका आराध्यदेव भगवान् महादेव र देवी पार्वती, पुत्रहरू श्रीगणेश–कार्तिकेयको बासस्थानका रूपमा कैलाश पर्वतलाई लिइएको छ । मानसरोवरलाई महादेवले हंशरूप धारण गरी जलविहार गरेकोलगायतका कथा ‘श्रीस्वस्थानी’ व्रतकथामा उल्लेख छ । हिन्दु धार्मिक कहावतअनुसार देवताहरूले मानसरोवरमा स्नान गरेर मात्रै कैलाशमा महादेवको दर्शन गर्थे रे ! त्यसैले पनि कैलाश अनि मानसरोवरको महिमा हिन्दु, बौद्ध, जैन, शिख, ॐकार, वोन लगायतका धार्मिक अनुयायीले गाउने, पछ्याउने गरेको पाइन्छ । चीनको तिब्बत स्वायत्त क्षेत्रमा अवस्थित कैलाश पर्वत तिब्बती पठारको पश्चिमी भागमा, ट्रान्सिमालयको गङ्गडिसेमा अवस्थित छ। ६,७१४ मिटर उचाइको कैलाश पर्वत चीन, भारत र नेपालको सिमानाको पश्चिमी त्रिभुजको उत्तरमा छ। मानसरोवर ताल र राक्षस तालको नजिक अवस्थित कैलाश पर्वत चारवटा प्रमुख एसियाली नदीहरूको स्रोत हो । कैलाश पर्वतबाटै नदीहरू सिन्धु, सतलज, ब्रह्मपुत्र र कर्णाली बहन्छन् । बौद्ध धर्ममा, कैलाशले संसारको पिताको प्रतिनिधित्व गर्दछ र मानसरोवर ताल माताको प्रतीक हो । बौद्ध ग्रन्थ अनुसार कैलाश पर्वतलाई पौराणिक ‘मेरु पर्वत’ भनेर चिनिन्छ। धार्मिक एवम् आध्यात्मिक विचारबाट प्रभावित व्यक्ति त्यसमा पनि सानै उमेरदेखि ‘श्रीस्वस्थानी’को कथा श्रवण गर्दै आएकाले पनि पङ्क्तिकारको मानसपटलमा कैलाश र मानसरोवरले राम्रै स्थान ओगटिरहेको थियो । अघिल्लो वर्ष कैलाश परिक्रमा कष्टरूपमा सम्पन्न गर्नु परेको नमिठो अनुभवलाई यस वर्षको परिक्रमा यात्राले भने सन्तुष्ट मात्र दिलाएन, विगतको त्यो कष्टयुक्त अनुभवलाई नै बिर्साइदियो । मौसमले, स्वास्थ्यले, रुचिकर खानपिनले अनि गाइडको व्यवहारले यस वर्षको कैलाश यात्रा पूर्ण अनुकुल रह्यो । यथार्थमा भन्नु पर्दा गतवर्षको यात्रा परिक्रमा गराउने एजेन्सीका गाइडको व्यवहार, उनीहरूले उपलब्ध गराएको खान्की अनि प्रतिकुल मौसमले हाम्रो यात्रा जटिल एवम् कष्टपूर्ण बन्न पुगेको थियो । यस पटक त्यसो भएन । २०८२ असार ६ गते तद्अनुसार जुन २० नवमीका दिन पंक्तिकारसहित भाइहरू नृपेन्द्र श्रेष्ठ, समिर गुरुङ, दिपेन्द्र श्रेष्ठ, ज्ञानेन्द्र सुवेदी र रविन्द्र श्रेष्ठको टिम केरुङ नाका हुँदै कैलाश–मानसरोवरको ९ दिवसीय तीर्थयात्रा पूरा गरी असार १४ अर्थात जुन २८ तृतीयाका दिन सकुशल फिर्ता भइयो । यस पटक हाम्रो साथमा ‘डिकी’ नामकी टिवेटीयन गाइड थिइन । उनी बोल्नमा फरासिली अनि राम्रै नेपाली बोल्न सक्ने । अघिल्लो पटक हामीलाई खाना खुवाउने भनेर साथमै गएका तीन–तीन जना भान्से अनि हाम्रो सहयोगका लागि गएका भनिएका गाइडले उपलब्ध गराएको खानाभन्दा अहिले डिकीको सहयोगमा हामी नेपालीलाई रुच्ने सम्भव भएसम्म हाम्रो चाहना अनुसारकै स्वाद र परिकारको खाना विभिन्न स्थानका रेस्टुरेन्टमा उपलब्ध भयो । मौसमले पूरापूर साथ दियो । परिक्रमा पूर्णरूपमा सफल रह्यो ।  अनौठो एवम् आश्चर्यजनक कैलाश पहाडलाई संस्कृतमा ‘कैलाश’ भनिन्छ। यो नाम ‘केलास’ शब्दबाट पनि आएको हुन सक्छ, जसको अर्थ मणिभ हो । भौगोलिक अवस्थाले उच्च स्थानमा अवस्थित कैलाश हिमपर्वतको साहसिक परिक्रमालाई सामान्यरूपमा लिन यसै पनि मिल्दैन । पृथ्वीको भौगोलिक बनावट अनुसार अक्षांश–देशान्तरको केन्द्रविन्दु मानिने चिनको तिब्बत क्षेत्रस्थित कैलाश पर्वत त्यस कारण पनि कुनै न कुनै, केही न केही शक्तिले भरिपूर्ण छ । मौसम अनुसार क्षण–क्षणमा आश्चर्यजनक एवम् अनौठो स्वरूपमा परिवर्तन भइरहने, उत्तिनैखेर बादलुको घुम्टोमै हराइदिने कैलाश पर्वत चर्चामा छाउनु नौलो रहेन । देख्दा लाग्छ, समुद्र सतहदेखि ६ हजार ७ सय  १४  मिटर अग्लो विशाल सिङ्गो कैलाश पर्वत एउटै अनौठो शक्तिशाली चट्टानमा बिराजमान छ । उक्त पर्वत हालसम्म कसैले आरोहण गरेको छैन भनिन्छ । कहावत अनुसार आरोहणका लागि गएका कुनै पनि व्यक्ति नफर्केको र आरोहणकै क्रममा रहेका एक बौद्ध धर्मगुरुलाई भगवान् शिवले आफैँमा समाहित गरेको पनि बताइन्छ । त्यसैले त उच्च भौगोलिक स्थानमा रहेको कैलाश पर्वतको पेरिफेरीमा पुग्दा जो कोहीले आफूलाई छुट्टै शक्ति प्राप्त भएको, एक प्रकारको उत्साहपूर्ण आनन्दको महसुस भएको बताउने गर्छन् । रामायणको उत्तरकाण्ड खण्डमा भनिएको छ कि रावणले भगवान शिवको बदलाको रूपमा कैलाश पर्वतलाई उखेल्ने प्रयास गरेको थियो, जसले बारीमा आफ्नो दाहिने खुट्टाकोऔँला पहाडमा थिचेर रावणलाई बिचमा फसाएको थियो । भगवान् शिवको यो संस्करणलाई रावणनुग्रह पनि भनिन्छ, वा कैलाश पर्वतमा विराजमान हुँदा रावणलाई अनुग्रहित रूप पनि भनिन्छ। हिमालको विष्णु पुराणमा भनिएको छ कि यसको चार मुख क्रिस्टल, माणिक, सुन र ल्यापिस लाजुलीले बनेको छ। यो संसारको स्तम्भ हो र कमलको प्रतीक छवटा पर्वत शृङ्खलाको मुटुमा अवस्थित छ। विष्णु पुराणले भगवान् शिवलाई कमलको स्थितिमा बसेको, पहाडको सिमाना भित्र गहिरो ध्यानमा व्यस्त र अनन्त आनन्दको अवस्थामा पूर्णरूपमा डुबेको बारेमा कुरा गरेको छ। धर्मालम्बीमध्ये हिन्दु, बौद्ध र जैनहरूले घडीको दिशामा परिक्रमा गर्छन्, जबकी बोनपोसले घडीको विपरीत दिशामा कैलाश पर्वतको परिक्रमा गर्छन् । कैलाश लैजान तँछाडमछाड तर, छैन जिम्मेवारी सामाजिक सञ्जालमा कैलाश मानसरोवरको दर्शन गराउने प्रलोभनयुक्त विज्ञापन छरपष्ट देखिन्छन् । यतिबेला एजेन्सीका लागि त्यो चल्तीको व्यापार जस्तो बन्न पुगेको सामाजिक सञ्जालमा गरिएको प्रचारले देखाउँछ । व्यावसायिकरूपमा गरिएका त्यस्ता विज्ञापनले कैलाशको परिक्रमा सहज नै होला कि जस्तो लाग्छ । नलागोस् पनि किन ? अरु त अरु ८ दशक उमेरका व्यक्तिले पनि परिक्रमा गरेको भ्रमपूर्ण विज्ञापन सामाजिक सञ्जालमा छ्यापछ्याप्ती देखिन्छ । व्यवसायीबिच दर्शनार्थीलाई प्रभावमा पारेर आफ्नो एजेन्सीमा दर्शनार्थीको रूपमा ग्राहक तान्न एक प्रकारको एजेन्सीबिच चलेको होड हो भन्दा फरक नपर्ला । अस्वस्थ प्रतिस्पर्धाले गर्दा आवश्यक गराउनै पर्ने जानकारी पनि ती व्यवसायीले इच्छुक दर्शनार्थीलाई गराइरहेका हुन्नन् । तोकिएको खर्चको जोहो गर्न सके जो पनि सहजै कैलाश परिक्रमा गरेर आइन्छ भन्ने भ्रम सामाजिक सञ्जालमा देखिने विज्ञापनले पारिरहेको हुन्छ । तर, विज्ञापन गरिएजस्तो कैलाश परिक्रमा सहज भने छँदैछैन । व्यापार गर्ने नाममा व्यक्तिको सङ्ख्या सङ्कलन गर्न गरिएका विज्ञापनले कैलाशको दर्शनका लागि इच्छुक दर्शनार्थीलाई कैलाश परिक्रमाबारे यथार्थ जानकारी नगराइनु नै प्रथमतः व्यावसायिक संस्थाहरूको बदमासी मात्रै होइन, ठगी नै जस्तो लाग्छ ।  कैलाश परिक्रमा गराउने भनेर रकम असुल गर्ने, मानसरोवर पुगिसकेपछि परिक्रमाका लागि गएका तीर्थालुलाई स्वास्थ्य अवस्था अनि उमेरको कारण देखाएर हतोत्साही गर्ने दोहोरो नीति कतिपय एजेन्सीले लिने गरेका हुन्छन् । रकम असुलेर कैलाश यात्रा अघि बढाइदिएपछि चाहे त्यो व्यक्तिलाई जस्तो सुकै समस्या आई परोस्, त्यो एजेन्सीले सुन्ने, हेर्ने वा सामाधान गर्ने अवस्था रहन्न । पङ्क्तिकारले दुई पटकसम्म गरेको परिक्रमा यात्रा अनुभव अनि परिक्रमाका लागि गएका थुप्रै तीर्थालुसँग भए गरेका भलाकुसरीबाट प्राप्त सूचना पाठकको जानकारीका लागि यहाँ पस्किइएको हो । इच्छुक व्यक्तिलाई विभिन्न स्थानमा घुमाउने, डुलाउने नाममा खुलेका ट्राभल एजेन्सी भनौं वा ट्रेकिङ एजेन्सीले आफ्नो कम्पनीबाट लैजान लागिएको स्थानको भौगोलिक अवस्था र मौसमको अनुकुलताका सन्दर्भमा सामान्य जानकारी दिए पनि मौसम प्रतिकुलताको अवस्थामा अति आवश्यक बन्दोबस्तीका सामग्री साथमा लैजानेबारे जानकारी गराइनु पर्ने हो । तर, कैलाश दशनार्थीलाई त्यस्तो सन्दर्भमा केही जानकारी गराउने गरिएको पाइन्न । चाहे आफूलाई उच्च व्यावसायिक कम्पनी मान्नेहरू होउन् वा सामान्य ‘सिजनेवल’ कम्पनी नै चलाएर बसेकाहरू किन नहोउन् । केही एजेन्सी त त्यस्ता पनि फेला परे जसले आफ्नो सम्पर्कमा पुगेका दर्शनार्थीलाई उबाट असुलेको रकममध्ये आफूले केही प्रतिशत कमिसन काटेर अर्को एजेन्सीको जिम्मा लगाउने गरेको पनि देखियो । तीर्थयात्रीबाट महँगो शुल्क असुल्ने केही एजेन्सीले सामान राख्ने व्याग र फिर्ता गर्ने गरी चिसोमा लगाइने ‘डाउन ज्याकेट’ उपलब्ध गराउने गरेता पनि हिमपात भएको बेला वा पानी परेको अवस्थाका लागि बन्दोबस्तीका थप समान उपलब्ध गराउने गरेका हुन्नन् । न त त्यस्तो अवस्था पनि आइपर्न सक्छ भन्ने पूर्ववत जानकारी नै दिन्छन् । त्यस्तो अवस्था आइपरेमा चीनबाटै आएको सामान भए पनि काठमाडौंंको बजारमा भन्दा ३ गुणा बढी मूल्यमा स्वयम् दर्शनार्थीले नै आवश्यक परेकै स्थानमा तत्काल खरिद गर्न बाध्य हुनुपर्छ । तीर्थयात्रीको सहयोगका लागि भनेर जाने सहयोगी गाइडको व्यवहार कतिपय अवस्थामा पाच्य हुन सक्दैन । अचानकको हिमपात वा वर्षातका बेलामा पनि केहीबेर अलमल गर्ने सुविधा समेत खोसिन्छ । उनीहरूकै शैलीमा, तोकिएकै स्थानमा पुग्नै पर्ने हुकुम तीर्थयात्रीमाथि चलाउँछन् ति सहयोगी भनाउँदाहरू । स्वास्थ्य समस्यामा परेका, थाकेर हिँड्न नसकेर पछि परेका यात्रीलाई हिँड्न हौसला दिनु त परैको कुरा आफू नै अघि लाग्ने गर्छन्। भन्छन्, ‘‘यति गरेन भने हिँड्नै खोज्दैनन् ।’’ उचित समय : दर्शनार्थी अनि चेकजाँच उच्च हिमाली भेग भएकाले हिउँ पर्नुअघि अर्थात् जुन, जुलाई, अगस्ट र सेटेम्बर (जेठ, असार, साउन, भदौ) लाई कैलाश परिक्रमाका लागि उचित समय मानिन्छ । चैत्र–वैशाख हावाहुरीको सिजन भएको र भाद्र तेस्रो सातादेखि चिसो बढ्ने भएकाले त्यसबीचको अवधि कैलाश परिक्रमाका लागि उत्तम मानिन्छ । पाँच–छ वर्ष अघिदेखि कैलाश मानसरोवरका लागि प्रवेशाज्ञाबाट वञ्चित भारतीय दर्शनार्थीका लागि यसै वर्षदेखि पुनः प्रवेश खुला गरिएको छ । विगत वर्षको तथ्याङ्कअनुसार मानसरोवरमा ४० प्रतिशत स्थानीय तिब्बतीयन, ३० प्रतिशत नेपाली, १५ प्रतिशत विभिन्न देशको राहदानी प्राप्त गरेका गैरआवासीय भारतीय नागरिक (एनआरआई) र १५ प्रतिशत ट्रेकिङका लागि आउने विदेशी हुन्थे । तर, अब भारतीयका लागि पनि प्रवेशाज्ञा खुला हुने भएपछि अबका दिनमा समग्र तथ्यांकमा हेरफेर हुने छ । भारतीयलाई प्रवेशमा अनावश्यक झमेला खडा नगरिएको खण्डमा कैलाश–मानसरोवरको दर्शन एवम् परिक्रमा गर्ने ठुलो जमात भारतीय तीर्थयात्री नै हुने अड्कल काट्न सकिन्छ । प्रवेशाज्ञा अनुमती चीनको तिब्बत क्षेत्रमा पर्ने कैलाश मानसरोवरको दर्शन एवम् परिक्रमा गर्न जाने नेपाली, भारतीय तीर्थालुले व्यक्तिगत ‘भिसा’ पाउँदैनन् । उनीहरूले ‘ग्रुप भिसा’ लिनुपर्छ । ग्रुपमा कम्तीमा चार जना हुनैपर्ने । ‘भिसा’ भएर पनि स्थानीय एजेन्ट अर्थात् गाइडबिना प्रवेश नपाइने । भिसा प्राप्त व्यक्तिलाई सिमानाकामा गरिने चेकजाँचले अन्तर्राष्ट्रिय विमानस्थलकै झल्को दिन्छ । अर्थात्, कडा शैलीमा हुने चेकजाँचका क्रममा चीन सरकारका लागि घाँडो मानिएका हाल भारतमा प्रवास जीवन बिताइरहेका बौद्ध धर्मगुरु दलाई लामाको तस्बिरसम्म अध्यागमन अधिकारीले देख्न नहुने । चेकजाँचका क्रममा कुनै पनि फलफूल, तरकारीका साथै बिउविजनका रूपमा प्रवेश गराउन खोजिएको ठानेर गेडागुडीजन्य वस्तु भित्रन नदिइने, जुनसुकै भाषामा लेखिएका पत्रपत्रिका, नक्सा, पुस्तकलगायतका जानकारीमूलक सामग्री चेकजाँचका क्रममा बोर्डरमै खोसिने । भन्सारमा खटिएका सुरक्षा अधिकारीले आफूलाई जानकारी नभएको अर्थात् आफूले प्रष्टसँग नबुझेसम्म त्यो मालबस्तु छाड्न इन्कार नै गर्ने । मोवाइल, ल्यापटपमा कहीँकतै दलाई लामाको तस्बिर देखा प¥यो भने त्यो व्यक्तिले प्रवेश पाउन सम्भवै छैन । मानसरोवरसम्म ७५ वर्ष उमेर हाराहारीका नेपाली पनि तीर्थयात्रामा गएको देखियो । तर कैलाश परिक्रमा त्यो उमेर प्रतिकुल हो भने ७० वर्ष उमेर पार गरेको भारतीयले प्रवेश अनुमती अर्थात् ‘भिसा’ नै पाउँदैनन् । तीर्थालुबाट असुल्ने रकम कैलाश–मानसरोवरको परिक्रमाका लागि एजेन्सीले ९ देखि ११ दिनको समय छुट्याउने गरेको पाइन्छ । पछिल्ला दिनमा एजेन्सीबिच चल्दै गरेको प्रतिस्पर्धात्मक होडले गर्दा तीर्थालुबाट असुल्ने रकममा कमी गर्दै तीर्थयात्राको दिन पनि कम गर्न थालिएको छ । नेपाली दर्शनार्थीबाट एजेन्सीले एक लाख पचास हजारदेखि एक लाख ७० हजारसम्म असुल्ने गरेकोमा त्यो रकम अहिले केही एजेन्सीले घटाएर एक लाख ३० हजारसम्म पनि झारेका छन्, रसुवा नाकाबाट लैजाँदा । यात्रुको सुविधाका लागि काठमाडौँबाट नेपालगन्ज, नेपालगन्जबाट सिमिकोट जहाजमा, त्यहाँँबाट हिल्सा नाकासम्म हेलिकाेप्टर अनि त्यहाँँबाट सवारी साधनमा लैजाने पनि केही एजेन्सीले व्यवस्था मिलाएका रहेछन् । यसका लागि प्रतिव्यक्ति २ लाख ६० हजारदेखि ३ लाखसम्म असुल्दा रहेछन् । त्यस्तै, केही एजेन्सीले राम्रै रकम असुलेर ‘हेलिटुर’को नाममा काठमाडौँबाट रसुवाको स्याफ्रुबेँसीसम्म हेलिकप्टर र त्यहाँबाट केरुङ हुँदै मोटरगाडीमा लैजाने पनि गर्दा रहेछन् । यसरी ट्रेकिङमा आएका विदेशी नागरिक र दर्शनकै लागि जाने गैरआवासीय भारतीयसँग भने एजेन्सीवालाले आफूखुसी राम्रै मोलमोलाई गर्ने गरेको पाइयो । केरुङ नाकाभन्दा बाटो सहज भए पनि हाल सिन्धुपाल्चोकको तातोपानी नाका, मुस्ताङको लोमान्थाङ नाका तीर्थयात्रीका लागि खुला गरिएको छैन, बन्द नै छ । बरु, काठमाडौंबाट हवाई यात्रा गर्दै तिब्बतको ल्हासा अनि ल्हासाबाट सिगात्से, सागा हुँदै कैलाश–मानसरोवरको यात्रा निकै सुविधाजनक मानिन्छ । तर, यो यात्रामार्ग सुविधायुक्त भए पनि खर्चका हिसाबले निकै महँगो पर्न जान्छ । कैलाश परिक्रमा र भौगोलिक अवस्था कैलाश मानसरोवर तीर्थयात्राका क्रममा चीनको तिब्बत क्षेत्र प्रवेश गर्ने नेपालका थुप्रै नाका छन् । त्यसमा प्रमुख रसुवाबाट केरुङ नाका हुँदै होस् वा बाह्रबिसेको खासा नाकाबाट अथवा मुस्ताड्गको कोरला नाकाबाटै किन नहोस्, यी नाकाबाट प्रवेश गरेपछि सागा सहर वरपरको राजमार्गमा जोडिन पुगिन्छ । सिमिकोटको हिल्सा नाकाबाट प्रवेश गर्दा दार्चेन नजिकको हाइवेमा मिसिने रहेछ । त्यसो त विवादित लिम्पियाधुरा अर्थात लिपुलेकबाट पनि कैलाश–मानसरोवर नजिकै पर्दो रहेछ । तर, नेपाली र भारतीयका लागि अहिले केरुङ नाका सहजढङ्गबाट र विशेष अवस्थामा हिल्सा नाकाबाट मात्र प्रवेश पाइन्छ । केरुङ नाका हुँदै जाने तीर्थालुका लागि पहिलो दिन रसुवाको धुन्चे वा स्याफ्रुवेशी नेपाल–चीन नाका नजिकै राखिँदो रहेछ । भोलिपल्ट अध्यागमन पार गराउँदै करिब ३० किमी पर तिब्बत प्रवेशको पहिलो सहर केरुङ २ हजार ७७४ मिटर उचाइँमा बास बसाइन्छ । तेस्रो दिन ४ हजार ५५० मिटर उचाइँको सागा सहरमा र चौथो दिन सवारी साधनबाटै विशाल पवित्र मानसरोवरको परिक्रमा गराउँदै त्यही तालको दक्षिणी भागमा बसाइन्छ । भोलिपल्ट स्नान एवम् पूजाआजामा सरिक भइसकेपछि समुद्र सतहबाट झण्डै ४ हजार ५ सय ९० मिटर उचाइमा रहेको मानसरोवर बराबरकै उचाइँमा रहेको दार्चेन शहर (४हजार ६७० मिटर) मा बास बसाइन्छ । अनि, बल्ल सुरु हुन्छ कैलाशका लागि ३ दिने परिक्रमा यात्रा । भौगोलिकताको दृष्टिले ४ हजार ६७० मिटर उचाइ आम नेपालीका लागि अनुकुल नै मान्न त सकिन्न, तापनि सवारी साधन नै चढेर गइने हुँदा त्यहाँँसम्मको यात्रा खासै प्रतिकुल देखिन्न । कैलाश यात्राका लागि त्यहाँँ पुग्ने व्यक्तिको एक्सीमिटरबाट जाँच गर्दा अक्सिजन लेभल ७० भन्दा माथि नै हुनुपर्ने हुन्छ । एजेन्सीद्धारा तीर्थालु टोलीसँगै डाक्टर पनि साथमै हुने बताइन्छ । तर, त्यहाँ अक्सिजन नाप्ने बाहेकको केही काम हुँदैन, न त चिकित्सक नै साथमा हुन्छन् । कुनै तीर्थालुको स्वास्थ्य अवस्था बिग्रेको खण्डमा उपचारको सन्दर्भ ‘अलपत्र’ नै हो भन्दा फरक नपर्ला । कैलाश यात्राका क्रममा दार्चेन (४ हजार ६७० मिटर) उचाइसम्म खासै जानकारी नगराइने भए तापनि  ‘हाइ अल्टिच्यूड’ अर्थात लेक लाग्न सक्ने सम्भावनालाई ख्याल गर्दै कुनै–कुनै एजेन्सीले सागा र दार्चेन सहरमा १–१ अतिरिक्त दिन विश्राम गराउँदा रहेछन् । खासगरी मानसरोवर पुगेपछि मात्रै स्वास्थ्य समस्याका बारे ‘यसो र त्यसो’ भनेर त्रास देखाइदिँदा आफूसँगै गएका गाइडसँग विवाद गर्ने दर्शनार्थीको संख्या पनि कम देखिन्न । स्वास्थ्य समस्याका कारण त्यहाँँबाट अघि बढ्न नसक्ने अवस्था आइपरे पनि आफूले बुझाएको पैसा फिर्ता हुने होइन । बरु, उल्टै ती गाइडले तपाईंलाई माथि होटल बुक गरेको छ, त्यहाँँ बुझाएको पैसा फिर्ता हुन्न अनि यहाँ पनि होटलमा बसेको कोठाको पैसा तिर्नुपर्ने हुन्छ भन्दै थप रकम असुल्ने गरेको देखियो । तीनदिने पैदल यात्रा कैलाश परिक्रमा अन्तर्गतको तीनदिने पैदल यात्राको क्रम दार्चेनबाटै सुरु हुन्छ । अधिकांश तीर्थालुले यमद्वारबाट सुरु गर्दा रहेछन् । दार्चेनबाट यमद्वारसम्म ७ किलोमिटर सवारी साधनमा पुगिन्छ । त्यसका लागि कुनै कुनै एजेन्सीले प्रति व्यक्ति थप रकम असुल्ने गरेको पनि पाइयो । समुद्र सतहबाट यमद्वारको उचाइ ४ हजार ८५० मिटर छ । ७–८ घण्टा लगाएर १५ किलोमिटरको पैदलयात्रा तय गरेपछि ५२ सय मिटर उचाइको दिरापुकमा पुगिन्छ । त्यस दिनको बास त्यही दिरापुकमा हुन्छ । यसबिचमा चार–चार किलोमिटरमा एक एक वटा मात्रै ‘टि–सप’ अर्थात् खाजा खाने ठाउँ भेटिन्छ । उत्तरी मोहडाबाट कैलाश पर्वतको भव्य दर्शन गर्न सकिने यो ठाउँसम्म स्वस्थ व्यक्तिले खासै समस्या भोग्नु पर्दैन । यद्यपि, हिँड्न नसक्नेहरू भने घोडा सवारी प्रयोग गर्छन् । यहाँसम्मको घोडा सवारीको झण्डै १५ सय घुर्मी अर्थात् ३० हजार नेपाली रूपियाँ बुझाउनु पर्छ । मालसमान ओसार्न त्यहाँको भरिया चौरीगाई मानिन्छ । कैलाशको नजिकबाट दर्शन गर्ने अभिलाषाले दर्शनार्थीहरू यहाँसम्म जसै पुग्न चाहन्छन् । यहाँबाट अघि बढ्न नसक्नेहरू एम्बुलेन्सद्वारा दार्चेन फिर्ता हुने सःशुल्क व्यवस्था छ । यमद्वारबाट अघि बढेका तीर्थालुलाई सबैभन्दा समस्याको विषय शौचको हुन्छ । विश्वभर खुला दिशापिसाव मुक्त अभियान तीव्रताका साथ चलिरहेको अवस्थामा तीर्थालुहरू खुला शौच गर्न बाध्य हुन्छन् । यतिसम्मकी झण्डै २–३ सय यात्रु बास बस्ने क्षमता रहेको होटलमा समेत होटलभित्रै शौचालयको व्यवस्था छैन । सिंगो चीन सरकार, तिब्बत प्रादेशिक सरकार वा स्थानीय सरकारको समेत किन त्यतातर्फ ध्यान नपुगेको हो, बुझ्न सकिएन । यद्यपि, पछिल्लो समय सार्वजनिक शौचालयको व्यवस्था गरिएको देखिए पनि आवश्यक सफाइको अभावमा नाक थुनेर, आँखा चिम्लेर शौच गर्नुपर्ने बाध्यता छ । कैलाश परिक्रमाका क्रममा सबैभन्दा कठिन र जटिल दोस्रो दिनको पदयात्रा अर्थात् परिक्रमाको दिनलाई मानिन्छ । दिरापुकबाट सुरु हुने परिक्रमा पैदलयात्रा जुथुलपुक पुगेर रोकिन्छ । पाँच हजार दुई सय मिटर उचाइबाट सुरु हुने दोस्रो दिनको परिक्रमा यात्रा झण्डै ५ हजार ६५० मिटर उचाइको डोल्माला पास हुँदै ११–१२ घण्टा लगाएर १८ किलोमिटरको उकाली ओराली अनि सम्मो यात्रा ४ हजार ७६० मिटर उचाइको जुथुलपुकमा पुगेर त्यस दिनका लागि स्थगित हुन्छ । यसबिचमा पनि ३–४ ठाउँमा मात्रै ‘टि–सप’अर्थात खाजा खाने ठाउँ भेटिन्छ । यस दिनको पदयात्रालाई ‘डेन्जर जोन’का रूपमा राखिए तापनि उद्धार एवम् आरामस्थलको अभाव देखिन्छ । घोडा सवारीले दिरापुकबाट डोल्मालासम्मको उकालो चढाएको यहाँ पनि २ हजार घुर्मी अर्थात ४० हजार नेपाली रूपियाँ असुल्दा रहेछन् । आफ्नै शरीर भारी लाग्ने यो यात्राका क्रममा साथमा लगेको ५–७ केजीको झोला पनि आफूलाई घाँडो लाग्ने, भरियालाई बोकाउँदा त्यही सानो झोलाको पनि ५–७ सय घुर्मी दश–बाह्र हजारको ‘डिमान्ड’ गर्ने अवस्था रहेछ । पहिलो दिन र दोस्रो दिनको पैदल परिक्रमाका दिन आफूलाई लैजाने एजेन्सीले दिएको ‘लन्च प्याकेट’ सम्झँदा पनि ‘कठै’ भनेजस्तो लाग्छ । ‘ब्रेकफास्ट’ र ‘डिनर’ पनि उस्तै । झन् हिँड्न शक्ति चाहिने बेलामा टिठलाग्दो खान्की ! पैसा तिरेर पनि भाषा ज्ञानको अभावमा ‘टि–सप’मा शाकाहारी खाना नपाइने ! परिक्रमा यात्राका क्रममा खानाको प्रसंग निकाल्दा एजेन्सीले खटाएका गाइडसँग कुरा गर्दा उनीहरूले होटल–रेस्टुरेन्टले नेपाली स्वादको खाना नदिने आफूहरूले खाना तयार गर्ने भाँडाकुडा बोकेर ल्याउन नसक्ने जवाफ दिन्छन् । हिमाल आरोहण गरेकै आभास दिलाउने दिरापुकबाट जुथुलपुक जाने पैदलमार्ग कस्तो होला ? त्यसमा पनि हिउँ परेको बेला, बाटो नदेख्दाको अवस्थामा त्यो यात्रा कसरी तय गरिँदो होला ? अहिले सम्झँदा पनि आङ सिरिङ्ग हुन्छ । अघिल्लो पटक हाम्रो टोली दिरापुकबाट जुथुलपुकतर्फको यात्रा सुरु गर्नुअघि नै हिऊँ परिरहेको अवस्था थियो । ‘यस्तोमा कसरी जान सकिन्छ ?’ भन्ने जिज्ञासामा गाइडको भनाइ गैरजिम्मेवार लाग्छ । ‘जसरी भए पनि जानै पर्छ । यहाँ हाम्रो लागि आज बस्ने व्यवस्था हुन सक्दैन । उता, जुथुलपुकमा पनि रुमको पैसा बुझाइसकेको हुन्छ ।’ गाइडको भनाइ सुन्दा पैसाकै लागि ज्यान जोखिममा राख भनेजस्तो लाग्ने । तर, अनुभवकै कुरा गर्नु पर्दा यस पटकको अवस्था त्यस्तो रहेन । हामीलाई मौसमले पूरापूर साथ दियो । दिरापुकबाट बिहान झिसमिसेमा उकालो चढ्दै गर्दा डोल्माला पास आउला छैन, आउला छैन । उकालोमा कमिलाको ताँतीजस्तै एकपछि अर्को पाइला, यात्राको क्रम जारी । कैलाश परिक्रमा गर्दैछौं भन्ने भुलेर हिमाल आरोहण पो गरिरहेका छौं कि जस्तो भान हुन्थ्यो । परिक्रमा यात्रा गरिरहेका केही पैदलयात्री कोही अक्सिजन लिँदै गरेका, कोही–कोही अघि बढ्न नसकेर आकुल–व्याकुल अवस्थामा पनि देखिन्थे । कोही घोडसवारीमा हुन्थे भने कोही कसैले तानेको र कसैले धकलेको अवस्थामा पनि भेटिन्थे । दिरापुक र डोल्मालाको बिचमा रहेका ‘टि–सप’ निकै महँगा । अवस्थाको फाइदा लुट्न खोजेजस्तो लाग्ने । जुथुलपुकमा पनि देख्नमा आकर्षक विश्रामगृह अर्थात् होटल भए तापनि उक्त होटल परिसरमा पनि शौचालय भने थिएन । जसोतसो रात काटेर भोलिपल्ट झिसमिसेमै दार्चेनतर्फको यात्रा थालियो । झण्डै साढे तीन घण्टाको पैदल यात्रापछि दार्चेनमा पुगेर सवारी साधन मार्फत घरफिर्ताका क्रममा केरुङतर्फ प्रस्थान गरियो । भोलिपल्ट अर्थात नवौं दिन चीनको अध्यागमन पार गर्दै स्वदेशको प्रवेश । साथमा के, कति लैजाने ? कैलाश–मानसरोवरको यात्रा आरम्भ गर्नु अघि त्यतातर्फ जाने सोच बन्दै गर्दा हामी कुनै न कुनै एजेन्सीसँगको सम्पर्कमा पुगिहाल्छौं । ‘यो लैजाने, त्यो लैजाने’ भनेर एउटा सूची एजेन्सीले पनि थपाइहाल्छ । सकेसम्म हल्का र न्याना अनि लगाउन सजिला कपडा लैजानु पर्ने हुन्छ । झण्डै १०–१२ दिनका लागि गरिने कैलाशसम्मको यात्राका क्रममा दार्चेनसम्म आफूले लगेको सामान आफूसँगै गाडीमा हुने हुँदा खासै समस्या भएन । तर, दार्चेनबाट ३ दिने पैदल परिक्रमाको क्रम सुरु हुनुअघि आफूलाई अति आवश्यक सामानको मात्रै भारी बोक्नु पर्ने हुन्छ । उच्च भौगोलिक क्षेत्र भएकाले उक्त यात्राका क्रममा आफ्नै शरीर आफूलाई नै भारी लाग्ने हुन्छ । चिसो ठाउँ र उच्च भूभाग भएकाले शरीरमा अक्सिजनको मात्रा कमी नहोस् भन्न बेलाबेलामा तातो पानी सुरुप्प–सुरुप्प पारिराख्नु पर्ने हुन्छ, त्यसैले पानी राख्ने सानो थर्मस बोक्नै पर्ने हुन्छ । शरीरलाई कमजोर हुन नदिन ‘इनर्जी ड्रिंक्स’, चकलेट अनि ओखर, काजु, बदाम, पेस्ताजस्ता ड्राई फुड्स, भुटेको मकै, गहुँ, सातु जस्ता खान्की थोरैथोरै भए पनि साथमा भएको बेस । आफ्नो स्वास्थ्य अवस्था अनुसार एक वा दुई थान अक्सिजन क्यान बोकेकै राम्रो । दुई दिन र एक बिहानको पैदलयात्रा, त्यो पनि उच्च हिमाली भेग भएकाले शिरको पाउ लगाएको न्यानो कपडा बाहेक थप लगाउन पर्छ भनेर कपडाको भारी बोक्नु जरुरी छैन । हिउँ वा पानी पर्न सक्ने भएकाले रेनकोट, छाता अनिवार्यरूपमा लैजानै पर्ने हुन्छ । यात्राका क्रममा ढुङ्गेबाटो त्यो पनि चिप्लो हुने र पानी वा बरफ पस्न नदिन पनि बलियैखाले ट्रेकिङ जुत्ता नै प्रयोग गर्नुपर्ने हुन्छ । उकालोमा थकान हटाउन जिउ धान्ने साहारा, अनि ओरालोमा टेक्नका लागि बलियो हल्का लठ्ठीको पनि आवश्यक पर्छ । देरापुगबाट डोल्माला पास जाने क्रममा घाम लागेपछिको यात्रा असहज हुने भएकाले बिहान सबेरै अर्थात् अँध्यारैमा निस्कनु पर्ने हुँदा एउटा हल्का टर्च लाइटको पनि जोहो गरेकै वेश । यति भइसकेपछि बेलाबेलामा अक्सिमीटर चेक गर्दै शरीरलाई आराम दिँदै उकालो चढ्दा बाटो काटिएको पनि पत्तै हुँदैन ।  स्वास्थ्य समस्या पनि पर्दैन । सबैभन्दा महत्वपूर्ण अनि जतिबेलै मनमा राख्नु पर्ने के भन्दा दार्चेनबाट जुथुलपुग नपुग्दासम्म आफ्नो शरीरमा आएको असहजताबारे आफ्नो समूहका सदस्यलाई शेयर गर्ने गरौं, असजिलो मान्दै नमानौं । त्यही सानो गल्तीले ठुलो अनि गम्भीर समस्या उत्पन्न गराउन सक्छ, तत्काल ज्यानै पनि जान सक्छ । अन्त्यमा हिन्दुलगायत आधा दर्जन धर्मालम्वीले महान् एवम पवित्र ठान्ने तीर्थस्थलमा पुगेर पनि आफ्नो घरपरिवार, नातागोता, साथीभाइ, शुभेच्छुकलाई तीर्थस्थलको सम्झना स्वरूप उपहार वा चिनोका रूपमा किन्ने समान नपाउनु, त्यत्रो तीर्थस्थलमा शिवालय, मठमन्दिर कहीँकतै नहुनु, दैनिक हजारौं धार्मिक पर्यटकले पदयात्रा गर्ने पवित्र तीर्थस्थलप्रति सरकारले उपेक्षा गरेजस्तो लाग्नुले पनि तीर्थयात्राका क्रममा मन केही खल्लो बनिरह्यो । कैलाशको यात्रा थाल्नु अघि भगवान शिवशङ्करको बासस्थानमा जाने भइयो भनेर जुन उत्साह पालिन्छ, जुन ब्यग्रता हुन्छ । त्यो कैलाश पुगेर फिर्ता आउँदासम्म उल्लिखित कारणबस् त्यो उत्साह, त्यो ब्यग्रता सबै शिथिल भइसक्छ । त्यसैले कसैको लहैलहैमा वा लहडमा होइन कि कैलाश यात्रा बुझेर मात्रै गरौं । जय शम्भो, जय श्री कैलाशपति भगवान् । """
गोरक्ष सिद्ध रत्ननाथ मठ,"""दाङ, असार १९ गते । दाङको घोराही उपमहानगरपालिका–१७, चौघेरामा अवस्थित प्रसिद्ध धार्मिक तथा पर्यटकीयस्थल गोरक्ष पात्र देवता श्री सिद्ध रत्ननाथ मठ । मठमा परापूर्वकालदेखि अहोरात्र तान्त्रिक विधिबाट पात्रदेवताको पूजा–आराधना हुँदै आइरहेको छ ।  """
गणेशमान सिंह स्मृति चेसका विजेता पुरस्कृत,"""काठमाडौँ, असार २२ गते । ललितपुर स्पोर्ट्स क्लबद्वारा आयोजित वीर गणेशमान सिंह स्मृति खुला राष्ट्रिय रापिड रेटिङ चेस प्रतियोगिताका विजेतालाई पुरस्कार प्रदान गरिएको छ । प्रतियोगितामा दोलखाका आशिष फुयाल पहिलो हुनुभएको थियो । नेपाल बुद्धिचाल महासङ्घले विजेता खेलाडीलाई नगद पुरस्कारसहित सम्मान गरेको हो । सात चरणको खेलमा पहिलो हुनुभएका आशिषले २० हजार रुपियाँ पुरस्कार पाउनुभयो । एक सय तीन जना खेलाडीले प्रतिस्पर्धा गरेको प्रतियोगितामा रौतहटका एफएम रूपेश जयसवाल दोस्रो बन्दै १५ हजार रुपियाँ पाउनुभयो । काठमाडौँका सिएम पुरुषोत्तम सिलवालले तेस्रो बन्दै १० हजार रुपियाँ प्राप्त गर्नुभयो । कार्यक्रममा उमेर समूह र अन्य विधाका विजेतालाई पनि पुरस्कृत गरिएको थियो । कार्यक्रममा नेपाल बुद्धिचाल महासङ्घले नेपाल खेलकुद पत्रकार मञ्चका नवनिर्वाचित कार्यसमितिलाई पनि सम्मान गरेको थियो । खेलाडीलाई ललितपुर जिल्ला समन्वय समितिका अध्यक्ष ऋषि फुयाल, नेपाल बुद्धिचाल महासङघका अध्यक्ष हीराकाजी महर्जनलगायतले पुरस्कार प्रदान गर्नुभयो । """
‘समावेशीकरणको सवालमा मिडियालाई खबरदारी गर्नुपर्छ’,"""काठमाडौँ, असार २२ गते। नेपाल पत्रकार महासंघकी अध्यक्ष निर्मला शर्माले सामाजिक समावेशीकरणका सवालमा मिडियालाई खवरदारी गर्नुपर्ने अवस्था रहेको बताउनुभएको छ। राष्ट्रिय दलित पत्रकार संघ, नेपालद्वारा आइतबार आयोजित दलित आन्दोलन, समावेशी नीति र मिडियाको भूमिका विषयक अन्तरसम्वादमा उहाँले मिडियालाई नै खवरदारी गर्नुपर्ने अवस्था रहेको बताउनुभयो। नेपालको सन्दर्भमा नीति नहुँदासम्म सहभागिता सम्भव नरहेको चर्चा गर्दै अध्यक्ष शर्माले भन्नुभयो, “मिडियाले राज्यलाई खबरदारी गर्छ तर सामाजिक विषयवस्तुका सवालमा मिडियालाई नै हामीले खबरदारी गर्नुपर्ने छ।” समावेशीको नीतिबारे मिडियामा सकारात्मक बहस हुन नसक्नु र सञ्चारगृह आफैमा समावेशी हुन नसक्नु विडम्बना रहेको उहाँको भनाइ छ। संविधानसभाका सदस्य तथा राष्ट्रिय दलित पत्रकार संघ नेपालका अध्यक्ष बिनोद पहाडीले संविधानमा राज्यका सबै निकायमा दलितको समानुपातिक सहभागिता हुने भनिए पनि व्यवहारिक रुपमा कार्यान्वयन हुन नसकेको बताउनुभयो। सञ्चारमाध्यम दलितमैत्री हुन नसक्दा समाजमा जातीय विभेद न्यूनीकरण हुन नसकिरहेको दाबी गर्दै उहाँले भन्नुभयो, “मूलधारका मिडिया राज्यसत्ताको समाचार प्रकाशनमै व्यस्त छन्। दलित, महिलालगायतका उत्पीडित वर्ग समुदायको समाचारमा उनीहरुको इन्टेस्ट नै छैन।   सामाजिक उत्तरदायित्वसमेत मिडियाले बिर्सिरहेको अवस्था छ।” दलित समुदाय पनि पाठक तथा श्रोता हुन भन्ने कुराको अनुभूति सञ्चारगृहलाई हुन नसकेको उहाँको भनाइ छ। जागरण मिडिया सेन्टरकी अध्यक्ष कमला विश्वकर्माले जातीय भेदभाव तथा छुवाछूतका बिषयमा सञ्चार गृह जवाफदेही नभइदिँदा पीडितले न्याय पाउन नसकिरहेको दावी गर्नुभयो। जनताको सर्वोच्च निकाय संघीय संसदमा दलित समुदायको सहभागिता कमजोर हुनुले पनि संविधानको मर्म अनुसार दलित समबन्धि कानुन निर्माण हुन नसकिरहेको उहाँको भनाइ छ। दलित महिला संघकी संस्थापक अध्यक्ष दुर्गा सोवले भन्नुभयो, “मिडियामा जातीय विभोदका विरुद्ध समाचार सामग्री प्रकाशन सारै न्यून देखिएको छ।” संघका अनुसार प्रतिनिधिसभामा हाल १६ जना (५८१ प्रतिशत) दलितको प्रतिनिधित्व छ। संविधानसभा २०६४ मा ५० जना (८३२ प्रतिशत) उपस्थिति थियो। २०७० सालको संविधानसभामा ४० जना र प्रतिनिधिसभामा २०७४ मा २० जना (७२७ प्रतिशत) को उपस्थिति थियो। ५९ जनाको राष्ट्रियसभामा ८ जनाको मात्रै सहभागिता छ भने वर्तमान  मन्त्रिपरिषद्मा एकजना दलित राज्यमन्त्री रुपमा सहभागिता छ।  """
शवमा हुने आर्थिक लेनदेनमा ब्रेक लगाउँदै आप्रवासन,"""अमरगढी समाचारदाता डडेलधुरा, असार २२ गते । रोजगारीका लागि खाडी एवं अन्य मुलुकमा गएकाको विभिन्न कारणले हुने मृत्युपछि शवमा हुँदै आएको आर्थिक लेनदेन रोक्न पछिल्ला वर्षमा सुरक्षित आप्रवासन (सामी) कार्यक्रमले महत्त्वपूर्ण भूमिका खेल्दै आएको छ । सुरुमा स्विस सरकारको बजेटमा सुरु भएको सामी कार्यक्रम अहिले नेपाल सरकार सङ्घीय, प्रदेश र स्थानीय सरकारले अपनत्व लिइरहेका छन् । श्रम स्वीकृति लिएर विदेश गएपछि विदेशमै मृत्यु वा अङ्गभङ्ग हुँदा वैदेशिक रोजगार बोर्डले करिब २५ लाख रुपियाँ क्षतिपूर्तिबापतको रकम मृतकका आफन्तलाई दिने गरेको छ । तर यसबारे जानकारी नहुँदा सरोकार नभएका व्यक्तिले रकम उपलब्ध गराउने भन्दै पीडितबाटै अनियमित तरिकाले मोटो रकम असुल्दै आइरहेका छन् । सरोकारै नभएका व्यक्तिबाट जोगिन सुरक्षित आप्रवासनले स्थानीय सरकारका रोजगार शाखा र जिल्ला प्रशासन कार्यालयमा आप्रवासी स्रोत केन्द्र शाखा स्थापना गरेर परामर्श, जानकारीसहित सहयोग गर्दै आइरहेको छ । स्वदेशमै रोजगारी गरौँ, वैदेशिक रोजगारीमा जाने नै भए सही सूचना लिएर सिप सिकेर मात्र जाऔँ, अभियान सञ्चालन गर्दै सामीले नेपाल सरकार वैदेशिक रोजगार बोर्डले गर्ने गतिविधि र कामबारे जानकारी दिइरहेको सामीका कार्यक्रम अधिकृत विष्णु अर्यालले जानकारी दिनुभयो । अमरगढी नगरपालिकाको सुरक्षित आप्रवासन (सामी), रोजगार शाखाले बिहीबार आयोजना गरेको पत्रकार तथा सञ्चारकर्मीसँग अन्तर्क्रिया कार्यक्रममा कार्यक्रम अधिकृत अर्यालले विदेशमा मृत्यु भएकाको किरिया गोठमै पुगेर केही व्यक्तिले आफूले क्षतिपूर्ति रकम उपलब्ध गराइदिने भन्दै खाली चेकमा हस्ताक्षर गराई रकम असुल गरिरहेको पाइएको उहाँले बताउनुभयो । वैदेशिक रोजगार बोर्डले उपलब्ध गराउने क्षतिपूर्तिबापतको रकम सम्बन्धित पालिकाको रोजगार शाखाबाटै प्रक्रिया अघि बढाइ प्राप्त गर्न सकिन्छ । उहाँले भन्नुभयो, “सडक बाटो भएको स्थानसम्म शव पनि पुर्‍याइन्छ तर यो प्रक्रियाबारे थाहा नभएकालाई दलालले आफूले गराइदिने, गरिदिने भन्दै रकम असुलेको पाइएको छ । यसलाई रोक्न श्रम स्वीकृति लिएर विदेश गएका परिवार वा आफन्तले आआफ्नो पालिकाको रोजगार शाखा वा जिल्ला प्रशासन कार्यालयमा स्थापना गरिएको आप्रवासी स्रोत केन्द्र वा उपकेन्द्रबाट सबै जानकारी लिन सकिन्छ ।” वैदेशिक रोजगार बोर्डबाट कल्याणकारी कोष अन्तर्गत वैदेशिक रोजगारमा रहेका कुनै पनि व्यक्तिको मृत्यु भए एक वर्षभित्रमा १० लाख रुपियाँ, मृतकका परिवारलाई आर्थिक सहायता, शव घरसम्म निःशुल्क पुर्‍याउने, नेपाल फर्केको एक वर्षभित्र अधिकतम आर्थिक सहायता तथा क्षतिपूर्ति रकम सात लाख रुपियाँसम्म, अङ्गभङ्ग भएका कामदारलाई आर्थिक सहायता तथा क्षतिपूर्ति, मृतक तथा पूर्ण अशक्त कामदारका छोराछोरीलाई छात्रवृत्ति, आधारभूत तहलाई १२ हजार, माध्यमिक तहलाई १६ हजार रुपियाँ, नेपाल फर्केको एक वर्षभित्र अधिकतम आर्थिक सहायता तथा क्षतिपूर्ति रकम सात लाख रुपियाँ, बिरामी कामदारलाई उपचार खर्च, कामदारका परिवारलाई उपचार खर्च, उपचार गराएको एक वर्षभित्रमा अधिकतम २० हजारसम्म खर्च पाइने उहाँले जानकारी दिनुभयो । सामी कार्यक्रम नेपालका ५६ जिल्लामा लागु भएको छ । """
गीत सङ्गीतले परिवर्तनमा सहयोग गरेको छः शिक्षामन्त्री पन्त,"""काठमाडौँ, असार २१ गते। शिक्षा, विज्ञान तथा प्रविधिमन्त्री रघुजी पन्तले गीत सङ्गीतले राजनीतिक एवं सामाजिक परिवर्तनका लागि निकै सहयोग गरेको बताउनुभएको छ। साहित्यकार गोपालप्रसाद रिमालको १०८औँ जन्मजयन्तीका अवसरमा साहित्य सदन नेपालले आज यहाँ रामहिटीमा आयोजना गरेको पुरस्कार वितरण कार्यक्रममा उहाँले गीत सुनरै आफूहरू प्रजातन्त्र पुनस्थापनाको आन्दोलनमा सहभागी भएको स्मरण गनुभयो। गीतले दैनिक जीवनमा पारेको प्रभावबारे अध्ययन गरिनुपर्नेमा पनि मन्त्री पन्तको जोड थियो। दक्षिण एसियाली क्षेत्रको कम्युनिस्ट आन्दोलनमा पनि गीतले प्रभाव पारेको बताउँदै उहाँले नेपालको माओवादी सशस्त्र द्वन्द्वमा पनि गीत सङ्गीत क्षेत्रको भूमिकाबारे समेत चर्चा गर्नुभयो। प्रतिनिधिसभा, अर्थ समितिका सभापति सन्तोष चालिसेले काठमाडौँको उत्तरपूर्वी भेग साहित्यिक रूपमा अग्रस्थानमा रहेको बताउनुभयो। आफू गोकर्णेश्वर नगरपालिकाको नगर प्रमुख भएका बेला धर्म, संस्कृति र साहित्यिक क्षेत्रको विकासका लागि काम गरेको उहाँले उल्लेख गर्नुभयो। कार्यक्रममा नेपाल प्रज्ञा प्रतिष्ठानका पूर्वकुलपति गङ्गाप्रसाद उप्रेती, आयोजक संस्थाका अध्यक्ष हेमनाथ पौडेललगायतले नेपाली साहित्य एवं गीत सङ्गीत  क्षेत्रमा रिमालको योगदानबारे चर्चा गर्नुभएको थियो। कार्यक्रममा यस वर्षको गोपालप्रसाद रिमाल पुरस्कार मेघराज शर्मा नेपाल ‘मञ्जुल’ लाई प्रदान गरिएको थियो। रासस """
‘बर्थिङ केन्द्र’ सञ्चालन हुने,"""जीवछ यादव लहान, असार २२ गते । लहान नगरपालिकाको दुर्गम मानिने लहान नगरपालिका१६, तरेगनामा यसै वर्षदेखि बर्थिङ केन्द्र सञ्चालनमा आउने लहान नगरपालिका स्वास्थ्य शाखाले जनाएको छ । लहान नगरपालिका१६, तरेगनामा बर्थिङ केन्द्र यसै वर्ष सञ्चालनका लागि सबै प्रक्रिया पूरा भइसककेको लहान नगर प्रमुख महेशप्रसाद चौधरीले सुत्केरी र गर्भवति महिलाहरूलाई पोषण प्याकेज वितरण गर्दै यस्तो बताउनुभएको हो । प्रत्येक महिनाको २२ गते वितरण गर्दै आइरहेको पोषण प्याकेज कार्यक्रम अन्तर्गत पाँच हजारभन्दा बढी महिलाहरूले यो प्याकेज पाइसकेको उहाँले भन्दै यस दुर्गम भेगमा बर्थिङ केन्द्रको स्थापना गरेर प्रसुति सेवा उपलब्ध हुने बताउनुभयो । प्रत्येक महिनाको २२ गते आलोपालो गरी लहान नगरपालिकाको २४ वटै वडामा पोषण प्याकेज वितरणको कार्यक्रमलाई लहान नगर प्रमुख महेश प्रसाद चौधरीले निरन्तरता दिँदै आइरहनु भएको छ । लहानस्थित रामकुमार उमा प्रसाद प्रादेशिक अस्पतालमा प्रसूति सेवा लिन लहान–१६ दुर्गम क्षेत्रमा रहेको भसुवा भाम्रेका स्थानीयहरू वर्षाको याममा अस्पताल पुग्नै नसक्ने अवस्थामा प्रसुति सेवा लिन नपाएर मृत्युको मुखमा पुग्ने समस्या सधैंको लागि अन्तय हुने नगर प्रमुख चौधरीले विश्वास दिलाउनुभयो । लहान–१६ मा बर्थिङग केन्द्र माध्यमिक विद्यालय सञ्चालन हरेक टोलामा ढलान सडक पर्यटन प्रवर्धनका लागि स्थानीय जनाताले गरेका मागहरू पुरा हुँदै जान थालेकोले आफू वडावासीमा खुसी छाएको वडाध्यक्ष गरुल बहादुर जर्घा मगरले खुसी व्यक्त गर्दै नगर प्रमुख चौधरी र स्वास्थ्य शाखा प्रमुख बिन्देश्वर चौधरीलाई धन्यवाद ज्ञापन गर्नुभयो । ४५ जना सुत्केरी र गर्भवती महिलाले दस किलो चावल एक किलो दाल गेडागुडी एक लिटर तेल र नुन मिलाएको पोषण प्याकेज पाएर आफूहरू निकै खुसी भएको सुनाउनुभयो। सुत्केरी महिला र गर्भवती महिलाहरूले नियमित स्वास्थ्य जाँच र सुरक्षित सुत्केरी गराउन धामीझाक्री र अन्धविश्वासमा नपरी तरेगनामा रहेको स्वास्थ्य चौकी र बर्थिङ केन्द्रमा सम्पर्क राख्न स्वास्थ्यय शाखा प्रमुख बिन्देश्वर चौधरीले सचेत गराउनुभयो । उहाँले यस वर्ष दक्षिणी भेगमा लहान–१९, घरापटी स्वास्थ्य केन्द्र र लहान–१६, तरेगना स्वास्थ्य केन्द्रमा बर्थिङ केन्द्र सुचारु ग्रिने तयारी अन्तिम चरणमा पुगि सकेको जानकारी गराउनुभयो । """
राष्ट्रपति पौडेलद्वारा राष्ट्रिय तथा सैनिक सङ्ग्रहालयको अवलोकन,"""काठमाडौँ, असार २२ गते । राष्ट्रपति रामचन्द्र पौडेलले छाउनीस्थित राष्ट्रिय सङ्ग्रहालय र नेपाली सेनाको सैनिक सङ्ग्रहालयको आज अवलोकन गर्नुभएको छ । राष्ट्रपति पौडेल प्रथम महिला सविता पौडेलसहित छाउनी सङ्ग्रहालय अवलोकन गर्न जानुभएको हो । उहाँलाई पुरातत्त्व विभागका महानिर्देशक सौभाग्य प्रधानाङ्ग, सङ्ग्रहालयका प्रमुख अरूणा नकर्मी र राष्ट्रिय मुद्रा सङ्ग्रहालयका प्रमुख मायादेवी  अर्याललगायत पदाधिकारीले स्वागत गर्नुभएको थियो । राष्ट्रिय सङ्ग्रहलयमा प्रमुख नकर्मीले सङ्ग्रहालयका बारेमा राष्ट्रपति पौडेललाई जानकारी गराउनुभएको थियो ।  नेपाली सेनाको सैनिक सङ्ग्रहालयमा पुग्दा उहाँलाई नेपाली सेनाका बलाधिकृत निर्मलकुमार थापाले स्वागत गर्नुभएको थियो । सैनिक सङ्ग्रहालयमा सङ्ग्रहालय प्रमुख सेनानी गेलान लामाले सङ्ग्रहालयका बारेमा जानकारी गराउनुभएको थियो । रासस   """
५२ पदाधिकारीको नियुक्ति सदर,"""काठमाडौँ, असार १९ गते । दुई तिहाइभन्दा बढी कार्यकाल पूरा भइसकेपछि संवैधानिक निकायमा नियुक्त ५२ पदाधिकारीको नियुक्ति सर्वोच्च अदालतले सदर गरेको छ । संसदीय सुनुवाइको अनिवार्य पूर्वसर्तसमेत पूरा नगरी संवैधानिक निकायमा पदाधिकारी नियुक्त गरिएको भन्दै दायर रिट सर्वोच्चको संवैधानिक इजलासले खारेज गरेपछि पदाधिकारीले बाँकी कार्यकाल पूरा गर्न पाउने भएका हुन् । अध्यादेशबाट संवैधानिक परिषद्सम्बन्धी कानुन संशोधन गरेर दुई चरणमा ५२ पदाधिकारी नियुक्त भएका थिए । पहिलो चरणमा नियुक्त पदाधिकारीले साढे चार वर्षभन्दा बढी कार्यकाल पूरा गरिसकेका छन् । अख्तियार दुरुपयोग अनुसन्धान आयोग, लोक सेवा, निर्वाचन आयोग जस्ता संवैधानिक निकायका पदाधिकारीको नियुक्ति साढे चार वर्षदेखि न्यायिक परीक्षणमा थियो । २०७८ वैशाखको सिफारिस अनुसारको नियुक्ति सदरमा भने पाँचै न्यायाधीशको राय एकै छ । बुधबार मध्यरातमा सर्वोच्चले बहुमतका आधारमा पदाधिकारीको पदलाई निरन्तरता दिएको छ । प्रधान न्यायाधीश प्रकाशमानसिंह राउत र न्यायाधीश नहकुल सुवेदी अल्पमतमा परेपछि बहुमतले नियुक्ति सदर भएको हो । संवैधानिक इजलासका पाँच सदस्यमध्ये वरिष्ठतम न्यायाधीश सपना प्रधान मल्ल तथा न्यायाधीशद्वय डा मनोजकुमार शर्मा र कुमार चुँडालले रिट खारेजीको पक्षमा राय लेख्नुभएको हो । न्यायाधीश प्रधानले रिट खारेजको रायमा सहमत हुँदै संसदीय सुनुवाइका लागि थप परमादेश पनि गर्नुभएको छ । प्रधानले पदाधिकारीलाई संसदीय सुनुवाइको मौका दिन र संसदीय समितिबाट अनुमोदन भएमा यसअघि नियुक्तिकै मितिबाट पदावधि कायम गर्न राय लेख्नुभएको छ । शर्मा र चुँडालले रायमा रिट खारेजीका आधारमा तत्कालीन सभामुख अग्निप्रसाद सापकोटाले कानुनबमोजिमको सूचना पाएको आफैँले स्वीकार गरेको, सिफारिस पदाधिकारीको सुनुवाइ हुन नसक्ने पत्र सापकोटाले पठाएकोलाई मुख्य आधार बनाएका छन् । नियुक्ति भएपछि मात्र रिट दायर गरी आफ्नो अधिकार गुम्दा पनि सापकोटा चुप बसेको पनि चुँडाल र शर्माको रायमा उल्लेख छ । रायमा निष्क्रिय भएको अध्यादेशको संवैधानिक परीक्षण गर्नु नपर्ने पनि उल्लेख छ । संसदीय सुनुवाइसम्बन्धी कार्यविधिका आधारमा ४५ दिनभित्र प्रस्तावित व्यक्तिको सुनुवाइ नभए नियुक्तिका लागि बाधा नपर्ने व्यवस्थाबारे पनि रायमा उल्लेख छ । रायमा भनिएको छ, “संवैधानिक परिषद्का सदस्य प्रतिनिधि सभाका तत्कालीन सभामुख रिट निवेदक भए तापनि सवैधानिक परिषद्को बैठकमा सहभागी गरी पाऊँ निवेदन माग दाबी नभई अब आइन्दा त्यस्तो नगर्नू भन्नेसम्मको परमादेशको आदेश माग गरेको, निज हाल संवैधानिक परिषद्को सदस्य रहेको नभई परिस्थितिमा परिवर्तन भएकोसमेतका आधारबाट प्रस्तुत रिट निवेदनमा निवेदकका मागबमोजिम रिट जारी गर्नुपर्ने अवस्था नदेखिएकाले रिट निवेदन खारेज हुने ठहर्छ ।” न्यायाधीश प्रधानको आत्मालोचना शर्मा र चुँडालको रिट खारेजको मतमा साथ दिनुभएकी न्यायाधीश प्रधानले न्यायिक परीक्षणमा भएको ढिलाइमा आदेशमै आत्मालोचना पनि गर्नुभएको छ । प्रधानले रायमा भन्नुभएको छ, “प्राथमिकताका साथ समयमा निर्णय गर्नुपर्ने गम्भीर र महत्वपूर्ण विषयमा साढे चार वर्ष लामो समय निर्णय नगरी राख्दा न त संवैधानिक निकाय जस्तो संविधान कार्यान्वयनमा महत्वपूर्ण भूमिका खेल्ने निकाय खुलेर काम गर्न सक्छ, न त अदालत आफ्नो दायित्वप्रति जिम्मेवारी भएको देखिन्छ । न्यायको याचिकाहरूलाई आशाको ज्योति जगाउन अनुचित विलम्ब हुँदैन भन्ने आश्वासित गर्न जरुरी छ । आफ्नै सतर्कताका निमित्त यस्तो प्रकृति दोहोरिन दिनुहुँदैन भनी यो आत्मालोचना गरेको छु ।” यस्तै प्रधान न्यायाधीश प्रकाशमानसिंह राउत र न्यायाधीश डा नहकुल सुवेदीले संयुक्त रायमा २०७७ पुसको सिफारिस बदर २०७८ वैशाखको सिफारिस सदर हुने राय लेख्नुभएको छ । २०७७ को पहिलो सिफारिसबारे संयुक्त रायमा गणपूरक सङ्ख्या नपुगी वैधानिक हैसियत कायम नगरेको अवस्थामा सो बैठक निरन्तर रहने र नियुक्ति सिफारिस हुने निर्णय कानुनसम्मत नभएको लेखिएको छ । बहुमतले तत्कालीन सभामुख सापकोटाले बैठकको सूचना भएको राय लेखे पनि अल्पमतको रायमा रितपूर्वक सूचना नपाएको उल्लेख छ । संशोधित अध्यादेशले समेत ४८ घण्टाअगावै सूचना दिनुपर्ने व्यवस्था यथावत् राखेकोतर्फ पनि रायमा ध्यानाकर्षण गराइएको छ । प्रधान न्यायाधीश राउत र न्यायाधीश सुवेदीको संयुक्त रायमा भनिएको छ, “निवेदकलाई संवैधानिक परिषद्को बैठकको रितपूर्वकको सूचना पाउने हक भएकोमा निवेदकको उक्त हक निष्प्रभावी हुने गरी निवेदकलाई संवैधानिक परिषद्को बैठकको सूचना नै नदिई विभिन्न संवैधानिक निकायका पदाधिकारीको नियुक्तिका लागि गरिएको मिति २०७७०८३० को सिफारिस र सोका आधारमा गरिएको नियुक्तिसमेत नेपालको संविधान तथा उल्लिखित कानुनी व्यवस्थाको विपरीत भएकाले उक्त सिफारिस र नियुक्तिको निर्णय उत्प्रेषणको आदेशले बदर हुने ठहर्छ ।” संयुक्त रायमा दुई सिफारिसको अवस्था र प्रकृति फरक रहेको पनि उल्लेख छ । दोस्रो पटकको सिफारिस अनुसारको नियुक्ति भने प्रधान न्यायाधीश राउत र न्यायाधीश सुवेदीको इजलासले पनि सदर गरेको छ । कहिले को नियुक्त संवैधानिक परिषद्ले दुई चरणमा ५२ जना पदाधिकारी नियुक्तिका लागि सिफारिस गरेको थियो । सोही अनुसार दुई चरणमा ५२ जना पदाधिकारी नियुक्ति भएका थिए । २०७७ माघ २१ मा विभिन्न ११ आयोगमा पदाधिकारी नियुक्त भएका थिए । अख्तियार दुरुपयोग अनसन्धान आयोगमा प्रमुख आयुक्तमा प्रेमकुमार राई र आयुक्तमा किशोर सिलवाल र जयबहादुर चन्द नियुक्त हुनुभएको थियो । यस्तै निर्वाचन आयोगमा रामप्रसाद भण्डारी र जानकीकुमारी तुलाधर, मानव अधिकार आयोगमा तपबहादुर मगर, डा सूर्यप्रसाद शर्मा ढुङ्गेल, मिहिर ठाकुर, मनोज दुवाडी र लिली बस्न्यात नियुक्त हुनुभएको थियो । प्राकृतिक स्रोत तथा वित्त आयोग जुद्धबहादुर गुरुङ र अमरराज मिश्र नियुक्त हुनुभएको थियो । महिला आयोगको अध्यक्षमा कमलाकुमारी पराजुली र सदस्यमा कृष्णकुमारी पौडेल र विद्याकुमारी सिन्हा नियुक्त हुनुभएको थियो । राष्ट्रिय दलित आयोगमा देवराज विश्वकर्मा, मीनादेवी सोब, टुञ्जे कामी र मेहेले पार्की नियुक्त हुनुभएको थियो । सोही निर्णयका आधारमा राष्ट्रिय समावेशी आयोगमा रामदत्त जोशी र हरिदत्त जोशी नियुक्त हुनुभएको थियो । यस्तै सोही निर्णय अनुसार आदिवासी जनजाति आयोगको अध्यक्षमा रामबहादुर थापामगर, मीनबहादुर श्रीस, रिना राना र शरण राई नियुक्त हुनुभएको थियो । यस्तै मधेशी आयोगमा जीवछ साह, रेणुदेवी साह र विजयकुमार गुप्ता नियुक्त हुनुभएको थियो । थारू आयोगमा सुबोधसिंह थारू र भोलाराम चौधरी नियुक्त हुनुभएको थियो । मुस्लिम आयोगमा महमद्दिन अली र मिर्जा अर्सद बेग नियुक्त हुनुभएको थियो । संवैधानिक परिषद्को सिफारिस अनुसार २०७८ असार १० गतेको पुनः २० जनाको नियुक्ति भएको थियो । परिषद्को निर्णय अनुसार अख्तियारमा हरि पौडेल र सुमित्रा श्रेष्ठ नियुक्त हुनुभएको थियो । लोक सेवा आयोगको अध्यक्षमा माधवप्रसाद रेग्मी र सदस्यमा माधव बेल्बासे, वीरबहादुर राई, दिनेश सिलवाल र मञ्जुकुमारी नियुक्त हुनुभएको थियो । सोही मितिमा निर्वाचन आयोगमा सगुनशमशेर जबरा, प्राकृतिक स्रोत तथा वित्त आयोगमा विपीनराज निरौला नियुक्त हुनुभएको थियो । राष्ट्रिय महिला आयोगमा जया घिमिरे, सावित्रीकुमारी शर्मा र सुन्दर पुर्कुटी नियुक्त हुनुभएको थियो । समावेशी आयोगमा डा रामकृष्ण तिमल्सेना, पुष्पराज तिमिल्सिना र मानप्रसाद खत्री नियुक्त हुनुभएको थियो । आदिवासी जनजाति आयोगमा सूर्यबहादुर गुरुङ, मधेशी आयोगमा आभा कुमारी, थारू आयोगमा उमाशङ्कर चौधरी र शान्ति मोदी र मुस्लिम आयोगमा मोहम्मद समसुल हक नियुक्त हुनुभएको थियो ।  """
कर्णालीको चुवाखोला बेलिब्रिज प्रधानमन्त्रीबाट उद्घाटन (तस्बिरहरू),"""काठमाडौँ, असार २२ गते । प्रधानमन्त्री केपी शर्मा ओलीले कर्णाली कोरिडोरअन्तर्गत पर्ने खार्पुनाथ गाउँपालिका–५, च्वाखोला नदीमा बेलिब्रिज उद्घाटन गर्नुभएको छ । पुलको उद्घाटनसँगै अब हुम्ला सदरमुकाम सिमकोट औपचारिक रूपमा राष्ट्रिय सडक सञ्जालमा जोडिएको छ । यस अघि हुम्ला जिल्ला मात्र राष्ट्रिय सडक सञ्जालमा जोडिन बाँकी थियो । २६ वर्षदेखि काम भइरहे पनि अहिलेसम्म औपचारिक रूपमा राष्ट्रिय सडक सदरमुकाम सिमकोटमा जोडिएको थिएन । प्रधानमन्त्री शर्मा ओलीसँग भौतिक पूर्वाधार तथा यातायातमन्त्री देवेन्द्र दाहाल पनि हुम्ला पुग्नुभएको थियो ।  """
सासूले छोरी नपठाएपछि ज्वाइँको क्रूर प्रतिशोध,"""गोकुल भुजेल भोजपुर, असार २२ गते। भोजपुर नगरपालिका–२, हेलौछाका राजेन्द्र राईले रामप्रसादराई गाउँपालिका–२, धोद्लेखानी ससुरालीको चार सदस्यको चक्कु प्रहार गरी हत्या गरेका छन्। श्रीमती मनीषा गिरीलाई घर लान पाँच दिन अगाडि ससुराल आएका राईले श्रीमती लान नपाएपछि ससुरालीमा श्रीमतीसहित ससुरा, सासू, सालोको विभत्स हत्या गरेका हुन्।  उनले ६८ वर्षीय ससुरा बेलबहादुर गिरी, ४५ वर्षीय सासू मञ्जु गिरी, १६ वर्षीया श्रीमती मनीषा गिरी, ९ वर्षीय सालो सयन गिरीलाई हत्या गरी आफ्नो पेटमा छुरा प्रहार गरेका थिए। शनिबार राति ११ बजे हत्या गरी राजेन्द्र भागेर हुर्लु भञ्ज्याङ पुगेका राईले १०० मा नेपाल प्रहरीलाई फोन गरी जानकारी दिएका थिए। जिल्ला प्रहरी कार्यालय भोजपुरले खबर पाउने बित्तिकै ओख्रे प्रहरी चौकीलाई खबर गरी पक्राउ गरेको थियो। पक्राउ परेका राईलाई नजिकै रहेको ओख्रे स्वास्थ्य चौकीमा उपचार गराई थप उपचारका लागि जिल्ला अस्पताल भोजपुर ल्याएको र भोजपुरबाट स्वास्थ्य विज्ञान प्रतिष्ठान धरान रेफर गरी थप उपचार भइरहेको छ। यता, घटनाको बारेमा स्वास्थ्य चौकी ओख्रेकी स्वास्थ्यकर्मी सङ्गीता राईले मृतकका आफन्तलाई, गाउँपालिकाका जनप्रतिनिधि लगायत छरछिमेकलाई जानकारी दिनुभएको थियो। त्यस लगतै गाउँघरमा हल्ला गरी घरमा हेर्दा परिवारका चार जना सदस्य मृत अवस्थामा भेटिएका थिए। आइतबार बिहान स्थानीय जनप्रतिनिधि, छरछिमेकी, प्रहरी लगायतको उपस्थितिमा घटनाको बारेमा मुचुल्का बनाई मृतकको पोस्टमार्टमका लागि जिल्ला अस्पताल भोजपुर ल्याइएको छ भने पोस्टमार्टम सोमबार बिहान हुने भएको छ। घटना के कारणले, कसरी, किन भयो घटनाको विषयमा प्रहरीले अनुसन्धान जारी राखेको छ। घटना घट्नुको कारण भने, पहिलो श्रीमतीले छाडेका ३० वर्षीय राजेन्द्र राईले १६ वर्षीया मनीषालाई प्रेममा पारेर विवाह गरेका थिए। विवाह गरेको केही दिनदेखि मनीषालाई विभिन्न बहानामा मानसिक तनाव दिएपछि मनीषा घरबाट माइतमा गएर बस्नुभएको थियो। माइत आएको एक महिनासम्म श्रीमती घर नफर्किएपछि लिन करिब पाँच दिन अघि ससुराल आएका राजेन्द्रले श्रीमतीलाई घर जान सम्झाउँदै थिए। शुक्रबार दिउँसो राजेन्द्रले सानो सालोलाई लिएर नजिकैको खेल मैदानमा खेल खेल्न गएको र राति घर फर्किएका थिए। बेलुका ससुरालीमा सासू आमाले तत्काल छोरी नपठाउने सल्लाह दिएपछि राजेन्द्र रिसाएका थिए। प्रारम्भिक बयानमा राजेन्द्रले प्रहरीलाई भने अनुसार, रातको करिब ११ बजे सासू आमाले छुरा लिएर मार्न आएको र आफूले प्रतिकार गर्दा सासू आमा, ससुरा, श्रीमती र सालोलाई क्रमशः मारेको जिल्ला प्रहरी कार्यालय भोजपुरका प्रहरी निरीक्षक दीपक श्रेष्ठले जानकारी दिनुभयो। उहाँका अनुसार “छोरी मनिसाले आमा मञ्जु गिरीलाई ज्वाइँले दिएको मानसिक तनाव लगायत समस्याको बारेमा जानकारी गराएपछि आमा मञ्जु गिरीले छोरीलाई फर्काएर घर ल्याएकी थिइन्। आमाले फर्काएपछि मनीषा विगत महिनादेखि धोद्लेखानी स्थित माइती घरमै बस्दै आइकी थिइन्। ज्वाइँ लिन आउँदा जान नमानेपछि राति दुर्घटना भएको थियो।” ज्वाइँ राजेन्द्रले प्रहार गरेको छुराबाट श्रीमती, ससुरा, सासू र सालोको घटनास्थलमै मृत्यु भएको हो। त्यस्तै परिवारका अन्य सदस्य ठुली छोरी यशोदा गिरी, माइली छोरी यसुना गिरी र जेठो छोरा सबिन गिरी काठमाडौँ बस्दै आएको र साइली छोरी प्रेमकुमारी गिरी वैदेशिक रोजगारीको सिलसिलामा विदेशमा हुनुहुन्छ। घटनाबारे दुःख व्यक्त गर्दै रामप्रसादराई गाउँपालिकाका अध्यक्ष थामबहादुर राईले पीडित परिवारलाई सहयोग गर्नुका साथै घटनाको बारेमा थप अनुसन्धान गरी अपराधीलाई कानुनी दण्ड सजाय गराउन सहयोग गर्ने प्रतिबद्धता जनाउनुभएको छ। घटनाको बारेमा थप अनुसन्धान भइरहेको जिल्ला प्रहरी कार्यालय भोजपुरले जनाएको छ। """
कावासोती १५ मा प्रहरी चौकी स्थापना गर्न माग,"""ज्ञानु पंगेनी मध्यविन्दु,  असार २२ गते। नवलपरासी पूर्व (नवलपुरको) कावासोती–१५ मा प्रहरी चौकी स्थापना गर्न स्थानीयले माग गरेका छन् । यस क्षेत्रमा मध्यविन्दु नगरपालिकामा रहेको कोल्हुवा प्रहरी चौकीले हेर्दै आएको छ।गाउँघरमा कुनै घटना भए प्रहरी चौकीबाट आउन निकै समय लाग्ने हुँदा पायक पर्ने स्थानमा प्रहरी चौकी स्थापना भएमा सहज हुने स्थानीयले बताएका छन्। कावासोती १५ का वडा सदस्य समेत रहनुभएका शिवप्रसाद काफ्लेले कावासोती १५ मा प्रहरी चौकी स्थापना गर्नु एकदमै आवश्यकता भएको बताउनुभयो । कावासोती १५ का वडा अध्यक्ष तेजकुमार श्रेष्ठले गाउँको शान्ति सुरक्षालाई मध्यनजर गर्दै प्रहरी चौकी स्थापनाको खाँचो  रहेको बताउनुभयो। कावासोती १५ मा प्रहरी चौकी स्थापना भएमा कावासोती १७ र १४ को केही क्षेत्रमा समेत पायक पर्ने हुँदा प्रहरी चौकी स्थापनाका आवश्यक रहेको स्थानीय गीता विकले बताउनुभयो। कावासोती १५ र १७ कोल्हुवा  प्रहरी चौकीको कार्यक्षेत्र हो। यो क्षेत्र ग्रामीण क्षेत्र भएको हुँदा घटना पनि धेरै  हुने कतिपय घटना रोक्न खोज्दा मिलाउन खोज्दा आफैँलाई जोखिम समेत हुने अवस्था रहेको भन्दै प्रहरी चौकी स्थापना हुनसके यस क्षेत्रमा सुरक्षाको अनुभूत गर्न सकिने विकले बताउनुभयो।  """
भारत र बङ्गलादेश क्रिकेट खेल शृङ्खला स्थगित,"""नयाँदिल्ली, असार २१ गते । भारत र बङ्गलादेशबीच आगामी महिना हुने भनिएको क्रिकेट ह्वाइट बल शृङ्खलाको छ वटा खेल सन् २०२६ सम्मका लागि स्थगित गरिएको दुवै देशका राष्ट्रिय क्रिकेट बोर्डले शनिबार जानकारी दिएका छन् । ढाकामा अगस्ट १७ देखि तीन एकदिवसीय र तीन टि–२० खेलको श्रृङ्खला सुरु हुने तयारी भएको थियो । गत वर्ष ढाकामा भएको जनविद्रोहले तत्कालीन प्रधानमन्त्री शेख हसिनालाई अपदस्थ गरेपछि भारत र बङ्गलादेशबीचको राजनीतिक सम्बन्धमा चिसोपन आएको छ । बङ्गलादेश क्रिकेट बोर्ड (बिसिबी) र भारतीय क्रिकेट कन्ट्रोल बोर्ड (बिसिसिआई) ले खेल शृङ्खलालाई सार्न सहमति जनाएका छन् । “अन्तर्राष्ट्रिय क्रिकेट प्रतिबद्धता र दुवै टोलीको तालिकाको सुविधालाई ध्यानमा राखेर यो निर्णय गरिएको हो,” विज्ञप्तिमा भनिएको छ। बङ्गलादेशको बिसिबीले सन् २०२६ सेप्टेम्बरमा भारतलाई स्वागत गर्न आतुर रहेको बताएको छ । सन् २०२४ को अगष्टमा विद्यार्थी नेतृत्वको विद्रोहबाट हेलिकप्टरबाट भागेर नयाँदिल्ली पुग्नुभएकी हसिनाको षियलाई लिएर ढाकामा गहिरो आक्रोश छ । संयुक्त राष्ट्रसङ्घका अनुसार गत वर्षको जुलाईदेखि अगष्टसम्ममा हसिनाको सरकारले सत्तामा टिकिराख्न गरेका असफल प्रयासका क्रममा प्रदर्शनकारीमाथि कारबाही गर्न आदेश दिएपछि भएका झडपमा एक हजार ४०० जनाको मृत्यु भएको थियो । बङ्गलादेशमा सन् २०२६ को सुरुमा चुनाव हुने अपेक्षा गरिएको छ । रासस, एएफपी """
धेरैको रोजाइ व्यवस्थापन,"""माध्यमिक शिक्षाको सुनौलो ढोका मानिने एसइईमा सफल विद्यार्थी यतिबेला उच्च शिक्षाको आधार मानिने कक्षा ११ अध्ययन गर्दा कुन विषय छनोट गर्ने ? कहाँ अध्ययन गर्ने ? भन्नेमा उत्सुक छन् । व्यवस्थापन, विज्ञान, मानविकी, शिक्षालगायत व्यावसायिक तथा प्राविधिक शिक्षणका लागि विभिन्न कोर्स र प्रचारप्रसारसहित कलेजले भर्ना अभियान सुरु गरिरहेका छन् । एसइईभन्दा अघि एसएलसी (विद्यालय तह प्रमाणपत्र) को परीक्षा सञ्चालन हुन्थ्यो । जुनबेला परीक्षार्थीले विशिष्ट, पहिलो, दोस्रोतेस्रो श्रेणीको नम्बर पाउँथे । त्यसलाई हटाएर पछिल्लो समय जिपिए ग्रेडिङमा नतिजा प्रकाशित हुने गरेको छ । विगतमा एसएलसी उत्तीर्ण हुने र पछि एसइई पास हुनेमध्ये अधिकांश विद्यार्थीको रोजाइमा व्यवस्थापन सङ्काय हुने गरेको छ । त्रिभुवन विश्वविद्यालय व्यवस्थापन सङ्कायको विवरण अनुसार एसइई उत्तीर्ण (ग्रेडेड प्राप्त) गर्ने विद्यार्थीमध्ये ४८ १२ प्रतिशत विद्यार्थीको रोजाइ व्यवस्थापन शिक्षा हुने गरेको छ । यो सङ्ख्या प्रत्येक वर्ष वृद्धि हुने क्रममा रहेको देखिन्छ । राष्ट्रिय परीक्षा बोर्डका अनुसार व्यवस्थापन सङ्कायको विवरण अनुसार एसइई उत्तीर्ण (ग्रेडेड प्राप्त) गर्ने विद्यार्थीमध्ये ४८१२ प्रतिशतले विद्यार्थीको रोजाइ व्यवस्थापन शिक्षा हुने गरेको छ । यो सङ्ख्या प्रत्येक वर्ष वृद्धि हुने क्रममा देखिन्छ । त्रिभुवन विश्वविद्यालय व्यवस्थापन सङ्कायका डिन महेन्द्र चालिसे व्यावहारिक र जीवनोपयोगी हुनुका साथै सहज शैक्षिक प्रणालीका कारण व्यवस्थापन शिक्षा विद्यार्थीको पहिलो रोजाइमा पर्ने गरेको बताउनुहुन्छ । जुनसुकै विषयको अध्ययन पनि उत्तिकै महत्वपूर्ण हुने भए पनि व्यावसायिक तथा निजी जीवनमा समेत व्यवस्थापन अध्ययनको उपयोगिता बढी हुने भएकाले विद्यार्थीको आकर्षण रहेको बताउँदै चालिसे भन्नुहुन्छ, “व्यवस्थापन भनेको सङ्गठन, योजना, नेतृत्व र नियन्त्रणको कला हो जसले कुनै पनि संस्था वा व्यक्तिगत लक्ष्यलाई प्रभावकारी रूपमा प्राप्त गर्न मद्दत गर्छ ।” उहाँका अनुसार संसाधनको उचित उपयोगमार्फत मानिस, समय, पुँजी र सामग्रीलाई सही ढङ्गले व्यवस्थित गर्न सहज हुने भएकाले पनि व्यवस्थापन अध्ययनको विश्वव्यापी आकर्षण बढ्दो छ । सेवामूलक वा व्यावसायिक संस्थालगायत कलकारखाना, उद्योग, व्यवसायसँगै अस्पतालको प्रमुख हुन पछिल्लो समय व्यवस्थापन अध्ययन अनिवार्य जस्तै बन्दै जानुले पनि यसको आकर्षण थप बढ्दै गइरहेको चालिसेको तर्क छ । व्यवस्थापन अध्ययनपछि विश्वव्यापी रूपमा रोजगारीको अवसर खुल्ने र आफैँ उद्यमी वा स्वरोजगार तथा कुशल व्यवस्थापनका लागि उपयोगी हुने भएकाले पनि व्यवस्थापन अध्ययनको महìव बढ्दो छ । शिक्षा, स्वास्थ्य, रोजगार, उत्पादन, वित्तीय तथा व्यवसायी संस्थामा व्यवस्थापन अध्ययन गरेको जनशक्ति अपरिहार्य जस्तै बन्दै गइरहेको छ । उच्च शिक्षाका लागि स्वदेश तथा विदेशी कलेजमा सहज भर्ना अध्ययन पूरा गरेपछि व्यवस्थापन, बैङ्क तथा वित्तीय संस्थामा रोजगारी र आफैँ उद्यमी बन्नसमेत यो शिक्षा उपयोगी मानिन्छ । नेपाल जस्ता विकासोन्मुख र अविकसित राष्ट्रमा समेत कर्पोरेट क्षेत्रमा व्यवस्थापन अध्ययन गरेको जनशक्ति अपरिहार्य जस्तै बन्दै छ । विकसित र सम्पन्न मुलुकका जुनसुकै कम्पनीको नेतृत्वमा पुग्न व्यवस्थापन अध्ययनबिना सम्भव छैन । विद्यार्थीको सहज पहुँच व्यवस्थापन अध्ययन उत्कृष्टदेखि मध्यम तहका विद्यार्थीले सहज रूपमा अध्ययन गर्न सक्ने भएकाले व्यवस्थापन शिक्षा विद्यार्थीको रोजाइमा पर्ने गरेको छ । विभिन्न विश्वविद्यालयबाट सम्बन्धन प्राप्त पुराना तथा नयाँ कलेजमध्ये अधिकांशमा व्यवस्थापन शिक्षा अध्यापन हुने गरेको छ । सहरदेखि दुर्गम गाउँमा खुलेका कलेजसमेत व्यवस्थापन विषय पढाइ हुन थालेको छ । त्रिभुवन विश्वविद्यालयका देशभरका आङ्गिक क्याम्पसमध्ये ८५० भन्दा बढीमा व्यवस्थापन विषय अध्यापन हुने गरेको छ । त्यसै गरी पूर्वाञ्चल, पोखरा, मध्यपश्चिम, संस्कृत, बौद्धलगायतका विश्वविद्यालयमातहतका कलेजमा पनि यसको अध्यापन हुने गरेको छ । व्यवस्थापन सङ्कायमा एक सयभन्दा बढी विषय समेटिएका छन् । अध्ययनको विविधता र व्यवहार उपयोगी शिक्षा रहेका कारण पनि यसमा विद्यार्थीको आकर्षण बढ्दो पाइको डिन चालिसेको तर्क छ । व्यवस्थापन अध्ययन पूरा गरेपछि रोजगारीका सहज अवसर स्वरोजगारमूलक व्यवसाय गर्नेका लागि अत्यन्त उपयोगी रहने भएकाले विद्यार्थी व्यवस्थापन सङ्कायप्रति आकर्षित भएका छन् । व्यवस्थापन अध्ययन हुने मुलुककै पुरानो नेपाल कमर्स क्याम्पसका प्रमुख जितेन्द्रप्रसाद उपाध्याय व्यवस्थापन शिक्षा व्यावहारिक, सरल र जीवनोपयोगी रहेका कारण अधिकांश विद्यार्थीको रोजाइमा पर्ने गरेको अनुभव सुनाउनुहुन्छ । व्यवस्थापनलगायत हरेक विषय अध्ययन उत्तिकै महत्वपूर्ण र सम्भावनायुक्त रहने भए पनि व्यवस्थापन शिक्षाको दायरा थप फराकिलो, व्यावहारिक र जीवनोपयोगी रहेका कारण विद्यार्थी तथा अभिभावकको समेत रोजाइमा पर्ने गरेको उपाध्याय बताउनुहुन्छ । उहाँले भन्नुभयो, “व्यवस्थापनको अध्ययन विश्वव्यापी रूपमै बढ्दो क्रममा छ । श्रम तथा रोजगारीमा व्यवस्थापन शिक्षा अध्ययन गरेका जनशक्तिको माग ठुलो छ । शिक्षा, स्वास्थ्य, रोजगार, स्वरोजगार, उत्पादन, बजारीकरण मात्र नभई निजी जीवन सफल बनाउन पनि व्यवस्थापन अध्ययनको विशेष महत्व हुन्छ ।” एसइईमा उच्च तथा मध्यम ग्रेड हासिल गरेका विद्यार्थीले व्यवस्थापन विषय सहज रूपमा अध्ययन गर्न सक्ने भएकाले पनि यसमा विद्यार्थीको थप चाप रहने उपाध्यायको अनुभव छ । एसइई उत्तीर्ण गरी उच्च शिक्षा अध्ययनको तयारीमा रहेका विद्यार्थी हल्ला र सुनेको भरमा विषय छनोट नगरी आफूलाई रुचि भएको जुनसुकै विषय लिएर अध्ययन गरे सफलता प्राप्त हुने उपाध्यायको सुझाव छ । नेपालमा पछिल्लो समय बैङ्क तथा वित्तीय संस्थाको सङ्ख्या वृद्धिसँगै यसको दायरा पनि फराकिलो बन्दै गइरहेको छ । बहुराष्ट्रिय कम्पनीको आगमन, अर्थतन्त्रको दायरा थप फराकिलो बन्दै गइरहेका बेला आकर्षक रोजगारी र व्यावसायिक प्रवर्धनका लागि व्यवस्थापन अध्ययन क्षेत्र फराकिलो बन्दै गइरहेको छ । व्यवस्थापन विषयमा स्नातक पूरा स्वरोजगार व्यवसाय सञ्चालन गर्नुभएका युवा उद्यमी गणेश टन्डन भर्खरै एसइई सकेका विद्यार्थीलाई व्यवस्थापन विषय अध्ययन गर्न सुझाव दिनुहुन्छ । टन्डन भन्नुहुन्छ, “व्यवस्थापनको दायरा र यसको आयाम अत्यन्तै फराकिलो छ अध्ययन पूरा गरे पनि तुलनात्मक रूपमा रोजगारी पाउन सजिलो हुन्छ । व्यवस्थापनको अध्ययनले आफैँलाई उद्यमी बनाउन पनि अभिप्रेरित गर्छ ।” व्यवस्थापन अध्ययनसँगै विभिन्न वित्तीय संस्थाको अनुभव लिँदै हाल कामना सेवा विकास बैङ्कमा कार्यरत विष्णु भण्डारी रोजगारीको अवसर र करिअर डेभलपमेन्टका लागि व्यवस्थापन सङ्काय अध्ययन अत्यन्त महत्वपूर्ण हुने बताउनुहुन्छ । भण्डारी भन्नुहुन्छ, “व्यवस्थापन पढ्दा विभिन्न क्षेत्रमा जागिर पाउने सम्भावना हुन्छ । यसको अर्थ अन्य विषयको महत्व नै छैन भन्ने हैन तर मलाई अन्यको तुलनामा व्यवस्थापन विषय नै जीवनोपयोगी हुन्छ भन्ने लाग्छ ।” व्यवस्थापन सङ्काय अन्तर्गत पनि विभिन्न विषय पढाइ हुने गर्छ । अन्तर्राष्ट्रिय क्षेत्रमा अध्ययन र उपयोगी मानिने वित्तीय व्यवस्थापनका विभिन्न कोर्ससमेत पछिल्लो समय नेपालमै पढाइ सुरु भएका छन् । यस्ता विषयको अध्ययनले नेपालमा मात्र नभई अन्तर्राष्ट्रिय बजारमा समेत रोजगारको अवसर हुने भएकाले विद्यार्थीको रोजाइ हुने गरेको छ । बजारको माग अनुसार तयार भएका विभिन्न सङ्कायले आफूलाई थप परिष्कृत गर्दै लगेका छन् । जस्तै बिबिएस, बिबिए, होटेल म्यानेजमेन्ट, एकाउन्टेन्सी, फाइनान्स, ट्राभल एन्ड टुरिजम, बैङ्किङ एन्ड इन्स्योरेन्स जस्ता विषयमा विद्यार्थीले अध्ययन गर्न सक्छन् । यसका साथै प्राविधिक तथा व्यावसायिक शिक्षामा समेत व्यवस्थापन विषय उपयोगी हुने भएकाले यसमा विद्यार्थीको आकर्षण बढ्दै गइरहेको छ । विश्वविद्यालय शिक्षा पूरा गरेर मात्र रोजगारी तथा स्वरोजगारीका लागि तह प्रतिस्पर्धी हुन्छ भन्ने हुँदैन । यसका ट्रेन्ड अन्तर्राष्ट्रिय अभ्यास केसस्टडी गरी त्यसको व्यावहारिक प्रयोगलाई आत्मसात् गरी अध्ययनबिना सफलता हासिल गर्न भने कठिन छ । व्यवस्थापनसँगै हरेक विषयमा मेहनत र लगनशीलता अपनाउन सके सफलता सहजै प्राप्त हुने भएकाले अनुशासनपूर्वक अध्ययन गर्न विद्यार्थी भाइबहिनीलाई शिक्षा क्षेत्रका जानकारहरूको सुझाव छ । लक्ष्यप्राप्तिमा सहयोग रणनीतिक योजना बनाएर संस्थागत उद्देश्य पूरा गर्न सजिलो हुन्छ । निर्णय क्षमतामा सुधार, तथ्याङ्क विश्लेषण र तर्कका आधारमा उत्तम निर्णय लिन सकिन्छ । आवश्यकता व्यावसायिक सफलताका लागि हालको प्रतिस्पर्धी बजारमा व्यवसाय चलाउन, नयाँ उत्पादन ल्याउन र ग्राहक समाधान गर्न व्यवस्थापन ज्ञान आवश्यक छ । व्यक्तिगत विकास : समय प्रबन्ध, टोली नेतृत्व र समस्या समाधान क्षमताले व्यक्तिलाई प्रोफेसनल र व्यक्तिगत जीवनमा अगाडि बढाउँछ । एमबिए, एचआर, फाइनान्स, मार्केटिङ, बैङ्किङ, इन्स्योरेन्स तथा सिए जस्ता व्यवस्थापनका कोर्सले रोजगारीमा प्राथमिकता दिलाउन सक्छन् । व्यवस्थापन पढ्दा प्रयोगात्मक ज्ञान हासिल हुनुका साथै केसस्टडी, प्रोजेक्ट वर्क र इन्टर्नसिपले वास्तविक जीवनमा प्रबन्धनले कसरी काम गर्छ भन्ने बुझ्न सिकाउँछ । नेतृत्व क्षमतामा वृद्धि, ग्रुप डिस्कसन, प्रिजेन्टेसन र टिमवर्कले आत्मविश्वास बढाउँछ । तथ्याङ्क विश्लेषण विषय औसत रूपमा गाह्रो हुने भएकाले अध्ययनमा मेहनत आवश्यक पर्छ । व्यवस्थापन केवल डिग्री मात्र नभई जीवनभर प्रयोग हुने कौशल रहेकाले यसलाई रोजगारीमा मात्र जोडेर हेर्नु पर्याप्त हुँदैन । """
निर्माणाधीन ‘एलिफेन्ट क्रसिङ’ ४५ प्रतिशत सम्पन्न,"""बिर्तामोड (झापा),  असार २२ गते ।  एसियन राजमार्गअन्तर्गत झापाको बिर्तामोड–चाराली खण्डमा निर्माणाधीन ‘एलिफेन्ट क्रसिङ’को कार्य ४५ प्रतिशत सम्पन्न भएको छ । राजमार्ग आयोजनाअन्तर्गत कोशी प्रदेशमा एकमात्र एलिफेन्ट क्रसिङ निर्माण तीव्रगतिमा अघि बढिरहेको आयोजनाका इञ्जिनीयर आश्रय महतले जानकारी दिनुभयो । उहाँका अनुसार यो क्रसिङ आयोजना वन्यजन्तुको सुरक्षालाई ध्यानमा राखी निर्माण थालिएको हो । हालसम्म सिङ्गल लेनको काम ६० प्रतिशत र डबल लेनको ३५ प्रतिशत काम पूरा भइसकेको आयोजना कार्यालयले जनाएको छ । गत जेठमा आएको बाढीले डाइभर्सन संरचना बगाएपछि अहिले ठूलो ह्युमपाइप प्रयोग गरी पुनः डाइभर्सन निर्माण गरिएको आयोजनाका प्रमुख इञ्जिनीयर सुनिलबाबु पन्तले जानकारी दिनुभयो । उहाँका अनुसार डाइभर्सन मर्मतपछि निर्माण सुचारु गरिएको हो । “पन्ध्र मिटर लम्बाइ र छ दशमलव पाँच मिटर उचाइ रहेको यो क्रसिङ संरचनाको निर्माण लागत रु तीन करोड ३९ लाख ५८ हजार छ । हालसम्म रु एक करोड ५२ लाख बराबरको काम सम्पन्न भइसकेको छ”, उहाँले भन्नुभयो । चाराली क्षेत्र वरिपरि रहेका सामुदायिक वन, नेपाली सेनाको वन संरक्षण एकाइ र खुला सिमाना भएर भारततर्फबाट आउने जङ्गली जनावरहरूको आवागमनका कारण यो क्षेत्र वन्यजन्तु–मानव द्वन्द्वको उच्च जोखिममा परेको छ । पछिल्ला केही वर्षयता हात्ती, चितुवा र बाघको आक्रमणबाट ३० जनाको ज्यान गइसकेको इञ्जिनीयर पन्तले उल्लेख गर्नुभयो । उहाँका अनुसार हात्तीको आक्रमणबाट मात्रै झापा र मोरङका बस्तीमा ठूलो जनधनको क्षति पुगेको छ । जिल्लास्थित डिभिजन वन कार्यालयका अधिकृत ऋषि तिम्सिनाका अनुसार मेचीनगर, अर्जुनधारा, भद्रपुर, बिर्तामोडलगायत क्षेत्रमा बाँदर र हात्तीको समस्या रहँदै आएको छ भने उत्तरी झापामा चितुवा र बाघको आतङ्क देखिएको छ । स्थानीयवासी तथा वन अभियन्ताहरूका अनुसार यस प्रकारको संरचनाले वन्यजन्तुका लागि सुरक्षित मार्ग सुनिश्चित गर्न सहयोग गर्नेछ । बिर्तामोड–७ का वन अभियन्ता बद्री प्याकुरेलले हात्ती जोगाउन विगतमा लगाइएका ‘फेन्सिङ’ तारहरू पूर्ण प्रभावकारी नदेखिएको बताउनुभयो । उहाँले सभामुख देवराज घिमिरेको पहलमा लगाइएको तारले केही हदसम्म काम गरे पनि हालको समस्या समाधान गर्न अझ प्रभावकारी संयन्त्र आवश्यक रहेकामा जोड दिनुभयो । चाराली क्षेत्रमा बसोबास गर्ने स्थानीयवासी बद्री महतले राजमार्ग दुवैतर्फ सामुदायिक वन रहेकाले वन्यजन्तुको सहज आवागमनका लागि एलिफेन्ट क्रसिङ अत्यन्त उपयोगी हुने धारणा राख्नुभयो । उहाँले भन्नुभयो, “यो संरचनाले वन्यजन्तुको सुरक्षा मात्र होइन, मानवीय क्षति न्यूनीकरणमा पनि योगदान पुर्‍याउने विश्वास छ ।” हात्ती अभियन्ताका रूपमा परिचित बाहुनडाँगीका अगुवा अर्जुन कार्कीले हात्तीको आक्रमणलाई द्वन्द्वका रूपमा मात्र हेर्न नहुने बताउँदै वन्यजन्तुको संरक्षण र व्यवस्थापनमार्फत समुदायमा रोजगारी र आम्दानी सृजना गर्ने सम्भावनालाई पनि ध्यानमा राख्नुपर्नेमा जोड दिनुभयो । उहाँले खुल्ला सिमानाबाट नेपाल प्रवेश गर्ने हात्तीहरूको उचित व्यवस्थापन गर्न तीनै तहका सरकारको ध्यान जानुपर्नेमा जोड दिनुभयो । एसियन राजमार्गअन्तर्गत निर्माणाधीन उक्त एलिफेन्ट क्रसिङले दीर्घकालीन रूपमा वन्यजन्तु व्यवस्थापन र पूर्वी झापा क्षेत्रमा मानव–वन्यजन्तु द्वन्द्व न्यूनीकरणमा सकारात्मक प्रभाव पार्ने विश्वास लिइएको छ । रासस """
चिया क्षेत्र उपेक्षित,"""दमक समाचारदाता दमक, असार २२ गते । कोशी प्रदेशको प्रमुख नगदे बाली तथा प्रमुख निकासीजन्य उत्पादन चिया क्षेत्रको विकासका लागि बेग्लै चिया नीति र ऐन नबनेको गुनासो सरोकारवालाले गरेका छन् । कोशी प्रदेशबाट वार्षिक ५० हजार मेट्रिक टनभन्दा बढी चियाको हरियो पात उत्पादन हुँदै आएको छ । यो भारत, युरोप, अमेरिका, जर्मनी, जापानलगायतका देशमा वार्षिक १० अर्बभन्दा बढीको चिया निर्यात हुने गरेको छ । चिया खेतीले कोशी प्रदेशको कृषि अर्थतन्त्रमा ठुलो योगदान दिँदै आए पनि किसानले उचित मूल्य पाउन नसकेको बताउँदै आएका छन् । प्रदेशको झापा, इलाम, पाँचथर, धनकुटालगायतका जिल्लामा व्यावसायिक रूपमा चिया उत्पादन हुँदै आएको छ । कोशी प्रदेशका ७० देखि ७५ हजारभन्दा बढी किसान प्रत्यक्ष वा अप्रत्यक्ष रूपमा चिया खेतीमा संलग्न छन् । नेपाल चिया उत्पादक सङ्घका अध्यक्ष आदित्य पराजुलीका अनुसार अहिले श्रमिकदेखि उत्पादकसम्म निराश बन्नुपर्ने अवस्था छ । चिया निर्यातमा गुणस्तर प्रमाणीकरण, प्याकेजिङ, ब्रान्डिङ, श्रमिकहरूका समस्या सामधान गर्नका लागि चियामैत्री ऐन र छुट्टै प्रवर्धनात्मक निकाय आवश्यक छ । राष्ट्रिय चिया तथा कफी विकास बोर्ड क्षेत्रीय कार्यालय बिर्तामोडको आयोजनामा भएको एक कार्यक्रममा बोल्दै कोशी प्रदेशका खानेपानी, सिँचाइ तथा ऊर्जामन्त्री एकराज कार्कीले चिया समस्याको सामधानका लागि कोशी प्रदेश सरकारले आवश्यक परामर्श गरिरहेको बताउनुभएको छ । “चिया बोर्ड तथा चियामैत्री नीति र कानुन नहुँदा यो क्षेत्र समस्याग्रस्त रहेको भन्दै उहाँले प्रदेशको हिउँदे अधिवेशनमा यो विषयमा गहन छलफल गरेर चिया नीति आउने र बोर्ड बन्ने जानकारी दिनुभयो । कोशी प्रदेश सभा नेपाली कांग्रेसका प्रमुख सचेतक गोपाल तामाङले चिया क्षेत्रका समस्या समाधानका लागि चिया विकास बोर्ड बनाएर अघि बढ्न सकिने भएकाले यसमा कोशी प्रदेश सरकारको ध्यान जानुपर्ने बताउनुभयो । कोशी प्रदेश सरकारले अन्तराष्ट्रिय चिया सम्मेलन गर्ने बताउँदै आए पनि अहिलेसम्म यो हुन सकेको छैन । विभिन्न कार्यक्रममा मुख्यमन्त्री हिक्मतकुमार कार्कीले अन्तराष्ट्रिय चिया सम्मेलन इलाममा गर्ने बताउँदै आउनुभएको छ । चिया क्षेत्रमा श्रमिकका समस्याका कारण बारम्बार हडताल र बन्द हुँदै आएको छ ।  """
सिद्धबाबा सुरुङमार्ग : इन्भर्टको काम सकेर लाइनिङको काम हुँदै,"""रेखीराम राना तानसेन, असार २२ गते । पाल्पाको सिद्धबाबा क्षेत्रमा निर्माणाधीन सिद्धबाबा सुरुङमार्गको इन्भर्ट बनाउने काम सकिएको छ । मुख्य सुरुङमार्गमा इन्भर्ट गर्ने काम सकिएको सिद्धबाबा सुरुङमार्ग आयोजनाको कार्यालयले जनाएको छ । गत माघ ११ गते मुख्य सुरुङमार्ग छिचोलिएपछि सुरुङभित्र इन्भर्ट र लाइनिङको काम सुरु भएको थियो । आयोजनाका प्रमुख कृष्णराज अधिकारीले सुरुङमार्गको कुल लम्बाइ एक हजार ८९ मिटरमा इन्भर्टको काम सकिएको जानकारी दिनुभयो । यस्तै उहाँले लाइनिङ र विद्युतीकरणको काम पनि तीव्रगतिमा अगाडि बढेको बताउनुभयो । उहाँका अनुसार हालसम्म मुख्य सुरुङमार्गको उत्तरतर्फ ३८८ मिटर र दक्षिणतर्फ ४४६ मिटर गरी ८३४ मिटर लाइनिङको काम सकिएको छ । अधिकारीले बाँकी २५५ मिटर लाइनिङको काम केही महिनाभित्रै सकिने जानकारी दिनुभयो । सिद्धबाबा सुरुङमार्गको मुख्य काममध्ये मुख्य सुरुङसहित चार वटै बाइपास ढोका छिचोल्ने, लाइनिङ गर्ने र सुरुङबाहिरको पहाड सुरक्षित बनाउने काम हो । त्यसमध्ये मुख्य सुरुङ र तीन वटा बाइपास ढोका यसअघि नै छिचोल्ने काम सकिएको छ । लाइनिङको मुख्य काम अब केही महिनाभित्रै सकिने गरी काम भइरहेको आयोजनाले जनाएको छ । त्यसपछि सुरुङभित्रको महत्वपूर्ण काम सकिने आयोजनाकी सूचना अधिकारी सविता ज्ञवालीले बताउनुभयो । ज्ञवालीले तीन वटै बाइपास ढोकामा पनि इन्भर्ट र लाइनिङको काम भइरहेको बताउनुभयो । सुरुङमार्गको हालसम्म ५६ प्रतिशत भौतिक प्रगति र ५० प्रतिशत वित्तीय प्रगति भएको छ । सुरुङमार्गको उत्तर र दक्षिणतर्फको असुरक्षित पहाडलाई सुरक्षित गर्ने कामले भने गति लिन सकेको छैन । यस्तै तिनाउ नदीबाट सिद्धार्थ राजमार्गलाई सुरक्षित बनाउन पर्खाल उठाउने काम गर्नुपर्ने सम्झौतामा उल्लेख छ । पाँच वर्षभित्र काम सक्ने गरी सरकारले विसं २०७८ फागुनमा चिनियाँ निर्माण कम्पनी चाइना स्टेट कन्स्ट्रक्सन एन्ड इन्जिनियरिङ कर्पोरेसनलाई सुरुङमार्ग निर्माण गर्ने जिम्मा दिएको थियो । सुरुङमार्ग निर्माणका लागि सात अर्ब ३४ करोड २१ लाख रुपियाँ खर्च हुने सरकारले जनाएको छ । सुरुङमार्ग बनेपछि सिद्धबाबा क्षेत्रमा हिउँद र बर्सातको समयमा खस्ने पहिरोको जोखिम हटाउन सकिने विश्वास गरिएको छ । सुरुङमार्ग बनेपछि सिद्धार्थ राजमार्ग भएर यात्रा गर्ने पाल्पा, गुल्मी, अर्घाखाँची, स्याङ्जा, रुपन्देही, कास्कीलगायतका नागरिकले सुरक्षित यात्रा गर्न पाउने छन् । यस क्षेत्रमा माथिबाट खस्ने पहिरो र चट्टानका कारण हरेक वर्ष मानिसले ज्यान गुमाउने गरेका छन् । """
मञ्जुललाई गोपालप्रसाद रिमाल पुरस्कार,"""गोरखापत्र समाचारदाता काठमाडौँ, असार २२ गते । यस वर्षको गोपालप्रसाद रिमाल पुरस्कार वरिष्ठ साहित्यकार मेघराज शर्मा नेपाल ‘मञ्जुल’ लाई प्रदान गरिएको छ । कवि तथा नाटककार गोपालप्रसाद रिमालको १०८ औँ जन्मजयन्तीका अवसरमा साहित्य सदन नेपालद्वारा शनिबार आयोजित पुरस्कार अर्पण समारोहमा साहित्यकार मञ्जुललाई पुरस्कार प्रदान गर्दै शिक्षा, विज्ञान तथा प्रविधिमन्त्री रघुजी पन्तले गीतसङ्गीतले राजनीतिक एवं सामाजिक परिवर्तनका लागि सहयोग गरेको बताउनुभयो । मन्त्री पन्तले गीत सुनरै आफूहरू प्रजातन्त्र पुनस्र्थापनाको आन्दोलनमा सहभागी भएको भन्दै गीतले दैनिक जीवनमा पारेको प्रभावबारे अध्ययन गरिनुपर्नेमो जोड दिनुभयो । प्रतिनिधि सभा, अर्थ समितिका सभापति सन्तोष चालिसेले काठमाडौँको उत्तरपूर्वी भेग साहित्यिक रूपमा अग्रस्थानमा रहेको बताउनुभयो । कार्यक्रममा नेपाल प्रज्ञा–प्रतिष्ठानका पूर्वकुलपति गङ्गाप्रसाद उप्रेती, साहित्य सदनका अध्यक्ष हेमनाथ पौडेल, शान्ता मानवी, मदन रिमाल, मित्रलाल पङ्गेनी, प्रह्लाद पोख्रेललगायतले नेपाली साहित्य एवं गीतसङ्गीत क्षेत्रमा रिमालको योगदानबारे चर्चा गर्नुभएको थियो । कार्यक्रममा प्राध्यापक केशव सुवेदीले पुरस्कृत व्यक्तित्वबारे मन्तव्य राख्नुभएको थियो । पुरस्कारको राशि ३० हजार रुपियाँ रहेको छ ।  """
हट्यो संवैधानिक अन्योल,"""संवैधानिक नियुक्तिको विषयलाई लिएर लामो समयदेखि जारी अन्योल अन्त्य भएको छ । सर्वोच्च अदालतको संवैधानिक इजलासले बुधबार संवैधानिक निकायमा नियुक्त ५२ पदाधिकारीको नियुक्ति बहुमत रायका आधारमा सदर गरेसँगै यो अन्योल अन्त्य भएको हो । अब कार्यकाल पूरा गर्न मात्र एक तिहाइ समय बाँकी रहेका पदाधिकारीले ढुक्क भएर काम गर्न पाउने भएका छन् । संसदीय सुनुवाइको अनिवार्य पूर्वसर्तसमेत पूरा नगरी संवैधानिक निकायमा पदाधिकारी नियुक्त गरिएको भन्दै दायर रिट सर्वोच्चको संवैधानिक इजलासले खारेज गरेको हो । संवैधानिक परिषद्सम्बन्धी कानुन संशोधन गरेर अध्यादेशबाट दुई चरणमा ५२ पदाधिकारी नियुक्त भएका थिए । प्रधान न्यायाधीश प्रकाशमानसिंह राउत र न्यायाधीश नहकुल सुवेदी अल्पमतमा परेपछि बहुमतले नियुक्ति सदर भएको हो । संवैधानिक इजलासका पाँच सदस्यमध्ये वरिष्ठतम न्यायाधीश सपना प्रधान मल्ल तथा न्यायाधीशद्वय डा मनोजकुमार शर्मा र कुमार चुँडालले रिट खारेजीका पक्षमा राय लेख्नुभएको छ । शर्मा र चुँडालले रायमा रिट खारेजीका आधारमा तत्कालीन सभामुख अग्निप्रसाद सापकोटाले कानुनबमोजिमको सूचना पाएको आफैँले स्वीकार गरेको, सिफारिस पदाधिकारीको सुनुवाइ हुन नसक्ने पत्र सापकोटाले पठाएकोलाई मुख्य आधार बनाउनुभएको छ । शर्मा र चुँडालको रिट खारेजको मतमा साथ दिएकी न्यायाधीश प्रधानले न्यायिक परीक्षणमा भएको ढिलाइमा आदेशमै आत्मालोचना पनि गर्नुभएको छ । यस्तै प्रधान न्यायाधीश राउत र न्यायाधीश डा सुवेदीले संयुक्त रायमा २०७७ पुसको सिफारिस बदर २०७८ वैशाखको सिफारिस सदर हुने राय लेख्नुभएको छ । २०७७ को पहिलो सिफारिसबारे संयुक्त रायमा गणपूरक सङ्ख्या नपुगी वैधानिक हैसियत कायम नगरेको अवस्थामा सो बैठक निरन्तर रहने र नियुक्ति सिफारिस हुने निर्णय कानुनसम्मत नभएको दाबी गरिएको छ । दोस्रो पटकको सिफारिस अनुसारको नियुक्ति भने प्रधान न्यायाधीश राउत र न्यायाधीश सुवेदीको इजलासले पनि सदर गरेको छ । संवैधानिक परिषद्ले दुई चरणमा ५२ जना पदाधिकारी नियुक्तिका लागि सिफारिस गरेको थियो । सोही अनुसार दुई चरणमा ५२ जना पदाधिकारी नियुक्त भएका थिए । २०७७ माघ २१ मा विभिन्न ११ आयोगमा पदाधिकारी नियुक्त भएका थिए । अख्तियार दुरुपयोग अनुसन्धान आयोगका प्रमुख आयुक्तमा प्रेमकुमार राई र आयुक्तमा किशोर सिलवाल र जयबहादुर चन्द नियुक्त हुनुभएको थियो । यस्तै निर्वाचन आयोगमा रामप्रसाद भण्डारी र जानकीकुमारी तुलाधर, मानव अधिकार आयोगमा तपबहादुर मगर, डा सूर्यप्रसाद शर्मा ढुङ्गेल, मिहिर ठाकुर, मनोज दुवाडी र लिली बस्न्यात नियुक्त हुनुभएको थियो । प्राकृतिक स्रोत तथा वित्त आयोग जुद्धबहादुर गुरुङ र अमरराज मिश्र नियुक्त हुनुभएको थियो । महिला आयोगको अध्यक्षमा कमलाकुमारी पराजुली र सदस्यमा कृष्णकुमारी पौडेल र विद्याकुमारी सिन्हा नियुक्त हुनुभएको थियो । राष्ट्रिय दलित आयोगमा देवराज विश्वकर्मा, मीनादेवी सोब, टुञ्जे कामी र मेहेले पार्की नियुक्त हुनुभएको थियो । राष्ट्रिय समावेशी आयोगमा रामदत्त जोशी र हरिदत्त जोशी नियुक्त हुनुभएको थियो । आदिवासी जनजाति आयोगको अध्यक्षमा रामबहादुर थापामगर, मीनबहादुर श्रीस, रिना राना र शरण राई नियुक्त हुनुभएको थियो । यस्तै मधेशी आयोगमा जीवछ साह, रेणुदेवी साह र विजयकुमार गुप्ता नियुक्त हुनुभएको थियो । थारू आयोगमा सुबोधसिंह थारू र भोलाराम चौधरी नियुक्त हुनुभएको थियो । मुस्लिम आयोगमा महमद्दिन अली र मिर्जा अर्सद बेग नियुक्त हुनुभएको थियो । संवैधानिक परिषद्को सिफारिस अनुसार २०७८ असार १० गते पुनः २० जनाको नियुक्ति गरिएको थियो । परिषद्को निर्णय अनुसार अख्तियारमा हरि पौडेल र सुमित्रा श्रेष्ठ नियुक्त हुनुभएको थियो । लोक सेवा आयोगको अध्यक्षमा माधवप्रसाद रेग्मी र सदस्यमा माधव बेल्बासे, वीरबहादुर राई, दिनेश सिलवाल र मञ्जुकुमारी नियुक्त हुनुभएको थियो । निर्वाचन आयोगमा सगुनशमशेर जबरा, प्राकृतिक स्रोत तथा वित्त आयोगमा विपिनराज निरौला नियुक्त हुनुभएको थियो । राष्ट्रिय महिला आयोगमा जया घिमिरे, सावित्रीकुमारी शर्मा र सुन्दर पुर्कुटी नियुक्त हुनुभएको थियो । समावेशी आयोगमा डा रामकृष्ण तिमल्सेना, पुष्पराज तिमिल्सिना र मानप्रसाद खत्री नियुक्त हुनुभएको थियो । आदिवासी जनजाति आयोगमा सूर्यबहादुर गुरुङ, मधेशी आयोगमा आभा कुमारी, थारू आयोगमा उमाशङ्कर चौधरी र शान्ति मोदी र मुस्लिम आयोगमा मोहम्मद समसुल हक नियुक्त हुनुभएको थियो । सर्वोच्च अदालतमा पर्ने यस्ता खाले मुद्दा मामिला लामो समयसम्म अल्झाएर राख्नु हुँदैन । छिटो छरितो न्यायिक निरूपण गर्नुपर्ने खाँचो औँल्याइएको छ । न्यायिक निरूपण गर्न ढिलो हुँदा त्यसको असर सर्वत्र पर्छ । मुद्दाको भारी बोकेर गरिएका काम प्रभावकारी नहुन सक्छन् । अतः यस्ता मुद्दामा ढिला नगरी सर्वोच्चले छिटो फैसला गर्नु वाञ्छनीय हुन्छ । """
निजामती सेवा विधेयक,"""प्रतीक्षाको फल मिठो हुन्छ भन्ने नेपाली भनाइ छ । निजामती सेवा विधेयक यस्तै प्रतीक्षाको फल जस्तै हुन पुग्यो तर फल फल्न अझै बाँकी नै छ । प्रतीक्षा पनि अलि लामै भयो । संविधान सभाले सङ्घीय लोकतान्त्रिक गणतन्त्रलाई संस्थागत गर्ने संविधान निर्माण गरेको एक दशकपछि बल्ल यो विधेयकलाई प्रतिनिधि सभाले पारित गरेको छ । लामो अन्योलपछि आइतबार बसेको प्रतिनिधि सभा बैठकले निजामती सेवा बहुमतले पारित गरेको हो । असारको आरम्भमै संसदीय समितिबाट यो विधेयक सदनमा प्रवेश भए पनि रोकिन पुगेको थियो । प्रतिनिधि सभाले पारित गरेपछि पनि विधेयकमा धेरै कमजोरी देखिएको समाचार आएको छ । कमजोरीलाई माथिल्लो सदनमा सुधार गरिनु पर्छ । कुनै पनि कानुन सबैका निम्ति चित्तबुझ्दो त हुन सक्दैन । देशीय हितमा सहमति गर्दै अगाडि बढ्नुपर्ने हुन्छ । कतिपय कानुनमा दबाब र प्रभावलाई न्यून गर्न पनि प्रावधान राख्ने गरिन्छ । सायद यो विधेयकमा पनि यस्तै भयो । लामै प्रतीक्षापछि अब विधेयकले बाटो लिएको छ । प्रतिनिधि सभाबाट पारित भएपछि अब यो विधेयक राष्ट्रिय सभामा जाने छ । त्यहाँबाट पारित भएपछि पुनः प्रतिनिधि सभामा आउने छ र अनि मात्र प्रमाणीकरणका निम्ति राष्ट्रपति कार्यालय जाने छ । राष्ट्रपतिले प्रमाणीकरण गरेपछि राजपत्रमा प्रकाशित हुने र विधेयक ऐन बनेर कार्यान्वयनमा जाने छ । अब भने यो विधेयक ऐन बन्न धेरै समय लाग्ने छैन भन्ने विश्वास बढेको छ । सङ्घीयताको प्रभावकारी कार्यान्वयनका निम्ति निजामती सेवा ऐन संविधान निर्माण लगत्तै बन्नुपर्ने थियो तर बन्न सकेन । ऐन निर्माणको प्रयास नभएको भने होइन । संविधान निर्माणको तीन वर्षपछि २०७५ सालमै निजामती सेवा विधेयक सदनमा प्रवेश गरेको हो । त्यतिखेर पनि सरकारले धेरै गहन विमर्शसाथ विधेयक सदनमा लगेको थियो । राज्यव्यवस्था समितिले पनि दुई वर्षभन्दा बढी गृहकार्य गरेको हो । विधायिकामा विचाराधीन रहँदारहँदै प्रतिनिधि सभा विघटनसँगै फेरि निर्वाचित सदनसँगै नयाँ थालनीमा जानु अस्वाभाविक थिएन । त्यसै क्रममा २०८० सालको फागुनमा प्रतिनिधि सभामा निजामती सेवा विधेयक दर्ता भयो । दर्ता भएको १५ महिनापछि संसदीय समितिको विमर्शबाट खारिएको यो विधेयक प्रतिनिधि सभाबाट पारित भएको हो । विधेयकमा राज्यव्यवस्था समितिले राखेको केही प्रावधान सरोकार सबैको दृष्टिमा नयाँ छन् । प्रथमतः उमेरमै केही फरक छ । सङ्घीय निजामती सेवामा प्रवेशको उमेर पुरुषको हकमा ३५ र महिलाको हकमा ३९ कायम हुने भएको छ । हाल महिलाको हकमा ४० वर्ष रहेकोमा पेन्सनमा समस्या हुन सक्ने भएकाले नयाँ व्यवस्था गरिएको हुनु पर्छ । उमेरकै सन्दर्भमा कर्मचारीको अवकाश उमेर ६० वर्षको मार्गचित्र छ । यो एकै पटक लागु नभई चरणबद्ध हुने छ । हाल रहेको अवकाशको उमेर ५८ बाट ६० बनाउन प्रस्तावको कार्यान्वयन बर्सेनि क्रमशः हुने छ । त्यस क्रममा पारित भएको वर्षमा ५८ वर्षमा नै अवकाश उमेर हुने छ भने दोस्रो वर्ष ५९ वर्षमा र तेस्रो वर्षदेखि मात्र ६० वर्षमा अवकाश हुने नयाँ व्यवस्था गरिएको छ । २०४९ सालअघि निजामती सेवाको उमेर हद ६० वर्ष नै रहेको सन्दर्भमा यो नितान्त नौलो अभ्यास भने होइन । बढी चर्चा भएको विषय भने कुलिङ पिरियड नै हो । निजामती कर्मचारीले सेवाबाट राजीनामा लिएको तथा अवकाश पाएको दुई वर्षसम्म कुनै पनि नियुक्ति पाउने छैनन् । यो आराम गर्ने अवसर जस्तै भएको छ । यो विषयले बढी नै चर्चा पायो र पाइरहेकै छ । दबाबको अवस्था पनि सिर्जना भयो । प्रावधान सुधार गर्न उच्चाधिकारी राम्रै गरी नेतृत्वलाई प्रभाव पार्न लागेको समेत पाइयो । प्रतिनिधि सभा भने मिनी संसद् भनिने राज्यव्यवस्था समितिको निष्कर्षमा अडिग रह्यो, देखियो । यसलाई उचित संसदीय अभ्याससमेत भन्न सकिन्छ । समितिले लामै गृहकार्य गरेको विधि मसौदालाई सदनले फेरबदल गरिरहने हो भने राम्रो सन्देश नजान पनि सक्ने थियो । निजामती सेवाका उच्च अधिकारी र राजनीतिक कार्यकारिणी तथा पदाधिकारीबिच दबाब, प्रभाव र पुरस्कारको आशङ्कामा पदीय नियुक्त हुन नसकोस् भन्ने आशय यो प्रावधानमा देखिन्छ । यसले क्षमता र दक्षता भएका कतिपय जनशक्तिलाई राजकीय कामकाजमा तत्कालै लगाउन नसकिने असुविधा पनि भएको छ । तथापि विधेयक लामै प्रतीक्षापछि अब अगाडि बढेको छ । छिटो ऐन बनेर सङ्घीयता कार्यान्वयनमा सहयोगी हुन सक्दा समग्र मुलुकलाई लाभ पुग्ने देखिन्छ । अब छिटो ऐन आउनु भने जरुरी छ । """
आत्मनिर्भर बन्ने आधार,"""कृषिप्रधान देश नेपालको मुख्य खाद्यान्न बाली धान हो । धान चैते र बर्खे गरी दुई बाली लगाउन सकिन्छ । नेपाली धेरैमा दुई छाक नै भात खाने बानी परेको छ । यसले गर्दा स्वदेशमा उत्पादित धानले नपुगेर बाहिरबाट ठुलो परिमाणमा धानचामल आयात गर्नुपर्ने अवस्था अन्त्य भएको छैन । यो अवस्था अन्त्य गर्नका लागि स्वदेशमा धानको उत्पादन र उत्पादकत्व बढाउनु पर्छ । यो असार रोपाइँ गर्ने महिना हो । अझै पनि सबै ठाउँमा पर्याप्त सिँचाइ सुविधा नहुँदा धेरै ठाउँमा आकासे पानीको भरमा रोपाइँ गर्नु पर्छ । धान उत्पादन हुने मुख्य क्षेत्र तराई हो, जहाँ ८० प्रतिशत धान उत्पादन हुन्छ । त्यहाँ पनि पर्याप्त सिँचाइ सुविधा छैन । आधा असार बितिसक्दा बल्लतल्ल १५१६ प्रतिशत मात्र रोपाइँ सम्पन्न भएको छ । अब बाँकी महिनामा रोपाइँ सक्नुपर्ने छ । यस पटक पर्याप्त वर्षा हुने अनुमान छ । त्यसैले धान खेती पनि राम्रो हुने आशा गरिएको छ । पूर्वी नेपालमा धान रोपाइँ धमाधम सुरु भइसकेको छ । असार १५ अघि नै पानी पुगेका स्थानमा धान रोपाइँ सुरु भएको हो । पश्चिम नेपाल र तराईका अधिकांश भूभागमा पनि यस वर्ष छिट्टै धान रोपाइँ सम्पन्न हुने अनुमान छ । जल तथा मौसम विज्ञान विभागका अनुसार असार १५ देखि कर्णाली, सुदूरपश्चिम, लुम्बिनीसहित तराईका भूभागमा राम्रो वर्षा हुँदै छ । यसले पनि धान रोप्न तयार भएका किसानमा खुसी छाएको छ । सरकारले धान उत्पादनलाई निकै महत्व दिएको छ । जलवायु अनुकूलित प्रविधिको अनुसन्धान र विकास एवं उपलब्ध प्रविधिको प्रयोग गर्दै सघन धान खेती (बर्खे र चैते) मार्फत उत्पादन एवं उत्पादकत्व बढाउँदै देशलाई खाद्यान्नमा आत्मनिर्भर र खाद्य सुरक्षातर्फ अग्रसर गराउने लक्ष्य छ । हिजो आइतबार २२ औँ राष्ट्रिय धान दिवस तथा रोपाइँ महोत्सव मनाइयो । यस पटक ‘धान बालीमा सघनता : खाद्य सुरक्षा र आत्मनिर्भरता’ भन्ने नारा तय गरिएको छ । मानो रोपेर मुरी उब्जाउने दिनका रूपमा नेपालमा यो दिवस २०६१ सालदेखि मनाइँदै आइएको छ । चालु आर्थिक वर्षमा कुल १४ लाख २० हजार ६३६ हेक्टर क्षेत्रफलमा धान खेती हुँदा कुल ५९ लाख ५५ हजार ४७६ मेट्रिक टन धान उत्पादन भएको थियो । अघिल्लो वर्षको तुलनामा १२८ प्रतिशत कम क्षेत्रफलमा धान रोपाइँ भए पनि हालसम्मको उच्चतम औसत उत्पादकत्वसँगै अघिल्लो वर्षभन्दा ४०४ प्रतिशतले धान उत्पादनमा बढोत्तरी भएको छ । यस पटक अब पनि सोही अनुपात धान रोपाइँ हुँदै छ । नेपाललाई आवश्यक पर्ने करिब ७० लाख मेट्रिक टन धानमध्ये करिब १० लाख मेट्रिक टन धान अझै अपुग छ । फलस्वरूप गत जेठमा करिब ३८ अर्ब ९४ करोड रुपियाँ बराबरको धान, चामल र कनिका आयात गरिएको थियो । आगामी दुई वर्षमा धानमा आत्मनिर्भर बनाउने उद्देश्य यस वर्षको बजेटमा उद्घोष भएको छ । त्यसका लागि चैते धानमा क्षेत्रफल विस्तार गर्ने, पहाडका पाखा बारीमा घैया धान लगाउने र बर्खे धानमा उत्पादकत्व वृद्धि कार्यक्रम तिनै तहका सरकारले सञ्चालन गर्दै छन् । नेपाल कृषि अनुसन्धान परिषद् (नार्क) बाट धानबालीका विभिन्न १४० भन्दा बढी जात तयार भएका छन् । नेपालमा हाइब्रिड धानका जातको विकास भएको छ । यसरी विकास भएको बिउको उपलब्धता सुनिश्चित गर्न बिउ वृद्धिका कार्यक्रम तिनै तहका सरकारमार्फत प्रवर्धनमा जोड दिइएको छ । प्रधानमन्त्री कृषि आधुनिकीकरण परियोजना अन्तर्गत सञ्चालित धानका २१ जोन र पाँच सुपरजोनमार्फत बर्खे र चैते दुवै सिजनमा धानको सम्पूर्ण मूल्य शृङ्खला विकासमा कार्यक्रम सञ्चालन गरिँदै छ । नेपालमा बहुदलीय व्यवस्था आउनुअघि पञ्चायतकालदेखि नै धानचामलमा परनिर्भर हुन थालेको हो । यो परनिर्भरता हटाई धानचामलमा आत्मनिर्भर बन्न सरकारले विभिन्न कार्यक्रम सञ्चालन गरेको छ । राष्ट्रिय गौरवका रूपमा सुरु गरेका सिँचाइ आयोजनामध्ये अधिकांश निर्माण सम्पन्न हुने चरणमा छन् । भेरी–बबई डाइभर्सन, सुनकोशी–मरिण डाइभर्सनलगायतका केही आयोजना अबको केही वर्षभित्र सम्पन्न हुँदै छन् । यी आयोजनाले कम्तीमा पनि थप पाँच लाख हेक्टर खेतमा बाह्रै महिना सिँचाइ सुविधा पुर्‍याउने क्षमता राख्छन् । तराईको सम्पूर्ण क्षेत्रमा बाह्रै महिना सिँचाइ सुविधा पुर्‍याउन सक्ने हो भने धानमा आत्मनिर्भर भई निर्यात समेत गर्न सकिने छ ।  """
ओखलढुङ्गामा सम्बन्धविच्छेदका १४४ मुद्दा,"""शेरबहादुर राईओखलढुङ्गा, असार २२ गते । ओखलढुङ्गामा सम्बन्धविच्छेद गर्नेको सङ्ख्या बढ्दै गएको छ । चालु आर्थिक वर्षको ११ महिनामा १४४ वटा सम्बन्धविच्छेदका मुद्दा ओखलढुङ्गा जिल्ला अदालतमा दर्ता भएका छन् । गत वर्षभन्दा २६ बढी मुद्दा दर्ता भएका हुन् । ओखलढुङ्गा जिल्ला अदालतको तथ्याङ्क अनुसार गत आर्थिक वर्षमा ११८ वटा मात्र सम्बन्धविच्छेदका मुद्दा दर्ता भएका थिए । यस वर्ष ११ महिनाको अवधिमा १४४ वटा मुद्दा दर्ता भएका हुन् । ओखलढुङ्गा जिल्ला अदालतका सूचना अधिकारी प्रमोद रिजालका अनुसार सम्बन् विच्छेद माग्नेको सङ्ख्या पुरुषको तुलनामा महिलाको सङ्ख्या बढी छ । सूचना अधिकारी रिजालका अनुसार महिला वादी १०८ र पुरुष वादी ३६ छन् । वैदेशिक रोजगारी, प्रविधिको नकारात्मक असर, मादक पदार्थ सेवन, शैक्षिक तथा आर्थिक स्तरमा असमानता, सामाजिक दबाब, मानसिकता बेमेल, सन्तान नहुनु जस्ता कारणले सम्बन्धविच्छेदका दर बढेको अदालतको आँकलन छ । यस बाहेक चालु आर्थिक वर्षमा जिल्ला अदालतमा विभिन्न प्रकृतिका ३३७ नयाँ मुद्दा दर्ता भएका छन् भने गत आर्थिक वर्षबाट सरेर आएका १६० मुद्दासमेत जोड्दा अदालतमा कुल ४९७ मुद्दा पुगेका छन् । तीमध्ये ३३४ मुद्दाको फर्छ्यौट भइसकेको छ, भने १६३ मुद्दा हालसम्म बाँकी रहेको सूचना अधिकारी रिजालले जानकारी दिनुभयो । """
पोखरामा डेङ्गु रोकथामका लागि यस्तो छ तयारी,"""गण्डकी, असार २२  गते ।  इपिडिमियोलोजी तथा रोग नियन्त्रण महाशाखाका अनुसार हालसम्म ७३ जिल्लामा डेङ्गु रोगको सङ्क्रमण फैलिइसकेको छ । महाशाखाले यस वर्ष ६० हजारभन्दा बढीमा डेङ्गु सङ्क्रण हुने चेतावनीसहित सतर्कताका लागि अनुरोध गरिरहेको छ । साउनदेखि कात्तिकसम्म डेङ्गु सङ्क्रमणको जोखिम उच्च रहने भएकाले त्यसपूर्व नै सङ्क्रमण रोकथाम तथा व्यवस्थापनका लागि तीनै तहका सरकारले तयारी सुरु गरिसकेका छन् । गत वर्ष डेङ्गु सङ्क्रमणको ‘हटस्पट’ बनेको गण्डकी प्रदेश राजधानी पोखरामा पनि समुदायस्तरमा सचेतना र अभिमुखीकरण कार्यक्रम सञ्चालन भइरहेका छन् । पोखरा महानगरपालिका स्वास्थ्य महाशाखाका जनस्वास्थ्य निरीक्षक राजेन्द्र रेग्मीले महानगरको लेखनाथ क्षेत्रमा फाट्टफुट्ट डेङ्गुको सङ्क्रमण देखिन सुरु भएको बताउनुभयो । “डेङ्गु सङ्क्रमणको उच्च जोखिम रहने समय नजिक आइरहेकाले रोकथामका उपायबारे समुदायमा अभिमुखीकरणको काम गरिएको छ”, उहाँले भन्नुभयो,“हाल कक्षा ७ देखि १० सम्मका विद्यार्थी, महिला स्वास्थ्य स्वयम्सेवीका लगायतलाई डेङ्गु सङ्क्रमण रोकथामका विषयमा सचेतना प्रदान गरिएको छ ।” जनस्वास्थ्य निरीक्षक रेग्मीले डेङ्गु परीक्षणका लागि ‘किट’ व्यवस्थापन र स्वास्थ्यकर्मीको क्षमता अभिवृद्धिका काममा पनि महानगरको स्वास्थ्य महाशाखा लागिरहेको बताउनुभयो । गत वर्ष पोखरा महानगरपालिकामा मात्र आठ हजार ६०० जनाभन्दा बढीमा डेङ्गु सङ्क्रमण भएको थियो । डेङ्गु सङ्क्रमणबाट पोखरामा तीन जनाको मृत्यु भएको थियो । त्यसबेला प्रदेश स्वास्थ्य मन्त्रालयले पोखरा डेङ्गु सङ्क्रमणको ‘हटस्पट’ बनेको उल्लेख गरेको थियो । गत वर्ष भदौ पहिलो हप्तादेखि असोज पहिलो हप्तासम्ममा यहाँ छ गुणाले डेङ्गी सङ्क्रण बढेको थियो । महानगरपालिकाले लामखट्टेको बासस्थान खोज्ने र नष्ट गर्ने अभियान वडा तहदेखि नै सुरु गर्दै आए पनि डेङ्गु रोकथाम चुनौतीपूर्ण बन्दै गएको जनस्वास्थ्य निरीक्षक रेग्मीले बताउनुभयो । “हरेक व्यक्ति, परिवार र समुदाय सचेत नभएसम्म डेङ्गु रोकथाम र नियन्त्रण गर्न कठिन छ । त्यसैले यस वर्ष सबैलाई सचेत रहन आग्रह गरिरहेका छौँ”, उहाँले भन्नुभयो । डेङ्गु फैलाउने लामखुट्टको टोकाइबाट जोगिन घर, कार्यालय र सार्वजनिकस्थलमा पानी जम्ने खाल्डाखुल्डी, पुराना टायर, ड्रम, भाँडाकुँडा आदिमा पानी जम्मा हुन नदिने र त्यस्ता स्थल भेटिएमा नष्ट गर्न पनि आग्रह गरिएको छ । डेङ्गु रोग सार्ने ‘एडिस एजिप्टाई’ जातको पोथी लामखुट्टेको बासस्थान सबैभन्दा बढी पुराना टायरभित्र जमेको सफा पानीमा रहने गरेको जानकारहरूको भनाइ छ । सफा र जमेको पानीमा उक्त लामखुट्टेले फुल पार्ने र लार्भा हुर्काउने गर्दछ । लामखुट्टको सोही जीवनचक्र खल्बल्याउन बासस्थान खोज्ने र नष्ट गर्ने अभियान सञ्चालन गर्ने गरिएको हो । लामखुट्टेको टोकाइबाट बच्नु नै डेङ्गु नियन्त्रणको उत्तम उपाय भएको धवलागिरि प्रादेशिक अस्पतालका प्रमुख डा किरण तिवारीले बताउनुभयो । उहाँका अनुसार गत वैशाखयता दुई जना डेङ्गु सङ्क्रमित उक्त अस्पताल आएका छन् ।  सङ्क्रमितले तुरुन्त परीक्षण गरी आवश्यकता अनुसार उपचार सुरु गर्नुपर्ने डा तिवारीको भनाइ छ ।  डेङ्गीको सङ्क्रमणपछि एक्कासी उच्च ज्वरो आउने, रक्तस्राव हुने, टाउको, शरीर दुख्नेजस्ता लक्षण देखापर्ने उहाँले बताउनुभयो । सङ्क्रमण जटिल बनेर मानिसको मृत्युसमेत हुनसक्ने भएकाले डेङ्गुलाई सामान्य रूपमा नलिन अस्पताल प्रमुख डा तिवारीको आग्रह छ । “डेङ्गु सङ्क्रमण हुँदैमा आत्तिहाल्नु पर्दैन र अधिकांश डेङ्गु सङ्क्रमित सामान्य उपचारपछि निको हुने गरेका छन् । सङ्क्रमणपछि बान्ता भइरहने, नाकबाट रगत आउने, कालो दिसा हुने, थकानजस्ता लक्षण देखिएमा भने चिकित्सकको विशेष निगरानीमा उपचार गर्नुपर्ने हुनसक्छ”, प्रमुख डा तिवारीले भन्नुभयो,“डेङ्गु भएमा आराम गर्ने, झोलिलो पदार्थ प्रशस्त पिउने र जथाभाबी औषधी सेवन गर्न हुँदैन । अधिकांश डेङ्गु सङ्क्रमित सामान्य उपचारपछि निको हुने गरेका छन्।  प्रमुख चिकित्सक तिवारीले बताउनुभयो ।” गर्भवती र बालबालिकामा डेङ्गुको सङ्क्रमण भएमा स्वास्थ्यमा जटिलता निम्तनसक्ने खतरा हुने हुँदा उच्च सावधानी अपाउन उहाँको आग्रह छ । गत वर्ष कास्की, तनहुँलगायत जिल्ला डेङ्गु सङ्क्रमणबाट बढी प्रभावित बनेका थिए । असारदेखि कात्तिकसम्म डेङ्गुको सङ्क्रमण बढी फैलने गर्छ । समयमा जोखिम न्यूनीकरण र नियन्त्रण गर्न नसके डेङ्गुले महामारीको रूप लिनसक्ने जनस्वास्थ्य निरीक्षक रेग्मीले बताउनुभयो । जनघनत्व बढी भएका ठाउँमा डेङ्गु छिटो फैलने हुँदा सहरी क्षेत्रमा विशेष सावधानी अपनाउनुपर्ने उहाँको भनाइ छ । रासस """
रोमानिया पठाइदिने भन्दै एक करोड असी लाख ठगी गर्ने फिन्चु लामा पक्राउ,"""काठमाडौँ, असार २२ गते । लिथुआनिया, रोमानिया लगायतका देशहरूमा पठाउने भनी पीडितहरूबाट एक करोड असी लाख त्रियानब्बे हजार ठगी गर्ने एक युवालाई प्रहरीले पक्राउ गरेको छ । पीडितहरूको उजुरीको आधारमा रामेछाप उमाकुण्ड६, घर भई हाल काठमाडौँ महानगर६, बस्ने ३२ वर्षीय फिन्चु लामालाई पक्राउ गरिएको काठमाडौँ उपत्यका अपराध अनुसन्धान कार्यालय टेकुका प्रहरी उपरीक्षक काजीकुमार आचार्यले जानकारी दिनुभयो । उनले ४५ जनाबाट रकम ठगी गरी फरार भएको जनाएको छ । बेरोजगार युवायुवतीहरूलाई आकर्षक तलबको प्रलोभनमा पारी रोजगारीका लागि विभिन्न देशहरूमा लैजाने भन्दै लामो समयसम्म झुकाएर ठगी गर्ने गरे पनि उनलाई पक्राउ गरी थप अनुसन्धान तथा कारबाहीको लागि वैदेशिक रोजगार विभाग पठाइएको प्रहरीले जनाएको छ । त्यसै गरी सर्बिया पठाइ दिने भन्दै दुई लाख ठगी गर्ने युवालाई प्रहरीले पक्राउ गरेको छ । सङ्खुवासभा खादबारी३, घर भई हाल काठमाडौँको कागेश्वरी मनोहरा८, बस्ने २९ वर्षीय उत्तम खड्कालाई पक्राउ गरी कारबाहीका लागि वैदेशिक रोजगार विभाग पठाइएको प्रहरीले जनाएको छ । """
धार्मिक पर्यटकको गन्तव्य बन्दै गौ संरक्षण केन्द्र,"""अमरराज नहर्की तनहुँ, असार २२ गते । तनहुँको व्यास नगरपालिकाले सञ्चालन गरेको गौ संरक्षण केन्द्र धार्मिक पर्यटकको प्रमुख गन्तव्य बन्दै गइरहेको छ । व्यास नगरपालिकाले राष्ट्रिय जनावर गाईको संरक्षणको लागि गौरवको योजनामा समावेश गरी पूर्वाधार निर्माण गर्ने तथा स्थानीय गाईलाई पालन पोषण गर्न थाले पछि हाल आन्तरिक पर्यटकको धार्मिक आस्थाको स्थल बन्दै गएको हो । गाईको माध्यमबाट धार्मिक पर्यटनको प्रवर्धन गर्न व्यास नगर गौरवको योजनामा समावेश गरिएको नगरपालिकाले जनाएको छ । योजना अन्तर्गत नगरपालिकाले१० शिशुवा भतेरीमा गाई संरक्षण केन्द्र सञ्चालनमा ल्याइएको छ । गाईलाई हिन्दुधर्म अनुसार पुज्ने भएकोले धार्मिक स्थलको रुपमा विकास गरिएको व्यास नगरपालिकाका प्रमुख वैकुण्ठ न्यौपानेले बताउनुभयो । नगरप्रमुख न्यौपानेले भन्नुभयो, ""गाई र गोरुहरु छाडा छोडिदिँदा किसानको बाली नष्ट गरिदियो भन्ने गुनासो आएपछि म नगरप्रमुखमा आउने बित्तिकै संरक्षणको थालनी गरेको हुँ ।’’ नगरपालिकाबाट गाईको संरक्षणको लागि तीन जना कर्मचारीलाई तलबको व्यवस्था गर्नुका साथै आहाराको लागि वार्षिक पाँच लाखदेखि १० लाख छुट्याउने गरिएको नगरप्रमुख न्यौपानेले जानकारी दिनुभयो । पछिल्लो समय गौमाताको सेवामा धेरैको आकर्षण बढ्दो छ । हिन्दु धर्मावलम्बीहरुले गाईलाई धनकी देवी लक्ष्मी तथा माताको पुज्ने भएकोले नगरपालिको सञ्चालन गरेको गौ संरक्षण केन्द्र धार्मिक पर्यटकीय स्थलको रुपमा विकास भएको गौ संरक्षण केन्द्रका अध्यक्ष तथा व्यास नगरपालिका वडा नम्बर १० निबर्तमान वडाध्यक्ष तुलसीराम सापकोटाले बताउनुभयाे । विभिन्न स्थानबाट गाईको अवलोकन गर्न आउनेक्रम बढ्दो रहेको धार्मिक पर्यटकलाई थप आकर्षित गर्न २१६ वटा वरपीपलका रुख हुर्किरहेको उहाँले जानकारी दिनुभयो । सापकोटाले भन्नुभयो, “मादी नदीमा स्नान गरी २१६ वरपीपलका रुखहरु परिक्रममा गरी गाईलाई पूजा गर्ने भिड दिनप्रतिदिन बढीरहेकोले स्थानीय बासिन्दा उत्साहित भएका छन्।“ केन्द्रमा गाई ल्याउँदा एउटा गाईको रु तीन हजार शुल्क लिने गरिएको छ । यहाँ बालबालिकादेखि सबै उमेर समूहको गौ रक्षाका निम्ति सहयोग प्राप्त भइरहेको छ ।  विशेषगरी पछिल्लो समय जन्मदिन, विवाह उत्सव, पितृकार्य, श्राद्धको अवसरमा नगद तथा विभिन्न गाईलाई दाना, चोकर सहयोग गर्ने बढिरहेको उहाँले बताउनुभयो । हिन्दू वैदिक सनातन धर्ममा गाईको महत्व धेरै छ । हिन्दूहरूले गर्ने कर्मकाण्डमा पनि गाईको गोबर, मूत्र र दूधलाई पवित्र वस्तुका रुपमा प्रयोग गरिन्छ। हाल एक सय तीन वटा गाई रहेको केन्द्रले जनाएको छ । तीन सय रोपनी जमिनलाई घेराबार गरी व्यवस्थित तरिकाले गाई संरक्षण भइरहेको छ । गाईलाई छाडा छोड्ने क्रम बढेसँगै यो काम धेरैले रुचाएका छन् । व्यास नगरपालिका–३ स्थित मनकामना आश्रमका अध्यक्ष राजन अधिकारीले गाईको राम्रोसँग पालनपोषण गरेर हिन्दु धर्म र सस्कारको जर्गेना गर्ने काम भएकोमा निकै खुसी लागेको बताउनुभयो । आफू र आफ्नो समुह वार्षिक रुपमा चार पाँच पटक गाईलाई दाना खुवाएर सेवा गर्न आउने गरेको अधिकारी बताउनुभयो। व्यास नगपालिका–५ ढोडेनी स्थित माँ अम्बे अलौकिक कृषि फर्मको सञ्चालिका कल्पना गौली आफ्नो, परिवार, इष्टमित्र, साथीभाईको जन्मदिन गाईसँग मनाउन आउने गरेको बताउनुभयो । बालबालिकादेखि सबै उमेर समूहको गौ रक्षाका निम्ति सहयोग प्राप्त भएपछि गाईको पाल्नको लागि सहज भएको छ । विशेषगरी पछिल्लो समय जन्मदिन, विवाह उत्सव, पितृकार्य, श्राद्धको अवसरमा नगद तथा विभिन्न गाईलाई दाना, चोकर सहयोग गर्ने बढिरहेको गाई संरक्षण केन्द्रले जनाएको छ । गाईको संरक्षणको साथै छाडा चौपाया व्यवस्थापन गर्ने उद्देश्यसहित विसं २०७६ सालदेखि देखि  केन्द्र सञ्चालनमा ल्याइएको हो । केन्द्रमा गाईलाई पूजा गरी दाना, चोकर घाँस, पराल खुलाउनेको सङ्ख्या दिन प्रतिदिन बढिरहेको केन्द्रका उपाध्यक्ष प्रजापति सापकोटा बताउनुहुन्छ । अहिले यो क्षेत्र धार्मिक अवलोकनको गन्तव्यस्थल बनिरहेको छ ।’  सङ्कलन भएको रकम थप पराल खरिदका लागि खर्च गर्ने गरिएको केन्द्रले जनाएको छ । केन्द्रका अनुसार हाल गाई, गोरु गरी १४० वटा  छन् । गाईलाई चर्नका लागि घाँसे मैदानको व्यवस्था गरिएको छ । चर्न नसक्ने बुढा तथा जर्सी गाईलाई घाँस काटेर खुवाउनका लागि मादी नदी किनारमा हरियो घाँसे मैदान बनाइएको छ । केन्द्रले दूध दिन छाडेका, थुनेलो भएका, बूढा भएका र बेवारिसे भएका गाई संरक्षण गरेको छ । बूढा भएका गाई मरे केन्द्र नजिक गिद्धको आहारको लागि नगाडीकन खुला रुपमै खाल्डो नजिक राखिदिने गरेका छन् । """
"टेक्सासमा बाढीका कारण मृत्यु हुनेको सङ्ख्या ५० पुग्यो, बेपत्ता बालिकाको खोजी","""हन्ट, संयुक्त राज्य अमेरिका,  असार २२ गते । अमेरिकाको टेक्सास राज्यमा मुसलधारे वर्षाका कारण आएको विनाशकारी बाढीका कारण मृत्यु हुनेको सङ्ख्या अहिलेसम्म ५० पुगेको छ । उद्धारकर्मीले हराइरहेका २७ जना बालिकाको खोजी जारी गरिरहेका छन् । मध्य टेक्सासमा समुदायहरूमा पानी बढेपछि धेरै आकस्मिक बाढीको चेतावनी जारी गरिएको छ, ग्वाडालुप नदी बाढीका कारण मात्र ४५ मिनेटमा २६ फिट (आठ मिटर) ले बढेको थियो । केर काउन्टीको ग्रीष्मकालीन शिविरमा सयौँ मानिस बसिरहेका समय आएको बाढीका कारण ठुलो सङ्ख्यामा मानवीय हताहत भएको हो । बाढीप्रभावित क्षेत्रका शेरिफ ल्यारी लेइथाले भन्नुभयो, “हामीले केर काउन्टीमा ४३ जना मृतकलाई उद्धार गरेका छौँ । तीमध्ये २८ जना वयस्क र १५ जना बालबालिका छन् ।” अन्य काउन्टीहरूमा पनि बाढीको असर परेको र धेरै पीडितहरू फेला परेका छन् । बाढीका कारण अहिलेसम्म (आइतबारसम्म) मृत्यु हुनेहरूको सङ्ख्या ५० पुगेको छ । टेक्सास डिपार्टमेन्ट अफ इमर्जेन्सी म्यानेजमेन्टका प्रमुख निम किडले वायु, स्थल र जल सेनाले ग्वाडालुप नदीको किनारमा बेपत्ताहरूको खोजी कार्य जारी राखेका छन् । उहाँले भन्नुभयो, “बेपत्ता भएका सबै नभेटिँदासम्म उनीहरूको खोजी जारी रहने छ ।” टेक्सासका गभर्नर ग्रेग एबोटले आफूले राज्यको विपद् घोषणालाई विस्तार गरिरहेको र राष्ट्रपति डोनाल्ड ट्रम्पसँग थप सङ्घीय स्रोतको अनुरोध गरिरहेको बताउनुभएको छ । उपराष्ट्रपति जेडी भान्सले शनिबार उक्त विपत्तिलाई ’नबुझिने खालको त्रासदी’ को संज्ञा दिनुभएको छ । ठुलो मानवीय क्षति टेक्सास राज्यको सार्वजनिक सुरक्षा विभागका निर्देशक फ्रिम्यान मार्टिनले लगातारको भारी वर्षाका कारण उद्धारकर्ताका लागि अवस्था चुनौतीपूर्ण बनेको बताउनुभयाे । मार्टिनले यस विपत्तिलाई ‘सामूहिक हताहतको घटना’ भन्नुभएको छ । राज्य र स्थानीय अधिकारीहरूले नदीको किनारमा अवस्थित याम्प मैदानहरूसहित दर्जनौं सडक क्षेत्रमा यात्रा गर्ने बासिन्दाहरूलाई चेतावनी दिएका छन्। सामाजिक सञ्जालमा सार्वजनिक भएका भिडियोमा १२ फिटसम्मको भारी वर्षाका कारण आएको बाढीले घर र रूखहरू बगाएको देखाइएको छ जुन केर काउन्टीको औसत वार्षिक वर्षाको एक तिहाइ हो । राससएएफपी """
रोजाइमा राम्रा विद्यालय,"""हालै नतिजा सार्वजनिक भएको माध्यमिक शिक्षा परीक्षा (एसइई) मा चार जिपिए ल्याएर उत्तीर्ण भएकी निश्चला आचार्य कक्षा ११ मा उत्कृष्ट पढाइ हुने विद्यालयको खोजीमा हुनुहुन्छ । एसइईमा राम्रो नतिजा ल्याएका कारण आचार्यलाई कक्षा ११ र १२ पनि उत्कृष्ट अङ्क ल्याएर उत्तीर्ण हुने इच्छा छ । सोही अनुसार उहाँले अहिले कक्षा ११ पढाइ हुने विद्यालय भ्रमण तथा त्यहाँको शैक्षिक वातावरण बुझिरहनुभएको छ । एसइईको नतिजा सार्वजनिक भएको एक साता भएको छ । नतिजा सार्वजनिक भएसँगै हजारौँ विद्यार्थी र अभिभावकका मनमा एउटै जिज्ञासा उठ्न थालेको छ, अब कुन विषय पढ्ने ? कुन विद्यालय रोज्ने ? यो केवल अर्को कक्षामा उक्लने प्रक्रिया मात्र होइन, यो निर्णयले विद्यार्थीको भविष्यको दिशा निर्धारण गर्ने हुनाले आचार्य जस्ता हजारौँ विद्यार्थी अभिभावकसमेत साथमा लिएर गहिरो परामर्शमा जुटिरहेका छन् । तैपनि कक्षा ११ मा आफूले पढ्ने विषय कस्तो होला ? यो विषय पढेपछि उच्च शिक्षामा आफूले रोजेको विषय पढ्न पाइएला कि नपाइएला वा आफूले रोजेको शैक्षिक संस्थाले स्तरीय र सिपमूलक शिक्षा दिन्छ कि दिँदैन भन्ने विद्यार्थी तथा अभिभावकसमेत दुबिधामा छन् । स्वदेशी तथा विदेशी श्रम बजारमा तीव्र प्रतिस्पर्धा भएको आजको विश्वमा हरेक क्षेत्रमा अवसर र चुनौती थपिँदै गएका छन् । यस्तो बदलिँदो परिवेशको चुनौतीपूर्ण श्रम बजारमा खरो प्रतिस्पर्धा गर्न समयको माग अनुसार आफूले अध्ययन गर्ने विषयको छनोट होस पु¥याएर गर्नु पर्छ । तसर्थ कुन विषय किन र कहाँ पढ्ने ? अभिभावक र अनुभवीको सल्लाह र सुझाव लिएर मात्रै अभिभावक तथा विद्यार्थीले कक्षा ११ मा भर्ना प्रक्रिया अघि बढाउनु उपयुक्त हुन्छ । त्योभन्दा ठुलो दुबिधा विद्यार्थीलाई अहिले परीक्षामा आफूले प्राप्त गरेको ग्रेड प्वाइन्ट एभरेज (जिपिए) ले पनि खडा गरेको छ । राम्रो ग्रेड ल्याउनेले पढ्ने विषय राम्रो हुने र तल्लो ग्रेड ल्याउनेले पढ्ने विषय नराम्रो हुने भन्ने आमबुझाइले यसलाई थप मलजल गरेको छ । यो भ्रमबाट मुक्त भएर मात्र विद्यार्थी शैक्षिक संस्थाको परामर्शमा जाँदा माथिल्लो कक्षामा पनि राम्रो नतिजा आउने यस क्षेत्रका विज्ञको भनाइ छ । कक्षा ११ र १२ मा विज्ञान, व्यवस्थापन, मानविकी, कानुन या अन्य जे विषय पढे पनि यीमध्ये कुनै ठुलो वा बढी महत्वपूर्ण र अर्को सानो वा कम महत्वपूर्ण भन्ने छैन । यी विषयमध्ये कुनै पहिलो दर्जा र अर्को दोस्रो दर्जाको होइन । सबै विषय आआफ्ना विधामा उत्तिकै महत्वपूर्ण छन् । पढाइमा राम्रा विद्यार्थीका लागि सबै विषयमा रोजगारी र पेसागत विकासको उत्तिकै सम्भावना रहने शिक्षाविद् प्राडा विद्यानाथ कोइराला बताउनुहुन्छ । “मुख्य कुरा विद्यार्थीको चाख र रुचि के हो भन्ने कुरा यकिन गर्न सक्नु पर्छ । समाजको ट्रेन्ड र त्यसैका आधारमा सृजित पारिवारिक दबाब विद्यार्थीको शैक्षिक र पेसागत उपलब्धिका लागि प्रत्युत्पादक बन्न सक्छ,” कोइरालाको सुझाव छ । जिपिएका आधारमा कक्षा ११ मा भर्नाका लागि विद्यार्थीको चाख र रुचिलाई कुण्ठित गर्न नहुने कोइरालाको भनाइ छ । कक्षा ११ र १२ मा पढाइ हुने विषय तथा त्यसपछि उच्च शिक्षामा पढ्न पाइने अन्य विषयबारे आधारभूत ज्ञान र त्यससँग सम्बन्धित पेसाको कामको प्रकृतिबारे विद्यार्थीलाई सुसूचित गराउन आवश्यक रहेको शिक्षाविद् प्राडा कोइरालाको सुझाव छ । पछिल्लो समय बजारमा सामाजिक सञ्जालदेखि मूलधारका सञ्चार माध्यमबाट प्रकाशनप्रसारण भइरहेका प्रचारप्रसारका सामग्रीले पनि विद्यार्थी तथा अभिभावकलाई एकप्रकारको भ्रम नै छरेको छ । यही भ्रमका कारण कतिपय विद्यार्थीले एसइईमा आएको ग्रेडका आधारमा पनि आफूलाई अब्बल र कमजोर ठान्ने गरेका छन् । यी सबै भ्रमलाई चिरेर विद्यार्थीको चाख र रुचिलाई कुण्ठित गर्न नहुने यस क्षेत्रका जानकारको भनाइ छ । विषय छान्दा सबैभन्दा पहिले विद्यार्थीले आफ्नो रुचि बुझ्नु पर्छ । आफू के पढ्ने, कुन विधामा जाने वा कुन विधामा रुचि छ भन्ने स्पष्ट भए त्यो उद्देश्य हासिल गर्न के पढ्ने, कुन बाटो हिँड्नेमा थप स्पष्ट हुन सक्ने जानकारहरूको भनाइ छ । अहिले नै उद्देश्य पहिल्याउन गाह्रो परेको छ भने आफू कुन कुन विषय पढ्दा रमाउँछु र ती विषय कुन समूहमा पर्छन् भनेर बुझ्न जरुरी छ । त्यसैले विषय छान्दा आफ्नो रुचिलाई पहिल्याउनु नै सबैभन्दा महत्वपूर्ण आधार भएको अर्का शिक्षाविद् प्राडा बालचन्द्र लुइटेल बताउनुहुन्छ । काठमाडौँ विश्वविद्यालय स्कुल अफ एजुकेसनका डिनसमेत रहनुभएका लुइटेलका अनुसार विद्यार्थीले जहाँ, जुन विषय पढे पनि हुन्छ । हरेक विषयको उत्तिकै महत्व छ । बाबुआमाले धान्न सक्ने खर्चको अवस्था हेरेर विषय रोज्ने हो । बाबुआमासँग आर्थिक समस्या छ, छात्रवृत्ति पनि पाइने अवस्था रहेन भने जुन विषय सजिलो लाग्छ, त्यही पढ्नु पर्छ । विज्ञान पढेर चिकित्सक वा इन्जिनियर नै बन्नु पर्छ भन्ने छैन, शिक्षा पढेर शिक्षक नै बनिन्छ भन्ने कुनै निश्चित छैन । विश्व निकेतन माध्यमिक विद्यालयका प्रधानाध्यापक हेरम्बराज कँडेलले कक्षा ११ को कोर्स एकलपथीय भएकाले विद्यार्थीको रुचि र क्षमता हेरेर विषय छनोट गर्नुपर्ने बताउनुभयो । “म के बन्ने ? रुचि र क्षमता अनुसार मैले कुन विषय पढ्नु पर्छ, त्यसमा विद्यार्थीले ध्यान दिनु पर्छ,” उहाँले भन्नुभयो, “यो मामलामा अभिभावक तथा अग्रजले सुझाव दिन सक्छन् तर विद्यार्थीलाई बाध्य पार्नु हुन्न ।” अहिले ११ र १२ लाई विद्यालय तहकै शिक्षामा ल्याइएको छ तर पनि अधिकांश विद्यार्थी, स्कुल तथा सञ्चालकदेखि अभिभावकसम्मको बुझाइ भने अहिले पनि सङ्कायमै छ । सङ्काय हुन्थ्यो भने निश्चित विषय मात्र राखिएका हुन्थे । सङ्काय नभएका कारण ११ र १२ मा विषय छनोटमा ध्यान दिइएन भने उच्च शिक्षा अध्ययनमा भने समस्या पर्न पनि सक्छ । तसर्थ कक्षा ११ र १२ मा पढेको विषयले नै उच्च शिक्षाको ढोका खुल्ने हुनाले उच्च शिक्षामा के पढ्ने हो त्यसैका आधारमा विषय छनोट गर्नुपर्ने कलङ्कीस्थित एडमार्क एकेडेमीका प्राचार्य शिव अधिकारीले बताउनुभयो । स्नातक तहमा पढ्न चाहेको सङ्काय र विषयलाई आधार मानेर कक्षा ११ र १२ मा विषय छनोट गर्न सकेको अवस्थामा विद्यार्थीलाई सहज हुने अधिकारीको भनाइ छ । के के छन् विषय ? कक्षा ११ मा नेपाली, अङ्ग्रेजी तथा सामाजिक अध्ययन गरेर तीन वटा अनिवार्य विषय छन् भने अरू ऐच्छिक विषय छन् । ऐच्छिक विषयलाई चार खण्डमा विभाजन गरिएको छ । जस अन्तर्गत ७९ वटा विषय छन् । ७९ वटा विषयबाट तीन वटा छान्नुपर्ने भएकाले विद्यार्थीलाई केही समस्या पर्न सक्छ । यस्तो अवस्थामा विद्यालय; शिक्षा विज्ञान तथा प्रविधि मन्त्रालय, सम्बन्धित स्थानीय तह, रेडियो, टेलिभिजन र अनलाइन माध्यमबाट कार्यक्रम गरेर विद्यार्थीलाई विषयको महत्वबारे परामर्श दिनुपर्ने बताउँदै शिक्षाविद् प्राडा कोइरालाले यसले विषय छनोटमा विद्यार्थीलाई सहज हुने उल्लेख गर्नुभयो । विद्यार्थीले ऐच्छिक खण्ड अन्तर्गत पनि न्यूनतम तीन वटा विषय छान्नुपर्ने हुन्छ । साथै एउटै समूहबाट दुई वटा विषय छनोट गर्न मिल्दैन । एउटा समूहबाट एउटा विषय मात्रै लिनु पर्छ । चौथो समूहबाट पनि विद्यार्थीले चाहेमा पढ्न त पाउँछन् तर विद्यार्थीलाई भार धेरै पर्ने भएकाले चौथो समूहबाट पढ्ने सम्भावना कम हुन्छ । राष्ट्रिय परीक्षा बोर्डका अनुसार कक्षा ११ मा भर्ना हुने विद्यार्थीमध्ये धेरै जसो वाणिज्य समूह अन्तर्गतका रहने गरेका छन् तर एसइई उत्तीर्ण विद्यार्थीले आफूले रोजेको विषय पढ्न पाउने राष्ट्रिय परीक्षा बोर्डले स्पष्ट पारिसकेको छ । कुन खण्डमा कुन विषय ? पहिलो खण्डमा ऐच्छिक पहिलो पत्रमा १५ वटा विषय छन् । भौतिक विज्ञान, लेखाका सिद्धान्त, ग्रामीण विकास, विधिशास्त्र र कानुनी सिद्धान्त, स्वास्थ्य तथा शारीरिक शिक्षा, खेलकुद विज्ञान, बालविकास र सिकाइ, मनोविज्ञान, इतिहास, लैङ्गिक अध्ययन, अतिथि सत्कार व्यवस्थापन, बाली विज्ञान, प्राकृतिक चिकित्सा, मानव मूल्य शिक्षा र मूर्तिकला पढ्न सकिन्छ । त्यस्तै दोस्रो खण्डमा १४ वटा विषय छन् । रसायन विज्ञान, शिक्षा र विकास, भूगोल, कार्यविधि कानुन, समाजशास्त्र, आयुर्वेद, भाषाविज्ञान, व्यवसाय अध्ययन, राजनीतिशास्त्र, दर्शनशास्त्र, जनसङ्ख्या अध्ययन, बागवानी, खाद्यपोषण, नृत्य यो खण्डमा पर्छन् । तेस्रो खण्ड अन्तर्गत ३० वटा विषय छन् । जीव विज्ञान, अर्थशास्त्र, पर्यटन र पर्वतारोहण अध्ययन, कम्प्युटर विज्ञान, बुढ्यौली शिक्षा तथा स्याहार शिक्षा, योग तथा अध्ययन, वाद्यवादन, सिलाइ तथा बुनाइ, संवैधानिक कानुन, आमसञ्चार अध्ययन, संस्कृति, फेसन डिजाइनिङ, मूर्तिकला, पशुपालन, पन्छीपालन र माछापालन, नेपाली, अङ्ग्रेजी, मैथिली, नेवारी, हिन्दी, चिनियाँ, जर्मन, जापानी, कोरियन, उर्दु, फ्रेन्च, हिबु्र, अरेबिक, संस्कृत, पाककला र बजारशास्त्र यो खण्डमा छन् । त्यस्तै चौथो खण्डमा २० वटा विषय छन् । गणित, प्रायोगिक गणित, वाणिज्य गणित, मानव अधिकार, पुस्तकालय तथा सूचना विज्ञान, गृह विज्ञान, वातावरण विज्ञान, साधारण कानुन, वित्तशास्त्र, सहकारी व्यवस्थापन, बौद्ध दर्शन, प्रायोगिक कला, गायन, चित्रकला, रेसम खेती र मौरीपालन, सौन्दर्यकला र केशकला, औषधीजन्य जडीबुटी, प्लम्बिङ र वायरिङ, आन्तरिक सजावट र होटेल व्यवस्थापनलगायत यो खण्डमा पर्छन् । त्यसबाहेक प्राविधिक तथा व्यावसायिक शिक्षा अन्तर्गत पनि थुप्रै विषय कार्यान्वयनमा छन् । यस धारमा सिएमए, अनमी, डिप्लोमा इन इन्जिनियरिङ, भेटरिनेरी, होटेल म्यानेजमेन्ट आदि विभिन्न प्राविधिक तथा व्यावसायिक कार्यक्रम समावेश छन् । यी कार्यक्रमले छोटो समयमै रोजगारीमूलक सिप प्रदान गर्ने भएकाले विद्यार्थी सिधै रोजगार वा स्वरोजगारतर्फ अग्रसर हुन सक्छन् । त्यस्तै एसइईपछि नेपाली विद्यार्थीले अध्ययन गर्न सक्ने विभिन्न अन्तर्राष्ट्रिय शैक्षिक कार्यक्रम पनि विकल्पका रूपमा छन् । यस अन्तर्गत आइबी, ए लेभल वा एपीमध्ये पनि एक रोज्न सकिन्छ । यी कार्यक्रमले विद्यार्थीलाई विश्वविद्यालय प्रवेशमा प्रतिस्पर्धात्मक, सोचमूलक र अन्तर्राष्ट्रिय दृष्टिकोणयुक्त बनाउँछन् । उच्च शिक्षाका लागि अहिले नै विषय छनोट भविष्यमा डाक्टर, इन्जिनियर बन्ने हो भने विद्यार्थीले अनिवार्य तीन विषयसँगै जीव विज्ञान, भौतिक विज्ञान, रसायन विज्ञान रोज्नुपर्ने हुन्छ । बैङ्कर बन्ने वा व्यवसाय गर्ने हो भने लेखाका सिद्धान्त, फाइनान्स, अर्थशास्त्र जस्ता विषय रोज्न सकिने छ । कानुन क्षेत्रमा जाने हो भने संवैधानिक कानुन, कार्यविधि कानुन पढ्न सकिने छ । एजुकेसनमा जाने हो भने शिक्षा, बालविकासका विषय छन् । मानविकीमा जाने हो भने मनोविज्ञान, भाषा, पत्रकारितालगायतका थुप्रै विषय छन् । सबै विषय पढाउने शिक्षक सबै विद्यालयमा नहुन सक्छन् । त्यसैले नजिकको अन्य विद्यालयमा गएर पढ्न सकिन्छ तर दबाबमा पढ्नु हुँदैन । विषय छनोटसँगै यी कुरा ख्याल गरौँ –  विषय छनोटमा विद्यार्थीलाई प्रेसर नदिने । –  रुचि अनुसार विषय पढ्ने । –  विज्ञबाट सल्लाह सुझाव लिने । –  आफ्नो आर्थिक अवस्था हेर्ने । –  आफूलाई पढ्न सक्छु भन्ने लागेको विषय रोज्ने । –  आफूले पढ्ने विषयको बजारमा माग कति छ ? –  रोजगारमूलक विषय छछैन हेर्ने ? –  पढिसकेपछि फाइदाबेफाइदा हेर्ने । –  विद्यालयको भौतिक संरचना । –  ल्याबलाइब्रेरी । –  कलेजको व्यवस्थापन । –  शिक्षकका योग्यता र विषयगत दक्षता यी विषयलाई पनि नबिर्सौँ नाम चलेका विद्यालय नै राम्रो हुन्छ भन्ने सोच सधैँ सही हुँदैन । विद्यालय वा कलेजको नामभन्दा पनि त्यहाँको शैक्षिक गुणस्तर, सिकाइको वातावरण र विद्यार्थीको समग्र विकासमा केन्द्रित कार्यव्रम महत्वपूर्ण हुन्छन् । नाम चलेको संस्थामा मात्र भविष्य सुरक्षित हुन्छ भन्ने सोचबाट विद्यार्थी बाहिरिन आवश्यक छ । सस्तो कलेज भनेको कम स्तरको हुन्छ भन्ने भ्रम त्याग्नु पर्छ । शिक्षाको गुणस्तर कलेजको शुल्कभन्दा बढी सिकाइ पद्धति, शिक्षकको दक्षता र सिक्ने वातावरणमा निर्भर गर्छ । त्यसैले सस्तो शुल्क भएको संस्थालाई हेय दृष्टिले नहेरी, वस्तुनिष्ठ मूल्याङ्कन गर्नु बुद्धिमानी हुन्छ । बरु सकेसम्म घरपायक हुने, जुन ठाउँमा जस्तो शैक्षिक संस्था छ, त्यहीँ पढौँ । आफ्नो आर्थिक हैसियत अनुसार शैक्षिक संस्था रोजौँ । जुन विषय उपलब्ध छ त्यही पढौँ । अनुशासित वातावरण भएको, पुस्तकालय सुविधा रहेको, विद्यार्थीलाई स्वतन्त्रता भएको, कम्तीमा गरेर खाने सिप सिकाउने संस्था रोजौँ । जहाँ गराइ र पढाइ जोड्ने सुविधा छ, त्यहीँ पढौँ । पढाइ नियमित, विद्यार्थीका लागि कुनै पनि हालतमा पढाइ नरोकिने संस्था खोजौँ । खुला मोड, सेल्फ स्टडी वा ट्युटोरियलबाट पढ्न पाउने संस्था रोजौँ । """
लोकतान्त्रिक गणतन्त्रका नायक,"""युग रूपान्तरण गर्ने क्षमता सबैमा हुँदैन । इतिहासको संश्लेषण गर्न सक्ने बिरलै साहसीले वर्तमानको पदचाप पहिल्याउँदै भविष्यको दिशा निर्देश गर्ने हिम्मत राख्छन् । तत्कालीन राजा ज्ञानेन्द्रले १९ माघ २०६१ को निरङ्कुश स्वेच्छाचारी कुशासन लादेपछि अन्धकार छायो । देश काराबासमा परिणत भयो । नागरिकका सम्पूर्ण स्वतन्त्रता बन्धक भए । प्रेस स्वतन्त्रताको प्राणवायुको नामोनिसान रहेन । सशस्त्र विद्रोही नेपाल कम्युनिस्ट पार्टी (माओवादी) को हिंसात्मक दशकले मुलुक थिलथिलो थियो । पूर्वाधारको नष्टीकरणले आर्थिक विकास झनै ठप्प भयो । राज्य र विद्रोहीको चेपुवामा परेका नागरिक ज्ञानेन्द्रको कदमपछि त तावाबाट भुङ्ग्रोमा पुगे । २०४६ सालमा प्रजातन्त्र पुनस्र्थापनासँगै प्राप्त सबै अधिकारमा विराम लाग्यो । राजनीतिक दल निरङ्कुशताको निसानासँगै सीमान्तकृत भए । हिंसा र प्रतिहिंसाले नेपाली समाज तहसनहसको बाटोमा पुग्न लाग्दा मुलुकले साहसी नायकको खोजी गर्नु स्वाभाविक हो । असंवैधानिक तवरले विघटित विधायिका फेरि ब्युँताएर गणतन्त्रको युगमा प्रवेश गर्नुपर्ने राजनीतिक मार्गचित्र गिरिजाप्रसाद कोइराला (गिरिजाबाबु) ले उठान गर्नुभयो । संसद्वादी राजनीतिक शक्तिलाई सोही मार्गचित्रमा एकीकृत गराउँदै विद्रोही माओवादीलाई लोकतान्त्रिक गणतन्त्रको कार्यसूचीमा सहमत गराउनुभयो । जनआन्दोलनको रचना गर्नुभयो । तत्कालीन परिवेशमा पूरापूर असम्भव जस्तै लाग्ने मार्गचित्र अघि बढ्यो । असाध्यै प्रतिकूल र असहज परिस्थितिमै राजनेताको पहिचान हुने हो । राजनेता त्यही हो जसले युग बदल्ने क्रान्तिको नेतृत्व गर्न सक्छ । गिरिजाबाबु लोकतान्त्रिक गणतन्त्रको क्रान्ति उठाई, त्यसलाई सफल बनाउँदै मुलुकलाई मूल विधि निर्माणका निम्ति संविधान सभासम्म पुर्‍याउन सफल हुनुभयो । अहिले मुलुक सङ्घीय लोकतान्त्रिक गणतन्त्रको फराकिलो राजमार्गमा छ । देशमा सङ्घ, प्रदेश र स्थानीय सरकार लोकतान्त्रिक गणतन्त्रलाई संस्थागत गर्ने सुअवसरमा क्रियाशील छन् र नागरिकका प्रश्न पनि छन् । लोकतन्त्रमा शासकले शासकीय ढङ्ग नपुर्‍याउँदा विकृति र विसङ्गति पनि मौलाउँछन् । सबै लोकतान्त्रिक मुलुकको आन्तरिक जीवनमा अनेक विकृत अवयव नचाहेर पनि आउने गर्छन् । लोकतान्त्रिक अभ्यासमा नागरिकसँग त्यस्ता विकृति र विसङ्गतिका खलपात्रलाई इतिहासको गर्तमा फाल्ने तागत हुन्छ । आवधिक निर्वाचनले लोकतन्त्रलाई शुद्धीकरण गर्छ, पवित्र पार्दै नागरिकको समृद्धि सपना साकार बनाउँदै लैजान्छ । त्यस क्रममा लोकतान्त्रिक समाजको रचना गर्न युगीन नेतृत्व गरेका नायकको योगदान भने कहिल्यै बिर्सन मिल्दैन । दुनियाँको इतिहासमा त्यस्ता नायकको योगदानको उच्च सम्मान नै हुने गरेको छ । त्यसै क्रममा गिरिजाबाबुप्रति राष्ट्रपति रामचन्द्र पौडेलको भनाइ सराहनीय छ । उहाँले गिरिजाबाबुलाई क्रान्ति र शान्तिको नेता भन्नुभएको छ । पूर्वप्रधानमन्त्री कोइरालाको १०२ औँ जन्मजयन्तीका अवसरमा शुक्रबार आयोजित कार्यक्रमलाई सम्बोधन गर्दै राष्ट्रपति पौडेलले गिरिजाबाबुको योगदान स्मरण गर्दै उच्च सम्मान गर्नुभयो । विसं २००७ को क्रान्तिले १०४ बर्से पारिवारिक र निरङ्कुश राणाशाही अन्त्य गर्दै देशलाई राजा र जनता सँगसँगै हिँड्ने ढाँचा निर्माण गरे पनि पटक पटक राजाबाटै जनअधिकारमा कुठाराघात भयो । त्यसैको पछिल्लो संस्करण १९ माघ २०६१ ले गणतान्त्रिक युगको उद्घोष अपरिहार्य बनायो । नयाँ युगको रचनासँगै निष्कर्षमा पु¥याउने नेतृत्वमा गिरिजाबाबु सफल हुनुभयो । राजनीतिको दिशा बदल्ने सामथ्र्य राख्ने नेतृत्व नै युगनायक हुन सक्छ । गिरिजाबाबुले लोकतान्त्रिक आन्दोलनको नेतृत्व त गर्नुभयो नै देशलाई संविधान सभाको नयाँ युगमा प्रवेश गराउनुभयो । शान्ति प्रक्रियाको मार्गदिशा दिनुभयो । गणतन्त्रको उद्घोषसँगै संस्थागत गर्ने अनन्त क्षितिज देखाउनुभयो । नेपाली समाज लोकतान्त्रिक गणतन्त्रको फराकिलो मार्गमा विचरण गरिरहँदा यो डेढ दुई दशकको यात्राको सङ्गीन समीक्षाको घडीमा समेत छ । अझै पनि शान्ति प्रक्रिया निष्कर्षमा पुग्न सकेको छैन । त्यो कहालीलाग्दो हिंसात्मक युगमा घोर अन्यायमा परेका पीडितको न्यायको पर्खाइमा बस्दाबस्दै आँसु सुक्दै छ । कति बेपत्ताको टुङ्गो छैन । गैरन्यायिक हत्या र अपराधको लेखाजोखा छैन । मुलुकलाई समृद्धिको मैदानमा लग्दै नागरिकले आफ्नो भविष्य आफैँ बनाउन सक्ने अवसरमा अनेक अवरोध छन् । शान्ति, स्थायित्व, मेलमिलाप, सहकार्य, सुशासन लोकतन्त्रका अपरिहार्य सर्त हुन् तर ती सबै आयाममा ढुक्क हुने वातावरण बन्न सकेको छैन । निरङ्कुशताका प्रेतात्मा जाग्ने कुचेष्टासमेतले समाजमा भ्रम छर्न खोज्दै छ । भ्रष्टाचार न्यूनीकरणको भीमकाय चुनौती छ । जनसेवा प्रवाहमा राज्यका तिनै तहका सरकारको क्रियाशील प्रतिबद्धताको अनुभूति नागरिकमा खड्किरहेकै छ । देशीय स्रोतसाधनको समुचित उपयोगबाट लगानी वृद्धि, रोजगारी सिर्जना गर्दै स्वनिर्भर अर्थतन्त्रको निर्माणमा ढिला गर्ने सुविधा छैन । यी र यस्ता कार्यसूचीको सफलताले मात्र लोकतान्त्रिक गणतन्त्रका नायक गिरिजाबाबुप्रति सच्चा सम्मान हुने छ ।  """
एसइई उत्तीर्ण १२९ विद्यार्थीलाई गाउँपालिकाद्वारा साइकल उपहार,"""कपिल ज्ञवाली सिद्धार्थनगर, असार २२ गते । रूपन्देहीको रोहिणी गाउँपालिकाले माध्यमिक शिक्षा परीक्षा (एसइई) मा सामुदायिक र धार्मिक विद्यालयबाट उत्तीर्ण विद्यार्थीलाई साइकल उपहार प्रदान गरेको छ । गाउँपालिकाले एक कार्यक्रमका बिच विद्यार्थीलाई साइकल वितरण गरेको हो । विस २०८१ सालको एसइई परीक्षामा रोहिणी गाउँपालिकाभित्र रहेका सामुदायिकबाट १२६ तथा धार्मिक विद्यालयबाट तीन गरी १२९ जना विद्यार्थी उत्तीर्ण भएको गाउँपालिकाका अध्यक्ष विद्याप्रसाद यादवले बताउनुभयो । उहाँले आगामी दिनमापनि साइकल वितरण कार्यक्रमलाई निरन्तरता दिइने बताउनुभयो । ‘विद्यार्थीलाई हौसला प्रदान गर्न र अध्ययनतर्फ थप प्रेरित गर्ने उद्देश्यले साइकल वितरण गरिएको हो,’ उहाँले भन्नुभयो । अघिल्ला वर्षभन्दा यस वर्ष सामुदायिक विद्यालयको नतिजामा सुधार आएको उहाँले बताउनुभयो । शैक्षिक गुणस्तर सुधार गर्नका लागि शिक्षक र गाउँपालिकालाई मात्र दोष दिएर नहुने र सुधारका लागि सबै पक्ष मिलेर अगाडि बढ्नुपर्नेमा उहाँले जोड दिनुभयो । गाउँपालिकाकी उपाध्यक्ष शिवकान्ती हरिजनले गाउँपालिका विद्यार्थीको साथमा रहेको बताउनुभयो । शिक्षा शाखा प्रमुख रामनेवास प्रसाद चौधरीले शिक्षा क्षेत्रलाई अगाडि बढाउन गाउँपालिका लागि परेको बताउनुभयो । श्री छिपागढ माध्यमिक विद्यालयका प्रधानाध्यापक इन्द्रकुमार यादवले गाउँपालिकाले गरेको साइकल वितरण कार्यक्रमले विद्यार्थीलाई प्रोत्साहन मिल्ने बताउनुभयो । एसइईमा ३ दशमलव ६६ जिपीए ल्याउने छिपागढ माविकी विद्यार्थी अस्मिता यादवले गाउँपालिकाले साइकल वितरण गरेपछि हौसला बढेको भन्दै गाउँपालिकाप्रति आभार व्यक्त गर्नुभयो । """
यस्तो छ आजको सागसब्जी र फलफूलको थोक मूल्य,"""काठमाडौँ, असार २१ गते । कालीमाटी फलफूल तथा तरकारी बजार विकास समितिले आजका लागि कृषि उपजहरूको थोक मूल्य निर्धारण गरेको छ । समितिका अनुसार प्रस्तुत सागसब्जी र फलफूलको अधिकतम थोक मूल्य निर्धारण गरिएको हो । गोलभेँडा ठूलो (नेपाली) प्रतिकिलो रु ७०, गोलभेँडा सानो (लोकल) प्रतिकिलो रु ३०, गोलभेँडा सानो (टनेल) प्रतिकिलो रु ४४, आलु रातो प्रतिकिलो रु ४५, आलु रातो (भारतीय) प्रतिकिलो रु ३९, आलु रातो (मुडे) प्रतिकिलो रु ३८, प्याज सुकेको (भारतीय) प्रतिकिलो रु ४६, गाजर (लोकल) प्रतिकिलो रु ८०, गाजर (तराई) प्रतिकिलो रु ५०, बन्दा (लोकल) प्रतिकिलो रु ३५, काउली स्थानीय प्रतिकिलो रु ६५, काउली तराई प्रतिकिलो रु ५५, रातो मूला प्रतिकेजी रु ४५, सेतो मूला (हाइब्रिड) प्रतिकिलो रु ३०, भन्टा लाम्चो प्रतिकिलो रु ४०, भन्टा डल्लो प्रतिकिलो रु ५०, तने बोडी प्रतिकिलो रु ४० र मकै बोडी प्रतिकिलो रु ७५ कायम भएको छ । यसैगरी, मटरकोसा प्रतिकिलो रु २००, घिउ सिमी (लोकल) प्रतिकिलो रु ६०, घिउ सिमी (हाइब्रिड) प्रतिकिलो रु ५०, २००, घिउ सिमी (जाजमा) प्रतिकिलो रु ९५, टाटे सिमी मूल्य प्रतिकिलो रु ९०, भटमास कोसा प्रतिकिलो रु १२०, तीतो करेला प्रतिकिलो रु ४०, लौका प्रतिकिलो रु ४५, परबर (लोकल) प्रतिकिलो रु ५०, परबर (तराई) प्रतिकिलो रु ५०, चिचिण्डो प्रतिकिलो रु ३५, घिरौला प्रतिकिलो रु ६०, झिगुनी प्रतिकिलो रु ६०, फर्सी पाकेको प्रतिकिलो रु ५०, फर्सी हरियो (लाम्चो) प्रतिकिलो रु ६०, हरियो फर्सी (डल्लो) प्रतिकिलो रु ५०, भिण्डी प्रतिकिलो रु ६० कायम गरिएको छ । यस्तै, सखरखण्ड प्रतिकिलो रु ८०, पिँडालु प्रतिकिलो रु ७०, स्कूस प्रतिकिलो रु ५०, रायोसाग प्रतिकिलो रु ११०, पालुङ्गो साग प्रतिकिलो रु २००, तोरीको साग प्रतिकिलो रु १२०, हरियो प्याज प्रतिकिलो रु २५०, च्याउ (कन्य) प्रतिकिलो रु १६०, च्याउ (डल्ले) प्रतिकिलो रु ३३०, कुरिलो प्रतिकिलो रु ३००, निगुरो प्रतिकिलो रु १२० निर्धारण गरिएको छ । ब्रोकाउली प्रतिकिलो रु ७५, चुकुन्दर प्रतिकिलो रु ७०, सजिवन प्रतिकिलो रु १७०, रातो बन्दा प्रतिकिलो रु १२०, जिरीको साग प्रतिकिलो रु १००, ग्याठकोभी प्रतिकिलो रु ७०, सेलरी प्रतिकिलो रु १६०, पार्सले प्रतिकिलो रु १०००, पुदिना प्रतिकिलो रु १५०, इमली प्रतिकिलो रु २००, तामा प्रतिकिलो रु १२०, तोफु प्रतिकिलो रु १२० र गुन्द्रुक प्रतिकिलो रु ३५० तोकेकोे छ । समितिले स्याउ (झोले) प्रतिकिलो रु २५०, स्याउ (फुजी) प्रतिकिलो रु ३३०, केरा (दर्जन) रु १४०, कागती प्रतिकिलो रु १३०, अनार प्रतिकिलो रु ३५०, आँप (माल्द) प्रतिकिलो रु १००, आँप (दशहरी) प्रतिकिलो रु १००, अङ्गुर (हरियो) प्रतिकिलो रु २५०, मौसम प्रतिकिलो रु २००, जुनार प्रतिकिलो रु २५०, भुइँकटहर प्रतिगोटा रु १७०, काँक्रो (लोकल) प्रतिकिलो रु ७०, काँक्रो (हाइब्रिड) प्रतिकिलो रु २०, रुखकटहर प्रतिकिलो रु ६५, नास्पाती (लोकल) प्रतिकिलो रु १२०, नास्पाती (चाइनिज) प्रतिकिलो रु २५०, मेवा (भारतीय) प्रतिकिलो रु १०० निर्धारण गरिएको छ । यसैगरी, अदुवा प्रतिकिलो रु ११०, खुर्सानी सुकेको प्रतिकिलो रु ३५०, खुर्सानी हरियो प्रतिकिलो रु ३०, खुर्सानी हरियो (बुलेट) प्रतिकिलो रु २५, खुर्सानी हरियो माछे प्रतिकिलो रु ६०, खुर्सानी अकबरे प्रतिकिलो रु ३००, भेडे खुर्सानी प्रतिकिलो रु ११०, हरियो धनियाँ प्रतिकिलो रु २२०, लसुन सुकेको चाइनिज प्रतिकिलो रु २००, लसुन सुकेको नेपाली प्रतिकिलो रु १७०, छ्यापी सुकेको प्रतिकिलो रु २००, छ्यापी हरियो प्रतिकिलो रु १२०, ताजा माछा (रहु) प्रतिकिलो रु ३३०, ताजा माछा (बचुवा) प्रतिकिलो रु ३२०, ताजा माछा (छडी) प्रतिकिलो रु २४०, राजा च्याउ प्रतिकिलो रु ३०० र सिताके च्याउ प्रतिकेजी रु ९०० निर्धारण गरिएको छ । रासस """
गान्धी मनमोहनमार्गको निर्माण सुस्त : छ वर्षमा आधा पनि भएन काम,"""हरिप्रसाद कोइराला उर्लाबारी, असार २२ गते । मोरङको पथरीशनिश्चरे–१०, शिविरडाँडाबाट शनिश्चरे बजार गान्धी आश्रम–टकुवा हुँदै रङ्गेली जोड्ने गान्धी मनमोहनमार्ग कालोपत्रे गर्न ठेक्का लागेको छ वर्ष हुन लाग्यो । सम्झौता अनुसार यो सडक निर्माण कम्पनीले २०७९ सालको कात्तिक २३ गते हुलाकी सडक निर्देशनालय इटहरीलाई हस्तान्तरण गर्नुपर्ने थियो तर छ वर्ष बितिसक्दा पनि हालसम्म सडक निर्माणको ४५ प्रतिशत मात्र भौतिक र ३७ प्रतिशत वित्तीय प्रगति भएको छ । निर्माण कम्पनी कान्छाराम कन्स्ट्रक्सन प्रालिले करिब पाँच वर्षसम्म लथालिङ्ग पारेर छोडेको सडक स्थानीयको दबाबपछि गत वर्षबाट निर्माण सुरु भएको हो । निर्माण कम्पनीले तोकिएको मिति सकिएको १५ महिनापछि काम थालेको पथरीशनिश्चरे नगरपालिका–९ का वडाध्यक्ष वीरबहादुर राईले बताउनुभयो तर विद्युत्को पोल स्थानान्तरणमा समस्या भएकोले सडकको आधा भाग मात्र कालोपत्रे भइरहेको छ भने आधा भाग पूर्वअवस्थामै रहेको छ । एकातिर कालोपत्रे गरेको भाग छ इन्च अग्लो र अर्कोतर्फ होचो हुँदा साना सवारीचालक जोखिममा परेका छन् । पूर्वपश्चिम राजमार्गसँग विराटनगर–रङ्गेली–भद्रपुर सडकलाई जोड्ने यो सडक सङ्घीय सरकारको हुलाकी राजमार्ग निर्देशनालय, योजना कार्यालय इटहरीमार्फत २०७६ कातिक २४ गते ठेक्का सम्झौता भएको हो । निर्देशनालयको योजना कार्यालय इटहरीका सूचना अधिकृत इन्जिनीयर उपेन्द्र दासका अनुसार सडक दुई प्याकेजमा ठेक्का लागेको हो । पहिलो प्याकेजमा पथरी–डाँसखोला खण्डको १५ किलोमिटर सडक ७७ करोड नौ लाख ७०८ रुपियाँ ५२ पैसामा ठेक्का लागेको हो । यस्तै डाँसखोलादेखि भारतको बोर्डरसम्म १४७९७ किलोमिटर ८० करोड ४५ लाख ९१ हजारमा  ठेक्का लागेको हो । दुवै प्याकेजको ठेक्का कान्छाराम कन्स्ट्रक्सनले पाएको सूचना अधिकृत दासले बताउनुभयो । उतिबेला सडकलाई जिल्लाकै नमुना सडकका रूपमा निर्माण गरिने बताइएको थियो । दुवैतर्फ नालासहित ६० फिटको  सडकमा २४ फिट कालोपत्रे र बाँकी भाग साइकल र पैदलपथ निर्माण गर्ने योजना थियोे । सूचना अधिकारी इन्जिनियर उपेन्द्र दासले भन्नुभयो, “दोस्रो प्याकेजमा अझ कम काम भएको छ । उहाँका अनुसार दोस्रो प्याकेजमा ३५ प्रतिशत भौतिक र २५ प्रतिशत वित्तीय प्रगति भएको छ । खासगरी विद्युत्का पोल सार्न बजेट अपुग भएकोले विद्युत् पोल नभएका दिशातर्फ कालोपत्रे गरिएको र पोल भएको स्थानमा कालोपत्रे नगरिएको हो । सूचना अधिकारी दासले भन्नुभयो, “तीन वर्ष अर्थात् २०७९ कात्तिक २३ गते सम्पन्न गर्नुपर्ने काम तोकिएको समयमा नसकिएपछि २०८२ असार १६ गतेसम्मका लागि म्याद थप भएको थियो । हाल तेस्रो पटक म्याद थपको प्रव्रिया सुरु भएको छ ।” पहिलो प्याकेजमा एकतर्फी पाँच किलोमिटर कालोपत्रे भएको छ तर दोस्रो प्याकेजमा कतिपय स्थानमा साइट नै खाली भएको छैन । सडक कालोपत्रे नहुँदा हिउँदमा धुलो र वर्षायाममा हिलो खेप्नु स्थानीयका लागि सामान्य झैंँ भएको छ । """
अब एकीकृत र संयुक्त परीक्षा हुन्छ :  वीरबहादुर राई,"""काठमाडौं, असार १ गते । लोकसेवा आयोगका सदस्य वीरबहादुर राईले कम खर्चमा कर्मचारी छनाेट प्रक्रिया अगाडि बढाउन अब एकीकृत र संयुक्त परीक्षा सञ्चालन गरिने बताउनुभएको छ । विसं २००८ साल असार १ गते स्थापना भएको लोकसेवा आयोग ७५ औं वर्ष प्रवेश गरेको अवसरमा गोरखापत्र अनलाइनसँगको भिडियो संवादमा उहाँले सो विचार व्यक्त गर्नुभएको हो । आयोगले यो वर्षभरि हीरक महोत्सव विविध रचनात्मक कार्यगरी मनाउने भएको जानकारी पनि उहाँले दिनुभयो ।  विस २००७ मा देशमा प्रजातन्त्रको स्थापनासँगै निजामती कर्मचारीको नियुक्ति छुट्टै र स्वतन्त्र निकायबाट गर्ने उद्देश्यले विसं २००८ असार १ गते  लोकसेवा आयोगको स्थापना भएको हो । स्थापना कालदेखि यस आयोगले निजामती सेवाका पदमा उपयुक्त उम्मेदवार छनाेट गर्ने कार्य गर्दै आएको छ । नेपालको संविधानमा निजामती सेवा, नेपाली सेना, नेपाल प्रहरी, सशस्त्र प्रहरी बल, नेपाल र अन्य सङ्घीय सरकारी सेवाको पदमा पदपूर्तिका लागि लिइने लिखित परीक्षा लोकसेवा आयोगले सञ्चालन गर्ने व्यवस्था छ। भर्ना प्रक्रियामा योग्यता, स्वच्छता र निष्पक्षतालाई प्राथमिकतामा राखिएको बताउँदै सदस्य राईले समान प्रकृतिका संस्थाको परीक्षा एकै पटक सञ्चालन गरिने बताउनुभयो । जस्तै, गोरखापत्र, रासस, रेडियो नेपाल र टेलिभिजन, प्रेस काउन्सिलजस्ता समान प्रकृतिका मिल्ने खालको पदमा एकै पटक परीक्षा सञ्चालन गर्ने आयोगको तयारी छ । युवाहरू विदेश पलायन हुने क्रम बढेकाले आयोगले विश्वविद्यालयको पाठ्यक्रमको पनि अध्ययन गर्ने भएको छ भने विद्यार्थीसँग पनि छलफल गर्ने योजना आयोगको बनाएको छ । कतिपय संस्थानले परीक्षा प्रणाली खर्चिलो भएका कारण परीक्षा नै सञ्चालन गर्न नसक्ने अवस्थामा छन् नि भन्ने प्रश्नमा उहाँले परीक्षाको खर्च र भर्ना प्रक्रियालाई अझै सरल, छिटो र मितव्ययी बनाउने आयोगको तयारी रहेको जानकारी पनि सदस्य राईले दिनुभयो । प्रस्तुत छ– लोकसेवा आयोग स्थापनाको ७५ वर्ष प्रवेशका अवसरमा आयोगका भावी कार्यदिशा, आधुनिक परीक्षा प्रणाली र युवा पुस्तालाई आकर्षण गर्ने के कस्तो तयारी छ भन्ने विषयमा आयोगका सदस्य वीरबहादुर राईसँग गोरखापत्र अनलाइनका लागि नारद गौतम, मनोजरत्न शाही र केशब गुरुङले गर्नुभएको भिडियो संवाद :  """
यो गठबन्धन ८४ सम्म रहन्छ : सचिव महासेठ,"""धर्बेन्द्र झा जनकपुरधाम, असार २२ गते । नेकपा (एमाले) का सचिव एवम पूर्व उपप्रधानमन्त्री रघुवीर महासेठले सत्ता सञ्चालनका लागि नेकपा (एमाले) र नेपाली काँग्रेसबिच भएको गठबन्धन २०८४ सालसम्म कायम रहने बताउनुभएको छ । प्रेस चौतारी नेपाल धनुषाले आइतबार जनकपुरधाममा गरेको पत्रकार सम्मेलनमा उहाँले यस्तो बताउनुभएको हो । उहाँले सत्ता पक्षकै केही साँसद सरकार ढाल्ने कुरा गरी सरकारलाई असफल बनाउने प्रयास गरिरहेको टिप्पणी गर्नुभयो । दुवै पार्टीका नेतृत्वको सुझबुझका कारण गठबन्धन अझै मजवुत बन्दै गएको बताउनुभयो । एमाले र काँग्रेसबिचमा भएको गठबन्धन तोड्न नेकपा (मओवादी केन्द्र) सुरुदेखि प्रयास गरिरहे पनि सम्भब नरहेको बताउनुभयो । सचिब महासेठले विगतमा विभिन्न दलको गठबन्धन भएर सत्ता सञ्चालन भएको भन्दै विगतका गठबन्धन सरकारभन्दा अहिलेको सरकारले उत्साहजनक काम गरेको दावी गर्नुभयो । उहाँले बर्तमान सरकारले गरेको कामकाजका कारण देशको आर्थिक सामाजिक परिस्थितिमा सुधार भएको दावी गर्नुभयो । उहाँले वर्तमान प्रधानमन्त्री केपी शर्मा ओली र पूर्व राष्ट्रपतिविच अन्तरविरोध भएको कुरा हल्ला मात्र भएको बताउनुभयो । “पूर्व राष्ट्रतिलाई न त संविधानले, न त पार्टीकोे विधानले बन्देज गरेको छ । त्यसैले उहाँ पार्टीमा पुनः फर्केपछि यसलाई अन्यथा लिनु हुँदैन । उहाँले आफु कुनै कित्तामा नभइ पार्टीको नीति सिद्धान्तअनुसार कामकाज गर्ने बताउनुभयो । राजर्षी जनक विश्वविद्यालयको प्रशासनिक भवन निर्माण हुनुपर्नेमा आफू सुरुदेखि आवाज उठाउँदैआएको उहाँले बताउनुभयो । उहाँले धनुषाको नगराइन नगरपालिकाको मनियारीस्थित जग्गामा प्रशासनिक भवन निर्माण भएमा आफ्नो कुनै आपत्ति नरहेको प्रस्ट पार्नुभयो । पत्रकार सम्मेलनमा एमाले नेतृ एवम पूर्वमन्त्री जुलीकुमारी महतोले राजर्षी जनक विश्वविद्यालयको भवन निर्माणको विषयमा राजनीति गर्ने नेताहरुको पत्रकारले पर्दाफास गर्नुपर्ने बताउनुभयो । जनकपुरधामको विकासका लागि आफू प्रतिबद्ध भइ कामकाज गरिरहँदा केही नेताहरुले विकास विरोधी गतिविधि गरेर जनतालाई भ्रममा पार्न खोजेको बताउनुभयो । प्रेस चौतारी नेपाल धनुषा अध्यक्ष नविन मिश्र प्रियदर्शीको अध्यक्षतामा भएको सो पत्रकार सम्मेलनमा एमालेका केन्द्रिय सदस्य हरिनारायण महतो, प्रदेशसभा सदस्य लखनदास सहितको सहभागिता थियो । """
रैथाने ‘कालानमक’ धान रोप्दै ठाकुरबाबा नगरपालिका,"""गुलरिया समाचारदाता गुलरिया (बर्दिया), असार २२ गते । बर्दियाको ठाकुरबाबा नगरपालिकाले रैथाने काला नमक धान खेतीको सुरु गरेको छ । थारू समुदायले पाहुना वा विशेष अतिथि घरमा आउँदा भात खुवाउन प्रयोग गरिने ‘कालानमक’ धान लोप हुँदै गएपछि नगरपालिकाले यसको संरक्षण र प्रवर्धनको सुरुवात गरेको हो । रैथाने बाली कालानमक धानको चामल खानका लागि स्वादिलो र बास्नादार हुन्छ । लोप हुने अवस्थामा पुगेको यो धानको बिउ ठाकुरबाबा नगरपालिकाले उत्पादन गरी नगरवासीलाई वितरण गरेको छ । कालानमक सँगसँगै अनदी, तिल्की, कोठरीलगायतका धान बालीसमेत ठाकुरबाबाले खेती गर्न थालेको छ । नगरपालिकाले यस वर्ष तीन बिघा जग्गामा यो खेती सम्पन्न गरेकामा यस पटक पाँच बिघा जग्गामा लोपोन्मुख कालानमक जातको धानको खेती गरेको छ । गत वर्ष १५ क्विन्टल उच्च गुणस्तरको कालानमक धानको बिउ उत्पादन गरेर कृषकलाई बाँडेको कृषि प्राविधिक वीरेन्द्र रावतले बताउनुभयो । बिउकै लागि ३५ बिघा क्षेत्रफलमा कालानमक बिउ उत्पादन थालिएको कृषि शाखा प्रमुख ध्रुवराज बमले बताउनुभयो । करिब १० बिघामा अनदी धानको समेत खेती सुरु गरिएको छ । उहाँले रैथाने बालीको संरक्षण र प्रवर्धनका लागि बिउ बैङ्कमा बिउ राखी प्रवर्धन गरिने बताउनुभयो । उहाँले गत वर्ष खाद्यान्नका लागि उत्पादन भएको कालानमक धानको ‘ठाकुरबाबा’ नामक ब्रान्डको चामल उत्पादन गरी बिक्री गरिएको छ । कृषकले उत्पादन गरेको करिब ३० क्विन्टल धान सहकारीमार्फत खरिद गरिएको थियो । बमका अनुसार १७० रुपियाँ प्रतिकिलोग्रामका दरले कालानमक चामल बिक्री भइरहेको छ । ठाकुरबाबा नगरपालिकाका नगरप्रमुख तिलकराम लम्सालले लोपोन्मुख बालीको संरक्षणका साथसाथै रैथाने कृषि बालीको संरक्षण गरी उन्नत बिउ उत्पादन गर्ने लक्ष्य लिई खेती सुरु गरिएको बताउनुभयो । नगरप्रमुख लम्सालले रैथाने बालीका लागि क्षेत्रफल विस्तार गरी चक्लाबन्दी खेती र यान्त्रिकीकरणको प्रयोगलाई प्रोत्साहन गरिने बताउनुभयो ।  """
स्वदेश फर्कन लामबद्ध हुँदै छन् विज्ञ,"""काठमाडौँ, असार १८ गते । सन् २००९ मा इन्जिनियर डाक्टर प्रमोद ढकाल क्यानडाको बेल नर्दन रिसर्च ल्याब्रोटरिस्टमा अनुसन्धाताको जिम्मेवारीमा हुनुहुन्थ्यो । १४ वर्षअघि सन् २०११ मा नेपालमा खुला विश्वविद्यालय निर्माण गर्ने र अनुसन्धानात्मक कार्य आरम्भ गर्ने योजना बुनेर उहाँ स्वदेश फर्किनुभयो । टेलिकम्युनिकेसनका अनुसन्धाता इ डा ढकालले अहिले जन्मस्थान बागलुङको जैमिनी नगरपालिकामा आफ्ना योजना पूरा गर्ने अठोटका साथ काम गरिरहनुभएको छ । उहाँले भन्नुभयो, “क्यानडामा अनुसन्धानको काम थियो । जागिर र सेवासुविधा पनि लोभलाग्दो थियो तर स्वदेशमै अनुसन्धानमूलक काम अघि बढाउने उद्देश्यले नेपाल फर्किएको हुँ । मेरो व्यक्तिगत प्रयासमा सक्ने काम गरिरहेको छु ।” इडा ढकाल जस्तै युवा अनुसन्धानकर्ता सोलुखुम्बुका मिङ्मार शेर्पाले गाउँ फर्किएर अन्वेषण कार्य अघि बढाउनुभएको छ । सेलुलर र आणविक जीव विज्ञानमा म्यासाच्युसेट्स इन्स्टिच्युट अफ टेक्नोलोजी (एमआइटी) मा अध्ययनपछि उहाँ स्वदेश फर्किएर वैज्ञानिक अनुसन्धान र स्वास्थ्य क्षेत्रमा आमूल परिवर्तन गर्ने लक्ष्यका साथ काम गरिरहनुभएको छ ।  इडा ढकाल र युवा वैज्ञानिक शेर्पा उदाहरण मात्रै हुनुहुन्छ । अध्ययन र रोजगारीका लागि देश छोडेका युवा राष्ट्र निर्माण र समुन्नतिको आकाङ्क्षा पूरा गर्न लामबद्ध भएर आउन तयार छन् । उहाँहरू भन्नुहुन्छ, “सरकारले काम गर्ने वातावरण तयार गरिदिए हामी देशमा आएर काम गर्न तयार छौँ ।” बौद्धिक युवाको सूचीकरण गरिँदै गैरआवासीय नेपालीका साथै अध्ययन र रोजगारीका लागि देश छोडेका युवाले आफूले हासिल गरेको विज्ञता र दक्षतालाई स्वदेशमै समर्पित गर्न चाहेका छन् । यसका लागि २०७५ सालमा सरकारले सूचीकरण कार्य थालेको थियो । परराष्ट्र मन्त्रालयका सहसचिव पुष्पराज भट्टराईका अनुसार श्रम आप्रवासन तथा नेपाली डायस्पोरा समन्वय महाशाखाले प्रतिभा प्राप्ति केन्द्र स्थापना गरी विदेशमा रहेका नेपाली विज्ञलाई सूचीकरण गरिरहेको छ ।  उहाँले भन्नुभयो, “हाम्रो देशको विकासका लागि के के आवश्यक छन् भन्ने हेरेर २० वटा क्षेत्र छुट्याइएको छ । कृषि, इन्जिनियरिङ, भौतिक विकास, प्रविधिसहित २० वटा क्षेत्र छुट्याइएको छ । ती क्षेत्रमा डायस्पोरामा रहेका ककसले विशेषज्ञता हासिल गरेका छन्, उनीहरूले नेपाललाई आवश्यक परेका बेलामा कस्तो सहयोग पु¥याउन सक्छन् भनेरै सूचीकरण थालिएको हो ।” उहाँले २०७५ देखि सुरु भएको अभियानमा एक हजार ३० जनाको नाम सूचीकृत भएको जानकारी दिनुभयो । उहाँका अनुसार अहिलेसम्म बोलाएर काम नै सुरु नगरे पनि सूचीकृत जनशक्तिलाई जुनसुकै बेला परामर्शदाताका रूपमा बोलाउन सकिने छ ।उहाँका अनुसार सूचीकरण गर्ने विज्ञले नेपालबाट केही चाहिँदैन तर काम गर्ने र सहयोग गर्ने वातावरण होस् भनेर नाम, कामको क्षेत्र  र आफ्नो विज्ञता सूचीकरण गर्ने प्रतिभा प्राप्ति केन्द्रमा दर्ता गराएको जानकारी दिनुभयो । उहाँले भन्नुभयो, “यदि हामीले उत्तर–दक्षिण सडकमार्ग निर्माण गर्नुपरेमा गतिलो परामर्शदाता चाहिएमा विदेशीलाई बोलाउनै पर्दैन । हाम्रै नेपालीलाई परामर्शदाताका रूपमा बोलाउन सकिन्छ । नेपालबारे अनुभव पनि भएकाले सजिलो पनि हुन्छ । कम पैसामा पनि बन्न सक्ने भएपछि किन त्यो अवसर नदिने ?” उहाँले सूचना प्रविधि र कृत्रिम बौद्धिकता (एआई) का बारेमा नेपालमा विज्ञ नरहेको भए पनि विदेशमा बसेका धेरै नेपाली यसमा कामै गरिरहेको प्रस्ट पार्दै नीति निर्माण र काम गर्ने सन्दर्भमा कतिपयले स्वयंसेवककै रूपमा परामर्श दिने भएकाले उनीहरूलाई सूचीकरण गरिएको बताउनुभयो । उहाँले पोलिस्टरका कपडा लगाउँदा एलर्जी हुने समस्या भए पनि नेपालमा पाइने हात्तीबारबाट एलर्जी नहुने लुगाकपडा बनाउन सकिन्छ कि सकिँदैन भनेर अध्ययन गर्ने जनशक्ति चाहिँदा नेपालीहरू उपलब्ध हुने स्थिति होस् भन्ने केन्द्रको चाहना रहेको बताउनुभयो । उहाँले भन्नुभयो, “नेपालीले यहाँको माटो, हावापानी बुझेको हुन्छ । समाज बुझेको हुन्छ । वनस्पति कुन बेला फुल्छ, कुन बेला फल्छ भन्ने पनि थाहा हुन्छ । अब कलकारखाना पनि स्थापना हुने छन् । त्यो बेला दक्ष नेपालीलाई नै बोलाउने लक्ष्य राखिएको छ ।” प्रतिभा प्राप्ति केन्द्र सुरुवात गर्ने तत्कालीन परराष्ट्रमन्त्री प्रदीपकुमार ज्ञवालीले नेपालीले नेपाल बनाउने अभियान अन्तर्गत केन्द्र स्थापना गरिएको बताउनुभयो । उहाँले भन्नुभयो, “नेपालको समृद्धिका लागि गैरआवासीय नेपाल र विदेशमा रहेका युवा जनशक्तिको महत्वपूर्ण योगदान रहिआएको छ । यो अभियानलाई अझै सशक्त बनाउनु पर्छ ।” राष्ट्रिय योजना आयोगका सहायक प्रवक्ता डा दिवाकर लुइँटेलले नेपालमा सम्भाव्य क्षेत्रको पहिचान गरी नेपाल फर्किन चाहने दक्ष जनशक्तिलाई काम गर्ने अवसर सिर्जना गर्न अध्ययन, अनुसन्धान र बृहत् विमर्श आवश्यक रहेको बताउनुभयो । उहाँले भन्नुभयो, “कुन क्षेत्रमा कसरी काम गर्न सकिन्छ भन्ने विषयमा अध्ययन हुनु पर्छ । बौद्धिक युवाको पलायन रोक्न पनि नीतिगत व्यवस्था हुनु पर्छ ।”  """
शैक्षिक गुणस्तरको मापन,"""माध्यमिक शिक्षा परीक्षा (एसइई) को परिणाम प्रकाशित भएसँगै निजी विद्यालयमा विद्यार्थी भर्ना गर्ने लहर चलेको छ । विद्यार्थीलाई आकर्षण दिन कक्षा ११ र १२ को पढाइ हुने कतिपय निजी विद्यालयमा पौडी पोखरी, बक्सिङ क्लब आदि मात्रै नभएर बारको समेत व्यवस्था गरिएको छ । यस्तै सुविधा प्रदर्शन गर्दै विद्यार्थीलाई तान्ने होडबाजी चलिरहँदा परीक्षा उत्तीर्ण भएकाहरू तानातानमा परेका छन् भने अनुत्तीर्ण तनावमा देखिन्छन् । मुलुकको आवश्यकता एकातिर छ भने चासो र चिन्तन अर्कैतिर मोडिएको छ । शिक्षा क्षेत्रका सफलता र असफलताको बारेमा देखिनुपर्ने चिन्ता र चासोले बिल्कुलै सही दिशा पक्डन सकेको देखिन्न । शिक्षाले व्यक्तिका भविष्यका सबै द्वार खोल्छ । व्यक्ति व्यक्तिका सम्भावना प्रबल बन्दै गएपछि नै समाज सबल हुन्छ र सभ्य एवं विकसित समुदायको निर्माण हुन्छ । जुन देशका नागरिक शिक्षाको ज्योतिबाट धपक्क बलेका हुन्छन्, त्यही देश नै समृद्धिको यात्रामा अघि बढिरहेको हुन्छ । विकासको ढोका खोल्न अग्रसर मुलुकले त्यस देशको शिक्षाको सबलीकरणमा बढीभन्दा बढी लगानी गरिरहेका हुन्छन् । विकासको कसीमा निकै अगाडि बढिसकेका मुलुकले पनि आफ्नो स्तर खस्किन नदिन शिक्षालाई विशेष प्राथमिकतामा राख्ने गरिरहेकै हुन्छन् । उपयुक्त शिक्षाबिना देशलाई समुन्नतिको बाटोमा अगाडि बढाउने सपना देख्नु भनेको दिवास्वप्न मात्रै हुन्छ । आजको समाजमा शिक्षाको महत्व नबुझ्ने र नबुझेको कोही छैन । अझ मुलुकको मुहार फेरेर जनताको अनुहारमा खुसी ल्याउने कसम खाँदै सत्तामा बसेकाहरूमा शिक्षाको महत्वका बारेमा सर्वसाधारण जनताको भन्दा विशेष ज्ञान छ, यद्यपि नेपालको शिक्षा क्षेत्रले भने भने जस्तो प्राथमिकता पाउन सकेको देखिँदैन । शिक्षा क्षेत्रमा वार्षिक बजेटको कम्तीमा पनि २० प्रतिशत लगानी गर्नु पर्छ भन्ने विश्वव्यापी चलेको मान्यता हो । सधैँ १० प्रतिशत हाराहारीमा मात्रै बजेट छुट्याइने गरिएको छ । सायद दुई दशकअघि सत्र प्रतिशतसम्म पुर्‍याइएको थियो र त्यसपछि घटाउने क्रम चलेको रोकिएको छैन । शिक्षामा जति लगानी गरिएको छ, त्यसैको पनि पूर्ण प्रतिफल पाउन नसकेको अवस्था विद्यमान छ । नेपालमा प्रदान गरिँदै आइएको शिक्षाको परिणाम माध्यमिक शिक्षा परीक्षा र विश्वविद्यालयका वार्षिक परीक्षा परिणामबाट मापन गर्ने गरिन्छ । थुप्रै विश्वविद्यालयका अनेकौँ कार्यक्रममा उच्च तहका विद्यार्थी बाँडिने भएकाले विश्वविद्यालयका परीक्षा परिणाममा धेरैको नजर जाने गर्दैन । एकै पटक पाँच लाख हाराहारी विद्यार्थी समावेश हुने भएकाले एसइईको परिणाममा भने साधारणभन्दा साधारण नागरिकको समेत आँखा पर्छ । गत वर्षको एसइई परिणाममा ४८ प्रतिशत मात्रै विद्यार्थी उत्तीर्ण भएपछि विद्यालय शिक्षा निकै आलोचित हुन पुगेको थियो । देशकै प्रधानमन्त्रीको समेत ध्यानाकर्षण हुन पुगेको थियो । त्यतिबेला प्रधानमन्त्रीबाट सार्वजनिक रूपमै विद्यालयका शिक्षकले गाली खान परेको थियो । प्रधानमन्त्री र सामुदायिक विद्यालयका शिक्षकका बिचमा आरोपप्रत्यारोप जस्तै चलेको पनि थियो । गुणस्तर र पठनपाठनका सन्दर्भलाई लिएर सामुदायिक विद्यालय सबैका निशानामा परेका थिए । यो पटक कम्तीमा पनि ७० प्रतिशत विद्यार्थी उत्तीर्ण गराउने घोषणा प्रधानमन्त्रीबाट आएको थियो । प्रधानमन्त्रीको घोषणा अनुरूप नै हुन नसके पनि गत वर्षको भन्दा यस वर्षको परीक्षा परिणाममा सङ्ख्यात्मक दृष्टिले व्यापक उन्नति हुन पुगेको छ । परीक्षामा सहभागी ६२ प्रतिशत विद्यार्थी उत्तीर्ण भएका छन् तर यसका पछाडिका कारणका बारेमा भने परीक्षा परिणाम प्रकाशित भए लगत्तैदेखि विभिन्न टीकाटिप्पणी चलेका छन् । परिणाम सकारात्मक भएमा पनि त्यसमा दोष खोज्ने र नकारात्मक परिणाममा दोहोलो काढ्ने नेपालीको चरित्र नै बनेको छ । जुनसुकै कुराको पनि समालोचना हुन सकेमा राम्रा पक्षलाई यथावत् राखी सुधार गर्नुपर्ने विषयका बारेमा सोच निर्माण गर्न सघाउ पुग्छ तर एकोहोरो समर्थन या विरोधले सही समाधान दिन सक्दैन । अहिले देखिएको एसइई परिणामका सन्दर्भमा समेत दुवै दृष्टिकोणबाट छलफल चलाउन आवश्यक हुन्छ । अघिल्लो वर्षको नतिजाले निश्चय नै विद्यालयका शिक्षकमा लज्जाबोध भएकै हुनु पर्छ । पढेलेखेका शिक्षकले समाजमा उभिन पर्ने भएकाले आफैँमा र आफ्नो विद्यालयमा सुधार गर्नुपर्ने आवश्यकताका बारेमा महसुस गरी विगतमा भन्दा बढी संवेदनशील भएका हुन सक्छन् । स्थानीय निकायका जिम्मामा विद्यालय गइसकेपछि वडाका प्रतिनिधिले विद्यालयमा सक्रियता बढाएर विद्यालयको गुणस्तरमा परिवर्तन आएको हुन सक्छ । अभिभावक पनि सचेत भई विद्यालयका शिक्षकसँगको अन्तक्र्रियामा वृद्धि भई विद्यालयको स्वरूपमा परिवर्तन आएको हुन सक्छ । एसइई परिणाममा वृद्धि हुनुमा यस्ता अनेकौँ कारण हुन सक्छन् । राजधानीका कतिपय नाम चलेका सामुदायिक विद्यालय विद्यार्थीको अभावमा रित्ता भइसकेका थिए । त्यहाँका प्रधानाध्यापक र शिक्षकको सामूहिक सक्रियताबाट आज केही विद्यालयले प्रवेश परीक्षा लिएर मात्रै विद्यार्थी भर्ना गर्नुपर्ने अवस्थामा विद्यालयलाई पु¥याएका उदाहरण सबैका सामु छर्लङ्ङै छ । राजधानीका मात्रै नभएर देशका कुनाकाप्चाका समेत कतिपय विद्यालयमा विद्यार्थी खचाखच भएका र आए जतिलाई भर्ना लिन नसकेका समाचार पनि आउन थालेका छन् । सामुदायिक विद्यालय यसरी सुधारिँदै गएपछि परीक्षा परिणाममा परिवर्तन नहुने कुरै भएन । यस्ता प्रशंसनीय उदाहरणलाई प्रस्तुत गर्दै गुणस्तर सुधार्न नसकेका विद्यालयलाई प्रोत्साहन गर्नुपर्ने अहिलेको आवश्यकता बनेको छ । यो भन्दाभन्दै पनि सबै विद्यालय उक्सिएका छैनन् । शिक्षकको परम्परागत आचरण नबदलिएका र पढाइभन्दा अन्य विषयलाई प्राथमिकता दिएका शिक्षक पनि प्रशस्तै भेटिन्छन् । जतिसुकै टीकाटिप्पणी भए पनि कक्षाकोठा सुधार गर्न नसकेका विद्यालय अझै ठुलै सङ्ख्यामा छन् । यसैले पनि एसइई परिणाममा एक्कासी २४ प्रतिशतले वृद्धि हुँदा शिक्षाविद्बाट विभिन्न खाले टीकाटिप्पणी भइरहेका छन् । परीक्षा सञ्चालनका अवधिमा पहिले देखिने गरेका विकृति निमिट्यान्न हुन नसकेको प्रत्यक्ष देखेभोगेकाले यो प्रतिशतमा प्रश्न उठाउनुलाई स्वाभाविकै मान्नु पर्छ । प्रधानमन्त्रीबाट उत्तीर्ण प्रतिशत बढाउने उद्घोष गरिएकाले कतै परीक्षा नियन्त्रण कार्यालयले नै उत्तरपुस्तिका परीक्षणमा लचकता अपनाएको त होइन भन्ने प्रश्न उब्जाउने देखिएका छन् । परीक्षामा सजिला प्रश्न मात्रै सोधिएको त होइन भन्नेहरू पनि भेटिन्छन् । उत्तरपुस्तिका परीक्षणपछि कमजोर विद्यार्थीलाई नम्बर थप गरी उत्तीर्ण गराइएको त होइन भनी आशङ्का गर्नेहरू पनि प्रशस्तै पाइएका छन् । यी विषय त शङ्काका विषय भए तर शङ्का गर्नेहरूका आशङ्का पूर्णरूपेण गलत साबित हुनै पर्छ अन्यथा यो परिणाम मूतको न्यानो भने जस्तै हुन्छ । केही सन्दर्भमा भने राज्यदेखि लिएर समाज सबैले संवेदनशील दृष्टि पु¥याउनुपर्ने भने अवश्यै छ । सबैले बुझ्नुपर्ने कुरा के हो भने अधिक उत्तीर्ण प्रतिशत राज्यले पु¥याउने होइन, विद्यार्थी–शिक्षक–अभिभावक सबैको संयुक्त प्रयासबाट पुग्ने हो । विद्यार्थीको लगन, शिक्षकको मेहनत र अभिभावकको निगरानी सबैमा वृद्धि भए उत्तीर्ण प्रतिशत बढ्ने हो । शिक्षाको तात्पर्य पास र फेल भन्ने मात्रै होइन, गुणस्तरको कसीमा अब्बल विद्यार्थी उत्पादन गर्ने हो । आफूले उत्तीर्ण गरेको विषयको आद्योपान्तको एकरत्ति पनि नजान्ने विद्यार्थी समाजमा देखिए भने अन्तिम परीक्षाको नतिजामा भएको वृद्धिले कसैलाई फाइदा पु¥याउँदैन । त्यो त समाज, राज्य र स्वयम् त्यही विद्यार्थीका लागि पनि बोझ बन्न पुग्छ । उत्तीर्ण प्रतिशत बढ्दा राज्यले खुसी मनायो, उत्तीर्ण विद्यार्थीका मुहारमा हाँसो देखियो, शिक्षकले छाती फुलाए, अभिभावकले गर्व गरे । यो स्वाभाविक हो तर ठुला भनेका विद्यालयले पहुँचका आधारमा प्रश्नपत्र आउट गरे कि गरेनन् ? सधैँ शत प्रतिशत विद्यार्थी उत्तीर्ण गराउँदै आएका धनी विद्यालयले परीक्षा केन्द्र यस पटक किने कि किनेनन् ? गाउँ गाउँका परीक्षा केन्द्रमा अभिभावक नै पुगेर आफ्ना नानीबाबुहरूलाई चिट चोराए कि चोराएनन् ? कतिपय परीक्षा केन्द्रमा कालोपाटीमा शिक्षकले नै उत्तर लेख्ने अवसर पाए कि पाएनन् ? ह्वात्तै उत्तीर्ण प्रतिशत बढ्दा यस्ता प्रश्न स्वाभाविक उब्जिेन रहेछन् तर यस्ता सन्दर्भ गलत प्रमाणित हुन जरुरी छ । कहीँकतै भएको रहेछ भने आगामी दिनमा सुधार्न सबै लाग्नै पर्छ । काठमाडौँमा ४१० जनाले चार जिपिए ल्याए, मुलुकभर ९७१ जनाको चार जिपिए आयो । ६२ प्रतिशत विद्यार्थी उत्तीर्ण भए जस्ता कुरा चर्चामा आउने रहेछ तर अनुत्तीर्ण ३८ प्रतिशत अर्थात् एक लाख ६७ हजार विद्यार्थीका बारेमा भने कसैको चासो देखिँदैन । राज्य, समाज र शिक्षाविद्को संवेदनशीलता ती असफल विद्यार्थीका सन्दर्भमा झल्किनुपर्ने हो तर यो वर्ग पूरै ओझेलमा परेको छ । यिनलाई हौसलाको खाँचो छ, उचित वातावरणको आवश्यकता छ र अर्कोपटकको परीक्षामा सफलता हासिल गर्ने उपायको मार्गदर्शनको जरुरत छ । मुलुकले जहिले पनि उत्तीर्णकै बारेमा मात्रै सोच्ने गर्छ । उनीहरूको भावी शिक्षाका बारेमा कक्षा ११ र १२ को चिन्ता गर्छ । धेरै विद्यार्थी उत्तीर्ण गराउन सफल विद्यालयमा राज्यको ध्यान आकृष्ट हुने गर्छ । सामुदायिक विद्यालयको समुन्नतिभन्दा निजी विद्यालयको सुख सुविधामा केन्द्रित हुने समाजवादीको सङ्ख्या पनि पर्याप्तै छ । मुलुकले राज्यको शिक्षाको अवस्था उकास्ने सङ्कल्प लिने हो भने अनुत्तीर्ण विद्यार्थीका बारेमा सोच्न सक्नु पर्छ । ती विद्यार्थी पढेका विद्यालयमा दृष्टि पु¥याउन जरुरी छ । राज्यले अनुत्तीर्ण विद्यार्थीलाई केन्द्रमा राखेर अनुसन्धान गर्न शिक्षाविद्लाई जिम्मा दिन आवश्यक छ । ती विद्यार्थीका अभिभावक कस्ता छन् ? तिनको घरमा पढ्ने वातावरण कस्तो छ ? ती विद्यार्थीको अभिभावको आर्थिक अवस्था कस्तो छ ? ती विद्यार्थी पढ्ने विद्यालय कस्ता छन् ? ती विद्यालयमा शिक्षक शिक्षिकाको सङ्ख्या कति छ ? त्यहाँका शिक्षकको गुणस्तर कस्तो छ ? आदि प्रश्नको उत्तर खोजी अनुत्तीर्ण विद्यार्थीले उचित शिक्षा पाउने वातावरण निर्माण गर्नु नै सरकारको दायित्व हो । निजी महँगा विद्यालयमा पढाउन सक्ने अभिभावकले त यो नभए त्यो विद्यालयमा आफ्ना नानीबाबु पढाइरहेकै हुन्छन् । उत्तीर्ण र अनुत्तीर्णको चर्चा एकातर्फको कुरा हो तर उत्तीर्ण र अनुत्तीर्ण विद्यार्थीका बिचको ज्ञानको भिन्नता प्रमुख कुरो हो । चुरो कुरो के हो भने उत्तीर्ण र अनुत्तीर्ण विद्यार्थीका बिचको सिकाइ क्षमतामा कति अन्तर छ ? अनुत्तीर्ण विद्यार्थीले भन्दा उत्तीर्ण विद्यार्थीले कति बढी सिप, ज्ञान र कलाको विकास गर्न सकेका छन् भन्ने परीक्षण नै मूल परीक्षा हो । परीक्षा दिएर प्रमाणपत्र त अनेकौँ नकारात्मक प्रक्रियाबाट पनि हात लाग्न सक्छ । त्यस्ता प्रमाणपत्रले भोलिका दिनमा धोका मात्रै दिन्छ भन्ने ख्याल गर्न सक्नु पर्छ । शिक्षा क्षेत्रमा सफलता हात पार्न त्यति कठिन पनि छैन । स्थानीय तहदेखि सङ्घीय तहसम्मका सरकारको प्रतिबद्धताको खाँचो मात्रै छ । विश्वविद्यालयदेखि विद्यालयसम्ममा विकृतिका रूपमा देखिएको दलीयकरणको प्रभाव अन्त्य गर्न सके मात्रै पनि शिक्षाको गुणस्तर अभिवृद्धि हुने कुराका लागि कुनै आइतबार कुर्न पर्ने हुँदैन । """
थापाको अध्यक्षतामा नयाँ कार्यसमिति चयन,"""काठमाडौं, असार २२ गते । राष्ट्रिय श्रष्टा तथा प्रस्तोता प्रतिष्ठानको दोस्रो वार्षिक साधारणसभाले १५ सदस्यीय नयाँ कार्यसमिति चयन गरेको छ। साधारणसभाबाट नारायण थापा अध्यक्षमा निर्वाचित निर्वाचित हुनु भएको छ । यसैगरी, दिपक शर्मा वरिष्ठ उपाध्यक्षमा निर्विरोध निर्वाचित भएको छ । त्यस्तै, सुजाता केसी सहमतिमा उपाध्यक्ष साथै  सनम कठायत निर्विरोध महासचिव पदमा निर्वाचित हुनुभएको छ। रिता के सी सचिव सहमतिमा तथा बेनिश पौडेल महिला सचिव, प्रतिक्षा काफ्ले कोषाध्यक्षमा निर्विरोध निर्वाचित हुनुभएको छ । त्यस्तै, मनोज परियार, वीरेन्द्र सिंह भाट, कोपिला शिवाकोटी, पार्वती बम, गीता पाण्डे, सुभाष तिमसिना, प्रमोद डि जी र प्रज्वल राज भट्ट सदस्यमा निर्विरोध निर्वाचित हुनु भएको छ । १७ सदस्यीय कार्य समितिमा बाँकी दुई सदस्य भने नयाँ कार्य समितिले चयन गर्नेछ। संस्थाका संस्थापक सल्लाहकारहरु राजु सिंह,डा टिका भन्डारी, माधवराज खरेल, संगीतकार संघका अध्यक्ष अष्ट लामा, गीतकार डा ओम कृष्ण प्रसाईं, बि बी थापा, राजेन्द्र लुइटेल लगायतका बिशिष्ट ब्यक्तित्वहरुको उपस्थिति रहेको थियो । नवनिर्वाचित अध्यक्ष थापाले गीत संगीतको विकृति विसङगति नियन्त्रणमा कटिबद्ध भएर लाग्ने बताउनु भयो। साथै प्रतष्ठानका नवनिर्वाचित महासचिव सनम कठायतले पछिल्लो समय कलाकर्मीहरुमा बढेको नैराश्यतालाई सम्बोधन गरी श्रष्टाहरुको स्वास्थ्य प्राथमिकतामा राखेर कार्यक्रम थालनी गर्ने र श्रष्टाहरुको स्वास्थ्य  विमा लगायतका सामाजिक कार्यहरुमा  संस्थाले ठोस पहल गर्ने प्रतिवद्दता ब्यक्त गर्नुभयो। निवर्तमान अध्यक्ष राजेन्द्र बजगाईले नवनिर्वाचित कार्यसमितिले रचनात्मक कामहरु गर्नेमा आशावादी रहेको बताउनुभयो । """
टिकोटमा बन्दा खेतीबाट वार्षिक एक करोड भित्रियो,"""म्याग्दी, असार २२  गते ।  जिल्लाको अन्नपूर्ण गाउँपालिका–७, हिस्तान टिकोटका कृषकले बेमौसमी बन्दा खेती गरेर वार्षिक एक करोडबढी रकम गाउँमा भित्र्याउने गरेका छन् । अनुकूल भूगोल र हावापानी, राम्रो बजारभाउ पाउने र आयआर्जन गर्न सकिने भएपछि पाउद्धारका बासिन्दाले बर्खामा कोदो, मकै रोप्ने बारीमा बन्दा खेती गर्न थालेका हुन् । अन्नपूर्ण–७, का वडासदस्यसमेत रहनुभएका कृषक बुद्धिवीर पुनले टिकोटका एक सय परिवारमध्ये अधिकांशले बन्दा खेती गरेका बताउनुभयो । “गत वर्ष एक करोड बराबरको बन्दा बिक्री भएको थियो”, उहाँले भन्नुभयो, “यसपाली कृषक र क्षेत्रफलसँगै बन्दाको उत्पादन तथा आम्दानी बढ्ने अपेक्षा गरेका छौँ ।” उहाँका अनुसार एक जना कृषकले एक लाखदेखि सातलाख सम्मको बन्दा बिक्री गरिरहेका छन् । तीन–चार वर्षअघिसम्म पुनसहित टीका पाइजालगायत पाँच जनाले टिकोटमा बन्दा खेती सुरु गर्नुभएको थियो । दुई हजार २५० मिटर उचाइमा उच्च पहाडी भूगोलमा अवस्थित टिकोटको बेमौसमी बन्दाले बजार पाएपछि पछिल्लो तीन वर्षयता कृषकहरू यसतर्फ आकर्षित भएका हुन् । खाद्यबालीको तुलनामा छिटो र नगद आम्दानी हुने भएकाले बन्दा खेती सुरु गरेको टिकोटका कृषक मनराज गर्बुजाले बताउनुभयो । गत वर्ष एक लाखको बन्दा बेचेको जनाउँदै उहाँले यस वर्ष १४ रोपनी जग्गामा कोदो र मकैको विकल्पमा बन्दाखेती गरिरहेको उल्लेख गर्नुभयो । जेठमा लगाएको बन्दा असारको अन्तिम सातादेखि बजार पठाउने हुन्छ । भदौ महिनासम्म बिक्री गर्न मिल्ने गरी यहाँका कृषकले फरकफरक समयमा बेर्ना सारेका मनराजले जानकारी दिनुभयो । उहाँका अनुसार गत वर्ष प्रतिकिलो ५० का दरले बन्दा बिक्री भएको थियो । टिकोटका कृषकहरूद्वारा उत्पादित तरकारी बेनी, जोमसोम, पोखरा, बागलुङलगायत विभिन्न स्थानमा बिक्री हुने कृषक टिका पाइजा पुनले बताउनुभयो । रासायनिक मल र विषादीको प्रयोगबिना तरकारीखेती भइरहेको बताउँदै उहाँले विषादीको विकल्पमा गाईभैँसीको गहुँत र गोबर प्रयोग गर्ने गरिएको जानकारी दिनुभयो । “रासायनिक मलको विकल्पमा स्याउला, पातपतिङ्गर र गाईवस्तुको गोबर कुहाएर मल बनाउँछौँ”, उहाँले भन्नुभयो, “प्राङ्गारिक प्रविधिबाट उत्पादन भएका बेमौसमी बन्दाले बजार र उचित मूल्य पाएकाले कृषक उत्साहित छौँ ।” प्रधानमन्त्री कृषि आधुनिकीकरण परियोजनाअन्तर्गत अन्नपूर्ण गाउँपालिकाले टिकोमा ‘तरकारी पकेट कार्यक्रम’ सञ्चालन गरेको छ । पकेट कार्यक्रममार्फत कृषकलाई अनुदानमा बिउ, कृषि औजार र प्रविधीमा सहयोग गरिरहेको गाउँपालिकाका कृषि अधिकृत श्यामशरण कुर्मीले बताउनुभयो । उहाँका अनुसार चालु आर्थिक वर्षमा १२ लाख बजेट विनियोजन गरेको उल्लेख गर्दै टिकोट तरकारी पकेट कार्यक्रमका लागि आगामी आवका लागि थप छ लाख रकम विनियोजन भएको जानकारी दिनुभयो । रासस """
बाटो नै नभएको ठाउँमा सङ्ग्रहालय भवन निर्माणः सञ्चालनमा समस्या,"""चाँदनी आचार्य घोडाघोडी (कैलाली) असार २२ गते  । कैलालीको घोडाघोडी नगरपालिका४, माघी होमस्टेमा चार वर्ष पहिले निर्माण सम्पन्न भएको सङ्ग्रहालय भवन बाटोको निकास नभएपछि सञ्चालनमा समस्या भएको छ । प्रदेश सरकारको अनुदान सहयोगमा निर्माण भएको उक्त भवनसम्म पुग्ने बाटो नभएपछि सञ्चालनमा आउन नसकेको स्थानीयको भनाइ छ । तत्कालीन माघी गाउँका भलमन्सा ताराप्रसाद चौधरीले प्रदेश सरकारको २० लाख रुपियाँ अनुदान सहयोगमा उपभोक्ता समिति मार्फत थारू सङ्ग्रहालय भवन निर्माण कार्य सम्पन्न भएको बताउनुभयो। उहाँले माघी सामुदायिक वन क्षेत्र अन्तर्गत थारू समुदायले प्रयोगमा ल्याएको मरुवा र देउथानको करिब १० कट्ठा जमिनमा थारू सङ्ग्रहालय भवन निर्माण भएको जानकारी दिनुभयो । उहाँले नक्सामा बाटो भए पनि स्थानीयले खेती  लगाउने क्रममा बाटोसमेत जोतभोग गरेपछि अहिले बाटो छुट्याउन समस्या भएको उल्लेख गर्नुभयो । भवन निर्माण पूर्व बाटो छोड्ने मौखिक सहमति भए पनि कार्यान्वयनमा समस्या भएको उहाँको भनाइ छ । सङ्ग्रहालय भवनसम्म पुग्न भयरबहादुर चौधरीले खनजोत गरेको जमिन हुँदै जानुपर्छ । उक्त जमिनमा खनजोत गर्दै गर्दा भेटिनु भएका चौधरीले ऐलानी जग्गा भएपनि वर्षौदेखि आफूले खेती लगाउँदै आएको बताउनुभयो । उहाँले भवन निर्माण सामाग्री ल्याउन लैजान बाटो दिए पनि सधैंका लागि बाटो दिन नसक्ने जिकिर गर्नुभयो । सङ्ग्रहालय भवन निर्माण गर्नुभन्दा पहिला बाटो छुट्याउनु पर्दथ्यो । पहिला बाटोको निकास नहुँदा अहिले समस्या आएको छ । स्थानीय सन्तोषी चौधरीले थारू समुदायको सङ्ग्रहालय बनाउने कुरामा गाउँमा छलफल भएको आफूले थाहा नपाएको बताउनुभयो । पर्यटन प्रवर्धन गर्ने उद्देश्यले माघीका थारू समुदायको  आग्रह र सुदूरपश्चिम प्रदेश सरकार अनुदान सहयोगमा आर्थिक वर्ष २०७७।०७८ मा बजेट विनियोजित भई उक्त भवन निर्माण सम्पन्न भएको हो । माघी सामुदायिक होमस्टेका उपाध्यक्ष बालकुमार चौधरीले बाटोमा विवाद भयपछि सञ्चालनमा ढिलाई भएको बताउनुभयो । उहाँले चालु आर्थिक वर्षमा सङ्ग्रहालयका लागि तारा गाउँविकास समितिले दुई लाख रुपियाँ अनुदान सहयोग गरेको उल्लेख गर्दै हाल भवनलाई रङरोगन गर्ने कार्य सम्पन्न गरेको बताउनुभयो । वडा नम्बर ४ का वडाध्यक्ष भरतबहादुर शाहीले सङ्ग्रहालय निर्माण भएको स्थलसम्म जानका लागि नक्सामा बाटो भए पनि स्थानीयले ऐलानी जग्गामा खेती लगाउने क्रममा बाटोको जग्गासमेत प्रयोग गरेको जानकारी दिनुभयो । """
अद्यावधिकमा बेवास्ताले अन्योल,"""सुधा देव भारदह (सप्तरी), असार २२ गते  । हनुमाननगर कङ्कालिनी नगरपालिकाले लामो समयदेखि निजी विद्यालयको अद्यावधिक नगरिदिँदा नगरपालिकाका एक दर्जनभन्दा बढी विद्यालयको भविष्य अन्योलमा परेको छ । मापदण्ड अनुसार भौतिक पूर्वाधार पूरा भएको विद्यालयलाई अनुगमन गरी अद्यावधिक गरिदिनुपर्ने कानुनी प्रावधान हुँदा पनि बर्सौंदेखि अपग्रेड नगरिदिँदा विद्यालयमा अध्ययनरत विद्यार्थी र शिक्षकको भविष्य अन्योलमा रहेको भन्दै विद्यालय सञ्चालकले मापदण्ड पुगेका विद्यालयलाई अद्यावधिक गरिदिन आग्रह गरेका छन् । सप्तरीको हनुमाननगरमा शनिबार पत्रकार सम्मेलनको आयोजना गरी निजी विद्यालयका सञ्चालकले यस्तो आग्रह गरेका हुन् । वैष्णोदेवी विद्यालयका सञ्चालक श्यामकुमार मण्डलले १३ वर्षदेखि निरन्तर विद्यालय सञ्चालन गर्दै आए पनि नगरपालिकाले विद्यालयको अद्यावधिक नगरेको जानकारी दिनुभयो । उहाँले प्रत्येक वर्ष नगरपालिकामा निवेदन दिँदै आए पनि कक्षा १ भन्दा माथिको अनुमति नदिएको १० वर्ष भएको जानकारी दिनुभयो । प्रक्रिया पुर्‍याएर शुल्क तिरेर आउँदा पनि कुनै सुनुवाइ नगरी सबै विद्यालयलाई एकै पटक अद्यावधिक गरिदिने भन्दै नगरपालिकाले आलटाल गर्दै आएको उहाँले बताउँनुभयो । आरपी मेमोरियलका सञ्चालक जयप्रकाश रायले शिक्षा ऐनको ९४ पेजमा आवश्यक भौतिक पूर्वाधार मापदण्ड पूरा गरेका वा प्रक्रिया पुगेका विद्यालयलाई स्थानीय तहले अपग्रेड गर्ने प्रावधान भए पनि अद्यावधिक नगरे हजारौँ विद्यार्थी र सयौँ शिक्षकको भविष्यसँग खेलबाड गर्न खोजेको पत्रकार सम्मेलनमा आरोप लगाउनुुभयो । आनन्द बोर्डिङ स्कुलका सञ्चालक आनन्दकुमार यादवले भन्नुभयो, “हामीले गुणस्तरीय शिक्षा दिन विद्यालय खोलेका हौँ । कुनै गल्ती गरेका होइनौँ ।” विद्यालयप्रति नकारात्मक बनाउने काम जिम्मेवार निकायबाट बन्द हुनुपर्ने र यो पालिकाले मात्रै विद्यालयलाई दुःख दिन नमिल्ने बताउनुभयो ।  पालिका नगर प्रमुख वीरेन्द्र माझीले मापदण्ड पूरा गरेर आउने विद्यालयलाई अद्यावधिक गर्दै आएको बताउनुभयो । """
नेपालमा लगानी गर्न प्रधानमन्त्रीको आग्रह,"""काठमाडौँ, असार २१ गते । नेपालमा विभिन्न क्षेत्रमा लगानीको सम्भावना र अवसरहरूका विषयमा प्रधानमन्त्री केपी शर्मा ओलीसँग मलेसिया–नेपाल बिजनेस काउन्सिलको प्रतिनिधिमण्डलले शुक्रबार भेट गरेको छ । प्रधानमन्त्री निवास, बालुवाटारमा भएको भेटमा प्याराडाइज्ड ग्रुप कम्पनी, मलेसियाका कार्यकारी अध्यक्ष प्रदीपकुमार कुक्रेजा (दातो) को नेतृत्वमा आएको २० सदस्यीय प्रतिनिधिमण्डलले आफूहरू नेपालमा नयाँ उद्यमहरूका लागि अर्थपूर्ण व्यावसायिक तथा दुई देशको सम्बन्ध स्थापित गर्न र नेपालको व्यावसायिक वातावरणबारे विस्तृतरूपमा बुझ्न भ्रमणमा आएको अवगत गराउनुभयो । प्रधानमन्त्री ओलीले नेपालको समृद्धिका लागि विदेशी लगानीलाई प्रोत्साहन र सहजीकरण गर्न सरकारले कानुनी र संरचनात्मक सुधारहरू गर्दै आएको जानकारी गराउँदै नेपालमा लगानी गर्न आग्रह गर्नुभयो । उहाँले आगामी दिनमा के कस्तो सुधार र सहजीकरण आवश्यक छ भन्नेमा सरकार सधैँ व्यवसायीसँग सहकार्यमा रहने जानकारी दिनुभयो ।  प्रतिनिधिमण्डलले आफूहरूले नेपालमा फोहोर (प्लास्टिक) प्रसोधन, सूचना प्रविधि उद्यान, पर्यटन आदि क्षेत्रमा कााम गर्न उत्सुक भएको जनाएको छ । भेटका अवसरमा नेपालमा पर्यटन, कृषि, सूचना प्रविधि, जनशक्ति, कपडा र विविध क्षेत्रहरूमा लगानीको सम्भावनाबारे छलफल भएको थियो । मलेसियास्थित नेपाली दूतावासको सहकार्यमा आएको उक्त प्रतिनिधिमण्डल तीन दिने यात्राका लागि यही असार १८ गते काठमाडौँ आएको थियो । भेटका अवसरमा प्रधानमन्त्रीका मुख्य सल्लाहकार विष्णुप्रसाद रिमाल, आर्थिक मामिला सल्लाहकार डा युवराज खतिवडालगायत सहभागी हुनुहुन्थ्यो । """
यस्तो छ आजको सागसब्जी र फलफूलको थोक मूल्य,"""काठमाडौँ,  असार २२ गते । कालीमाटी फलफूल तथा तरकारी बजार विकास समितिले आजका लागि कृषि उपजहरूको थोक मूल्य निर्धारण गरेको छ । समितिका अनुसार प्रस्तुत सागसब्जी र फलफूलको अधिकतम थोक मूल्य निर्धारण गरिएको हो । गोलभेँडा ठूलो (नेपाली) प्रतिकिलो रु ७०, गोलभेँडा सानो (लोकल) प्रतिकिलो रु ३०, गोलभेँडा सानो (टनेल) प्रतिकिलो रु ५०, आलु रातो प्रतिकिलो रु ४५, आलु रातो (भारतीय) प्रतिकिलो रु ३८, आलु रातो (मुडे) प्रतिकिलो रु ३८, प्याज सुकेको (भारतीय) प्रतिकिलो रु ४६, गाजर (लोकल) प्रतिकिलो रु ८०, गाजर (तराई) प्रतिकिलो रु ६०, बन्दा (लोकल) प्रतिकिलो रु ३५, काउली स्थानीय प्रतिकिलो रु ७०, काउली तराई प्रतिकिलो रु ५०, रातो मूला प्रतिकेजी रु ४५, सेतो मूला (हाइब्रिड) प्रतिकिलो रु २५, भन्टा लाम्चो प्रतिकिलो रु ३५, भन्टा डल्लो प्रतिकिलो रु ५०, तने बोडी प्रतिकिलो रु ४५ र मकै बोडी प्रतिकिलो रु ८० कायम भएको छ । यसैगरी, मटरकोसा प्रतिकिलो रु २००, घिउ सिमी (लोकल) प्रतिकिलो रु ८०, घिउ सिमी (हाइब्रिड) प्रतिकिलो रु ५५, घिउ सिमी (जाजमा) प्रतिकिलो रु ९०, टाटे सिमी प्रतिकिलो रु ९०, भटमास कोसा प्रतिकिलो रु १३०, तीतो करेला प्रतिकिलो रु ४५, लौका प्रतिकिलो रु ४५, परबर (तराई) प्रतिकिलो रु ४५, चिचिण्डो प्रतिकिलो रु ३५, घिरौला प्रतिकिलो रु ६०, झिगुनी प्रतिकिलो रु ६५, फर्सी पाकेको प्रतिकिलो रु ४५, फर्सी हरियो (लाम्चो) प्रतिकिलो रु ६०, हरियो फर्सी (डल्लो) प्रतिकिलो रु ५०, भिण्डी प्रतिकिलो रु ७० कायम गरिएको छ । यस्तै, सखरखण्ड प्रतिकिलो रु ८०, पिँडालु प्रतिकिलो रु ७०, स्कूस प्रतिकिलो रु ५०, रायोसाग प्रतिकिलो रु १२०, पालुङ्गो साग प्रतिकिलो रु १८०, तोरीको साग प्रतिकिलो रु ७०, हरियो प्याज प्रतिकिलो रु २५०, च्याउ (कन्य) प्रतिकिलो रु १८०, च्याउ (डल्ले) प्रतिकिलो रु ३२०, कुरिलो प्रतिकिलो रु २५०, निगुरो प्रतिकिलो रु १०० निर्धारण गरिएको छ । ब्रोकाउली प्रतिकिलो रु ८०, चुकुन्दर प्रतिकिलो रु ७०, सजिवन प्रतिकिलो रु १७०, रातो बन्दा प्रतिकिलो रु १८०, जिरीको साग प्रतिकिलो रु १००, ग्याठकोभी प्रतिकिलो रु ७०, सेलरी प्रतिकिलो रु १४०, पार्सले प्रतिकिलो रु १०००, पुदिना प्रतिकिलो रु २००, इमली प्रतिकिलो रु २००, तामा प्रतिकिलो रु १६०, तोफु प्रतिकिलो रु १२० र गुन्द्रुक प्रतिकिलो रु ३५० तोकेकोे छ । समितिले स्याउ (झोले) प्रतिकिलो रु २५०, स्याउ (फुजी) प्रतिकिलो रु ३४०, केरा (दर्जन) रु १४५, कागती प्रतिकिलो रु १५०, अनार प्रतिकिलो रु ३५०, आँप (माल्द) प्रतिकिलो रु ९५, आँप (दशहरी) प्रतिकिलो रु ९५, अङ्गुर (हरियो) प्रतिकिलो रु २५०, मौसम प्रतिकिलो रु २००, जुनार प्रतिकिलो रु २५०, भुइँकटहर प्रतिगोटा रु १७०, काँक्रो (लोकल) प्रतिकिलो रु ७०, काँक्रो (हाइब्रिड) प्रतिकिलो रु २०, रुखकटहर प्रतिकिलो रु ६०, नास्पाती (लोकल) प्रतिकिलो रु १००, नास्पाती (चाइनिज) प्रतिकिलो रु २५०, मेवा (भारतीय) प्रतिकिलो रु १०० निर्धारण गरिएको छ । यसैगरी, अदुवा प्रतिकिलो रु ११०, खुर्सानी सुकेको प्रतिकिलो रु ३५०, खुर्सानी हरियो प्रतिकिलो रु ३०, खुर्सानी हरियो (बुलेट) प्रतिकिलो रु २५, खुर्सानी हरियो माछे प्रतिकिलो रु ६०, खुर्सानी अकबरे प्रतिकिलो रु २५०, भेडे खुर्सानी प्रतिकिलो रु १२०, लसुन हरियो प्रतिकिलो रु ८०, हरियो धनियाँ प्रतिकिलो रु २००, लसुन सुकेको चाइनिज प्रतिकिलो रु २००, लसुन सुकेको नेपाली प्रतिकिलो रु १७०, छ्यापी सुकेको प्रतिकिलो रु २००, छ्यापी हरियो प्रतिकिलो रु १२०, ताजा माछा (रहु) प्रतिकिलो रु ३३०, ताजा माछा (बचुवा) प्रतिकिलो रु ३२०, ताजा माछा (छडी) प्रतिकिलो रु २४०, राजा च्याउ प्रतिकिलो रु ३०० र सिताके च्याउ प्रतिकेजी रु ९०० निर्धारण गरिएको छ ।  रासस """
गणतन्त्रपछि महत्त्वपूर्ण उपलब्धि हासिल,"""नेपाल कम्युनिस्ट पार्टी (एमाले) का उपमहासचिव प्रदीप ज्ञवाली विद्वत् नेताका रूपमा परिचित हुनुहुन्छ । उहाँको विश्लेषणमा गणतन्त्र हरेक किसिमले उत्तम व्यवस्था हो । गणतन्त्रको रक्षा गर्नु र अझै सशक्त बनाउनुको विकल्प नरहेको उहाँको धारणा छ । नेपाली राजतन्त्र र प्रजातन्त्र सँगसँगै जान नसक्ने इतिहासले पुष्टि गरिसकेको सन्दर्भमा गणतन्त्र नै वास्तवमा हरेक किसिमले उत्तम व्यवस्था भएको उहाँको भनाइ छ । गणतन्त्र सफल बनाउनु र जनताको उपलब्धि रक्षा गर्नु सबैको कर्तव्य भएको उहाँ बताउनुहुन्छ । यसै विषयमा केन्द्रित रहेर गोरखापत्रका उपसम्पादक अजय शर्मा र समाचारदाता भउचप्रसाद यादवले नेता ज्ञवालीसँग गर्नुभएको कुराकानीको सारसङ्क्षेप यहाँ प्रस्तुत गरिएको छ : मुलुक अहिले १८ औँ गणतन्त्र दिवस मनाउने क्रममा छ । नेकपा (एमाले) ले गणतन्त्र दिवस मनाउने तयारी कसरी गरेको छ ? गणतन्त्र दिवस नेपाली जनताको एउटा सर्वाधिक महत्वपूर्ण चाड हो । नेपाली जनताले दशकौँ लामो सङ्घर्षपश्चात् प्राप्त गरेको सबैभन्दा महत्वपूर्ण उपलब्धि पनि हो । यो जनताले जितेको दिन भएका कारण यस बेला हामीले एक खालको उत्सवका रूपमा मनाउने तयारी गरिरहेका छौँ । यस दिवसका अवसरमा सबै पालिकामा विभिन्न कार्यक्रम आयोजना गरिने छ । केन्द्रीय रूपमा जेठ १५ गते बिहान ११ बजेदेखि प्रदर्शनीमार्गस्थित भृकुटीमण्डपमा सांस्कृतिक झाँकी, नाचगानसहित विभिन्न कार्यक्रम आयोजना गरी यो दिवस मनाइने छ । यसका लागि उपत्यकाको पार्टी पङ्क्ति, विभिन्न सम्पर्क मञ्च र जनसङ्गठन परिचालन गरेका छौँ । मुलुकमा गणतन्त्र आएको १८ वर्ष भयो । अब के कुरालाई ‘फोकस’ गर्ने ? जनतालाई गणतन्त्रबारे कसरी बुझाउने ? जनतामा निराशा पनि देखिएको जस्तो देखिन्छ । यसलाई संस्थागत गर्न के पहल गर्नु पर्छ ? पहिलो कुरा त एउटा प्रणाली र राजनीतिक व्यवस्थाका लागि १८ वर्ष धेरै लामो समय होइन । एक व्यक्तिको जीवनमा १८ वर्षको वयस्क भयो भनेर उसको वयस्कतामा प्रवेश गर्ने उमेर हो । तर के के कुरामा त्यो उमेरमा उसलाई बन्देजै लगाइएको हुन्छ नेपालको कानुनले । बिहेबारीलगायतका कतिपय विषयमा थप उमेरको समेत माग गर्छ । भन्नुको तात्पर्य एउटा व्यक्तिको जीवनमा उसलाई परिपक्व हुन समय आवश्यक पर्छ भने एउटा नयाँ राजनीतिक प्रणालीका निम्ति, संस्थागत हुन, सुदृढ हुन, यसले पूर्ण रूपले कार्यकारी बनेर काम गर्न र यसका उपलब्धि जनतासमक्ष पुग्न केही समय लाग्छ नै । यसको तात्पर्य हामीले यस अवधिमा कुनै उपलब्धि नै हासिल गरेका छैनौँ भन्ने होइन । महìवपूर्ण उपलब्धि हासिल भएका छन्; जसको लामो सूची बनाउन सकिन्छ । अहिले जनतामा देखा परेका केही गुनासा स्वाभाविक छन् तर त्योभन्दा बढ्ता गणतन्त्र मन नपराउनेहरू, जनताको शासन मन नपराउनेहरू, लोकतान्त्रिक प्रणाली मन नपराउनेहरू, जन्मजात श्रेष्ठता, एउटा खास कुलमा, घरानामा, वंशमा जन्मेपछि शासक हुन योग्य हुन्छन् भन्ने खालको सामन्ती सोच राख्नेहरूले योजनाबद्ध ढङ्गले गणतन्त्रविरुद्ध प्रहार पनि गरिरहेका छन् । नकारात्मक भाष्य निर्माण गर्ने कोसिस पनि गरिरहेका छन् । यो उत्सव मनाइरहेको बेला हामीले चारपाँच वटा विषयमा ‘फोकस’ गर्ने छौँ । पहिलो त लोकतन्त्र, स्वतन्त्रता, गणतन्त्र किन महत्वपूर्ण छन् भन्ने कुरा नयाँ पुस्तालाई त्यो सन्देश सम्प्रेषण गर्ने छौँ । नयाँ पुस्ता प्रजातन्त्रमै, गणतन्त्रमै जन्मियो । उसलाई हिजो लोकतन्त्र खोसिँदाको पीडा, लोकतन्त्र नहुँदाको पीडा, स्वतन्त्रता गुम्दाको पीडा अनुभूत भएको छैन । जसरी एउटा चरा जो जङ्गलमै जन्मिन्छ हुर्किन्छ, उसलाई पिँजडाभित्र बस्दाको पीडाबोध हुँदैन । स्वतन्त्रताको युगमा जन्मेको पुस्तालाई त्यो थाहा नहुनु स्वाभाविक होला तर हामीले कथा वाचनमार्फत इतिहासलाई पढाइरहनु पर्छ । हिजोका पीडादायी कालखण्डको स्मरणमार्फत लोकतन्त्रप्रति सजग बनाइरहनु पर्छ । दोस्रो कुरा, यसबिचमा हामीले प्राप्त गरेका उपलब्धिलाई स्थापित पनि गर्नु पर्छ । वास्तवमा भन्नुहुन्छ भने निरङ्कुशतन्त्र र लोकतन्त्रको कुनै तुलना हुँदैन । समावेशिताकै कुरा गरौँ; जुन सामन्ती राज्यव्यवस्थामा उही राजा वा उही रानीको कोखबाट जन्मेकी छोरीले गद्दीतिर फर्केर पनि हेर्न नपाउने एउटा व्यवस्था थियो । आज सर्वसाधारणका घरमा जन्मेको एक जना महिला देशको सर्वोच्च राष्ट्राध्यक्ष बन्नुभयो । सर्वसाधारणको घरमा जन्मेका एक किसानको छोरा देशको गणतन्त्रको पहिलो राष्ट्रपति हुनुभयो । आज राज्यका हरेक अङ्गमा न्यूनतम एक तिहाइ महिलाको सहभागिता छ । समावेशिताको दृष्टिले एउटा उत्तम प्रणालीका रूपमा विश्वव्यापी रूपमै एउटा प्रेरणाको विषय बनाएका छौँ । यो उपलब्धि होइन र ? मुलुकमा गणतन्त्र, लोकतन्त्र र नयाँ संविधान जारी नभएको भए दलित, सीमान्तकृत समुदाय, मधेशी, मुस्लिम, थारू, जनजाति, ‘ह्वाट एभर’ । राज्यका अङ्गहरूमा आज उहाँहरूको जुन ढङ्गको पहुँच छ, त्यो सम्भावना थिएन । सामाजिक सुरक्षामार्फत हामीले झन्डै ३८ लाख नागरिकलाई बुढेसकालको सहारा दिइरहेका छौँ, त्यो सम्भव थिएन । स्वास्थ्य बिमामार्फत नागरिकको स्वास्थ्य उपचारको जुन प्रबन्ध गरेका छौँ, त्यो सम्भव थिएन । ९७ प्रतिशत नागरिकका घरमा बिजुली पु¥याएका छौँ, त्यो सम्भावना थिएन । करिब १० वटा छोडेर, आठ वटा छोडेर सबै पालिकामा मोटरबाटोले छोएको छ; जुन हिजोका दिनमा कल्पना पनि गर्न सकिँदैनथ्यो । हामी यी उपलब्धि स्थापित गर्न चाहन्छौँ र यसलाई अझ बढी ‘फक्सनल’, अझ राम्रो ‘डेलिभरी’ दिन सक्ने खालको बनाउनका निम्ति सङ्कल्प पनि गर्छौं । यहाँ भन्नुहुन्छ कि लोकतन्त्रको विकल्प सुदृढ लोकतन्त्र हो । त्यसै गरी यहाँले भन्नुहुन्छ कि हामी नेता र नेतृत्व चरित्र, अनुशासन र आचरणमा बसेनौँ कि ? यसलाई कसरी लिनुहुन्छ ? निःसन्देह, लोकतन्त्र र गणतन्त्रको सफलता लोकतन्त्र र गणतन्त्र सञ्चालन गर्ने नायक र कर्ताहरूमा भर पर्छ । लोकतन्त्र एउटा उच्चतम प्रणालीको मात्र नाम होइन, उच्चतम संस्कृति, उच्चतम मूल्यमान्यताको र उच्चतम चरित्रको पनि नाम हो । यसमा केही प्रश्न निःसन्देह उठेका छन् । मलाई खुसी कहाँनिर लाग्छ भने यो लोकतन्त्र हो । त्यस कारण कानुनले गल्ती गर्नेहरूलाई ढिलोचाँडो दण्डित पनि गरिरहेको छ । हामीले देखिरहेका छौँ, लोकतन्त्रकै निम्ति सङ्घर्ष गरेका कतिपय साथी पछि गल्ती गर्दा, अनियमितता संलग्न हुँदा, भ्रष्टाचारमा मुछिँदा दण्डित हुनुभएको छ । लोकतन्त्रको सामथ्र्य के हो भन्ने लोकतान्त्रिक व्यक्तिहरूले पनि गल्ती गर्छन् भने छोड्दैन । कानुनका नजरमा सबै बराबर हुन्छन् । अझ यो प्रणालीले मूल्यमान्यतालाई प्रवर्धन र दण्डहीनता अन्त्य गर्ने कुरामा अझ बढी ध्यान जानु जरुरी छ । अहिले फरक आवाज उठेका छन् । राजनीतिक दल ‘भर्सेज’ आफूलाई वैकल्पिक शक्ति राजावादी भन्नेहरूको पनि आन्दोलन उठ्यो, यसलाई कसरी लिनुहुन्छ ? पहिलो कुरा, हामीले के बुझ्न जरुरी छ भने राजतन्त्र र प्रजातन्त्रलाई सँगै लैजान सकिन्छ कि, राजासहितको लोकतन्त्रको अभ्यास गर्न सकिन्छ कि ? भनेर नेपाली जनता र राजनीतिक दलले पटक पटक यसको अभ्यास र प्रयास गरे तर त्यो असफल भयो । उदाहरणका निम्ति २००७ सालमा नेपाल छोडेर दिल्लीमा शरण लिन पुगेका त्रिभुवनलाई आन्दोलनको सफलतापछि फर्काएर दलहरूले नै गद्दीमा बसाए तर गद्दीमा बसेको भोलिपल्टदेखि क्रमशः शक्ति सञ्चय गर्दै संविधान सभाको चुनाव गर्छु भन्ने वचनलाई आफैँ लत्याउँदै अधिकार केन्द्रित गर्ने कोसिसमा लागे । महेन्द्रले त संविधान सभाको चुनाव नै खारेज गरे । आफूले बनाएको संविधान अन्तर्गत बनेको पहिलो ‘पार्लियामेन्ट’ र जननिर्वाचित सरकारलाई समेत डेढ वर्षमै बर्खास्त गरेर निरङ्कुश तानाशाही व्यवस्था लागु गरे । हाम्रो पहिलो प्रयास असफल भयो । २०४६ सालमा आन्दोलनबाट बहुदलीय प्रजातन्त्र स्थापना ग¥यौँ । फेरि एक पटक तत्कालीन राजतन्त्रसँग एउटा सर्तमा हाम्रो सम्झौता भयो कि राजालाई सम्मान र जनतालाई सत्ता । त्यस बेला मदन भण्डारीले भन्नुभएको थियो कि संवैधानिक राजतन्त्र राख्नु भनेको ‘सेतो हात्ती’ पाले जस्तै हो । तर पनि सहज राजनीतिक व्यवस्थापनका लागि हामीले खर्चिलो व्यवस्था पनि बेहोर्न तयार भयौँ । तर सर्त थियो कि जनताको अधिकारमाथि कुदृष्टि लाउनु भएन । जुन दिन कुदृष्टि सुरु हुन्छ, गणतन्त्र त्यहीँबाट सुरु हुन्छ भनिएको थियो तर १२ वर्षपछि तत्कालीन राजा ज्ञानेन्द्रले सम्पूर्ण सता हातमा लिने दुस्साहस गरे । दरबार हत्याकाण्डपछि पनि ज्ञानेन्द्रको सत्तारोहण पनि स्वाभाविक थिएन । तैपनि राजनीतिक दल र नेताहरूले ज्ञानेन्द्रलाई सत्तामा बसाले । दुई वर्षपछि सबै नेतालाई जेलमा थुनेर, मिडियाको मुख थुनेपछि नेपाली जनता यो निष्कर्षमा पुगे कि नेपालको सन्दर्भमा राजतन्त्र र लोकतन्त्र सँगै जान सक्दैन । नेपालको सन्दर्भमा यो दुइटाको सहकार्य सम्भव नहुँदो रहेछ । जहिलेसम्म राजतन्त्र राख्छौँ, उसले अनुकूल परेपछि लोकतन्त्रमाथि हमला गर्छ भन्ने निष्कर्षका आधारमा हामीले गणतन्त्र स्थापना गरेका हौँ । अहिले राजावादीले गरेका गतिविधिमा तीन वटा आयाम देखिन्छन् । पहिलो, समाजको पछौटे तत्व जुन जहिले पनि पुरानै व्यवस्थातिर फर्कन चाहन्छन् । संसारका जुनसुकै ठाउँमा यस्ता ‘कन्जर्भेटिभ’ हुन्छन् । दोस्रो, केही अत्यन्त उग्र अस्थिरतावादी र साँचो अर्थमा प्रतिगामी । षड्यन्त्रको बलमा जनताले स्थापित गरेको लोकतन्त्रलाई उल्ट्याउने केही तत्व पनि छन् । उनीहरू कुनै लोकतान्त्रिक बाटोबाट होइन । संविधानले राजतन्त्र ल्याउँछु भन्नेहरूलाई पनि ठाउँ दिएको छ । दुई तिहाइ बहुमत ल्याएर संविधान संशोधन गरी उनीहरूले चाहेको व्यवस्था ल्याउन संविधानमा त्यो व्यवस्थासमेत छ तर जनतामा उनीहरूको समर्थन छैन । यसअघि ४२ ठाउँमा भएको उपनिर्वाचनमा एउटा ठाउँमा पनि उनीहरूले जित्न सकेनन् । अधिकांश ठाउँमा उनीहरूको जमानत जफत भएको थियो । यसरी उनीहरूको जनतामा समर्थन छैन । तेस्रो, हिजोका दुःखका दिनहरू नदेखेको र नबेहोरेका पुस्ताको सानो एउटा हिस्सा पनि लहैलहैमा जोडिएको देखिन्छ । यो कुनै पनि अर्थमा सफल हुने बाटो होइन । लोकतान्त्रिक गणतन्त्र पछाडि फर्किने, यो व्यवस्था उल्टिने र सामन्ती राजतन्त्र फर्किने कुनै पनि सम्भावना छैन । एउटा अन्योल सिर्जना गर्ने र मुलुकलाई अराजकतातर्फ धकेल्ने प्रयत्न पछिलो समय देखा परेको छ । केही दिनअघि नेकपा (एमाले) का अध्यक्ष एवं प्रधानमन्त्री केपी शर्मा ओलीले काठमाडौँ हाम्रो कब्जामा हुन्छ भन्नुभएको थियो । यसबारे के भन्नुहुन्छ ? प्रधानमन्त्रीले साङ्केतिक रूपमा भन्नुभएको कुरा के हो भने जेठ १५ को दिन भनेको जनताको दिन हो । गणतन्त्र ल्याइएको एउटा उपलब्धिको दिन हो । त्यो एउटा उत्सवको दिन हो । उत्सवका निम्ति जनता स्वाभाविक रूपले सडकमा आउँछन् । उहाँले त्यस रूपमा भन्नुभएको हो । उहाँले साङ्केतिक रूपमा गणतन्त्रलाई उत्सवका रूपमा सबै मिलेर बनाऊँ र त्यो मनाउने व्रममा नेकपा (एमाले) अग्रपङ्क्तिमा हुन्छ भन्ने अर्थमा उहाँले त्यस्तो भन्नुभएको हो । प्रधानमन्त्री देशको कार्यकारी प्रमुख हो र कार्यकारी प्रमुखले कानुन हातमा लिने भन्ने कुरा कल्पना पनि गर्न सकिने कुरा होइन । त्यसलाई हामीले स्पष्ट बुझ्नु पर्छ । अरू दलले के गर्नुहुन्छ उहाँहरूको कुरा भयो तर एमाले मुलुकमा गणतन्त्र ल्याउने अभियानको एउटा अग्रपङ्क्तिमा रहेको राजनीतिक शक्तिको हैसियतले यस रक्षा पनि हाम्रो दायित्व हो । सरकारको नेतृत्व गरेको हुनाले नेकपा (एमाले) को दायित्व अझ बढी हुँदै हो । त्यस अर्थमा हामीले यो कार्यक्रम गर्न खोजेका हौँ । देशका प्रत्येक पालिकामा त्यहाँको स्थानीय विशेषता अनुसारको विभिन्न कार्यक्रम गरेर गणतन्त्र दिवस मनाइन्छ । सरकारले त्यस दिन बिहान काठमाडौँको सैनिक मञ्च टुँडिखेलमा कार्यक्रम गर्छ र दिउँसो जनताले विभिन्न कार्यक्रम गरेर खुसियाली मनाउँछन् । गणतन्त्र दिवसका अवसरमा सबै नेपाली र खास गरी नयाँ पुस्तालाई के सन्देश दिन चाहनुहुन्छ ? गणतन्त्रले सबै नेपालीलाई सार्वभौम बनाएको छ । यसले एउटा यस्तो खुला र बहुलवादी समाज निर्माण गरेको छ जहाँ कानुनको नजरमा हामी सबै बराबर छौँ । गर्न चाहनेका लागि देशभित्र पर्याप्त अवसर छन् । हिजोको माओवादी सशस्त्र द्वन्द्वले लामो समयसम्म मुलुकभित्र बस्न नसक्ने अन्योलको स्थिति सिर्जना गरेको अवस्था, हाम्रो शिक्षा र हुर्काइमा रहेका कमी जसले देशलाई माया गर्ने कुराभन्दा पनि आफ्नो ‘क्यारियर’ को पछाडि दौडिने खालका स्थिति र अहिले सूचना प्रविधिमा आएको विकासले नेपालको एउटा गाउँमा बसेर उसले आफ्नो जीवनलाई संसारका विकसित समाजसँग तुलना गर्छन् । यस्ता कतिपय कुराले देशभित्रका युवा पङ्क्तिमा देशभित्र केही हुन्न कि क्या हो ? भन्ने अन्योल सिर्जना भएको छ तर देशभित्र केही हुन्छ र केही भइरहेको छ । मुलुकमा बहुदल आएको पाँच वर्ष नबित्दै १० वर्ष सशस्त्र द्वन्द्वमा फस्यो । त्यो १० वर्षको द्वन्द्वलाई व्यवस्थापन गर्न हामीलाई थप १० वर्ष लाग्यो । साँच्चिकै भन्नुहुन्छ भन्ने बहुदलीय व्यवस्थाको ३५ वर्षमध्ये द्वन्द्व र द्वन्द्वत्तर व्यवस्थापनमा खर्चिनु प¥यो । २०६५ सालमा गणतन्त्रको घोषणा भए पनि संविधानमार्फत त्यसको व्यवस्थापन सात वर्षपछि मात्र भयो । साँचो अर्थमा गणतन्त्रले काम गर्न पाएको त १० वर्ष मात्र भएको छ । त्यसबिच भूकम्प, नाकाबन्दी, कोरोना महामारी, राजनीतिक अस्थिरता भए पनि आज नेपाल जहाँ छ केही सूचकाङ्कमा हामी पछाडि छौँ, प्रतिव्यक्ति आय अलिकति कम छ । ‘माइग्रेसन’ को दर अलिकति बढी छ । तर विभिन्न समुदायको समावेशिता र शान्तिको हिसाबले नेपाल उत्कृष्ट छ । खुसियाली सूचकमा नेपाल जहिले पनि अगाडि छ । खाद्य सुरक्षाको दृष्टिले हामी अगाडि छौँ । नियमित रूपमा निर्वाचन भइरहेका छन् । लोकतन्त्र दिनप्रतिदिन ‘म्याचुअर्ड’ बन्दै गएको छ । यी सबै कुरालाई हामीले देख्नु पर्छ । युवाले बुझ्नु पर्छ । विदेश जाँदै नजाने भन्ने होइन । उच्च शिक्षाका लागि विदेश जानु, त्यहाँका ज्ञान सिक्नु र त्यसलाई आफ्नो देश विकासमा प्रयोग गर्नु पर्छ । देश बन्दै छ । देश राम्रो भइरहेको छ । जति हुनु पथ्र्यो त्यति गर्न सकिएन होला, विकासको गति जति तीव्र हुनु पथ्र्यो त्यति हुन सकेन होला तर हामीले देशलाई राम्रो बनाइरहेका छौँ । यो एउटा आशा र विश्वासका साथ अगाडि बढ्न युवा साथी र आमनेपालीलाई आग्रह गर्न चाहन्छु । """
कञ्चन गाउँपालिका ५ का ४५१ परिवारले पाए जग्गाधनी पुर्जा,"""छविलाल पाण्डे बुटवल, असार २२ गते । उपप्रधानमन्त्री एवं अर्थमन्त्री विष्णु पौडेलले आज रुपन्देहीको कञ्चन गाउँपालिकामा आयोजित एक समारोहका बिच ४ सय ५१ जना अव्यवस्थित बसोवासीलाई जग्गाको पुर्जा वितरण गर्नुभएको छ । उहाँले ९८ वर्षीय भानुभक्त उपाध्यायलाई जग्गाको पुर्जा दिदै जग्गाधनी पुर्जा वितरणको सुरुवात गर्नुभयो । कञ्चन५, गरगरेमा आइतबार आयोजित कार्यक्रममा बोल्दै उपप्रधान एवं अर्थमन्त्री विष्णु पौडेलले वर्तमान सरकारले अव्यवस्थित बसोवासी र भूमिहीन सुकुम्वासीलाई जग्गाको मालिक बनाउने प्रतिबद्धता अनुसार काम गरिररहेको बताउनुभयो । उहाँले वर्तमान सरकारले मुलुकको समग्र समस्याको समाधान गर्ने सङ्कल्प बोेकेको  बताउँदै त्यही समस्यामध्येको एक सुकुम्वासी समस्या समाधान गर्ने सरकारको प्रतिबद्धता रहेको उल्लेख गर्नुभयो । सरकारले सबै सुकुम्वासीलाई जग्गाको मालिक बनाउने प्रण गरेको बताउँदै उपप्रधान एवं अर्थमन्त्री पौडेलले कांग्रेस र एमालेको गठबन्धन सरकार २०८४ को आम निर्वाचनसम्मै जाने उल्लेख गर्नुभयो । उहाँले सरकारले सुकुम्वासी समस्या दिगोरूपमा समाधान गर्ने उल्लेख गर्दै सरकारको प्रमुख प्राथमिकतामा यो समस्या पनि रहेकोले अब यो समस्या विस्तार समाधान हुँदै जाने बताउनुभयो । समाजमा राम्रो कुरा भएको भए पनि केही भएन भन्ने नकारात्मक सोच र प्रवृत्ति बढ्दै गएको प्रति चिन्ता व्यक्त गर्दै उपप्रधान एवं अर्थ मन्त्री पौडेलले सकारात्मक सोँचका साथ अघि बढे हरेक समस्याको दिर्घकालीन समाधान खोज्न सहज हुने बताउनुभयो । कार्यक्रममा रूपन्देही क्षेत्र नंं ५ का प्रतिनिधि सभा सदस्य बासुदेव घिमिरेले सरकारले सुकुम्वासी समस्याको समाधानका लागि गरेको प्रयासका कारण आज कञ्चनका स्थानीयले जग्गाको लालपुर्जा पाउन सफल भएको बताउँदै लालपुर्जा नपाएकाहरूको प्रक्रिया सुरु भैसकेकोले छिटै नै लालपुर्जा पाउने विश्वास दिलाउनुभयो । पूर्व सांसद भरतकुमार शाहले रूपन्देही ५ का जनतालाई लालपुर्जा वितरण गर्ने आफ्नो पहिलेदेखिको सपना भएको बताउँदै त्यो सपना पूरा भएको उल्लेख गर्नुभयो । कञ्चन गाउँपालिकाका अध्यक्ष नवराज ढकालले लामो समयको प्रयासका कारण लालपुर्जा वितरण गर्न सफल भएको बताउँदै यसमा सबै राजनैतिक दलको साथ र सहयोगले सम्भव भएको बताउनुभयो । """
व्यक्तित्व विकासमा साइनिङ स्टार,"""गोरखापत्र समाचारदाता काठमाडौँ, असार २१ गते । ‘दी लिटिल साइनिङ स्टार – सिजन १’ को उपाधि किड्सतर्फ अभिक भट्ट र सौनन्ध्या बरालले हात पार्नुभएको छ । क्लासिक इन्टरनेसनल इभेन्ट म्यानेजमेन्ट प्रालिद्वारा आयोजित प्रतियोगितामा जुनियरतर्प अल्फान भट्टराई र सान्भी महर्जनले उपाधि जित्दा सिनियरतर्फ निमोन श्रेष्ठ र पल्लवी बस्नेत विजेता घोषित हुनुभयो । प्रतियोगितामा सहभागी सबै बालप्रतिभालाई विभिन्न अवार्ड पनि प्रदान गरियो । सौनन्ध्या बरालले ‘बेस्ट स्माइल’, अभिक भट्टले ‘मोस्ट इन्टेलेक्चुअल’, शरन्या प्याकुरेलले ‘बेस्ट पर्सनालिटी’, अल्फान भट्टराईले ‘मोस्ट एक्टिभ’ उपाधि आफ्नो नाममा पार्नुभयो । यस्तै डिचेन शेर्पाले ‘मोस्ट कन्फिडेन्ट’, शास्वत पाण्डेले ‘मोस्ट एक्सप्रेसिभ’, कुङ्गा पाल्मु शेर्पाले ‘मोस्ट ट्यालेन्टेड’, यश्विन पाण्डेले ‘मोस्ट कन्फिडेन्ट’ को उपाधि हात पार्नुभयो । बालबालिकाको कला, आत्मविश्वास र व्यक्तित्व विकास गर्ने उद्देश्यले प्रतियोगिता आयोजना गरिएको आयोजकले जनाएको छ । """
तीन गाउँपालिकाका नौ वडामा टेलिफोन सेवा अवरुद्ध,"""राजन रावतहुम्ला, असार २२ गते । जिल्लाका तीन वटा गाउँपालिकाका नौ वटा वडामा टेलिफेन सेवा अवरुद्ध भएको छ । खार्पुनाथ, सर्केगाड र चङ्खेली गाउँपालिकाका ती वडाहरुका बस्तीमा टेलिफोन सेवा अवरुद्ध भए पछि समस्या भएको छ । खार्पुनाथ गाउँपालिका–१ का अध्यक्ष जयबहादुर शाहीले पिउस, बोच्चेगौडा, सुनखाडा, वडा नं ३ को राया, कारङ वस्तीमा यतिबेला टेलिफोन सेवा अवरुद्ध भएको बताउनुभयो । दुई हप्तादेखि यस क्षेत्रमा बिहान, दिउँसो र साँझको समयमा टेलिफोन सेवाले काम गर्न छोडेको उहाँले बताउनुभयो । रातिको समयमा मात्रै टावरले काम गर्दा नेटवर्क आउँने बताउँदै उहाँले रायाको ठानामा रहेको टावरले काम नगर्दा यहाँका सेवाग्राही सञ्चारबाट वञ्चित हुनुपरेको बताउनुभयो । यसैगरी सर्केगाड गाउँपालिका– ६ को स्याल्तडी, वडा नम्बर २ रिप र वडा नम्बर ३ को उनापानी गाउँमा पनि नेपाल टेलिकमले काम नगर्दा समस्या हुने गरेको वडा नम्बर ३ का वडा अध्यक्ष अकिल कार्कीले  जानकारी दिनुभयो । मोबाइलमा टावर देखाए पनि फोन गर्दा फोन नै नलाग्ने गरेको उहाँको भनाइ छ । त्यस्तै पालिका केन्द्र सर्केगाडमा पनि टेलिफोन सेवाले काम गर्न नसकेको स्थाानीयको भनाइ छ । यता चङ्खेली गाउँपालिका केन्द्र पिप्लाङ एक महिनादेखि टेलिफोन सेवाबाट अवरुद्ध रहँदै आएको छ । टेलिफोन गर्न डाँडाकाँडा धाउनुपर्ने अवस्था रहेको स्थानीय बासना शाहीको भनाइ छ । गाउँपालिका केन्द्रमात्रै नभएर प्राय ग्रामीण क्षेत्रमा हालसम्म पनि टावरले कम नगरेका कारण नेटवर्कमा समस्या आइरहन्छ । पालिककै मेल्छाममा रहेको नेपाल टेलिकमको टावरमा समस्या आउँदा टेलिफोन सेवा अवरुद्ध भएको गाउँपालिका अध्यक्ष प्यारीलाल शाहीले बताउनुभयो । गाउँपालिका केन्द्रमा सञ्चार सुविधा नहुँदा दैनिक कार्य सम्पादनमा कठिनाइ भएको उहाँले बताउनुभयो । यस गाउँपालिकाका दुई वटा वडामा टेलिफोन सेवा अवरुद्ध छ । """
उत्कृष्ट नतिजा ल्याउने ८७ विद्यार्थी सम्मानित,"""इमान सिं रानारामपुर (पाल्पा), असार २२ गते । रामपुर नगरपालिकाबाट माध्यमिक शिक्षा परीक्षा (एसइई) मा उत्कृष्ट नतिजा ल्याउन सफल विद्यार्थी र विद्यालय सम्मानित भएको छ । उत्कृष्ट जिपिएसहित उत्तीर्ण ८७ जना विद्यार्थी र १२ विद्यालयलाई नगरपालिकाले सम्मान गरेको हो । २०८१ को एसइईमा नगर भित्रका विद्यालय बाट ३६ जिपिए वा सोभन्दा माथि नतिजा ल्याउने विद्यार्थी र विद्यालयलाई सम्मान गरिएको हो । रामपुर नगरपालिकाबाट रामतुलसी माविका अनुजा श्रेष्ठ र विविशा घिमिरेले चार जिपिए नतिजा ल्याउनुभएको थियो । चार जिपिए ल्याउन सफल दुई विद्यार्थीलाई नगद पाँच हजारसहित सम्मान पत्र र ३ दशमलव ६ जिपिए वा सोभन्दा बढी अङ्क ल्याउने ८५ जना विद्यार्थीलाई नगद दुई हजारसहित सम्मानपत्रमार्फत सम्मान गरिएको हो । साथै ३ दशमलव ६ वा सोभन्दा बढी जिपिएसहित उत्तीर्ण गराउन सफल १२ विद्यालयलाई नगरपालिकाले सम्मानपत्र प्रदान गरेको छ । रामपुर नगर प्रमुख रमण बहादुर थापा र उपप्रमुख बालकुमारी थापाले सम्मान प्रदान गर्नुभएको हो । सम्मान प्रदान गर्नुहुँदै नगरप्रमुख थापाले एसइईमा उत्कृष्ट नतिजा ल्याएर विद्यार्थीहरुले नगरको गरिमा बढाउन सफल भएको बताउनुभयो । मेयरसँग बालबालिका एवम् उत्कृष्ट विद्यार्थी सम्मान कार्यक्रमको अवसरमा नगरभित्रका ५२ वटा सामुदायिक विद्यालय र १ वटा क्याम्पसका तीन सय ३६ विद्यार्थीलाई मेयर छात्रवृत्ति कार्यक्रममार्फत छात्रवृति प्रदान गरिएको थियो । प्राविधिक धारणका २३ जना विद्यार्थीलाई चार÷चार हजार र अन्य साधारणतर्फका विद्याथीहरुलाई दुई हजार पाँच सयका दरले ११ लाख ९९ हजार चार सय रुपियाँका बराबरको छात्रवृति प्रदान गरिएको नगर शिक्षा अधिकृत विकल काफ्लेले जानकारी दिनुभयो । """
कृषि र उद्योग क्षेत्रलाई उकास्ने गरी मौद्रिक नीति तर्जुमा हुँदैछः गभर्नर पौडेल,"""काठमाडौँ, असार २२ गते । नेपाल राष्ट्र बैँकका गभर्नर डा विश्वनाथ पौडेलले समस्या भएका क्षेत्रलाई प्राथमिकतामा राखेर नयाँ मौद्रिक नीति आउने बताउनुभएको छ । आइतबार काठमाडौँमा आयोजित मौद्रिक नीति पूर्व सन्ध्या अन्तर्क्रिया कार्यक्रममा बोल्दै गभर्नर पौडेलले यस्तो बताउनुभएको हो । उहाँले निष्क्रिय कर्जा [एनपिएल] बढी भएको क्षेत्र कृषि र उद्योग क्षेत्रलाई उकास्ने गरी मौद्रिक नीति तर्जुमा भइरहेको बताउनु भयो । उहाँकाअनुसार आगामी मौद्रिक नीति वित्त नीतिले निर्देशित गरेका कार्यक्रमहरूलाई सम्बोधन तथा समावेश गरिने छ । गभर्नर पौडेलले भन्नुभयो–‘कृषि र उद्योग क्षेत्रमा एनपिएल बढी छ, जुन क्षेत्रमा कर्जा बढी जाओस् भन्ने चाहेका थियौँ, तर त्यही क्षेत्रमा बढी एनपिएल देखियो । बढी एनपिएल हुँदैमा ती क्षेत्रलाई छोड्न मिल्दैन, साना व्यवसायी एमएसएमई बढाएर जानुपर्ने छ, लडाइमा सबैलाई दुःख हुन्छ, हाम्रो नीति पनि त्यही अनुसारको ल्याउने गरी छलफलमा छ ।’ गभर्नर पौडेलले सबैलाई समेट्ने गरी मौद्रिक नीति ल्याइने बताउनु भयो । """
"सत्तापक्ष र प्रतिपक्षको आँखाले होइन, सुशासन व्यवहारमा प्रकट हुनुपर्छ : नेता बाँस्कोटा","""काठमाडौँ, जेठ २७  गते ।  नेपाल कम्युनिष्ट पार्टी (एमाले)का पोलिटब्यूरो सदस्य तथा पूर्वमन्त्री गोकुलप्रसाद बास्कोटाले नेपाली राजनीतिमा हक्की र खरो स्वभाव तथा स्पष्ट वक्ताको बेग्लै परिचय बनाउनुभएको छ । पत्रकारिताकै पृष्ठभूमि रहेका उहाँ प्रतिनिधिसभाका गएका दुवै निर्वाचनमा आफ्ना प्रतिस्पर्धीलाई भारी मतले हराउँदै विजयी हुनुभएको थियो । नेपालको संसदीय अभ्यास, संविधान संशोधन, सङ्घीयता, विकास निर्माण, युवाको विदेश पलायन, भ्रष्टाचार न्यूनीकरण, सुशासन प्रवर्धनलगायत समसामयिक विषयमा राससका प्रमुख समाचारदाता नारायण न्यौपानेले लिएको अन्तर्वार्ताको सम्पादित अंश : माननीयज्यू, अहिले केमा व्यस्त हुनुहुन्छ ? अहिले संसदमा बजेट अधिवेशन चलिराखेको छ । हाम्रो व्यस्तताको एउटा नियमितता छ भने अर्को आकस्मिक छ । नियमितताभित्र नियमित संसदीय काम कारबाही र राजनीतिक दलहरूसँग सम्बन्धित काम गर्छौं । मतदाता र नीति निर्माता भेट्छौँ । आकस्मिक रूपमा नसोचेका कुरा पर्छ  । जस्तो अहिले सदन निरन्तर चल्नुपर्नेमा अवरोध भइराखेको छ । त्यस सम्बन्धित विषय, बजेट निर्माण र आफ्ना निर्वाचन क्षेत्रका जनताको आवाज उठाउने काम भइरहेको छ । मुलुकको संसदीय अभ्यासलाई कसरी हेर्नुभएको छ र कसरी जानु पर्थ्याे भन्ने लाग्छ ? यसमा विश्लेषनात्मक पाटो जरुरत पर्दछ । हामीले तीनवटा राजनीतिक अभ्यास गर्‍यौँ । एउटा जहानियाँ राणा शासन, अर्को वंशको तन्त्र अर्थात् निरङ्कुशताभित्रको एक दलीय व्यवस्था र अहिले रोजेको हामीले लोकतन्त्र र गणतन्त्र छ । लोकतन्त्रको प्राप्तिपछि तत्कालीन सात राजनीतिक दल र सशस्त्र विद्रोहमा रहेको माओवादीले मुलुकलाई नयाँ प्रस्थान दिने कोसिस ग¥यौँ । राजनीतिक अभ्यासमा व्यवस्थाका हिसाबले यो राम्रो रह्यो तर यसका कैयन् चीजहरू अभ्यासले परिस्कृत हुनुपर्नेमा हामी ठाउँमा–ठाउँमा चुकियो । हामीले संसदीय अभ्यासमा सत्तापक्ष र प्रतिपक्षको आँखाले मात्र हरेक घटनालाई हेर्न कुरा दुःखद लाग्छ । मुलुकलाई आवश्यकता र जनताको चाहना, विश्व परिस्थिति र त्यससँगै दौडिनुपर्ने कुरातर्फ हाम्रो संसदीय अभ्यासले ध्यान पुर्‍याएको लाग्दैन । जसका निम्ति हामीले अझै केही समय पर्खिनुपर्छ । वा केही हण्डर र ठक्कर खाँदै अगाडि बढ्नुपर्छ । नेपालका अभ्यास गरिरहेको परराष्ट्र नीति र समाजवादसम्बन्धी अर्थ व्यवस्थालाई कसरी  हेर्नुभएको छ ? अघिल्लो प्रश्नकै निरन्तरता भित्र यसलाई हेर्न सकिन्छ । हामीले राजनीतिक परिवर्तनलाई विचार, सङ्गठन, अभिव्यक्ति, फ्री प्रेसलाई मात्रै डेमोक्रेसीको बोर्डर फ्रेमवर्कलाई मात्र हेर्न हुँदैन थियो । सँगसँगै अब मुलुकको सामाजिक तथा आर्थिक रूपान्तरणतर्फ कता जाने भन्नेमा न्यूनतम राष्ट्रिय लक्ष्य निर्धारित हुनुपथ्र्यो, जहाँ मतभिन्नता होइन एकरूपता चाहिन्छ । मुलुकले विकासमा फड्को मार्नुपर्छ । त्यो समयको गतिलाई लिड गर्ने पनि क्षमता विकास गर्नुपर्छ । तर, मलाई लाग्दैन कि नेपालले तत्कालै विश्व समयको प्रगतिलाई लिड गर्न सक्छ १ तर हामी छुट्नु चाहिँ भएन । सँगसँगै कम्तीमा यात्रामा हुनुपर्थ्याे भन्ने हो । यसमा राजनीतिक दल चुकेका छन् । किनभने हाम्रो परराष्ट्र नीतिमा एकरूपता छैन । सरकार नै पिच्छे फरक छ । जुन कुरा अत्यन्त घातक र गलत छ । जनतामा नेपालको राजनीतिक प्रणालीले मार्गदर्शन गर्दै त्यही आधारमा चल्छ भन्ने मान्यता रहेन । हिजोजस्तै आज पनि दिल्ली, मस्को, बेइजिङ, वासिङटन र लन्डनको मानसिकता जीवित रहनाको कारण के हो रु  त्यसलाई पन्छाउन पथ्र्यो । त्यो उठ्नै नसक्ने गरी समाप्त गरिदिनुपथ्र्यो । यहाँ जे कुरा हुन्छ, नेपाली जनमत, राजनीतिक दलको स्वाभाविक अभ्यासबाट भएका हुन् भन्ने बुझाइ स्थापित हुनुपथ्र्यो । त्यो परराष्ट्र नीतिमा एकरुपता नहुनाको परिणती हो । परराष्ट्र नीतिका कुरा गर्दा खाली पञ्चशीलको एउटा फ्रेमवर्क मात्र छ । कतै न कतै भन्ने खाले कुरा अनुभूतिको माध्यम बनिराखेको छ । त्यो सत्यमा, अनुभूतिमा र आशङ्कामा कति आधारित छ रु त्यसलाई हटाउन गर्न सकेनौँ । अर्कातर्फ हामी सबैले समाजवाद भन्यौँ । तर, समाजवादको ढाँचा कस्तो हुने र केमा न्यूनतम सहमति गर्ने भन्नुको साटो सामाजिक सुरक्षामै अल्झिन्छौँ । सामान्य वृद्ध भत्ताका सन्दर्भमा समेत ६८ र ७० वर्षको उमेर हदमा अल्मलियौँ । स्वास्थ्य बिमामा फरक–फरक मान्यता छन् । शिक्षा र स्वास्थ्य राज्य र निजी क्षेत्रको दायित्व कति भनेर हेर्नपर्नेमा त्यो भएन । उद्योगमा समाजवाद अनि स्वास्थ्यमा पुँजीवाद खोजियो भने समाजवाद अपूर्ण हुन्छ । उत्पादनको क्षेत्रलाई बरु निजीतर्फ बढ्ता जोड दिनुपर्छ । केही चीजमा राज्यले समान न्याय, समान पहँुच, समान अवसर र समान भूमिका दिनुपर्ने हुन्छ । त्यहाँ समाजवाद झल्किनु पर्छ । त्यसमा राजनीतिक दलबिच मतभिन्नता छ । वर्तमान सरकार गठनको पृष्ठभूमिसँगै चर्चामा रहेको संविधान संशोधनको पाटोलाई कसरी हेर्नुभएको छ ? हामीले समावेशिता नेपालको अनिवार्य सर्त हो भनेका छौँ, तर समानुपातिक के हो ? त्यसको मोडालिटी कस्तो हुनुपर्ने राजनीतिक प्रणाली जुन अवलम्बन गरिन्छ त्यसअनुरूप पार्टीहरुको आन्तरिक राजनीतिक प्रणाली अवलम्बन गरिनु पर्दछ । त्यहाँ फरकपन देखिन्छ । निर्वाचन आयोगमा खाली वार्षिक आयव्ययको प्रतिवेदन बुझाउने वा महाधिवेशन गर्ने मात्रै कुराले गणतन्त्र बलियो हुँदैन ।  पार्टीभित्रको आन्तरिक लोकतन्त्रको असल अभ्यास हुनुपर्छ । त्यसमा चुकेका छौँ । समानुपातिक जनताले छानेको भन्दा नेतृत्वको रोजाइमा परेको, खल्तीबाट झिकिएको भने आम बुझाइ छ । आरोप होइन है ।  नयाँ परिष्कृत ढङ्गले जान नसक्दा अस्थिरता आएको पक्षलाई मनन गरिनुपर्छ । हामीले अहिले रोजेको निर्वाचन प्रणालीले कसैलाई बहुमत दिन्न । १३८ सिट नआई बहुमत हुँदैन, त्यो पुग्न कठिन छ । अर्कातर्फ दलहरुबीच सहकार्यको संस्कृति अवलम्बन गर्न नसक्नुका कारण घोषणापत्र फरक छन् । न्यूनतम साझा राज्यका मुद्दा कसैले बोकेका छैनौँ । सबैले आफ्नो सर्वोच्चताका कुरा बोकेका छाैँ । पार्टीका विचारधारा, गन्तव्य र राजनीतिक मान्यता र दार्शनिक हिसाबले हुन सक्दछ । यद्यपि, कैयौँ चीजहरू भने दर्शनभन्दा बाहिर हुन्छ । परराष्ट्र नीतिमा राजनीतिक दल विशेषकोे विचारधाराको के अर्थ हुन्छ ? त्यहाँ उदार पुँजीवाद, नव उदारवाद र वामपन्थीले भन्ने गरेको समाजवाद भिन्नता हुन्छ ? परराष्ट्र नीति एउटै हुनुपर्छ । त्यहाँ कुनै वाद र विचार भन्ने नै व्यक्त हुँदैन । त्यसमा अलि सोच्नुपर्ने हुन्छ । अर्कातर्फ हामीले संरचना धेरै बनायौँ कि भन्ने छ । एउटा समावेशी आयोग भए पुग्नेमा १२ वटा आयोग किन चाहियो । त्यसैमा ५० प्रतिशत महिलासहित सबै जाति र समुदायको प्रतिनिधित्व गराइदिए भैगयो । राज्यको स्रोत कहाँ प्रयोग गर्ने ? सङ्गठनात्मक कि उत्पादनका संरचना निर्माणमा भन्ने स्पष्ट नीति छैन । गरिबीमा लोकतन्त्र दूषित हुन्छ, त्यसैले हामीलाई समृद्धि चाहिएको छ ।  हाम्रा प्रदेशकै सङ्ख्याबारे अनेक मान्यता छन् । यसमा म अलि फरक मत राख्छु । दुई तहको सङ्घीयता भए हुन्छ कि हुँदैन ? सेवा प्रवाह दिने आँगनको र परराष्ट्रदेखि सम्पूर्ण राजनीतिक नीति निर्माण गर्नेमाथि सरकार भएपछि अरू किन चाहियो भन्ने प्रश्न पनि उठ्या छ । ती पनि जनताबाटै उठ्या प्रश्न हुन् बाहिरबाट लादिइएका होइन । पालिका सङ्ख्या र उस्तै प्रकृतिका संस्था कति राख्ने भन्नेमा स्पष्ट हुन जरुरी छ । राजनीतिक सङ्क्रमणकालीनको अवस्थामा विगतमा जनताका असीमित चाहनालाई संविधानमै समेट्ने कोसिस गर्‍यौँ । जनभावनालाई निरन्तर प्रतिनिधित्व गर्नेतर्फ सोचिएन । त्यसले पनि केही समस्या निम्त्यायो भन्ने लाग्छ । लोकतन्त्रमा निर्वाचनको विकल्प नभए पनि स्थिरताका लागि अभ्यासमा देखिएका कमजोरी सच्याउन निर्वाचन प्रणालीमा सुधारको खाँचो छ । समानुपातिकको ठाउँमा ३३ प्रतिशत महिलालाई प्रत्यक्षमै स्थान सुरक्षित गर्दै केही जातीय समुदायको प्रतिनिधित्व राष्ट्रियसभामा गराउन सकिन्छ । प्रतिनिधित्व हुन नसक्ने समुदायको आवश्यकता र चाहनाको आवाजलाई राष्ट्रिय मत बनाएर बुलन्द गर्न सकिन्छ । सङ्घीयताको सौन्दर्य भनेको प्रदेश हो, प्रदेश हटाएर कसरी त्यो अभ्यास गर्न सकिएला र ? हामीलाई आफूले बोकेको भारीले आफैँलाई नथिचोस् । थेग्न पनि सक्नुपर्यो नि त ! म सङ्घीयताको विरोधी हैन । गणतन्त्र सर्वेसर्वा हो । सङ्घीयता त प्रणालीभित्रकोे एउटा विषय हो । गणतन्त्र उद्देश्य र गन्तव्य हो । उदाहरणका लागि मानिसको मुख्य सपना घर बनाउनेछ । घरमा कोठा, झ्याल र भर्‍याङ जता फर्काए नि हुन्छ । त्यसैगरी, गणतन्त्र चाहिँ राज्यकै गन्तव्य हो । बाँकी  कोठामा के गर्ने, कुन रङ्ग लगाउने, कस्तो सजावट गर्ने भन्ने विषय आर्थिक क्षमतामा भर पर्छ । यो पनि त्यस्तै विषय हो । हामीले सोच्नुपर्ने सुशासन हो । भोट त  जसले बढी ल्याउँछ उसैले जित्छ नि । पढेकै मानिस विद्वान हुनुपर्छ भन्ने छैन । प्रदेशले बनाएका शैक्षिक कानुन कता छन् ? प्रदेश नै पिच्छे फरक कानुन बनाइएको छ, यो के गर्‍या ।  नियन्त्रण र सन्तुलनमा विवेक देखिन्न । यसबाट अराजकता हुन्छ । ‘मोनिटरिङ सिस्टम’ सहितको चुस्त दुरुस्त  हुनुपर्छ । सङ्घीताको दुईटा मान्यता छन् । एउटा जन्मजात  मिलेका र बाहिरबाट पछि आएर मिलेका राज्य, अर्को भनेको ठुला देश जहाँ विशाल भूगोल र जनसङ्ख्या छ । हाम्रो जस्तो सानो देशमा तहगत संरचना धेरै नभए पनि हुन्छ । के फरक छ पहिलाका पाँच विकास क्षेत्र र अहिलेका सात प्रदेशमा ? अहिलेसम्म कानुन बन्न नसक्नुमा केही जटिलता छ ।  छलफलको पोको निस्केपछि यसबारे थप धारणा राख्छु । नेपाल कम्युनिष्ट पार्टी (एमाले), नेपाली कांग्रेस र माओवादी परिवर्तनका संवाहक हुन्, तीन दल नमिलेसम्म देशले समृद्धिको गति लिन सक्दैन, उनीहरूका बिचमा किन हार्दिकता हुन सकेन भन्ने लाग्छ ? केही विषय पार्टी र सरकारभन्दा माथि हुन्छन् । त्यसको सीमा हामीले बुझ्न सकेनौँ वा चाहेनौँ वा प्रयोगमा ल्याएनौँ । समस्या त्यही नेर छ । विद्यमान चुनाव प्रणालीबाट चुनावमा कसैको पनि बहुमत आउँदैन, तर सबैलाई सरकार चाहिएको छ । प्रत्यक्ष निर्वाचन वा समग्रमा ठुलो दलले नेतृत्व गर्छ, अरू मिसिन सक्छन् भनी संविधानमै लेख्नुपर्छ । दस र सात सिटेलाई प्रधानमन्त्री बनाएर गएपछि नीति र जनमतको सम्मान हुन नसकेको हो । सबै दल मिल्ने हो भने एउटै बनाए भैगयो नि, तर त्यहाँ फेरि अर्को अटोक्रेसीको जन्म हुन्छ । राष्ट्रिय सहमतिका आधारमा न्यूनतम साझा अवधारणा बनाएर कम्तीमा १०–२० वर्ष काम गर्ने हो भने आर्थिक र परराष्ट्र नीति स्थिर हुन्छ । राष्ट्रका साझा विषयमा न्यूनतम सहमति नहुँदा सत्तामा हुँदा राम्रो बिम्ब देख्ने, प्रतिपक्षमा गएपछि खराब देख्ने दूषित मानसिकताद्वारा राजनीतिमा विषाक्त छ, त्यो अन्त्य गर्न प्रमुख दलले सत्तामा हुँदा सेवा प्रवाह र विपक्षमा रहँदा जनताको आवाजलाई मुखरित गर्नुपर्छ । लोकतान्त्रिक संसदीय व्यवस्थाले सत्ता र प्रतिपक्ष दुवै खोज्छ र स्वीकार गर्छ । हरेक सरकार बदलिँदा भ्रष्टाचार र सुशासनका कुरा उठाउने गरिए पनि भ्रष्टाचार मौलाइरहेको छ, यस्तो किन हुन पुग्यो ? एउटा साधारण उदाहरण मेलाम्ची परियोजना किसुनजीको कल्पना हो । सबै सरकारले त्यसलाई निरन्तरता दिए । कसको पालोमा शिलान्यास, सुरुङको ब्रेक थ्रू, पानी खसाल्यो, उद्घाटन भयो भन्ने कल्चरबाट हामी बाहिरिनु पर्छ । यसमा ठूला नेतामै रुपान्तरण आवश्यकता छ । नयाँ पुस्तालाई असल पाठ सिकाएर अभ्यस्त बनाउनुपर्छ । असल संस्कार हस्तान्तरण गर्न आफैँ अनुयायी भए के हुन्छ ? कतिपय विषय प्रणालीले नै काम गर्दिएको हुन्छ । उदाहरणका लागि भूकम्पले राससको भवन भत्किएपछि जुन सरकार भए पनि बनाउने व्यवस्था गर्दथ्यो, जमिन थियो नै, संयोग म सञ्चारमन्त्री हुँदा बजेट सुनिश्चिता भयो, तर यसको सबै श्रेय मैले नै लिनुपर्छ भन्ने होइन । सुशासन व्यवहारमा प्रकट हुनुपर्छ, आरोपमा मात्रै होइन । एउटा दल र मानिस विपक्षमा हुँदा फाइल खोलाैँ भन्छ,  सत्ता पक्षमा हुदा खोल्दैन । अर्कातर्फ हाम्रो नेपाली समाजमा कसैलाई अभियोग लाग्ना साथ राक्षसजस्तो ठान्छौँ । उठेको विषयको निरुपण आउन दिनुपर्छ । बदला र प्रदूषित राजनीतिबाट मुक्त हुनुपर्छ । भएका राम्रा कामको श्रेय सबैले लिनपर्छ । अहिले भइरहेको सदनको अवरोधप्रति तपाईंको धारणा के हो ? भ्रष्टाचारको विषय उठ्नासाथ संलग्न हो कि होइन ? संलग्नता कति होला ? त्यो पहिचान हुनुपर्यो  । यस्ता चीजहरु त आइरहन्छन्, हेर्नुस् यो घटनामा आधारित भएर कति विषय आउँछन्–जान्छन् । अहिले सदन अवरुद्ध गर्नुपर्ने कारण देखिँदैन । खुद अख्तियार नियमनकारी निकायले ‘छानबिन गर्दै छु है, हात हाल्या छु’ भन्छ भने अब अभियोजन गर्ने अधिकार संस्था त्यही हो । अनुसन्धान र अभियोजन दुइटै गर्छ उसले । प्रतिवेदन आउन्जेल त पर्खिदिनु पर्‍याे नि होइन र ? यहाँ हामीलाई धैर्यताको अभाव छ । बुझेको विषयलाई बुझ पचाएर प्रस्तुत हुनु हुँदैन । राजीनामा दिने नदिने स्वयं व्यक्तिमा भर पर्ने विषय हो । मेरो बारेमा मुद्दा उठ्दा मैले राजीनामा दिए ।  कसैलाई छोड्न मन लाग्दैन भने छोड्दैन नि त । आ–आफ्नो कुरा हुन्छ । तर उसले उन्मुक्ति पाउँछ कि पाउँदैन भन्ने विषय अख्तियारले हेरेपछि विश्वास गर्नुपर्छ । कानुनले कसैलाई पनि उन्मुक्ति दिँदैन । त्यही कारणले लोकतान्त्रिक गणतन्त्र छ । पञ्चायत, राजतन्त्र र हुकुमतन्त्र हैन नि ।  कानुनले जे भन्छ त्यही हुन्छ । अनुसन्धानको प्रक्रियाले जे निष्कर्ष आउँछ, त्यही हुन्छ । आरोप लागेलाई दया र मायाले बचाइदिने होइन । बजेट रोक्नु भनेको जनतालाई रोक्नु हो । यो फेल हुन्न । नेकपा (एमाले) र कांग्रेसमध्ये एउटा फ्याक्टरल हुन्न भने पो रोकिन्छ अन्यथा अघि बढ्छ । पास हुन्छ । आर्थिक मूल नीति र बजेट अब के परिवर्तन हुन्छ त ? युवा विदेश पलायन हुने क्रम बढिरहेकै देखिन्छ । देशभित्र पनि सरकारी निकाय र संयन्त्रप्रति आमनागरिकको विश्वास कमजोर बन्दै देखिन्छ, किन यस्तो भयो भन्ने लाग्छ ? हो, राज्यले नागरिकलाई अवसर छ भन्ने वातावरण दिनुपर्छ । राज्यका पनि कमजोरी छन् । तर, राज्य मात्र जिम्मेवार छ भन्न मिलेन । १२ कक्षा उत्तीर्ण हुने बित्तिकै विदेश पठाउने त अभिभावकहरू नै हुन् नि । यो व्यक्तिको स्वतन्त्रताको अधिकार हो । अध्ययन गर्न, घुम्न र रोजगारीका लागि अन्य देश जानु उसकोे अधिकार हो भने राज्यले उसलाई कसरी रोक्नु त ? पकै पनि प्रणालीमा पारदर्शिता चाहिन्छ । हाम्रो शिक्षाले रोजगारी सृजना गर्न सक्नुपर्यो । शिक्षाले गुणस्तरमा वृद्धि र मानसिकतामा सकारात्मक परिवर्तन ल्याउनुपर्छ ।  कुनै पनि देश आफ्नै जनताले बनाउने हो । अर्काले दिने त सहयोग हो । काँध त आफैँले थाप्ने हो । त्यसैले यसमा धेरै चिन्ता लिनु हुँदैन ।  परम्परागत उत्पादन प्रणाली र सम्बन्धहरूसँग रमाइरहेका बेला  राज्यले अनिवार्य दिनुपर्ने न्यूनतम विकासका पूर्वाधार सेवा उपलब्ध गराउन सकेन । शिक्षा, स्वास्थ्य, यातायात, खानेपानीलगायत अत्यावश्यक सेवाको अभावमा सुविधा खोज्दै सङ्घर्ष गर्नकै लागि पनि बसाइसराइ गर्न थालियो । गाउँबाट सदरमुकाम, सदरमुकामबाट काठमाडौँसम्म अवसरको खोजीमा सर्न थालियो । काठमाडौँबाट विकासको प्रक्रियाले अर्को सपना जाग्यो भने ऊ जान्छ नि त । यो निरन्तर चल्ने प्रक्रिया हो ।  मान्छे सन्तुष्ट हुने जात पनि होइन । त्यहाँ राज्य दोषी छैन । तर, कमजोरी पक्कै छन् । अहिले जागिर पाइएन भनेको सुन्छौँ तर, प्लम्बिङमा हाम्रो पैसा बाहिर गइरहेको छ ? त्यही काम अन्य देशबाट आएका कामदारले गरिरहेका छन् । आफ्नो घरको भर्‍याङ नपुछ्ने अर्काको शौचालय सफा गर्ने प्रवृत्ति छ । हामीले जस्तोसुकै श्रमलाई पनि सम्मान गर्ने संस्कृति विकास गर्नुपर्छ । विधायिकाको मुख्य जिम्मेवारी कानुन निर्माण हो, तर सदनमा उपस्थिति सङ्ख्या (कोरम) पुग्दैन, उत्ता  बजेटका लागि मन्त्रालयको कोठा भेटिनुहुन्छ, किन ? यो  व्यावहारिक जीवनको कुरा हो । निर्वाचनमा जनतासँग सडक, पुल, स्वास्थ्य संस्था र विद्यालय निर्माण गर्छु भनेर भोट प्राप्त गरेको छु । मलाई कानुन बनाउँछु भनेर मात्र भोट प्राप्त हुँदैन । सार्वजनिक सेवाका सम्पूर्ण क्षेत्रमा नेतृत्वकारी भूमिका खेल्छु भनेर भोट मागिन्छ । ठुलो कमजोरी हो । कोही पनि सांसदले कानुन राम्रो बनाउँछु भनेर त चुनाव जितेकै छैन । जनता झुक्याउने कुरा गरेर हुँदैन । प्रधानमन्त्री छान्ने, बजेट पास र फेल गर्नेमा दलीय ह्विप ठीक होला । कानुन बनाउने कुरामा ह्विप लगाउनु हुँदैन । ‘पोलिसी मेकिङ’मा पनि ह्विप लगाइदिएपछि सांसदको भूमिका के बाँकी ! अर्कोतर्फ सांसदसँग धेरै अपेक्षा गरेपछि लगानी पनि सोहीअनुसार हुनुपर्छ । हो, जनता पनि कानुन निर्माण र सुशासन दिइन्छभन्दा मत हाल्छन् त रु निर्वाचनको समयमा रेष्टुरेन्टबाट फोन गरेर सोध्छन के गर्नु हुन्छ भनेर तर, म त्यस्तालाई भोट हाल्नुहुन्छ भने धन्यवाद दिन्छु । हाल्न हुुन्न भने उहाँको अधिकार हो ।  सुविधाका कुरा गर्दा सांसद १० मिनेट बसेर सोच्नका लागि एउटा छुट्टै टेबल र कोठा छैन । स्वकीय सचिव कहाँ बस्ने, चौरमा गएर सुत्ने कि घाम तापेर बस्ने रु आगामी दिनमा यसको व्यवस्थापन गर्दै जानुपर्छ । सांसद सङ्ख्या कम होस् तर जवाफदेही बनाइनुपर्छ । जुम्ला, हुम्ला कालीकोट, डोल्पा, ताप्लेजुङ जस्ता विभिन्न ठाउँबाट आएका सांसदलाई आवासको व्यवस्था छैन, त्यो अव्यावहारिक पनि छ । बजेट आइसक्यो अझै योजना पर्या छैन भन्छन् । संसद्मा बजेटका विषयमा अब हुने छलफल दन्त बजान मात्रै हो भन्ने बुझ्दैनन् । पाना पल्टाएर योजना खोज्छ, हाल्या योजना  कार्यान्वयनमा लैजानलाई मङ्सिर पुस लाग्छ । यस प्रणालीमा पनि सुधार हुनुपर्छ । राज्य जिम्मेवार भएन, आफ्ना दुःख–कष्ट कसलाई सुनाऔँ भनी बसेका जनतालाई आशा प्रदान गर्ने तपाईंको सन्देश केही छ ? म हिरोइजमको खोजी गर्दिनँ । लास्टमा हिरो आउँछ भन्ने विश्वास पनि गर्दिनँ । समाज नै हिरो हो । सार्वजनिक सेवा प्रवाहमा नागरिकले भोग्दै आएका समस्या चिन्ताजनक छ । उदाहरणका लागि मालपोत र राष्ट्रिय परिचयपत्र डिजिटल हुन्छ भनिन्छ । तर त्यहाँ नागरिक लामो लाइन बस्न बाध्य छन् । ती कार्यालयमा सर्भर बिग्रियो भनेर सेवा दिन ढिलाइ भइरहेको हुन्छ ।  त्यहाँ ठेक्कामा काम हुन्छ । मेरै जिल्लामा पनि  सर्भर बिग्रिएको भन्छन्, अनि सेटिङमा काम हुन्छ । लौरो लिएर धर्ना कस्न मिलेन । फर्म भरेको तीन दिनभित्र उसको काम सम्पन्न हुनुपर्ने कानुन ल्याउनुपर्छ । सेवा उपलब्ध गराउने जिम्मेवारीमा रहेका अधिकारीहरूलाई बाध्यकारी व्यवस्था नगरेसम्म, यो सुधार हुनेवाला छैन । कामचोर प्रवृत्ति छ । यसबाट निमुखा मर्ने हो । बाघलाई कसैले बलि दिएको आजसम्म थाहा पाएको छैन । त्यो एउटा सामान्ती चेतबाट हामी अलग हुनु प¥यो । नागरिकलाई नागरिकका रूपमा हेर्नु पर्‍यो । उनीहरूले तिरेको करबाट कर्मचारी र नेताहरूले तलब बुझ्छन् । राज्यबाट नागरिकलाई उपलब्ध गराइने सेवासुविधालाई सर्वसुलभ र सहज तुल्याउन आवश्यक छ । जिब्रो चपाएर र मौका परस्त कुरा गर्ने खराब बानी सबैले त्याग्नुपर्छ । रासस """
जनाधार जोगाउन पार्टी गम्भीर हुनुपर्छ : कांग्रेस प्रवक्ता महत,"""काठमाडौँ, असार २२ गते। नेपाली कांग्रेसका प्रवक्ता डा प्रकाशशरण महतले पार्टीको जनाधार जोगाउन गम्भीर ध्यान दिनुपर्नेमा जोड दिनुभएको छ। पार्टीको केन्द्रीय समितिको बैठकमा बोल्दै डा महतले पार्टीको ऐतिहासिक परम्परा, धर्म, संस्कृति, सभ्यता र मूल विचारमा आधारित मतदाता वर्गलाई जोगाउन नसके आगामी २०८४ को निर्वाचनमा कांग्रेस कमजोर बताउनुभयो।“हाम्रो पार्टी पुरानो हो, तर पुराना पार्टीप्रति जनता निराश हुँदै छन्। नयाँ नाममा नयाँ पार्टीहरू बनिरहेका छन्। यस्तो अवस्थामा हाम्रो परम्परागत जनाधार खस्किँदै गएकोप्रति पार्टी गम्भीर हुन जरुरी छ,” उहाँले भन्नुभयो । डा महतले पार्टीले आफ्ना मूल मूल्य–मान्यता, विशेषगरी धार्मिक र सांस्कृतिक पहिचानलाई स्पष्ट र मजबुत रूपमा प्रस्तुत नगरे गम्भीर क्षति हुने बताउनुभयो। डा महतले सक्रिय सदस्यता अभियानको कमजोर व्यवस्थापनप्रति असन्तुष्टि जनाउँदै भन्नुभयो, “सक्रिय सदस्यता परम्परागत नेतृत्व सुरक्षित गर्ने नाममा घर–परिवारको सदस्य मात्र बढाइएको छ। यो प्रवृत्तिले साँचो कार्यकर्ता छुटेका छन् ।” डा महतले प्रदेश सरकारमा नेतृत्वको कमजोरी रहेको उल्लेख गर्दै प्रदेश संरचनाको प्रभावकारितामाथि प्रश्न उठाउनुभएको छ। उहाँले पार्टीको साङ्गठनिक संरचना, कार्यशैली र आर्थिक अनुशासनमा व्यापक सुधार आवश्यक रहेको बताउनुभयो। """
भन्सार शुल्कमा ट्रम्पसँग ‘सजिलै सम्झौता’ नगर्ने जापानी प्रधानमन्त्रीको भनाइ,"""टोकियो, असार २२  गते । जापानका प्रधानमन्त्री शिगेरु इशिबाले आइतबार टोकियोले राष्ट्रपति डोनाल्ड ट्रम्पको जापानी सामानहरूमा ३५ प्रतिशतसम्म भन्सार शुल्क लगाउने धम्कीलाई टार्न खोजिरहेको छ भन्दै वासिङ्टनसँग वार्तामा ‘सजिलै सम्झौता’ नगर्ने बताउनुभएको छ । “हामी सजिलै सम्झौता गर्नेछैनौँ । त्यसैले समय लागिरहेको छ र त्यसैले यो कठिन छ”, इशिबाले एक टेलिभिजन टक शोमा भन्नुभयो । व्यापार सम्झौताका लागि बुधबारको समयसीमा अघि जापानले ट्रम्प प्रशासनसँग वार्ता गर्न हतार गर्दा उहाँको यस्तो टिप्पणी आएको हो ।ट्रम्पले अप्रिलमा धेरैजसो व्यापारिक साझेदारहरूबाट आयातमा व्यापक १० प्रतिशत भन्सार शुल्क लगाउनुभए पनि उहाँले जापान लगायत दर्जनौँ अर्थतन्त्रहरूमा उच्च दरहरू घोषणा गर्नुभयो र वार्ताका लागि ठाउँ दिन त्यसपछि रोक्नुभयो । यो रोकावट जुलाई ९ मा समाप्त हुनेछ । यसको अर्थ देशहरूले तिनीहरूलाई टार्न वासिङ्टनसँग सम्झौता गर्न असफल भएमा उच्च दरहरू लागू हुनेछन् ।  ट्रम्पले जापानलाई ‘३० प्रतिशत, ३५ प्रतिशत वा हामीले निर्धारण गरेको सङ्ख्या तिर्न’ भन्दै पत्र लेख्न जाँदै गरेको र द्विपक्षीय व्यापार सम्बन्धलाई ‘अनुचित’ भन्नुभएको छ । उहाँले विशेषगरी जापानलाई थप अमेरिकी अटोमोबाइल र चामल स्वीकार गर्न दबाब दिनुभएको छ । टोकियोका व्यापार दूत रियोसेइ अकाजावाले बिहीबार र शनिबार अमेरिकी वाणिज्यमन्त्री हावर्ड लुटनिकसँग टेलिफोनमा कुरा गर्नुभएको थियो । सन्डे टेलिभिजन कार्यक्रममा इशिबाले अमेरिकी अर्थतन्त्रमा सबैभन्दा ठूलो लगानीकर्ता राष्ट्रका रूपमा जापानलाई अन्य देशभन्दा फरक व्यवहार गर्नुपर्ने कुरा दोहोर्‍याउनुभयो । “के अन्याय हो ? यो कसरी अनुचित छ ? हामीले अमेरिकी दावीहरूमध्ये प्रत्येकको जाँच गर्न आवश्यक छ”, उहाँले भन्नुभयो, “हामी सहयोगी हौँ, तर हामीले भन्नैपर्ने कुरा भन्नुपर्छ । हामी विश्वको सबैभन्दा ठूलो लगानीकर्ता राष्ट्र र सबैभन्दा ठूलो रोजगारी सिर्जनाकर्ता (अमेरिकामा) हौँ । हामी फरक छौँ ।” अर्को सन्डे टेलिभिजन कार्यक्रममा इशिबाले ट्रम्पको पत्रलाई कसरी सामना गर्ने योजना छ भनेर सोध्दा जापानले ‘सबै प्रकारका परिस्थितिहरूको सामना गर्न तयारी गरिरहेको’ बताउनुभयो । राससएएफपी """
चार हजार ८३० भेपसहित युवा पक्राउ,"""काठमाडौँ, असार २२ गते । चार हजार ८३० वटा विद्युतीय चुरोट (भेप) सहित एक युवा पक्राउ परेको छ । काभ्रेपलान्चोकको पनौती११, घर भई हाल भक्तपुर मध्यपुर थिमि१, लोकन्थली बस्ने २८ वर्षीय विशाल तामाङलाई प्रहरीले पक्राउ गरेको हो । बा ९ च ८७३४ नम्बरको मारुती सुजकी भ्यानमा बोकेर ल्याउँदै गरेको अवस्थामा उनलाई भेप सहित पक्राउ गरिएको काठमाडौँ उपत्यका अपराध अनुसन्धान कार्यालय टेकुका प्रहरी उपरीक्षक काजीकुमार आचार्यले जानकारी दिनुभयो । उनलाई राजस्व छली सम्बन्धी कसुरमा आवश्यक अनुसन्धान तथा कारबाहीका लागि राजस्व अनुसन्धान विभाग पठाइएको उहाँले जानकारी दिनुभयो । """
बुटवल पावर कम्पनीको सेवामा उपभोक्ताको गुनासो,"""रामपुर समाचारदाता रामपुर (पाल्पा), असार २२ गते । रामपुर नगरपालिकाका सरोकारवालाले बुटवल पावर कम्पनी (बिपिसी) लाई विद्युत् सेवाको गुणस्तर सुधार गर्न आग्रह गरेका छन् । विद्युत् महसुल दर, भोल्टेजस्तर, प्रसारण लाइनमा देखिएको समस्याको विषयमा भएको छलफलमा सहभागीले गुणस्तर तत्काल सुधार गर्न माग गरेका हुन् । बिपिसी आँधीखोला वितरण केन्द्रका प्रतिनिधिसहित रामपुरमा भएको छलफलमा सहभागीले महसुल दर वृद्धि गरे पनि विद्युत् लाइनको उचित व्यवस्थापन नगर्दा दुर्घटनाको जोखिम बढेको, भोल्टेज सुधार नगर्दा उद्योगी व्यवसायीसँगै खानेपानी योजना, सार्वजनिक सेवा प्रवाहमा समेत समस्या देखिएको बताएका थिए । रामपुर नगरपालिका प्रमुख रमणबहादुर थापाले नगरको अधिकांश स्थानमा बिपिसीबाट विद्युत् सेवा उपभोग गर्दै आए पनि पछिल्लो समय गुणस्तरका विषयमा जनताको गुनासो बढ्दै गएको बताउनुभयो । विद्युत् लाइन अनियमित हुँदा उद्योगी व्यवसायी मात्र नभई यहाँका खानेपानी तथा अन्य योजना पनि प्रभावित बनेको उल्लेख गर्नुभयो । उहाँले तत्काल सुधार गर्न सकिने कार्यलाई यथाशीघ्र सुधार गर्न आग्रह गर्नुभयो । वडा नंं ८ का वडाध्यक्ष दिनेश आचार्यले विद्युत् वितरण लाइन तार मकैको बोटले पनि छुने अवस्था रहेको र लाइनका कारण वडामा लिफ्टिङ योजनाका संरचना तयार भए पनि प्रयोगविहीन बनेको बताउनुभयो । वडा नं ४ का वडाध्यक्ष रामबहादुर रानाले भोल्टेज कम आउने समस्याका कारण वडा कार्यालयबाट प्रदान गरिने सेवा प्रवाहमा पनि कठिनाइ भएको बताउनुभयो । नेकपा (माओवादी केन्द्र) लुम्बिनी प्रदेश सदस्य कमलराज भट्टराईले व्यवसाय गर्न आएको कम्पनीले लगानी थपेर गुणस्तर सुधार नगर्ने हो भने उपभोक्ताले विकल्प खोज्नुको अन्य उपाय नभएको बताउनुभयो । कांग्रेस रामपुर नगर सभापति नेत्रप्रसाद भट्टराईले गुणस्तर सुधार गरेर मात्र महसुल वृद्धि गर्ने भनिए पनि बिपिसीले एक्कासि महसुल वृद्धि गरेको भन्दै आपत्ति जनाउनुभयो । सहभागीको गुनासो सम्बोधन गर्दै बुटवल पावर कम्पनी आँधीखोला वितरण केन्द्र गल्याङका वितरण प्रमुख डिल्लीराम ढकालले समस्या समाधानका लागि कार्ययोजना बनाएर सुधारको प्रयत्न गर्दै आएको बताउनुभयो । कार्ययोजना अन्तर्गत रामपुर चापाकोट क्षेत्रमा ८० वटा पोल परिवर्तनसँगै आवश्यक स्थानमा ट्रान्समिटर थप गर्न लागिएको जानकारी दिनुभयो ।  """
‘लाइट’ ले सशक्त बनाएको रङ्गमञ्च,"""काठमाडौँ, असार २० गते । सफल नाटकको पछाडि कलाकारको जीवन्त अभिनय, उत्कृष्ट कथा, गीतसङ्गीतबाहेक प्रकाश व्यवस्थापनको पनि उत्तिकै महत्वपूर्ण भूमिका हुन्छ । पर्दापछाडि बसेर प्रकाश व्यवस्थापन गर्ने प्राविधिकको मेहनतले नाटकलाई सशक्त बनाउँछ ।  आधुनिकतासँगै रङ्गमञ्चमा परम्परागत सजावटभन्दा भिन्न प्रकाश र मिश्रित प्रकाशको सहायताले दृश्यात्मक पृथकता दिने प्रविधिको प्रयोग यतिबेला बढेर गएको छ । प्रकाश व्यवस्थापन रङ्गमञ्चको प्रविधिभित्र पर्ने महत्वपूर्ण माध्यम हो । पछिल्लो समय नेपाली रङ्गमञ्चले विकसित प्रविधिको प्रयोग गर्न थालेको छ । विविध ढाँचाका बत्तीको प्रयोग गरी रङ्गमञ्चलाई भिन्न भावको देखाउने प्रयासमा प्रकाश व्यवस्थापक लागिपरेको देखिन्छ । सन् २००२ मा आठनौ वटा लाइट लिएर गुरुकुलमा नाटक सुरु गर्नुभएका प्रकाश व्यवस्थापक (लाइटम्यान)  रङ्गकर्मी राजकुमार पुडासैनीले त्यतिबेलाको लाइटिङ र अहिलेको लाइटिङमा आकाशजमिनको फरक भएको बताउनुहुन्छ । उहाँका अनुसार त्यतिबेलाको ‘कन्ट्रोल सिस्टम’ र अहिलेकोमा धेरै फरकपन आएको छ । त्यतिबेला प्रायः लाइट हातले चलाउनुपर्ने हुन्थ्यो । लाइट झिपझिप हुने र फ्युज जाँदा धेरै समस्या आउने स्मरण गर्दै उहाँ भन्नुहुन्छ, “त्यतिबेला एउटा बक्समा आठ वटा च्यानल चलाउने चलन थियो । अहिले प्रविधिले सबै कुरा सजिलो बनाइदिएको छ । अहिले एउटै बक्समा ५१२ च्यानलसम्म चलाइन्छ । सबै डिमर डिएनएक्समा आइसक्यो ।” प्रविधिले धेरै कुरा सिकाएको बताउँदै उहाँले नेपालका लाइटम्यानले खासै चर्चा नपाएको बताउनुभयो । पर्दापछाडि बस्ने भएकाले दर्शकको आँखामा पर्ने कुरा भएन, उहाँ भन्नुहुन्छ, “त्यसमा पनि रङ्गमञ्चमा पाइने पारिश्रमिकको अवस्था कमजोर छ । लाइटम्यानको पारिश्रमिक भनेको चिया खर्चलाई मात्र पुग्ने हुन्छ ।” १० वर्षदेखि रङ्गमञ्चमा प्रकाश व्यवस्थापकको काम गरिरहनुभएका रङ्गकर्मी इँगी होपो कोइच सुनुवार नाटकको प्रकाश चलचित्रको क्यामरा जस्तै रहेको बताउँदै भन्नुहुन्छ, “चलचित्रको पर्दामा जसरी क्यामराले कैद गरेका दृश्य मात्र देखिन्छ, त्यस्तै गरेर नाटकमा पनि प्रकाश बालेको ठाउँमा मात्र देखिन्छ ।” नाटकको प्रकाश परिकल्पनाबाट निर्माण गरेको दृश्यभाषा र चलचित्रको क्यामराले निर्माण गर्ने दृश्यभाषा एकअर्कासँग तुलना गर्न सकिने उहाँले बताउनुभयो । नाटकमा प्रयोग हुने लाइटको माध्यमले कथा, पात्र, समय, परिवेश, भावलाई देखाउन, बुझाउन सक्ने क्षमता राख्दछ । जसले एउटा नाटकलाई सशक्त बनाउँछ । उहाँले नेपाली रङ्गमञ्चमा आर्थिक अभावका कारण लाइट र आधारभूत प्रविधि पर्याप्त नरहेको स्वीकार्दै युरोप, अमेरिकामा जस्तो प्रविधि नेपालमा नरहेको बताउनुभयो । नेपाली रङ्गमञ्चका लागि ती प्राविधिक सामान ‘आकाशको फल आँखा तरी मर’ जस्तै भएको छ । नेपाली रङ्गमञ्च निजी क्षेत्रको इच्छाशक्तिमा बाँचेको बताउँदै उहाँले दर्शकका लागि सिट सीमितताका आधारमा आम्दानी हुने रङ्गमञ्चबाट आर्थिक रूपमा सबल हुन्छु भन्नु दिवास्वप्न मात्रै भएको बताउनुभयो । उहाँका अनुसार प्रकाश परिकल्पना युरोप, अमेरिकाका देशमा एउटा छुट्टै पेसा मानिन्छ । यही पेसामा लागेर मानिसले आफ्नो जीविका चलाउँछन् तर नेपालमा यसलाई हल्का रूपमा लिइन्छ, उहाँ भन्नुहुन्छ, “एउटा नाटकमा काम गरेबापत  पाँचदेखि १० हजार रुपियाँ पारिश्रमिक पाइन्छ ।” प्रकाश व्यवस्थापक सुमित्रा पिहिम रङ्गमञ्चमा नाटक गर्दा जति रमाइलो हुन्छ, प्रकाश व्यवस्थापन गर्दा उति नै रमाइलो हुने बताउनुहुन्छ । नाटक निर्माण गर्ने माध्यम लाइट भएको बताउँदै उहाँले नेपालमा प्रकाशसम्बन्धी अध्ययनअध्यापनमा जोड दिनुभयो । उहाँ भन्नुहुन्छ, “यसो हुन सके स्तरमा वृद्धि हुन्छ ।” आफूहरूले शिक्षा र तालिमभन्दा पनि अनुभवी अग्रजसँग सिकेको बताउँदै उहाँले कार्यशालामा सिक्नु र कक्षाकोठामा सिक्नुमा धेरै अन्तर रहेको अनुभव सुनाउनुभयो । सूचना प्रविधिको विकास भएपछि पछिल्लो समय कम्प्युटरको सहायताले एकथरी प्रकाशमा अर्कोलाई मिसाएर विविध ढाँचामा प्रयोग गरिँदै आएको छ । हाल नेपालको रङ्गमञ्चमा प्रोफाइल स्पट, पिसी स्पट, पाक्र्यान, फ्रेसनल हेलोजिन र एलइडी जस्ता लाइटको प्रयोग गरिएको छ ।  """
दक्षिण एसियाली करातेमा नेपाल उपविजेता,"""काठमाडौँ, असार २२ गते । नेपाल नवौँ दक्षिण एसियाली कराते च्याम्पियनसिपमा उपविजेता बनेको छ । श्रीलङ्काको कोलम्बोमा सम्पन्न प्रतियोगितामा नेपाल २१ स्वर्ण, नौ रजत र २० कांस्यसहित टिम उपविजेता बनेको नेपाल कराते महासङ्घका अध्यक्ष युवराज लामाले जानकारी दिनुभयो । नेपालका लागि महिला ६८ केजीमाथि हिमालयन वारियर्स उपनामबाट परिचित एरिका गुरुङ, ५० केजीमा पुष्पका लामा, ५५ केजीमुनि सविना श्रेष्ठले व्यक्तिगत र टिम कुमुतेमा नेपाललाई दोहोरो स्वर्ण दिलाउनुभयो । यस्तै प्रदीप बैजाली मगरले यु–२१ र सिनियरको व्यक्तिगत कुमुतेमा एक एक स्वर्ण तथा टिम कुमुतेमा रजत जित्नुभयो । यसअघि नेपालमा भएको सातौँ संस्करण र भुटानमा भएको आठौँ संस्करणमा नेपाल टिम च्याम्पियन बनेको थियो । प्रतियोगतामा भारत टिम च्याम्पियन बन्यो । भारतले २३ स्वर्ण, २४ रजत र १२ कांस्य जित्यो । तेस्रो स्थानको श्रीलङ्काले १६ स्वर्ण, २० रजत र २३ कांस्य हात पार्‍यो । तीन स्वर्ण, सात रजत र १४ कांस्य जितेको बङ्गलादेश चौथो भयो । ६ राष्ट्र सहभागी प्रतियोगितामा पाकिस्तान एक रजत र सात कांस्यसाथ पाँचौँ र एक रजत र एक कांस्य जितेको भुटान छैटौँ भयो ।   """
रानीकोटबाट देखिएको उपत्यकाकाे दृश्य,"""मौसम प्रतिकुल रहेको अवस्थामा भक्तपुरस्थित रानीकोटबाट शनिबार देखिएको काठमाडौँ उपत्यकाको दृश्य । तस्बिरः गोपाल दाहालरासस """
स्रोत नखुलेको रकम सहकारीमा किन ?,"""गोरखापत्र समाचारदाता काठमाडौँ, असार २२ गते । भूमि व्यवस्था, सहकारी तथा गरिबी निवारणमन्त्री बलराम अधिकारीले नेपालका सहकारीले सहकारीको नीति, सिद्धान्त र मान्यता अनुसार नचलेकाले समस्या जटिल बनेको बताउनुभएको छ । शनिबार अन्तर्राष्ट्रिय सहकारी दिवसको अवसरमा राष्ट्रिय सहकारी महासङ्घ नेपालले आयोजना गरेको कार्यक्रममा बोल्दै मन्त्री अधिकारीले सहकारीमा राखिने रकमको स्रोत र ऋण परिचालन अझै संशयपूर्ण रहेको बताउनुभयो । “सहकारी नीति र उद्देश्य अनुसार काम गरेका छन् कि छैनन् ? सहकारीमा ठुलो रकम कसरी आयो भन्नेबारे ख्याल गर्न पर्छ कि पर्दैन ?” उहाँले प्रश्न गर्नुभयो, “सहकारीले धितो नराखी ५०६० करोड रुपियाँ एउटै व्यक्तिलाई दिने अधिकार कहाँ छ ?” सबैको माग अनुसार सहकारीका बेथिति रोक्न सहकारी नियमन प्राधिकरण बने पनि सुरुमै विरोध हुँदा प्राधिकरण बनेको तर चाहे अनुसार काम गर्न नसकेको बताउनुभयो । उहाँले भन्नुभयो, “सहकारीलाई नियमन गर्न बनेको सहकारी नियमन प्राधिकरणले कसरी काम गर्छ, कस्तो विधि बनाउँछ भन्ने कुराको सुरुवात नहुँदै नियन्त्रण र खबरदारीको कुरा आउन थाल्यो । बिग्रेको कुरालाई नियन्त्रण नगर्ने हो भने त्यो ठिक ठाउँमा आउँदैन ।” मन्त्री अधिकारीले सहकारीमैत्री ऐन संशोधनका लागि आफू प्रतिबद्ध रहेको बताउँदै, सहकार्य र एकताको आवश्यकता औँल्याउनुभयो । सहकारी क्षेत्रमा देखिएका विद्यमान समस्या समाधानका लागि बचत तथा ऋणको मुख्य कारोबार गर्ने सहकारी संस्थाको नियमन गर्न सहकारी ऐन, २०७४ मा संशोधन गरी राष्ट्रिय सहकारी नियमन प्राधिकरणको स्थापना भएको हो । हरेक वर्ष जुलाई महिनाको पहिलो शनिबार मनाइने अन्तर्राष्ट्रिय सहकारी दिवसमा यस वर्ष ‘सहकारी : एक राम्रो विश्वको निर्माणका लागि समावेशी र दिगो समाधानका संवाहक’ भन्ने नाराका साथ मनाइएको हो । अन्तर्राष्ट्रिय सहकारी महासङ्घले सन् १९२३ देखि अन्तर्राष्ट्रिय सहकारी दिवस मनाउन सुरु गरेको हो । संयुक्त राष्ट्र सङ्घले समेत समुदायको सामाजिक आर्थिक तथा सांस्कृतिक विकासमा सहकारीको महत्वपूर्ण योगदानको कदर गर्दै यसै दिनलाई सन् १९९५ देखि संयुक्त राष्ट्र सङ्घ अन्तर्राष्ट्रिय सहकारी दिवसका रूपमा मनाउन थालेको हो । कार्यक्रममा मन्त्रालयका सचिव केदारनाथ शर्मा, महासङ्घका सल्लाहकार केशव बडाल, दीपकप्रकाश बाँस्कोटा, खगराज अधिकारीलगायतले सहकारी व्यवस्थापनका विभिन्न आयाममा चर्चा गर्नुभएको थियो । आर्थिक सर्वेक्षण २०८१८२ का अनुसार गत फागुनमा सहकारी संस्थाको सङ्ख्या ३२ हजार ९६५ रहेको छ । यस अवधिसम्म सेयर सदस्य सङ्ख्या एक करोड नौ लाख पाँच हजार १९२ र सेयर पुँजी एक खर्ब ४३ अर्ब २९ करोड रहेको छ । सहकारी क्षेत्रमा ११ खर्ब २५ अर्ब २८ करोड बचत परिचालन भई नौ खर्ब २३ अर्ब ४७ करोड कर्जा प्रवाह भएको छ । सर्वेक्षण अनुसार सहकारी क्षेत्रमा ९४ हजार व्यक्ति प्रत्यक्ष रोजगार छन् ।   """
नेप्से परिसूचकमा सामान्य अङ्कको सुधार,"""काठमाडौँ, असार २२ गते। नेपाल स्टक एक्सचेञ्ज (नेप्से) परिसूचकमा सामान्य अङ्कको सुधार देखिएको छ। आज नेप्से परिसूचक दुई दशमलव ४० अङ्कले बढेर दुई हजार ७०६ दशमलव ३६ को बिन्दुमा कायम भएको हो। आज तीन सय १८ कम्पनीको दुई करोड ७१ लाख ३२ हजार ३०८ कित्ता शेयर ८७ हजार ३९८ पटक खरिदबिक्री हुँदा रु नौ अर्ब ५० करोड तीन हजार २६८ बराबरको कारोबार भएको छ। आजको कारोबारमा सबैभन्दा बढी अन्य समूह तीन दशमलव शून्य छ र वित्त समूह दुई दशमलव ४९ प्रतिशतले बढेको छ। त्यस्तै, बैंकिङ शून्य दशमलव ११, लगानी शून्य दशमलव ३७, उत्पादन तथा प्रशोधन शून्य दशमलव ६३, म्युचुअल फण्ड शून्य दशमलव १४ र व्यापार शून्य दशमलव ८८ प्रतिशतले बढेको छ। विकास बैंक एक दशमलव ५३, होटल तथा पर्यटन शून्य दशमलव २५, जलविद्युत् एक दशमलव शून्य पाँच, जीवन बिमा एक दशमलव ३०, लघुवित्त शून्य दशमलव शून्य छ र निर्जीवन बिमा शून्य दशमलव ५१ प्रतिशतले घटेको छ। आज नेपाल फाइनान्स लिमिटेडको शेयर मूल्यमा सकारात्मक सर्किट लागेको छ। सबैभन्दा बढी गुडविल फाइनान्स लिमिटेड डिबेन्चर–२०८३ को शेयर मूल्य आठ दशमलव ८७ प्रतिशतले घटेको छ। कारोबार भएका शेयर सङ्ख्याका आधारमा आज सबैभन्दा बढी नेपाल रिइन्सुरेन्स कम्पनी लिमिटेडको रू ४९ करोड ४० लाख आठ हजार ४८५ बराबरको कारोबार भएको छ। कारोबार भएका शेयर सङ्ख्याका आधारमा सबैभन्दा बढी एनएमबी सुलभ इन्भेस्टमेन्ट फण्ड–२ को ५१ लाख ५६ हजार ७५० कित्ता खरिदबिक्री भएको छ।रासस """
खानेपानी पुगेपछि स्थानीय हर्षित,"""शेरबहादुर सार्की बाजुरा, असार २२ गते । बाजुराको त्रिवेणी नगरपालिका वडा–२, चौसालवासीको घरको आँगनमै खानेपानी पुगेपछि यहाँका स्थानीयवासी हर्षित भएका छन् । “एक घर एक धारा हाम्रो पहिचान, सुरक्षित खानेपानीयुक्त समुदाय हाम्रो अभियान” भन्ने मूल नारासाथ यूनिसेफ, नगरपालिका, स्थानीयको जनश्रमदान गरी ३९ लाख ५१ हजार पाँचसय रुपियाँमा चौसालवासीको घरको आँगनमा खानेपानी पुगेपछि  चौसालवासी हर्षित भएका हुन् । त्रिवेणी–२, चौसाल टोलमा झण्डै ८० घर परिवार बसोवास गर्दैआएका छन् । पहिला यी टोलका स्थानीयलाई खानेपानीको अभाव थियो । अहिले त्यो टोलमा ६२ वटा खानेपानीको धारा निर्माण भएपछि यहाँका स्थानीयको त्यो समस्या हटेको त्रिवेणी नगरपालिकाले जनाएको छ । गाउँमा खानेपानी नहुँदा नुहाउन तथा शौचालय जान समस्या हुन्थ्योे । यतिबेला गाउँमा झण्डै ६२ वटा खानेपानीको धारा निर्माण भएपछि यहाँको स्थानीयको त्यो सबै समस्या हटेको चौसाल खानेपानी उपभोक्ता समूहका अध्यक्ष भङ्गे बुढाले बताउनुभयो । उहाँले भन्नुभयो, “यो टोलमा पहिलादेखि खानेपानीको समस्या हुँदैआएको थियो । यतिबेला नगरपालिका र युनिसेफको आर्थिक सहयोगमा ६२ खानेपानीका धारा निर्माण भएका छन् ।” अहिले यी निर्माण भएका सबै धाराबाट सफा र स्वच्छ खानेपानी खान पाएपछि यहाँका स्थानीयको पहिला खोला र कुवाँको धमिलो पानी खानुपर्ने समस्या हटेको बुढाले बताउनुभयो । त्रिवेणी नगरपालिका–२, चौसालटोल लामो समयदेखि खानेपानीको पहुँचबाट वञ्चित हुँदैआएको थियो । यतिबेला त्यो टोल खानेपानीको पहुँचमा रहेको त्रिवणी–२ का वडाध्यक्ष वीरबहादुर विकले बताउनुभयो । उहाँले भन्नुभयो, “२०८१ सालको वैशाखमा चौसाल खानेपानी उपभोक्ता समूहले खानेपानी निर्माण सुरु गरेको थियो । खानेपानीको निर्माण कार्य सुरु गरेको झण्डै चार महिनामा यहाँका उपभोक्ता समूहले खानेपानी निर्माणको काम सम्पन्न गरेको हो ।” यसरी खानेपानी निर्माणको काम सुरु गरेको चार महिनामै काम सम्पन्न गरेसँगै अहिले यो टोललाई यतिबेला खोनेपानीमुक्त टोल घोषणा गरेको हो, अध्यक्ष विकले बताउनुभयो । यहाँका स्थानीयको समस्या विस्तारै समाधान हुँदैआएको त्रिवेणी नगरपालिका उपप्रमुख कमला नौपानेले बताउनुभयो । उहाँले भन्नुभयो, “पछिल्लो समय यहाँका अधिकांश वडा खानेपानीको पहुँचमा छ । केही वडामा अझै खानेपानी पुगेको छैन् ।” आगामी वर्षमा यहाँका सबै वडालाई खानेपानीमुक्त बस्ती घोषणा गर्ने यहाँका सबै बस्तीमा खानेपानी निर्माण कार्य सम्पन्न गर्नेगरी नगरपालिकाले अभियान सुरु गर्दै आएको उपप्रमुख न्यौपानेले बताउनुभयो । """
सहिद शुक्रमा कला कार्यशाला,"""गोरखापत्र समाचारदाता काठमाडौँ, असार २२ गते । सहिद शुक्र माध्यमिक विद्यालय परिसरमा शनिबार कला शिक्षकको सहभागितामा ‘कला कार्यशाला’ सम्पन्न भएको छ । कार्यक्रममा नेपाल ललितकला प्रज्ञा–प्रतिष्ठानका कुलपति नारदमणि हार्तम्छालीले काठमाडौँ महानगरको शहीद शक्र माध्यमिक विद्यालयले शिक्षासँगै सिप कार्यक्रम र विद्यार्थीलाई सिर्जनशील क्षेत्रसँग जोड्न सञ्चालन गरेको कला विषयको अध्ययनले नयाँनयाँ कलाकार जन्माउने विश्वास व्यक्त गर्नुभयो । उहाँले काठमाडौँ महानगरका विद्यालयमा कला विषयका अध्यापनमा संलग्न शिक्षकलाई सम्मान गर्दै आगामी दिनमा विद्यालयमा अध्ययनरत विद्यार्थीलाई प्रतिष्ठानसँग जोडेर कलाकारिता क्षेत्रमा नाम र दाम कमाउने वातावरण बनाइने बताउनुभयो । प्रतिष्ठानका सदस्यसचिव देवेन्द्रकुमार काफ्ले थुम्केलीले ललितकला क्याम्पसपछि कला विभाग नै राखेर कक्षा ११ र १२ का विद्यार्थीलाई कला विषयको अध्यापन गराउने सहिद शुक्रमा कला विषयको अध्यापन गर्ने कुराले कला शिक्षकमार्फत पनि प्रचार हुने विश्वास व्यक्त गर्नुभयो । प्राध्यापक राधेश्याम मुल्मीले राजधानीमा सञ्चालित सामुदायिक विद्यालयले सहिद शुक्र जस्तै विद्यार्थीलाई सिपसँग जोड्न कला विषयको अध्यापन गराउनुपर्ने बताउनुभयो । सहिद शुक्र विद्यालयका प्रधानाध्यापक शैली सिंह राठौरले महानगरपालिकाभित्र सञ्चालित सामुदायिक विद्यालयमध्ये विद्यार्थीलाई जीवनोपयोगी सिपसँग जोड्न कला विषयको अध्यापन गराउने एक मात्र सामुदायिक विद्यालय भएको बताउनुभयो । विद्यालय व्यवस्थापन समितिका अध्यक्ष दिवस ढुङ्गेलले सहिद शुक्र माविले शिक्षासँगै सिर्जना, सिपसँग जोड्न विसं २०७९ देखि कला विभाग राखेर अध्यापन गराइँदै आएको जानकारी दिनुभयो । व्यवसायी कलाकार सङ्घका अध्यक्ष प्रेमलाल श्रेष्ठले कला क्षेत्रसँग विद्यार्थीलाई जोड्नु भनेको नयाँ कलाकार उत्पादनका लागि अवसर दिनु हो, भन्नुभयो । कला शिक्षक केशवराज खनालको संयोजकत्वमा आयोजित कला शिक्षक सम्मान तथा कला कार्यशालामा सुरेम देशार, विपना महर्जन, मनहरा प्रजापति, रेणुका महर्जन, राजकृष्ण महर्जन, डिबी यम्फु, सुमन श्रेष्ठ, दीपक कुँवर र राजु पिठाकोटेलगायत २५ जना कला शिक्षकको सहभागिता रहेको थियो ।  """
डर्टमन्डलाई हराउँदै रियल सेमिफाइनलमा,"""काठमाडौँ, असार २२ गते । स्पेनिस क्लब रियल म्याड्रिड अमेरिकामा जारी फिफा क्लब विश्वकप फुटबलको सेमिफाइनलमा प्रवेश गरेको छ । मेटलाइफ रङ्गशालामा आइतबार बिहान भएको खेलमा रियलले जर्मन क्लब बोरुसिया डर्टमन्डलाई ३–२ गोलले हरायो । रियलको जितमा गोन्जालो गार्सियाले १०औँ, फेरान गार्सियाले २०औँ र केलियन एमबाप्पेले दोस्रो हाफको इन्जुरी समयमा निर्णायक गोल गर्नुभएको थियो । यस्तै डर्टमन्डका लागि म्याक्सिमिलियन बेयर र सेरहोस गुइरासीले दोस्रो हाफको इन्जुरी समयमा गोल फर्काउनुभएको थियो । रोचक खेलको इन्जुरी समयमै डिन हुइजसेन रातो कार्ड पाँदै बाहिरिएपछि रियलले १० खेलाडीमा खेल सकेको थियो । यस्तै अर्को खेलमा फ्रेन्च क्लब पेरिस सेन्ट जर्मेन (पिएसजी) ले जर्मन क्लब बायर्न म्युनिखलाई २–० गोलले हराउँदै अन्तिम चारमा स्थान बनाएको छ । मर्सिडिज बेन्ज रङ्गशालामा भएको खेलमा पिएसजीलाई जिताउन डिसिरे डुएले ७८औँ र ओस्माने डेम्बेलेले दोस्रो हाफको इन्जुरी समयमा गोल गर्नुभयो । यससँगै क्लब विश्वकपको सेमिफाइनल सेमकिरण पूरा भएको छ । सेमिफाइनलमा रियलले पिएसजी तथा ब्राजिलको फ्लुमिनेन्स एफसी र इङ्लिस क्लब चेल्सीबिच प्रतिस्पर्धा हुनेछ । एजेन्सी    """
‘सत्ता र प्रतिपक्ष सभामुखको दृष्टिमा समान हुन्’,"""काठमाडौँ, साउन २१ गते। सभामुख देवराज घिमिरेले सभामुखको दृष्टिमा सत्ता र प्रतिपक्ष समान हुने बताउनुभएको छ । गोरखापत्र अनलाइनको ‘सांसदलाई सवाल’को ५० औँ शृङ्खलामा विशेष कुराकानी गर्नुहुँदै सभामुख घिमिरेले यस्तो बताउनुभएको हो । उहाँले भन्नुभयो,""सत्ता र प्रतिपक्षी सभामुखको दृष्टिमा समान हुन् । तर सत्ताले चाहेको भएन भने प्रतिपक्षलाई साथ दिएको भनेर हेरिन्छ । प्रतिपक्षले चाहेको जस्तो भएन भने सत्तालाई साथ दियो भन्ने हुन्छ । यो आफैँमा पनि त्यस्ता खालका अपजस आउने ठाउँ हो । तर म के सचेत छु भने यहाँ सभामुखको भूमिकामा निष्पक्ष भएर जानुपर्छ ।"" त्यसैगरी उहाँले प्रतिनिधि सभाको बैठकबाट बहुमतले पारित निजामती सेवा विधेयक२०८० सच्याउने ठाउँ रहेको बताउनुभएको छ । सभामुख घिमिरेले भन्नुभयो, ""निजामती विधेयक बिग्रिएको भए सच्याउने ठाउँ छ।’’ सभामुख घिमिरेले विधेयक पारित गर्ने सन्दर्भमा दफा मिलाउँदा केही ध्यान नपुगेको कुरा उठेकाले कमिकमजोरी भए सच्याउने ठाउँ रहेको बताउनुभएको हो।  सभामुख घिमिरेको जन्म २०१३ साल जेठ १३ गते ताप्लेजुङको सिकैचामा बुवा पदमप्रसाद र आमा भीमकुमारीको कोखबाट भएको हो। अहिले उक्त क्षेत्र सिरिजङ्गा गाउँपालिका–३ मा पर्छ। बाल्यकाल ताप्लेजुङमै बिताउनुभएका घिमिरेले २०२९ सालमा ताप्लेजुङको भानु पब्लिक हाई स्कुलबाट एसएलसी उतीर्ण गर्नुभएको हो। एसएलसी उतीर्ण भएपछि उहाँ उच्च शिक्षाका लागि सुनसरीको धरानस्थित महेन्द्र बहुमुखी क्याम्पस पुग्नुभयो। त्यहाँबाट आइए पढ्नुभयो। घिमिरेको परिवार ताप्लेजुङबाट झापा बसाइँ सरेको देखिन्छ। उहाँको स्थायी ठेगाना झापा जिल्लाको अर्जुनधारा नगरपालिका–६, प्रगति टोल हो। उहाँ काठमाडौँमा भने कागेश्वरी मनोहरा नगरपालिका–८, गोठाटारमा बसोवास गर्दै आउनुभएको छ। आइएसम्मको अध्ययनपछि घिमिरेले लगातार राजनीतिक आन्दोलनमा होमिनुभएको देखिन्छ। उहाँ २०३१ सालदेखि नै कम्युनिस्ट राजनीतिमा सक्रिय हुनुहुन्छ। तत्कालीन अखिल नेपाल कम्युनिस्ट क्रान्तिकारी कोअर्डिनेसन केन्द्रमा आबद्ध भएर उहाँ २०३२ साल माघदेखि राजनीतिमा सक्रिय हुनुभएको हो। २०३३ सालमा भूमिगत बन्नुभएका घिमिरेले २०३५ सालदेखि २०४६ सालसम्म कष्टपूर्ण भूमिगत जीवन बिताउनुभयो। भूमिगत भएसँगै उहाँ २०३५ पुस ११ गते कम्युनिस्ट घटक मिलेर बनेको नेकपा (माले)को तेह्रथुम र पाँचथर जिल्लाको सङ्गठक बन्नुभयो। सोही वर्ष पुसमा नेकपा (माले) ताप्लेजुङ जिल्ला कमिटी सदस्य बन्नुभएका घिमिरे २०३८ सालमा नेकपा (माले) मेची क्षेत्रीय कमिटी सदस्य हुनुभयो। २०३९ सालमा इलाम जिल्लाको पार्टी सचिव (प्रमुख) बन्नुभएका उहाँ २०४९ सालमा नेकपा (माले) र नेकपा माक्र्सवादीको एकीकरणपछि सम्पन्न नेकपा (एमाले)को पाँचौ राष्ट्रिय अधिवेशनबाट पहिलो पटक केन्द्रीय सदस्य बन्नुभयो। २०५० सालमा नेकपा (एमाले) मेची अञ्चल इन्चार्ज बनेपछि उहाँले लगातार आठ वर्ष त्यही जिम्मेवारीमा निर्वाह गर्नुभयो। पार्टीमा मौन बसेर महत्त्वपूर्ण जिम्मेवारी कुशलतापूर्वक निर्वाह गर्दै आउनुभएका घिमिरे २०५६ सालमा पूर्वाञ्चल विकास क्षेत्रबाट निर्वाचित भएर राष्ट्रियसभा सदस्य बन्नुभयो। २०५८ सालमा एमाले केन्द्रीय विभागको स्वास्थ्य इन्चार्ज हुँदै उहाँले इन्जिनियरिङ, युवासङ्घ नेपाल, नेपाल राष्ट्रिय शिक्षक सङ्गठन र प्रगतिशील प्राध्यापक सङ्घको इन्चार्ज बनेर काम गर्नुभयो।  २०६५ सालमा एमाले केन्द्रीय सल्लाहकार परिषद सदस्य बन्नुभएका घिमिरे २०७२ सालमा नेकपा (एमाले) केन्द्रीय सदस्य बन्नुभयो। त्यसलगत्तै उहाँले अध्यक्षको सचिवालय प्रमुख बनेर काम गर्नुभयो। घिमिरे २०७५ सालमा नेकपा एमाले तत्कालीन प्रदेश–१ (कोशी)को अध्यक्ष बन्नुभयो। ठुलो लाभको पद प्राप्त नगरे पनि उहाँले पार्टी सङ्गठनमा महत्त्वपूर्ण जिम्मेवारी पाउनुभएको देखिन्छ । २०७८ सालमा सम्पन्न एमालेको १० औँ राष्ट्रिय महाधिवेशनबाट स्थायी कमिटी सदस्य बन्नुभएका घिमिरेलाई प्रदेश इन्चार्जको जिम्मेवारीसमेत प्राप्त थियो। यो महत्त्वपूर्ण जिम्मेवारी पाए लगत्तै २०७९ सालमा सम्पन्न आम निर्वाचनमा उहाँ झापा निर्वाचन क्षेत्र नम्बर २ बाट प्रत्यक्ष निर्वाचित हुनुभयो। यो विजय यात्राले उहाँलाई प्रतिनिधिसभाको सभामुख बन्ने बाटो खोलिदिएको हो। उहाँ २०७९ साल माघ ५ गते प्रतिनिधि सभाको सभामुख निर्वाचित हुनुभएको हो। प्रस्तुत छ –प्रतिनिधि सभाका सभामुख देवराज घिमिरेसँग गोरखापत्र अनलाइनको ‘सांसदलाई सवाल’को ५० औं शृङ्खलामा दिनेश लुइटेलले गरेको कुराकानीका आधारमा मनोजरत्न शाही र केशब गुरुङले तयार पार्नुभएको भिडियो सामग्री : """
प्रेरक व्यक्तित्व,"""आजभन्दा १५८ वर्षअघि भोजपुर जिल्लाको मझुवाबेँसीमा जन्मिएकी योगमाया नेपालको नारी जागरणका साथै धार्मिक, सामाजिक र साहित्यिक क्षेत्रकी ख्यातिप्राप्त व्यक्तित्व हुन् । योगमाया कौडिण्य गोत्र र न्यौपाने थर भएका ब्राह्मण परिवारका श्रीलाल र चन्द्रकला न्यौपानेकी छोरी हुन् । उनको नाममा स्थापित संस्था ‘योगमाया प्रतिष्ठान’ का अनुसार योगमायाको जन्म विसं १९२४ भएको हो । उनले विसं १९९८ असार २२ गते शनिबार हरिशयनी एकादशीका दिन आफ्ना ६८ जना अनुयायी भक्तसहित अरुण नदी किनाराको ठुलो ढुङ्गाबाट हाम फालेर जलसमाधि लिएकी थिइन् । यसरी योगमायाको जन्म आजभन्दा १५८ वर्षपहिले भएको र जम्मा ७४ वर्ष यस धर्तीमा बिताएको देखिन्छ । योगमायालाई विदुषी योगमायाका नामले चिनिन्छ । औपचारिक शिक्षा नलिएका कारण योगमाया हस्ताक्षरका सट्टा बुढी औँठाको ल्याप्चे प्रयोग गर्थिन् । जे देख्यो र जे सुन्यो, त्यस विषयमा कविता रच्न सक्ने साथै कवितामै कुरा गर्न सक्ने अनौठो क्षमता उनमा थियो । त्यसैले उनी आँसु कवयित्री मानिन्छिन् । योगमायाको जन्म समयमा नेपालमा जहानियाँ  थियो । सती र दासप्रथा जस्ता सामाजिक कुरीतिका साथै धार्मिक आडमा हुने सामाजिक शोषण चरमोत्कर्षमा थियो । शासनसत्तामा भ्रष्टाचार र मनपरीतन्त्र व्याप्त थियो । गाउँघरमा मानापाथी जस्ता बरव्यवहारमा समेत ठगी गर्ने प्रवृत्ति व्यापक थियो । यिनै सामाजिक विडम्बना र भोगाइहरूलाई आत्मसात् गर्दै योगमायाको जीवनयात्रा गतिशील बन्यो । योगमाया त्यस्तो समयमा जन्मेकी थिइन्, जुन बेला नारीहरू रजस्वला हुनुअघि नै वैवाहिक बन्धनमा बाँधिन बाध्य हुनुपथ्र्यो । त्यसै अनुरूप उनका आमाबुबाले योगमायाको विवाह पाँच वर्षकै उमेरमा रामहरि कोइरालासँग गरिदिएका थिए । बिहे भएको दुई वर्षमै उनका पतिको निधन भयो । सात वर्षीया अबोध बालिका योगमायाका लागि रामहरिको मरण कुनै पीडादायक विषय बन्न सकेन । उनी आफ्नै बालक्रिडामा व्यस्त रहिन् । क्रमशः दिन बित्दै जाँदा योगमायामाथि अनेक सामाजिक कुसंस्कारका बज्र प्रहार हुन थाले । तत्कालीन समाजबाट प्राप्त अपमान, घृणा र तिरस्कारका पीडाले उनको जीवन तरङ्गित हुन पुग्यो । अभावबिच खान लगाउन मुस्किल भएपछि अबोध बालिका योगमाया एक रात घरबाट सुटुक्क भागेर माइत आइन् । घरबाट नसोधीकनै भागी हिँडेकी उनलाई माइती पक्षले सजिलै बस्न दिने कुरा भएन । माइती पक्ष योगमायालाई उनकै घर फर्काउन चाहन्थ्यो भने घरपक्षका रातको समयमा भागी हिँडेकी बुहारीलाई कुनै हालतमा घरभित्र पस्न नदिने मनस्थितिमा थिए । यस्तो असहज द्वन्द्वको स्थितिमा विधवा योगमाया केही समय माइतीकै आश्रयमा रहिन् । घर र माइत दुवैतिर अलच्छिनी र पोइ टोकुवीको लाञ्छना सहँदै उनी १७ वर्षकी भइन् । समय बित्दै जाँदा त्यसै गाउँका एक युवक प्रजापति डोटेल जैसीतिर उनको आकर्षण बढ्यो र उनीहरू भागेर आसाम पुगे । यी दम्पतीबाट एउटी छोरी नैनकलाको जन्म भयो । कतिपय अनुसन्धाताले डोटेल युवकको समेत केही वर्षपछि मृत्यु भएको र तत्पश्चात् योगमायाले तेस्रो विवाह गरेको बताएका छन् । यसको ठोस प्रमाण नभएकाले यो प्रसङ्ग विवादित प्रतीत हुन्छ । आसाममै रहँदा योगमायाले आफ्नो गाउँमा पुराणवाचन हुन लागेको हल्ला सुनिन् । त्यसपछि डोटेल दम्पती छोरी च्यापेर पुराणस्थल पुगे । जनकलाल शर्माको ‘जोसमनी सन्तपरम्परा र नेपाली साहित्य’ नामक पुस्तकमा लेखिए अनुसार पुराणको प्रसङ्ग थियो, “परस्त्री वा परपुरुष गमन गर्नाले भविष्यमा रौरव नरकको यातना भोग्नु पर्छ ।” यत्तिकैमा पुराणमा अर्को प्रसङ्ग आयो– “कसैले अज्ञानवश त्यस्तो अपराध गरेको रहेछ र ज्ञानप्राप्त भएपछि त्यो अपराध त्याग्यो भने त्यसको प्रायश्चित्त हुन्छ ।” योगमायाले पुराणका सबै पाठ मन दिएर सुनिन् । पुराणको कथा सुनेपछि योगमायाको मन विचलित भयो । त्यसपछि उनले आफ्ना पति प्रजापति डोटेलसँग यसबारे छलफल गरिन् । अनि यिनीहरूले एकअर्कासँग छुट्टिएर बस्ने निर्णय गरे । भनिन्छ, त्यसबेला योगमायाकी छोरी नैनकलाचाहिँ योगमायासँगै बस्ने सहमति भयो । योगमायाले औपचारिक शिक्षा लिने अवसर नपाएकी भए पनि साधुसन्त र विभिन्न व्यक्तिसँगको सङ्गत साथै पुराण प्रवचन सुन्दै जाँदा उनमा नवीन चेतनाको विकास हुँदै गएको र उनीभित्रको अन्तज्र्ञान प्रस्फुटित भएको अनुमान गर्न सकिन्छ । यही अन्तज्र्ञानको विकाससँगै भारतको आसामबाट केही गर्ने मनसायका साथ उनी आफ्नै जन्मथलो मझुवाबेँसीमा फर्केर आइन् । माइतीघरमा फर्केपछि उनीभित्रको ज्ञानबुभुक्षा झनै प्रबल बन्न पुग्यो । ज्ञानको भोककै कारण उनी जोसमनी सन्तहरूको सङ्गतमा परिन् र उनीहरूको सहयोगमा प्युठानस्थित स्वर्गद्वारी महाप्रभुको आश्रममा पुगिन् । केही समय त्यहीँ रहेर उनले महाप्रभुबाट दीक्षासमेत ग्रहण गरिन् र पछि आफ्नो जन्मथलोमै फर्किन् । आधुनिक नारीवादी अभियन्ता योगमायालाई पितृसत्ताविरुद्धको विद्रोहकी प्रतीक मान्छन् । खासमा योगमायाले मा व्याप्त अन्याय र सामाजिक अन्धविश्वासका साथै आडम्बरको आडमा चलेका सतीप्रथा, बालविवाह र विधवामाथिको अत्याचार, जातिप्रथा एवं शोषणविरुद्ध आवाज उठाएकी हुन् । सामाजिक परिपाटीमा आमूल परिवर्तनका लागि नै योगमायाले आत्मबलिदान गरेकी हुन् । योगमायाले बालविवाहको विरोध गर्दै विधवाले पनि पुनर्विवाह गर्न पाउनुपर्ने आवाज बुलन्द गरिन् । सामाजिक, आर्थिक, राजनीतिक र धार्मिक पक्षसँग जोडिएका कुरीति, कुसंस्कार र कुचलनविरुद्ध चेतना फैलाउनुका साथै प्रवचन र कविताका माध्यमबाट समेत विरोधका स्वर उचालिन् । यही विरोध कालान्तरमा गएर आत्मोत्सर्ग जस्तो उच्चस्तरको विद्रोहमा परिणत भयो । वस्तुतः योगमायाको आत्मोत्सर्ग क्रूरता र अमानवीयताविरुद्धको तिखो असहमति वा भनौँ मानवीय आध्यात्मिक करुणाभावको उत्कृष्ट अभिव्यक्ति थियो । निश्चितै रूपमा आध्यात्मिक प्रज्ञासम्पन्न सन्तहरूको हृदय समाजका अन्याय, अत्याचार र कुरीति देखेर पग्लिने गर्छ । त्यसबाट द्रवित बनेर उनीहरू आफ्नो समग्र जीवनलाई मानवकल्याणको यात्रामा समर्पित गरिदिन्छन् । यही कुरा योगमायाका सन्दर्भमा लागु हुन्छ । पूर्वीय भूगोलमा जन्मेका महात्मा गौतम बुद्ध, रामकृष्ण परमहंस, स्वामी विवेकानन्द, महात्मा गान्धी, योगी नरहरिनाथ जस्ता दर्जनौँ सन्तहरू जस्तै योगमाया पनि आध्यात्मिक अनुभूतिका आधारमा समाजसुधारका लागि समर्पित प्रबुद्ध व्यक्तित्व हुन् । उनलाई धर्मराज्यकी परिकल्पनाकार साथै साहस र उच्च चेतनाकी प्रतिमूर्ति महान् समाजसुधारक नारीका रूपमा मूल्याङ्कन गर्न सकिन्छ । तसर्थ अमुक वादको पक्ष लिएर अमुक सत्ताविरुद्ध उभिएको भनेर उनको मूल्याङ्कन गर्नु सङ्कीर्ण दृष्टिकोण ठहरिन सक्छ । आजभन्दा १५० वर्ष पहिलेको समाजमा जन्मेकी एक जना निरक्षर महिलामा यस्तो उच्च चेतनाको विकास हुनु आत्मजागरण र गहिरो आध्यात्मिक अनुभूतिबिना असम्भव छ । व्याप्त अन्धविश्वास र रूढिग्रस्त कट्टरताकी विरोधी भए पनि योगमायाको मूल संस्कार ईश्वरप्रतिको आस्था र भक्तिभावद्वारा निर्मित थियो । उच्च आध्यात्मिक चेतना भएका पुरुषले समेत यस्ता प्रथाविरुद्ध आवाज उठाउँदै आएको सन्दर्भमा उनको यो विद्रोहलाई पितृसत्ता र मातृसत्ताको आधुनिक अवधारणाको दृष्टिबाट पर्गेल्न खोज्नु त्यति सान्दर्भिक ठहरिँदैन ।  """
वृषभानुको चिनो  जनकपुरको नौलखा मन्दिर,"""भारतको मध्य प्रदेशको ओच्र्छा राज्यका महाराजा महेन्द्रप्रताप सिंह र महारानी वृषभानु कुँवरका कुनै सन्तान थिएनन् । गुरुको आज्ञाले वृषभानुले इसं १८९६ मा सीताको मन्दिर जनकपुरमा निर्माण गर्ने सङ्कल्प लिए । सङ्कल्प लिएको एक वर्षमै पुत्रलाभ भएपछि सङ्कल्प पूरा गर्न वृषभानुले जनकपुरमा मन्दिर निर्माण कार्य अघि बढाए तर निर्माण पूरा नहुँदै वृषभानुको निधन भयो । निधनपछि बहिनी नरेन्द्र कुँवरले मन्दिर निर्माण कार्यलाई पूर्णता दिए । विसं १९६६ मा जानकी मन्दिरको निर्माण कार्य पूरा भयो । पछि महाराजा महेन्द्रप्रतापले तिनै नरेन्द्र कुँवरसँग विवाह गरेका थिए । जनकपुरको जानकी मन्दिरको जुन दृश्य अहिले देख्न सकिन्छ, त्यो तिनै वृषभानुको चिनो हो । स्थापत्य शैलीको यो मन्दिर मुगल र राजपूत शैलीको सम्मिश्रण हो । मन्दिर निर्माण गर्न नौ लाख रुपियाँ खर्च लागेकाले निर्माणपछि जानकी मन्दिरलाई अहिले पनि ‘नौलखा मन्दिर’ भनेको पाइन्छ । जानकी मन्दिर, मड्वा, तेलहा–मडहा–अरगज्जा पोखरीवरिपरिका संरचना मन्दिरमातहात छन् । यसको कुल क्षेत्रफल करिब छ बिघा हो । मूल मन्दिर करिब तीन बिघा क्षेत्रफलमा फैलिएको छ । यस अन्तर्गत गर्भगृह, सिसमहल र बाहिरी विशाल प्राङ्गण छ । तीनतले मन्दिर सेतो चम्किलो ढुङ्गा र मार्बलले निर्मित छ । यसमा करिब ६० वटा कोठा छन् । मन्दिरको उचाइ करिब ४० मिटर छ । मन्दिरको पश्चिमउत्तरमा अवस्थित मड्वा करिब डेढ बिघा क्षेत्रफलमा फैलिएको छ । यहाँ रामायणकालीन झल्को दिने गुरुका प्रतिमाहरू राखिएका छन् । अतिव्रमणमा परिसकेको तेलहा–मड्हा पोखरीलाई करिब एक दशकअघि अतिव्रमणमुक्त बनाइयो । जानकी मन्दिरको उत्तरतर्फका दुवै पोखरीको सौन्दर्यीकरण भने भइसकेको छैन । हिन्दु दर्शनका प्रमुख पाँच शाखा छन् । जुन न्याय, वैशेषिक, साङ्ख्य, योग, पूर्व मीमांसा र उत्तर मीमांसा (वेदान्त) हुन् । यीमध्ये पूर्व मीमांसा र उत्तर मीमांसाको मौलिक विकास र प्रारम्भिक स्वरूप जनकपुरधामबाट तयार भएको भनिन्छ । तर सो दाबी पौराणिक–ऐतिहासिक मान्यतामा आधारित छन् । पूर्व मीमांसाले कर्मकाण्डको व्याख्या गर्छ । उत्तर मीमांसा (वेदान्त) मिथिला दर्शन र उपनिषद्सँग सम्बन्धित छ । महन्त रामतपेश्वर दासका अनुसार मन्दिर निमार्णको बेला बृषभानु कुँवरले दुई किलो सुन र चार किलो चाँदी चढाएको र सो सुन चाँदी गुठी स्थानले विस २०१८ सालमा आफ्नो अधिनमा लिएको थियो । त्रेतायुगमा अनिकाल परेको बेला राजा जनकले हलो जोत्दा सीताको प्रादुर्भाव भएको जनविश्वास छ । यी प्रसङ्ग हिन्दु धर्मग्रन्थहरूमा सविस्तार उल्लेख भएका छन् । राजा जनकले हलो जोतेको स्थान भारतको सीतामढीमा पर्छ तर राजा जनकको दरबार रहेकै स्थल सीताको पालनपोषण भएकाले जनकपुरधामलाई जानकी नगरी भनेर चिनियो । शिव अनुयायी राजा जनकले राज्यको सुरक्षाका लागि दरबारको चारै दिशामा शिवमन्दिर स्थापना गरेका थिए । पूर्वमा कपिलेश्वर, दक्षिणमा भारतको कलाणेश्वर, पश्चिममा जलेश्वरनाथ र उत्तरमा क्षीरेश्वरनाथ महादेव मन्दिर विद्यमान छन् । जनकले भारतको गिरिजास्थानमा कुलदेवीका रूपमा पार्वतीको स्थापना गरेका थिए; जुन अझै गिरिजास्थानकै रूपमा चर्चित छ । धनुष यज्ञका व्रममा श्रीरामले उठाएको शिवधनुष तीन टुव्रा भएर भाँचिँदा एउटा धनुषसागर, अर्को धनुषाधाम र तेस्रो माथि आकाशमा गएको बताइन्छ । राम र जानकीको विवाह भएको स्थल जानकी मन्दिरबाट करिब तीन किलोमिटर दक्षिणउत्तरमा मणिमण्डपको नामले परिचित छ । अवध–मिथिला सम्बन्ध पौराणिक मान्यता अनुसार शिवधनुषको रेखदेख गर्ने जिम्मेवारी राजा जनकलाई सुम्पिएको थियो । जनकले नित्य पूजा गर्नुअघि जानकीले शिवधनुष उचालेर लिपपोत गर्थिन् । जानकीको विवाहका लागि राजा जनकको अनौठो सङ्कल्प थियो । शिवधनुष उचालेर प्रत्यञ्चा हाल्न सक्ने व्यक्तिसँग जानकीको विवाह हुने । स्वयंवरका व्रममा राखिएको शिवधनुष अयोध्याका राजकुमार श्रीरामले सहजै उचालेपछि राम र जानकीको विवाह भयो । यसरी तत्काल अवधका राजकुमार राम र मिथिलाका राजकुमारी सीताको विवाहले दुई राज्यबिच सम्बन्ध स्थापित भयो । प्राचीनकालमा अवध र मिथिलासँगको सम्बन्ध आधुनिक कालमा अयोध्या र जनकपुरधामबिचको सम्बन्धका रूपमा अघि बढेको छ । रामजानकी विवाह महोत्सव सोही सम्बन्धको प्रतीक हो । मङ्सिर शुक्ल पञ्चमीका दिन विवाह महोत्सव भव्यतापूवर्क मनाइन्छ । जानकी मन्दिरको आयोजनामा हुने विवाह महोत्सवमा मैथिली परम्परा अनुसार गरिने साताव्यापी वैवाहिक कार्यव्रमले प्रत्येक वर्ष निरन्तरता पाएको छ । राम जन्मभूमि अयोध्याबाट जानकी भूमि जनकपुरधाममा जन्ती आउँछन् । फूलबारी लीला, नगर दर्शन, मटकोर र वैवाहिक कार्यव्रम गरी विवाह महोत्सव मनाइन्छ । भारत र नेपालका हजारौँ भक्तजन विवाह महोत्सवको साक्षी बस्छन् । पौराणिक मान्यतामा आधारित रामजानकी विवाह महोत्सव विद्यमानमा चाहिँ व्यवस्थित बन्न सकेको छैन । यसलाई व्यवस्थित बनाउन स्थानीय, प्रदेश सरकार, बृहत्तर जनकपुर क्षेत्र विकास परिषद् र पर्यटन व्यवसायीको भूमिका महत्त्वपूर्ण हुने छ । यी निकायले भने बाहिरबाट आउने आगन्तुकको बसाइ अवधि लम्ब्याउन र सहज बनाउन आआफ्नो भूमिका पहिचान गर्न सकेका छैनन् । होटेलको बसाइ महँगो हुने तथा पर्यटकको चापलाई त्यसले सम्बोधन पनि नगर्नाले व्यवस्थित बसोबास आवश्यक छ । त्यसो हुन नसक्दा एक पटक सहभागी हुने बाह्य र आन्तरिक पर्यटक एवं श्रद्धालु भक्तजनलाई फेरि फेरि आउन प्रेरित गर्दैन । विगतमा भारतका राष्ट्रपति प्रणव मुखर्जी, प्रधानमन्त्री नरेन्द्र मोदी, उत्तर प्रदेशका मुख्यमन्त्री योगी आदित्यनाथले विवाहपञ्चमीकै अवसर पारेर जनकपुर भ्रमण गर्नुभएको पाइन्छ । भारतीय राजनीतिज्ञ एवं विशिष्ट व्यक्तिको आगमनले जानकी भूमिप्रति भारतको अगाध भक्तिभावलाई दर्शाउँछ । यसले यहाँको पर्यटन विकासमा टेवा पु¥याउन र हिन्दु धर्मावलम्बीको ध्यान आकर्षित गराउन महत्त्वपूर्ण योगदान गर्‍यो तर निरन्तरता पाउन सकेन । जनकपुर खोज्दै सुरकिशोर मिथिला र जनकपुरको वैदिक र सांस्कृतिक इतिहास उत्खनन गर्ने श्रेय प्रख्यात विद्वान् सुरकिशोर दास र चतुर्भुज गिरीलाई जान्छ । मध्य प्रदेशको लोहारगढका सुरकिशोरका गुरुवंश ‘रसिक सम्प्रदाय’ सँग सम्बन्धित थिए; जसले सीताप्रति गहिरो भक्तिको प्रोत्साहन गर्थे । १७ औँ शताब्दीको अन्त्यतिर जनकपुरमा निमको रुखमुनि सीताको मूर्ति पाउने सपना देखेपछि सुरकिशोर जनकपुरको खोजीमा निस्किए । बद्रीनाथबाट दसनामी सम्प्रदायका साधु चतुर्भुज गिरीले स्वप्नसङ्केतका आधारमा वरको रुखमुनि रामको आकृति झल्किने चार प्रतिमा फेला पारे । त्यसबेलाको जनकपुर क्षेत्र जङ्गलमय, निर्जन र उपेक्षित अवस्थामा थियो । मिथिला क्षेत्रको सांस्कृतिक–पौराणिक ज्ञानका आधारमा सुरकिशोरले जनकपुरको पहिचान गरेको पाइन्छ । रामायणमा हिमालयको दक्षिण, गङ्गाको उत्तर मिथिलाभूमि रहेको भौगोलिक सङ्केत पाइन्छ । सो सङ्केत र यात्राका व्रममा स्थानीयसँगको संवाद र गाथामा सीताको विवाहस्थल र सप्तर्षिहरूको तपोभूमि रहेको भनाइका आधारमा सुरकिशोरले यस भूगोलखण्डमा निमको रुखमुनि ध्यान थाले र सुरकिशोरले भुइँभित्र गाडिएको अवस्थामा जानकीको मूर्ति उत्खनन गरी एउटा सानो कुटी निर्माण गरे । किंवदन्ती अनुसार दासले लोहारगढमा छोडेर आएको जानकीको प्रतिमा जनकपुरधाममा फेला पारे । रामजानकी र लक्ष्मणको सोही प्रतिमा जानकी मन्दिरमा स्थापना गरिएको बताइन्छ । जानकी मन्दिरका उत्तराधिकारी महन्थ रामरोशन दासका अनुसार सुरकिशोर दासले दुई जोडी प्रतिमा फेला पारेका थिए । त्यसमध्ये एउटामा राम, सीता र लक्ष्मण तथा अर्कोमा भरत, शत्रुध्न र माण्डवी छन् । दुवै प्रतिमा अष्टधातुबाट निर्मित छन् । मन्दिरका महन्त रामतपेश्वर दासका अनुसार गिरीले वरको रुखमुनि पञ्च अवतारमा राम, उनका तीन भाइ र सीताको तथा सुरकिशोर दासले ‘कोरस कमलमा श्रीराम’, ‘द्वादशकमलमा जानकी’, ‘अष्टकमलमा लक्ष्मण’ को प्रतिमा फेला पारेका थिए । ती प्रतिमा जानकी मन्दिरको गर्भगृहमा राखिएका छन् । प्रतिमा फेला परेको खबर फैलिएपछि इसं १७२७ मा मकवानपुरका राजा मणिक सेनले सुरकिशोरलाई कानुनी रूपमा मन्दिरको महन्त पदमा नियुक्त गरेका थिए । मन्त्रणा–दानपत्रका आधारमा समेत सुरकिशोर दास (१६५०–१७३०) १७ औँ शताब्दीको मध्यतिरै जनकपुर आएको पुष्टि गर्छ । उनले १६५७ मा अष्टधातु मूर्ति फेला पारेको बताइन्छ । राजा मणिक सेनले पछि उनलाई मन्दिरको महन्त नियुक्त गरी सेवा–पूजाका लागि भूदान दिएको पाइन्छ ।  मणिक सेनले राममन्दिरका लागि ९५० बिघा र जानकी मन्दिरका लागि पाँच सय बिघा जग्गा दान दिएका थिए । त्यसमध्ये ५० बिघा लक्ष्मण मन्दिरका लागि र १४० बिघा जानकी मन्दिरका लागि तथा बाँकी जग्गा मणिमण्डपका लागि छुट्याइयो । सुरकिशोरले यसरी रामायण र पौराणिक गाथामा आधारित प्राचीन मिथिला र जनकपुरधामलाई आधुनिक कालखण्डमा जानकीको जन्मभूमिका रूपमा स्थापित गराएको पाइन्छ । मानवशास्त्री रिचर्ड बरघर्टले आफ्नो किताब ‘दी रिअपिअरेन्स एन्ड डिसअपिअरेन्स अफ जनकपुरधाम’ मा राजा मणिक सेनकै संरक्षणमा आधुनिक जनकपुरधामको जग बसालेको उल्लेख गरेका छन् । थाई राजपरिवारको चासो प्राचीनकालको अवध र मिथिलाबिचको सम्बन्ध हालको जनकपुरधाम र अयोध्यासम्म मात्रै सीमित छैन । कुनै बेला थाइल्यान्डका राजा भूमिबोल अदुल्यादेजले आफू राजा जनकको सन्तति रहेको र मिथिलासँग विशेष सम्बन्ध रहेको चर्चा गरेका थिए । भूमिबोलले इसं १९९६ मा ‘द स्टोरी अफ महाजनक’ पुस्तक प्रकाशन गरेका थिए । पाली क्याननमा वर्णित महाजनकको कथामा आधारित यो पुस्तकमा जनक वंशको जीवन र शिक्षाको प्रभाव उल्लेख छ । पुस्तकमा राजा भूमिबोलले महाजनकको कथा प्रस्तुत गर्दा मिथिला र जनकपुरको सांस्कृतिक, ऐतिहासिक महŒवलाई सम्मान गर्दै आधुनिक थाई समाजमा यसको उपयोगिता र प्रासङ्गिकता प्रस्तुत गरिएको छ ।  ऐतिहासिक र सांस्कृतिक सहर तथा क्षेत्रलाई विश्वमा पहिचान गराएर क्षेत्रविशेषको उन्नयनमा संयुक्त राष्ट्रसङ्घको विश्व सम्पदा सूचीमा सूचीकरण हुनुले विशेष महŒव राख्छ । जानकी मन्दिरको संरचना करिब ११६ वर्ष पुरानो छ । एक सय वर्ष पुरानो सार्वजनिक संरचना विश्व सम्पदा सूचीमा सूचीकृत हुन योग्य मानिन्छ । विश्व सम्पदाको सम्भावित सूचीमा सन् २००८ मै जानकी मन्दिर प¥यो तर आवश्यक मापदण्ड पूरा गर्न स्थानीय सरकारले निरन्तर चासो नदेखाउँदा सूचीकृत हुन सकेको छैन । पुरातŒव विभागले समेत यसबारे पहलकदमी लिएको देखिन्न । नेपाल पर्यटन बोर्डका वरिष्ठ प्रबन्धक सूर्य थपलियाका अनुसार सम्पदा सूचीमा सूचीकृत हुनेबित्तिकै पर्यटन प्रवर्धन अर्को चरणमा पुग्ने छ । हाल जानकी मन्दिर दर्शन गर्न आउनेमा नेपाल र भारतका दर्शालु भक्तजन बढी छन् । जानकी मन्दिर सम्पदा सूचीमा सूचीकृत हुनेबित्तिकै तेस्रो राष्ट्रका पर्यटक स्वतः आकर्षित हुने छन् । त्यसको सम्भावना भने तत्काल देखिन्न । ‘वेडिङ डेस्टिनेसन’ नेपाल सरकारले आर्थिक वर्ष २०८०÷८१ को नीति तथा कार्यव्रममार्फत जनकपुरधामलाई धार्मिक पर्यटनका रूपमा विकास गर्ने घोषणा ग¥यो । सो घोषणाबमोजिम जनकपुरधामलाई विवाह गन्तव्य ‘वेडिङ डेस्टिनेसन’ बनाउने कार्यव्रम अघि सा¥यो । नेपाल पर्यटन बोर्डले हाल उक्त कार्यव्रम कार्यान्वयन गर्न विविध गतिविधि सञ्चालन गर्दै आएको छ । जनकपुरधाममा रामजानकी विवाह महोत्सव र अन्य दिनमा आगन्तुकले विवाह गर्न सकिने योजना छ । यसलाई मूर्तरूप दिन यसै वर्ष नेपालका लागि बेलायतका राजदूत रब फेन्नले विवाहको आफ्नो २२ औँ वार्षिकोत्सवको अवसर पारेर जनकपुरधामस्थित जानकी मन्दिर पुगेर मैथिल पहिरनमा सजिएर वर्षगाँठ मनाउनुभएको थियो ।बोर्डका वरिष्ठ प्रबन्धक सूर्य थपलियाका अनुसार मधेश पर्यटन मार्ट कार्यव्रममार्फत सरकार जनकपुरधामलाई ‘वेडिङ डेस्टिनेसन’ का रूपमा स्थापित गर्न प्रयासरत छ । भारतका पर्यटन व्यवसायी र पत्रकारलाई जनकपुर दर्शन गराउने कार्यव्रम सञ्चालन भएका छन् । जानकी मन्दिरले वर्षमा चार वटा कार्यव्रम भव्यतापूर्वक गर्दै आएको छ । मङ्सिर शुक्ल पञ्चमीका दिन विवाहपञ्चमी महोत्सव, चैत शुक्ल नवमीका दिन राम जन्मोत्सव, वैशाख शुक्ल नवमीका दिन जानकी जन्मोत्सव र साउनमा ‘झुलनोत्सव’ कार्यव्रम हुँदै आएका छन् । ‘झुलनोत्सव┌ १५ दिनसम्म मनाइन्छ । यसमा मन्दिरभित्र राम र सीता, भरत र उर्मिला, लक्ष्मण र माण्डवी तथा शत्रुध्न र श्रुतिकीर्तिको प्रतिमालाई सन्ध्याप्रहर मैथिली गीतसङ्गीत तथा भजनकीर्तन गरिन्छ; जुन दृश्य अत्यन्तै मनोरम र आकर्षक हुन्छ । गन्तव्य पहिचान, प्रवर्धन गर्ने निकाय, व्यवसाय गर्ने निजी क्षेत्र र लगानीको समन्वय भएपछि पर्यटनको तस्बिर आउँछ । जनकपुरधाम र जानकी मन्दिरको पर्यटन प्रवर्धनको सवालमा चार वटै क्षेत्रको संयोजन र समन्वय पछिल्ला दिनमा सुरु भएको छ । जनकपुरधामलाई पर्यटकीय नगरीका रूपमा विकास गर्न भारत प्रमुख बजार हो । भारतको बिहार राज्यसँग जोडिएको जनकपुरधामसम्म पुग्न रेलमार्ग र राजमार्ग दुरुस्त छन् । रेलमार्गलाई भारतको विभिन्न सहरसम्म प्रत्यक्ष जोड्ने कार्य भएको छैन । जनकपुरधामबाट भारतको अयोध्या, बनारसलगायतका प्रमुख सहरसम्म रेल सञ्चालन गर्न सकिने सम्भावना छ । ‘रामायण सर्किट’ को अवधारणा बनेको छ तर कार्यान्वयन भएको छैन । यस अन्तर्गत त्रेतायुगमा रामले भ्रमण गरेको स्थानलाई एउटै परिपथमा अटाउने योजना छ । नेपालको प्रमुख पर्यटकीय सहर पोखरालाई जनकपुरधामसँग जोडने प्रयासहरू भएका छन् । यसलाई अझै बढी प्रभावकारी बनाउन जरुरी छ । जनकपुरधाम र पोखरालाई हवाईमार्गसँग जोडे जनकपुरधाम आउने भारतीय पर्यटक पोखरासम्म पुग्ने र पोखरा भ्रमण गर्न आउने भारतसहित तेस्रो राष्ट्रका पर्यटक जनकपुरधामसम्म पुग्थे । जनकपुरधाममा पर्यटकको बसाइ लम्ब्याउन निजी क्षेत्रबाट केही कदम चालिएका छन् । गङ्गासागरमा साँझ गङ्गा आरती हुने, धनुषाधाम मन्दिर भ्रमण, मिथिला सांस्कृतिक ग्रामको बसाइ, सप्तरीमा भारदहस्थित कङ्कालिनी मन्दिर र राजविराज नजिकैको सखडा भगवती दर्शन, बारामा अवस्थित सिम्रौनगढ दरबार र पञ्चवर्षीय गढीमाई मेला भ्रमण, पर्सा निकुञ्जमा जङ्गल सफारीलगायतका कार्यव्रमको संयोजनले यस क्षेत्रको पर्यटन प्रवर्धनको सम्भावनालाई यथार्थमा परिणत गर्न सकिने छ । खाँचो प्रतिबद्धताको मिथिला क्षेत्र जीवित सङ्ग्रहालय हो । जनकपुरधाममा मैथिली विकास कोषले मिथिला कला, संस्कृतिलाई संरक्षण र प्रोत्साहन गर्न सङ्ग्रहालय, चित्रकला ग्यालरी, पुस्तकालयसहितको पूर्वाधार तयार गरेको छ । यसले पर्यटकलाई मिथिलाबारे अध्ययन र अनुसन्धानमा सहयोग पुग्ने छ । मधेश प्रदेश सरकारले जनकपुरधामस्थित जानकी मन्दिरलाई लक्ष्य गरी पूर्वाधार विकासको काम गर्दै आए पनि परिणाम भने उल्टो देखिएको छ । मन्दिर प्राङ्गणमा रहेको दसकौँ पुरानो संरचना हटाएर आधुनिकीकरणका नाममा ‘ग्रेनाइट’ लगाउने काम भएको छ । कमसल प्रकृतिको त्यस्तो संरचना लगाएको वर्ष दिन नबित्दै भत्किएको छ । यसलाई करिब ११५ वर्ष पुरानो पुराताŒिवक महŒवको संरचनाप्रतिको खेलवाडका रूपमा लिन सकिन्छ ।  प्रदेश सरकारले बर्सैपिच्छे जानकी मन्दिरसँग सम्बन्धित धार्मिक पर्यटन प्रवर्धनका लागि नीति तथा कार्यव्रम ल्याउँछ तर कार्यान्वयन फितलो छ । प्रदेश सरकारका उद्योग, वाणिज्य तथा पर्यटन मन्त्रालयले यस वर्ष जानकी मन्दिरकेन्द्रित पर्यटन प्रवर्धन गर्न कार्यव्रम घोषणा गरेको छ । मधेश प्रदेश सरकारले आव २०८२÷८३ मा पर्यटन प्रवर्धनका लागि उद्योग, वाणिज्य तथा पर्यटन मन्त्रालयले प्राथमिकताका साथ बजेट विनियोजन गरेको पाइन्छ । पौराणिक र मिथकीय दाबीबमोजिम जनकपुरधाम र जानकी मन्दिरको प्रचारप्रसार हुँदै आएका छन् । जनकपुरधामको ११ औँ शताब्दीभन्दा पुरानो स्पष्ट पुराताŒिवक संरचना, लेख वा वस्तु फेला परेको छैन । अधिकांश अध्ययन कर्णाट वंशको उदयसँगै ११ औँ शताब्दीबाट सुरु हुन्छ । ती मिथकलाई प्रामाणिक बनाउन पुराताŒिवक अनुसन्धानको खाँचो देखाउँछ । """
गृहमन्त्रीद्वारा कञ्चनपुरमा निर्माणाधीन क्षेत्रको अनुगमन,"""भवानीदत्त भट्ट कञ्चनपुर, असार २२ गते । गृहमन्त्री रमेश लेखकले कञ्चनपुरमा निर्माणाधीन क्षेत्रहरूको स्थलगत अनुगमन गर्नुभएको छ । शनिबार महेन्द्रनगर पुग्नुभएका गृहमन्त्री लेखकले आज जिल्लास्थित प्रमुख निर्माणाधीन स्थलको निरीक्षण गर्नुभएको हो । गृहमन्त्री लेखकले दोधरा चाँदनीमा निर्माण हुने सुख्खा बन्दरगाह, महाकाली नदीमा निर्माण भइरहेको गाइडबण्ड र मजगाउँ विमानस्थलको स्थलगत अनुगमन गर्नुभएको छ । सरकारले भीमदत्त नगरपालिका वडा ११, १२ र १३ वडालाई यसअघि विपद् सङ्कटग्रस्त वडा घोषणा गरेपछि नेपाली सेनाले महाकाली नदीमा भत्किएको तटबन्ध निर्माणको काम तिव्र गतिमा गरिरहेको छ । स्थलगत अनुगमन गर्नुहुँदै गृहमन्त्री लेखकले समयमै गुणस्तरीय निर्माण कार्य गर्न निर्देशन दिनुभयो । नेपाली सेनाको इन्जिनियर एवम् कर्नेल निशान्त क्षेत्रीले तटबन्ध निर्माणको काम र नदीलाई जिरो प्वाइन्टबाट सिधा धारमा बगाउने काम भइरहेको बारे गृहमन्त्री लेखकलाई जानकारी गराउनुभयो । यस्तै, गृहमन्त्री लेखकले दोधरा चाँदनीमा निर्माण हुने सुख्खा बन्दरगाह क्षेत्रको निरीक्षण गर्नुभएको छ । सुख्खा बन्दरगाह निर्माणका लागि टेण्डर भइसकेकाले निरन्तर काम अगाडि बढ्नेमा गृहमन्त्री लेखकले विश्वास व्यक्त गर्नुभयो । आइतबार गृहमन्त्री लेखकले मजगाउँ विमानस्थलको विषयमा निर्माण व्यवसायीसँग जानकारी लिनुभयो । विमानस्थल निर्माणको काम तिव्र गतिमा अघि बढाउन निर्माण व्यवसायीलाई गृहमन्त्री लेखकले निर्देशन दिनुभयो । गृहमन्त्री लेखकसँगै भीमदत्त नगरपालिका नगर प्रमुख पदम बोगटीलगायतको उपस्थिति थियो । """
प्रमुख पदमा नेतृत्व गर्न सक्षम बन्दै महिला जनप्रतिनिधि,"""तानसेन (पाल्पा),  असार २२ गते ।  यहाँका महिला जनप्रतिनिधिले प्रमुख पदमा नेतृत्व लिन आफूहरू सक्षम रहेको बताएका छन् । विसं २०७९ को स्थानीय तहको निर्वाचनदेखि वडा सदस्य र कार्यपालिका सदस्यमा निर्वाचित भएका महिला जनप्रतिनिधिले आगामी निर्वाचनमा प्रमुख पदमा नेतृत्व लिन आफूहरू सक्षम रहेको बताएका हुन् । तानसेन नगरपालिका–२ की महिला सदस्य सविता भट्टराईले महिला पनि प्रमुख पदको नेतृत्व गर्न सक्षम भएकाले अवसर दिनुपर्ने धारणा राख्नुभयो । तीन वर्षको अनुभवले नेतृत्व कसरी गर्ने भन्नेबारे सैद्धान्तिक जानकारी प्राप्त भएको जानकारी दिँदै उहाँले भन्नुभयो, “यो बीचमा नेतृत्व, जनसम्पर्क विस्तारलगायत क्षेत्रमा प्रशस्त अनुभव बटुल्यौँ, वडाको प्रमुखदेखि नगरको प्रमुख भएर पालिका चलाउने दृढ इच्छाशक्ति र सङ्कल्प छ । हामीलाई सफल बनाउन आमनागरिकको साथ र अवसरको खाचोँ छ ।” वडा र नगर प्रमुखको आकाङ्क्षी महिला अब नेतृत्वमा आउनुपर्नेमा सदस्य भट्टराईले जोड दिनुभयो । गत स्थानीय तहबाट निर्वाचितमध्ये ३१ जना महिलाले १४ वटा वडामा कार्यवाहक वडाध्यक्षका रूपमा जिम्मेवारी लिएर काम गरिरहनुभएको छ । महिला जनप्रतिनिधि कार्यवाहक वडाध्यक्षको नेतृत्व गर्न सफल भएकाले आगामी दिनमा जिम्मेवारीसँगै वडाध्यक्ष तथा नगरप्रमुखको नेतृत्व लिन सक्षम बनेका तानसेन–५ की वडासदस्य लक्ष्मी विकले बताउनुभयो । हाल वडा सदस्यको जिम्मेवारीमा रहेका केही महिला जनप्रतिनिधिले आगामी निर्वाचनमा वडाध्यक्ष पदमा उम्मेदवारी दिने योजना बनाएको उहाँहरूको भनाइ छ । यहाँका १४ वटै वडाध्यक्षले दिनुभएको कार्यवाहकको जिम्मेवारी सफलतापूर्वक निर्वाह गरेका महिला जनप्रतिनिधिले बताएका छन् । उहाँहरूले स्थानीय सरकारको नीति, नियम, कार्यक्रम, योजना तथा बजेटका विषयमा विज्ञता हासिल भएको बताउनुभयो । अहिले नगरपालिका निर्वाचित महिला कार्यकारी पदमा नभएकाले आगामी दिनमा कार्यकारी पदमा बसेर जनताको सेवा गर्ने योजना रहेको कार्यपालिका सदस्य मञ्जु विकले बताउनुभयो । निर्वाचनमा टिकट दिने विषय पार्टीको भएकाले महिलालाई अगाडि बढाउन पार्टीले अवसर दिनुपर्नेमा जोड दिँदै जनतासँग साथ र सहयोगका लागि आग्रह गर्नुभयो । “पार्टीले अनुमोदन गरी अवसर दिएमा जनताको सहयोगमा उल्लेख्य कार्यसम्पादन गर्ने प्रतिबद्धता गर्दछु । प्रमुखको जिम्मेवारी बहन गरी जनताको सेवा गर्ने सङ्कल्प गरेकी छु”, उहाँले भन्नुभयो । नगरपालिकाका ७३ जना जनप्रतिनिधिको निर्वाचित बोर्ड संरचनामध्ये  उपप्रमुखसहित ३३ जना छन् । नगरका १४ वटा वडाबाट महिला र दलित गरी २८ जना महिला निर्वाचित भएका छन् भने तीन वटा वडामा खुला सदस्यमा महिला निर्वाचित भएका छन् । एक जना दलित महिलालाई तानसेन नगरपालिका बोर्डले कार्यपालिका सदस्यमा मनोनीत गरेको छ । नगरका ३३ जना महिला जनप्रतिनिधिमध्ये उपप्रमुखसहित छ जना कार्यपालिका सदस्य छन् । ती महिला कार्यपालिका सदस्यहरू हालसम्मको कुनै पनि बैठकमा अनुपस्थित नभएका जनाइएको छ । साथै नगरका सबै महिला जनप्रतिनिधि विभिन्न विषयगत समितिमा बसेर सक्रिय भूमिका निर्वाह गर्दै आउनुभएको छ । रासस """
प्रधानाध्यापकसहित १४ जनाविरुद्ध २९ लाखको भ्रष्टाचार मुद्दा,"""काठमाडौँ, असार २२ गते। अन्नपूर्ण माध्यामिक विद्यालय, डोल्पाका प्रधानाध्यापक नरदेव रोकायासहित १४ जनाविरुद्ध २९ लाख ६० हजार ६९२ रुपियाँ भ्रष्टाचार मुद्दा दायर भएको छ। अख्तियार दुरुपयोग अनुसन्धान आयोगका प्रवक्ता राजेन्द्रकुमार पौडेलका अनुसार प्रधानाध्यापक रोकाया समेतको मिलेमतोमा अन्नपूर्ण माध्यामिक विद्यालयको ठेक्का गाउँपालिकाको अध्यक्षको श्रीमती एवम् सोही विद्यालयका शिक्षिकाको नाममा रहेको दर्शन एण्ड दिग्दर्शन निर्माण सेवालाई बोलपत्र पारी सार्वजनिक खरिद ऐन नियमावली विपरीत कार्य गरी सार्वजनिक सम्पत्तिको हानिनोक्सानी पुर्‍याएको आरोप लागेको छ। आर्थिक वर्ष २०७९८० मा डोल्पाको मुड्केचुला गाउँपालिका वडा नम्बर ७ स्थित अन्नपूर्ण माविको ठेक्का इबीआइडीमार्फत् बोलपत्र आव्हान गरी बोलपत्रको मूल्याङ्कन गरेको, सार्वजनिक खरिद ऐन, नियम तथा शिक्षा ऐन, नियमको मर्म विपरीत सम्बन्धित विद्यालयमै कार्यरत शिक्षिकाको दर्शन एण्ड दिग्दर्शन निर्माण सेवालाई छनौट गरेको र बोलपत्र मूल्याङ्कन गर्दा न्यून कबोल अङ्क भ्याट बाहेक ४९ लाख ८३ हजार ३९४ रुपियाँ कबोल गरेको महातारा निर्माण सेवालाई बिना कारण साइट भिजिट नभएको भन्ने आधार लिइ अयोग्य ठहराएको र चौथो नम्बरको कम कबोल अङ्क भ्याट बाहेक ७९ लाख ५१ हजार ७२९ रुपियाँ भएको दिग्दर्शनलाई आफूखुसी छनौट गरेको आयोगले जनाएको छ। आयोगका अनुसार दिग्दर्शन निर्माण सेवाले भुक्तानी पाएको ७९ लाख ४४ हजार ८७ रुपियाँबाट सबैभन्दा न्यून अङ्क कबोल गर्ने महातारा निर्माण सेवाको ४९ लाख ८३ हजार ३९४ रुपियाँ घटाउँदा हुन आउने फरक रकम २९ लाख ६० हजार ६९२ रुपियाँ बराबरको रकम अन्नपूर्ण माविलाई हानिनोक्सानी पुगेको छ। विद्यालय व्यवस्थापन समितिका अध्यक्ष जनक बुढा, सहायक शिक्षकद्वय हृदय नारायण साह र जयबहादुर ठकुल्ला, इन्जिनियर देवराज रावत, व्यवस्थापन समितिका पदेन सदस्य तथा मुड्केचुला गाउँपालिका वडा नम्बर ७ का अध्यक्ष दत्तबहादुर बुढा र सदस्य दुर्गा देवी लामा, अशोक रोकाया, कविता बुढा (ठकुल्ला), रुपा रोकाया, पृथि ठकुल्ला, धनबहादुर कामी र नारायणी ठकुल्लाविरुद्ध आरोप लागेको छ । विद्यालयका शिक्षिका तथा दर्शन एण्ड दिग्दर्शन निर्माण सेवाका प्रोपाइटर उषा कुमारी सिंह र सो निर्माण सेवालाई समेत सो भ्रष्टाचार मुद्दा दायर भएको छ। भ्रष्टाचार निवारण ऐन, २०५९ बमोजिम सजाय हुन मागदाबी लिइ २९ लाख ६० हजार ६९२ रुपियाँ बिगो कायम गरी आइतबार विशेष अदालत काठमाडौंमा आरोपपत्र दायर भएको आयोगले जनाएको छ। """
धान खेतमा चिरा पर्‍यो,"""बुटवल समाचारदाता बुटवल, असार २२ गते । रुपन्देहीमा धेरै दिनदेखि ठुलो पानी नपर्दा रोपाइँ गरिएको खेतमा चिरा पर्न थालेको छ । असार पहिलो साता ठुलो पानी परे पनि त्यसयता ठुलो पानी परेको छैन । पहिलो साता परेको पानीमा रोपाइँ गरेका किसानको खेत अहिले पानी नपरेकै कारण चिरा पर्न थालेको छ । रुपन्देहीको सैनामैना, कञ्चन, गैडहवा, सियारी, शुद्धोदनलगायतका पालिकाका किसानले पानीको अभावमा रोपाइँ गर्नै समस्या भएको बताएका छन् । पानीको जोहो गरेर रोपाइँ गरिएको खेतसमेत लामो समय खडेरी पर्दा चिरा पर्न थालेको किसानको भनाइ छ । रुपन्देहीको कञ्चन–१, लौसाका रामऔतार चौधरीले असार पहिलो साता परेको ठुलो पानीले केही दिन राहत दिए पनि त्यसयता पानी नपर्दा नदी, तलाउ र कुलोमा जम्मा भएको पानीले रोपाइँ गरेको बताउनुभयो । रुपन्देहीको कुल ६५ हजार हेक्टर खेतमा रोपाइँ हुने गरेको छ तर जम्मा १५ हजार हेक्टर क्षेत्रफलमा मात्रै सिँचाइ सुविधा उपलब्ध छ । कृषि ज्ञान केन्द्र रुपन्देहीका सूचना अधिकारी अनिलकुमार कानु बानियाँले यस वर्ष असार २० सम्ममा करिब ५५ प्रतिशत खेतमा रोपाइँ भएको जानकारी दिनुभयो । उहाँका अनुसार जिल्लाको सिँचाइ सहज भएको उत्तरी क्षेत्रमा रोपाइँ करिब करिब सम्पन्न भए पनि दक्षिण क्षेत्रमा भने पानीको अभावले रोपाइँमा समस्या भएको छ । सियारी गाउँपालिकाको छपियाका कृष्णप्रसाद पराजुलीले माछापोखरीको पानी प्रयोग गरी रोपाइँ गरे पनि अहिले पानी नपर्दा समस्या भएको बताउनुभयो । उहाँले रुपन्देहीमा छिटफुट वर्षा भए पनि रोपाइँलाई पुग्ने गरी वर्षा नभएको दुई साताभन्दा बढी भएको बताउनुभयो । यस वर्ष रुपन्देहीमा जेठको दोस्रो सातादेखि नै वर्षा भएकाले किसानले ब्याड चाँडै राखेका थिए । """
कञ्चनपुरमा ६० प्रतिशत धान रोपाइँ सम्पन्न,"""भवानीदत्त भट्टकञ्चनपुर, असार २२ गते । कञ्चनपुरमा ६० प्रतिशतभन्दा बढी धान रोपाइँ सकिएको छ । असार पहिलो सातादेखि जिल्लामा कृषकहरूले धान रोपाइँ सुरु गरेकोमा हालसम्म ६० प्रतिशतभन्दा बढी खेतमा धान रोपाइँ सकिएको कृषि ज्ञान केन्द्र महेन्द्रनगर, कञ्चनपुरले जनाएको हो । कञ्चनपुरमा कुल खेतीयोग्य जमिन ५९ हजार ६०२ हेक्टर छ । जिल्लामा ४८ हजार चार सय ९६ हेक्टरमा धान खेती हुँदै आएको कृषि ज्ञान केन्द्र महेन्द्रनगर, कञ्चनपुरका सूचना अधिकारी धर्मबहादुर साउदले जानकारी दिनुभयो । ५९ हजार ६०२ हेक्टरभन्दा बढि धान खेतीयोग्य जग्गामध्ये ३२ हजार आठ सय हेक्टर जग्गामा धान रोपाइँ सम्पन्न भएको सूचना अधिकारी साउदले बताउनुभयो । उहाँका अनुसार ३० प्रतिशतभन्दा बढी आकाशे पानीको भरमा खेती हुने गरेको कञ्चनपुरमा अहिले दैनिक तीन हजार हेक्टर जग्गामा धान रोपाइँ भइरहेको छ । केही दिन यता दिनहुँ पानी परेका कारण किसानहरुलाई धान रोपाइँको चटारो रहेको भीमदत्त नगरपालिका २ उल्टाखामका मानबहादुर कार्कीले बताउनुभयो । नहरको सिँचाइ सुविधा पुगेका कारण बेलौरी नगरपालिका– ९ मा पनि धान रोपाइँ सकिएको कृषक गोपाल चौधरीले बताउनुभयो । असार महिनाको सुरुवातसँगै पानी पर्न थालेपछि समयमै धान रोप्न किसानहरू व्यस्त छन् ।  मनसुन सक्रिय हुँदा यस वर्ष समयमै धान रोपाइँ भएको सूचना अधिकारी साउद बताउनुहुन्छ ।  सिँचाइ सुविधा नपुगेको कृष्णपुर, लालझाडी, वेदकोटमा धान रोपाइँ कम भएको उहाँको भनाइ छ । आवश्यकता अनुसार पानी पर्ने क्रम जारी रहे शतप्रतिशत खेतमा धान रोपाइँ हुने उहाँको अनुमान छ । जिल्लाको बेलडाँडी, बेलौरी, पुनर्वास र भीमदत्तमा ७० प्रतिशत रोपाइँ सम्पन्न भइसकेको छ भने पानीको अभावमा लाझझाडी, शुक्लाफाँटा र कृष्णपुरमा २५ देखि ३० प्रतिशत मात्र धान रोपाइँ भएको उहाँको भनाइ छ । गत वर्ष ४८ हजार ४ सय ९६ हेक्टर जग्गामा रोपाइँ भए पनि एक लाख ९३ हजार नौ सय ८४ कुण्टल धान उत्पादन भएको थियो । कुल धान खेतीयोग्य ५९ हजार ६०२ हेक्टर जग्गामध्ये ३९ हजार ६ सय ८५ हेक्टरमा मात्र सिँचाइको सुविधा रहेको बताइएको छ । यस वर्ष पाँच सय ९१ जना कृषकलाई ५० प्रतिशत अनुदानमा सिँचाइ सामग्री वितरण गरिएको साउदको भनाइ छ ।  जसले गर्दा यस वर्ष झण्डै ६ सय हेक्टर क्षेत्रफलमा बढी धान उत्पादन हुने अपेक्षा गरिएको उहाँले बताउनुभयो । """
वायु प्रदूषण घटाउन कार्ययोजना,"""काठमाडौँ, असार २२ गते । सरकारले वायु प्रदूषणजन्य विपत् जोखिम न्यूनीकरण तथा व्यवस्थापनसम्बन्धी पाँचबर्से कार्ययोजना २०८२–२०८७ ल्याउने तयारी गरेकोे छ । सरकारले दिएको निर्देशन अनुसार राष्ट्रिय विपत् जोखिम न्यूनीकरण तथा व्यवस्थापन प्राधिकरणले कार्ययोजनाको मस्यौदा तयार पारेको छ । वायु प्रदूषणबाट हुने विपत्जन्य घटना न्यूनीकरण गर्न नीतिगत रूपमा व्यवस्थित गर्न ल्याउन लागिएको कार्ययोजनाका लागि विभिन्न क्षेत्रका विज्ञसँग सुझाव सङ्कलन सुरु भएको छ । नेपालमा वायु प्रदूषण न्यूनीकरण र अनुगमन गर्ने कार्य वातावरण विभाग मातहत मात्र छ । न्यून जनशक्ति, स्रोत साधनको अभावका कारण अनुगमनकारी निकायका रूपमा विभाग खुम्चिएको छ । नेपालमा वायु प्रदूषणका कारण अकाल मृत्युको दर बढ्दै गएको छ । अघिल्लो साता विश्व बैङ्कले सार्वजनिक गरेको तथ्य अनुसार नेपालमा वायु प्रदूषणका कारण बर्सेनि करिब २६ हजार मानिसले ज्यान गुमाउने गरेका छन् । त्यति मात्र होइन, वायु प्रदूषणले प्रत्येक नेपाली नागरिकको औसत आयु ३४ वर्षले घटाउँदै लगेको विश्व बैङ्कको प्रतिवेदनले औँल्याएको छ । वायु प्रदूषणले नेपालको कुल गार्हस्थ उत्पादनमा समेत ६ प्रतिशतभन्दा बढीको असर पारिरहेको छ । स्टेट अफ ग्लोबल एयर रिपोर्ट अनुसार नेपालमा सन् २०२१ मा वायु प्रदूषणकै कारण ४८ हजार पाँच सय मानिसको ज्यान गयो । सन् २०१९ मा ४२ हजार जनाको ज्यान गएको थियो । हरेक वर्ष हिउँद र खडेरीमा दोहोरिने वायु प्रदूषणका कारण काठमाडौँ उपत्यकालगायत सहरको जनजीवन बेला बेलामा अस्तव्यस्त हुने गर्छ । विश्वमा वायु प्रदूषणका कारण सन् २०२१ मा ८१ लाख मानिसको मृत्यु भएको थियो । वायु प्रदूषणलाई विपत्का रूपमा स्वीकार गर्दै विश्वका विभिन्न मुलुकले न्यूनीकरणका उपाय अवलम्बन गरे पनि नेपालमा बेवास्ता गरिएको थियो । वायु प्रदूषण मानिसको जीवनसँग प्रत्यक्ष जोडिँदै स्वास्थ्य, अर्थतन्त्र र सामुदायिक विकासको अवरोध मानिएको विभिन्न अध्ययनले औँल्याएको छ । एक अध्ययन अनुसार नेपालमा २०५ प्रतिशत मानिसको मृत्यु वायु प्रदूषणका कारणले हुन्छ, जसमा बाह्य वायु प्रदूषणका कारण ९२ र घरायसी वायु प्रदूषणका कारणले ११३ प्रतिशत मानिसको मृत्यु हुने गरेको छ । त्यसैले घरायसी वायु प्रदूषण कम गर्ने र मृत्यु घटाउने सवालमा थोरै प्रगति भए पनि बाह्य वायु प्रदूषण न्यूनीकरणमा चुनौती कायमै छ । यिनै दुष्परिणामबाट मानिसको जीवन बचाउने उद्देश्यसहित सरकारले राष्ट्रिय विपत् जोखिम न्यूनीकरण तथा व्यवस्थापन प्राधिरकरणको नेतृत्वमा पाँचबर्से दीर्घकालीन कार्ययोजना ल्याउने कसरत थालेको हो । पाँचबर्से कार्ययोजना बनाउँदै गर्दा नेपालले प्रतिबद्धता जनाएको दिगो विकासको लक्ष्यलाई बिर्सन नमिल्ने नेपाल स्वास्थ्य अनुसन्धान परिषद्का अध्येता डा मेघनाथ धिमाल औँल्याउनुहुन्छ । दिगो विकास लक्ष्य र कार्ययोजनामा आउने विषय मिलेन भने त्यसले अन्योल सिर्जना गर्छ । दिगो विकास लक्ष्यको ३९ नम्बरमा बाह्य वायु प्रदूषणका कारण हुने मृत्युदर ४४१४ प्रतिलाखमा झार्ने प्रतिबद्धता नेपालले लिएको छ । उहाँले भन्नुभयो, “घटाउने लक्ष्य भए पनि दुर्भाग्यवश नेपालको वायु प्रदूषणबाट हुने मृत्युदर बढिरहेको छ । त्यसै गरी घरायसी वायु प्रदूषणबाट हुने मृत्युदर घटाउने लक्ष्य अनुसार नेपालले ४५०१ प्रति एक लाखमा झार्नुपर्ने हुन्छ ।” विश्व वन्यजन्तु कोषका अनन्त भण्डारीले वैज्ञानिक अध्ययन गरेर कार्ययोजनालाई पूर्णता दिन सुझाउनुभयो । प्रधानमन्त्री कार्यालयका उपसचिव गोविन्दप्रसाद गौतमका अनुसार सहरी क्षेत्रलाई हरियाली बनाउन चीनमा जस्तै वायरङ पोलुसनको अवधारणा कार्ययोजनामा समावेश गर्न सकिने उल्लेख गर्नुभयो । विज्ञ केशव झाका अनुसार वायु प्रदूषणका सवालमा राज्यका कोष मौन छन् । त्रिभुवन विश्वविद्यालयस्थित कम्प्युटर विभागका प्राध्यापक अर्जुनसिंह कामत प्रदूषण बढ्नुभन्दा पहिले वायु प्रदूषण प्रक्षेपणमा एआईसहित प्रविधिको प्रयोगबाट तथ्याङ्क व्यवस्थित गर्नुपर्नेमा जोड दिनुहुन्छ । नेपालमा २७ वटा स्टेसनबाट वायु प्रदूषणको तथ्य सङ्कलन भइरहेकोमा त्यो विश्वसनीय छ, छैन थाहा छैन । त्यसका तथ्य आमनागरिकले प्रयोग गर्न सक्ने गरी व्यवस्थित गर्ने विषय महत्वपूर्ण रहेको उहाँले उल्लेख गर्नुभयो । विज्ञ डा दीपक विक्रम थापा प्रदूषण गर्नेले जरिवाना तिर्नुपर्ने (पोलुटर पे) अवधारणालाई कार्ययोजनामा समावेश गर्नुपर्ने बताउनुहुन्छ । उहाँका अनुसार जसले प्रदूषण गर्छ, उनीहरूलाई थप कर लगाएर त्यो रकम प्रदूषण नियन्त्रणमा खर्च गर्न सकिन्छ । प्राधिकरणका सहसचिव रोशनीकुमारी श्रेष्ठले वायु प्रदूषणबाट हुने जोखिम न्यूनीकरण र व्यवस्थापनलाई सन्तुलनमा राख्दै ६०–४० को अवधारणामा कार्ययोजना प्रस्ट हुन आग्रह गर्नुभयो । सरकारले २०७९ सालदेखि यो कार्ययोजना ल्याउन तयारी गरे पनि सफल भएको थिएन । विपत् जोखिम न्यूनीकरणका कार्यकारी प्रमुख दिनेशराज भट्टले अझ परिस्कृत गरेर सुझावलाई समाहित गर्दै देशव्यापी वायु प्रदूषण न्यूनीकरण गर्दै त्यसबाट हुने जोखिम कम गर्न कार्ययोजनाले जोड दिने प्रस्ट्याउनुभयो । आगामी दसैँभन्दा अघि नै गृहमन्त्रीको अध्यक्षतमा रहेको कार्यकारी समितिबाट पारित गरेर कार्यान्वयनमा लैजाने तयारी सरकारले गरेको छ ।  """
परिवर्तनमा योगमायाको योगदानको चर्चा,"""शान्ता अधिकारी शारदानगर (चितवन), असार २२ गते । चितवनमा आयोजना गरिएको एक कार्यक्रममा वर्तमान नेपालको परिवर्तनमा योगमायाको योगदानको चर्चा गरिएको छ । कार्यक्रममा पछिल्लो परिवर्तन योगमायाले सुरु गरेको आन्दोलनप्रतिको ऐक्यवद्धता र निरन्तरता भएको टिप्पणी गरिएको छ । योगमायाले आफ्ना अनुयायीसहित जलसमाधि गरी जीवन उत्सर्ग गरेको हरिशयनी एकादशीको अघिल्लो दिन शनिबार आयोजना गरिएको कार्यक्रममा त्यस्तो टिप्पणी गरिएको हो । भरतपुर १९ शारदानगर टाउनमा आयोजित आमसञ्चार प्रतिष्ठान नेपालले आयोजना गरेको उक्त कार्यक्रममा भरतपुर महानगर प्रमुख रेनु दाहालले योगमायाको योगदान महत्वपूर्ण रहेको बताउनुभयो । उहाँले भन्नुभयो, ‘आजभन्दा ८०–८५ वर्ष पहिले जुन बेला महिलालाई नागरिकको रुपमा हेरिँदैनथ्यो । त्यस बखत देशमा निरंकुश जहानीया राणा शासन थियो ।’ महानगर प्रमुख दाहालले योगमायाले सुरु गरेको आन्दोलनकै परिणाम पछिल्लो समय गणतन्त्र आएको र राष्ट्रपति, प्रधानन्यायाधीश, सभामुखजस्ता उच्च पदमा महिला पुगेको बताउनुभयो । अब महिला बाँकी प्रधानमन्त्री बन्न बाँकी रहेको बताउँदै आफुले दुई–दुई पटक महानगरपालिकाको नेतृत्व पाएको विषय पनि उहाँले उठाउनुभयो ।  कार्यक्रममा शरदानगर जागृति शहरी खानेपानी तथा सरसफाई उपभोक्ता समितिका अध्यक्ष जसबहादुर गुरुङ, संविधानसभा सदस्य विष्णुमाया परियार, पत्रकार सिर्जना अर्यालले योगमायाको बारेमा चर्चा गर्नुभयो । ८२ वर्षीया ज्येष्ठ नागरिक विष्णुमाया अर्यालको अध्यक्षतामा सम्पन्न उक्त कार्यक्रममा विष्णु ढकालले स्वागत गर्नुभएको थियो । कार्यक्रममा योगमायाको विषयबस्तु समेटिएको वृत्तचित्र समेत प्रदर्शन गरिएको थियो । कार्यक्रममा विभिन्न संघ संस्थाका प्रतिनिधि, सामाजिक अभियन्ता, अधिकारकर्मी लगायतको उपस्थिति थियो । बिक्रम सम्बत १९२४ मा भोजपुरको सिम्ले, नेपालेडाँडामा जन्मिएकी योगमायाले १९९८ अर्थात आजभन्दा ८४ वर्ष पहिले असार २२ गते हरिशयनी एकादशीका दिन अरुण नदीमा आफ्ना ६७ जना अनुयायीका साथ जलसमाधि गरी प्राण त्याग गर्नुभएको थियो । नेपाल सरकारले २०७३ मंसिर १ गते उहाँको तस्बिर रहेको हुलाक टिकटमा नेपाल सरकारले टाँचा लगाएको थियो । """
सुनसरी–मोरङ सिँचाइ आयोजना अतिक्रमित,"""महेन्द्र विष्ट विराटनगर, असार २२ गते । सुनसरी र मोरङको ६८ हजार हेक्टर जमिनमा सिँचाइ सुविधा पु¥याउने सुनसरी–मोरङ सिँचाइ आयोजना बढ्दो सहरीकरणसँगै अतिक्रमित हुँदै आएको छ । नहरको सरसफाइ र रेखदेखका लागि निर्माण गरिएको सर्भिस रोडमा स्थानीयवासीले जथभाबीमा संरचना निर्माण गर्दा आयोजना नै अतिक्रमणमा परेको आयोजना प्रमुख मनोहरकुमार साहले बताउनुभयो । नहरको दुवैतर्फको सर्भिस रोड मिचेर कालोपत्रे गर्ने, नहर किनारमा वृक्षरोपण गर्ने, बिजुलीका पोल गाड्ने, ठाउँ ठाउँमा स्थानीयको आवश्यकता अनुसार पुल निर्माण गर्ने जस्ता कार्यले आयोजना बिस्तारै अतिक्रमण हुँदै गएको प्रमुख साहको भनाइ छ । “स्थानीय सरकारले नहरको सर्भिस रोडमा कालोपत्रे गर्ने र बिजुलीका पोल गाड्ने कामले सिँचाइ आयोजना बढी अतिक्रमण हुँदै गएको हो, यसले भविष्यमा समस्या आउँछ,” उहाँले भन्नुभयो । आयोजनाको विराटनगर शाखाको निमुवादेखि रानी आँखा अस्पतालसम्मको क्षेत्रमा विभिन्न स्थानमा नहरको दुवै साइडमा कालोपत्रे गर्ने, बिजुलीका पुल गड्ने र ठाउँ ठाउँमा पुल बनाउने काम भएको छ । नहर क्षेत्रमा गरिएका यस्ता विकासनिर्माणका कामले भविष्यमा नहरको सरसफाइमा समस्या आउने आयोजना प्राविधिक बताउँछन् । नहरको दुवै किनारमा कालोपत्रे गरेपछि नहरबाट निकालिएको सिल्ट (नहरभित्रको माटो) राख्ने ठाउँ नभएको आयोजनाका सूचना अधिकारी तथा सिनियर इन्जिनियर तेज रिजाल बताउनुहुन्छ । नहर क्षेत्रमा भएको अतिक्रमण रोक्ने पहिलो दायित्व आयोजनाकै भए पनि यसमा स्थानीय सरकार र स्थानीय जल उपभोक्ताको सहयोग नपाइएको आयोजना प्रमुख साहको गुनासो छ । धेरै ठाउँमा स्थानीय सरकारले बजेट नै विनियोजन गरेर नहरको सर्भिस रोडमा कालोपत्रे गरिरहेको छ । यस्तो अवस्था विराटनगर महानगरपालिका, ग्रामथान गाउँपालिका र सुनसरीको रामधुनी नगरपालिका अन्तर्गत झुम्का खण्डमा देखिएको छ । आयोजनाको विराटनगर शाखा अन्तर्गत नोबेल अस्पतालदेखि केसलियामार्गसम्मको नहरको पूर्वी खण्डको सर्भिस रोड केही वर्षअघि नै कालोपत्रे भइसकेको छ भने पश्चिम खण्डमा पनि ठाउँ ठाउँमा वडा कार्यालयको सक्रियतामा कालोपत्रे हुने क्रम बढ्दो छ । स्थानीयवासीबाट माग आएकाले कालोपत्रेका लागि बजेट विनियोजन गर्न आफूहरू बाध्य भएको विराटनगर महानगरपालिका–४ का अध्यक्ष जितन थापा बताउनुहुन्छ । अतिक्रमणसँगै नहरका सर्भिस रोडमा दैनिक रूपमा गड्ने मालवाहक सवारीसाधन, ढुङ्गा गिट्टी बोक्ने ठुला टिप्पर तथा नहर क्षेत्रमा निर्माण भएका उद्योगले पनि नहरको संरचनामा क्षति पु¥याइरहेका छन् । नहर आसपासका बजार क्षेत्रबाट निस्किएको फोहोर पानीको ढल मिसाउने, बजारबाट निस्किएको फोहोर नहरमा फ्याँक्ने जस्ता समस्या पनि बढ्दो छ । त्यस्तै बर्सेनि आउने बाढी नहरका संरचनामा पु¥याउने क्षति पनि आयोजनाको अर्को चुनौती रहेको छ । गत वर्षको बाढीले मात्र आयोजना अन्तर्गत नहरमा २२ करोडको क्षति पु¥याएको थियो । १९७० सालमा उक्त नहर निर्माण भएको हो । सुनसरी–मोरङ सिँचाइ आयोजनाले मोरङमा २८ हजार तथा सुनसरी जिल्लामा ४० हजार गरी ६८ हजार हेक्टर जग्गामा सिँचाइ सुविधा पु¥याउँदै आएको छ । ५३ किलोमिटर मूल नहर चार सय किलोमिटर शाखा नहर, प्रशाखा नहर तथा कुलो कुलेसो गरी सो आयोजनाको नहरको लम्बाइ १५ सय किलोमिटरभन्दा बढी छ । सिँचाइका लागि नहरमा एक हजारभन्दा बढी संरचना रहेकोमा धेरै संरचना जीर्ण भएका छन् । सन् १९७० मा भारत सरकारले निर्माण गरेकोे आयोजना पाँच वर्ष परीक्षणका रूपमा सञ्चालनपछि सन् १९७५ मा नेपाल सरकारलाई हस्तान्तरण गरेको थियो । त्योबेलाको प्रविधि अनुसार सबै संरचना इँटाको प्रयोग गरेर निर्माण गरिएको थियो । पानीमुनि इँटाको आयु ५० वर्ष हुने र हाल आयोजनाका संरचना जीर्ण भएको प्राविधिकहरू बताउँछन् । """
लोकसेवा तयारी विशेष : वस्तुगत प्रश्नोत्तर,"""१ राष्ट्रिय योजना आयोगले सार्वजनिक गरेको प्रतिवेदन अनुसार नेपालको आगामी तीन वर्षको आर्थिक वृद्धिदर कति हुने अनुमान छ ?  ७१ प्रतिशत – आयोगले २०८२ असारमा आर्थिक वर्ष २०८२८३ देखि २०८४८५ सम्म लागु हुने मध्यकालीन खर्च संरचना सार्वजनिक गरेको । – संरचनाले तीन वर्षभित्र सङ्घीय सरकारले खर्च गर्ने योजना, प्राथमिकताका आयोजना, स्रोत व्यवस्थापन र बजेटको विनियोजन प्रक्रिया स्पष्ट पारेको । यसले ‘१६ औँ योजना’ तथा दिगो विकास लक्ष्यसँग समन्वय हुने सार्वजनिक खर्च प्रणालीको आधार तयार गरेको । – आव २०८२८३ देखि २०८४८५ मा मुलुकको औसत आर्थिक विकास ७१ प्रतिशत रहने अनुमान गरिएको । – प्रतिवेदनले चालु आव २०८१८२ मा आर्थिक वृद्धिदर आधारभूत मूल्यमा ३९९ प्रतिशत र उपभोक्ताको मूल्यमा ४६१ प्रतिशत रहने अनुमान गरेको । – चालु आवमा कुल गार्हस्थ उत्पादन (जिडिपी) ६१ खर्ब ७ अर्ब पुगेको । – आव २०६७६८ मा १५ खर्ब ५९ अर्ब रहेको जिडिपी १५ वर्षमा पाँच गुणाले बढेको आयोगले जनाएको । – यो अवधिमा जिडिपीको वार्षिक वृद्धिदर सबैभन्दा धेरै आव २०७३७४ मा ८९८ प्रतिशत र सबैभन्दा कम आव २०७६७७ मा २३७ प्रतिशतमा सीमित रही औसत ४३० प्रतिशत रहेको । – विगत १५ वर्षमा नेपालीको प्रतिव्यक्ति आय ८१८ अमेरिकी डलरबाट बढेर यस वर्ष १५१७ अमेरिकी डलर पुग्ने अनुमान रहेको । २ अन्तर्राष्ट्रिय योग दिवस कहिले मनाइन्छ ?  जुन २१ – सन् २०२५ को नारा : ‘सिङ्गो पृथ्वी र मानव स्वास्थ्यका लागि योग’ । ३ राष्ट्रपति चुरे तराई मधेश संरक्षण दिवस कहिले मनाइन्छ ?  असार २ – राष्ट्रपति चुरे तराई मधेश संरक्षण विकास समिति स्थापनाको अवसर पारी हरेक वर्ष असार २ गते यो दिवस मनाउने गरिएको । – चुरेको प्राकृतिक स्रोत संरक्षण, दिगो व्यवस्थापन, पारिस्थितिकीय सेवाको सम्बर्धनद्वारा गरिबी न्यूनीकरणमा टेवा पु¥याउने लक्ष्यका साथ समितिको स्थापना २०७१ असार २ गते भएको । ४ युइएफए नेसन्स लिग फुटबल २०२५ को उपाधि कसले जित्यो ?  पोर्चुगल – फाइनलमा स्पेनलाई टाइब्रेकरमा हराउँदै पोर्चुगलले दोस्रो पटक नेसन्स लिग फुटबलको उपाधि जितेको । – टाइब्रेकरमा पोर्चुगल ५–३ ले विजयी भएको । – पोर्चुगलले यसअघि नेसन्स लिगको पहिलो संस्करण २०१८–१९ को उपाधि जितेको थियो । त्यस यता फ्रान्स र स्पेनले १–१ पटक उपाधि जितेका । ५ अमेरिकी राष्ट्रपति डोनाल्ड ट्रम्पले कहिलेदेखि लागु हुने गरी १२ देशका नागरिकहरूलाई पूर्ण र आंशिक यात्रा प्रतिबन्ध घोषणा गरेका हुन् ? – सन् २०२५ जुन ९ – यात्रा प्रतिबन्ध घोषणा गरिएका राष्ट्रहरू : अफगानिस्तान, म्यानमार, चाड, कङ्गो, इक्वेटोरियल गिनी, इरिट्रिया, हाइटी, इरान, लिविया, सोमालिया, सुडान र यमन । – ट्रम्पले जुन ४ मा जारी गरेको आदेश जुन ९ देखि लागु भएको । – त्यस्तै, बुरुन्डी, क्युवा, लाओस, सिएरालियोन, टोगो, तुर्कमेनिस्तान र भेनेजुएला (७ देश) का नागरिकमाथि आंशिक यात्रा प्रतिबन्ध लागु हुने । – यो रोक आप्रवासन र गैरआप्रवासन (नन–इमिग्रेसन) दुवै प्रकारका भिसामा लागु हुने जनाइएको । – पूर्ण प्रतिबन्ध लागू भएका देशका अधिकांश नागरिकको अमेरिका प्रवेश पूर्ण रूपमा निषेध हुने । यसमा पर्यटक भिसा, विद्यार्थी भिसा, काम गर्ने भिसा र आप्रवासन भिसा लिने सबै समावेश हुन्छन् । – आंशिक प्रतिबन्ध लागु भएका देशका नागरिकलाई केही विशेष प्रकारका भिसा वा प्रवेशमा मात्र रोक हुने जनाइएको । ६ स्नायु विज्ञानसम्बन्धी अन्तर्राष्ट्रिय सम्मेलन ‘न्युरोकन–२’ काठमाडौँमा कहिले सम्पन्न भएको हो ?  विसं २०८२ असार ४ र ५ – सम्मेलनको नारा : स्नायु विज्ञानको विकासक्रम एवं नवप्रवर्तन । – सम्मेलनमा स्नायु विज्ञानका विभिन्न विधा न्युरो–सर्जरी, न्युरो–मेडिसिन, न्युरो–रेडियोलोजी, न्युरो–इन्टरभेन्सन, न्युरो–ओटोलोजी, न्युरो–ऐनस्थेसिया, न्युरो–साइक्याट्री, न्युरो नर्सिङ एवं पुनस्र्थापनासम्बन्धी देश तथा विदेशका विशेषज्ञ, चिकित्सकको सहभागिता रहेको । – सम्मेलनको अवसरमा वरिष्ठ स्नायु शल्य चिकित्सक प्राडा डेविट टेरेन्स होपलाई उपेन्द्र देवकोटा पुरस्कार प्रदान गरिएको । ७  एसियाली विकास बैङ्क (एडिबी) ले नेपालका लागि अघि सारेको नयाँ कन्ट्री पार्टनरसिप स्ट्राटेजीको अवधि कुन हो ?  सन् २०२५–२०२९ – एडिबीले सन् २०२५ जुनमा ‘नेपाल रणनीति २०२५–२०२९’ सार्वजनिक गरेको । – सन् २०२५ देखि २०२९ सम्मका लागि लागु हुने रणनीतिले नेपालको आर्थिक रूपान्तरणका लागि हरित, निजी क्षेत्र लक्षित र जलवायु रेजिलियन्ट विकास मोडेललाई अघि सारेको । – सुशासन, सामाजिक न्याय, साझा समृद्धि हासिल गर्ने नेपालको १६ औँ पञ्चवर्षीय योजनाको उद्देश्यसँग मेल खाने गरी यो रणनीति बनाइएको एडिबीले जनाएको । – यो रणनीति विश्व बैङ्क समूहसँगको साझा अवधारणामा तयार पारिएको । – एडिबी र विश्व बैङ्कले नेपालमा कुल विकास सहयोगको झन्डै ७० प्रतिशत हिस्सा ओगट्छन् । – एडिबीले सन् २०२५ देखि २०२९ भित्र नेपालमा झन्डै २३ अर्ब डलर सहयोग गर्ने जनाएको । – निजी क्षेत्रको अग्रसरतामा रोजगारीमूलक तथा हरित आर्थिक रूपान्तरण, गुणस्तरीय मानव पुँजी विकास एवं सार्वजनिक सेवा र जलवायु परिवर्तनप्रति प्रतिरोधी संरचनाको प्रवर्धनलाई नयाँ रणनीतिका मुख्य तीन प्राथमिकतामा राखिएको । ८ सेभेन रिला लेक्स कहाँ पर्छ ?  बुल्गेरिया – रिला माउन्टेन पर्वत श्रेणीमा पर्ने सेभेन रिला लेक्स सात वटा हिमतालको समूह हो । – २१०० मिटरदेखि २५०० मिटर उचाइमा अवस्थित सात तालहरू : १) दी टियर (सबैभन्दा सानो) २) दी आई ३) दी किड्नी ४) दी ट्विन (सबैभन्दा ठुलो) ५) दी टे«फोइल ६) फिस लेक ७) दी लोवर लेक ९ नेपाली भाषाका प्रथम कवि कसलाई मानिन्छ ?  सुवानन्द दास १० विश्वको सबैभन्दा पुरानो अन्न कुनलाई भनिन्छ ?  भटमास ११ इजरायल–इरानबिच युद्धविराम कहिले भएको हो ?  सन् २०२५ जुन २४ – अमेरिकी राष्ट्रपति डोनाल्ड ट्रम्पको पहलमा इजरायल र इरान युद्ध विरामको सहमतिमा पुगेका । – इजरायल र इरानका अधिकारीहरूले युद्ध विरामका लागि सहमत भएको जनाएका । १२ मुलुककै पहिलो फ्लाइओभर ‘ग्वार्को फ्लाइओभर’ को उद्घाटन कहिले भएको हो ?  विसं २०८२ असार ६ – प्रधानमन्त्री केपी शर्मा ओलीको उपस्थितिमा काठमाडौँ उपत्यका ट्राफिक प्रहरी कार्यालयका प्रमुख प्रहरी वरिष्ठ उपरीक्षक (एसएसपी) नवराज अधिकारीले रिबन काटेर फ्लाइओभरको उद्घाटन गर्नुभएको । – उद्घाटनसँगै फ्लाइओभर सञ्चालनमा ल्याइएको । – विसं २०७८ फागुन १२ गते २ वर्षमा निर्माण सक्ने गरी सम्झौता भई निर्माण कार्य अघि बढेको थियो । १३ एउटै आय वर्षमा एकभन्दा बढी मुलुकमा कारोबार गर्ने व्यक्तिलाई कारोबार गरेको मुलुक वा बासिन्दा रहेको मुलुकमा मात्रै कर लिन सकिने व्यवस्थासम्बन्धी सम्झौतालाई के भनी चिनिन्छ ?  दोहोरो कर मुक्ति सम्झौता (डिटिएए) १४ प्रसिद्ध समाजसेवी तुलसी मेहरद्वारा जनचेतना जगाउने उद्देश्यका साथ सञ्चालन गरिएको चर्खा प्रचार नामक अभियानमा रोक लगाउने राणा प्रधानमन्त्री को हुन् ?  भीमशमशेर १५ पशुपतिनाथमा सन्ध्याकालीन आरतीको थालनी कहिलेदेखि गरिएको हो ?  विसं २०६४ १६ सरकारले गैरबैङ्किङ सम्पत्ति व्यवस्थापन गर्न कहिले सम्ममा ‘एसेट म्यानेजमेन्ट कम्पनी’ स्थापना गर्ने घोषणा गरेको छ ?  आव २०८२८३ (आव २०८२८३ को नीति तथा कार्यक्रम र बजेटमार्फत) १७ सिएनएनको साहसी खेलाडी, २०२४ को सूचीमा पर्न सफल नेपाली पर्वतारोही व्यक्तित्व को हुन् ?  पूर्णिमा श्रेष्ठ १८ १२ औँ संस्करणको नेपाल अन्तर्राष्ट्रिय मानव अधिकार चलचित्र महोत्सवमा नेपाली पानारोमा अवार्ड जित्न सफल चलचित्र कुन हो ?  रेमन्यान्ट्स १९ बेइजिङ ३० एसिया प्यासिफिक मन्त्रीस्तरीय सम्मेलन कहिले र कहाँ सम्पन्न भयो ?  बैङ्कक (थाइल्यान्ड), सन् २०२४ नोभेम्बर १९–२१ २० प्रसिद्ध म्यागजिन टाइमद्वारा सन् २०२४ का लागि तयार पारिएको संसारका १०० सर्वोत्कृष्ट ठाउँको सूचीमा पर्न सफल नेपालको पर्यटकीय स्थल कुन हो ?  बुरहान वाइल्डरनेस क्याम्प, बर्दिया २१ आर्थिक सर्वेक्षण २०८१८२ अनुसार २०८१ फागुनसम्म आधारभूत खानेपानी सेवाको पहुँच पुगेको जनसङ्ख्या कति प्रतिशत रहेको छ ?  ९६८५ प्रतिशत – त्यस्तै, सुरक्षित खानेपानी (उच्च मध्यमस्तर) सेवाको पहुँच पुगेको जनसङ्ख्या २८५० प्रतिशत पुगेको । प्रस्तुतकर्ता : टङ्क केसी """
समतामूलक विकासमा चुनौती,"""विश्वमा असमानता घटेन । एकातिर केही मुलुक अत्यधिक धनी बन्दै गएका छन् भने अर्कातिर धेरै मुलुक गरिब र कमजोर छन् । सिद्धान्ततः प्रजातन्त्र, समाजवाद, लोकतन्त्र, गणतन्त्र, समतामूलक विकास, समृद्धि र समानता जस्ता नारा दिइए पनि व्यवहारमा लागु गर्न चुनौतीपूर्ण अवस्था छ । समतामूलक विकास आजको प्रमुख आवश्यकता हो । यसका लागि विश्वका सम्पन्न र धनी मुलुकले गरिब तथा कमजोर मुलुकलाई सहयोग गर्नु पर्छ । सबै बाँचौँ र बचाऔँ भन्ने भावना विकास गर्न जरुरी छ । गरिबी, बेरोजगारी, अभाव र असमानताले विश्वमै चुनौती खडा गरेको  छ । हिंसा, युद्ध, द्वन्द्व, गृहयुद्ध जस्ता मानवताविरोधी घटनाले विकासको लक्ष्य हासिल गर्न सकिएको छैन । प्रथम र दोस्रो विश्वयुद्धले अकल्पनीय जनधनको क्षति भएपछि सदाका लागि युद्ध अन्त्य गरी शान्ति र मेलमिलाप कायम गर्न विश्व संस्था संयुक्त राष्ट्रसङ्घको स्थापना भएको विदितै छ । राष्ट्रसङ्घले युद्धलाई अवैध घोषणा गरेको छ तर पनि विश्वमा युद्ध रोकिएको छैन । कतै गृहयुद्ध, कतै द्विपक्षीय युद्ध र द्वन्द्वले विश्वशान्ति तथा सुरक्षालाई कमजोर बनाउनुका साथै मानवीय मूल्य र मान्यतामाथि बलात् हस्तक्षेप भएको छ । यस्तो अवस्थामा राष्ट्रसङ्घको निर्णायक भूमिका हुनुपर्ने आवश्यकता सर्वत्र औँल्याइएको छ । राष्ट्रसङ्घको भूमिकालाई धनी तथा महाशक्ति राष्ट्रले कमजोर बनाइदिँदा समतामूलक समाज बनाउने र विश्वबाटै गरिबी अन्त्य गर्ने लक्ष्य पूरा हुने सम्भावना कमजोर बन्दै गएको छ । संयुक्त राष्ट्रसङ्घीय विकासका लागि वित्तसम्बन्धी चौथो अन्तर्राष्ट्रिय सम्मेलन सोमबारदेखि स्पेनको सेभिया सहरमा जारी छ । चार दिनसम्म चल्ने यो अन्तर्राष्ट्रिय सम्मेलनमा नेपाललगायत संयुक्त राष्ट्रसङ्घका अधिकांश सदस्यराष्ट्रका राष्ट्रप्रमुख तथा सरकार प्रमुखको सहभागिता छ । नेपाल र अति कम विकसित मुलुक समूहको अध्यक्षका तर्फबाट प्रधानमन्त्री केपी शर्मा ओलीले सोमबार सम्मेलनलाई सम्बोधन गर्दै विकसित र अति कम विकसित मुलुकबिचको असमानताको खाडल थप गहिरो हुँदै गएको बताउनुभएको छ । उहाँले कसैलाई पछाडि नछाड्ने प्रतिबद्धता विकसित मुलुकले बिर्सिंदै गएको भन्दै विकसित मुलुकका नेताहरूको ध्यानाकर्षण गराउनुभएको छ । एक दशकअघि अदिस अबाबामा विश्वले अल्पविकसित राष्ट्रसँग ऐक्यबद्धताको प्रतिज्ञा गरेको थियो । त्यो प्रतिबद्धता दिगो विकास २०३० लक्ष्यमा पनि प्रतिविम्बित भएको छ । त्यति बेला कसैलाई पनि पछाडि नछाड्ने र सबैभन्दा पछाडि परेकालाई पहिले माथि उठाउने प्रतिबद्धता व्यक्त गरिएको थियो । १० वर्षपछि विश्वले प्रगति गरिरहेको छ तर असमानता पनि उस्तै बढ्दै गएको छ । विश्वको कुल गार्हस्थ उत्पादन ७५ ट्रिलियनबाट ११५ ट्रिलियनमा पुग्दा पनि मुलुकबिच समानता छैन । सामूहिक एकता सबैभन्दा अत्यावश्यक रहे पनि विकास सहायताको स्वरूप घट्दै गएको छ । पछिल्लो दशकमा अल्पविकसित राष्ट्रको ऋण तीन गुणा बढेको छ । असमान व्यापारको वृद्धि र कमजोर लगानीका कारण विश्वव्यापी गरिबीको दर घटेन । विकसित देशमा प्रविधि र नवप्रवर्तन द्रुत गतिमा अगाडि बढिरहे पनि अल्पविकसित राष्ट्रले प्राविधिक र डिजिटल विभेदको सामना गरिरहेका छन् । विकसित मुलुकको तुलनामा एक प्रतिशतभन्दा कम हरितगृह ग्यास उत्सर्जन गर्ने अल्पविकसित राष्ट्रमा जलवायु परिवर्तनको मार अत्यधिक रहेको छ । नेपालसहित केही मुलुक विकासशील मुलुकमा स्तरोन्नतिको मार्गमा अग्रसर रहेका छन् । तैपनि ती मुलुकले धेरै चुनौती सामना गर्दै छन् । अल्पविकसित राष्ट्र विकास साझेदारको समर्थन र ऐक्यबद्धता प्राप्तिको आशामा छन् । अहिले विश्वमा ४४ वटा मुलुक अति कम विकसित राष्ट्रको सूचीमा छन् । अफ्रिका महादेशका ३२ वटा, एसिया महादेशका आठ वटा, उत्तर अमेरिका महादेशबाट एउटा र प्रशान्त क्षेत्रका तीन वटा मुलुक अतिकम विकसित राष्ट्रका रूपमा रहेका छन् । यीमध्ये जम्मा चार मुलुक मात्र स्तरोन्नतिको यात्रामा अग्रसर छन् । यस्तो अवस्थामा यस सम्मेलनमा उठेको प्रतिबद्धताले यी मुलुकलाई मार्ग प्रशस्त गर्ने अपेक्षा पनि गरिएको छ । दिगो विकासको लक्ष्य साकार पार्न पनि विश्वव्यापी वित्तपोषण प्रणालीमा सुधार गर्नु पर्छ । नेपाल जस्तो मुलुकलाई पर्याप्त जलवायु वित्तका लागि आह्वान गर्दै त्यसलाई पहुँचयोग्य बनाउन अपिल गरिएको छ । अल्पविकसित तथा साना मुलुकको विकासका लागि लगानीको मार्ग प्रशस्त गर्न स्वतन्त्र आयोगको भूमिका महत्वपूर्ण रहिआएको छ । यसका लागि नागरिक समाजको भूमिका अहम् छ । अन्तर्राष्ट्रिय वित्तीय प्रणालीलाई थप सुधार गर्न नागरिक समाजले आवाज बुलन्द गर्नुपर्ने देखिएको छ । यो सम्मेलन समतामूलक विकासका गर्ने दिशामा कोसेढुङ्गा बन्ने अपेक्षा गरिएको छ । """
ध्वजावाहकको साख,"""राष्ट्रिय ध्वजावाहक नेपाल वायुसेवा निगम ६८ औँ वर्षमा प्रवेश गरेको छ । आजभन्दा ६७ वर्षपहिले विसं २०१५ असार १७ गते २८ सिट क्षमतायुक्त डोग्लस डिसी ३ डाकोटाबाट सेवा आरम्भ गरेको निगमले हाल वाइडबडी ए ३३०–२०० सिरिजको विमानमार्फत हवाई सेवा दिँदै निजी कम्पनीसँग प्रतिस्पर्धा गरिरहेको छ । सन् १९८० को दशकमा निगमले जापानको ओसाकादेखि चीनको साङ्घाई हुँदै युरोपली मुख्य सहरहरू लन्डन, पेरिस, फ््रयाङफर्टसम्म गन्तव्य विस्तार गरेको थियो । त्यतिबेला दक्षिण एसियाकै प्रतिष्ठित वायुसेवा कम्पनीका रूपमा स्थापित निगमले विश्वका २० वटा सहरमा उडान भर्ने गरेको थियो । कुनैबेला २१ वटा जहाज रहेको निगम अहिले भने आर्थिक, व्यवस्थापकीय, संस्थागत रूपमा पछि परेको छ । अन्तर्राष्ट्रियतर्फ दुई थान वाइडबडी ए ३३० र दुई थान न्यारोबडी ए ३२० सिरिजका जहाजबाट आठ मुलुकका १० वटा गन्तव्यमा खुम्चिएको निगमले आन्तरिकतर्फ दुर्गमका गन्तव्यमा उडान गरे पनि नाफामूलक गन्तव्यमा उडान गर्न सकेको छैन । आन्तरिकतर्फ उड्ने जहाज दुई वटा मात्रै रहेकाले ठुला एटिआर जहाज रहेका हवाई कम्पनीसँग प्रतिस्पर्धा गर्न कठिन भएको छ । आन्तरिकतर्फ व्यावसायिक उडानका लागि जहाज नहुँदा निगमले १९ सिट क्षमताका दुई वटा साना जहाजबाट दुर्गम क्षेत्रलाई राजधानी काठमाडौँसँग जोड्ने काम भने गरिरहेको छ । निगमले नाफामूलक गन्तव्यमा उडान गर्न नसक्दा, जहाजको उपयोगिता, उच्च दरको सिट अकुपेन्सी एवं गन्तव्य विस्तार र पूर्ण क्षमतामा उडान गरी लाभ लिन नसकेपछि जहाज किन्दाको ऋण तिर्न समस्या परेको छ । निगमले वाइडबडी विमान खरिद गर्न कर्मचारी सञ्चय कोष र नागरिक लगानी कोषबाट निगमले ऋण लिएको थियो  । भएका विमान पनि राम्ररी सञ्चालन गर्न नसक्दा र समय अनुसार आफूलाई अघि बढाउन नसक्दा ऋणको दायित्व बढेको छ । निगमको अधिकृत पुँजी ३० करोड रुपियाँ रहेको छ । चुक्ता पुँजी १६ करोड २३ लाख रुपियाँ र सरकारको लगानी २१ करोड ७० लाख गरी कुल पुँजी ३७ करोड ९३ लाख रुपियाँ रहेको छ । ठुलो पुँजी लगानी गर्नुपर्ने यस्तो व्यवसायका लागि यो पुँजी न्यून हो । अहिले एकातिर ऋणको भार बढ्दै गइरहेको छ भने अर्कोतर्फ व्यापार अपेक्षित रूपमा बढ्न सकेको छैन । निगमको अहिलेको साख ग्राउन्ड ह्यान्डलिङ सेवा र अन्तर्राष्ट्रिय गन्तव्यमा व्यापार प्रवर्धनले धान्दै आएको छ । सुरुका दिनदेखि नै मुलुकको एक मात्र हवाई सेवाप्रदायकका रूपमा चिनिएको निगमले पछिल्लो समय दुर्गम क्षेत्रलाई राष्ट्रिय राजधानीसँग जोड्न, विपत् र आपत्कालीन स्थितिमा राहत आपूर्ति गर्न, राज्य र नागरिकका लागि तत्काल आवश्यक सामग्रीको ढुवानी गर्न र विदेशबाट आउने पर्यटकलाई सहज प्रवेश गराएर विदेशी मुद्रा आर्जनमा राज्यलाई सहयोग गर्दै आएको छ । आन्तरिकतर्फ उडान गर्ने जहाज कमी हुँदा काठमाडौँबाट बढी यात्रु हुने पोखरा, विराटनगर, भैरहवा, नेपालगन्ज, धनगढीलगायतका गन्तव्यमा सरकारी जहाजबाट व्यापार विस्तार गर्न सकेको छैन । सूचना र प्रविधिमैत्री यी विमानस्थलमा निजी क्षेत्रका विमानहरूले उडान गर्दै मुनाफा कमाएका छन् । निजी क्षेत्रका विमान कम्पनीसँग प्रतिस्पर्धामा केही पछि परेको नेवानिले अन्तर्राष्ट्रिय उडान पनि अपेक्षाकृत रूपले विस्तार गर्न सकेको छैन । निगमको विद्यमान अवस्थाको सुधारका लागि पटक पटक अध्ययन समिति बने पनि तिनको कार्यान्वयन हुन सकेको छैन । राजनीतिक हस्तक्षेप, आवश्यकताभन्दा बढी कर्मचारी भर्ती र कमजोर कानुनी व्यवस्थालगायतका कारण निगमको वित्तीय अवस्था कमजोर बन्न पुगेको चर्चा हुने गरेको छ । निगमको ग्राउन्ड ह्यान्डलिङ सेवा प्रयोग गर्ने विदेशी विमान कम्पनीको सङ्ख्या बढ्दै गइरहेको छ । जसबाट आम्दानी वृद्धि हुने र आर्थिक रूपमा केही सफल हुने देखिएको छ  । निगमले यात्रुलाई आकर्षित गर्ने किसिमका काम गर्न सकेमा र व्यावसायिक योजनासहित आन्तरिक गन्तव्यमा पनि उडान गर्न सकेमा निगमले आफ्नो पुरानो साख फर्काउन सक्नेछ । अन्तर्राष्ट्रिय ख्यातिप्राप्त विश्वका यात्रुतर्फ २१ र कार्गोतर्फ २४ वायुसेवासँग सम्झौता गरी निगमले साख र आम्दानीमा सकारात्मक प्रभाव पार्न सक्छ । निगमले अन्य कनेक्टिङ उडानका यात्रुको आवश्यकतालाई ध्यानमा राखी निगमको उडान सीमामा व्यापक सुधार गर्नु पर्छ । निगमको विश्वसनीयता र अन्तर्राष्ट्रिय ख्यातिमा कमी आउन नदिन कार्यशैली र व्यवस्थापनमा चुस्त  र दुरुस्त बनाउनु पर्छ । त्यसका लागि प्रमुख व्यवस्थापन र संरचनागत सुधार, व्यवस्थापन सुधार अन्तर्गत मुख्य रूपमा पुँजी, ऋण अनुदान अवस्था, सञ्चालनमा रहेको विमान, भूमिस्थ सेवा, ऋण उठाउने, बजार व्यवस्थापन, मानव संसाधनतर्फ सुधार गर्न जरुरी छ । """
उत्पादन घट्दा खस्कियो अलैँची निर्यात,"""गोरखापत्र समाचारदाता काठमाडौँ, असार २२ गते । चालु आर्थिक वर्ष २०८१८२ को महिनामा अलैँची निर्यातमा कमी आएको छ । अन्तर्राष्ट्रिय बजारमा अलैँचीको माग उच्च भए पनि उत्पादन कम हुँदा निर्यातमा कमी आएको हो । भन्सार विभागको तथ्याङ्क अनुसार ११ महिनामा (साउन–जेठ) सात अर्ब १९ करोड ८४ लाख रुपियाँ बराबरको ३९ लाख ९५ हजार ७४५ केजी अलैँची निर्यात भएको छ । गत वर्ष सो अवधिमा सात अर्ब ४७ करोड ६५ लाख रुपियाँको ४७ लाख १९ हजार ९४५ केजी अलैँची निर्यात भएको थियो । गत आवको तुलनामा २६ करोड रुपियाँ बराबरको आठ लाख केजी अलैँची निर्यातमा कमी आएको तथ्याङ्कले देखाएको छ । अलैँचीको उत्पादनमा कमी आउँदा निर्यातमा कमी आएको तथ्याङ्कले देखाएको छ । यस वर्ष अन्तर्राष्ट्रिय बजारमा अलैँचीको मूल्य बढे पनि माग अनुसार उत्पादन नहुँदा निर्यात हुन नसकेको अलैँची उत्पादक सङ्घले जनाएको छ । यस वर्ष अन्तर्राष्ट्रिय बजारमा प्रतिमन (४० केजी) एक लाख १२ हजार रुपियाँ सम्म मूल्य पुगेको छ । सङ्घका अनुसार मुलुकभर १८ हजार हेक्टर क्षेत्रफलमा हुने अलैँची खेतीबाट वार्षिक पाँच हजार मेट्रिक टन उत्पादन हुने गरेको छ । मुलुकमा ४० हजार हेक्टर क्षेत्रफलमा अलैँची खेती हुने सम्भावना रहे पनि खेती विस्तार हुन नसकेको बताइएको छ । शङ्का अध्यक्ष निर्मल भट्टराईले अलैँचीको बोटमा किरा लाग्दा उत्पादनमा कमी आएको छ । अलैँचीको उत्पादन बढाउन सके वार्षिक २५ देखि ३० अर्ब रुपियाँ विदेशी मुद्रा भित्र्याउन सकिने सम्भावना रहेकाले यसका लागि सरकारले कृषकलाई सहुलियत ब्याजमा ऋण, कृषि प्राविधिकको व्यवस्था गर्न आवश्यक रहेको उहाँको भनाइ छ । सङ्घका अनुसार पछिल्लो समय अलैँचीको खेतीयोग्य गर्ने क्षेत्रफलसँगै उत्पादन पनि क्रमिक रूपमा घट्दै गएको छ । नेपालको पूर्वी जिल्लामा उत्पादन हुने अलैँची जर्मनी, भारत, इटाली, पाकिस्तान, अमेरिकालगायतका देशमा निर्यात हुने गर्छ ।  """
योगमायाको साहसपूर्ण योगदान सबैका लागि प्रेरणादायी छ : उपसभामुख राना,"""काठमाडौँ, असार २२ गते । उपसभामुख इन्दिरा रानाले  महिला आन्दोलनकी प्रथम आन्दोलनकारी योगमायाको योगदान नेपालमा मात्र नभई विश्वमै अतुलनीय रहेको विचार व्यक्त गर्नुभएको छ। राष्ट्रिय महिला आयोगले आइतबार काठमाडौँमा आयोजना गरेको योगमाया स्मृति दिवस कार्यक्रममा बोल्दै उपसभामुख रानाले निरंकुश राणा शासनकालमा योगमायाले गरेको साहसपूर्ण योगदान सबैका लागि प्रेरणाको स्रोत रहेको विचार व्यक्त गर्नुभएको हो। उहाँको योगदानलाई महिला आन्दोलनको क्षेत्रमा लाग्नेले भुल्न नसक्ने भनाइ उपसभामुख रानाको थियो। उहाँले भन्नुभयो, ‘योगमायाको व्यक्तित्व र कृतित्वबाट आजका पुस्ताले प्रेरणा लिई महिला हक अधिकारको क्षेत्रमा अझ बढी समर्पित भएर काम गर्न आवश्यक रहेको छ।’ नारीहरूको इज्जत र हक अधिकारको संरक्षणको कार्य राज्यको प्राथमिक दायित्व भएको चर्चा गर्दै उपसभामुख रानाले मुलुकमा लैङ्गिक हिंसाका घटना हुन नदिन महिलाको चेतना अभिवृद्धिदेखि महिलालाई राजनैतिक, आर्थिक र सामाजिक रूपमा समेत सशक्तीकरण गर्दै अघि बढ्न आवश्यक रहेको कुरामा जोड दिनुभयो। उपसभामुख रानाले एक शताब्दी अगाडिको राणाकालीन शासनको अन्धकारको युगमा महिला समानता¸ स्वतन्त्रता र जागरणको शङ्खनाद गर्ने योगमायालाई साहसिक र परिवर्तनकामी महिलाको रूपमा चित्रित गर्नुभयो। """
पर्साको ठोरी साक्षर गाउँपालिका घोषणा,"""वीरगन्ज (पर्सा), असार २२  गते । ठोरी गाउँपालिकालाई जिल्लाकै पहिलो साक्षर पालिका घोषणा गरिएको छ । “हाम्रो अथक मिहिनेत र प्रयासकै कारणले जिल्लाकै पहिलो साक्षर पालिका हुन पाएका छौँ”, ठोरीका गाउँपालिका अध्यक्ष लालबहादुर श्रेष्ठले भन्नुभयोे, “यो गौरवको विषय हो । अन्य रचनात्मक काममा पनि आगामी दिनमा पनि ठोरीले राम्रो कामको सुरुआत गर्दै अघि बढ्ने छ ।” पालिकामा रहेका तीन हजार ८०९ घरपरिवारका १५ देखि ६० वर्ष उमेर समूहका सरकारले तोकेको १२ सूचकमध्ये आठ वटासम्म सूचक बताउन सक्ने १५ हजार ६७८ जनामध्ये १५ हजार ३२१ जना अर्थात् ९८ दशमलव ८६ प्रतिशत महिला र पुरुष साक्षर रहेकाले पालिकालाई साक्षर पालिका घोषणा गरिएको हो । आसमान नेपालको समन्वयमा ठोरी गाउँपालिकाको पाँचवटै वडावासीको घरघरमा पुगेर साक्षरताको सर्भे गरेको थियो । ठोरी गाउँपालिकाका शिक्षा शाखा प्रमुख भुपाल जोशीले वडाको सम्पूर्ण घरमा बसोवास गर्नेसँग सरकारको तोकेको १२ सूचकमध्ये आठ वटा सूचक पूरा गरेपछि साक्षर पालिका घोषणा गर्न सम्भव भएको बताउनुभयो । जिल्लाको १४ पालिकामध्ये ठोरी साक्षर हुने पहिलो र समग्रमा मधेश प्रदेशका स्थानीय तहमध्ये सातौँ साक्षर पालिका हो । प्रमुख जिल्ला अधिकारी गणेश अर्यालले ठोरीबाट सुरुआत भएको साक्षर पालिका घोषणा कार्यक्रम अन्य पालिकाले पनि अनुशरण गर्दै जानुपर्ने बताउनुभयो । जिल्ला समन्वय समितिका प्रमुख निरञ्जनप्रसाद साह सोनारले ठोरीले साक्षर घोषणा गरेर अन्य पालिकालाई पनि साक्षर घोषणा गर्नका लागि सकारात्मक दबाब दिएको बताउनुभयो । रासस """
दाङमा बाघको छालासहित तीन जना पक्राउ,"""लीलाधर वली घोराही, असार २२ गते । दाङमा प्रहरीले बाघको छालासहित तीन जनालाई पक्राउ गरेको छ । दुर्लभ वन्यजन्तु बाघको छालासहित गढवा गाउँपालिका–६, खवरीबाट बाघको छालासहित तीन जनालाई पक्राउ गरेको हो । गोप्य सूचनाको आधारमा खटिएको प्रहरी टोलीले गढवा गाउँपालिका–६, खवरी निवासी ४१ वर्षीय विक्रम बुढामगरको घरबाट आज आइतवार बिहान करिब दुई बजेतिर छालासहित तीन जनालाई पक्राउ गरेको जिल्ला प्रहरी कार्यालय दाङका सूचना अधिकारी एवं प्रहरी नायब उपरीक्षक चक्रबहादुर शाहले जानकारी दिनुभयो । प्रहरी नायब उपरीक्षक शाहका अनुसार पक्राउ पर्नेमा राजपुर गाउँपालिका–१, गुरुङखोला निवासी ५३ वर्षीय केशवराज सेन ठकुरी, गढवा गाउँपालिका–६, खवरी निवासी ४१ वर्षीय विक्रम बुढामगर र बर्दिया जिल्ला बारबर्दिया नगरपालिका–४, पदनाह निवासी ३३ वर्षीय अनिल थारू छन् । बाघको छाला बिक्री भइरहेको भन्ने गोप्य सूचनाका आधारमा वडा प्रहरी कार्यालय लमहीका प्रहरी निरीक्षक रोशनराज पाण्डेयको नेतृत्वमा खटिएको प्रहरी टोलीले प्लास्टिकको जेब्रा झोलाभित्र लुकाएर राखेको अवस्थामा शिरदेखि पुच्छरसम्म नौ फिट दुई इञ्च लम्बाइ र तीन फिट दुई इञ्च चौडाइ भएको पाटे बाघको छाला बरामद गरेको छ । पक्राउ परेका अभियुक्तहरूलाई डिभिजन वन कार्यालय लमहीमा बुझाएर थप अनुसन्धान भइरहेको प्रहरी नायब उपरीक्षक शाहले जानकारी दिनुभएको छ । पक्राउ परेका अभियुक्तमाथि थप अनुसन्धान भइरहेको भन्दै प्रहरी नायब उपरीक्षक शाहले भन्नुभयो, ""अहिलेसम्म बाघको छाला बाहिरबाट ल्याएर बिक्री गर्न थालिएको हो वा दाङमै बाघ मारिएको हो भन्ने बारे खुल्न सकेको छैन ।"" """
विकास निर्माण स्थानीय प्रतिनिधिले गर्ने हो : सांसद थापा,"""काठमाडौँ, असार १४ गते । भक्तपुर जिल्लाको सूर्य विनायक नगरपालिका वडा नं ५ मा स्थायी बसोवास गर्दै  आउनु भएका प्रतिनिधि सभाका सदस्य दुर्लभ थापा क्षेत्री विसं २०४४ देखि राजनीतिमा सक्रिय रहँदै आउनु भएको छ । नेता थापा बुवा रामबहादुर थापा क्षेत्री र आमा अम्बिका थापाबाट २०२५ भदौ २३ गते जन्मनुभएको हो । नेपालमा भएका आन्दोलनमा भक्तपुरबाट नेतृत्व गर्दै आउनुभएका नेता थापा नेपाली कांग्रेसको भक्तपुर जिल्ला सभापति हुनुहुन्छ । जिल्ला सभापति भएको यो दोस्रो अवधि हो । नेपाल कमर्श क्याम्पसमा नेविसङ्घबाट राजनीति प्रारम्भ गर्नुभएका थापाले २०७९ को प्रतिनिधि सभा सदस्यमा निर्वाचनमा निर्वाचित हुनुभएको हो । कटुञ्जे लिफ्ट घट्टेखोलाका संस्थापक उपाध्यक्ष रहेर कटुञ्जेवासीलाई पानीको हाहाकारबाट मुक्त गरेको भनाइ उहाँको छ । २०१५ को निर्वाचनमा पनि भक्तपुरबाट कांग्रेस विजयी भएको इतिहास औँल्याउँदै उहाँले विकासका लागि निरन्तर लागेको दाबी गर्नुभयो । भक्तपुरको खानेपानी, ढल निकास, सडक, बिजुली बत्ती, विद्यालय भवन निर्माणदेखि धार्मिक तथा पुरातात्विक विकास गरेको दाबी गर्नुहुने नेता थापा अरुले जस्तो आफूले ‘स्टन्टबाजी’ नगरेको बताउनु हुन्छ । प्रस्तुत छ– भक्तपुर नेपाली कांग्रेसका जिल्ला सभापति तथा क्षेत्र नं २ का प्रतिनिधि सभा सदस्य दुर्लभ थापा क्षेत्रीसँग उहाँले संसदमा खेलेको भूमिका, भक्तपुरको विकासमा पुर्‍याएको योगदानलगायतका विषयमा पत्रकार नारद गौतम, मनोज रत्न शाही र केशब गुरुङले गरेको भिडियो संवाद : """
पूर्ण खोप सुनिश्चित घोषणा,"""रलिङ समाचारदाता रलिङ (हुम्ला), असार २२ गते । हुम्ला जिल्लालाई पूर्ण खोप सुनिश्चित तथा दिगोपना जिल्ला घोषणा गरिएको छ । सात गाउँपालिका रहेको जिल्लाका सबै स्थानीय तहले पूर्ण खोप सुनिश्चित तथा दिगोपनाका मापदण्ड पूरा गरेपछि पूर्ण खोप जिल्ला घोषणा गरिएको हो । शुक्रबार जिल्ला खोप समन्वय समितिका संयोजक एवं जिल्ला समन्वय समितिका प्रमुख शिवराज शर्माले जिल्लालाई औपचारिक रूपमा पूर्ण खोप सुनिश्चित तथा दिगोपना जिल्ला घोषणा गरिएको हो । जन्मेदेखि १५ महिनासम्मका बालबालिकालाई सरकारले निःशुल्क उपलब्ध गराउने सबै १३ किसिमका खोप लगाएपछि जिल्लालाई पूर्ण खोप सुनिश्चित घोषणा गरिएको स्वास्थ्य कार्यालयका प्रमुख उमाकान्त तिवारीले बताउनुभयो । आगामी दिनमा पनि सबै बालबालिकालाई सरकारले निःशुल्क उपलब्ध गराउने सबै प्रकारका खोप लगाउन सबैको समन्वय र सहकार्य आवश्यक रहेको उहाँको भनाइ छ । आगामी दिनमा खोप अभियानलाई निरन्तरता दिँदै खोप लगाउनबाट कसैलाई पनि वञ्चित नगरिने बताउँदै खोप समन्वय समितिका संयोजक शर्माले महिला स्वास्थ्य स्वयंसेविका र स्वास्थ्यकर्मीले गरेको सहयोगको प्रशंसा गर्नुभएको थियो ।  “पहिलो चरणमा गाली खाने महिला स्वास्थ्य स्वयंसेविका भएकाले उनीहरूले पूर्ण खोप घोषणाका लागि गरेको काम निकै उदाहरणीय र प्रशंसायोग्य रहेको प्रमुख जिल्ला अधिकारी नारायण पाण्डेयले बताउनुभयो । """
