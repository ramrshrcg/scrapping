शीर्षक,विवरण
यस्तो छ आजको सागसब्जी र फलफूलको थोक मूल्य,"काठमाडौँ,  असार६ गते ।  कालीमाटी फलफूल तथा तरकारी बजार विकास समितिले आजका लागि कृषि उपजहरूको थोक मूल्य निर्धारण गरेको छ ।
समितिका अनुसार प्रस्तुत सागसब्जी र फलफूलको अधिकतम थोक मूल्य निर्धारण गरिएको हो । गोलभेँडा ठूलो (नेपाली) प्रतिकिलो रु ७०, गोलभेँडा ठूलो (भारतीय) प्रतिकिलो रु ९५, गोलभेँडा सानो (लोकल) प्रतिकिलो रु ३१, गोलभेँडा सानो (टनेल) प्रतिकिलो रु ५०, आलु रातो भारतीय प्रतिकिलो रु ४४, आलु रातो (भारतीय) प्रतिकिलो रु ३५, आलु रातो (मुडे) प्रतिकिलो रु ३८, आलु सेतो प्रतिकिलो रु ३४, प्याज सुकेको (भारतीय) प्रतिकिलो रु ४३, गाजर (लोकल) प्रतिकिलो रु ६५, गाजर (तराई) प्रतिकिलो रु ५०, बन्दा (लोकल) प्रतिकिलो रु ३०, काउली स्थानीय प्रतिकिलो रु ८०, मूला रातो प्रतिकिलो रु ५०, सेतो मूला (हाइब्रिड) प्रतिकिलो रु २०, भन्टा लाम्चो प्रतिकिलो रु २५, भन्टा डल्लो प्रतिकिलो रु ४०, तने बोडी प्रतिकिलो रु ३०, मकै बोडी प्रतिकिलो रु ५० कायम भएको छ ।
यसैगरी, मटरकोसा प्रतिकिलो रु १५०, घिउ सिमी (लोकल) प्रतिकिलो रु ५५, घिउ सिमी (हाइब्रिड) प्रतिकिलो रु ४०, घिउ सिमी (राजमा) प्रतिकिलो रु १२०, टाटे सिमी मूल्य प्रतिकिलो रु ७०, भटमास कोसा प्रतिकिलो रु ११०, तीतो करेला प्रतिकिलो रु ३०, लौका प्रतिकिलो रु २५, परबर (लोकल) प्रतिकिलो रु ३५, परबर (तराई) प्रतिकिलो रु ४०, चिचिण्डो प्रतिकिलो रु ३५, घिरौला प्रतिकिलो रु ५०, झिगुनी प्रतिकिलो रु ४५, फर्सी पाकेको प्रतिकिलो रु ४५, फर्सी हरियो (लाम्चो) प्रतिकिलो रु ३५, हरियो फर्सी (डल्लो) प्रतिकिलो रु ३५, भिण्डी प्रतिकिलो रु ४५ कायम गरिएको छ ।
यस्तै, सखरखण्ड प्रतिकिलो ७०, पिँडालु प्रतिकिलो रु १००, स्कूस प्रतिकिलो रु ६०, रायोसाग प्रतिकिलो रु २५, पालुङ्गो साग प्रतिकिलो रु ४०, तोरीको साग प्रतिकिलो रु ३०, हरियो प्याज प्रतिकिलो रु १००, च्याउ (कन्य) प्रतिकिलो रु १८०, च्याउ (डल्ले) प्रतिकिलो रु ३५०, कुरिलो प्रतिकिलो रु ३००, निगुरो प्रतिकिलो रु ३० निर्धारण गरिएको छ ।
ब्रोकाउली प्रतिकिलो रु ७०, चुकुन्दर प्रतिकिलो रु ७०, सजिवन प्रतिकिलो रु १७०, रातो बन्दा रु ८०, जिरीको साग प्रतिकिलो रु १००, ग्याठकोभी प्रतिकिलो रु ७०, सौफको साग प्रतिकिलो रु ११०, पुदिना प्रतिकिलो रु ११०, इमली प्रतिकिलो रु १७०, तामा प्रतिकिलो रु १२०, तोफु प्रतिकिलो रु १४० र गुन्द्रुक प्रतिकिलो रु ३५० तोकेकोे छ ।
समितिले स्याउ (झोले) प्रतिकिलो रु २५०, स्याउ (फुजी) प्रतिकिलो रु ३००, केरा (दर्जन) रु १५०, कागती प्रतिकिलो रु १७०, अनार प्रतिकिलो रु ३५०, आँप (माल्द) प्रतिकिलो रु ७०, आँप (दशहरी) प्रतिकिलो रु ८०, अङ्गुर (हरियो) प्रतिकिलो रु २५०, अङ्गुर (कालो) प्रतिकिलो रु ३५०, तरबुजा (हरियो) प्रतिकिलो रु ४०, मौसम प्रतिकिलो रु २००, जुनार प्रतिकिलो रु २५०, भुइँकटहर प्रतिगोटा रु १९०, काँक्रो (लोकल) प्रतिकिलो रु ६०, काँक्रो (हाइब्रिड) प्रतिकिलो रु १८, रुखकटहर प्रतिकिलो रु ६०, मेवा (भारतीय) प्रतिकिलो रु १००, लिची (लोकल) प्रतिकिलो रु १९० निर्धारण गरिएको छ ।
यसैगरी, अदुवा प्रतिकिलो रु ११०, खुर्सानी सुकेको प्रतिकिलो रु ४२०, खुर्सानी हरियो प्रतिकिलो रु ४०, खुर्सानी हरियो (बुलेट) प्रतिकिलो रु ३०, खुर्सानी हरियो (माछे) प्रतिकिलो रु ३५, खुर्सानी हरियो अकबरे प्रतिकिलो रु २२०, भेडे खुर्सानी प्रतिकिलो रु ७०, धनियाँ प्रतिकिलो रु ५५, लसुन सुकेको चाइनिज प्रतिकिलो रु २००, लसुन सुकेको नेपाली प्रतिकिलो रु १७०, छ्यापी सुकेको प्रतिकिलो रु २००, छ्यापी हरियो प्रतिकिलो रु १२०, ताजा माछा (रहु) प्रतिकिलो रु ३३०, ताजा माछा (बचुवा) प्रतिकिलो रु ३२०, ताजा माछा (छडी) प्रतिकिलो रु २४०, राजा च्याउ प्रतिकिलो रु ३०० र सिताके च्याउ प्रतिकिलो रु ९०० तोकेको छ । रासस
"
प्रदेश बजेटका विविधता,"लामो एकात्मक शासनव्यवस्थामा सन्तुलित विकास हुन नसकेका कारण नै देश सङ्घीय लोकतान्त्रिक गणतन्त्रको अभ्यासमा अग्रसर छ । एक दशकको अभ्यासमा सङ्घ, प्रदेश र स्थानीय सरकार आआफ्नै विधि अनुरूप अगाडि बढेका छन् । संविधानले नै सङ्घलाई प्रत्येक वर्षको जेठ १५ गते नयाँ आर्थिक वर्षको बजेट सङ्घीय विधायिकामा प्रस्तुत गर्नुपर्ने तोकेको छ । त्यसै अनुसार आव २०८२/८३ को बजेट प्रस्तुत भई यतिबेला सङ्घीय विधायिकामा विचाराधीन छ । सङ्घीय बजेटले प्रदेश तथा स्थानीय तहलाई अनेक खालका स्रोतसाधन प्रदान गर्छ । सङ्घीय सरकारबाट प्राप्त स्रोत तथा प्रदेशमा उपलब्ध स्रोतसाधनका आधारमा सबै प्रदेशले असार १ गते प्रदेश विधायिकामा बजेट प्रस्तुत गर्नुपर्ने कानुनी प्रावधान छ । अन्तरसरकारी वित्त व्यवस्थापन ऐन, २०७४ अनुसार प्रत्येक वर्ष असार १ गतेभित्र प्रदेश सरकारले बजेट सार्वजनिक गर्नुपर्ने अनिवार्य प्रावधान छ । त्यस अनुसार नै आइतबार प्रदेश सरकारहरूले आआफ्ना प्रदेश सभामा नयाँ बजेट प्रस्तुत गरेका छन् । प्रतिपक्षीको विरोध र आन्तरिक विवाद आदिका बिच प्रदेश सरकारले आइतबार आगामी आव २०८२÷८३ को आय तथा राजस्वको अनुमानित बजेट प्रस्तुत गरे । कोशी प्रदेशले सबैभन्दा चाँडो दिउँसै बजेट प्रस्तुत गर्न सफल भयो । कतिपय प्रदेशमा साँझतिर बजेट प्रस्तुत भयो भने बागमतीमा प्रशासनिक झन्झटलगायतका कारण राति अबेर बजेट प्रस्तुत गरियो ।
कर्णालीमा भने राजनीतिक विवादका कारण बजेट धेरै ढिला भयो । मध्यराततिर मात्र सहमति भई बजेट प्रस्तुत गर्ने वातावरण बन्यो । प्रतिपक्षीको विरोधका कारण कर्णाली प्रदेश सभा अन्योलमा थियो । बजेट प्रस्तुत हुँदा असार १ गतेको राति ११ बजेर ५३ मिनेट नै भइसकेको थियो । प्रदेश बजेटका अनेक प्राथमिकता छन् । विश्लेषकले बजेट छरेको पनि भन्न सक्छन् । विवेचना जे भए पनि सबै प्रदेशले बजेट प्रस्तुत गरी सङ्घीयताको अभ्यासलाई अगाडि बढाएका छन् । बजेट सङ्घीय अनुदान र बाँडफाँटसमेतमा बढी निर्भर देखिन्छ । सङ्घीय अनुदान र बाँडफाँट रकम घटेपछि कतिपय प्रदेशले बजेटको आकार पनि घटाएका छन् । कतिपयले भने सीमित स्रोतकै बिच पनि बजेट बढाएका छन् । समग्र बजेट बढेको छ । आगामी बजेटको समग्र आकार चालु आवभन्दा करिब नौ अर्ब रुपियाँले बढी छ । सातै प्रदेशको बजेटको कुल आकार दुई खर्ब ८७ अर्ब रुपियाँ रहेको छ । चालु आवमा दुई खर्ब ७८ अर्ब रुपियाँको बजेट थियो । चालु आवमा पनि सबै जसो प्रदेशको पुँजीगत बजेट कार्यान्वयनको अवस्था उति उत्साहजनक छैन । खर्च गर्न नसकेका कारणले हुन सक्छ, लुम्बिनी र गण्डकी सरकारले भने नयाँ बजेटको आकार घटाएर यथार्थवादी हुन खोजेको देखिन्छ ।
सात प्रदेशमध्ये बागमती प्रदेशको बजेट सबैभन्दा ठुलो छ । बागमतीले चालु आवको तुलनामा तीन अर्ब रुपियाँ बढाएर ६७ अर्ब ४७ करोड रुपियाँको बजेट ल्याएको छ । राजधानी काठमाडौँसमेत रहेको यो प्रदेशले भौतिक पूर्वाधारलाई उच्च प्राथमिकता दिएको छ । भौतिक पूर्वाधारलाई करिब २५ अर्ब रुपियाँ विनियोजन छ । भौतिक पूर्वाधारमा पनि निर्माण क्षेत्रलाई बढी प्राथमिकता दिइएको छ । दोस्रो ठुलो बजेट मधेश प्रदेशको छ । सो प्रदेशले ४६ अर्ब ५८ करोड रुपियाँको बजेट प्रस्तुत गरेको छ । चालु आवमा सो प्रदेशको बजेट ४३ अर्ब ८९ करोड रुपियाँ मात्र थियो । मधेश प्रदेशले कृषि र पर्यटनलाई प्राथमिकतामा राखेको छ । देशलाई पाल्न सक्ने कृषि भूमि भएको मधेशले कृषिलाई प्राथमिकता दिनु उचित नै हो । आकारका हिसाबले लुम्बिनी प्रदेश तेस्रो स्थानमा छ । लुम्बिनीले ३८ अर्ब ९२ करोड रुपियाँ खर्चको अनुमान गरेको छ । त्यसपछि कोशीले ६० करोड रुपियाँ बढाएर ३५ अर्ब ८७ करोड रुपियाँको बजेट प्रस्ताव गरेको छ । सुदूरपश्चिम प्रदेशले ३३ अर्ब ४७ करोड रुपियाँको बजेट प्रस्तुत गरेको छ । त्यस्तै कर्णालीले ३२ अर्ब ९९ करोडको बजेट प्रस्तुत गरेको छ । प्रदेशमा सबैभन्दा कम बजेट गण्डकीको छ । गण्डकीले ३१ अर्ब ५७ करोड रुपियाँको बजेट प्रस्तुत गरेको छ । बजेटका प्राथमिकता विविधीकरण छ । प्राथमिकता पनि छरिएका छन् । छरिएका प्राथमिकतामा आएका सबै प्रदेश बजेटको प्रभावकारिता भने सफल कार्यान्वयनमै निर्भर रहने देखिन्छ ।
"
‘भुइँमान्छेहरू सांसदबाट विकास चाहन्छन्’,"काठमाडौँ, जेठ १७ गते । प्रतिनिधिसभा सदस्य गङ्गाप्रसाद यादवले प्रत्यक्ष निर्वाचित सांसद र समानुपातिक सांसदमा सरकार, कर्मचारी र आम नागरिकको हेराई फरक रहेकाले स्रोत साधन वितरणमा विभेद भएको बताउनुहुन्छ । गोरखापत्र अनलाइन डट कमसँगको भिडियो अन्तर्वार्ता ‘सांसदलाई सवाल’ मा उहाँले सो कुरा बताउनुभयो ।
प्रत्यक्ष निर्वाचित सांसद र समानुपातिक सांसद सबै जनताको मतबाटै निर्वाचित भएर आउने भए पनि प्रत्यक्ष र समानुपातिक सांसदलाई गरिने सरकारको व्यवहार समान नरहेको उहाँको बुझाइ छ । सरकारले दिने सुविधा र बजेटमा विभेद छ, कर्मचारी र आम नागरिकको बुझाइ पनि फरक देखिन्छ उहाँले भन्नुभयो, “सांसदबिच विभेद गर्नु नपर्ने हो, प्रत्यक्ष निर्वाचित सांसदले गर्ने र समानुपातिक सांसदले गर्ने काम एउटै हो भने फेरि किन पक्षपात ?”
सांसदको मुख्य काम ऐन नीति बनाउनु भए पनि ग्रामीण क्षेत्रमा बसोवास गर्ने भुइँमान्छेहरूको चाहना विकास हो । उहाँहरूले सांसदबाट विकास चाहनुहुन्छ, ऐन नियम होइन । तर हामीले आफ्नो जिम्मेवारी बिर्सनु हुँदैन । प्रमुख काममा हामी बढी व्यस्त हुनुपर्छ । यो विषय भुइँमान्छेहरूलाई अझै बुझाउन नसकिएको उहाँले बताउनुभयो ।
नेकपा (एमाले) को केन्द्रीय सदस्य तथा सिराहा जिल्ला इन्चार्ज समेत रहनुभएका सांसद यादवले मुलुक सङ्घीय शासन प्रणालीमा गए पनि बुझाइ अझै केन्द्रिकृत शासन व्यवस्थाकै रहेको दाबी गर्नुभयो । मुलुक सङ्घीयतामा गएपछि स्थानीय सरकार, प्रदेश सरकार र सङ्घीय सरकार गरी तीन तहको सरकार भए पनि विकासका लागि जनताले सांसदसँग अपेक्षा गर्न नछाडेको उहाँको बुझाइ छ ।
‘सांसदको प्रमुख काम नीति, ऐन बनाउने हो तर जनताको माग विकास हो । ऐन बनाउनुपर्छ, छिटो सङ्घीयता कार्यान्वयन गर्नुपर्छ भन्ने कुरा जनतालाई बुझाउन नसकिएको, स्थानीय विकासमा सांसदले भूमिका खेल्नुपर्छ भन्ने बुझाइ अद्यापि जनतामा रहेको छ, त्यो कुरा बुझाउन सकिएको छैन’ उहाँले भन्नुभयो । टोलमा एउटा विद्युत् पोल ढल्दा समेत सांसदले भनिदिनुपर्ने अवस्था अझै रहेको उहाँले बताउनुभयो ।
पूर्व उपप्रधानपञ्च र गाविस अध्यक्षको जिम्मेवारी समेत निर्वाह गर्नुभएका सांसद यादवले देशको सम्पूर्ण विकासमा सही ऐन कानुन निर्माण गरी त्यसको सही कार्यान्वयन हुन आवश्यक रहेको बताउनुभयो । प्रधानमन्त्रीले, मन्त्री तथा नेताले चाहेर मात्र विकास हुन नसक्ने, विकास अभियानमा सबैको हातेमालो र सहयोगको खाँचो उहाँले औल्याउनुभयो ।

लहान नगरपालिका वडा नं. १३ सिराहामा २०१८ साल वैशाख १५ गते बुवा हनुमानी यादव र आमा सुदामा यादवको कोखबाट जन्मनुभएका सांसद यादव सुरुमा कर्मचारी भएर काम गरेको स्मरण गर्नुभयो । आफू करिब दुई वर्षबढी समय कर्मचारी भूमिकामा रहँदा पनि तत्कालीन अनेरास्ववियूमा आबद्ध भएर काम गरेकाले राजनीतिक चेतना त्यहीबाट आर्जन गरेको बताउनुभयो । उहाँ पछि उपप्रधानपञ्चमा निर्वाचित भएपछि राजनीतिक रूपमा थप चेतना वृद्धि भएको उहाँको बुझाइ छ ।
आफू उपप्रधानपञ्च रहँदै गाउँमा कृषि र सिँचाइका लागि सक्रिय भूमिका खेलेका कारण राजनीतिक पृष्ठभूमि निर्माण भएको उहाँले स्मरण गर्नुभयो । गाउँमा जमिन्दारी प्रथा हाबी रहेका बेला आफू कम्युनिष्ट आन्दोलनमा सक्रिय भएको सांसद यादवको भनाइ छ । उपप्रधानपञ्च र गाविस अध्यक्ष भएकाबेला गाउँमा ५२ वटा बोरिङ पम्पिङसेट आफूले सिँचाइ प्रयोजनका लागि किसानलाई उपलब्ध गराएकै कारण राजनीतिक वातावरण बनेको दाबी गर्नुभयो ।
राजनीतिक स्थायित्व नभएकै कारण चाहेकोजस्तो विकास र परिवर्तन हुन नसकेको भए पनि मुलुकमा लोकतान्त्तिक गणतन्त्रात्मक शासन व्यवस्था आएपछि विकासले गति लिएको उहाँको बुझाइ छ । विकासको अर्को बाधक अनियमित्ता र भ्रष्टाचार भएको बताउँदै उहाँले तीनै तहमा सुशासन कायम गर्न नसके चाहेजस्तो विकास गर्न नसकिने बताउनुभयो ।
नेकपा (एमाले) को तर्फबाट सिराहाबाट प्रतिनिधिसभामा समानुपातिक सांसद गङ्गाप्रसाद यादवसँग गोरखापत्र अनलाइन डट कमका नि. सम्पादक लक्की चौधरी, प्रविधितर्फ मनोजरत्न शाही र केशब गुरुङले गर्नुभएको भिडियो अन्तरवार्ता–
"
बजेट कार्यान्वयन उदाहरणीय हुने,"गोरखापत्र समाचारदाता
काठमाडौँ, असार ६ गते । उपप्रधानमन्त्री एवं अर्थमन्त्री विष्णुप्रसाद पौडेलले सन्तुलित र यथार्थपरक बजेट ल्याइए झैँ आर्थिक वर्ष २०८२/८३ को बजेट उदाहरण पेस गर्ने गरी कार्यान्वयन गर्ने प्रतिबद्धता व्यक्त गर्नुभएको छ । उहाँले हरेक मन्त्रालयलाई कार्यान्वयनका सन्दर्भमा कार्ययोजना बनाएर अगाडि बढ्न जोड दिइएको बताउनुभयो ।
राष्ट्रिय सभामा आव २०८२/८३ को राजस्व र व्ययको वार्षिक अनुमानमाथिको सामान्य छलफलमा उठेका प्रश्नको जवाफ दिँदै अर्थमन्त्री पौडेलले बजेट दुवै सदनबाट पारित भएको अवस्थामा साउन लाग्दा नलाग्दै ठेक्का सम्झौता गरी अगाडि बढ्ने बताउनुभयो । बजेट सन्तुलनलाई मापन गर्ने तीन वटा उपकरण– राजस्व अनुमान, वैदेशिक सहयोग र आन्तरिक ऋणका मामिलामा यथार्थपरक र सन्तुलित भएको उहाँको दाबी थियो ।
अर्थमन्त्री पौडेलले भन्नुभयो, “चालु आवमा राजस्व सङ्कलनबाट ३१ प्रतिशत स्रोत व्यवस्थापन हुने अनुमान गरियो । आगामी बजेटमा सो सीमा घटाएर १६ प्रतिशत गरेका छौँ । राजस्वको दायरा विस्तार र राजस्व चुहावट नियन्त्रण गरेर सो लक्ष्य पूरा गर्न सकिन्छ ।”
उहाँले विगतमा भएका सम्झौता र प्रतिबद्धताका आधारमा वैदेशिक सहायताको अनुमान गरिएको र आन्तरिक ऋणसमेत वित्त आयोगले तोकेको ५.५ प्रतिशतको सीमाभन्दामुनि नै रहेर उठाउने लक्ष्य लिएकाले बजेट सन्तुलित र यथार्थपरक भएको तर्क गर्नुभयो ।
छलफलका क्रममा उठेका प्रश्नको जवाफ दिँदै अर्थमन्त्री पौडेलले समाजवादले समग्र सामाजिक, आर्थिक र सांस्कृतिक व्यवस्थालाई प्रतिनिधित्व गर्ने हुनाले समाजवाद उन्मुख अर्थतन्त्रका लागि पूर्वतयारीस्वरूप बजेटले निश्चित बाटो समातेको बताउनुभयो । उहाँले भन्नुभयो, “समाजवादको अवस्थामा पुग्न पूर्वतयारी गर्नु पर्छ । अहिलेको अवस्था समाजवादको होइन । पुग्न लामो यात्रा गर्नु पर्छ । त्यसैले समाजवाद उन्मुख भनेका छौँ ।”
अर्थमन्त्री पौडेलले संविधानको भावनालाई प्रस्तुत बजेटले आत्मसात् गरेको बताउँदै लोकतान्त्रिक प्रणाली र बहुदलीय प्रतिस्पर्धासहितको संविधानको व्यवस्थाबमोजम बजेट आएको उल्लेख गर्नुभयो ।
जनतामा निराश भएर व्यवस्थाविरोधी गतिविधिमा लागेको भन्ने प्रश्नको जवाफमा अर्थमन्त्री पौडेलले भन्नुभयो, “बजेटले असन्तुष्ट, निराशालाई सम्बोधन ग¥यो/गरेन भन्ने विषयमा समाजका विभिन्न क्षेत्रले जनाएको प्रतिक्रियाबाट नै स्पष्ट भएको छ । हाम्रो बजेटका व्यवस्था कार्यान्वयनयोग्य,  स्रोतको  अनुमान विश्वसनीय, आयोजना कार्यान्वयन
हुने विश्वासको आधार हुनुपर्ने कोणबाट निर्देशित भएर ल्याइएको हो ।”
उहाँले नयाँ कार्यक्रम र योजनाको घोषणाभन्दा विगतमा घोषित आयोजना र कार्यक्रमको कार्यान्वयनबाट स्पष्ट रूपमा अगाडि बढ्न चाहेको बताउनुभयो । नयाँ सपना देख्नेभन्दा पनि देखिएका सपनालाई पूरा गर्ने गरी बजेटमा कार्यक्रम राखिएको उहाँले बताउनुभयो ।
आफू र बजेटको मार्गचित्रलाई लिएर विकृत, दलाल, नोकरशाह, दिशाहीन पुँजीवाद जस्तो विश्लेषण गरिएकोमा त्यसमा आफ्नो असहमति रहेको उहाँले बताउनुभयो । उहाँले भन्नुभयो, “यसप्रकारको आरोप आग्रहपूर्ण छ । बजेटले दृष्टिकोण सारेको छ । जग्गा बाँझो नराखौँ । पालिकाले बाँझो जग्गा जम्मा गर्ने र पालिकामार्फत नै खेती गर्न उपलब्ध गराउने बजेटमा व्यवस्था गरिएको छ । उत्पादन र उत्पादकत्वका लागि यो उत्तम हुने छ ।”
अर्थमन्त्री पौडेलले बजेटमा उल्लेख भएका नीति तथा कार्यक्रम हेर्दा सामाजिक संरक्षण, लक्षित समुदायकेन्द्रित रहेको र यसले आर्थिक शिथिलतालाई सम्बोधन गरेको दाबी गर्नुभयो । करिब तीन हजार तीन सय जति तीन करोड रुपियाँभन्दा बढीका आयोजना बजेटमा समेटिएका छन् ।
बजेटले पुरानै अभ्यासबमोजिम सानो रकमको योजना समेटिएकाले सभाका सदस्यहरूले आपत्ति जनाएकोमा अर्थमन्त्री पौडेलले नयाँ योजनामा तीन करोडको सीमा पालन गरिएको दाबी गर्नुभयो ।

"
दुई महिनामा ४७ फरार अभियुक्त पक्राउ,"सिराज खाननेपालगन्ज, असार ६ गते । जिल्ला प्रहरी कार्यालय बाँकेले जेठ महिनामा मात्रै बाँकेमा ४७ जना फरार अभियुक्तलाई पक्राउ गरी कानुनी दायरामा ल्याइएको जनाएको छ ।
अदालतबाट कैद तथा आर्थिक जरिवाना भई फरार रहेका ४७ अभियुक्तलाई पक्राउ गरी अदालतमा पेस गरिएको जिल्ला प्रहरी कार्यालय बाँकेका प्रहरी प्रमुख प्रहरी उपरीक्षक रामप्रसाद घर्तीमगरले बताउनुभयो  ।
उहाँले पक्राउ परेका फरार अभियुक्तबाट एक करोड आठ लाख ८४ हजार २५५ रुपियाँ राजस्व समेत सङ्कलन गरिएको पनि बताउनुभयो । अदालतले सजाय तोके पनि फरार रहेका व्यक्तिहरूलाई पक्राउ गरी कानुनी दायरामा ल्याउने सरकारको नीति अनुसार अदालतमा बुझाइएको एसपी घर्तीमगरले बताउनुभयो ।
केही समयअघि जिल्लामा सुरु गरिएको फरारहरूलाई पक्राउ गर्ने अभियानअन्तर्गत हरेक महिना ५० जना जतिको हाराहारीमा फरारहरुलाई पक्राउ गर्ने कार्य भइरहेको जनाउँदै प्रहरी उपरीक्षक घर्तिमगरले सो अभियान निरन्तर जारी रहने जनाउनुभयो ।
उहाँले जेठ महिनामा ५२ लाख ३७ हजार ८८२ रुपियाँ बराबरको भन्सार छलीको अबैध सामानसहित चार वटा मोटरसाइकल, एक ई–रिक्सा र एउटा कार नियन्त्रणमा लिएर आवश्यक कारबाहीका लागि सम्बन्धित निकायलाई बुझाएको बताउनुभयो ।
यसैगरी, प्रहरीले ट्राफिक नियम उल्लङ्घन गर्ने तीन हजार १७५ वटा सवारी साधनलाई कारबाही गरी २५ लाख १२ हजार ५०० रुपियाँ राजस्व सङ्कलन गरेको छ ।
एक महिनाको अवधिमा १०१ वटा मुद्दा दर्ता भएकोमा उजुरी परेका १०७ जनालाई पक्राउ गरी कानुनी दायरामा ल्याइएको एसपी घर्तीमगरले जानकारी दिनुभयो । उहाँले ४७ जना फरार अपराधीलाई पक्राउ गरी पाँच वर्ष तीन महिना कैद असुल उपर गरिएको पनि बताउनुभयो ।
लागु औषध दुर्व्यसन र ओसारपसारविरुद्ध कडा रूपमा प्रस्तुत भएको बाँके प्रहरीले ७३८ ग्राम ४७४ मिलिग्राम ब्राउनसुगर, ३०० मिलि लिटर कोरेक्स, १११ किलो गाँजा, तीन हजार सात ६० मिलिग्राम चरेश, ५० ट्याब्लेट ट्रामाडोल र ७० ट्याब्लेट नाइट्रोजेपामसहित ओसारपसार तथा सेवन गर्ने ३४ जनालाई पक्राउ गरिएको जानकारी जिल्ला प्रहरी कार्यालय बाँकेले दिएको छ ।
"
"चोभार गल्छीमा गेग्रान, बाढी थुनिने जोखिम","काठमाडौँ, असार ४ गते । सङ्घीय सरकारका निकाय र स्थानीय सरकारबिच समन्वय नहुँदा काठमाडौँ उपत्यकाको चोभारस्थित गल्छीमा थुप्रिएको माटो, बालुवा, ढुङ्गासहित गेग्रान हटाउन ढिलाइ भएको छ । काठमाडौँ कीर्तिपुर वडा नं. ६ र ललितपुर महानगरपालिका वडा नं. १८ स्थित बागमती नदी बहाव क्षेत्रमा थुप्रिएको गेग्रान व्यवस्थापनमा अलमल भएको हो ।
२०८१ असोज १० देखि १३ गतेसम्मको भीषण वर्षा र बाढीले लगेको ठुला ढुङ्गा, लेदो र बलौटे माटो चोभार गल्छीको मुखैमा ठोस भएर बसेको छ । वर्षा र बाढी आएको बेला माथिबाट पहिरो खस्ने र त्यहाँ रुख अड्किए काठमाडौँ डुबानमा पर्न सक्ने चिन्ता छ ।
वर्षा र बाढी सुरु भए पनि सहरी विकास मन्त्रालय अन्तर्गत अधिकारसम्पन्न बागमती सभ्यता एकीकृत विकास समिति, गृह मन्त्रालय अन्तर्गत राष्ट्रिय विपत् जोखिम न्यूनीकरण तथा व्यवस्थापन प्राधिकरण, ललितपुर महानगरसँग कीर्तिपुर नगरपालिकाको कुरा नमिल्दा गल्छी आसपासको बागमती बहाव क्षेत्रको अवरोध कायमै छ ।
राष्ट्रिय विपत् जोखिम न्यूनीकरण तथा व्यवस्थापन प्राधिकरणको जेठ १४ गते सम्पन्न बैठकले ‘चोभार गल्छी साँघुरो भई २०८१ असोज १० देखि १३ गतेसम्म परेको वर्षाका कारण बागमती नदीमा पानीको सतह बढ्न गई काठमाडौँ उपत्यकाका नख्खु, कुलेश्वर, थापाथली, बल्खुलगायतका भूभागमा डुबान भएको हुँदा पुनः उक्त प्रकारको क्षति हुन नदिन नेपाली सेनाबाट सहयोग लिई चोभार गल्छीमा रहेको अवरोध हटाउन सहरी विकास मन्त्रालयलाई निर्देशन दिने’ निर्णय गरेको थियो तर कीर्तिपुर नगरपालिकाका प्रमुख कृष्णमान डङ्गोल र उपप्रमुख शुभलक्ष्मी शाक्य (सुनिता) ऐतिहासिक र पुरातात्त्विक महत्वको चोभार गल्छी ‘साँघुरो भएको’ भन्ने विषय गलत भएको तर्क गर्दै अध्ययनबिना खोल्न नदिइने बताउनुहुन्छ ।
प्रमुख डङ्गोलले भन्नुभयो, “चोभार गल्छीका सम्बन्धमा चर्चा सुनेको हुँ तर औपचारिक रूपमा सम्बन्धित निकायबाट कुनै पत्र वा जानकारी आएको छैन । समन्वयबिना चोभारको गल्छीमा कुनै काम अघि बढाउन सकिँदैन ।”
उपप्रमुख शाक्यले पनि चोभारको गल्छी खोल्ने भनेर भइरहेको चर्चापछि स्थानीयले आपत्ति व्यक्त गरेको बताउँदै स्थानीय तहसँग समन्वय र पुरातात्त्विक अध्ययनबिना कुनै काम अघि बढाइए स्वीकार्य नहुने चेतावनी दिनुभयो ।
‘गेग्रान हटाउने भनेका हौँ’
अधिकारसम्पन्न बागमती सभ्यता एकीकृत विकास समिति र राष्ट्रिय विपत् जोखिम न्यूनीकरण तथा व्यवस्थापन प्राधिकरणले चोभारको गल्छी खोल्ने नभनेको प्रस्ट पार्दै त्यहाँ थुप्रिएको माटो, बालुवा र ढुङ्गा हटाउने तयारी भएको जनाएको छ । समितिका आयोजना उपनिर्देशक एवं सूचना अधिकारी उद्धव नेपाल र प्राधिकरणका उपसचिव एवं प्रवक्ता रामबहादुर केसीले चोभार गल्छीमा रहेको गेग्रान हटाइने बताउनुभयो ।
उपनिर्देशक नेपालले भन्नुभयो, “गेग्रान, ढुङ्गा र माटो हटाउनका लागि ललितपुर महानगर वडा नं. १८ ले निवेदन दिएको छ । त्यसका लागि सिमानामा रहेकाले कीर्तिपुरको सहमति चाहिन्छ । त्यसकारण विपत् जोखिम आकलन गरेर व्यवस्थापनका लागि प्राधिकरणसँग समन्वय थालिएको हो ।”
उहाँका अनुसार ढुङ्गासहितको गेग्रान हटाउने सन्दर्भमा नेपाली सेनाको सहयोग लिने र भूगर्भ विभागका भूगर्भविद्सहितको टोलीले स्थलगत अध्ययन पनि गरेको छ । उहाँले भन्नुभयो, “वर्षा सुरु भएको छ । त्यसैले छिट्टै व्यवस्थापन गर्नु पर्छ ।  त्यहाँ अहिले पनि पानी जमेको छ । बाढी आएको बेला त्यहाँ रुख अड्किएमा पनि काठमाडौँमा डुबानको गम्भीर अवस्था हुन सक्छ । सेनाको निर्णयको प्रतीक्षामा हामी छौँ ।”
ललितपुर महानगरपालिका वडा नं. १८ का अध्यक्ष दामोदर खड्काले जिल्ला प्रशासन कार्यालय, नेपाली सेना, सशस्त्र प्रहरी बल, नेपाल प्रहरीसहित सरोकारवालाले स्थलगत अध्ययन गरिसकेको र अब चोभारको गल्छीको माथिल्लो भागमा थुप्रिएका ढुङ्गा हटाउनुपर्ने बताउनुभयो । उहाँले भन्नुभयो, “चट्टान फुटेर अड्किएका छन् । ती नहटाए जोखिमपूर्ण हुन्छ । सरकारको ध्यान जाओस् ।”
"
मातृशिशु स्वास्थ्यमा सुधार ल्याउन ‘सम्बोधन’ परियोजना,"रामकृष्ण बोहरा
बागलुङ, असार ६ गते । फेयरमेड फाउन्डेसनको सहयोग र नेपाल गाजा डेभलपमेन्ट फाउन्डेसनद्वारा सञ्चालित सम्बोधन परियोजना कार्यक्रम बागलुङमा सञ्चालनमा आएको छ ।
उक्त परियोजनामार्फत जिल्लाका दस वटै पालिका तहमा उपेक्षित उष्णप्रदेशिय रोग, मातृ तथा नवजात शिशु स्वास्थ्य र अपाङ्गमैत्री विकास कार्यक्रम सञ्चालन हुने बताइएको छ । फाउन्डेसनले जिल्लाका दस वटै पालिका तहमा पुगेर मातृशिशुको क्षेत्रमा विशेष कार्यक्रम सज्चालन गर्ने सम्बोधन परियोजनाका संयोजक विष्णु सुवेदीले जानकारी दिनुभयो।
यसअघि फेयरमेडको सहयोगमा सञ्चालित ग्रामीण स्वास्थ्य सुधार परियोजनामार्फत जिल्ला भित्रका दुई दर्जन बढी स्वास्थ्य संस्थामा बर्थिङ सेन्टर स्थापना गरिएको थियो । त्यस बाहेक ल्याब सेवा, बालबालिका जन्मेपछि न्यानो बनाउने मेसिन, विभिन्न उपकरण दिइएको तथा स्थानीय तहको सहकार्यमा सुत्केरी प्रतिक्षा घर निर्माण गरिएको थियो । ती क्रियाकलापले सुरक्षित सुत्केरी सेवालाई सहज बनाइरहेको फेयरमेडका टिम लिडर गणेश बरुवालले बताउनुभयो । बरुवालले स्वास्थ्यको क्षेत्रमा भएका कामको जानकारी मात्र नभई समस्या उजागर गर्न पनि पत्रकारिताले साथ दिनुपर्ने सुझाउनुभयो।
परियोजनाका लागि १ करोड ९६ लाख ४९ हजार ८ सय ६० रुपियाँ बजेट रहेको छ । उक्त बजेटमध्ये समावेशी र तथ्यमा आधारित स्वास्थ्य सेवा व्यवस्थापन, योजना र कार्यान्वयनका लागि सक्षम बनाउन २२ लाख १५ हजार, रेफरल व्यवस्थापन लगायत गुणस्तरीय सेवा प्रदान गर्न स्वास्थ्य संस्था र स्वास्थ्यकर्मीको क्षमता अभिवृद्वि गर्न ४६ लाख ६८ हजार ७ सय ५० र पछाडि परेका समुदायहरूमा स्वास्थ्य र सामाजिक जागरुकता र सेवाहरूको उपयोगमा वृद्वि गर्न ६४ लाख ९६ हजार ६ सय ४६ रुपियाँ खर्च गरिने छ ।
नेपाल गाजा डेभलपमेन्ट फाउन्डेसनका अध्यक्ष यामप्रसाद कँडेलले शिक्षा, मानवीय विकास, आर्थिक सुधार लगायतको क्षेत्रमा काम गरिरहेकोमा यो पटक मानव स्वास्थ्यको क्षेत्रमा पनि काम थालिएको जानकारी दिनुभयो । यो अभियानले मानव स्वास्थ्यको क्षेत्रमा पनि संस्थालाई चिनाउन सकिएको अध्यक्ष कँडेलले बताउनुभयो ।
फेयरमेडले सज्चालन गरेको ग्रामिण स्वास्थ्य सुधार परियोजनाअन्तर्गत बागलुङका ३३ वटा स्वास्थ्य संस्थामा ल्याब स्थापना गरिएको छ भने २२ वटा सुत्केरी प्रतिक्षाघर निर्माणमा साझेदारी र ५ स्वास्थ्य संस्थामा भिडियो एक्स–रे सेवा सज्चालनको काम गरेको छ । परियोजनामार्फत ६९ बर्थिङ सेन्टरका लागि चाहिने सामग्री तथा उपकरण सहयोग गरेर आमा र शिशुको स्वास्थ्यमा काम गरिएको फेयरमेडका टिम लिडर बरुवालले बताउनुभयो ।
गर्भवतीहरूले नियमित गर्भ परीक्षण गर्ने, स्वास्थ्य संस्थामा पुगेर सुरक्षित सुत्केरी हुने तथा बालबालिकालाई समयमा खोप लगाउने सम्मका काम भएका छन् । परियोजनामार्फत आमा समूहको बैठक बसेर ग्रामीण क्षेत्रमा कोही पनि स्वास्थ्य सेवाबाट बञ्चित हुन नपरोस् भन्ने अभियान समेत सज्चालन गरिएको बरुवालले जानकारी दिनुभयो ।
"
अन्धविश्वासविरुद्धको आवाज हो ‘मोहर’ : निर्देशक ओम प्रतीक,"काठमाडौँ, असार ६ गते । आगामी साउन २३ मा प्रदर्शन हुने चलचित्र ‘मोहर’ ले देवीदेवताको सेवाका नाममा कन्या बालिकालाई ‘देउकी’ बनाउने जस्ता अन्धविश्वासविरुद्ध जनचेतना जगाउने लेखक तथा निर्देशक ओम प्रतीकले जानकारी दिनुभएको छ ।
आज यहाँ कमलपोखरीस्थित एक चलचित्र भवनमा चलचित्रमा समावेश शीर्ष गीतको श्रव्यदृश्य सार्वजनिक गर्न आयोजित कार्यक्रममा निर्देशक प्रतीकले बालिकामाथि हुने परम्परागत सामाजिक हिंसाका घटनालाई चलचित्रले निरुत्साहित गर्ने संदेश प्रवाह गर्ने बताउनुभयो ।
उहाँले भन्नुभयो,“मेरो जानकारीमा भएसम्म विसं २०७९ सम्म देउकी प्रथा चलेको छ । त्यसकारण पनि आजकै शैलीमा उक्त कथालाई भनेका छौँ । अहिले विभिन्न बहानामा बालिका माथि हुने गरेको हिँसालाई बन्देज गर्नुपर्छ भन्ने संदेश चलचित्रले प्रवाह गर्छ । यो मनोरञ्जनसँगै सामाजिक विकृतिलाई उठान गरिएको चलचित्र हो ।”
उहाँले चलचित्रका माध्यमले धेरै तथ्यलाई बुझाउन सहज भएकाले ‘मोहर’ को विषयवस्तु छनोट गरेको जानकारी दिनुभयो । चलचित्रमा पल शाह, बेनिशा हमाल, निती शाह, अर्जुनजङ्ग शाही, मिस पबि लगायतका कलाकारले अभिनय गर्नुभएको छ । सामाजिक यथार्थ र विद्रोह मिसिएको कथावस्तुमा बनेको ‘मोहर’ ले दर्शकलाई निराश बनाउने अभिनेत्री शाहले बताउनुभयो ।
“यसले मनोरञ्जनसँगै हाम्रो एउटा दुःखद परम्परालाई समेटेको छ । यो चलचित्र हेरेपछि महिला वा बालिकालाई हुने हिँसा थोरै भएपनि घट्छ भन्ने विश्वास छ”, उहाँले भन्नुभयो ।
चलचित्रमा भुपेन्द्र अधिकारीले सम्पादन, दिपेन बस्न्यातले छायाङ्कन, रामजी लामिछाने र कविराज गहतराजले नृत्य निर्देशन, कुमार महर्जनले द्वन्द्व निर्देशन गर्नुभएको छ । रासस
"
सगरमाथा हिमालको दिगोपन,"सगरमाथा हिमालले सबैभन्दा अग्लो हिमालको मान्यता पाएको छ । त्यसैले गर्दा विश्वका हरेक पर्वतारोहीले यो हिमालको शिरमा एक पटक पाइला राख्ने सपना देख्छन् । यस्तो सपना देख्नु पर्वतारोहीहरूका लागि अनौठो कुरो पनि होइन । किनकि उनीहरूको आफ्नो काम नै विश्वका विभिन्न अग्ला र अप्ठ्यारा हिमाल आरोहण गरेर आफ्नो व्यक्तिगत एवं देशको नाम विश्वमा ऊँचो राख्नु रहेको हुन्छ । त्यसैले त सगरमाथा हिमाल आरोहण गर्न सक्नु जुनसुकै देशका पर्वतारोहीका लागि आफ्नो प्रतिष्ठासमेत जोडिएको हुन्छ । फलतः पछिल्लो वर्षको हरेक वसन्त ऋतुमा सगरमाथा हिमाल आरोहणका लागि ठुलो भिडभाड हुने गरेको छ । हुन पनि पछिल्लो समय बर्सेनि पाँच सय जना नेपाली एवं विदेशी पर्वतारोहीले सगरमाथा हिमाल आरोहण गरिरहेका छन् । साथै त्यसरी सगरमाथा हिमाल आरोहण गर्न आएका विदेशी अनि स्वदेशी पर्वतारोहीहरूका साथमा जाने सहयोगीहरू जस्तै सरदार, गाइड, क्लाईम्बिङ शेर्पा (हाई एल्टिच्युड शेर्पा) आदि गरेर बर्सेनि आठ सयभन्दा बढी पर्वतारोही सगरमाथा हिमालको शिरमा पाइला राख्न सफल भइरहेका छन् । त्यस्तै गरेर उनीहरूका साथमा जाने कुक, किचेन ब्वाई, पोस्ट म्यान, एल्टिच्युड पोर्टर, सम्पर्क अधिकृत, याक–नाक एवं प्रकारले चौँरी गोठालोसमेत गर्दा करिब दुई हजार जनाको ठुलो भिडभाड हुने गरेको छ, सगरमाथा हिमालको आधार शिविरमा । यो क्रम ७५ दिन अर्थात् साढे दुई महिनासम्म निरन्तर जारी रहने गर्छ ।
समग्रमा सरकारले पटक पटक गरेर ४७६ वटा हिमाल पर्वतारोहीहरूले आरोहण गरुन् भनेर खुला गरेको छ । त्यसो भए तापनि बर्सेनि सगरमाथा हिमालमै पर्वतारोहीहरूको ठुलो भिड हुने गरेको देखिन्छ । यस्तो किन भइरहेको छ त ? सरकारले यसको सटिक एवं चित्तबुझ्दो जवाफ दिन सक्दैन । हुन सक्छ, सगरमाथा हिमाल विश्वको एक मात्रै अग्लो र ‘आइकोनिक’ हिमालका रूपमा स्थापित भएको हुनाले गर्दा प्रायः सबै पर्वतारोहीको आकर्षण सगरमाथामै रहेको होस् । त्यसैले हालसम्म लगभग नौ हजार पर्वतारोहीले १२ हजारदेखि १३ हजार पटक आरोहण गर्न सफल भएका छन् । त्यसरी नौ हजार पर्वतारोहीले १२ हजारदेखि १३ हजार पटक आरोहण गर्न कसरी सफल भए ? भन्दा एकै व्यक्तिले आठदेखि ३१ पटक सगरमाथा आरोहण गरिसकेका छन् । सोलुखुम्बु जिल्लाको थामे गाउँका कामीरिता शेर्पाले सन् २०२४ मा वसन्त ऋतुको एकै सिजनमा दुई पटक सगरमाथा आरोहण गरेर २९ एवं ३० औँ पटक सगरमाथा आरोहण गर्नुभएको थियो । उहाँले नै यो वर्ष (सन् २०२५) को वसन्त ऋतुमा ३१ औँ पटक सगरमाथा आरोहण गरेर गत वर्षको आफ्नै विश्व कीर्तिमान तोड्नुभयो । अहिलेसम्म सगरमाथा आरोहणको सन्दर्भमा कामीरिताले ३१ औँ पटक सगरमाथा आरोहण गरेर दुर्लभ विश्व कीर्तिमान कायम गर्नुभएको छ । त्यस्तै सोलुखुम्बुकै पासाङदावा (पादावा) शेर्पाले पनि यही वर्षको वसन्त ऋतुमा २९ औँ पटक सगरमाथा हिमाल आरोहण गरेर दोस्रो धेरै पटक सगरमाथा हिमाल आरोहण गर्ने पर्वतारोही बन्न सफल भएका छन् ।
जे होस्, भूगर्भविद् एवं वैज्ञानिकका अनुसार सगरमाथा हिमाल ‘ग्रे लाइमस्टोन’ ले बनेको हो । टेथिस महासागर टेक्टोनिक प्लेट सर्ने–चल्ने क्रममा वा भनौँ ‘अप–हिभल’ सिद्धान्त अनुसार सगरमाथा हिमालले अहिलेको रूपमा आकार लिएको हो । अहिले अस्तित्वमा नरहेको ‘टेथिस महासागर’ त्यो बेला आजको एसिया, उत्तर अफ्रिका, अरब मुलुक र भारत रहेको क्षेत्रसम्म फैलिएको थियो । करिब ४०–४१ मिलियन वर्षअघि ‘टेथिस महासागर’ उत्तरतर्फ सर्दै गएर आजको आल्पस पर्वतमालाका साथै हिमालय पर्वत माला बनेको हो । त्यस्तै गरेर करिब ८०–८१ मिलियन वर्षअघिको समयमा आजको भारत छ हजार चार सय किलोमिटर दक्षिणको युरेसिया प्लेटमा रहेको थियो ।
साथै सगरमाथा हिमाल आरोहणको इतिहास हेर्दाखेरि सन् १९२१ सम्म पुग्नुपर्ने हुन्छ । त्यस यता सन् २०२४ को वसन्त ऋतुसम्म नेपाललगायत विभिन्न देशका करिब आठ हजार पर्वतारोहीले १२–१३ हजार बढी पटक आरोहण गरेका छन् । त्यसको कारण भनेको माथि नै एक प्रसङ्गमा भनिए झैँ एकै जना पर्वतारोहीले एकभन्दा बढी पटक सगरमाथा आरोहण गरेका छन् । त्यसो त सगरमाथा हिमाल केवल आरोहीका लागि मात्रै आकर्षणको विषय नभएर सगरमाथा आरोहण गर्न अनुमतिपत्र वा भनौँ परमिट जारी गरेबापत कमाइ गर्ने नेपाल सरकारका साथै सगरमाथा हिमाल आरोहण गराउने विभिन्न पर्वतारोही कम्पनीका लागि पनि धेरै आकर्षणको विषय बनेको छ । यसो हुनुको कारण नेपाल सरकाले सगरमाथा आरोहण गर्न आउने विभिन्न देशका पर्वतारोहीबाट अत्यधिक सलामी दस्तुर सङ्कलन गर्ने गर्छ । त्यस्तै विभिन्न देशका पर्वतारोहीलाई सगरमाथा हिमाल आरोहण गर्न आकर्षित गर्दै विभिन्न सञ्चार माध्यममा विज्ञापन निकाले आह्वान गर्दै नेपालसम्म ल्याएर सगरमाथा आरोहण गराउने स्वदेशी तथा विदेशी पर्तारोहण कम्पनीले पनि ठुलो मात्रामा कमाइ गर्ने गरेको छ । त्यस्तै सगरमाथा आरोहीका साथमा जाने कुक, किचेन ब्वाई, पोस्ट म्यान, एल्टिच्युड पोर्टर, सम्पर्क अधिकृत, लुक्ला तथा नाम्चे बजारबाट भारी खेप्ने–बोक्ने याक–नाक र चौँरीको गोठालोसमेत गर्दा कम्तीमा पनि दुई हजार जनाले बर्सेनि रूपमा राम्रै कमाइ गर्ने गर्छन् । त्यसो त नेपाल सरकारले मात्रै सगरमाथा हिमाल आरोहण गर्न अनुमति जारी गरेबापत बर्सेनि ७५ करोडसम्म आम्दानी गरिरहेको देखिन्छ । त्यसैले सगरमाथा हिमालले प्रत्यक्ष एवं अप्रत्यक्ष रूपमा बर्सेनि अर्बौं रकम बराबरको विदेशी मुद्रा आय आर्जन गरिरहेको देखिन्छ ।
तर सगरमाथा हिमाललाई दीर्घकालसम्म बचाउनका लागि अब हामी लागी पर्ने कि नपर्ने ? भन्ने गम्भीर प्रश्न खडा भएको छ । त्यसैले सगरमाथा हिमालको कमाइबाट हामी मक्ख मात्रै नपरेर सगरमाथा हिमालको दिगोपना र दीर्घकालसम्म बचाइराख्नेतर्फ हामीले तत्कालै केही न केही कदम चाल्नु पर्छ । बिबिसी नेपाली सेवाको पछिल्लो रिपोर्ट अनुसार सगरमाथा हिमालको आसपास रहेका हिम नदीमा विगत दुई हजार वर्षदेखि जमेर रहेको बरफ केही वर्षदेखि तीव्र्र गतिमा पग्लन सुरु भएको छ । सो रिपोर्टमा जनाइए अनुसार सात हजार नौ सय मिटरको उचाइमा रहेको ‘साउथ कोल’ र त्यस वरिपरि रहेको ‘ग्लेसियर’को बरफ पग्लिने क्रम पनि ८० गुणाले छिटो रहेको देखाएको छ । यसले सगरमाथा हिमालको भविष्यप्रति सङ्केत गर्दै छ ।
अब सगरमाथा हिमालको आयु छोट्टिँदै छ, सगरमाथा हिमालको आयु घट्दै छ । त्यसैले सोचौँ त, केही गरी सगमारथा हिमालको आयु लामो समयसम्म रहेन भने के होला ? वा सगरमाथा हिमालको आयु लामो समयसम्म नै रहे पनि सगमाथा हिमालमा हिउँ पर्न छाड्यो अथवा बरफ जम्न छाड्यो भने ढुङ्गै–ढङ्गा र कडा चट्टानी भिर–पहराका बाटो भएर मात्रै सगरमाथा हिमालको शिरमा पुग्न पर्वतारोहीलाई पनि धेरै गाह्रो र असम्भव जस्तै हुने छ । त्यस्तै यो वर्षको वसन्त ऋतुमा ३१ औँ पटक सगरमाथा आरोहण गर्न सफल हुनु भएका कामीरिता शेर्पाका अनुसार पहिले पहिले जुन महिनाको ५/६ तारिखसम्म पनि बरफ जमेर धेरै कडा रूपमा रहन्थ्यो, बरफ जमेको हुन्थ्यो । फलतः बरफमा गाडेको ‘आइस स्क्रु’ निकाल्न गाह्रो हुन्थ्यो तर अहिले त मे महिनाको २६/२७ तारिखतिरै सगरमाथाको क्याम्प–२ मै खोला बग्न थालेको (हिउँ पग्लेर पानी बग्न थालेको) देखेको बताउनुभएको थियो । त्यसैले बेला छँदैखेरि हामी सबैले सगरमाथा हिमालको दिगोपना र लामो आयु राख्ने सम्बन्धमा गम्भीर छलफल गर्न जरुरी छ । सरकार र सरोकारवालाले पनि यसतर्फ ध्यान दिनुपर्ने देखिन्छ ।

"
बिचौलियाको सिन्डिकेट जनप्रतिनिधि संस्थाभन्दा बलियो छः विराजभक्त श्रेष्ठ,"काठमाडौँ, असार १ गते । राष्ट्रिय स्वतन्त्र पार्टी (रास्वपा) संसदीय दलका उपनेता विराजभक्त श्रेष्ठ काठमाडौँ निर्वाचन क्षेत्र नं ८ बाट प्रतिनिधिसभामा प्रतिनिधित्व गर्नुहुन्छ ।
नौ वर्षअघि विवेकशील नेपाली दल हुँदै राजनीतिमा प्रवेश गर्नुभएका पूर्वयुवा तथा खेलकुदमन्त्री श्रेष्ठ बागमती प्रदेशका पूर्वप्रदेशभा सदस्य हुनुहुन्छ । पर्यटन व्यवसायीसमेत रहनुभएका उहाँ सम्पदा संरक्षणलगायत विभिन्न सामाजिक सेवामा आबद्ध हुनुहुन्छ । काठमाडौँको इन्द्रचोकमा जन्मिनुभएका युवा सांसद श्रेष्ठसँग गरिएको अन्तर्वार्ताको सम्पादित अंशः
माननीयज्यू, आजभोलि केमा व्यस्त हुनुहुन्छ ?
— पछिल्लो समय संसदीय गतिविधिमा अलि बढी व्यस्त छु । योसँगै काठमाडौँ निर्वाचन क्षेत्र नं ८ मेरो निर्वाचन क्षेत्र भएकाले निर्वाचन क्षेत्रका काम अनि मतदातासँग भेटघाटमा समय बितिरहेको छ । निर्वाचन क्षेत्रमा सांस्कृतिक र संस्कृतिका सवालमा स्थानीयका गुनासो सुन्ने र त्यसको सम्बोधन गर्न सक्दो पहल गर्ने काम भइरहेको छ ।
अहिले भइरहेको संसदीय अभ्यासलाई कसरी हेर्नुभएको छ ?
— संसद्ले गर्नुपर्ने धेरै काम छ । संविधान कार्यान्वयनकै चरणमा छ । संविधानबमोजिम संसद्ले समयसापेक्ष ऐन, कानून र नीतिहरू बनाउनुपर्ने छ । कानुन निर्माणमा सबै पक्षको तदारुकताको आवश्यकता छ । सङ्घ र प्रदेशको साझा अधिकारलाई कानुनमार्फत खुकुलो बनाइनुपर्नेछ । त्यसतर्फ संसद्को आवश्यक ध्यान पुग्नसकेको छैन । जसले जनआक्रोश बढाउन सहयोग पुर्याएको हो कि भन्ने लागेको छ । जुन उद्देश्यले संविधान ल्याएको हो, सोहीअनुसार प्रभावकारी काम नभएपछि जनतामा एक खालको आक्रोश देखिनुलाई अन्यथा भन्न मिल्दैन ।
संसद्मा परिवर्तनकारी र रुपान्तरकारी शक्तिबीचमै पनि हार्दिकता भएन भन्ने सुनिन्छ, यसबारे तपाईँको भनाइ के छ ?
— हाम्रो पार्टीको उदय नै अरु पार्टीले देश र जनताको हितमा काम गर्न सकेनन् भन्ने कोणबाट भएको थियो । निर्वाचनमा पनि सोहीअनुरुप मत प्राप्त भयो । सरकारमा सहभागी भएपछि हामीप्रतिको आशामा परिवर्तन भयो । पार्टीको उदयसँगै हामीले सुशासन र सेवा प्रवाहका कुरा उठाएका थियौँ । किनभने कानुन कागजमा मात्र सीमित हुँदैन । मानिसले कानुनको अनुभूति गर्न पाउनुपर्छ । त्यो नहुँदा समाजमा द्वन्द्व सृजना गर्छ । समग्रमा सदनमा आआफ्ना दलीय एजेण्डा उठाए पनि एकअर्का नेता र दलप्रति सद्भाव र हार्दिकता कायमै छ ।
अहिले भइरहेको संसदीय अभ्यासलाई अझै उत्कृष्ट बनाउन कहाँनिर सुधार गर्नुपर्छ होला ?
— अहिले  जनताको प्राथमिकताको विषय सुशासन हो, त्यतातिर ठोस रूपमा काम हुनुपर्नेमा भएको छैन । सदन समयसापेक्ष कानुन बनाउने थलो हो । तर, गएको साढे दुई वर्षलाई समीक्षा गर्ने हो भने त्यतातिर ध्यान गएको देखिँदैन । कतिपय ठाउँमा राजनीतिक स्वार्थभन्दा पनि माथि उठेर काम गर्नुपर्ने हुन्छ । यसअघि म बागमती प्रदेश सांसद थिएँ । कानुन निर्माणमा हामी दत्तचित्त भएर लाग्यौँ, संसदीय समिति पनि सक्रिय बनायौँ । त्यो कार्यकालमा ६५ वटा कानुन बनाइयो । त्यसअनुसारको सङ्घीय सदनमा सक्रियता देखिन्न । सदनलाई चलायमान गराउन सरकारको पनि महत्त्वपूर्ण भूमिका हुन्छ । किनभने विधेयक ल्याउने भनेको सरकारले नै हो । यहाँनिर ठूला दलको ध्यान पुग्न सकेन भन्ने मेरो बुझाइ छ ।
तपाईँ पूर्वमन्त्री पनि हुनुहुन्छ, तपाईँको बुझाइमा सरकार भनेको के रहेछ ?
— सरकार भनेको राज्य सञ्चालन गर्न आवश्यक स्रोत साधन जुटाउने तथा परिचालनका लागि आवश्यक व्यवस्थापन गर्ने निकाय र अभिभावक हो । विकास भनेको कानुन र नीतिले गर्ने हो, मन्त्रीले होइन । खेल खेलाडीले खेल्ने हो, त्यसका निम्ति सरकारले नीति, नियम र कानुन बनाइदिने हो । मैले युवा तथा खेलकुदमन्त्री हुँदा पाँचवटा जति नीतिनिर्माणका काम गरेँ । त्यसबेला राष्ट्रिय स्वयंसेवा नीति अगाडि बढाइयो । मन्त्री र मन्त्रालयले चाहेको खण्डमा धेरै काम गर्न सक्ने ठाउँ छ । बजेट विनियोजनका हिसाबले युवा तथा खेलकुद मन्त्रालयलाई गरिब मन्त्रालयका रूपमा हेरिन्छ । तर ‘स्टेन्थ’ भनेको बजेटभन्दा पनि नीति हो ।  हामीले मौद्रिक नीतिलाई खेलसँग जोडेर कसरी लैजान सकिन्छ भनी काम गर्न कोसिस गरियो । खेलकुदलाई व्यावसायिक र प्राज्ञिक बनाउनेतर्फ पनि काम गरेका थियौँ ।  फलस्वरुप अहिले खेलाडी खेलबाट नै पैसा कमाएर जीवनयापन गर्न सक्ने भएको छ । नेपाली खेलाडीले नै देशलाई अन्तरराष्ट्रिय रूपमा चिनाएका छन् । तर  खेल र खेलाडीलाई त्यसअनुरुप बुझ्ने र  सम्मान गर्ने काम हुनसकेको पाइँदैन ।
तपाईँहरूले उठाउँदै आएको सुशासनको मुद्दाले अहिले पार्टी नेतृत्वलाई नै अप्ठ्यारो बनायो भनिन्छ नि ?
— हामी ठिक अरु सबै गलत भनेको होइन । तर सुशासनका मुद्दाले नै हामी स्थापित भएको हो । त्यो कायम गर्ने क्रममा हामीलाई केही अप्ठ्यारो भएको हो । मैले खेलकुद मन्त्रालय सम्हाल्दै गर्दा मन्त्रालयको एउटा विभागमा रु. एक अर्ब २७ करोडको भ्रष्टाचार भएको पाएँ । त्यो अवस्थामा सुशासन कायम गर्छु भन्दा घेराबन्दीमा परियो । देशमा राजनीतिक नेतृत्व, नीतिनियमभन्दा पनि बिचौलिया विस्तारै संस्थागत भइरहेकोजस्तो लाग्छ । बिचौलिया सबै क्षेत्रमा छन् । हरेक मन्त्रालयको आआफ्नो सिन्डिकेट रहेछ । त्यो सिन्डिकेट जनप्रतिनिधि संस्थाभन्दा पनि बलियो हुँदै गएको छ ।
पहिलोपटक सदनमा आएको रास्वपा त्यसबेला सरकारमा जान अलि हतारो गर्यो भनी आएका टीकाटिप्पणीलाई के भन्नुहुन्छ ?
— पहिलोपटक हाम्रो पार्टी सरकारमा सहभागी हुने बेलामा सभापतिजीले सोध्नु भएपछि  मैले भने हामीलाई सरकारमा जाने ‘म्यान्डेट’ दिएका छैनन् भनेको थिएँ । तर सभापतिले यत्तिकै बसेर हुँदैन, जनताले सेवा प्रवाह खोजिरहेका छन् भन्नुभयो । संसद्को चौथो ठूलो दल हुनुका नाताले सरकारमा जानै हुन्न भन्ने पनि हुँदैन ।  त्यतिबेला सरकारलाई समर्थन गर्ने तर सरकारमा नजाने, गए पनि शर्तका आधारमा जाने, भरसक नजाने विषयमा सल्लाह दिएको थिए । तर सभापतिको चाहना जनताले तत्काल राहत खोजेकाले सुशासन र डेलिभरी दिन जानुपर्छ भन्ने भयो ।
युवा पलायनलाई कसरी विश्लेषण गर्नुभएको छ ?
— युवा पलायनलाई एकतर्फी मात्र नभई बृहत्तर रूपमा हेरिनुपर्छ । मानिसको बसाइँ सर्ने विषय नियमित प्रक्रिया हो । यद्यपि विदेश जानुको कारण भने खोज्नुपर्छ । देशको राजनीतिक, सामाजिक वा बेरोजगारी के कारण युवा विदेश गएका हुन् भनी कारण पत्ता लगाउनुपर्छ । सेवा सुविधा आदि कारणले पहाडमा समस्या भयो भनी तराईमा बसाइँसराइ भएको कुरा यथार्थ हो । नौ महिना खेती गरेर तीन महिना पनि खान नपुगेपछि मानिस तराईमा सर्न बाध्य भएका हुन् । सुविधा खोज्दै बसाइँ सर्ने क्रम बढ्दो छ । त्यसैले युवा विदेश गएको विषयलाई पूर्ण रूपमा नकारात्मक परिभाषा पनि गर्नु हुँदैन । यद्यपि, रोजगारीमा विदेश जाने युवाका निम्ति रोजगारीका अवसर व्यवस्था राज्यले यही गर्नुपर्छ । युवालाई विदेश पठाउने हो भने दक्ष बनाएर मात्र पठाउनुपर्छ । युवा पलायन हुनु भनेको राजनीतिमा भ्रष्टाचार पनि हो ।
तपाईँहरूले भनेजस्तो मुलुकमा सुशासन कसरी कायम गर्न के गर्न सकिएला ?
— अहिले प्रमुख दुई ठूला दल मिलेर गठन भएको सरकार दुईतिहाइको छ । सुशासन कायम गर्ने हो भने सरकारलाई उपयुक्त समय छ । संविधान संशोधन, कानुन र नीतिनियम नै परिवर्तन गर्न सक्ने बहुमत छ । उनीहरूको सत्ता सञ्चालनको लामो अनुभव पनि छ । यी सबै कारणले वर्तमान सरकारलाई देशमा सुशासन काम गर्न बाटो खुला छ । तर सुशासन कायम हुनसकेको छैन । सुशासनको सवालमा जनताले धेरै ठूलो कुरा खोजेको पनि होइन । बत्ती झ्याप्पझ्याप्प नजाओस्, बाढीले घर नबगाओस्, राज्यबाट प्रदान गरिने सेवासुविधा लिन जाँदा आत्मसम्मानमा ठेस नपुगोस् भन्ने जनताले खाजेको छ ।
संविधान संशोधनको विषयमा तपाईँको पार्टीको धारणा के हो ?
— जनतालाई तीनवटा विषय हेरिदिन अनुरोध गर्दछु । पार्टीको वाचापत्र, जलेश्वरको प्रस्तावना र पछिल्लो राष्ट्रिय भेलाको दस्तावेजलाई बुझ्नुपर्छ ।  त्यहाँ भद्दाखाले शासकीय स्वरुपमा संशोधन गर्नुपर्छ भनेका छौँ । यसअघि म प्रदेशको सांसद थिएँ, तथापि प्रदेश सरकारको औचित्यमा प्रश्न उठेको छ । जनतालाई हामीले रगतपसिना बगाएर तिरेको करबाट सांसद र मन्त्रीले तलब खाएका छन्, तर काम  गरेका छैनन् भन्ने परेको छ । हामीले तिरेको करले दुईचार जना मन्त्रीलाई झण्डा हल्लाउन मात्र हो र भन्ने छ । स्थानीय तहको सङ्ख्या र निर्वाचन प्रणालीमा संविधान संशोधन गर्नुपर्छ भन्ने छ । प्रत्यक्ष निर्वाचित कार्यकारी राष्ट्रप्रमुख हुनुपर्छ भन्ने पार्टीको धारणा हो । यी विषय जनतामा लगेर छलफल गरिनुपर्छ । संविधान संशोधनका क्रममा जनताबाट लिएको सुझावलाई पनि अध्ययन गरी सम्बोधन गर्नुपर्छ ।
अन्त्यमा, आमजनतालाई तपाईँको सन्देश के छ ?
— देश बनाउने भनेको राजनीतिक नेतृत्वले मात्र होइन । आमनागरिकको पनि उत्तिकै भूमिका हुन्छ । हामी सबैले अतिकति सकारात्मक सोच राखेर काम गरियो भने देशमा परिवर्तन गर्न सकिन्छ । रचनात्मक हिसाबले हामीले काम गर्न सकेको खण्डमा देश विकासको सम्भावना खोज्न सक्छौँ । त्यसका लागि नागरिक पनि विवेकशील हुनुपर्छ ।रासस
"
म्याग्दीमा हुने गण्डकी प्रदेशस्तरीय भलिबलको तयारी अन्तिम,"अमृतप्रसाद पौडेलम्याग्दी, असार ६ गते । म्याग्दीको बेनीमा हुने गण्डकी प्रदेशस्तरीय अन्तर जिल्ला पुरुष भलिबल प्रतियोगिताको तयारी अन्तिम चरणमा पुगेको छ । यही असार ७ गतेदेखि ११ गतेसम्म हुने प्रतियोगिताका बारेमा जिल्ला खेलकुद विकास समितिमा आयोजित कार्यक्रममा ट्रफी सार्वजनिक गरिएको छ ।
जिल्ला समन्वय समितिका कार्यवाहक प्रमुख(उपप्रमुख) डिलकुमारी खत्रीले ट्रफी सार्वजनिक गर्नुभएको थियो । भलिबल प्रतिभाको पहिचान तथा खेल पर्यटनमार्फत प्रचारप्रसारमा प्रतियोगिताले टेवा पुग्ने बताइएको थियो ।
जिल्ला खेलकुद विकास समिति, जिल्ला भलिबल संघका पदाधिकारी तथा सदस्यहरुको उपस्थिति रहेको उक्त कार्यक्रममा जिल्ला भलिबल संघका अध्यक्ष एवम् प्रतियोगिता संयोजक तेजेन्द्र बानियाँले जिल्लामा हुने प्रदेशस्तरीय प्रतियोगिताले खेल पर्यटनमा योगदान दिने बताउनुभयो ।
जिल्ला खेलकुद विकास समितिका अध्यक्ष सुमन श्रेष्ठले जिल्लामा खेलकुदका प्रतिभालाई आवश्यक सुविधासहित तालिम तथा प्रतियोगितामा सहभागिता गराउने गरी अगाडि बढेको बताउनुभयो । हरेक विधाका खेलमा म्याग्दीलाई सर्वोत्कृष्ट बनाउने र खेलाडीलाई लक्षित गरी बजेट व्यवस्थापन गर्ने बताउनुभयो । प्रतियोगितामा आयोजक म्याग्दीसहित मुस्ताङ, बागलुङ, पर्वत, कास्की, तनहुँ, स्याङ्जा, नवलपुर गरी आठ जिल्लाको सहभागिता हुने छ ।
प्रदेश खेलकुद परिषद् गण्डकीको प्रवर्धन तथा जिल्ला खेलकुद विकास समिति म्याग्दीको सहकार्यमा हुने प्रतियोगितामा बिजेता टिमले नगद दुई लाख, उपविजेताले नगद एक लाख तथा तेस्रो हुने टिमले नगद ५० हजार तथा चौथो हुने टिमले नगद २५ हजारका साथमा ट्रफी, मेडल तथा प्रमाणपत्र प्राप्त गर्ने छन् । प्रतियोगितामा उत्कृष्ट प्रशिक्षक र सर्वोत्कृष्ट खेलाडीलाई जनही पाँच–पाँच हजार तथा अन्य विधागत उत्कृष्ट स्पाइकर, उत्कृष्ट सर्भर, उत्कृष्ट ब्लकर, उत्कृष्ट लिबेरो, उत्कृष्ट डिफेन्डर र उत्कृष्ट सेटरले जनही तीन–तीन हजारका साथमा ट्रफी र प्रमाणपत्र प्राप्त गर्ने छन् । हरेक टिममा एक प्रशिक्षक र एक व्यवस्थापकसहित १४ जनाको सहभागिता रहने छ ।
"
पशुपतिमा मनाइयो त्रिशूल जात्रा,"गोरखापत्र समाचारदाता
काठमाडौँ, असार ६ गते । देवपतन र पशुपतिको जय वागेश्वरीमा बिहीबार ‘त्रिशूल जात्रा’ मनाइएको छ । जय वागेश्वरीभन्दा केहीमाथि रहेको सत्तलबाट दुई बालिका र एक बालकलाई त्रिशूलले रोपेको स्वरूप जस्तो देखिने गरेर खटमा राखेर पशुपति क्षेत्रको परिक्रमा गरी जात्रा मनाइएको छ । स्थानीय नेवार समुदायमा यसलाई ‘मचाति’ भनिन्छ ।
नेपाल संवत् तछलागा, भलभल अष्टमीको दिन पशुपतिनाथको देवपतन (ग्वल देश) र पशुपतिको जयवागेश्वरी क्षेत्रमा नेवार समुदायले यो जात्रा भव्य रूपमा मनाउँदै   आएका छन् । जात्रा यक्ष मल्लको पालादेखि सुरु भएको मानिन्छ । यो काठमाडौँवासीले हेर्न नहुने जात्रा पनि हो, सांस्कृतिक अभियन्ता तथा पुजारी राजन महर्जनले भन्नुभयो, “जात्रामा सहभागीले काठमाडौँवासीलाई जथाभावी गाली गर्छन् ।” किंवदन्ती अनुसार भूमि आचाजु नामका एक पुरोहितले आफ्नो शरीर घरमै छाडेर आत्माको रूप धारणा गरेर अमृतको घडा लिन गएका रहेछन् । काठमाडौँ घर भएकी उनकी श्रीमतीले नहेर्नु भनेको कोठामा गएर हेर्दा श्रीमान्को शरीर देखेर मृत्यु भएको ठानेर माइतीलाई बोलाएर शवको अन्त्येष्टि गरेछन् । भूमि आचाजुले यो कुरा चाल पाएर फर्कंदा शरीर जलिसकेको थियो । यही घटना सम्झिएर जात्रामा सहभागीले काठमाडौँवासीलाई गाली गर्ने गरेका हुन् । आजभोलि गालीको साटो हर हर महादेव भन्ने चलन सुरु भएको छ । जात्रामा रथसँगै शव लगेको जस्तै गरी भूमि आचाजुको शवयात्रा गर्ने प्रचलन छ ।
"
बुद्धिचालमा पुरुषोत्तमको एकल अग्रता,"काठमाडौँ, असार ५ गते । काठमाडौँ महानगरपालिका वडा नं २७ को आयोजनामा सञ्चालन भइरहेको श्रीमती मंगलादेवी सिंह स्मृति फिडे रेटिङ बुद्धिचाल प्रतियोगितअन्तर्गत दोस्रो दिन पाँच चरणको खेल सम्पन्न भएका छन् ।
दोस्रो संस्करणको बुद्धिचाल स्पर्धामा काठमाडौँका युवा खेलाडी सीएम पुरुषोत्तम सिलवाल सबै प्रतिद्वन्दीलाई पराजित गर्दै पूर्ण पाँच अङ्ककासाथ एकल अग्रता हासिल गर्न सफल हुनुभएको छ ।
गत महिना श्रीलङ्कामा सम्पन्न वेस्टर्न एसियन एमेच्योर चेस प्रतिस्पर्धामा नेपाललाई रजत पदक दिलाउनुभएका उदियमान खेलाडी सीएम पुरुषोत्तमले क्रमश: हार्दिक पन्त, रामकृष्ण महर्जन, महेन्द्रकुमार साम्बा हाम्फे, शैलेन्द्र न्यौपाने र सीएम नवीन तण्डुकारलाई पराजित गर्नुभएको छ ।
प्रतिस्पर्धामा तीनजना खेलाडीहरूले समान ४.५ अङ्क जोडेर संयुक्त दोस्रो स्थानमा रहन सफल हुनुभएको छ । जसमा मकवानपुरका एफएम क्षितिज भण्डारी, झापाका प्रकाशचन्द्र नेपाल र ललितपुरका सुरज महर्जनले पुरुषोत्तमलाई पछ्याउनुभएको छ ।
क्षितिजले पाँचौँ चरणमा प्रकाशचन्द्रसँग बराबरी खेले भने चौथो चरणको खेलमा खोटाङका धिरेन राई र तेस्रो चरणमा काठमाडौँका कुशल बेलबासेमाथि जित निकाल्नुभयो ।
पाँचौँ चरण बराबरी खेल्नुभएका प्रकाशले तेस्रो र चौथो चरणमा स्याङ्जाका सुशील सुवेदी र काठमाडौँका जनार्दन श्रेष्ठलाई पराजित गर्नुभएको छ ।
यसैगरी ललितपुरका सुरज महर्जनले तेस्रो, चौथो र पाँचौँ चरणमा क्रमशः अशोकमोहन श्रेष्ठ, सन्देश श्रेष्ठ र कमल श्रेष्ठलाई पराजित गर्नुभएको छ ।
ज्याठास्थित अन्नपूर्ण उच्च माविको सभाहलमा जारीप्रतियोगितामा काठमाडौँका जनार्दन श्रेष्ठ, सीएम नवीन तण्डुकार, खोटाङका धिरेन राई, काभ्रेका राहुल चौप्रधान, दोलखाका आशिष फुयाल, झापाका राजन सुवेदी र काठमाडौँकै सीएम भगवती प्रसाद शर्माले समान ४.४ अङ्क बटुलेर संयुक्त तेस्रो स्थानमा उभिन सफल हुनुभएको छ ।
त्यस्तै महिलातर्फ भर्खरै सम्पन्न भएको नेशनल जुनियर विजेता रिया श्रेष्ठले तीन अङ्क जोडेर अग्रता लिनुभएको छ । रियासँगै समान तीन अङ्क प्राप्त गर्नेमा प्रतिमा बास्कोटा, शान्ति धिमाल र ओमन नेशनल च्याम्पियन सिन्दिरा जोशी हुनुहुन्छ ।
स्वीस लिग प्रणाली अनुसार नवौँ चरणसम्म हुने प्रतियोगितामा विजेताले २५ हजार, उपविजेताले २० हजार र तृतीय स्थान प्राप्त गर्ने खेलाडीले १५ हजार रुपियाँ पुरस्कार हात पार्ने छन् । प्रतियोगितामा कूल नगद पुरस्कार एक लाख ४५ हजार रहेको छ।
"
रघुगंगा गाउँपालिकाको बजेट ५० करोड,"अमृतप्रसाद पौडेल
म्याग्दी, असार ५ गते । रघुगंगा गाउँपालिकाको आर्थिक वर्ष २०८२–८३ को नीति तथा कार्यक्रम, बजेट तथा कार्यक्रम एवम् १९ औं गाउँसभामा ५० करोडको बजेट प्रस्तुत गरेको छ ।
गाउँपालिका अध्यक्ष भवबहादुर भण्डारीले प्रस्तुत गर्नुभएको नीति तथा कार्यक्रम पारित भएसँगै उपाध्यक्ष प्रेमकुमारी पुनले आगामी आर्थिक वर्षका लागि ५० करोड ११ लाख ४० हजार आठसय २० रुपियाँको बजेट प्रस्तुत गर्नुभएको हो ।
उपाध्यक्ष पुनले आन्तरिक राजस्व एक करोड पाँच लाख, चालु आर्थिक वर्षबाट खर्च नभएर बाँकी रहने दुई करोड ५५ लाख, गरी आन्तरिक आयतर्फ तीन करोड ६० लाख प्रस्ताव गर्नुभएको छ । त्यसैगरी संघीय सरकार, प्रदेश सरकार तथा आन्तरिक आय गरी उक्त बजेट प्रस्ताव गर्नुभयो ।
चालु खर्चतर्फ ३७ करोड ६७ लाख ६० हजार आठसय २० र पुँजीगततर्फ १२ करोड ४३ लाख ८० हजार बजेट प्रस्ताव गरिएको गाउँपालिका प्रमुख प्रशासकीय अधिकृत चेतनारायण भण्डारीले जानकारी दिनुभयो ।
नीति तथा कार्यक्रम पारित भइसकेपछि बजेट प्रस्तुत गरिएको र बजेटमाथि छलफल जारी रहेको गाउँपालिका अध्यक्ष भण्डारीले जानकारी दिनुभयो ।
"
कैलालीमा सुत्केरी मृत फेला,"गोदावरी (कैलाली), असार ६  गते ।  गौरीगङ्गा नगरपालिका–७ स्थित कैलाशपुरमा एक सुत्केरी मृत फेला परेकी छिन् । स्थानीय  १९ वर्षीया तुलसी नाथ घर नजिकै मृत फेला परेकी हुन् ।
जिल्ला प्रहरी कार्यालयका प्रवक्ता प्रहरी नायब उपरीक्षक राजकुमार सिंहले घटनाबारे अनुसन्धान भइरहेको जानकारी दिनुभयो । घटनास्थल पुग्नुभएका इलाका प्रहरी कार्यालय मालाखेतीका प्रहरी नायब उपरीक्षक रणबहादुर चन्दले मृत भेटिएकी नाथ सुत्केरी भएको खुुलेको बताउनुभयो ।
नाथ घरको मूलद्वार अगाडिको नालामा मृत भेटिएकी हुन् । उनको १६ दिनको नवजात शिशु (छोरा) भने जिवितै भेटिएको प्रहरी नायब उपरीक्षक चन्दले बताउनुभयो । रासस
"
गण्डकी प्रदेशसभामा माओवादीको अवरोध,"फडिन्द्र अधिकारी
लेखनाथ, असार ६ गते। विनियोजन विधेयकमाथि छलफल हुने कार्यसूची तय भएको गण्डकी प्रदेशसभा बैठक स्थगित भएको छ। प्रमुख विपक्षी नेकपा (माओवादी केन्द्र)को विरोधपछि शुक्रबार बिहान ११ बजेलाई बोलाइएको बैठक करिब सात मिनेट चलेर स्थगति भयो।
बैठक सुरु हुनेबित्तिकै माओवादी केन्द्रका सांसदले उठेर विरोध जनाउनुभएको थियो। विरोधपछि सभामुख कृष्णप्रसाद धितालले बारम्बार छलफलबाट समस्या समाधान हुने भएकाले बैठक सुचारु गर्न आग्रह गरे पनि विपक्षीले अवरोध जारी राखेका थिए। विरोध जारी भएपछि सभामुख धितालले आधा घन्टाका लागि स्थगित गर्नुभएको बैठक फेरि सुरु हुन सकेको छैन।
प्रदेशको सडक ऐनअनुसार सडकको मर्मतका लागि तीन प्रतिशत बजेट नछुट्याइएको, सहिद, बेपत्ता, अपाङ्गप्रति अन्यया भएको भन्दै माओवादीले अवरोध गरेको हो। माओवादी केन्द्रका प्रदेशसभा सदस्य रेशमबहादुर जुग्जालीले सहिद, बेपत्ता, घाइते, अपाङ्ग र उनीहरूको परिवारलाई नीति तथा कार्यक्रम र बजेटले सम्बोधन नगरेको भन्दै विरोध जनाउनुभयो। उहाँले भन्नुभयो, “हामीले सडक ऐन पास गर्‍यौँ, ऐनमा सडकमा छुट्टिएको पुँजीगत बजेटको तीन प्रतिशत बजेट मर्मत सम्भारमा राख्ने भनेको थियो। त्यसलाई ऐनमा पास गरेको कुरा बजेटले बोलेको छैन। अर्थ मन्त्रालयले सम्बोधन नगरेसम्म यो सदन चल्न सक्दैन।”
प्रदेश सरकारले पोखरा १४ मा रहेको सहिद स्मृति स्कुलको समेत अनुदान कटौती गरेको माओवादी केन्द्रकी प्रमुख सचेतक कुशुम बुढा पुनले बताउनुभयो। सहिद स्मृति स्कुलमा जनआन्दोलन, जनयुद्ध, अभिभावकविहीन बालबालिका पढ्छन्। स्कुलमा तीन सय ८५ विद्यार्थी रहेकोमा एक सय ८१ जना आवासीय छन्।
"
अब एकीकृत र संयुक्त परीक्षा हुन्छ :  वीरबहादुर राई,"काठमाडौं, असार १ गते । लोकसेवा आयोगका सदस्य वीरबहादुर राईले कम खर्चमा कर्मचारी छनाेट प्रक्रिया अगाडि बढाउन अब एकीकृत र संयुक्त परीक्षा सञ्चालन गरिने बताउनुभएको छ ।
वि.सं. २००८ साल असार १ गते स्थापना भएको लोकसेवा आयोग ७५ औं वर्ष प्रवेश गरेको अवसरमा गोरखापत्र अनलाइनसँगको भिडियो संवादमा उहाँले सो विचार व्यक्त गर्नुभएको हो । आयोगले यो वर्षभरि हीरक महोत्सव विविध रचनात्मक कार्यगरी मनाउने भएको जानकारी पनि उहाँले दिनुभयो ।

विस २००७ मा देशमा प्रजातन्त्रको स्थापनासँगै निजामती कर्मचारीको नियुक्ति छुट्टै र स्वतन्त्र निकायबाट गर्ने उद्देश्यले वि.सं. २००८ असार १ गते  लोकसेवा आयोगको स्थापना भएको हो । स्थापना कालदेखि यस आयोगले निजामती सेवाका पदमा उपयुक्त उम्मेदवार छनाेट गर्ने कार्य गर्दै आएको छ ।
नेपालको संविधानमा निजामती सेवा, नेपाली सेना, नेपाल प्रहरी, सशस्त्र प्रहरी बल, नेपाल र अन्य सङ्घीय सरकारी सेवाको पदमा पदपूर्तिका लागि लिइने लिखित परीक्षा लोकसेवा आयोगले सञ्चालन गर्ने व्यवस्था छ।
भर्ना प्रक्रियामा योग्यता, स्वच्छता र निष्पक्षतालाई प्राथमिकतामा राखिएको बताउँदै सदस्य राईले समान प्रकृतिका संस्थाको परीक्षा एकै पटक सञ्चालन गरिने बताउनुभयो । जस्तै, गोरखापत्र, रासस, रेडियो नेपाल र टेलिभिजन, प्रेस काउन्सिलजस्ता समान प्रकृतिका मिल्ने खालको पदमा एकै पटक परीक्षा सञ्चालन गर्ने आयोगको तयारी छ ।
युवाहरू विदेश पलायन हुने क्रम बढेकाले आयोगले विश्वविद्यालयको पाठ्यक्रमको पनि अध्ययन गर्ने भएको छ भने विद्यार्थीसँग पनि छलफल गर्ने योजना आयोगको बनाएको छ । कतिपय संस्थानले परीक्षा प्रणाली खर्चिलो भएका कारण परीक्षा नै सञ्चालन गर्न नसक्ने अवस्थामा छन् नि भन्ने प्रश्नमा उहाँले परीक्षाको खर्च र भर्ना प्रक्रियालाई अझै सरल, छिटो र मितव्ययी बनाउने आयोगको तयारी रहेको जानकारी पनि सदस्य राईले दिनुभयो ।
प्रस्तुत छ– लोकसेवा आयोग स्थापनाको ७५ वर्ष प्रवेशका अवसरमा आयोगका भावी कार्यदिशा, आधुनिक परीक्षा प्रणाली र युवा पुस्तालाई आकर्षण गर्ने के कस्तो तयारी छ भन्ने विषयमा आयोगका सदस्य वीरबहादुर राईसँग गोरखापत्र अनलाइनका लागि नारद गौतम, मनोजरत्न शाही र केशब गुरुङले गर्नुभएको भिडियो संवाद :

"
नगरपालिकाको मुद्दामै सिद्धियो चौबिस लाख,"कालीकोट समाचारदाता
कालीकोट, असार ६ गते । आपसमा स्वार्थ बाझिँदा अदालतमा मुद्दा हाल्ने र नगरपालिकाको विकासे बजेट खर्च गर्ने जनप्रतिनिधिको चलन जस्तै भइसकेको छ । ‘बजेट चलाउन पाएनौँ, नगरपालिका प्रमुखले एकलौटी गरे, उपप्रमुख कोषमा बजेट भएन, वडाध्यक्षले बजेट चलाउन पाएनन्’ जस्ता विषयमा कुरा नमिल्दा जनप्रतिनिधि अदालतसम्म पुग्ने गरेका छन् । मुद्दा लड्दा जनप्रतिनिधिले पालिकाकै बजेट खर्च गर्ने गरेको पाइएको छ ।
कालीकोटको खाँडाचक्र नगरपालिकाका ११ मध्ये १० वटा वडाका अध्यक्षले नगर प्रमुखविरुद्ध अदालतमा मुद्दा हाल्दा नगरपालिकाको २४ लाख ७१ हजार ७३२ रुपियाँ खर्च भएको छ । हालै सार्वजनिक गरिएको महालेखा परीक्षकको प्रतिवेदनमा २०८० पुस २२ गते भौचरमार्फत विभिन्न १० व्यक्ति र एक फर्मलाई नेपालगन्ज, सुर्खेत, जुम्ला कार्यालयका पदाधिकारी, वडाध्यक्षसमेतले गाडी भाडाबापत छ लाख ८३ हजार रुपियाँ खर्च गरेको उल्लेख छ ।
उच्च अदालत सुर्खेत जुम्ला अन्तर्गत जुम्ला इजलासमा दायर गरिएको मुद्दाको कामका सिलसिलामा खाँडाचक्र नगरपालिकाले सरकारी ढुकुटीबाट भाडा मात्रै छ लाख ८३ हजार रुपियाँ खर्च गरेको छ भने खाना होटेलको बासबापत १८ लाख ४८ हजार २३२ रुपियाँ गरी जम्मा २४ लाख ७१ हजार ७३२ रुपियाँ खर्च गरेको महालेखाको प्रतिवेदनमा उल्लेख गरेको पाइएको छ ।  योमध्ये छ लाख ८३ हजार असुलउपर गर्न पनि भनेको छ ।
यो रकम नगरपालिकाको भवन निर्माण शीर्षकबाट रकमान्तर गरी खर्च गरेकाले असुलउपर गर्न भन्दै यस्तो नियमविपरीत काम नगर्न सुझावसमेत दिइएको छ । यस विषयमा खाँडाचक्र नगरपालिकाका प्रमुख कमलबहादुर शाहीले भने अनभिज्ञता प्रकट गर्नुभयो । उहाँले आफूलाई यस विषयमा जानकारी नभएको भन्दै वडाध्यक्षले बेकारमा झमेला गरेका कारणले खर्च हुँदा आफूलाई पनि पछुतो लागेको उल्लेख गर्नुभयो । जनप्रतिनिधिबिचको मुद्दा भएकाले खर्च यतैबाट भयो होला यो राम्रो होइन भनी प्रमुख शाहीको प्रतिक्रिया दिनुभयो ।
मुद्दा जुम्ला इजलासमा भए पनि रकम खर्च भने सुर्खेत, नेपालगन्जका होटेलमा बढी भएको पाइएको छ । जुम्ला इजलासमा खर्च भएको शीर्षक राखेर सुर्खेतको न्यु मानसरोवर होटेलमा ६२ हजार ६०२, निर्वाणा होटेल एन्ड रिसोर्ट प्रालि सुर्खेतमा चार लाख, होटेल लेकाली सुर्खेतमा ९३ हजार ८२० गरी जम्मा रकम पाँच लाख ५६ हजार ४२२ रुपियाँ असुलउपर गर्न भनेको छ । यो रकम होटेलबाट असुलउपर हुन्छ कि नगरपालिकाले शीर्षक बदलेर असुल गरेको महालेखा परीक्षकको तथ्याङ्कमा उल्लेख छ ।
यस विषयमा निमित्त प्रमुख प्रशासकीय अधिकृत जसीप्रसाद चौलागाईंले असुलउपर गर्नुभनेको रकम अनिवार्य गर्नुपर्ने भए पनि जनप्रतिनिधिले यसमा चासो नदिएका कारणले समस्या हुँदै आएको बताउनुभयो । यसरी नगरपालिका तथा गाउँपालिकाका जनप्रतिनिधिले मन लाग्दी खर्च गर्ने गरेका छन् । यस्ता खर्चले स्थानीय तहको बेरुजु बढ्नुका साथै आर्थिक अनियमितता पनि मौलाउँदै गएको छ ।
यस्तै दुई वटा स्थायी लेखा नम्बर राखेर मूल्य अभिवृद्धि करमा दर्ता नभएको लेखासमेतमा नगरपालिकाले स्विस खाजाघर एन्ड रेस्टुरेन्टमा तीन लाख ४५ हजार भुक्तानी गरेको पाइएको छ । होटेललाई हतियार बनाएर भष्टाचार गर्ने नियतले यो रकम भुक्तानी भएको स्थानीयको गुनासो छ । खाँडाचक्र नगरपालिकाका स्थानीय मनिराज पाण्डेले छलछाम गरेर, बहाना बनाएर होटेलका नाममा भुक्तानी गर्ने र रकम फिर्ता माग्ने परिपाटी अनुसार यसरी भुक्तानी भएको बताउनुभयो । महालेखाले स्विस खाजाघरमा भुक्तानी गरिएको तीन लाख ४५ हजार पनि असुल गर्न भनेको छ ।
"
जनता मालिक हुन सकेनन् : सांसद प्रभु साह,"काठमाडौँ, जेठ २४ गते। आम जनता पार्टीका अध्यक्ष, पूर्व मन्त्री एवम् रौतहट निर्वाचन क्षेत्र नम्बर-३ का प्रतिनिधि सभा सदस्य प्रभु साहले गणतन्त्रमा पनि जनता मालिक हुन नसकेको बताउनुभएको छ। गोरखापत्र अनलाइनको ‘सांसदलाई सवाल’मा कुराकानी गर्नु हुँदै साहले भन्नुभयो, ‘‘हामी गणतन्त्रका लागि लडेका थियौँ। गणतन्त्र भनेको जनताको हुन्छ तर यो गणतन्त्र जनताको हुन सकेन। हामी लोकतन्त्रका लागि लडेका थियौँ तर अहिले दलतन्त्र मात्र भयो। जनता मालिक हुने र जनताको कारिन्दा सरकार र संसद्‍ हुनुपर्ने थियो। तर त्यो हुन सकेन।’’
तीन पटक प्रत्यक्ष निर्वाचित सांसद बनिसक्नु भएका साहले विभिन्न तीन वटा मन्त्रालयको जिम्मेवारी सम्हाली सक्नुभएको छ। बुवा बाबुलाल साह र आमा लक्ष्मीमिया देवीको कोखबाट रौतहटको मौलापुरमा २०२८ सालमा जन्मनुभएका साहले औपचारिक शिक्षा रौतहटमै लिनुभएको हो। माध्यमिक तहको पढाइ रौतहटकै सदरमुकाम गौरबाट पूरा गर्नुभएका उहाँले नेपाल ल क्याम्पस, काठमाडौँबाट कानुन विषयमा स्नातक तहसम्मको अध्ययन पूरा गर्नुभएको छ। २०४६ सालदेखि राजनीतिमा सक्रिय साहको दलीय राजनीतिमा अबद्धता भने २०४९ सालबाट भएको हो।
२०५४ सालको स्थानीय निर्वाचनमा रौतहटको पतौरा गाविसका वडाध्यक्ष बन्नुभएका साह २०५८ सालमा मधेशी राष्ट्रिय मुक्ति मोर्चाको महासचिव बन्नुभयो। मुक्ति मोर्चाको महासचिव बनेसँगै उहाँले रानीतिमा नेतृत्वदायी भूमिका निर्वाह गर्नुभएको देखिन्छ। नेता साह तत्कालीन नेकपा (माओवादी)मा लागेर २०५५ सालमा भूमिगत हुनुभयो। त्यसपछि जनयुद्धको समयमा नौ वर्ष भूमिगत बन्नुभएका साहले मधेशी मुक्ति मोर्चालाई सङ्गठित गर्नुभयो। त्यसताका उहाँले भोजपुरा राज्य समिति इन्चार्जसहितका महत्त्वपूर्ण जिम्मेवारी निर्वाह गर्नुभयो।

तत्कालीन राज्यविरुद्धको सङ्घर्षकै क्रममा उहाँ २०५९ सालमा गिरफ्तारीमा परेसँगै एक वर्ष बेपत्ता हुनुभयो। तत्कालीन माओवादी र राज्यपक्षको वार्ता सुरु भएपछि उहाँ सार्वजनिक हुनुभएको हो। २०६० सालमा माओवादीको केन्द्रीय सदस्य बन्नुभएका साह २०६३ सालमा अन्तरिम संसद्‍को सदस्य बन्नुभयो। देश सङ्घीयतामा गएपछि माओवादीले साहलाई मधेश प्रदेशको अध्यक्षको जिम्मेवारी दियो।
माओवादीबाट मधेशको राजनीतिमा हाबी देखिनुभएका साह २०६४ सालमा पहिलो पटक संविधानसभा सदस्यमा प्रत्यक्ष निर्वाचित हुनुभयो। पहिलो संविधान निर्माणताका उहाँले संविधान सभा अन्तर्गतको न्याय प्रणाली सम्बन्धी समितिको सभापति बनेर काम गर्नुभयो। २०७० को दोस्रो संविधानसभा चुनावमा रौतहट-३ बाट निर्वाचित हुनुभयो। संविधान निर्माणताका उहाँले मस्यौदा समितिमा बसेर काम गर्नुभयो। २०७२ सालमा समिति सभापति कृष्णप्रसाद सिटौलाले अघिल्लो संविधानसभाले सर्वसम्मत रूपमा गरेका निर्णयको स्वामित्व ग्रहण गर्न अस्वीकार गरेको आरोप लगाउँदै साहले २०७२ साउन २९ गते मस्यौदा समितिबाट राजीनामा दिनुभयो।
साह झलनाथ खनाल, शेरबहादुर देउवा र केपी शर्मा ओली नेतृत्वको सरकारमा क्रमश कानुन, सहरी विकास र भूमि व्यवस्था, सहकारी र गरिबी निवारण मन्त्रीसमेत बनिसक्नुभएको छ। नेता साह २०६८ र २०६९ मा क्रमशः कानुनमन्त्री र भूमिसुधार मन्त्री बन्नुभयो भने २०७३ मा सहरी विकास मन्त्री बन्नुभएको हो।

२०७५ सालमा माओवादी र एमालेले एकता गरेर नेकपा बनेपछि नेकपाको मधेश प्रदेश अध्यक्ष बन्नुभयो। त्यसपछि  नेकपा विभाजन हुँदा उहाँ एमालेमा प्रवेश गर्नुभयो। एमालेमा प्रवेश गरेपछि साह केही समय एमालेको स्थायी कमिटी सदस्यसमेत बन्नुभयो। उहाँले २०७९ असोजमा एमालेले दिएको टिकट त्यागेर रौतहट-३ मा स्वतन्त्र उम्मेवारी दिनुभयो। २०७९ मा स्वतन्त्र उम्मेदवारी दिएर भारी मतका साथ प्रतिनिधिसभा सदस्य निर्वाचित भएपछि साह आम जनता पार्टीको अध्यक्ष बन्नुभयो। मधेश राष्ट्रिय मुक्ति मोर्चा, माओवादी, नेकपा हुँदै एमाले जस्ता शक्तिशाली सङ्गठन भएका पार्टी परित्याग गर्दै उहाँ अहिले आफ्नै नेतृत्वको पार्टी आम जनता पार्टीको अध्यक्षका रूपमा राजनीतिमा सक्रिय हुनुहुन्छ। साह अहिले प्रतिनिधि सभा अन्तर्गतको अन्तर्राष्ट्रिय सम्बन्ध र पर्यटन समिति सदस्य हुनुहुन्छ।
दलगत हिसाबले अस्थिर, सामूहिक निर्णयमा भन्दा आफ्नै हठमा रमाउने नेताको परिचय बनाउनुभएका साह मधेश राजनीतिमा प्रभावशाली नेताको रूपमा परिचित हुनुहुन्छ। आफ्नो निर्वाचन क्षेत्रका जनताबिच लोकप्रिय नेता साहले राजनीतिसँगै केही पुस्तकसमेत लेख्नुभएको छ। उहाँले मधेशका पीडा र आफ्नै जीवनको भोगाइ केन्द्रित भएर ‘मधेशी मुक्तिका आधार’, ‘मेरा यातनाका २७० दिन’, ‘जनयुद्ध र मधेशी मुक्तिको कार्यदिशा’ जस्ता पुस्तकसमेत लेख्नुभएको छ। साहले केही गीतसमेत रचना गर्नुभएको छ।
प्रस्तुत छ - आम जनता पार्टीका अध्यक्ष, पूर्व मन्त्री एवम् रौतहट निर्वाचन क्षेत्र नम्बर-३ का प्रतिनिधि सभा सदस्य प्रभु साहसँग गोरखापत्र अनलाइनको ‘सांसदलाई सवाल’मा दिनेश लुइटेलले गरेको कुराकानीका आधारमा मनोजरत्न शाही र केशब गुरुङले तयार पार्नुभएको भिडियो सामग्री :
"
प्रधानमन्त्रीसहित तीन दलका शीर्ष नेताको बैठक सिंहदरबारमा,"काठमाडौँ, असार ६ गते। सङ्क्रमणकालीन न्यायलगायत समसामयिक राजनीतिक विषयमा छलफल गर्न प्रधानमन्त्री केपी शर्मा ओलीसहित प्रमुख तीन दलका शीर्ष नेताको बैठक बसेको छ।
प्रधानमन्त्री तथा मन्त्रिपरिषद्को कार्यालय, सिंहदरबारमा जारी बैठकमा प्रधानमन्त्री एवं नेकपा (एमाले)का अध्यक्ष ओली, नेपाली कांग्रेसका सभापति एवं पूर्व प्रधानमन्त्री शेरबहादुर देउवा, नेकपा (माओवादी केन्द्र) का अध्यक्ष एवं पूर्व प्रधानमन्त्री पुुष्पकमल दाहाल ‘प्रचण्ड’ लगायत नेता सहभागी हुनुहुन्छ।
"
सूचना प्रविधिको विकास तीन तहको समन्वयमा,"गोरखापत्र समाचारदाता
काठमाडौँ, असार ३ गते । सरकारका प्रवक्ता एवं सञ्चार तथा सूचना प्रविधिमन्त्री पृथ्वी सुब्बा गुरुङले सूचना प्रविधि (आइटी) क्षेत्रको विकासका लागि तीन तहको सरकारबिच सहकार्यको आवश्यकता औँल्याउनुभएको छ । उहाँले अबको युग ‘आइटी’ को भएकाले तीन तहकै सरकारको समन्वय र सहकार्यमा यस क्षेत्रको विकास सम्भव हुने स्पष्ट पार्नुभयो ।
सञ्चार तथा सूचनाप्रविधि मन्त्रालयद्वारा सोमबार आयोजित राष्ट्रिय सूचना तथा सञ्चार प्रविधि दिवस–२०८२ को समीक्षा तथा प्रशंसापत्र वितरण कार्यक्रममा मन्त्री गुरुङले यस्तो बताउनुभएको हो । उहाँले सूचना प्रविधिको विकास स्थानीय तहसम्मै व्यापक हुनुपर्नेमा जोड दिनुभयो ।
राष्ट्रिय सूचना तथा सञ्चार प्रविधि दिवस (आइटी डे) लाई सरकारले उत्सवका रूपमा मनाउनुपर्ने र युवा पुस्तालाई जतिसक्दो प्रोत्साहित गर्ने कार्यक्रम ल्याउन आवश्यक रहेको उहाँको भनाइ थियो । सिङ्गै देशले नै ‘आइटी डे’ लाई उत्सवका रूपमा मनाउनुपर्ने जिकिर गर्दै उहाँले नयाँ अविष्कारकलाई हौसला थप्ने थप गतिविधि बढाउन आवश्यक रहेको बताउनुभयो ।
डिजिटल नेपाल फ्रेमवर्क (डिएनएफ) को मसौदा अन्तिम चरणमा रहेको जानकारी दिँदै उहाँले आइटी क्षेत्रमा लगानी गर्न मन्त्रालय कटिबद्ध रहेको बताउनुभयो । मन्त्रालयका सचिव राधिका अर्यालले सूचना तथा प्रविधिको क्षेत्रमा युवालाई प्रोत्साहन गर्न मन्त्रालयले ‘आइटी इन्टर्नसिप’ का लागि बजेट नै छुट्याएको जानकारी दिँदै सूचना प्रविधि दिवसलाई थप व्यापक बनाउनुपर्नेमा जोड दिनुभयो ।
आमसञ्चार प्राधिकरण गठनमा जोड
सञ्चारसम्बन्धी सरोकारवालाले आम सञ्चार प्राधिकरण अनिवार्य रूपमा गठन हुनुपर्नेमा जोड दिएका छन् । उनीहरूले सञ्चार तथा सूचना प्रविधि मन्त्रालयमा सुझाव दिएका हुन् ।
आमसञ्चारसम्बन्धी कानुनलाई संशोधन र एकीकरण गर्न बनेको विधेयकमाथि मन्त्रालयमा आइतबार सरोकारवालासँग भएको छलफलमा उनीहरूले त्यस्तो सुझाव दिएका हुन् ।
उनीहरूले सरकारले खर्च जोगाउने हो भने प्रेस रजिस्ट्रार कार्यालय बनाउने वा दुरसञ्चार ऐनमा आमसञ्चार प्राधिकरणसमेत समेटेर लैजान सकिने वैकल्पिक आधार देखाएका थिए ।
लामो समयदेखि सञ्चार माध्यमको एउटा छाता ऐनका रूपमा आमसञ्चार प्राधिकरणको परिकल्पना हुँदै आएको र पत्रकारिताको स्वायत्ततालाई प्राधिकरणले मात्रै समेट्न सक्ने सरोकारवालाको जोड थियो । सञ्चारमन्त्री गुरुङले सरकार आमसञ्चार प्राधिकरण बनाउने ध्येयमा रहेको बताउनुभयो ।
उहाँले भन्नुभयो, “हामी पनि आमसञ्चार प्राधिकरण नै बनाउने ध्येयमा छौँ, सञ्चार जगत्लाई जतिसक्दो स्वतन्त्र र बलियो बनाउने हो ।” सञ्चार तथा सूचना प्रविधि मन्त्रालयका सचिव राधिका अर्यालले आमसञ्चारसम्बन्धी कानुनलाई संशोधन र एकीकरण गर्न बनेको विधेयक अर्थ मन्त्रालयमा पेस भई फिर्ता भएको जानकारी दिनुभयो । उहाँले विधेयकमा उल्लेख भएका विभिन्न बुँदामध्ये राष्ट्रिय आमसञ्चार प्राधिकरण गठन प्रस्ताव राख्न अर्थ मन्त्रालय सहमत नभएको जानकारी गराउँदै यसलाई वैकल्पिक आधारसहितको सुझाव माग्न सरोकारवालाबिच छलफल गरिएको बताउनुभयो ।

"
पुनः प्रयोग योग्य रकेटको सफल परीक्षण,"टोकियो, असार ४ गते । जापानको दोस्रो ठुलो कार निर्माता होन्डाले अन्तरिक्ष क्षेत्रमा विस्तार गर्न खोज्दै एक प्रयोगात्मक पुनः प्रयोग योग्य रकेटको सफल परीक्षण गरेको कम्पनीले बताएको छ । सन् २०२९ सम्ममा सबअर्बिटल प्रक्षेपणका लागि प्राविधिक क्षमता विकास गर्ने आशा राखेको होन्डाले उत्तरी जापानी टापु होक्काइडोमा आफ्नो रकेटको परीक्षण उडान सञ्चालन गरेको छ ।
“परीक्षण सफलतापूर्वक सम्पन्न भएको छ, करिब तीन सय मिटरको उचाइमा पुगेपछि होन्डाले पहिलो पटक रकेट अवतरण गरेको थियो”, कम्पनीले मङ्गलबार एक विज्ञप्तिमा भन्यो । करिब छ मिटर (२० फिट) अग्लो प्रोटोटाइप उपकरण एक मिनेटको उडानपछि तोकिएको अवतरण स्थानबाट मात्र ३७ सेन्टिमिटर टाढा अवतरण भएको थियो ।
‘बाह्य अन्तरिक्षमा डाटा प्रणाली’ को अपेक्षा बढ्दै जाँदा आगामी वर्षहरूमा स्याटेलाइट प्रक्षेपण रकेटहरूको मागमा वृद्धि हुने अपेक्षा गरिएको होन्डाको विज्ञप्तिमा भनिएको छ । “होन्डाले विभिन्न उत्पादन र स्वचालित ड्राइभिङ प्रणालीको विकासमा एकत्रित होन्डा प्रविधिहरू प्रयोग गरेर पुनः प्रयोगयोग्य रकेटहरू विकास गर्ने प्राविधिक चुनौतीलाई लिन रोजेको छ”, कम्पनीले भन्यो ।
भविष्यमा रकेटहरू उपग्रह-आधारित सञ्चार उपकरणहरू स्थापना गर्न र ग्लोबल वार्मिङजस्ता वातावरणीय अवस्थाहरू निगरानी गर्न प्रयोग गर्न सकिने होन्डाले बताएको छ । एलन मस्कको स्पेसएक्स पुनः प्रयोगयोग्य रकेटहरूको प्रयोगका लागि परिचित छ । यो द्रुतरूपमा बढ्दो क्षेत्र हो जहाँ विश्वभरका विभिन्न कम्पनीहरू आफ्ना मोडलहरू विकास गर्न दौडमा छन् ।
जापानको अन्तरिक्ष एजेन्सी जाक्सा पनि उपग्रह प्रक्षेपणका लागि प्रमुख खेलाडी बन्ने अभियानमा छ । यसमा यसको एच ३ रकेट समावेश छ र यो पुनः प्रयोगयोग्य छैन । यसैबिच जापानी स्टार्टअपहरू व्यस्त क्षेत्रमा प्रवेश गर्न प्रतिस्पर्धा गरिरहेका छन् । यसमा स्पेस वन समावेश छ । यसले डिसेम्बरमा आफ्नो दोस्रो असफल रकेट प्रक्षेपणको सामना गरेको थियो । रासस/एएफपी
"
सिरिज जित्ने लक्ष्यका साथ नेपाल र स्कटल्यान्ड आज अन्तिम खेल खेल्दै,"काठमाडौँ, असार ६ गते । टी–२० आई सिरिज जित्ने लक्ष्यका साथ शुक्रबार नेपाल र स्कटल्यान्डबिच अन्तिम खेल हुँदैछ । उक्त खेल स्कटल्यान्डको ग्लासग्लोमा बेलुका ७ः४५ बजे सुरु हुने छ ।
जारी सिरिजमा नेपालले हालसम्म दुई खेल जितेको छ भने स्कटल्यान्ड एउटा खेलमा मात्र विजयी भएको छ । नेपाल पहिलो खेलमा नेदरल्यान्डससँग तेस्रो सुपर ओभरमा पराजित भएको थियो । नेपालले दोस्रो खेलमा स्कटल्यान्डलाई दुई विकेटले हराएको थियो । बिहीबार सम्पन्न तेस्रो खेलमा नेपालले नेदरल्यान्डसलाई ६ विकेटले पराजित गरेको थियो ।
यसैगरी स्कटल्यान्डले पहिलो खेलमा नेदरल्यान्डसलाई ३९ रनले पराजित गरेको थियो । दोस्रो खेलमा स्कटल्यान्ड नेपालसँग दुई विकेटले पराजित भएको थियो । तेस्रो खेलमा स्कटल्यान्डलाई नेदरल्यान्डसले १७ रनले हराएको थियो । रासस
"
श्रम बजारको माग अनुसार जनशक्ति तयार पार्न आग्रह,"गोरखापत्र समाचारदाता
काठमाडौँ, असार ६ गते । श्रम, रोजगार तथा सामाजिक सुरक्षामन्त्री शरतसिंह भण्डारीले नेपालीलाई नेपालको रोजगारीमा संलग्न गराउन श्रम बजारको माग अनुसारको जनशक्ति तयार गर्नुपर्नेमा जोड दिनुभएको छ ।
राष्ट्रिय व्यावसायिक प्रशिक्षण प्रतिष्ठानले बिहीबार राजधानीमा आयोजना गरेको सरकारी तथा गैरसरकारी निकाय तथा संस्थाको छलफलमा मन्त्री भण्डारीले विश्व श्रम बजारको माग अनुसार सिप तथा क्षमता विकास गर्नुपर्नेमा जोड दिनुभएको हो ।
देशभित्रै रोजगारी सिर्जना गर्नुपर्ने चुनौतीलाई समाधान गर्न सबै सरोकारवाला गम्भीरतापूर्वक काम गर्नुपर्ने उहाँको भनाइ छ । उहाँले भन्नुभयो, “देशभित्र आन्तरिक रोजगारीका प्रचुर सम्भावना छन्, हामीले तालिम दिएर मात्रै होइन, व्यावहारिक र प्रविधिमा आधारित ज्ञान सिपको प्रवर्धन गर्नुपर्ने छ ।”
मन्त्रालयका सचिव डा. कृष्णहरि पुष्करले नेपालको श्रम बजारमा देखा परेको असिमेट्रिक मार्केट सिन्ड्रोम र म्युटेसन सिन्ड्रोमलाई तोड्न प्रभावकारी तवरले काम गर्न श्रम बजारको माग र श्रमिकको प्रक्षेपणमा मन्त्रालयको जोड रहेको प्रस्ट्याउनुभयो । ललितपुर महानगरपालिकाका प्रमुख चिरीबाबु महर्जनले अहिले देशैभर स्थानीय तहले सिपमूलक तालिम दिने होडबाजी चलाएको भए पनि तालिम प्राप्त गर्ने व्यक्तिलाई श्रम बजारमा प्रवेश गराउन सहुलियतपूर्ण कर्जालगायतका प्रवर्धनकारी कामसमेत अघि बढाउनुपर्ने जानकारी दिनुभयो ।
"
तिम्ल्याहा शिशु जन्माउनेलाई आर्थिक सहयोग,"शेरबहादुर राईओखलढुङ्गा, असार ६ गते । ओखलढुङ्गाको मोलुङ गाउँपालिकाले तिम्ल्याहा (तीन जना) शिशु जन्माएकी एक आमालाई ५० हजार रुपियाँ आर्थिक सहायता प्रदान गर्ने निर्णय गरेको छ ।
गत शुक्रबार शल्यक्रियामार्फत एकै पटक तीन शिशु जन्माएकी मोलुङ गाउँपालिका–६, श्रीचौरकी ३२ वर्षीया हीरा तामाङलाई गाउँपालिकाले असाधारण र संवेदनशील प्रसूति घटनाको रूपमा लिँदै तत्काल राहतस्वरूप नगद सहयोग उपलब्ध गराउने निर्णय गरेको हो ।
यो एक दुर्लभ र प्रेरणादायी घटना भएकाले आमाको साहस, स्वास्थ्यकर्मीको समर्पण र सुरक्षित प्रसूति प्रक्रियाको प्रशंसा गर्न लायक भएको गाउँपालिका अध्यक्ष उत्तम राईले बताउनुभयो ।
पालिकाले नागरिकप्रति आफ्नो जिम्मेवारी निर्वाह गर्दै शिशु र आमाको स्वास्थ्य उपचारका लागि आर्थिक सहयोग गरिएको अध्यक्ष राईले बताउनुभयो । पालिकाले नवजात शिशु र आमाको पोषणको ख्याल राख्दै सहयोग उपलब्ध गराएको जनाइएको छ ।
स्वास्थ्य शाखा र श्रीचौर स्वास्थ्य चौकीमार्फत आमा र शिशुको स्वास्थ्य परीक्षण, स्याहार र पोषण सुनिश्चित गर्न विशेष निगरानी राखिने निर्णय पनि गरिएको अध्यक्ष राईले जानकारी दिनुभयो । हाल आमासहित तीनवटै शिशुको स्वास्थ्य अवस्था सामान्य रहेको श्रीचौर स्वास्थ्य चौकीले जनाएको छ । मोलुङ गाउँपालिकाले गर्भवती, सुत्केरी, दीर्घरोगी, अपाङ्गता भएका, विपन्न तथा वृद्धवृद्धालगायत जटिल रोग लागेका नागरिकलाई समेत नियमित रूपमा आर्थिक सहयोग गर्दै आएको छ ।
"
सरकारले बनायो नेपाली सुरक्षादेखि उद्धारको कार्य योजना,"काठमाडौँ, असार ३ गते । सरकारले पछिल्लो केही दिन यता मध्यपूर्वमा तनाव बढ्दै गएपछि उक्त क्षेत्रमा कार्यरत नेपाली कामदार तथा नागरिकलाई सुरक्षित राख्ने कार्य योजना बनाएको छ ।
मङ्गलवार श्रम, रोजगार तथा सामाजिक सुरक्षा मन्त्रालयका सचिव डा कृष्णहरि पुष्करको अध्यक्षतामा बसेको प्रधानमन्त्री तथा मन्त्रीपरिषद्को कार्यालय, गृह, परराष्ट्र, पर्यटन, कानुन तथा निजी क्षेत्रका सरोकारवालाको आपतकालिन बैठकले यस्तो योजना भएको हो । इरान र इजरायलबिचको युद्ध चर्कँदै गएपछि मध्यपूर्वमा रहेको नेपालीको सुरक्षाको लागि सरकारले योजना बनाएको हो ।
मन्त्रालयका सचिव पुष्करले विदेशमा रहेका नेपाली नागरिकहरूको सुरक्षालाई लिएर सरकारले बहु आयामिक तयारी गरिरहेको बताउनु भयो । उहाँले सरकार, निजी क्षेत्र, एनआरएन तथा अन्तर्राष्ट्रिय साझेदारहरूको समन्वयमा सम्भावित सङ्कट व्यवस्थापनका लागि प्रो–एक्टिभ (पूर्वतयारसहित) कदम चालिएको जानकारी दिनुभयो । उहाँले आफ्ना आफ्नो तर्फबाट गर्नुपर्ने पहलकदमीको लागि परराष्ट्र, गृह र प्रधानमन्त्री कार्यालयलाई अनुरोध गरेको जिकिर गर्नुभयो । उहाँले नेपाल आउन चाहनेहरूको लागि सहजीकरण गर्नेदेखि छिमेकी मुलुक हुँदै आउनुपर्ने वातावरण सिर्जना भएको अवस्थामा भिसा सहजीकरणको लागि अनुरोध गरेको बताउनु भयो ।
उहाँले भन्नुभयो, “नेपाली नागरिकहरू जुन–जुन देशहरूमा हुनुहुन्छ, सरकारी क्षेत्रबाट गर्ने सुरक्षाका प्रत्याभूतिका कुराहरू सरकारी क्षेत्रबाट गर्ने, निजी क्षेत्रबाट गर्ने, एनआरएन तथा डायस्पोराबाट गर्नुपर्ने तयारी, निजी क्षेत्रले गर्ने तयारी, वैदेशिक रोजगार मेनपावरहरुको तयारी र कसरी यो समस्यालाई सम्बोधन गर्दा नेपाली नागरिकलाई कुनै पनि समस्या पर्दैन त्यसको लागि हामी प्रो–एक्टिभ भएर नै यसको तयारी गरेका छौँ । त्यसको लागि परराष्ट्र मन्त्रालयबाट हुनुपर्ने पहलकदमीका कुराहरू, छलफलका निष्कर्षहरू परराष्ट्र मन्त्रालयलाई अनुरोध गरेको अवस्था छ ।
गृहबाट गर्नुपर्ने कुराहरू गृहलाई, प्रधानमन्त्रीको कार्यालय, श्रम मन्त्रालय आफूले गर्नुपर्ने र वैदेशिक रोजगारलाई थप व्यवस्थित कसरी गर्ने र आउन सक्ने जुन सुकै परिस्थितिलाई सामना गर्नको लागि तयारी गर्ने । खास गरी,, मित्र राष्ट्रहरूको सहयोग कसरी लिने, अन्तर्राष्ट्रिय साझेदार संस्थाहरूको सहयोग कसरी लिने लगायतका सबै कुराहरूको लागि तम्तयार अवस्था बस्ने र जुन सुकै चुनौती आए पनि नेपाली नागरिकहरूलाई पूर्ण सुरक्षाको प्रत्याभूति दिने र उहाँहरूलाई आउन चाहनुहुन्छ भने आउनको लागि सहजीकरण गर्ने । उहाँहरूलाई अप्ठ्यारो परेको अवस्था छ भने छिमेकी मुलुक हुँदै आउने वातावरण र भिसा सहजीकरणको लागि पनि अनुरोध गरेका अवस्थाहरू छन् ।”
पछिल्लो समय मध्यपूर्वमा बढ्दै गएको तनावका कारण सो क्षेत्रमा रहेका नेपालीहरू प्रभावित भएका छन् । सरकारी तथ्याङ्क अनुसार इजरायलमा ५ हजारदेखि ७ हजारसम्म नेपालीहरू रहेका छन् भने इरानमा पनि दर्जन बढी नेपाली रहेको अनुमान गरिएको छ ।
"
शारदाको नीति तथा कार्यक्रम सार्वजनिक,"सल्यान समाचारदाता
सल्यान, असार ६ गते । शारदा नगरपालिकाले आगामी आर्थिक वर्ष २०८२/८३ का लागि नीति तथा कार्यक्रम सार्वजनिक गरेको छ ।
१७ औँ अधिवेशनको उद्घाटन कर्णाली प्रदेशका पूर्वमुख्यमन्त्री जीवनबहादुर शाहीले गर्नुभएको हो । उहाँले स्थानीय तहका सरकारलाई जनताको चुलोको सरकार भएको बताउनुभएको छ । उहाँले सबैभन्दा नजिकको सरकार स्थानीय सरकार भएकाले स्थानीय सरकारसँग जनताका गुनासो धेरै आउने गरेको बताउनुभयो ।
उहाँका अनुसार ‘प्राविधिकले एउटा घरको पाँच करोडको स्टिमेट गर्छन्, पाँच करोडको टेन्डर खुल्छ तर ठेक्का दुई करोडमा लाग्छ, कम बजेटका कारण काम अलपत्र पर्छ, नीति बनाउने नेता, कर्मचारी र ठेकेदारकै कारण विकासमा समस्या देखिन्छ । “हरेक कामको थालनी गर्दा आफ्नै कार्यकालमा सक्ने गरी योजना अघि बढाउनु पर्छ, विकासको लहर त चलिरहेको छ तर सबै पक्षलाई समेटेर सन्तुष्ट बनाउन चुनौती छ, सकेसम्म सबैलाई समेट्ने गरी काम गर्नुपर्ने” उहाँको भनाइ छ ।
कार्यक्रममा कर्णाली प्रदेश सभा सदस्य लक्ष्मी सुनारले तिनै तहका सरकारले जनताको आवश्यकतालाई ध्यान दिएर योजना कार्यक्रम नीति बनाउनुपर्ने बताउनुभयो । उहाँले भन्नुभयो, “पछाडि पारिएका वर्ग, समुदाय र लिगलाई विकासका मूलधारमा ल्याउनु पर्छ ।”
शारदा नगरपालिकाको १७ औँ अधिवेशनमा आगामी आव २०८२/८३ का लागि नीति तथा कार्यक्रम नगर प्रमुख प्रकाश भण्डारीले आत्मनिर्भर शारदा निर्माणको उद्देश्यसहित नीति तथा कार्यक्रम प्रस्तुत गर्नुभएको हो ।
यस वर्षको नीति तथा कार्यक्रममा कृषि, पशुपालन, पर्यटन, शिक्षा, स्वास्थ्य, पूर्वाधार, उद्यम प्रवर्धनलगायत विविध क्षेत्रलाई प्राथमिकतामा राखिएको छ । नगरपालिकाले कृषि तथा पशुपालनलाई व्यावसायिक बनाउन लक्षित गरी कृषि विकास रणनीतिक योजना (२०८१/८५) अनुसार उन्नत बिउ वितरण, कृषक तालिम, माटो परीक्षण प्रयोगशाला स्थापना, मल आपूर्ति र उच्च मूल्यका बाली प्रवर्धन गरिने जनाएको छ ।
बेरोजगार युवा, महिला र विपन्न वर्गका लागि सिप विकास तालिम, स्वरोजगार प्रोत्साहन तथा लघु उद्यम प्रवर्धनका कार्यक्रम सञ्चालन गरिने भनिएको छ । मेयर उत्कृष्ट कृषक पुरस्कार स्थापना गरी उद्यमशीलता र रोजगार सिर्जनामा जोड दिइने छ ।
"
प्लास्टिकको विकल्प बायो झोला,"काठमाडौँ, असार ४ गते । सहर, बजार, घरखेत जताततै प्लास्टिक प्रदूषणले आक्रान्त बनाइरहेका बेला केही हात प्लास्टिकको विकल्प खोज्न र प्रयोग कम गराउन एकजुट भएका छन् । सरकारले नेपालमा ४० माइक्रोनभन्दा पातला प्लास्टिक झोला प्रयोग गर्न प्रतिबन्ध लगाएको छ । प्लास्टिक झोलाको विकल्प आमनागरिकले पाउन नसकेका बेला धीरज श्रेष्ठले प्लास्टिकको विकल्प दिने प्रयत्न थाल्नुभएको छ । उहाँले इको ¥याप नेपालमार्फत ‘म प्लास्टिक हैन’ नारासहित बायो झोला उत्पादन सुरु गर्नुभएको छ ।
उहाँले भन्नुभयो, “झट्ट हेर्दा प्लास्टिकजस्तै देखिन्छ तर प्लास्टिक हैन, बजारका सामानसँगै ठुला फोहोर हाल्न सकिने आकारका बायो झोला हुन् ।” उहाँका अनुसार व्यापक प्रचलित प्लास्टिक झोला कहिल्यै कुहिँदैन । माटो, पानी र वातावरण दूषित बनाएर सयौँ वर्ष रहन्छ । बायो झोला जमिनमा परेको १८० दिनमा कुहिन्छ ।
श्रेष्ठका अनुसार बायो झोला मकै, उखु र आलुको ‘स्टार्च’ (मेसिनबाट बनाइएको धुलो) बाट बनाइएको हुन्छ । बजारमा पाइने प्लास्टिकका जति पनि आकारप्रकारका झोला छन्, तिनै आकारमा बायो झोला पाइन्छ । यी झोला किलोको चार सय रुपियाँमा पाउन सकिन्छ । बजारमा पाइने प्लास्टिक झोला करिब तीन सय ५० रुपियाँ प्रतिकिलोमा बिक्री भइरहेका छन्, जसले सोझै मानव स्वास्थ्य र प्रकृतिमा दुस्प्रभाव निम्त्याइरहेको छ ।
उहाँले थप्नुभयो, “त्यस्ता झोला विस्थापित गर्ने उद्देश्यसहित बनेको बायो झोला मानव स्वास्थ्य हितकर मात्र हैन, वातावरणमैत्री छ, कार्बन पनि उत्सर्जन गर्दैन ।” सुरुवातमा भाटभटेनी सुपर स्टोरमा प्रयोगका रूपमा बायो झोलाको बिक्री थालिएको छ । यसबाहेक नर्भिक अस्पताल, चिरायु अस्पताल, सोल्टी, म्यारियटलगायतका केही ठुला होटलले पनि बायो झोला लिन थालेका छन् ।
बजारीकरण र नीतिगत कडाइ सरकारले गरिदिएमा बायो झोला देशव्यापी गराएर प्लास्टिक झोला विस्थापित गर्न सकिने दाबी उहाँको छ । सरकारले यस वर्षको बजेटमार्फत वातावरणमैत्री उद्योगलाई सहुलियत र अनुदानको घोषणा गरेको छ । सरकारले प्रतिबन्ध लगाए पनि बजारमा १५ देखि २० माइक्रोनका प्लास्टिक प्रयोग भइरहेकाले बायो झोलाले ठाउँ लिन सकेको छैन । अहिले थोरै उत्पादन गरिरहेकाले उत्पादन मूल्य थोरै महँगो परेको श्रेष्ठ बताउनुहुन्छ । जब बायो झोलाले बजार लिन्छ, तब उत्पादन बढेसँगै अहिलेको भन्दा धेरै कममा ग्राहकको हातमा पुग्ने उहाँको भनाइ छ । दैनिक चार टन बायो झोला उत्पादन गर्न सकिने क्षमता उहाँको उद्योगसँग छ ।
प्लास्टिकका झोलाजस्तै गाउँघरमा हुने भोजभतेरमा प्रयोग भइरहेका प्लास्टिकका थाल, प्लेट, चम्चा–काँटा आदि पनि विस्थापित हुनुपर्ने धारणा प्रेरणा डङ्गोल राख्नुहुन्छ । हेल्थ इन्भायरोमेन्ट क्लाइमेट एक्सन फाउन्डेसन (हेक्याप) मार्फत उहाँले देशका विभिन्न स्थानमा प्लास्टिकको विकल्पमा बनेका सामग्री खोजी र प्रवर्धन थाल्नुभएको छ । उहाँले पूर्वी नेपालमा अत्यधिक उत्पादन हुने सुपारीका पातबाट स्थानीयले थालेको उत्पादन थाल, कचौरा, प्लेट, चम्चा आदि प्रवर्धन गर्न सरकारले सघाउनुपर्ने औँल्याउनुभयो । त्यति मात्र होइन, हरेक घरमा प्रयोग हुने प्लास्टिकका सामानको विकल्पमा बाँसको काइँयो, ब्रस, ऐनाको खापा, सौन्दर्य सामग्री राख्ने भाँडा आदिको पनि प्रवर्धन उहाँले थाल्नुभएको छ ।
प्लास्टिकलाई सोझै जमिनमा पुर्नुभन्दा यसको पुनप्र्रयोग पनि प्रवर्धन हुँदै छ । पानीका बोतलबाट बनेका झोला, सुटकेस आदिबारे सचेतना दिने र समुदायलाई यस्ता सामग्री निर्माणमा सघाइरहेको हेक्यापकै श्रम वस्तीले जानकारी दिनुभयो । प्लास्टिक प्रदूषण कम गर्ने उद्देश्यसहित नेपालमा भएका प्रयासको सङ्कलन र प्रवर्धन गर्न देशभरका नगरपालिका र गाउँपालिका गरेर आठ वटासँग सहकार्य गरिएको छ । उहाँले भन्नुभयो, “स्थानीय स्वयम्सेवी र विद्यार्थीलाई परिचालन गर्दै प्लास्टिक प्रदूषण कम गर्न र भएकालाई पुनप्र्रयोग गर्न सघाउँछौँ ।”
अहिले प्लास्टिक पुनर्प्रयोगमा काम गरिरहनुभएका लवराज रिमाल पहिले प्राङ्गारिक मल बनाउनुहुन्थ्यो । गत वर्षदेखि भने रिक्लेम नेपाल नामक कम्पनीबाट फोहोर प्लास्टिकबाट बोर्ड निर्माण गर्न थाल्नुभयो । बजारमा पाइने काठको प्लाइउडको विकल्पमा यसको प्रयोग गरेर विभिन्न प्रकारका फर्निचर बनाउन सकिन्छ ।
उहाँले भन्नुभयो, “मुढा, कुर्सी, टेबल, जुत्ता, पुस्तक राख्ने र्‍याक, अन्य सजावटका सामग्री राख्ने सोकेस बनाउन सकिन्छ ।” अहिले आठ बाई चारको ८० वटा प्लास्टिक प्लाई उत्पादन गरिरहेको उहाँले बताउनुभयो । हेर्दाखेरी मार्बल जस्तो देखिने भएकाले भुइँमा बिछ्याउन पनि सकिन्छ । काठभन्दा सस्तो, टिकाउ र सुन्दरसँगै वातावरण विनाश रोक्न सघाउने गरी प्रशोधन प्रविधि अपनाइएकाले सरकारले बजार प्रवर्धनमा सघाउन सक्ने ठाउँ उहाँ देख्नुहुन्छ ।
जेन्सन महर्जन पनि सहरीजन्य फोहोरमा आधारित काम गर्नुहुन्छ । कीर्तिपुर र शङ्खरापुरमा चाउचाउ, लेज, कुरकुरे आदिका खोल बटुलेर त्यसको पुनर्प्रयोगलाई ध्यान दिइएको छ । उहाँले भन्नुभयो, “एकैचोटि बजारबाट हटाउन सकिन्न, पुनर्प्रयोगका लागि सामग्री बनाउनैपर्छ ।” प्लास्टिकका खोलबाट लामो धागो बनाएपछि कपडा जस्तो बुनेर ढक्की, फूलदानी, भाँडा, चकटी आदि बनाएर बिक्री गरिने गरिएको छ ।
वातावरण विभागका महानिर्देशक ज्ञानराज सुवेदीका अनुसार त्यस्ता प्लास्टिकका सामग्री मानिसको शिरदेखि पाउसम्म र घरदेखि कार्यालयसम्म प्रयोग भइरहेका छन् । तिनको प्रयोग ठप्पै रोक्न सकिने अवस्था एकै पटक हुँदैन तर तिनको विकल्प खोज्दै, प्रयोग कम गर्दै र पुनर्प्रयोग गर्र्र्दै जाँदा त्यसले पुर्‍याएको व्यापक प्रभावलाई न्यूनीकरण गर्न सकिन्छ ।
"
विपत् व्यवस्थापनमा आवश्यक पूर्वतयारी छ,"६९ वर्षीय हिरा सार्की सुदूरपश्चिम प्रदेशको वामपन्थी आन्दोलन र दलित अधिकारका पक्षमा लड्ने चर्चित नाम हो । सरकारी सेवामा जाने चाहना राखेका नेता सार्की कञ्चनपुर महेन्द्रनगरको एक विद्यालयमा अङ्ग्रेजी शिक्षकले दलितले पढ्नु हुन्न भन्दै पछाडिको बेन्चमा बसाउन थालेपछि विभेदविरुद्ध लड्नकै लागि राजनीतिमा लाग्नुभयो । विगतमा एमाले केन्द्रीय सदस्यसमेत भइसक्नुभएका  नेता सार्की विसं २०७९ मा प्रदेश सभा सदस्य हुनुभएको थियो । करिब एक वर्षदेखि आन्तरिक मामिला तथा कानुनमन्त्री रहनुभएका सार्कीसँग गोरखापत्र दैनिकका प्रदेश संयोजक प्रकाशविक्रम शाह एवं चौमाला समाचारदाता नीराजन परियारले मन्त्रालयगत काम कारबाहीका बारेमा गर्नुभएको कुराकानी :
 सुदूरपश्चिम प्रदेशमा कानुन निर्माणले तीव्रता लिएन, आमसञ्चार ऐनमा पनि ढिलाइ भयो भन्ने गुनासो आइरहेको छ । यस्तो किन भइरहेको छ ?
–अहिलेसम्म प्रदेशमा ६४ वटा कानुन बनिसकेका छन् । आवश्यक भयो भने अरू थप कानुन पनि बनाउन सक्छौँ । अहिले आमसञ्चार विधेयक तयारी अवस्थामा छ । चालु अधिवेशनमा यसलाई छलफल गराएर पास गर्ने तयारीमा छौँ । केही ऐन पनि पारित हुने क्रममा छन् । सङ्घीय सरकारका केही कानुन नबनेका कारणले पनि प्रदेश कानुन निर्माण प्रभावित भएको हो ।
  सङ्घीय सरकारले कानुन नबनाउँदा के समस्या झेल्नुभएको छ ?
–सङ्घ संस्थाको ऐन भएको भए हामीलाई काम गर्न एकदम सहज हुन्थ्यो । यो सङ्घीय सरकारले चाँडो गरिदिएको भए हुन्थ्यो । प्रहरी समायोजनको काम नहुँदा हामीलाई कठिनाइ छ । बजेट र कर्मचारीको अभावले पनि कैयौँ काम अगाडि बढ्न सकेको अवस्था छैन । सचिव नहुने समस्या पनि पटक पटक हुन्छ । त्यही कारणले पनि धेरै काम रोकिएका छन् ।
  सुदूरपश्चिम प्रदेशको सुरक्षा अवस्था सुधार गर्न के के काम गरिरहनुभएको छ ?
सुरक्षा अवस्थाको कुरा गर्ने हो भने अहिले हामीले बोर्डर पोस्ट स्थापना गर्न सकेका छैनौँ र भएकालाई पनि व्यवस्थापन गर्न सकिराखेको अवस्था छैन । हाम्रा सुरक्षाकर्मी अहिले पालमुनि बसेर काम गरिरहेका छन् । मैले अघिल्लो वर्षदेखि कैलाली, कञ्चनपुरदेखि डडेलधुरा, बैतडी, दार्चुलासम्म भवन बनाउने भनेर अघि बढेको छु । अहिले जग्गाका कारणले गर्दा काम अगाडि बढ्न सकेको छैन । धेरै सीमानाकामा ठाउँमा भवन बन्ने अवस्था पनि रहेका छैन । सङ्घीय सरकारले पनि यसका लागि पहल लिनुपर्ने हो । सुरक्षा प्रमुख विषय हो तर सुरक्षाकर्मी नै आफैँ सुरक्षित छैनन् भने सुरक्षा व्यवस्था कहाँबाट कायम हुन्छ ? अहिले बजेट पनि घटेर आएका कारणले पनि धेरै काम गर्ने अवस्था पनि छैन् । विगतमा सवारीसाधन, प्रहरी भवन निर्माणमा पनि काम गरेका छौँ ।
  प्रदेशमा लागुऔषध दुव्र्यसनी नियन्त्रणका लागि के के काम गरिरहनुभएको छ ?
–अहिलेका प्रायः युवा लागुऔषध दुव्र्यसनीमा लागेको पाइन्छन् । लागुऔषध सेवन हाम्रो प्रदेशमा विकराल समस्याका रूपमा देखा परिरहेको छ । त्यसलाई रोक्न प्रदेश सरकारले जनचेतनालगायताका कार्यक्रम गरिरहेको छ । साथै आन्तरिक तथा कानुन मन्त्रालयले सहिद लोकराज ढकाल दुव्र्यसनी कार्यक्रम अन्तर्गत बजेटसमेत छुट्याएर सचेतनामूलक कार्यक्रम गर्दै आएको छ ।
यो कार्यक्रम कैलालीबाहिरका अरू आठ जिल्लामा पनि विस्तार गर्दै छौँ । लागुऔषधको कारोबार र दुव्र्यसनी रोक्न नौ वटै जिल्लामा प्रहरीमार्फत स्थानीय तहसँग समन्वय गरेर अभियान थालेका छौँ । विद्यालयमा पनि विद्यार्थीलाई यो विषयमा प्रशिक्षण दिने काम भइरहेको छ ।
  सुदूरपश्चिम प्रदेशमा भूकम्प जोखिम रहेको तथा बाढी, पहिरो, हावाहुरी जस्ता प्रकोप पनि यो प्रदेशले खेप्दै आएको छ । विपत्को पूर्वतयारीमा के के काम गरिरहनुभएको छ ?
–सुदूरपश्चिम प्रदेशमा यस वर्ष विगतको तुलनामा मनसुन बढी सक्रिय हुन सक्ने अनुमान गरिएको छ । यसबेला हुन सक्ने सम्भावित विपत्लाई लिएर कैलाली कञ्चनपुरका विपत् सम्पर्क व्यक्तिलाई तालिम दिएका छौँ । विशेष गरी पहाडी जिल्लामा पहिरोको जोखिम बढी हुन्छ भने तराईका क्षेत्रमा डुबानको समस्या हुन्छन् । प्रदेश सरकारले यस वर्ष विपत् व्यवस्थापनका लागि आवश्यक पूर्वतयारी गरिरहेको छ । आवश्यक सामग्री खरिददेखि जिल्लास्तरबाट हुने तयारी पनि भइरहेको छ ।
तराईका क्षेत्रमा भने बर्सातको समयमा डुबानको समस्या बढी देखिने गरेको छ । विशेष गरी कैलाली, कञ्चनपुरका विभिन्न बस्ती डुबानमा पर्ने गरेका छन् । नदी कटान हुँदा बाढी मानवबस्तीमा पस्नेलगायतका समस्या तराईका क्षेत्रमा देखिने गरेका छन् । सुदूरपश्चिम प्रदेश सरकारले विपत् व्यवस्थापन गर्न आवश्यक सामग्री तथा अन्य तयारीका लागि सरोकारवाला निकायसँग छलफल गरेको छ । विपत् पीडितको राहत उद्धारका लागि सङ्घीय, स्थानीय सरकार र विकास साझेदारसँग मिलेर प्रदेश सरकारसँग काम गरिरहेका छौँ ।
अहिलेसम्मको वैज्ञानिक अनुसन्धान अनुसार भूकम्प आउने समय र यसको केन्द्रविन्दु भूकम्प आउनुपहिले नै निश्चित गर्न सकिँदैन भन्ने छ । भूकम्पबाट सुरक्षित संरचना निर्माण गर्नु र यसका लागि पूर्वतयारीको अवस्थामा रहनु नै यसको क्षतिबाट बच्ने उपाय हो । भूकम्प रोक्न नसकिने प्राकृतिक प्रक्रिया भए पनि जोखिम न्यूनीकरण तथा पूर्वतयारीका लागि गृह मन्त्रालय अन्य सङ्घ संस्थाबाट आवश्यक सामग्री प्राप्त भएको छ । त्यसलाई अहिले गोदाममा सुरक्षित राखेका छौँ । प्रदेश सरकारले खरिद गरेको सामान जिल्ला प्रशासन कैलाली र बैतडीको खोड्पेमा केही सामान राखेका छौँ । प्रदेश सरकार आफ्नो क्षमताले भ्याएसम्म आफैँ नसकेका कुरामा अन्य सङ्घ संस्थाबाट पनि सहयोग लिन तयार छौँ । विपत्  हेलिकोप्टर आवश्यक हुन्छ त्यसका लागि हाम्रो प्रदेशमा हेलिकोप्टर आवश्यक हुन्छ । त्यसका लागि सुदूरपश्चिमलाई हेर्नका लागि कर्णाली प्रदेशको सुर्खेतमा सेनाको हेलिकोप्टर तयार अवस्थामा रहेछ । प्रदेश विपत् प्राधिकरणको पनि गठन गर्ने कुरा अगाडि बढेको छ ।
  सुदूरपश्चिम प्रदेशमा दलित, महिलामाथि विभेद तथा छाउपडीलगायतका विभिन्न खालका कुरीति नियन्त्रणका लागि सरकारले के गरिरहेको छ ?
–प्रकृतिले मानिस जन्मिने र मर्ने बनाएको भए पनि दलित भएर जन्मेकै आधारमा छुवाछुत र भेदभाव भोग्नुपर्ने स्थिति कायमै रहेको छ । दलित जाति आफू मानव भएर स्वतन्त्रपूर्वक जिउन पाएका छैनन् । मान्छे भएर जन्मेपछि स्वतन्त्र ढङ्गले बाँच्न र राज्यद्वारा प्रदत्त अधिकारको समान उपभोग गर्न पाउनु सबै मानवको नैसर्गिक अधिकार हो तर नेपाली समाजमा भने दलित भएर जन्मेकै आधारमा ऊ आफ्नै अधिकारबाट वञ्चित हुनु परेको छ ।
यो देख्दा सामान्य लाग्ने तर अनुभूति गर्दा र भोग्दा अत्यास लाग्ने समस्या हो । दलितले बर्सौंदेखि भोग्न बाध्य छुवाछुतको समस्या झन् पीडादायक छ । एउटै समाजमा बसेर पनि दलित हुनुका कारण मानव भएर बाँच्न हैसियतसम्म पाएका छैनन् । जातीय छुवाछुतसम्बन्धी कुरालाई कम गर्न र यसलाई हटाउनका लागि प्रयास गरेको छु । महिला हिंसालगायतका कुरीति हटाउन पनि काम गरिरहेका छौँ । छुवाछुत देखिने गरेर देखिँदैन तर पनि छुवाछुत रहेको छ । जातीय विभेद गर्नु हुँदैन र यसलाई अन्त्य गर्नु पर्छ जस्तो भन्छौँ तर  दलितलाई घर भाडामा दिँदैनन् । त्यसै कुरालाई ध्यान दिएर मैले विपन्न उत्पीडित समुदायका विद्यार्थीका लागि कैलाली, कञ्चनपुरमा छात्रावासको व्यवस्थाका लागि पहल गरिरहेको छु । सायद आउने बजेटमा त्यो व्यवस्था हुन्छ होला ।
  सञ्चार सम्बद्ध मन्त्रालय भएकाले अबको बजेटमा सञ्चारकर्मीका लागि के के गर्न खोजिरहनुभएको छ ?
–पत्रकारको क्षमता अभिवृद्धिका लागि हामीले पत्रकार महासङ्घसँग मिलेर विभिन्न कार्यक्रम गरिरहेका छौँ । स्थानीय मिडियालाई बचाउनका लागी पनि हामीले केही पहल गरेका छौँ । अहिले लोककल्याणकारी विज्ञापन दिइरहेका छौँ । केही मात्रामा भए पनि यसले थोरै सहयोग पुग्छ भनी विश्वास लिएका छौँ । नेपाल पत्रकार महासङ्घको भवन निर्माण गरेका छौँ । सरकारी सञ्चार माध्यमसँग पनि मिलेर काम गरेका छौँ । यी सबै काम अबको बजेटमा पनि पार्ने प्रयासमा छौँ ।

"
सुरक्षामा छैन ध्यान अकालमै जान्छ ज्यान,"काठमाडौँ, असार ३ गते । निजी क्षेत्रमा सबैभन्दा ठुलो लगानी र रोजगारीको ठुलो हिस्सा रहेको सार्वजनिक यातायात क्षेत्र मर्यादित र जिम्मेवार नहुँदा न यो कदरयोग्य बन्न सकेको छ न त यात्रु नै सुरक्षित हुन सकेका छन् ।
सडक यातायात असुरक्षित बन्दै जाँदा बर्सेनि हजारौँ नागरिकको अकालमा ज्यान गइरहेको छ । मनसुन सुरु भएसँगै सडक दुर्घटना बढ्ने गरेको छ । दुर्घटना कम गर्न अग्रसर हुनुपर्ने व्यवसायीमा सुरक्षित व्यवसाय र सेवाभन्दा पैसाका लागि अस्वस्थ प्रतिस्पर्धा छ । अनुमगनमा राज्यको उपस्थिति पनि कमजोर देखिएको छ ।
सार्वजनिक यातायात व्यवसायीको हडतालका कारण यही जेठ १९ र २० गते देशभर आवतजावत ठप्प भयो । सरकार व्यवसायीबिचको वार्ता, सर्वोच्च अदालतको अल्पकालीन आदेशसँगै व्यापक विरोधपछि हडताल फिर्ता भयो । हडतालको कारण भने गण्डकी प्रदेश सरकारले जारी गरेको ‘राइड सेयरिङ नियमावली’ थियो । संसारभर पछिल्लो समय प्रचलित ‘राइड सेयरिङ’ विरुद्ध देशभरकै यातायात नै अवरुद्ध पारियो ।
संविधानको धारा १७ को उपधारा २ मा अत्यावश्यक सेवामा बन्द हडताल वा अवरोध गर्न पाइँदैन । अत्यावश्यक सेवा अवरुद्ध पार्नेलाई सजायसहित इजाजत रद्द हुने कानुनी व्यवस्था छ । आमनागरिकको आवतजावत गर्न पाउने मौलिक अधिकार नै हनन हुने गरी हडताल गर्ने व्यवसायीले उल्टै राज्यलाई नै सम्झौता गर्न बाध्य पारे । व्यवसायीको हठका अघि स्वयम् गण्डकी सरकारसमेत पछि हट्न बाध्य भयो ।
यो घटना सार्वजनिक यातायात क्षेत्रमा बर्सौंदेखि अघोषित रूपमा चलिरहेको ‘सिन्डिकेट’ कै एक उदाहरण बन्यो तर व्यवसायीको कुरा सुनिँदा यात्रुको सुरक्षाप्रति कुनै पक्षको चासो देखिएन । नेपाल प्रहरीका सहप्रवक्ता रमेश थापाका अनुसार सवारी दुर्घटनाबाट बर्सेनि ठुलो जनधनको क्षति हुने गरेको छ । सबैको सामूहिक प्रयासबाट सवारी दुर्घटना न्यूनीकरण नगरे यसले राष्ट्रिय समस्याकै रूप लिन सक्छ । प्रहरी प्रधान कार्यालयको तथ्याङ्क अनुसार पछिल्लो पाँच वर्षमा मात्र सडक दुर्घटनामा १४ हजार ४८७ जनाको ज्यान गएको छ । एक लाख ७१ हजार ९५२ जना घाइते (अङ्गभङ्ग) भएका छन् । दुर्घटनाबाट हुने गरेको भौतिक क्षतिको कुनै लेखाजोखा नै छैन !
आर्थिक वर्ष २०७६/७७ मा २५ हजार ७८८ वटा सडक दुर्घटनामा दुई हजार २९१ जनाको ज्यान गएको थियो । जसमध्ये एक हजार ८२३ जना पुरुष र ४६८ जना महिला छन् । दुर्घटना हुनेमा सार्वजनिक र भाडाका सवारीको सङ्ख्या १३ हजार ५८२ छ ।
आव २०७७/७८ मा २४ हजार ५३९ सवारी दुर्घटनामा दुई हजार ८८३ जनाको मृत्यु भयो । यसमध्ये दुई हजार ३६३ जना पुरुष र ५२० जना महिला थिए । दुर्घटना हुने सार्वजनिक तथा भाडाका सवारीको सङ्ख्या १३ हजार ४९५ थियो । त्यसै गरी आव २०८१/८२ को नौ महिनामा २२ हजार ८६० वटा सवारी दुर्घटनामा दुई हजार ७९ जनाको ज्यान गएको छ । जसमध्ये एक हजार ६२६ जना पुरुष र ४४३ जना महिला रहेका छन् । दुर्घटनामा परी ३५ हजार ७७८ जना घाइते भएका छन् ।
सडक दुर्घटनामा ज्यान गुमाउनेमध्ये अधिकांश २५ वर्षमाथि उमेर समूहका पुरुषको सङ्ख्या ८० प्रतिशतको हाराहारीमा रहेको पाइएको छ । सडक दुर्घटनाको तथ्याङ्क विश्लेषण गर्दा दैनिक ८० वटा दुर्घटनामा औसत आठ जनाको मृत्यु हुने गरेको छ भने ७० जना घाइते हुने गरेका छन् । यो तथ्याङ्कले सडक दुर्घटनाबाट श्रीमान्, श्रीमती तथा अभिभावक गुमाउने परिवारको सम्भावित एकल अवस्थालाई भयावह देखाउँछ ।
सडक सुरक्षामा पुगेन ध्यान
नेपाल प्रहरीका पूर्वअतिरिक्त महानिरीक्षक पोषराज पोखरेल सडक दुर्घटना मुख्य कारण सवारी नियमको उलङ्घन, चालकको लापरबाही, तीव्र गति, मादक पदार्थ सेवन तथा सवारीसाधनको नियमित यान्त्रिक जाँच नहुनु रहेको बताउनुहुन्छ । पोखरेल भन्नुहुन्छ, “सार्वजनिक तथा भाडाका सवारीको चाप बढ्दो छ, अनुगमन गर्ने जनशक्ति अत्यन्तै कम रहेकाले नमुना जाँचमै सीमित रहनुपर्ने बाध्यताले प्रभावकारी अनुगमन नै भइरहेको छैन ।” उहाँले चालकको लापरबाही यात्रुले पहिले थाहा पाउने भएकाले सजग गराउने र नजिकै प्रहरीलाई खबर गर्न सके दुर्घटना कम हुन सक्ने बताउनुहुन्छ ।
सवारी तथा यातायात व्यवस्था ऐन, २०५४ मा सार्वजनिक यातायातलाई लामो, छोटो र मध्यम गरी तीन भागमा वर्गीकरण गरी २५० किलोमिटरभन्दा लामो दुरीमा दुई जना चालक राख्ने, गति सीमित तोकी टाइमकार्ड लागु गर्ने, सिट क्षमतामा मात्र यात्रु बोक्ने र नियमित प्राविधिक परीक्षण गरेको हुनुपर्ने जस्ता नियम तोकिएको छ ।
सार्वजनिक यातायात इजाजत, अनुगमनमा सङ्घ, प्रदेश र स्थानीयबिचको तेहेरोपनका कारण समन्वयको अभाव देखिएको छ । यातायात व्यवस्था विभागका निर्देशक गणेशमानसिंह राईले अन्तरप्रदेश रुट निर्धारण, राष्ट्रिय राजमार्ग तथा लोकमार्गको अनुगमनबारे अन्योल रहेको बताउनुहुन्छ । रार्ई भन्नुहुन्छ, “सवारीचालक अनुमतिपत्र, सार्वजनिक यातायातको रुट निर्धारण सङ्घबाट प्रदेश र स्थानीय तहमा पुगेको छ । आवश्यक प्रविधि र जनशक्ति अभावले प्रभावकारी अनुगमन हुन सकेको छैन ।” उहाँले सडक सुरक्षालाई प्रभावकारी बनाउन सडक सुरक्षा विधेयकको मसौदा तयार भइरहेको जानकारी दिनुभयो । नेपाल यातायात व्यवसायी राष्ट्रिय महासङ्घका महासचिव सरोज सिटौला यातायात क्षेत्रमा बढ्दै गइरहेको अस्वस्थ प्रतिस्पर्धा, दक्ष चालकको पलायन, प्रभावकारी अनुगमनको अभावका कारण सडक दुर्घटना हुने गरेको बताउनुहुन्छ ।

"
"सत्तापक्ष र प्रतिपक्षको आँखाले होइन, सुशासन व्यवहारमा प्रकट हुनुपर्छ : नेता बाँस्कोटा","काठमाडौँ, जेठ २७  गते ।  नेपाल कम्युनिष्ट पार्टी (एमाले)का पोलिटब्यूरो सदस्य तथा पूर्वमन्त्री गोकुलप्रसाद बास्कोटाले नेपाली राजनीतिमा हक्की र खरो स्वभाव तथा स्पष्ट वक्ताको बेग्लै परिचय बनाउनुभएको छ ।
पत्रकारिताकै पृष्ठभूमि रहेका उहाँ प्रतिनिधिसभाका गएका दुवै निर्वाचनमा आफ्ना प्रतिस्पर्धीलाई भारी मतले हराउँदै विजयी हुनुभएको थियो ।
नेपालको संसदीय अभ्यास, संविधान संशोधन, सङ्घीयता, विकास निर्माण, युवाको विदेश पलायन, भ्रष्टाचार न्यूनीकरण, सुशासन प्रवर्धनलगायत समसामयिक विषयमा राससका प्रमुख समाचारदाता नारायण न्यौपानेले लिएको अन्तर्वार्ताको सम्पादित अंश :
माननीयज्यू, अहिले केमा व्यस्त हुनुहुन्छ ?
अहिले संसदमा बजेट अधिवेशन चलिराखेको छ । हाम्रो व्यस्तताको एउटा नियमितता छ भने अर्को आकस्मिक छ । नियमितताभित्र नियमित संसदीय काम कारबाही र राजनीतिक दलहरूसँग सम्बन्धित काम गर्छौं । मतदाता र नीति निर्माता भेट्छौँ । आकस्मिक रूपमा नसोचेका कुरा पर्छ  । जस्तो अहिले सदन निरन्तर चल्नुपर्नेमा अवरोध भइराखेको छ । त्यस सम्बन्धित विषय, बजेट निर्माण र आफ्ना निर्वाचन क्षेत्रका जनताको आवाज उठाउने काम भइरहेको छ ।
मुलुकको संसदीय अभ्यासलाई कसरी हेर्नुभएको छ र कसरी जानु पर्थ्याे भन्ने लाग्छ ?
यसमा विश्लेषनात्मक पाटो जरुरत पर्दछ । हामीले तीनवटा राजनीतिक अभ्यास गर्‍यौँ । एउटा जहानियाँ राणा शासन, अर्को वंशको तन्त्र अर्थात् निरङ्कुशताभित्रको एक दलीय व्यवस्था र अहिले रोजेको हामीले लोकतन्त्र र गणतन्त्र छ । लोकतन्त्रको प्राप्तिपछि तत्कालीन सात राजनीतिक दल र सशस्त्र विद्रोहमा रहेको माओवादीले मुलुकलाई नयाँ प्रस्थान दिने कोसिस ग¥यौँ । राजनीतिक अभ्यासमा व्यवस्थाका हिसाबले यो राम्रो रह्यो तर यसका कैयन् चीजहरू अभ्यासले परिस्कृत हुनुपर्नेमा हामी ठाउँमा–ठाउँमा चुकियो । हामीले संसदीय अभ्यासमा सत्तापक्ष र प्रतिपक्षको आँखाले मात्र हरेक घटनालाई हेर्न कुरा दुःखद लाग्छ । मुलुकलाई आवश्यकता र जनताको चाहना, विश्व परिस्थिति र त्यससँगै दौडिनुपर्ने कुरातर्फ हाम्रो संसदीय अभ्यासले ध्यान पुर्‍याएको लाग्दैन । जसका निम्ति हामीले अझै केही समय पर्खिनुपर्छ । वा केही हण्डर र ठक्कर खाँदै अगाडि बढ्नुपर्छ ।
नेपालका अभ्यास गरिरहेको परराष्ट्र नीति र समाजवादसम्बन्धी अर्थ व्यवस्थालाई कसरी  हेर्नुभएको छ ?
अघिल्लो प्रश्नकै निरन्तरता भित्र यसलाई हेर्न सकिन्छ । हामीले राजनीतिक परिवर्तनलाई विचार, सङ्गठन, अभिव्यक्ति, फ्री प्रेसलाई मात्रै डेमोक्रेसीको बोर्डर फ्रेमवर्कलाई मात्र हेर्न हुँदैन थियो । सँगसँगै अब मुलुकको सामाजिक तथा आर्थिक रूपान्तरणतर्फ कता जाने भन्नेमा न्यूनतम राष्ट्रिय लक्ष्य निर्धारित हुनुपथ्र्यो, जहाँ मतभिन्नता होइन एकरूपता चाहिन्छ । मुलुकले विकासमा फड्को मार्नुपर्छ । त्यो समयको गतिलाई लिड गर्ने पनि क्षमता विकास गर्नुपर्छ । तर, मलाई लाग्दैन कि नेपालले तत्कालै विश्व समयको प्रगतिलाई लिड गर्न सक्छ १ तर हामी छुट्नु चाहिँ भएन । सँगसँगै कम्तीमा यात्रामा हुनुपर्थ्याे भन्ने हो । यसमा राजनीतिक दल चुकेका छन् । किनभने हाम्रो परराष्ट्र नीतिमा एकरूपता छैन । सरकार नै पिच्छे फरक छ । जुन कुरा अत्यन्त घातक र गलत छ । जनतामा नेपालको राजनीतिक प्रणालीले मार्गदर्शन गर्दै त्यही आधारमा चल्छ भन्ने मान्यता रहेन । हिजोजस्तै आज पनि दिल्ली, मस्को, बेइजिङ, वासिङटन र लन्डनको मानसिकता जीवित रहनाको कारण के हो रु  त्यसलाई पन्छाउन पथ्र्यो । त्यो उठ्नै नसक्ने गरी समाप्त गरिदिनुपथ्र्यो । यहाँ जे कुरा हुन्छ, नेपाली जनमत, राजनीतिक दलको स्वाभाविक अभ्यासबाट भएका हुन् भन्ने बुझाइ स्थापित हुनुपथ्र्यो । त्यो परराष्ट्र नीतिमा एकरुपता नहुनाको परिणती हो । परराष्ट्र नीतिका कुरा गर्दा खाली पञ्चशीलको एउटा फ्रेमवर्क मात्र छ । कतै न कतै भन्ने खाले कुरा अनुभूतिको माध्यम बनिराखेको छ । त्यो सत्यमा, अनुभूतिमा र आशङ्कामा कति आधारित छ रु त्यसलाई हटाउन गर्न सकेनौँ ।
अर्कातर्फ हामी सबैले समाजवाद भन्यौँ । तर, समाजवादको ढाँचा कस्तो हुने र केमा न्यूनतम सहमति गर्ने भन्नुको साटो सामाजिक सुरक्षामै अल्झिन्छौँ । सामान्य वृद्ध भत्ताका सन्दर्भमा समेत ६८ र ७० वर्षको उमेर हदमा अल्मलियौँ । स्वास्थ्य बिमामा फरक–फरक मान्यता छन् । शिक्षा र स्वास्थ्य राज्य र निजी क्षेत्रको दायित्व कति भनेर हेर्नपर्नेमा त्यो भएन । उद्योगमा समाजवाद अनि स्वास्थ्यमा पुँजीवाद खोजियो भने समाजवाद अपूर्ण हुन्छ ।
उत्पादनको क्षेत्रलाई बरु निजीतर्फ बढ्ता जोड दिनुपर्छ । केही चीजमा राज्यले समान न्याय, समान पहँुच, समान अवसर र समान भूमिका दिनुपर्ने हुन्छ । त्यहाँ समाजवाद झल्किनु पर्छ । त्यसमा राजनीतिक दलबिच मतभिन्नता छ ।
वर्तमान सरकार गठनको पृष्ठभूमिसँगै चर्चामा रहेको संविधान संशोधनको पाटोलाई कसरी हेर्नुभएको छ ?
हामीले समावेशिता नेपालको अनिवार्य सर्त हो भनेका छौँ, तर समानुपातिक के हो ? त्यसको मोडालिटी कस्तो हुनुपर्ने राजनीतिक प्रणाली जुन अवलम्बन गरिन्छ त्यसअनुरूप पार्टीहरुको आन्तरिक राजनीतिक प्रणाली अवलम्बन गरिनु पर्दछ । त्यहाँ फरकपन देखिन्छ । निर्वाचन आयोगमा खाली वार्षिक आयव्ययको प्रतिवेदन बुझाउने वा महाधिवेशन गर्ने मात्रै कुराले गणतन्त्र बलियो हुँदैन ।  पार्टीभित्रको आन्तरिक लोकतन्त्रको असल अभ्यास हुनुपर्छ । त्यसमा चुकेका छौँ । समानुपातिक जनताले छानेको भन्दा नेतृत्वको रोजाइमा परेको, खल्तीबाट झिकिएको भने आम बुझाइ छ । आरोप होइन है ।  नयाँ परिष्कृत ढङ्गले जान नसक्दा अस्थिरता आएको पक्षलाई मनन गरिनुपर्छ ।
हामीले अहिले रोजेको निर्वाचन प्रणालीले कसैलाई बहुमत दिन्न । १३८ सिट नआई बहुमत हुँदैन, त्यो पुग्न कठिन छ । अर्कातर्फ दलहरुबीच सहकार्यको संस्कृति अवलम्बन गर्न नसक्नुका कारण घोषणापत्र फरक छन् । न्यूनतम साझा राज्यका मुद्दा कसैले बोकेका छैनौँ । सबैले आफ्नो सर्वोच्चताका कुरा बोकेका छाैँ । पार्टीका विचारधारा, गन्तव्य र राजनीतिक मान्यता र दार्शनिक हिसाबले हुन सक्दछ । यद्यपि, कैयौँ चीजहरू भने दर्शनभन्दा बाहिर हुन्छ ।
परराष्ट्र नीतिमा राजनीतिक दल विशेषकोे विचारधाराको के अर्थ हुन्छ ? त्यहाँ उदार पुँजीवाद, नव उदारवाद र वामपन्थीले भन्ने गरेको समाजवाद भिन्नता हुन्छ ? परराष्ट्र नीति एउटै हुनुपर्छ । त्यहाँ कुनै वाद र विचार भन्ने नै व्यक्त हुँदैन । त्यसमा अलि सोच्नुपर्ने हुन्छ । अर्कातर्फ हामीले संरचना धेरै बनायौँ कि भन्ने छ । एउटा समावेशी आयोग भए पुग्नेमा १२ वटा आयोग किन चाहियो । त्यसैमा ५० प्रतिशत महिलासहित सबै जाति र समुदायको प्रतिनिधित्व गराइदिए भैगयो । राज्यको स्रोत कहाँ प्रयोग गर्ने ? सङ्गठनात्मक कि उत्पादनका संरचना निर्माणमा भन्ने स्पष्ट नीति छैन । गरिबीमा लोकतन्त्र दूषित हुन्छ, त्यसैले हामीलाई समृद्धि चाहिएको छ ।  हाम्रा प्रदेशकै सङ्ख्याबारे अनेक मान्यता छन् । यसमा म अलि फरक मत राख्छु । दुई तहको सङ्घीयता भए हुन्छ कि हुँदैन ? सेवा प्रवाह दिने आँगनको र परराष्ट्रदेखि सम्पूर्ण राजनीतिक नीति निर्माण गर्नेमाथि सरकार भएपछि अरू किन चाहियो भन्ने प्रश्न पनि उठ्या छ ।
ती पनि जनताबाटै उठ्या प्रश्न हुन् बाहिरबाट लादिइएका होइन । पालिका सङ्ख्या र उस्तै प्रकृतिका संस्था कति राख्ने भन्नेमा स्पष्ट हुन जरुरी छ । राजनीतिक सङ्क्रमणकालीनको अवस्थामा विगतमा जनताका असीमित चाहनालाई संविधानमै समेट्ने कोसिस गर्‍यौँ । जनभावनालाई निरन्तर प्रतिनिधित्व गर्नेतर्फ सोचिएन । त्यसले पनि केही समस्या निम्त्यायो भन्ने लाग्छ ।
लोकतन्त्रमा निर्वाचनको विकल्प नभए पनि स्थिरताका लागि अभ्यासमा देखिएका कमजोरी सच्याउन निर्वाचन प्रणालीमा सुधारको खाँचो छ । समानुपातिकको ठाउँमा ३३ प्रतिशत महिलालाई प्रत्यक्षमै स्थान सुरक्षित गर्दै केही जातीय समुदायको प्रतिनिधित्व राष्ट्रियसभामा गराउन सकिन्छ । प्रतिनिधित्व हुन नसक्ने समुदायको आवश्यकता र चाहनाको आवाजलाई राष्ट्रिय मत बनाएर बुलन्द गर्न सकिन्छ ।
सङ्घीयताको सौन्दर्य भनेको प्रदेश हो, प्रदेश हटाएर कसरी त्यो अभ्यास गर्न सकिएला र ?
हामीलाई आफूले बोकेको भारीले आफैँलाई नथिचोस् । थेग्न पनि सक्नुपर्यो नि त ! म सङ्घीयताको विरोधी हैन । गणतन्त्र सर्वेसर्वा हो । सङ्घीयता त प्रणालीभित्रकोे एउटा विषय हो । गणतन्त्र उद्देश्य र गन्तव्य हो । उदाहरणका लागि मानिसको मुख्य सपना घर बनाउनेछ । घरमा कोठा, झ्याल र भर्‍याङ जता फर्काए नि हुन्छ । त्यसैगरी, गणतन्त्र चाहिँ राज्यकै गन्तव्य हो । बाँकी  कोठामा के गर्ने, कुन रङ्ग लगाउने, कस्तो सजावट गर्ने भन्ने विषय आर्थिक क्षमतामा भर पर्छ । यो पनि त्यस्तै विषय हो ।
हामीले सोच्नुपर्ने सुशासन हो । भोट त  जसले बढी ल्याउँछ उसैले जित्छ नि । पढेकै मानिस विद्वान हुनुपर्छ भन्ने छैन । प्रदेशले बनाएका शैक्षिक कानुन कता छन् ? प्रदेश नै पिच्छे फरक कानुन बनाइएको छ, यो के गर्‍या ।  नियन्त्रण र सन्तुलनमा विवेक देखिन्न । यसबाट अराजकता हुन्छ । ‘मोनिटरिङ सिस्टम’ सहितको चुस्त दुरुस्त  हुनुपर्छ । सङ्घीताको दुईटा मान्यता छन् । एउटा जन्मजात  मिलेका र बाहिरबाट पछि आएर मिलेका राज्य, अर्को भनेको ठुला देश जहाँ विशाल भूगोल र जनसङ्ख्या छ । हाम्रो जस्तो सानो देशमा तहगत संरचना धेरै नभए पनि हुन्छ । के फरक छ पहिलाका पाँच विकास क्षेत्र र अहिलेका सात प्रदेशमा ? अहिलेसम्म कानुन बन्न नसक्नुमा केही जटिलता छ ।  छलफलको पोको निस्केपछि यसबारे थप धारणा राख्छु ।
नेपाल कम्युनिष्ट पार्टी (एमाले), नेपाली कांग्रेस र माओवादी परिवर्तनका संवाहक हुन्, तीन दल नमिलेसम्म देशले समृद्धिको गति लिन सक्दैन, उनीहरूका बिचमा किन हार्दिकता हुन सकेन भन्ने लाग्छ ?
केही विषय पार्टी र सरकारभन्दा माथि हुन्छन् । त्यसको सीमा हामीले बुझ्न सकेनौँ वा चाहेनौँ वा प्रयोगमा ल्याएनौँ । समस्या त्यही नेर छ । विद्यमान चुनाव प्रणालीबाट चुनावमा कसैको पनि बहुमत आउँदैन, तर सबैलाई सरकार चाहिएको छ । प्रत्यक्ष निर्वाचन वा समग्रमा ठुलो दलले नेतृत्व गर्छ, अरू मिसिन सक्छन् भनी संविधानमै लेख्नुपर्छ । दस र सात सिटेलाई प्रधानमन्त्री बनाएर गएपछि नीति र जनमतको सम्मान हुन नसकेको हो । सबै दल मिल्ने हो भने एउटै बनाए भैगयो नि, तर त्यहाँ फेरि अर्को अटोक्रेसीको जन्म हुन्छ । राष्ट्रिय सहमतिका आधारमा न्यूनतम साझा अवधारणा बनाएर कम्तीमा १०–२० वर्ष काम गर्ने हो भने आर्थिक र परराष्ट्र नीति स्थिर हुन्छ ।
राष्ट्रका साझा विषयमा न्यूनतम सहमति नहुँदा सत्तामा हुँदा राम्रो बिम्ब देख्ने, प्रतिपक्षमा गएपछि खराब देख्ने दूषित मानसिकताद्वारा राजनीतिमा विषाक्त छ, त्यो अन्त्य गर्न प्रमुख दलले सत्तामा हुँदा सेवा प्रवाह र विपक्षमा रहँदा जनताको आवाजलाई मुखरित गर्नुपर्छ । लोकतान्त्रिक संसदीय व्यवस्थाले सत्ता र प्रतिपक्ष दुवै खोज्छ र स्वीकार गर्छ ।
हरेक सरकार बदलिँदा भ्रष्टाचार र सुशासनका कुरा उठाउने गरिए पनि भ्रष्टाचार मौलाइरहेको छ, यस्तो किन हुन पुग्यो ?
एउटा साधारण उदाहरण मेलाम्ची परियोजना किसुनजीको कल्पना हो । सबै सरकारले त्यसलाई निरन्तरता दिए । कसको पालोमा शिलान्यास, सुरुङको ब्रेक थ्रू, पानी खसाल्यो, उद्घाटन भयो भन्ने कल्चरबाट हामी बाहिरिनु पर्छ । यसमा ठूला नेतामै रुपान्तरण आवश्यकता छ । नयाँ पुस्तालाई असल पाठ सिकाएर अभ्यस्त बनाउनुपर्छ । असल संस्कार हस्तान्तरण गर्न आफैँ अनुयायी भए के हुन्छ ? कतिपय विषय प्रणालीले नै काम गर्दिएको हुन्छ । उदाहरणका लागि भूकम्पले राससको भवन भत्किएपछि जुन सरकार भए पनि बनाउने व्यवस्था गर्दथ्यो, जमिन थियो नै, संयोग म सञ्चारमन्त्री हुँदा बजेट सुनिश्चिता भयो, तर यसको सबै श्रेय मैले नै लिनुपर्छ भन्ने होइन । सुशासन व्यवहारमा प्रकट हुनुपर्छ, आरोपमा मात्रै होइन । एउटा दल र मानिस विपक्षमा हुँदा फाइल खोलाैँ भन्छ,  सत्ता पक्षमा हुदा खोल्दैन । अर्कातर्फ हाम्रो नेपाली समाजमा कसैलाई अभियोग लाग्ना साथ राक्षसजस्तो ठान्छौँ । उठेको विषयको निरुपण आउन दिनुपर्छ । बदला र प्रदूषित राजनीतिबाट मुक्त हुनुपर्छ । भएका राम्रा कामको श्रेय सबैले लिनपर्छ ।
अहिले भइरहेको सदनको अवरोधप्रति तपाईंको धारणा के हो ?
भ्रष्टाचारको विषय उठ्नासाथ संलग्न हो कि होइन ? संलग्नता कति होला ? त्यो पहिचान हुनुपर्यो  । यस्ता चीजहरु त आइरहन्छन्, हेर्नुस् यो घटनामा आधारित भएर कति विषय आउँछन्–जान्छन् । अहिले सदन अवरुद्ध गर्नुपर्ने कारण देखिँदैन । खुद अख्तियार नियमनकारी निकायले ‘छानबिन गर्दै छु है, हात हाल्या छु’ भन्छ भने अब अभियोजन गर्ने अधिकार संस्था त्यही हो । अनुसन्धान र अभियोजन दुइटै गर्छ उसले । प्रतिवेदन आउन्जेल त पर्खिदिनु पर्‍याे नि होइन र ? यहाँ हामीलाई धैर्यताको अभाव छ । बुझेको विषयलाई बुझ पचाएर प्रस्तुत हुनु हुँदैन । राजीनामा दिने नदिने स्वयं व्यक्तिमा भर पर्ने विषय हो ।
मेरो बारेमा मुद्दा उठ्दा मैले राजीनामा दिए ।  कसैलाई छोड्न मन लाग्दैन भने छोड्दैन नि त । आ–आफ्नो कुरा हुन्छ । तर उसले उन्मुक्ति पाउँछ कि पाउँदैन भन्ने विषय अख्तियारले हेरेपछि विश्वास गर्नुपर्छ । कानुनले कसैलाई पनि उन्मुक्ति दिँदैन । त्यही कारणले लोकतान्त्रिक गणतन्त्र छ । पञ्चायत, राजतन्त्र र हुकुमतन्त्र हैन नि ।  कानुनले जे भन्छ त्यही हुन्छ । अनुसन्धानको प्रक्रियाले जे निष्कर्ष आउँछ, त्यही हुन्छ । आरोप लागेलाई दया र मायाले बचाइदिने होइन । बजेट रोक्नु भनेको जनतालाई रोक्नु हो । यो फेल हुन्न । नेकपा (एमाले) र कांग्रेसमध्ये एउटा फ्याक्टरल हुन्न भने पो रोकिन्छ अन्यथा अघि बढ्छ । पास हुन्छ । आर्थिक मूल नीति र बजेट अब के परिवर्तन हुन्छ त ?
युवा विदेश पलायन हुने क्रम बढिरहेकै देखिन्छ । देशभित्र पनि सरकारी निकाय र संयन्त्रप्रति आमनागरिकको विश्वास कमजोर बन्दै देखिन्छ, किन यस्तो भयो भन्ने लाग्छ ?
हो, राज्यले नागरिकलाई अवसर छ भन्ने वातावरण दिनुपर्छ । राज्यका पनि कमजोरी छन् । तर, राज्य मात्र जिम्मेवार छ भन्न मिलेन । १२ कक्षा उत्तीर्ण हुने बित्तिकै विदेश पठाउने त अभिभावकहरू नै हुन् नि । यो व्यक्तिको स्वतन्त्रताको अधिकार हो । अध्ययन गर्न, घुम्न र रोजगारीका लागि अन्य देश जानु उसकोे अधिकार हो भने राज्यले उसलाई कसरी रोक्नु त ? पकै पनि प्रणालीमा पारदर्शिता चाहिन्छ । हाम्रो शिक्षाले रोजगारी सृजना गर्न सक्नुपर्यो । शिक्षाले गुणस्तरमा वृद्धि र मानसिकतामा सकारात्मक परिवर्तन ल्याउनुपर्छ ।

कुनै पनि देश आफ्नै जनताले बनाउने हो । अर्काले दिने त सहयोग हो । काँध त आफैँले थाप्ने हो । त्यसैले यसमा धेरै चिन्ता लिनु हुँदैन ।

परम्परागत उत्पादन प्रणाली र सम्बन्धहरूसँग रमाइरहेका बेला  राज्यले अनिवार्य दिनुपर्ने न्यूनतम विकासका पूर्वाधार सेवा उपलब्ध गराउन सकेन । शिक्षा, स्वास्थ्य, यातायात, खानेपानीलगायत अत्यावश्यक सेवाको अभावमा सुविधा खोज्दै सङ्घर्ष गर्नकै लागि पनि बसाइसराइ गर्न थालियो ।
गाउँबाट सदरमुकाम, सदरमुकामबाट काठमाडौँसम्म अवसरको खोजीमा सर्न थालियो । काठमाडौँबाट विकासको प्रक्रियाले अर्को सपना जाग्यो भने ऊ जान्छ नि त । यो निरन्तर चल्ने प्रक्रिया हो ।  मान्छे सन्तुष्ट हुने जात पनि होइन । त्यहाँ राज्य दोषी छैन । तर, कमजोरी पक्कै छन् । अहिले जागिर पाइएन भनेको सुन्छौँ तर, प्लम्बिङमा हाम्रो पैसा बाहिर गइरहेको छ ? त्यही काम अन्य देशबाट आएका कामदारले गरिरहेका छन् । आफ्नो घरको भर्‍याङ नपुछ्ने अर्काको शौचालय सफा गर्ने प्रवृत्ति छ । हामीले जस्तोसुकै श्रमलाई पनि सम्मान गर्ने संस्कृति विकास गर्नुपर्छ ।
विधायिकाको मुख्य जिम्मेवारी कानुन निर्माण हो, तर सदनमा उपस्थिति सङ्ख्या (कोरम) पुग्दैन, उत्ता  बजेटका लागि मन्त्रालयको कोठा भेटिनुहुन्छ, किन ?
यो  व्यावहारिक जीवनको कुरा हो । निर्वाचनमा जनतासँग सडक, पुल, स्वास्थ्य संस्था र विद्यालय निर्माण गर्छु भनेर भोट प्राप्त गरेको छु । मलाई कानुन बनाउँछु भनेर मात्र भोट प्राप्त हुँदैन । सार्वजनिक सेवाका सम्पूर्ण क्षेत्रमा नेतृत्वकारी भूमिका खेल्छु भनेर भोट मागिन्छ । ठुलो कमजोरी हो । कोही पनि सांसदले कानुन राम्रो बनाउँछु भनेर त चुनाव जितेकै छैन । जनता झुक्याउने कुरा गरेर हुँदैन । प्रधानमन्त्री छान्ने, बजेट पास र फेल गर्नेमा दलीय ह्विप ठीक होला । कानुन बनाउने कुरामा ह्विप लगाउनु हुँदैन । ‘पोलिसी मेकिङ’मा पनि ह्विप लगाइदिएपछि सांसदको भूमिका के बाँकी ! अर्कोतर्फ सांसदसँग धेरै अपेक्षा गरेपछि लगानी पनि सोहीअनुसार हुनुपर्छ । हो, जनता पनि कानुन निर्माण र सुशासन दिइन्छभन्दा मत हाल्छन् त रु निर्वाचनको समयमा रेष्टुरेन्टबाट फोन गरेर सोध्छन के गर्नु हुन्छ भनेर तर, म त्यस्तालाई भोट हाल्नुहुन्छ भने धन्यवाद दिन्छु । हाल्न हुुन्न भने उहाँको अधिकार हो ।  सुविधाका कुरा गर्दा सांसद १० मिनेट बसेर सोच्नका लागि एउटा छुट्टै टेबल र कोठा छैन । स्वकीय सचिव कहाँ बस्ने, चौरमा गएर सुत्ने कि घाम तापेर बस्ने रु आगामी दिनमा यसको व्यवस्थापन गर्दै जानुपर्छ । सांसद सङ्ख्या कम होस् तर जवाफदेही बनाइनुपर्छ । जुम्ला, हुम्ला कालीकोट, डोल्पा, ताप्लेजुङ जस्ता विभिन्न ठाउँबाट आएका सांसदलाई आवासको व्यवस्था छैन, त्यो अव्यावहारिक पनि छ । बजेट आइसक्यो अझै योजना पर्या छैन भन्छन् । संसद्मा बजेटका विषयमा अब हुने छलफल दन्त बजान मात्रै हो भन्ने बुझ्दैनन् । पाना पल्टाएर योजना खोज्छ, हाल्या योजना  कार्यान्वयनमा लैजानलाई मङ्सिर पुस लाग्छ । यस प्रणालीमा पनि सुधार हुनुपर्छ ।
राज्य जिम्मेवार भएन, आफ्ना दुःख–कष्ट कसलाई सुनाऔँ भनी बसेका जनतालाई आशा प्रदान गर्ने तपाईंको सन्देश केही छ ?
म हिरोइजमको खोजी गर्दिनँ । लास्टमा हिरो आउँछ भन्ने विश्वास पनि गर्दिनँ । समाज नै हिरो हो । सार्वजनिक सेवा प्रवाहमा नागरिकले भोग्दै आएका समस्या चिन्ताजनक छ । उदाहरणका लागि मालपोत र राष्ट्रिय परिचयपत्र डिजिटल हुन्छ भनिन्छ । तर त्यहाँ नागरिक लामो लाइन बस्न बाध्य छन् । ती कार्यालयमा सर्भर बिग्रियो भनेर सेवा दिन ढिलाइ भइरहेको हुन्छ ।  त्यहाँ ठेक्कामा काम हुन्छ । मेरै जिल्लामा पनि  सर्भर बिग्रिएको भन्छन्, अनि सेटिङमा काम हुन्छ । लौरो लिएर धर्ना कस्न मिलेन । फर्म भरेको तीन दिनभित्र उसको काम सम्पन्न हुनुपर्ने कानुन ल्याउनुपर्छ । सेवा उपलब्ध गराउने जिम्मेवारीमा रहेका अधिकारीहरूलाई बाध्यकारी व्यवस्था नगरेसम्म, यो सुधार हुनेवाला छैन । कामचोर प्रवृत्ति छ । यसबाट निमुखा मर्ने हो ।
बाघलाई कसैले बलि दिएको आजसम्म थाहा पाएको छैन । त्यो एउटा सामान्ती चेतबाट हामी अलग हुनु प¥यो । नागरिकलाई नागरिकका रूपमा हेर्नु पर्‍यो । उनीहरूले तिरेको करबाट कर्मचारी र नेताहरूले तलब बुझ्छन् । राज्यबाट नागरिकलाई उपलब्ध गराइने सेवासुविधालाई सर्वसुलभ र सहज तुल्याउन आवश्यक छ । जिब्रो चपाएर र मौका परस्त कुरा गर्ने खराब बानी सबैले त्याग्नुपर्छ । रासस
"
हात्तीको आक्रमणबाट घाइते श्रेष्ठको मृत्यु,"लिलाराज खड्काबिर्तामोड, असार ६ गते । जङ्गली हात्तीको आक्रमणबाट गम्भीर घाइते हुनुभएको मेचीनगर नगरपालिका– दुर्जनचोकका ६८ वर्षीय पूर्णकुमार श्रेष्ठको मृत्यु भएको छ ।
तीन दिनअघि जङ्गली हात्तीको आक्रमणबाट गम्भीर घाइते हुनुभएको श्रेष्ठको बिएन्डसी अस्पताल बिर्तामोडमा उपचाररत हुनुहुन्थ्यो । तर स्वास्थ्यमा सुधान नभएपछि बिहीबार साँझ छोरा तेजबहादुर श्रेष्ठले घर ल्याउनुभएको थियो ।
उहाँको हिजै राति करिब ८ बजे घरमै मृत्यु भएका जिल्ला प्रहरी कार्यालय झापाका प्रवक्ता प्रहरी नायब उपरीक्षक खगेन्द्रबहादुर खड्काले जानकारी दिनुभयो ।
हात्तीको आक्रमणबाट श्रेष्ठको करङ्ग भाचिँएको थियो भने खुट्टाको गोलीगाँठो र मेरुदण्डको हड्डी फुटेको अस्पतालले जनाएको छ । श्रेष्ठलाई यही असार २ गते हात्तीले आक्रमण गरेको थियो ।
"
पाँच करोड ७० लाख २९ हजार राजस्व सङ्कलन,"सुधा देवभारदह (सप्तरी), असार ६ गते । राजविराज भन्सार कार्यालयले २०८१ साउनदेखि २०८२ जेठ मसान्तसम्म पाँच करोड ७० लाख २९ हजार राजस्व सङ्कलन गरेको छ । आर्थिक वर्ष २०८१/०८२ मा आठ करोड ८१ लाख ७९ हजार राजस्व सङ्कलन गर्ने लक्ष्य भए पनि जेठ महिनासम्म ६४ प्रतिशत मात्र राजस्व सङ्कलन भएको राजविराज भन्सार कार्यालयको तथ्याङ्कमा उल्लेख छ ।
आर्थिक वर्ष २०८०/०८१ मा यस कार्यालयले ६ करोड ५० लाख ३४ हजार राजस्व सङ्कलन गर्ने लक्ष्य रहेकोमा आठ करोड सात लाख ४७ हजार अर्थात एक सय २४.१६ प्रतिशत राजस्व सङ्कलन गरेको कार्यालयका भन्सार अधिकृत सत्यनारायण सिंंहले बताउनुभयो ।
बढ्दो भन्सार छल्ने प्रवृत्ति र खुला सीमा नाकाका कारण यसपालि लक्ष्य अनुसार राजस्व हुन नसकेको हो । केही साना गाडी बाहेक ठुला गाडी र सामान लिएर व्यापारीहरू भन्सार तिर्न नआउने गरेको र मिलोमतोमा चोर बाटोबाट सामान पास गर्ने पबृत्तिका कारण प्रयास गर्दा गर्दै पनि लक्ष्य अनुसार राजस्व सङ्कलन गर्न नसकेको उहाँले जानकारी दिनुभयो ।
उहाँले भन्नुभयो, बोर्डर टाईट गर्यो, सबैले इमानदारीपूर्वक राजस्व तिर्यो भने अर्बौ राजस्व सङ्कलन गर्न सक्ने जिल्ला सप्तरी हो । राजस्व सङ्कलनका लागि सबै सरोकारवाला निकायको साथ र सहयोग आवश्यक भएको उहाँले बताउनुभयो ।
यस आर्थिक वर्षमा सशस्त्र प्रहरी मार्फत दुई सय ६३, नेपाल प्रहरी मार्फत ५३ तथा भन्सार कार्यालय मार्फत आएको ९२ गरी जम्मा चार सय आठ मुद्दामा यस कार्यालय मार्फत प्रक्रिया पुर्‍याएर तीन सय १३ मुद्दा फैसला गरेको उहाँले जानकारी दिनुभयो ।
कर्मचारीको अभावमा समेत काम गर्न कठिनाई भएको जानकारी दिँदै उहाँले भन्नुभयो, ‘‘यस कार्यालयमा दरबन्दी अनुसार कर्मचारी नहुँदा काम गर्न समस्या भएको छ ।’’ कार्यालयमा अधिकृत एक जना, सुब्बा आठ जना, लेखापाल एक जना, कम्प्युटर अपरेटर एक जना, सवारी चालक एक जना, कासको १० जना दरबन्दी रहेकोमा अधिकृत एक, सुब्बा तीन, लेखापाल एक, कास दुई, कम्प्युटर अपरेटर दुई र सवारी चालक एक जना रहेका छन् ।
कर्मचारी अभावकै कारण सुब्बाको नेतृत्वमा रहेको छोटी भन्सार कार्यालय सहयोगिको भर पर्नुपरेको उहाँले बताउनुभयो । उहाँले भन्नुभयो, ‘‘सुब्बा नभएको ठाउँमा कासलाई पठाउनुपर्ने बाध्यता छ ।’’
"
गणतन्त्रपछि महत्त्वपूर्ण उपलब्धि हासिल,"नेपाल कम्युनिस्ट पार्टी (एमाले) का उपमहासचिव प्रदीप ज्ञवाली विद्वत् नेताका रूपमा परिचित हुनुहुन्छ । उहाँको विश्लेषणमा गणतन्त्र हरेक किसिमले उत्तम व्यवस्था हो । गणतन्त्रको रक्षा गर्नु र अझै सशक्त बनाउनुको विकल्प नरहेको उहाँको धारणा छ । नेपाली राजतन्त्र र प्रजातन्त्र सँगसँगै जान नसक्ने इतिहासले पुष्टि गरिसकेको सन्दर्भमा गणतन्त्र नै वास्तवमा हरेक किसिमले उत्तम व्यवस्था भएको उहाँको भनाइ छ । गणतन्त्र सफल बनाउनु र जनताको उपलब्धि रक्षा गर्नु सबैको कर्तव्य भएको उहाँ बताउनुहुन्छ । यसै विषयमा केन्द्रित रहेर गोरखापत्रका उपसम्पादक अजय शर्मा र समाचारदाता भउचप्रसाद यादवले नेता ज्ञवालीसँग गर्नुभएको कुराकानीको सारसङ्क्षेप यहाँ प्रस्तुत गरिएको छ :
मुलुक अहिले १८ औँ गणतन्त्र दिवस मनाउने क्रममा छ । नेकपा (एमाले) ले गणतन्त्र दिवस मनाउने तयारी कसरी गरेको छ ?
गणतन्त्र दिवस नेपाली जनताको एउटा सर्वाधिक महत्वपूर्ण चाड हो । नेपाली जनताले दशकौँ लामो सङ्घर्षपश्चात् प्राप्त गरेको सबैभन्दा महत्वपूर्ण उपलब्धि पनि हो । यो जनताले जितेको दिन भएका कारण यस बेला हामीले एक खालको उत्सवका रूपमा मनाउने तयारी गरिरहेका छौँ । यस दिवसका अवसरमा सबै पालिकामा विभिन्न कार्यक्रम आयोजना गरिने छ । केन्द्रीय रूपमा जेठ १५ गते बिहान ११ बजेदेखि प्रदर्शनीमार्गस्थित भृकुटीमण्डपमा सांस्कृतिक झाँकी, नाचगानसहित विभिन्न कार्यक्रम आयोजना गरी यो दिवस मनाइने छ । यसका लागि उपत्यकाको पार्टी पङ्क्ति, विभिन्न सम्पर्क मञ्च र जनसङ्गठन परिचालन गरेका छौँ ।
मुलुकमा गणतन्त्र आएको १८ वर्ष भयो । अब के कुरालाई ‘फोकस’ गर्ने ? जनतालाई गणतन्त्रबारे कसरी बुझाउने ? जनतामा निराशा पनि देखिएको जस्तो देखिन्छ । यसलाई संस्थागत गर्न के पहल गर्नु पर्छ ?
पहिलो कुरा त एउटा प्रणाली र राजनीतिक व्यवस्थाका लागि १८ वर्ष धेरै लामो समय होइन । एक व्यक्तिको जीवनमा १८ वर्षको वयस्क भयो भनेर उसको वयस्कतामा प्रवेश गर्ने उमेर हो । तर के के कुरामा त्यो उमेरमा उसलाई बन्देजै लगाइएको हुन्छ नेपालको कानुनले । बिहेबारीलगायतका कतिपय विषयमा थप उमेरको समेत माग गर्छ । भन्नुको तात्पर्य एउटा व्यक्तिको जीवनमा उसलाई परिपक्व हुन समय आवश्यक पर्छ भने एउटा नयाँ राजनीतिक प्रणालीका निम्ति, संस्थागत हुन, सुदृढ हुन, यसले पूर्ण रूपले कार्यकारी बनेर काम गर्न र यसका उपलब्धि जनतासमक्ष पुग्न केही समय लाग्छ नै ।
यसको तात्पर्य हामीले यस अवधिमा कुनै उपलब्धि नै हासिल गरेका छैनौँ भन्ने होइन । महìवपूर्ण उपलब्धि हासिल भएका छन्; जसको लामो सूची बनाउन सकिन्छ । अहिले जनतामा देखा परेका केही गुनासा स्वाभाविक छन् तर त्योभन्दा बढ्ता गणतन्त्र मन नपराउनेहरू, जनताको शासन मन नपराउनेहरू, लोकतान्त्रिक प्रणाली मन नपराउनेहरू, जन्मजात श्रेष्ठता, एउटा खास कुलमा, घरानामा, वंशमा जन्मेपछि शासक हुन योग्य हुन्छन् भन्ने खालको सामन्ती सोच राख्नेहरूले योजनाबद्ध ढङ्गले गणतन्त्रविरुद्ध प्रहार पनि गरिरहेका छन् । नकारात्मक भाष्य निर्माण गर्ने कोसिस पनि गरिरहेका छन् ।
यो उत्सव मनाइरहेको बेला हामीले चार/पाँच वटा विषयमा ‘फोकस’ गर्ने छौँ । पहिलो त लोकतन्त्र, स्वतन्त्रता, गणतन्त्र किन महत्वपूर्ण छन् भन्ने कुरा नयाँ पुस्तालाई त्यो सन्देश सम्प्रेषण गर्ने छौँ । नयाँ पुस्ता प्रजातन्त्रमै, गणतन्त्रमै जन्मियो । उसलाई हिजो लोकतन्त्र खोसिँदाको पीडा, लोकतन्त्र नहुँदाको पीडा, स्वतन्त्रता गुम्दाको पीडा अनुभूत भएको छैन । जसरी एउटा चरा जो जङ्गलमै जन्मिन्छ हुर्किन्छ, उसलाई पिँजडाभित्र बस्दाको पीडाबोध हुँदैन । स्वतन्त्रताको युगमा जन्मेको पुस्तालाई त्यो थाहा नहुनु स्वाभाविक होला तर हामीले कथा वाचनमार्फत इतिहासलाई पढाइरहनु पर्छ । हिजोका पीडादायी कालखण्डको स्मरणमार्फत लोकतन्त्रप्रति सजग बनाइरहनु पर्छ । दोस्रो कुरा, यसबिचमा हामीले प्राप्त गरेका उपलब्धिलाई स्थापित पनि गर्नु पर्छ ।
वास्तवमा भन्नुहुन्छ भने निरङ्कुशतन्त्र र लोकतन्त्रको कुनै तुलना हुँदैन । समावेशिताकै कुरा गरौँ; जुन सामन्ती राज्यव्यवस्थामा उही राजा वा उही रानीको कोखबाट जन्मेकी छोरीले गद्दीतिर फर्केर पनि हेर्न नपाउने एउटा व्यवस्था थियो । आज सर्वसाधारणका घरमा जन्मेको एक जना महिला देशको सर्वोच्च राष्ट्राध्यक्ष बन्नुभयो । सर्वसाधारणको घरमा जन्मेका एक किसानको छोरा देशको गणतन्त्रको पहिलो राष्ट्रपति हुनुभयो । आज राज्यका हरेक अङ्गमा न्यूनतम एक तिहाइ महिलाको सहभागिता छ । समावेशिताको दृष्टिले एउटा उत्तम प्रणालीका रूपमा विश्वव्यापी रूपमै एउटा प्रेरणाको विषय बनाएका छौँ । यो उपलब्धि होइन र ?
मुलुकमा गणतन्त्र, लोकतन्त्र र नयाँ संविधान जारी नभएको भए दलित, सीमान्तकृत समुदाय, मधेशी, मुस्लिम, थारू, जनजाति, ‘ह्वाट एभर’ । राज्यका अङ्गहरूमा आज उहाँहरूको जुन ढङ्गको पहुँच छ, त्यो सम्भावना थिएन । सामाजिक सुरक्षामार्फत हामीले झन्डै ३८ लाख नागरिकलाई बुढेसकालको सहारा दिइरहेका छौँ, त्यो सम्भव थिएन । स्वास्थ्य बिमामार्फत नागरिकको स्वास्थ्य उपचारको जुन प्रबन्ध गरेका छौँ, त्यो सम्भव थिएन । ९७ प्रतिशत नागरिकका घरमा बिजुली पु¥याएका छौँ, त्यो सम्भावना थिएन । करिब १० वटा छोडेर, आठ वटा छोडेर सबै पालिकामा मोटरबाटोले छोएको छ; जुन हिजोका दिनमा कल्पना पनि गर्न सकिँदैनथ्यो । हामी यी उपलब्धि स्थापित गर्न चाहन्छौँ र यसलाई अझ बढी ‘फक्सनल’, अझ राम्रो ‘डेलिभरी’ दिन सक्ने खालको बनाउनका निम्ति सङ्कल्प पनि गर्छौं ।
यहाँ भन्नुहुन्छ कि लोकतन्त्रको विकल्प सुदृढ लोकतन्त्र हो । त्यसै गरी यहाँले भन्नुहुन्छ कि हामी नेता र नेतृत्व चरित्र, अनुशासन र आचरणमा बसेनौँ कि ? यसलाई कसरी लिनुहुन्छ ?
निःसन्देह, लोकतन्त्र र गणतन्त्रको सफलता लोकतन्त्र र गणतन्त्र सञ्चालन गर्ने नायक र कर्ताहरूमा भर पर्छ । लोकतन्त्र एउटा उच्चतम प्रणालीको मात्र नाम होइन, उच्चतम संस्कृति, उच्चतम मूल्यमान्यताको र उच्चतम चरित्रको पनि नाम हो । यसमा केही प्रश्न निःसन्देह उठेका छन् । मलाई खुसी कहाँनिर लाग्छ भने यो लोकतन्त्र हो । त्यस कारण कानुनले गल्ती गर्नेहरूलाई ढिलोचाँडो दण्डित पनि गरिरहेको छ । हामीले देखिरहेका छौँ, लोकतन्त्रकै निम्ति सङ्घर्ष गरेका कतिपय साथी पछि गल्ती गर्दा, अनियमितता संलग्न हुँदा, भ्रष्टाचारमा मुछिँदा दण्डित हुनुभएको छ । लोकतन्त्रको सामथ्र्य के हो भन्ने लोकतान्त्रिक व्यक्तिहरूले पनि गल्ती गर्छन् भने छोड्दैन । कानुनका नजरमा सबै बराबर हुन्छन् । अझ यो प्रणालीले मूल्यमान्यतालाई प्रवर्धन र दण्डहीनता अन्त्य गर्ने कुरामा अझ बढी ध्यान जानु जरुरी छ ।
अहिले फरक आवाज उठेका छन् । राजनीतिक दल ‘भर्सेज’ आफूलाई वैकल्पिक शक्ति राजावादी भन्नेहरूको पनि आन्दोलन उठ्यो, यसलाई कसरी लिनुहुन्छ ?
पहिलो कुरा, हामीले के बुझ्न जरुरी छ भने राजतन्त्र र प्रजातन्त्रलाई सँगै लैजान सकिन्छ कि, राजासहितको लोकतन्त्रको अभ्यास गर्न सकिन्छ कि ? भनेर नेपाली जनता र राजनीतिक दलले पटक पटक यसको अभ्यास र प्रयास गरे तर त्यो असफल भयो । उदाहरणका निम्ति २००७ सालमा नेपाल छोडेर दिल्लीमा शरण लिन पुगेका त्रिभुवनलाई आन्दोलनको सफलतापछि फर्काएर दलहरूले नै गद्दीमा बसाए तर गद्दीमा बसेको भोलिपल्टदेखि क्रमशः शक्ति सञ्चय गर्दै संविधान सभाको चुनाव गर्छु भन्ने वचनलाई आफैँ लत्याउँदै अधिकार केन्द्रित गर्ने कोसिसमा लागे । महेन्द्रले त संविधान सभाको चुनाव नै खारेज गरे । आफूले बनाएको संविधान अन्तर्गत बनेको पहिलो ‘पार्लियामेन्ट’ र जननिर्वाचित सरकारलाई समेत डेढ वर्षमै बर्खास्त गरेर निरङ्कुश तानाशाही व्यवस्था लागु गरे । हाम्रो पहिलो प्रयास असफल भयो ।
२०४६ सालमा आन्दोलनबाट बहुदलीय प्रजातन्त्र स्थापना ग¥यौँ । फेरि एक पटक तत्कालीन राजतन्त्रसँग एउटा सर्तमा हाम्रो सम्झौता भयो कि राजालाई सम्मान र जनतालाई सत्ता । त्यस बेला मदन भण्डारीले भन्नुभएको थियो कि संवैधानिक राजतन्त्र राख्नु भनेको ‘सेतो हात्ती’ पाले जस्तै हो । तर पनि सहज राजनीतिक व्यवस्थापनका लागि हामीले खर्चिलो व्यवस्था पनि बेहोर्न तयार भयौँ । तर सर्त थियो कि जनताको अधिकारमाथि कुदृष्टि लाउनु भएन । जुन दिन कुदृष्टि सुरु हुन्छ, गणतन्त्र त्यहीँबाट सुरु हुन्छ भनिएको थियो तर १२ वर्षपछि तत्कालीन राजा ज्ञानेन्द्रले सम्पूर्ण सता हातमा लिने दुस्साहस गरे । दरबार हत्याकाण्डपछि पनि ज्ञानेन्द्रको सत्तारोहण पनि स्वाभाविक थिएन । तैपनि राजनीतिक दल र नेताहरूले ज्ञानेन्द्रलाई सत्तामा बसाले । दुई वर्षपछि सबै नेतालाई जेलमा थुनेर, मिडियाको मुख थुनेपछि नेपाली जनता यो निष्कर्षमा पुगे कि नेपालको सन्दर्भमा राजतन्त्र र लोकतन्त्र सँगै जान सक्दैन । नेपालको सन्दर्भमा यो दुइटाको सहकार्य सम्भव नहुँदो रहेछ । जहिलेसम्म राजतन्त्र राख्छौँ, उसले अनुकूल परेपछि लोकतन्त्रमाथि हमला गर्छ भन्ने निष्कर्षका आधारमा हामीले गणतन्त्र स्थापना गरेका हौँ ।
अहिले राजावादीले गरेका गतिविधिमा तीन वटा आयाम देखिन्छन् । पहिलो, समाजको पछौटे तत्व जुन जहिले पनि पुरानै व्यवस्थातिर फर्कन चाहन्छन् । संसारका जुनसुकै ठाउँमा यस्ता ‘कन्जर्भेटिभ’ हुन्छन् । दोस्रो, केही अत्यन्त उग्र अस्थिरतावादी र साँचो अर्थमा प्रतिगामी । षड्यन्त्रको बलमा जनताले स्थापित गरेको लोकतन्त्रलाई उल्ट्याउने केही तत्व पनि छन् । उनीहरू कुनै लोकतान्त्रिक बाटोबाट होइन । संविधानले राजतन्त्र ल्याउँछु भन्नेहरूलाई पनि ठाउँ दिएको छ । दुई तिहाइ बहुमत ल्याएर संविधान संशोधन गरी उनीहरूले चाहेको व्यवस्था ल्याउन संविधानमा त्यो व्यवस्थासमेत छ तर जनतामा उनीहरूको समर्थन छैन । यसअघि ४२ ठाउँमा भएको उपनिर्वाचनमा एउटा ठाउँमा पनि उनीहरूले जित्न सकेनन् । अधिकांश ठाउँमा उनीहरूको जमानत जफत भएको थियो । यसरी उनीहरूको जनतामा समर्थन छैन । तेस्रो, हिजोका दुःखका दिनहरू नदेखेको र नबेहोरेका पुस्ताको सानो एउटा हिस्सा पनि लहैलहैमा जोडिएको देखिन्छ । यो कुनै पनि अर्थमा सफल हुने बाटो होइन । लोकतान्त्रिक गणतन्त्र पछाडि फर्किने, यो व्यवस्था उल्टिने र सामन्ती राजतन्त्र फर्किने कुनै पनि सम्भावना छैन । एउटा अन्योल सिर्जना गर्ने र मुलुकलाई अराजकतातर्फ धकेल्ने प्रयत्न पछिलो समय देखा परेको छ ।
केही दिनअघि नेकपा (एमाले) का अध्यक्ष एवं प्रधानमन्त्री केपी शर्मा ओलीले काठमाडौँ हाम्रो कब्जामा हुन्छ भन्नुभएको थियो । यसबारे के भन्नुहुन्छ ?
प्रधानमन्त्रीले साङ्केतिक रूपमा भन्नुभएको कुरा के हो भने जेठ १५ को दिन भनेको जनताको दिन हो । गणतन्त्र ल्याइएको एउटा उपलब्धिको दिन हो । त्यो एउटा उत्सवको दिन हो । उत्सवका निम्ति जनता स्वाभाविक रूपले सडकमा आउँछन् । उहाँले त्यस रूपमा भन्नुभएको हो । उहाँले साङ्केतिक रूपमा गणतन्त्रलाई उत्सवका रूपमा सबै मिलेर बनाऊँ र त्यो मनाउने व्रmममा नेकपा (एमाले) अग्रपङ्क्तिमा हुन्छ भन्ने अर्थमा उहाँले त्यस्तो भन्नुभएको हो । प्रधानमन्त्री देशको कार्यकारी प्रमुख हो र कार्यकारी प्रमुखले कानुन हातमा लिने भन्ने कुरा कल्पना पनि गर्न सकिने कुरा होइन । त्यसलाई हामीले स्पष्ट बुझ्नु पर्छ । अरू दलले के गर्नुहुन्छ उहाँहरूको कुरा भयो तर एमाले मुलुकमा गणतन्त्र ल्याउने अभियानको एउटा अग्रपङ्क्तिमा रहेको राजनीतिक शक्तिको हैसियतले यस रक्षा पनि हाम्रो दायित्व हो । सरकारको नेतृत्व गरेको हुनाले नेकपा (एमाले) को दायित्व अझ बढी हुँदै हो । त्यस अर्थमा हामीले यो कार्यक्रम गर्न खोजेका हौँ । देशका प्रत्येक पालिकामा त्यहाँको स्थानीय विशेषता अनुसारको विभिन्न कार्यक्रम गरेर गणतन्त्र दिवस मनाइन्छ । सरकारले त्यस दिन बिहान काठमाडौँको सैनिक मञ्च टुँडिखेलमा कार्यक्रम गर्छ र दिउँसो जनताले विभिन्न कार्यक्रम गरेर खुसियाली मनाउँछन् ।
गणतन्त्र दिवसका अवसरमा सबै नेपाली र खास गरी नयाँ पुस्तालाई के सन्देश दिन चाहनुहुन्छ ?
गणतन्त्रले सबै नेपालीलाई सार्वभौम बनाएको छ । यसले एउटा यस्तो खुला र बहुलवादी समाज निर्माण गरेको छ जहाँ कानुनको नजरमा हामी सबै बराबर छौँ । गर्न चाहनेका लागि देशभित्र पर्याप्त अवसर छन् । हिजोको माओवादी सशस्त्र द्वन्द्वले लामो समयसम्म मुलुकभित्र बस्न नसक्ने अन्योलको स्थिति सिर्जना गरेको अवस्था, हाम्रो शिक्षा र हुर्काइमा रहेका कमी जसले देशलाई माया गर्ने कुराभन्दा पनि आफ्नो ‘क्यारियर’ को पछाडि दौडिने खालका स्थिति र अहिले सूचना प्रविधिमा आएको विकासले नेपालको एउटा गाउँमा बसेर उसले आफ्नो जीवनलाई संसारका विकसित समाजसँग तुलना गर्छन् । यस्ता कतिपय कुराले देशभित्रका युवा पङ्क्तिमा देशभित्र केही हुन्न कि क्या हो ? भन्ने अन्योल सिर्जना भएको छ तर देशभित्र केही हुन्छ र केही भइरहेको छ । मुलुकमा बहुदल आएको पाँच वर्ष नबित्दै १० वर्ष सशस्त्र द्वन्द्वमा फस्यो । त्यो १० वर्षको द्वन्द्वलाई व्यवस्थापन गर्न हामीलाई थप १० वर्ष लाग्यो ।
साँच्चिकै भन्नुहुन्छ भन्ने बहुदलीय व्यवस्थाको ३५ वर्षमध्ये द्वन्द्व र द्वन्द्वत्तर व्यवस्थापनमा खर्चिनु प¥यो । २०६५ सालमा गणतन्त्रको घोषणा भए पनि संविधानमार्फत त्यसको व्यवस्थापन सात वर्षपछि मात्र भयो । साँचो अर्थमा गणतन्त्रले काम गर्न पाएको त १० वर्ष मात्र भएको छ । त्यसबिच भूकम्प, नाकाबन्दी, कोरोना महामारी, राजनीतिक अस्थिरता भए पनि आज नेपाल जहाँ छ केही सूचकाङ्कमा हामी पछाडि छौँ, प्रतिव्यक्ति आय अलिकति कम छ । ‘माइग्रेसन’ को दर अलिकति बढी छ ।
तर विभिन्न समुदायको समावेशिता र शान्तिको हिसाबले नेपाल उत्कृष्ट छ । खुसियाली सूचकमा नेपाल जहिले पनि अगाडि छ । खाद्य सुरक्षाको दृष्टिले हामी अगाडि छौँ । नियमित रूपमा निर्वाचन भइरहेका छन् । लोकतन्त्र दिनप्रतिदिन ‘म्याचुअर्ड’ बन्दै गएको छ । यी सबै कुरालाई हामीले देख्नु पर्छ । युवाले बुझ्नु पर्छ । विदेश जाँदै नजाने भन्ने होइन । उच्च शिक्षाका लागि विदेश जानु, त्यहाँका ज्ञान सिक्नु र त्यसलाई आफ्नो देश विकासमा प्रयोग गर्नु पर्छ । देश बन्दै छ । देश राम्रो भइरहेको छ । जति हुनु पथ्र्यो त्यति गर्न सकिएन होला, विकासको गति जति तीव्र हुनु पथ्र्यो त्यति हुन सकेन होला तर हामीले देशलाई राम्रो बनाइरहेका छौँ । यो एउटा आशा र विश्वासका साथ अगाडि बढ्न युवा साथी र आमनेपालीलाई आग्रह गर्न चाहन्छु ।
"
आन्तरिक राजस्व कार्यालय वीरगन्ज द्वारा आठ अर्ब ५२ करोड राजस्व सङ्कलन,"वीरगन्ज (पर्सा),  असार ६ गते ।  आन्तरिक राजस्व कार्यालय वीरगन्जले चालु आर्थिक वर्ष २०८१/८२ को ११ महिनामा लक्ष्यभन्दा बढी राजस्व सङ्कलन गरेको छ ।
आन्तरिक राजस्व विभागले कार्यालयलाई चालु आवको जेठ मसान्तसम्मको अवधिमा रु सात अर्ब ५१ करोड ६४ लाख ६५ हजार राजस्व सङ्कलन गर्ने लक्ष्य निर्धारण गरेकामा कार्यालयले सो अवधिमा आठ अर्ब ५२ करोड नौ लाख ८९ हजार राजस्व सङ्कलन गरेको छ । कार्यालयका प्रमुख कर अधिकृत टीकाराज चौलागाईंले चालु आवको ११ महिनामा लक्ष्यको ११३ दशमलव ३६ प्रतिशत राजस्व सङ्कलन गरेको बताउनुभयो ।
कार्यालयले चालु आवको ११ महिनामा अन्तःशुल्क करतर्फ दुई अर्ब ८४ करोड ६५ लाख ५३ हजार राजस्व सङ्कलन गर्ने लक्ष्य राखेकामा सो शीर्षकमा लक्ष्यको एक सय ४२ दशमलव २८ प्रतिशत अर्थात् चार अर्ब पाँच करोड ३८ हजार राजस्व राजस्व सङ्कलन गरेको छ ।
त्यस्तै कार्यालयले चालु आवको ११ महिनामा आयकरतर्फ दुई अर्ब ३२ करोड ४८ लाख ४८ हजार लक्ष्य रहेकामा सो अवधिमा  दुई अर्ब ५५ करोड ५९ लाख ९४ हजार राजस्व सङ्कलन गरेको छ । यो लक्ष्यको १०९ दशमलव ९४ प्रतिशत हुन आउँछ । कार्यालयले सो अवधिमा घरबहाल करतर्फ भने २५ करोड १० लाख आठ हजार राजस्व सङ्कलन गरेको छ ।
त्यस्तै मूल्य अभिवृद्धि करतर्फ दुई अर्ब २२ करोड ८३ लाख ६८ हजार राजस्व सङ्कलन गर्ने लक्ष्य राखेकामा सो अवधिमा एक अर्ब ८३ करोड ७५ लाख ५० हजार राजस्व सङ्कलन गरेको छ । विभागले कार्यालयलाई वर्षभरिमा आठ अर्ब ७१ करोड राजस्व सङ्कलन गर्ने लक्ष्य दिएको छ । रासस
"
पर्खाल निर्माण गर्दै महिला,"जलेश्वर, असार ६ गते । महोत्तरीको बर्दिबास नगरपालिका–११ खयरमारा गाउँमा  महिला  पर्खाल निर्माण  गर्दै ।
"
फोक्सुण्डो ताल : यात्रा अब झनै रमाइलो,"डोल्पा, असार ३ गते । डोल्पा जिल्लाको शे–फोक्सुण्डो गाउँपालिका–८ मा रहेको फोक्सुण्डो ताल नेपालको अत्यन्तै प्रसिद्ध र सुन्दर ताल हो। यो ताल शे–फोक्सुण्डो राष्ट्रिय निकुञ्ज भित्र पर्दछ र पर्यटकीय दृष्टिले निकै महत्वपूर्ण छ।
यस क्षेत्रसम्म पहुँच कठिन थियो किन भने सडक सञ्जाल पर्याप्त थिएन । तर अहिले भेरी करिडोर सडक योजनाअन्तर्गत डोल्पामा सडक विस्तार भइसकेको छ।
उक्त सडक योजनाले डोल्पा जिल्लालाई राष्ट्रिय सडक सञ्जालसँग जोडेको छ, जसका कारण अब फोक्सुण्डो तालसम्म पुग्न यातायातको दृष्टिले धेरै सहज भएको छ।
यो विकासले पर्यटन प्रवर्द्धन, स्थानीय बासिन्दाको जीवनस्तरमा सुधार र डोल्पाको सामाजिक–आर्थिक विकासमा मद्दत गर्ने अपेक्षा गरिएको छ।
"
सुनचाँदी बजारः दुवै धातुको मूल्य घट्यो,"काठमाडौँ,  असार  ६ गते ।  विगत केही दिनदेखि उच्च वृद्धि भएको सुनचाँदीको मूल्यमा बिहीबारदेखि सामान्य गिरावट आएको छ । बुधबारको तुलनामा बिहीबार सुन तोलामा रु. ४०० र चाँदीमा रु. २५ ले घटेकामा त्यति नै परिमाणको सुन र चाँदी आज क्रमशः रु. ८०० र रु. ५० ले घटेको छ ।
नेपाल सुनचाँदी व्यवसायी महासङ्घका अनुसार आज एक तोला सुनको मोल रु. एक लाख ९४ हजार ७०० सोही परिमाणको चाँदीको मोल रु. दुई हजार १५० निर्धारण भएको छ । बिहीबार प्रतितोला सुन रु. एक लाख ९५ हजार ५०० र चाँदी रु. दुई हजार २०० मा कारोबार भएको थियो ।
अन्तरराष्ट्रिय बजारमा आज एक औँस सुन तीन हजार ३०० अमेरिकी डलरमा खरिदबिक्री भइरहेको अन्तर्राष्ट्रिय सञ्चारमाध्यमले जनाएका छन् । रासस
"
अन्धविश्वासविरुद्धको आवाज हो ‘मोहर’ : निर्देशक ओम प्रतीक,"काठमाडौँ,  असार ६ गते ।  आगामी साउन २३ मा प्रदर्शन हुने चलचित्र ‘मोहर’ ले देवीदेवताको सेवाका नाममा कन्या बालिकालाई ‘देउकी’ बनाउने जस्ता अन्धविश्वासविरुद्ध जनचेतना जगाउने लेखक तथा निर्देशक ओम प्रतीकले जानकारी दिनुभएको छ ।
आज यहाँ कमलपोखरीस्थित एक चलचित्र भवनमा चलचित्रमा समावेश शिर्ष गीतको श्रव्यदृश्य सार्वजनिक गर्न आयोजित कार्यक्रममा निर्देशक प्रतीकले बालिकामाथि हुने परम्परागत सामाजिक हिंसाका घटनालाई चलचित्रले निरुत्साहित गर्ने संदेश प्रवाह गर्ने बताउनुभयो ।
उहाँले भन्नुभयो,“मेरो जानकारीमा भएसम्म विसं २०७९ सम्म देउकी प्रथा चलेको छ । त्यसकारण पनि आजकै शैलीमा उक्त कथालाई भनेका छौँ । अहिले विभिन्न बहानामा बालिका माथि हुने गरेको हिँसालाई बन्देज गर्नुपर्छ भन्ने संदेश चलचित्रले प्रवाह गर्छ । यो मनोरञ्जनसँगै सामाजिक विकृतिलाई उठान गरिएको चलचित्र हो ।”
उहाँले चलचित्रका माध्यमले धेरै तथ्यलाई बुझाउन सहज भएकाले ‘मोहर’ को विषयवस्तु छनोट गरेको जानकारी दिनुभयो । चलचित्रमा पल शाह, बेनिशा हमाल, निती शाह, अर्जुनजङ्ग शाही, मिस पबि लगायतका कलाकारले अभिनय गर्नुभएको छ । सामाजिक यथार्थ र विद्रोह मिसिएको कथावस्तुमा बनेको ‘मोहर’ ले दर्शकलाई निराश बनाउने अभिनेत्री शाहले बताउनुभयो ।
“यसले मनोरञ्जनसँगै हाम्रो एउटा दुःखद परम्परालाई समेटेको छ । यो चलचित्र हेरेपछि महिला वा बालिकालाई हुने हिँसा थोरै भएपनि घट्छ भन्ने विश्वास छ”, उहाँले भन्नुभयो ।
चलचित्रमा भुपेन्द्र अधिकारीले सम्पादन, दिपेन बस्न्यातले छायाङ्कन, रामजी लामिछाने र कविराज गहतराजले नृत्य निर्देशन, कुमार महर्जनले द्वन्द्व निर्देशन गर्नुभएको छ । रासस
"
हल गोरु पाल्ने किसानलाई आर्थिक सहयोग,"वालिङ (स्याङ्जा), असार ६ गते । स्याङ्जाको फेदीखोला गाउँपालिकाले हलगोरु पाल्ने किसानलाई प्रोत्साहनका लागि अनुदान दिएको छ । परम्परागत कृषि प्रणालीको संरक्षण र कृषकलाई आर्थिक प्रोत्साहन दिने उद्देश्यले हल गोरु पाल्ने किसानलाई अनुदान दिएको गाउँपालिकाका अध्यक्ष घनश्याम सुवेदीले बताउनुभयो ।
पछिल्लो समय गाउँगाउँमा गोरु पाल्न छाड्ने क्रम बढ्दै गएपछि हलगोरु पाल्ने किसानलाई प्रोत्साहनस्वरुप प्रतिहल रु. १० हजार अनुदान दिइएको हो ।
फेदीखोला गाउँपालिकाका पाँचवटै वडाबाट हल गोरुको तथ्याङ्क सङ्कलन गरी प्रोत्साहन अनुदान प्रदान गरेको हो । हल गोरु पाल्ने किसानलाई प्रोत्साहन अनुदान कार्यक्रमअन्तर्गत २२४ जना किसान समेटिएका छन् । कुल २९० हल गोरुका लागि रु. १४ लाख ४५ हजार अनुदान वितरण गरिएको उहाँले बताउनुभयो । यो कार्यक्रममार्फत आर्थिक, सामाजिक, पर्यावरणीय र सांस्कृतिक महत्वलाई जोगाइ राख्नका लागि टेवा पुग्ने गाउँपालिकाको अपेक्षा छ ।
“हल गोरु पाल्ने किसानलाई प्रोत्साहन अनुदानले विशेषगरी आर्थिक, सामाजिक, पर्यावरणीय, सांस्कृतिक रुपमा समेत प्रभाव पार्ने देखिन्छ,” उहाँले भन्नुभयो, “किसानको मनोबल बढाउँदै दिगो, आत्मनिर्भर र सांस्कृतिक रुपमा समृद्ध कृषि प्रणालीतर्फ सकारात्मक सङ्केत दिएको छ ।”
किसानको उत्पादन लागत घटेर आम्दानी बढ्ने, सामूहिक श्रम र पराम्परागत कृषि अभ्यासको पुनर्जीवनमा टेवा पुग्ने विश्वास उहाँको छ ।
यान्त्रिक प्रविधिहरुको प्रयोगबाट हुने जोताइको सट्टामा वातावरणमैत्री विधिको प्रोत्साहनमा जोड दिएको हो । “पछिल्लो समय गोरु पाल्ने चलन हराउँदै गएको छ, हाम्रो परम्परा मेटिँदै गएको छ,” उहाँले भन्नुभयो, “एकातिर हाम्रो परम्पराको संरक्षण हुने र अर्कोतर्फ जैविक मल घरमै उत्पादन गर्न सकिने भएकाले गोरु पाल्ने किसानलाई प्रोत्साहन अनुदान उपलब्ध गराएका हौँ ।” यो कार्यक्रममा गाउँपालिकाको ७५ प्रतिशत अनुदान र किसानको २५ प्रतिशत लागत साझेदारी रहेको फेदीखोला गाउँपालिका पशुपक्षी विकास उपशाखाका प्रमुख भगवानदेव यादवले बताउनुभयो ।
गाउँपालिकाले हल गोरु पालेका किसानहरुलाई प्रोत्साहन अनुदान दिनेसम्बन्धी सूचना सार्वजनिक गरेपछि वडावडाबाट निवेदन सङ्कलन भएको थियो । सङ्कलन भएका निवेदनउपर जनप्रतिनिधि तथा कर्मचारीहरु घरघरमै पुगेर अनुगमनपश्चात् प्रमाणित भएपछि सम्बन्धित किसानको बैङ्क खातामा रकम जम्मा गरिदिने भएको उहाँले बताउनुभयो ।
“एउटै किसानले पालेको एक हल गोरु अथवा दुईजना किसानको मिलाएर एक हल गोरु बनाइएको रहेछ भने पनि पालिकाले प्रोत्साहनस्वरुप ७५ प्रतिशत अनुदान दिन्छ,” उहाँले भन्नुभयो, “गोरु पाल्ने किसानहरुको सबै तथ्याङ्क सङ्कलन गरी प्रक्रिया पूरा भइसकेको छ ।” रासस
"
कैलालीमा कैदी मृत्यु प्रकरण : प्रहरीका सई पक्राउपछि परिवारले बुझ्यो शव,"निराजन परियारचौमाला (कैलाली), असार ६ गते । कैलाली कारागारमा कैद भुक्तान गरिरहेको अवस्थामा मृत्यु भएका डडेल्धुराको भागेश्वर गाउँपालिका–५ का २८ वर्षीय हरिस सिंह पालीको परिवारले पाँच दिनपछि शव बुझेको छ ।
पालीकी श्रीमती जानकी साउदले दिएको किटानी जाहेरीका आधारमा जिल्ला प्रहरी कार्यालयमा कार्यरत प्रहरी नायब निरीक्षक सई हरजीत नाथलाई पक्राउ गरेपछि मृतकका परिवारले शव बुझेका हुन् ।
जिल्ला प्रहरी कार्यालयका प्रवक्ता प्रहरी नायब उपरीक्षक डीएसपी राजकुमार सिंहले पालीको शव परीक्षणपछि शुक्रबार बिहान पीडित पक्षले शव बुझेको जानकारी दिनुभयो । उहाँका अनुसार मृतककी श्रीमतीको किटानी जोहरीका आधारमा सई नाथलाई पक्राउ गरी अनुसन्धानका लागि हिरासतमा राखिएको छ ।
नाथ मृतक पाली प्रतिवादी रहेको बैंकिङ कसुर मुद्दाका वादी हुन् । नाथले दिएको मुद्दामा पालीलाई जिल्ला अदालतले २०८० सालको फागुनमा १० दिन कैद र दुई लाख जरिवाना हुने फैसला गरेको थियो । अहिले मृतककी श्रीमतीले उनीविरुद्ध कर्तव्य ज्यान शीर्षकमा मुद्दा दर्ता गर्नुभएको छ ।
मृतककी श्रीमती साउदले नाथकै योजनामा कारागारभित्र कुटपिट गरी श्रीमानको हत्या गरिएको आरोप लगाउदै बुधबार कारागार प्रमुख वसन्तबहादुर खत्रीसहितका पाँच जनाविरुद्ध किटानी जाहेरी दिनुभएको थियो । तर कैलाली प्रहरीले उहाँलाई जाहेरी सच्याएर ल्याउन भनेपछि बिहीबार भने नाथविरुद्ध मात्र जाहेरी दिइएको थियो ।
२९ जेठमा डडेल्धुराबाट पक्राउ परेका पालीलाई कैलाली प्रहरीले ३० गते धनगढी ल्याएको थियो । ३१ गते शनिबार पक्राउ परेका कारण उनलाई असार १ गते मात्र अदालत पेस गरिएको थियो । अदालतले पालीलाई सोही दिन कैद भुक्तानका लागि जिल्ला कारागार चलान गरिएको थियो ।
तर असार २ गते राति १०ः३० बजे कारागारका बाथरुम नजिकै पाली अचेत अवस्थामा भेटिएपछि सेती प्रादेशिक अस्पताल लगिएकोमा सोही राति मृत्यु भएको थियो । मृतक पालीका शरीरमा चोटपटकसमेत देखिएका कारण परिवारले उनको योजनाबद्ध हत्या गरेको आरोप लगाएको छ ।
"
पाँचथरमा ट्राफिक सप्ताह,"राधा लुइटेल
फिदिम, असार ६ गते। पाँचथरमा ट्राफिक सप्ताह सुरु भएको छ। सवारी दुर्घटना र तिनबाट हुने क्षतिको न्युनीकरणका लागि जिल्ला ट्राफिक प्रहरी कार्यालयको अगुवाइमा ट्राफिक सप्ताह सुरु भएको हो।
फिदिम बजारस्थित शिवालय मन्दिरबाट प्रभातफेरी आयोजना गर्दै यो सप्ताह सुरु गरिएको हो। र्‍यालीमा सहभागीले सवारी दुर्घटना हुन नदिन चालक पैदलयात्री र यात्रुले अपनाउनुपर्ने सावधानी सम्बन्धी सन्देश लेखेका प्ले कार्ड र ब्यानर बोकेका थिए ।
र्‍याली पश्चात जिल्ला समन्वय समितिको सभाहलमा प्रवेश गरेका सहभागीले त्यहाँ औपचारिक कार्यक्रम मार्फत ट्राफिक सप्ताह सुरु भएको उद्घोष गरे।
समारोहका प्रमुख अतिथी रहनुभएका फिदिम नगरपालिकाका प्रमुख मित्रप्रसाद काफ्लेले सहभागी विद्यार्थीलाई हेलमेट लगाइ दिएर कार्यक्रमको उद्घाटन गर्नुभएको थियो।
कार्यक्रममा ट्राफिक नियमको पालना, सवारी साधनको नवीकरण र लाइसेन्सको महत्त्व लगायतका विषयमा सचेतना फैलाइएको थियो।
"
वित्त सम्मेलन रणनीतिक अवसर,"संयुक्त राष्ट्रसङ्घको आयोजनामा अन्तर्राष्ट्रिय विकासका लागि चौथो वित्त सम्मेलन आगामी जुन ३० देखि ३ जुलाई २०२५ सम्म स्पेनको सेभिलमा आयोजना हुँदै छ । सम्मेलनले सन् २००२ को मोन्टेरे, २००८ को दोहा र २०१५ को आदिस अबाबा सम्मेलनमा भएका प्रतिबद्धताको पुनरवलोकन गर्दै दिगो विकास, ऋण सङ्कट, वित्त समावेशिता र जलवायु वित्तको सन्दर्भमा विश्वव्यापी ऐक्यबद्धता निर्माण गर्ने लक्ष्य राखेको छ । मेक्सिको, नर्वे र जाम्बियासँगै सम्मेलनको परिणामको दस्ताबेजको सहसंयोजकका रूपमा नेपालले अन्तर्राष्ट्रिय वित्त शासनमा प्रभावशाली भूमिका प्राप्त गरेको छ । नेपाल जस्ता ऋण र रेमिट्यान्समा आधारित, प्राकृतिक स्रोत र श्रममुखी अर्थतन्त्र भएका मुलुकका लागि यो सम्मेलन बहुपक्षीय विकास साझेदारीमा स्पष्ट रणनीतिक धारणा राख्ने कूटनीतिक अवसर हो । आजको विश्वमा समावेशी, न्यायसङ्गत र दिगो वित्त संयन्त्रको आवश्यकता तीव्र रूपमा महसुस भइरहेको छ ।
विश्वले नेपालको नेतृत्व र दृष्टिकोणलाई नियालिरहँदा यो सम्मेलन नेपाललाई समृद्ध, सशक्त, र समान विकासको मार्गमा अघि बढाउन सक्ने ऐतिहासिक अवसर हो । यो सम्मेलन केवल छलफलको मञ्च मात्र नभई विश्व मञ्चमा आफ्नो विकास दृष्टिकोण र रणनीतिक प्राथमिकता प्रस्तुत गर्ने सुनौलो अवसर पनि हो । सम्मेलन नेपाललाई आफ्नो आर्थिक र सामाजिक समृद्धिको मार्गलाई बलियो बनाउन र अन्तर्राष्ट्रिय सहयोग जुटाउन र नेपालको सहसंयोजकको भूमिकामार्फत अन्य कम विकसित र भूपरिवेष्टित देशले सामना गर्ने संरचनात्मक अवरोधलाई सम्बोधन गर्ने नीतिका पक्षमा वकालत गर्ने अवसर पनि हो ।
सम्मेलनको अन्तरसम्बन्ध
समृद्ध नेपाल, सुखी नेपालीको राष्ट्रिय आकाङ्क्षा हासिल गर्न र नेपाललाई २०२६ सम्ममा अल्पविकसित मुलुकको सूचीबाट स्तरोन्नति गरी मध्यम आय भएको देश बनाउन तथा २०३० सम्ममा दिगो विकास लक्ष्य हासिल गर्ने प्रतिबद्धता पूरा गर्न नेपालले प्रभावकारी अन्तर्राष्ट्रिय सहकार्य गर्न अपरिहार्य छ । नेपाल जस्तो मुलुक जहाँ गरिबी, विकट भूगोल र जलवायु सङ्कट गहिरिँदो छ, विकासका लागि वित्त सम्मेलन केवल नीतिगत बहसको विषय नभई, राष्ट्रिय अस्तित्व र सामाजिक रूपान्तरणको महìवपूर्ण पक्ष हो । नेपालले यस्ता अन्तर्राष्ट्रिय सम्मेलनमा सहभागी मात्र भएर होइन, प्रभावकारी रूपमा नेतृत्वकारी भूमिका निर्वाह गर्नु आजको आवश्यकता हो ।
सम्मेलनमा नेपालको सहभागिता विश्वव्यापी वित्त संरचनालाई पुनर्संरचना गर्ने र दिगो विकास लक्ष्यका लागि स्रोत जुटाउने ऐतिहासिक अवसर हो । यो नेपालका लागि मात्र नभई समग्र न्यून विकसित, भूपरिवेष्टित र विकासशील देशका लागि महत्वपूर्ण छ । यो अवसरले नेपाललाई आफ्ना विकास चुनौती विश्वमञ्चमा प्रस्तुत गर्न र समावेशी समाधानको वकालत गर्ने अवसर पनि हो । नेपालले आफ्नो कूटनीतिक प्रभावलाई उपयोग गरी जलवायु अनुकूल वित्त, ऋण राहत र निजी लगानी आकर्षणका लागि अन्तर्राष्ट्रिय समर्थन जुटाउन सक्छ, जसले देशको दिगो विकासको मार्गलाई बलियो बनाउने छ ।
नेपालको १६ पञ्चवर्षीय योजनाले समृद्धिको आधार तय गर्दै दिगो वित्त संरचना निर्माणमा जोड दिएको छ । जसका लागि नेपालले निम्न सन्देश सम्मेलनमा स्पष्ट रूपमा प्रस्तुत गर्नु पर्छ । पहिलो, ऋणमुखी वित्त संरचना हटाउँदै अनुदानमुखी र मिश्रित वित्तसंरचना पहुँच सुनिश्चित गर्नु पर्छ । दोस्रो, जलवायु सङ्कटले सर्वाधिक प्रभावित मुलुकका रूपमा नेपालले हरित जलवायु कोष र अनुकूलन कोषको स्रोतमा न्यायसङ्गत पहुँचका लागि आवाज उठाउन पर्छ । तेस्रो, दिगो विकास लक्ष्यका लागि आवश्यक वित्त प्रवाहमा दीर्घकालीन रणनीति प्रस्ताव गर्नुपर्ने हुन्छ । चौथो, अन्तर्राष्ट्रिय वित्त संस्थाहरूमा नेपाल जस्ता देशहरूको सहभागिता र मतभार वृद्धि गर्ने विषयमा स्पष्ट धारणा राख्न सक्नु पर्छ । त्यसै गरी हालै स्वीकृत वैदेशिक सहायता परिचालन नीति, २०८२ लाई सम्मेलनको भावनासँग जोडेर नेपालले आफ्नो रणनीतिक प्रभाव विस्तार गर्न सक्छ । यी नीतिगत प्राथमिकताले नेपाललाई विश्वव्यापी वित्त संरचनामा प्रभावकारी भूमिका खेल्न सहयोग गर्ने छन् ।
पहल गर्नुपर्ने विषय
चौथो वित्त सम्मेलन नेपालको सहसंयोजकको भूमिकाले यसलाई कम विकसित र भूपरिवेष्टित देशहरूले सामना गर्ने संरचनात्मक अवरोधलाई सम्बोधन गर्ने नीतिका पक्षमा नेतृत्व प्रदान गर्न अवसर छ । प्रधानमन्त्री केपी शर्मा ओलीले नेतृत्व गर्नुहुने उच्चस्तरीय प्रतिनिधिमण्डलमा अर्थ, परराष्ट्र, योजना आयोग र स्थानीय सरकारका प्रतिनिधि समावेश हुने सम्मेलनमा नेपालको प्रभावकारी तयारी र सहभागिताले दीर्घकालीन विकासमा महìवपूर्ण योगदान पु¥याउन सक्छ । सम्मेलनमा नेपालले सामान्य सहभागिता होइन, रणनीतिक सहभागिता सुनिश्चित गर्नु पर्छ । चौथो वित्त सम्मेलन नेपालको सह संयोजकको भूमिकाले यसलाई कम विकसित र भूपरिवेष्टित देशले सामना गर्ने संरचनात्मक अवरोधलाई सम्बोधन गर्ने नीतिका पक्षमा नेतृत्व प्रदान गर्न अवसर छ ।
वित्त सम्मेलन नेपालको सहसंयोजकको भूमिकाले यसलाई कम विकसित र भूपरिवेष्टित देशले सामना गर्ने संरचनात्मक अवरोधलाई सम्बोधन गर्ने नीतिका पक्षमा नेतृत्व प्रदान गर्न अवसर पनि छ । यो अवसर द्विपक्षीय छलफलद्वारा सहयोग विस्तार गर्ने, जी–७७ र चीन, अति कम विकसित राष्ट्रको समूहलगायत समान परिस्थिति भएका देशसँग साझा प्रस्ताव प्रस्तुत गर्ने र जलवायु तथा वित्त न्यायका विषयमा सहकार्य विस्तार गर्ने समय हो । यो नेपालका लागि आफ्नो विकास दृष्टिकोण, वित्त आवश्यकता, र कूटनीतिक हैसियत स्पष्ट पार्ने अवसर हो । नेपालले दिगो विकास र समावेशी समृद्धिका लागि न्यायोचित वित्त संरचना र अन्तर्राष्ट्रिय सहयोगको माग राख्न, तथा विकासशील राष्ट्रहरूको हितमा स्पष्ट धारणा दिन यो सम्मेलनलाई प्रयोग गर्नु पर्छ ।
सरकार, निजी क्षेत्र, नागरिक समाज, र दातृ साझेदारबिचको सहकार्यमा तयार गरिएको साझा दृष्टिकोणबाट मात्रै नेपालले आफ्नो उपस्थिति सशक्त बनाउँदै अन्तर्राष्ट्रिय समुदायसँग प्रभावकारी साझेदारी विस्तार गर्न सक्छ । विश्वका नेताहरू, अन्तर्राष्ट्रिय वित्त संस्था, व्यापारिक सङ्गठन, नागरिक समाज र संयुक्त राष्ट्रसङ्घीय प्रणालीलाई एकै मञ्चमा ल्याउने हुँदा सम्मेलन विश्वव्यापी सहयोगलाई सुदृढ गर्ने एक मात्र मञ्च हो ।
अन्तर्राष्ट्रिय वित्त संरचनाको सुधार र दिगो विकासका लागि स्रोत परिचालनको प्रमुख क्षेत्र–जस्तै आन्तरिक स्रोत परिचालन, अन्तर्राष्ट्रिय कर सहयोग, विकास सहायता, निजी लगानी, व्यापार, ऋण दिगोपन, प्रविधि र तथ्याङ्क शासनमा आफ्नो कूटनीतिक प्रयासलाई केन्द्रित गर्न सक्छ । उदाहरणका लागि, नेपालको कर–जिडिपी अनुपात, डिजिटल कर प्रशासन र अनौपचारिक क्षेत्रलाई औपचारिक बनाएर सुधार गर्न सकिन्छ । त्यस्तै, अवैध वित्त प्रवाह रोक्न पारदर्शिता मापदण्ड र विश्वव्यापी लाभकारी स्वामित्वको पक्षमा वकालत गर्न सकिन्छ । यी प्रयासले नेपालको वित्त आधारलाई सुदृढ बनाउने छ । नेपालले अन्तर्राष्ट्रिय विकास सहायताको ०.७ प्रतिशत लक्ष्य र एलडिसीका लागि ०.२ प्रतिशतको सुनिश्चितता, हानि तथा नोक्सानी कोषमा सहज पहुँच र दक्षिण दक्षिण सहयोगमार्फत भारत र चीनसँगको साझेदारीलाई जोड दिन सक्छ ।
यसै गरी जलविद्युत्, पर्यटन र कृषि क्षेत्रमा प्रत्यक्ष वैदेशिक लगानी आकर्षित गर्न एलडिसीका लागि अन्तर्राष्ट्रिय लगानी समर्थन केन्द्रको प्रस्ताव र वैदेशिक रेमिट्यान्स लागतलाई ३५ प्रतिशतभन्दा कम गर्ने पहल महत्वपूर्ण हुन सक्छ । व्यापारको क्षेत्रमा, कर र कोटामुक्त वैदेशिक व्यापार, खुला बजारमा पहुँच र व्यापार पूर्वाधारका लागि लगानी कोषले भारत र चीनसँगको क्षेत्रीय व्यापारलाई बलियो बनाउन सकिन्छ । जलवायु अनुकूलन ऋण सहायतामा र जी –२० साझा फ्रेमवर्कमा विस्तारित पहुँचले नेपालको वित्त जोखिमलाई कम गर्नेछ । प्रविधि र नवप्रवर्तनमा डिजिटल पूर्वाधार र हरित प्रविधिमा लगानी, साथै लैङ्गिक रूपमा खण्डीकृत तथ्याङ्क र एकीकृत राष्ट्रिय वित्त फ्रेमवर्कमा अन्तर्राष्ट्रिय सहायता प्राप्त गर्न नेपालले वकालत गर्न सक्छ । नेपालले बहुपक्षीय सहायता मञ्चसँग पारदर्शी विनियोजनका पक्षमा बजेट समर्थन र संयुक्त कोष संयन्त्रको माग गर्न सक्छ, जसले राष्ट्रि«य योजनासँग सहायतालाई तादम्यता गर्न सहयोग पु¥याउँछ ।
सम्भावना र चुनौती
सम्मेलन नेपालको भूमिका विश्वव्यापी वित्त परिदृश्यलाई नेपालले आफ्नो हितका साथै भूपरिवेष्टित विकासशील देश, जलवायु संवेदनशील देश र सामान्यतया अति कम विकसित राष्ट्रहहरूको हितलाई अगाडि बढाउने दिशामा हुन पर्छ । विश्व बैङ्क सम्बद्ध निकायमा अन्तर्राष्ट्रिय विकास सहयोगमा नेपालको निर्भरतालाई ध्यानमा राख्दै, सहुलियत वित्त क्षमता विस्तार गर्न दातृनिकायको योगदानमा वृद्धिको वकालत गर्न सकिन्छ । यी सुधारले नेपालको विकास प्राथमिकतालाई समर्थन गर्ने छ । अन्य एलडिसी र एलएलडिसी समूहसँग गठबन्धन निर्माण गरेर समावेशी वित्त सहयोग, जलवायु वित्त र ऋण राहतका मागलाई बलियो बनाउन सकिन्छ । एसडिजी लगानी मेला र व्यापार सञ्चालन समितिमार्फत निजी लगानीकर्ता र बहुपक्षीय विकास बैङ्कसँग सम्बन्ध विस्तार गर्न सकिन्छ । प्राथमिक बजारमा पहुँच सुनिश्चित गर्न एलडिसी प्राथमिकतालाई उजागर गर्नु पर्छ । अन्तर्राष्ट्रिय वित्त संस्थामा कम विकसित राष्ट्रको प्रतिनिधित्व बढाउन आइएमएफ र विश्व बैङ्कको पुनर्संरचना सुधारको माग पनि महìवपूर्ण छ ।
चुनौती कायम छन् । विगतका सम्मेलनमा भएका प्रतिबद्धता प्रायः कमजोर कार्यान्वयन भएको तथ्यले जवाफदेहिता सुनिश्चित गर्न बलियो अनुगमन र मूल्याङ्कन आवश्यक छ । सम्मेलनको माध्यमबाट नेपालको प्रभाव वृद्धि अन्तर्राष्ट्रिय साझेदारहरूसँग सहकार्यलाई सुदृढ गर्नु पर्छ । विभिन्न वित्त स्रोतको राम्रो व्यवस्थापन र उपयोगको साथै, लगानीकर्ता र दातासँग विश्वास निर्माण गर्न स्रोतको पारदर्शी वितरण र समयमै परियोजना कार्यान्वयन र सम्पन्न गर्नुपर्ने हुन्छ । यस्ता सुधारले नेपाललाई सन् २०२६ सम्ममा न्यून विकसित मुलुकको सूचीबाट सहज सङ्क्रमण सुनिश्चित गर्न, दिगो विकासको वित्त खाडल कम गर्न र समृद्ध र सुखी राष्ट्र बनाउने लक्ष्यतर्फ एक कदम नजिक ल्याउन सक्छ । यो अवसरलाई सदुपयोग गर्न नेपालले उच्चस्तरीय तयारी, रणनीतिक सहभागिता र अन्तर्राष्ट्रिय साझेदारीमा जोड दिनु पर्छ ।
"
आगोले जलेर घाइते बालिकाको उपचारको क्रममा मृत्यु,"बोमलाल गिरी
नवलपुर, असार ६ गते। नवलपुरको देवचुलीमा आगोले जलेर घाइते भएकी कावासोती नगरपालिका–८ की बालिकाको उपचारको क्रममा काठमाडौँमा मृत्यु भएको छ।
देचुली–१७ पिप्रहरस्थित चितवन टाइगर रिसोर्टमा जेठ ३० गते राति आगोले पोलेर घाइते भएका ५ जना मध्ये एक बालिकाको  उपचारको क्रममा मृत्यु भएको हो। आगोले पोलेर एकै परिवारका तीनसहित पाँच जना घाइते भएका थिए।
जिल्ला प्रहरी कार्यालय नवलपुरका प्रहरी नायब उपरीक्षक मधु नेपालका अनुसार कावासोती–८ निवासी ४४ वर्षीय प्रदीपकुमार भट्टराईकी छोरी ६ वर्षीया अन्नी भट्टराईको वर्न अस्पताल कीर्तिपुरमा उपचारको क्रममा मृत्यु भएको हो।
उक्त घटनामा कावासोती–८ निवासी ४४ वर्षीय भट्टराई, उहाँकी श्रीमती ४१ वर्षीया मीना पौडेल, छोरी  अन्नी, २६ वर्षीय असिम राना र २४ वर्षीय अनुप गुरुङ घाइते भएका थिए।
भट्टराई कावासोतीको मध्यविन्दु बहुमुखी क्याम्पसका प्रध्यापक हुनुहुन्छ। घाइते चार जनाको वर्न अस्पतालमै उपचार भइरहेको प्रहरी नायब उपरीक्षक  नेपालले जानकारी दिनुभयो।
रिसोर्टमा सेकुवा पोल्ने क्रममा पाँच जनालाई आगोले पोलेको थियो। उक्त घटनामा रिसोर्टको गम्भीर लापरबाही भएको पीडितको दाबी छ। घाइते भट्टराईले खाजा खाँदै गर्दा होटलका स्टाफले आगोमा पेट्रोल हालेकाले यस्तो घटना घटेको भिडियो सन्देशमार्फत बताउनुभएको छ।
जिल्ला प्रहरी कार्यालय नवलपुरका प्रहरी उपरीक्षक यादव ढकालले  घटनाको अनुसन्धान भइरहे पनि घाइते निको भएर फर्किएपछि थप अनुसन्धानमा सहज हुने बताउनुभएको छ।
"
कालीगण्डकी काेरिडोर पहिरोका कारण अवरुद्ध,"तिलाचन पाण्डे
तम्घास (गुल्मी), असार ६ गते । कालीगण्डकी काेरिडोर पहिरोका अवरुद्ध भएको छ ।
कालीगण्डकी गाउँपालिका गुल्मीको हर्मिचौर अर्वेनी सडक खण्डको वडा नम्बर २ को गरगरेमा सडकमाथिबाट पहिरो खसेका कारण सडक अवरुद्ध भएको छ । शुक्रबार दिउँसो सडकमाथिबाट ठुलो ढुङ्गासहित खसेको पहिरोका कारण सडक अवरुद्ध भएको कालीगण्डकी गाउँपालिकाका उपाध्यक्ष मञ्जुकुमारी दर्लामीले जानकारी दिनुभयो ।
उहाँले अवरुद्ध सडक खुलाउनका लागि एक्साभेटर प्रयोग गरिएको र सडकमाथिबाट ढुङ्गाहरू खसिराखेका कारण सडक खुलाउन समस्या हुने बताउनु भयो । सडक खुलाउन समय लाग्ने भएकाले साना सवारीहरूले हर्मिचौरमाथि देउराली अर्वेनीकोट हुँदै झर्न थालेका छन् । सडक अवरुद्ध हुँदा पुर्तिघाटदेखि बुटवल जाने सवारीहरु अलपत्र परेका छन् । यसका साथै हर्मिचौरदेखि गाउँपालिकाको केन्द्र पुर्तिघाटसम्म जाने यात्रुहरू पनि अलपत्र परेका छन् । हरेक वर्ष उक्त स्थानमा पहिरो खसेर समस्या हुँदै आएको छ ।

"
अमेरिकाका दुई सहरमा नेपाली कन्सुलेट कार्यालय खोलिँदै,"न्युयोर्क, असार ५ गते। नेपाली जनसम्पर्क समिति, अमेरिकाले अमेरिकाको टेक्सास र क्यालिफोर्नियाको सन् फ्रान्सिस्को सहरमा नेपाल सरकारद्वारा कन्सुलेट कार्यालय स्थापना हुने तयारीप्रति खुसी व्यक्त गरेको छ।
नेपाल सरकारका तर्फबाट दुवै स्थानमा वाणिज्य दूतावास स्थापना गरी सेवा सञ्चालनका लागि प्रारम्भिक तयारी भइरहेका बेला उक्त समितिले प्रधानमन्त्री केपी शर्मा ओली र परराष्ट्रमन्त्री डा. आरजु राणा देउवासहित नेपाल सरकारप्रति विशेष आभार प्रकट गरेको हो।
‘‘नेपाली जनसम्पर्क समिति नेपाली समुदायको हित र नेपाल सरकारबाट प्रदान गरिने सेवा सहज रूपमा उपलब्ध गराउन सधैँ प्रतिबद्ध छ ।’’ विज्ञप्तिमा भनिएको छ ।
पश्चिमी क्षेत्रको क्यालिफोर्निया राज्यको सन् फ्रान्सिस्को र टेक्सासको डाल्लास सहरमा वाणिज्य दूतावासको आवश्यकता सम्बन्धमा पटक पटक नेपाल सरकार र नेपाली कांग्रेसको नेतृत्वसमक्ष पहल गर्दै आएको कुरा विज्ञप्तिमा उल्लेख छ ।
परराष्ट्र मन्त्रालयबाट जिम्मेवारी पाएका कर्मचारीहरू हाल दुवै सहरमा पुगेर कार्यालय खोल्नका लागि अध्ययनरत छन्।
सभापति आनन्द विष्टद्वारा हस्ताक्षरित विज्ञप्तिमा सेवा सञ्चालनपछि अमेरिकास्थित नेपाली समुदायले सहज र कम झन्झटिलो सेवा पाउने विश्वास व्यक्त गरिएको छ ।
नेपाल सरकारको औपचारिक कार्यालय स्थापना भएपछि राहदानी, नागरिकता, आप्रवासनसम्बन्धी सिफारिस र अन्य सेवामा सहज हुने छ।



"
ब्रिज डिकेड कप क्रिकेट हुने,"काठमाडौँ, असार ३ गते । ब्रिज इन्टरनेशनलको १०औँ वार्षिकोत्सवको अवसरमा असार ७ गते ब्रिज डिकेड कप मैत्रीपूर्ण क्रिकेट हुने भएको छ ।
युकेस्थित डेवाइजिस क्रिकेट मैदानमा ब्रिज–११ र डेभिज क्रिकेट क्लबबिच हुने प्रतियोगिता चर्चित क्रिकेटर सन्दीप लामिछानेको नेतृत्वमा हुनेछ ।
मैत्री खेलबाट जुट्ने रकम नेपालका अनाथ बालबालिकाको सहयोगमा खर्च गरिने आयोजकले जनाएको छ । सन्दीप ब्रिज इन्टरनेशनल कन्सल्टेन्सीका ब्रान्ड एम्बेसडरसमेत हुनुहुन्छ ।
ब्रिज इन्टरनेशनलका संस्थापक तथा प्रमुख कार्यकारी अधिकृत भुवन गिरीले कम्पनीको दशक लामो सफलतासँगै सामाजिक उत्तरदायित्वको सन्देश बोकेर क्रिकेट खेल आयोजना गरिन लागेको बताउनुभयो ।
मैत्रीपूण खेलका संयोजक विज्ञान कार्कीले प्रतियोगिता नेपाली डायस्पोरा, खेलप्रेमी र स्थानीय समुदायबिच आपसी सम्बन्ध सुदृढ बनाउन उपयोगी बन्ने बताउनुभयो । कार्कीले भन्नुभयो, ‘‘ यो खेल प्रतिस्पर्धाभन्दा बढी आपसी स्नेह र सहयोगको उदाहरण बन्नेछ ।’’

"
कमलपोखरीको सुन्दर दृश्य,"काठमाडौँस्थित कमलपोखरीको सुन्दर दृश्य ।
"
"देशको पहिलो ‘फ्लाई ओभर’ निर्माण सम्पन्न, प्रधानमन्त्रीबाट आज उद्घाटन हुँदै","काठमाडौँ, असार ६ गते । उपत्यकाको निकै व्यस्त सडकका रूपमा रहेको ललितपुरस्थित ग्वार्को चोकमा ‘फ्लाई ओभर’ निर्माणले बल्ल पूर्णता पाएको छ । पटकपटक भाका सार्दैै सम्पन्न भएको ‘फ्लाई ओभर’ शुक्रबार प्रधानमन्त्री केपी शर्मा ओलीले विधिवत रूपमा उद्घाटन गर्दै हुनुहुन्छ ।
‘फ्लाई ओभर’ निर्माणका क्रममा सास्ती भोगिरहेका सर्वसाधरण अब भने ट्राफिक जामको समस्याबाट मुक्त हुने भएका छन् । भौतिक पूर्वाधार तथा यातायात मन्त्रालय, सडक विभागअन्तर्गत गुणस्तर अनुसन्धान तथा विकास केन्द्रले काठमाडौँ उपत्यकामा निर्माण सम्पन्न बहुप्रतिक्षित ग्वार्को ओभरपास परियोजना निर्माणको प्रक्रिया अगाडि बढाएको थियो ।
केन्द्रले दुई वर्षभित्र काम सम्पन्न हुनेगरी २०७८ साल फागुन १२ गते आशिष–समानान्तर रेलिगेर जेभी निर्माण व्यवसायी कम्पनीसँग ठेक्का सम्झौता गरेको थियो । यसरी २०८० साल फागुन ११ गते ठेक्का सम्पन्न गर्ने मिति तोकिएको थियो । तर तोकिएको समयमा निर्माण सम्पन्न नभएपछि २०८१ असारमा निर्माण सम्पन्न हुनेगरी फेरि दोस्रोपटक म्याद थप भएको थियो । तर फेरि पनि तोकिएको समयमा पनि निर्माण सम्पन्न हुन नसकेपछि २०८१ साल पुस ८ गते सम्पन्न गर्नेगरी म्याद थप भयो । आयोजनामा समस्या देखिएपछि गत पुस र माघमा गरी एक महिना जति आयोजना निर्माणको कामसमेत ठप्प भएको थियो ।
केन्द्रका प्रवक्ता प्रदीप भण्डारीले ठेकेदार कम्पनीले पटकपटक म्याद थप गर्दा पनि निर्माण सम्पन्न गर्न नसकेपछि हालसम्मको करिब रु एक करोड ४७ लाख हर्जना तिराएर निर्माण सम्पन्न गरिएको जानकारी गराउनुभयो । “ग्वार्को ओभरपासको निर्माण कार्यमा प्राविधिक जटिलता र अपरिहार्य प्राविधिक परिमार्जनका कारण केही ढिलाइ भयो”, उहाँले भन्नुभयो, “प्रारम्भिक डिजाइनअनुसार काम सुरू गरे पनि निर्माण व्यवसायीले पेस गरेको प्रारम्भिक डिजाइनमा आवश्यक परिवर्तन गर्नुपरेको थियो । त्यसका लागि थप अध्ययन तथा स्वीकृति प्रक्रियाले समय लिएको हो । साथै, यान्त्रिक रूपमा स्थिर माटोको पर्खाल जडान गर्दा जमिनमुनिको माटोमा अपेक्षित मात्रामा सुधार गर्नुपर्ने देखिएकाले माटो सुधारसम्बन्धी थप कार्य गर्नुपर्यो । यो कामले अतिरिक्त समय र स्रोतको खपत गर्यो ।”
त्यसैगरी, अप्रोच सडक निर्माणका क्रममा माटो थपिँदै जाँदा सातदोबाटोतर्फको भागमा जगको माटो असमान रूपमा थिचिएकाले पनि थप समय लागेको भण्डारीले बताउनुभयो । “त्यसको असरस्वरूप सातदोबाटोतर्फको भागमा असमान रूपमा माटो दबिँदा प्यानल–४ र प्यानल–५ बीचको अन्तराल बढेको थियो । उक्त समस्या समाधान गर्न दुवै प्यानललाई खोलेर पुनः सन्तुलनसहित जडान गर्नुपरेको थियो । जसले कार्यअवधि थप लम्बिएको हो”, उहाँले भन्नुभयो ।
भण्डारीका अनुसार ग्वार्को ओभरपासको कुल र्याम्प र पुलको लम्बाइ ५७६ दशमलव २ मिटर,  ग्वार्को चोकबाट लगनखेलतर्फ तीन सय २० मिटर र सातदोबाटोतर्फ एक सय ८५ मिटर लामो ओभरपास रहेको छ । दुवैतर्फ चार तहको कालोपत्र गरिनुका साथै ओभरपासको र्याम्पको दूरी भने १० दशमलव २ मिटर रहेको उहाँको भनाइ छ । “बीचको पुल खण्डको लम्बाइ भने ३६ दशमलव २ मिटर छ । यसरी दुईवटै र्याम्प र पुल मिलाएर ओभरपासको कुल लम्बाइ पाँच सय ४० मिटर ९र्याम्प० प्लस ३६ दशमलव २ मिटर (पुल) गरी ५७६ दशमलव २ मिटर हुन्छ”, भण्डारीले भन्नुभयो, “यस पुलको चौडाइ १६ दशमलव ४ मिटर छ, जसमा चार लेन सडक सञ्चालन हुनेगरी डिजाइन गरिएको हो ।”
चौध करोड थप लागत
केन्द्रका प्रवक्ता भण्डारीले तोकिएको समयमा काम सम्पन्न हुन नसक्दा सुरूको सम्झौताभन्दा रु १४ करोड लागत थप भएको जानकारी दिनुभयो । “करिब रु १७ करोड छ लाख ८८ हजार ८८८ मा सम्पन्न हुनेगरी ठेक्का सम्झौता भएको हो, तर काम सम्पन्न भइसक्दा हाम्रो अनुमानित लागत रु ३१ करोड ४६ लाख ५१ हजार ४४० पुगेको छ”, उहाँले थप्नुभयो, “ग्वार्को चोकस्थित चार लेनको ओभरपास र पहुँचमार्गको योजना, डिजाइन, इञ्जिनियरिङ, खरिद तथा निर्माणकार्य (इपिसी प्रणालीमा) भएको ठेक्का सम्झौता हो, जसअन्तर्गत डिजाइन र निर्माणको जिम्मेवारी पूर्ण रूपमा निर्माण व्यवसायीमा रहन्छ ।”
भण्डारीका अनुसार उक्त सम्झौताअनुसार निर्माणपश्चात  निर्माण कार्यमा पाँच वर्षसम्म र डिजाइनमा १० वर्षसम्म कुनै त्रुटि देखिएमा उक्त त्रुट सुधार गर्ने पूर्ण जिम्मेवारी निर्माण व्यवसायीको रहन्छ ।
ट्राफिक व्यवस्थापनमा सहज
काठमाडौँउपत्यका ट्राफिक प्रहरी कार्यालयका प्रवक्ता प्रहरी उपरीक्षक दीपक गिरीले पछिल्लो समय सवारीसाधनको बढ्दो चापसँगै उपत्यकाका विभिन्न चोकमा ट्राफिक जामको समस्या बढ्दै गइरहेको भन्दै यस्ता फ्लाई ओभर निर्माणको कार्यले ट्राफिक जाम व्यवस्थापनमा सहज हुने बताउनुभयो । “ग्वार्को चोकमा देखिएको ट्राफिक जामको समस्या अबदेखि हट्ने भयो । छोटाछोटाभन्दा पनि लामो फ्लाई ओभर निर्माण गर्न सकियो भने अझै ट्राफिक व्यवस्थापनमा सहज हुनेछ”, उहाँले भन्नुभयो, “ग्वार्कोमा अबदेखि जाम नहुने र छिटोछिटो सवारीसाधन आवतजावत गर्न सक्छन् । तर सातदोबाटो चोकमा आएर एकैपटक सवारी चाप बढ्ने र त्यो स्थानमा जाम बढ्ने छ । तसर्थ लामो ओभरपास निर्माणको योजना ल्याउन आवश्यक छ ।”
गिरीले भविष्यमा अझै बढ्न सक्ने ट्राफिक जामको व्यवस्थापनका लागि उपत्यकालगायतका अन्य सहरका मुख्य चोकमा पनि यस्ता ओरपास र अन्डरपासको योजना बनाउन आवश्यक रहेको सुझावसमेत दिनुभयो ।
अन्डरपास र ओभरपास अबको आवश्यकता
पूर्वाधारविद्समेत रहनुभएका नेपाल बुद्धिजीवी परिषद्का अध्यक्ष इञ्जिनियर गजेन्द्रप्रसाद थपलियाले उपत्यकालगायत मुलुकका मुख्य सहरमा सवारीसाधनको चापका कारण ट्राफिक समस्या बढिरहेको अवस्थामा अन्डरपास र ओभरपास आजको आवश्यकता रहेको बताउनुभयो । “ग्वार्को फ्लाई ओभर निर्माणले मुलुकमा पूर्वाधार विकासको सकरात्मक पक्षलाई झल्काउँछ । निर्माणकार्य ढिला भए पनि यसले सकरात्मक सन्देश प्रवाह गरेको छ”, उहाँले भन्नुभयो, “ग्वार्कोमा मात्र नभएर अब कोटेश्वरर, बानेश्वर, थापाथली, माइतीघर, चाबहिल, सातदोबाटोलगायत क्षेत्रमा अन्डरपास र ओभरपासको योजना छिट्टै तर्जुमा गरी प्रभावकारी कार्यान्वयन गर्नुपर्ने आवश्यकता छ । अनि मात्र ट्राफिक व्यवस्थापन सहज हुन्छ ।”
सिसीटिभी र बत्ती जडान गर्न आवश्यक
सङ्घीय संसद्अन्तर्गत प्रतिनिधिसभाको पूर्वाधार विकास समितिले ग्वार्को ओभरपासको निरीक्षण गरेको थियो । उद्घाटनको पूर्वसन्ध्यामा गत बुधबार समितिका सभापति दीपक सिंहको संयोजकत्वमा स्थलगत अवलोकन गरिएको थियो ।
ओभरपासको प्रगतिबारे जानकारी लिन निरीक्षण गरिएको र जहाँ स–साना तर महत्त्वपूर्ण काम बाँकी रहेको बताउनुहुन्छ समितिका सदस्य तथा प्रतिनिधिसभा सदस्य माधव सापकोटा । “ओभरपासको निरीक्षण गर्दा अधिकांश कार्य सम्पन्न भए पनि केही साना काम बाँकी छन्”, उहाँले भन्नुभयो, “जस्तै बत्ती जडान गर्नुपर्ने, सुरक्षा सुनिश्चितताका लागि सिसीक्यामेरा जडानलगायतका काम बाँकी छन् । मन्त्रालयका सचिव, सडक विभागका महानिर्देशकलगायतका पदाधिकारीलाई बोलाएर आवश्यक निर्देशन दिन छलफल गरिएको छ ।”
निर्माण सम्पन्न गराउन अग्रसरता
भौतिक पूर्वाधार तथा यातायातमन्त्री देवेन्द्र दाहालले ग्वार्को चोकमा निर्माणाधीन अवस्थामा रहेको फ्लाई ओभर निर्माणलाई चालु आर्थिक वर्षभित्र नै सम्पन्न गराउनका लागि निरन्तर अग्रसरता देखाउनुभएको थियो । पटकपटक  स्थलगत निरीक्षण गरेर मन्त्री दाहालले फ्लाई ओभर निर्माणको कामलाई गति दिन निर्देशन दिँदै आउनुभएको थियो ।
काठमाडौँको सहरी तथा यातायात व्यवस्थापनमा महत्त्वपूर्ण हुने अपेक्षा राखिएको उक्त फ्लाई ओभर निर्माणकार्यलाई गति दिएर समयमा नै सक्नुपर्ने भन्दै उहाँले ताकेता गर्दै आउनुभएको थियो । आगामी आव २०८२/८३ मा टोखा–छहरे–गुर्जु–भन्ज्याङ सुरूङमार्ग, हेम्जा–नयाँपुल खण्ड सडक सुरूङमार्ग, नयाँबानेश्वर अन्डरपास, सिद्धबाबा सुरूङमार्ग, खुर्कोट–चियाबारी सुरूङमार्ग, फुस्रेखोला छोरेपाटन (पोखरा)बाट स्याङ्ग्जा गुडीकोला टनेल अध्ययन, शिवपुरी–भालुवाङ सुरूङमार्ग, रानीघाट–भुरीगाउँ सुरूङमार्गलगायत विकासका योजना छनोट भएका छन् । निर्माणकार्य सम्पन्नपछि ट्राफिक समस्याको व्यवस्थापन गर्ने अपेक्षा गरिएको छ । रासस
"
जसपा नेपालद्वारा केन्द्रीय कार्यकारिणी समिति बैठक आह्वान,"काठमाडौँ, असार ६ गते । जनता समाजवादी पार्टी (जसपा) नेपालले केन्द्रीय कार्यकारिणी समितिको बैठक बोलाएको छ ।शनिबार र आइतबार (असार ७ र ८ गते) पार्टी केन्द्रीय कार्यालय बालकुमारीमा बस्ने गरी बैठक आह्वान गरिएको पार्टीका प्रचार प्रसार तथा प्रकाशन विभाग प्रमुख पूर्ण बस्नेतले जानकारी दिनुभयो ।
वर्तमान राजनीतिक परिस्थिति र पार्टीको सङ्गठनात्मक समीक्षा तथा भाबी कार्ययोजनालगायतका विषयहरूमा बैठक केन्द्रित हुने बस्नेतले बताउनुभयो ।
"
माधवनारायण नगरपालिकाकाे बजेट ५३ करोड ३५ लाख ८९ हजार,"प्रवीण कुमार शर्मा
चन्द्रपुर, (रौतहट) असार ६ गते । रौतहटको माधवनारायण नगरपालिकाले आर्थिक वर्ष २०८२-८३ का लागि ५३ करोड ३५ लाख ८९ हजार रुपियाँको बजेट सार्वजनिक गरेको छ । आर्थिक वर्ष २०८२-०८३ को नीति तथा कार्यक्रम र बजेटमा पालिकाले कृषिलाई पहिलो प्राथमिकतामा राखेको हो ।
नगरपालिकाले सार्वजनिक गरेको बजेटको आय स्रोतमा आन्तरिक आम्दानीबाट १ करोड रुपियाँ, नेपाल सरकार वित्तीय हस्तान्तरणबाट १० करोड ७३ लाख रुपियाँ, नेपाल सरकार सशर्त अनुदान २६ करोड ६७ लाख, नेपाल सरकार समपुरक अनुदान ५० लाख र संघिय सरकार राजस्व बाँडफाँटबाट १० करोड १२ लाख रुपियाँ अनुमान गरिएको छ ।
त्यस्तै प्रदेश सरकार सशर्त अनुदानतर्फ २ करोड ५० लाख, प्रदेश सरकार समपुरक अनुदान ७३ लाख ५५ हजार, प्रदेश सरकार विशेष अनुदान ३० लाख, प्रदेश सरकार बिशेष अनुदान ३० लाख र प्रदेश सरकार समपुरक अनुदान २० लाख अनुमान गरिएको छ ।
माधवनारायण नगरपालिकाका नगर प्रमुख बैजनाथ प्रसाद यादवले आज शुक्रवार आयोजित कार्यक्रममा नीति, कार्यक्रम तथा बजेट सार्वजनिक गर्नुभएको हो । नगर प्रमुख यादवका अनुसार यो बजेट पूर्वाधार, शिक्षा, स्वास्थ्य र कृषि क्षेत्रलाई प्राथमिकतामा राखेर तयार गरिएको हो । कृषकहरूको जीवनस्तर उकास्न नगर सभाले बिशेष प्राथिमिकतामा राखेर कार्यक्रम ल्याएको नगर प्रमुख यादवले बताउनुभयो ।
बजेट प्रस्तुत गर्दै नगर प्रमुख यादवले पालिकाको आवश्यकता, बजेटको अवस्था र प्राथमिकतालाई ध्यानमा राख्दै यो बजेट तयार पारिएको बताउनुभयो । उहाँले यो बजेटले नगरपालिकाको समग्र विकासमा उल्लेखनीय योगदान पुग्ने  विश्वास व्यक्त गर्नुभयो ।
किसानसँग नगरपालिका ,नगरका हरेक किसानको खेतमा सिंचाइको सुबिधा, बाँझो जग्गामा वृक्षारोपण, अनुदानमा आधारित कृषि मोटर, बिउ तथा मलको ब्यवस्था खुला प्रतिस्पर्धा बाट बिद्यालयमा प्रधानाध्यापकको ब्यवस्था , नगरका सम्पूर्ण बिद्यालयमा बुक फ्री फ्राइडे, निर्माणाधीन १५ शैयाको अस्पताल सुचारु गरि गुणस्तरीय स्वास्थ्य सेवा प्रदान, नगरपालिकाको ४ ओटा वडामा बर्थिंग सेन्टर संचालन, गौरवको योजना मिठुअवा नहरदेखि माधोपुर जाने सडक निर्माण, बागमती नदीमा झोलुङ्गे पूल निर्माणलाई प्राथमिकता, प्रशासकीय भवन निर्माण सम्पन्न गरि आफ्नै भवनबाट सेवा प्रवाह लगायतका कार्यक्रम नीति, कार्यक्रम तथा बजेटमा समेटिएको छ ।
सुशासन, पारदर्शिताको लागि नगरपालिकाको हरेक सुचनामा जनताको पहुँच पुर्याइने नगर प्रमुख यादवले बताउनुभयो ।
"
"रैथानीबाली कागुनो, झुमरो र चिनोको संरक्षण गरिँदै","बाजुरा, असार ६ गते । बाजुराको स्वामिकार्तिक खापर गाउँपालिकाले रैथाने बाली कागुनो, झुमरो, चिनो, कोदो, मकैको संरक्षण अभियान सुरु गरेको छ ।  मानव स्वास्थ्यका लागि निकै उपयोगी रहेको स्थानीय बाली पछिल्लो समय लोप हुने अवस्थामा रहेको भन्दै स्वामिकार्तिक खापर गाउँपालिकाले यसको संरक्षण अभियान सुरु गरेको छ ।
राम्रो उत्पादन हुने यो बालिलाई यहाँका कृषकहरूले गाउँमा यसको खासै खेती गर्न इच्छा नदेखाएपछि स्थानीय सरकारले पहल सुरु गरेको हो । पहिला गाउँमा सारै भोकमरी हुन्थ्यो । त्यति बेला कागुनो, झुमरो, कोदो र मकै लगायतको रैथाने बाली लगाउने गर्थ्यौ । अहिले गाउँमा सडक पुगेपछि घरमै दलेको दाल  र फलेको चामल पाउन थालेपछि यहाँका सबै स्थानीयले यसको खेती गर्न छोडेको स्वामिकार्तिक खापर गाउँपालिका स्थानीय नरबहादुर लहुारले बताउनुभयो ।
उहाँले भन्नुभयो, “यसको बारेमा हामीलाई  खासै ज्ञान थिएन । यो बाली मानव स्वास्थ्यका लागि निकै उपयोगी रहेछ । त्यसैले यती बेला यसलाई पालिकाले संरक्षण गर्न थालेको रहेछ ।
पहिला खानका लागि लगाउने गर्थ्यो । अहिले यो बाली मानव स्वास्थ्यका लागि निकै उपयोगी रहेको छ । अहिले यो बाली किन्नका लागि समेत गाउँमा आउने गरेका छन् । सडक गाउँमा पुगेसँगै यो बालीको पनि देश तथा विदेशमा माग हुने गरेपछि अब फेरि यहाँका किसान बिक्रीका लागि खेती गर्न थालेको लुहारले बताउनभयो ।
केही वर्ष पहिला यहाँ यसको खेती गर्दैन थिए । अहिले पालिकाले यसको महत्त्व तथा बिक्रीका बजारीकरणको व्यवस्था सँगै ढुवानी अनुदान  समेत दिन थालेपछि कागुनो झुमरो चिनो लगायतको रैथाने बाली १.२ मेट्रिक टन उत्पादन हुने गरेको स्वार्किातक खापर गाउँपालिकाको कृषि शाखा सहायक प्रमुख रत्न रावलले बताउनुभयो ।
रैथाने बाली मानव स्वास्थ्यका लागि निकै राम्रो भएको र यसको खेती गर्दा यहाँका स्थानीयको  आयआर्जनमा थप केही टेवा पुग्ने देखिएकोले पालिका यसको संरक्षणमा लागेको स्वामिकार्तिक खापर गाउँपालिका अध्यक्ष भरतबहादुर रोकायाले बताउनुभयो ।
उहाँले भन्नुभयो, “अहिले पालिकाले कागुनो झुमरो चिनो उन्नतखाले पुरानो स्थानीय जातको धान कोदो लगायतको बिउ समेत किसानलाई वितरण गर्ने गरेको छ । रैथाने बालीको खेती गर्न उत्प्रेरित गर्ने गरी यती बेला पालिकाको कृषि विकास शाखाले यो बिउ किसानलाई वितरण गरेको छ ।”
रैथाने बाली उत्पादनका लागि यहाँको माटो उत्तम देखिएकोले पछिल्लो समय किसानलाई रैथाने बाली खेती गर्नका लागि हौसला दिने गरेका छौ । साथै यहाँका सरकारी तथा गैरसरकारी कार्यालयमा समेत रैथाने बालीको परिवार अनिवार्य गर्ने भनेका छौ  । यसले गर्दा एका तिर रैथाने बाली संरक्षण हुने र अर्को  यहाँका किसानको आयआर्जनमा थप टेवा पुग्ने अध्यक्ष रोकायाले बताउनुभयो ।
"
२१ लाख बैंकिङ कसुर मुद्दाका फरार प्रतिवादी पक्राउ,"काठमाडौं, असार ५ गते । जिल्ला प्रहरी परिसर, काठमाडौंले २१ लाख रुपियाँ बिगो र दुई वर्ष कैद सजाय तोकिएको बैंकिङ कसुर मुद्दाका फरार प्रतिवादीलाई प्रहरीले काठमाडौंबाट पक्राउ गरेको छ ।
अनुसार पक्राउ पर्ने व्यक्ति काठमाडौं महानगरपालिका–२२ स्थायी घर भई हाल छाउनी, काठमाडौं–१३ मा बसोबास गर्दै आएका ५२ वर्षीय प्रणवलाल सिं हुन् ।
सिंविरुद्ध नेपाल सरकारले वादी रही दायर गरिएको मुद्दामा २१ लाख रुपियाँ बराबरको बिगो कायम भएको थियो ।
लामो समयदेखि फरार रहेका सिंलाई प्रहरीले असार ५ गते काठमाडौं–१३ छाउनी क्षेत्रबाट पक्राउ गरेको हो । पक्राउपछि सिंलाई फैसला कार्यान्वयनका लागि काठमाडौं जिल्ला अदालतमा पेश गरिएको जिल्ला प्रहरी परिसर, काठमाडौंले जनाएको छ ।
प्रहरी परिसरका सूचना अधिकारी प्रहरी उपरीक्षक अपीलराज बोहराका अनुसार अदालतको फैसला कार्यान्वयन अन्तर्गत फरार प्रतिवादीहरूलाई खोजी गरी पक्राउ गर्ने अभियान निरन्तर जारी छ ।
"
'सङ्घीयता सुदृढीकरणका लागि जनमुखी कानुन निर्माण र कार्यान्वयन प्राथमिकता',"दाङ, असार ६ गते । लुम्बिनी प्रदेशका मुख्यमन्त्री चेतनारायण आचार्यले सङ्घीय शासन प्रणालीलाई सुदृढ बनाउने उद्देश्यले जनमुखी कानुन निर्माणमा सरकारको प्राथमिकता रहेको र बनेका कानुनहरूको प्रभावकारी कार्यान्वयनमा ध्यान केन्द्रित गरिएको बताउनुभएको छ।
मुख्य न्यायाधिवक्ताको कार्यालय, लुम्बिनीको आयोजनामा शुक्रबार लमहीमा आयोजित ‘सङ्घीयताको सुदृढीकरणमा प्रदेश कानुन निर्माण तथा कार्यान्वयनका चुनौती र समाधान’ विषयक सरोकारवालासँगको अन्तरक्रिया कार्यक्रमलाई सम्बोधन गर्दै मुख्यमन्त्री आचार्यले संविधानले व्यवस्था गरेका एकल तथा साझा अधिकारको सूचीका आधारमा जनमुखी कानुन निर्माण भइरहेको स्पष्ट पार्नुभयो ।
""हामी यहाँ कानुन निर्माण गर्ने, कार्यान्वयन गर्ने र व्याख्या गर्ने निकायहरूको जमघटमा छौँ,"" उहाँले भन्नुभयो, ""यसले कानुन निर्माण र कार्यान्वयनमा देखिएका समस्या समाधान गर्न सहयोग गर्ने विश्वास लिएको छु । अहिलेसम्म ८४ वटा कानुन निर्माण गरिसकेका छौँ। प्रदेश निजामती सेवा ऐन र स्थानीय निजामती सेवा ऐन निर्माण गरी कार्यान्वयनमा लगिएका छन् ।""
मुख्यमन्त्री आचार्यले प्रदेशले बनाएका कानुन कार्यान्वयनको क्रममा देखा परेका जटिलता हटाउन आवश्यक संशोधनसहित अघि बढिएको पनि जानकारी दिनुभयो।
"
‘आर्थिक सामाजिक रुपमा असर नपर्ने गरी जलविद्युत निर्माण गरिनुपर्छ’,"अमृतप्रसाद पौडेलम्याग्दी, असार  ५ गते । अन्नपूर्ण गाउँपालिका क्षेत्रमा कालीगण्डकी किनारमा रहेको तातोपानीको मुहानहरु जलविद्युतका कारण विस्थापित हुने तथा सुक्ने भन्दै स्थानीयले चिन्ता गरेका छन्  ।  कालीगण्डकी नदीमा निर्माण सुरु भएका र हुन लागेका जलविद्युतका कारण पानी सुरुङबाट बग्दा नदी किनारमा रहेका तातोपानीका मुहानहरु सुक्ने भन्दै स्थानीयले चिन्ता व्यक्त गरेका हुन् ।
पानी सुकेमा आर्थिक, सामाजिक तथा वातावरणीय हिसाबले पनि प्रभाव पर्ने भएकाले त्यस तर्फ ध्यान दिन स्थानीयले सचेत गराएका छन् ।
अन्नपूर्ण गाउँपालिकाको भूरुङ तातोपानीमा आयोजना गरिएको ६६.३ मेगावाट क्षमताको मध्य कालीगण्डकी जलविद्युत आयोजनाको पुरक वातावरणीय प्रभाव मूल्याङ्कन प्रतिवेदनसम्बन्धी सार्वजनिक सुनुवाइमा सर्वसाधारणले चिन्ता व्यक्त गरेका थिए । हाइड्रो सपोर्ट प्रा.ली.ले निर्माण गर्न लागेको उक्त जलविद्युत निर्माण हुँदा पिउने पानी तथा तातोपानीको मुहानमा कुनै असर नपर्ने गरी मात्रै काम हुनुपर्ने स्थानीयको माग  छ ।
तातोपानीका स्थानीय अनिल हिराचनले विगतमा कालीगण्डकीको सतह अनुसार तातोपानीको मुहानको स्थान फेरिएको सुनाउँदै तातोपानीको मुलको भविष्य नै अन्यौल हुने तर्फ चिन्ता व्यक्त गर्नुभयो ।
उहाँले भन्नुभयो, ‘‘हामी यही क्षेत्रमा जन्मियौं हुर्कियौं र अब अन्त्य पनि यही हुने हो, यो हुँदै गर्दा हाम्रो हरेक गतिविधि कालीगण्डकीसँग जोडिएको हुनाले पानी सुरुङमा हाल्दा हामी पनि अन्यौलमा हुन्छौं ।’ १० प्रतिशत पानी छाड्ने कुरा ३६५ दिन नै हुनु पर्ने बताउँदै उहाँले भन्नुभयो–हाम्रो मृत्यु संस्कार कालीगण्डकी नदी बगेको किनारमा हुदै आएको छ, पानी सुरुङ छिरे हामीलाई पनि सुरुङ भित्रै लगेर जलाउने कुरा त भएन नि ।
अन्नपूर्ण गाउँपालिका २ का वडा अध्यक्ष ओम फगामीले अन्नपूर्ण क्षेत्रमा अन्य जलविद्युत निर्माणको क्रममा विस्फोटक प्रयोग गरेर सुरुङ बनाउँदा कम्पनका कारणले पानीको मुहान सुकेकाले गर्दा पानीको मुहानमा असर नपर्ने गरी काम गर्न आग्रह गर्नुभएको थियो ।  कालीगण्डकी नदी मात्रै नभएर सभ्यता पनि भएको हुनाले यसलाई जोगाउनु पर्ने धारणा राख्नु भएको थियो । कालीगण्डकी नदी नै रहेन भने यहाँको बसोबास र सभ्यता पनि नरहने तर्फ उहाँले चिन्ता व्यक्त गर्नुभएको थियो ।
नेपाल उद्योग वाणिज्य महासंघका अध्यक्ष समेत रहनुभएका हाइड्रो सपोर्ट प्रा.ली.का चन्द्रप्रसाद ढकालले तातोपानीको मुहान बचाउँदै स्थानीय जनजीवनमा कुनै पनि प्रभाव नपर्ने गरी आयोजना सम्पन्न गर्ने प्रतिबद्धता जनाउनु भएको थियो । कुनै पनि मुल्यमा स्थानीयलाई असर नपर्ने गरी काम गर्ने गरी तयारी गरी रहेको सुनाउँदै उहाँले त्यसमा आफ्नो प्रतिबद्धता रहेको धारणा राख्नुभयो ।
सार्वजनिक सुनुवाइको क्रममा जलविद्युत आयोजना निर्माणको क्रममा सामाजिक उत्तरदायित्व तथा वातावरणीय प्रभाव न्यूनीकरणका लागि नौ करोड ७० लाख २४ हजार विनियोजन गरिने जानकारी गराइएको थियो । निर्माण थालिएको चार वर्षमा सम्पन्न हुने उक्त आयोजनाको १२ अर्ब ९३ करोड ६४ लाख ७५ हजार सात सय ३० कुल लागत रहेको छ । भूमिगत विद्युतगृह रहने उक्त आयोजना निर्माण गर्दा अन्नपूर्ण गाउँपालिकाको २, ३, ४, ५ र ६ नम्बर वडा प्रभावित हुने छन् । एक सय ५१ मिटर ग्रस हेड रहेको उक्त विद्युत आयोजनाको  चार हजार तीन सय १९ मिटर लामो सुरुङ रहने छ । अन्नपूर्ण गाउँपालिका ६ को पोखरे बगरभन्दा ठीक पारी अन्नपूर्ण गाउँपालिका २ मा भूमिगत रहने विद्युतगृहबाट अन्नपूर्ण गाउँपालिका ३ दानामा रहेको सब स्टेसन मार्फत राष्ट्रिय प्रसारण लाइनमा विद्युत जडान हुने छ ।
"
मधेश सङ्ग्रहालय स्थापना हुने,"लक्ष्मी चौधरी
जनकपुरधाम, असार ६ गते । मधेश प्रदेश सरकारका शिक्षा तथा संस्कृति मन्त्री रानी कुमारी तिवारीले मधेशका सबै भेषभाषा, कला लोक संस्कृतिको संरक्षण, प्रवर्धन गरेर अस्तित्व जोगाउनमा जोड दिनुभएकाे छ ।
शुक्रबार धनुषाको पुरन्दाहा आयोजित मधेश प्रज्ञा प्रतिष्ठानको स्थापना दिवसको अवसरमा आअयोजित सरोकारवालासँगको एक दिवसीय अन्तरक्रिया कार्यक्रममा मन्त्री तिवारीले सो कुरामा जोड दिनुभएको हो ।
उहाँले सबै जातजातिको भेषभुषा, कला संस्कृतिलाई सम्मान गर्ने संस्कारको विकास आवश्यक रहेको बताउनुभयो । मधेशको लोकभाषा, लोक संस्कृति, लोक गीत, लोक नृत्य, नाट्य को संरक्षणको मधेश सरकारले मधेश संस्कृति सङ्ग्रहालय स्थापनाको तयारीमा लागेको उहाँले जानकारी समेत दिनुभयो ।
यस्तै कार्यक्रममा नीति तथा योजना आयोगका पुर्व उपाध्यक्ष डा. भोगेन्द्र झाले प्रतिष्ठान कुनै दल, जाती र व्यक्ती विशेषको नभएर सबैको लागि रहेको बताउनुभ्यो । उहाँले भन्नुभयो, ""सङ्घीयताको उपज मधेश हो र मधेशले स्थापना गरेको प्रतिष्ठान हो । त्यसकार यो विभिन्न क्षेत्रको कला, संस्कृति, साहित्य उजागर गर्नका निम्ति प्रतिष्ठानको स्थापना भएको हो ।""
प्रतिष्ठानका अध्यक्ष राम भरोस कापडिको अध्यक्षतामा आयोजित कार्यक्रममा प्रतिष्ठानका सदस्य दिनेशकुमार यादव, शिवकुमार साह, नेपाल प्रज्ञा प्रतिष्ठानका प्रज्ञा सभा सदस्य डा. सुर्यकुमार यादव, भाषा अभियन्ता डा. बिनोद यादव, साहित्यकार तथा संस्कृत कर्मी अशोक दत्तलगायतले मधेश प्रदेशका सबै भषा, साहित्य, संस्कृति, ललितकला , नाट्यकला, सङ्गीतको अध्ययन अनुसन्धान गरि संरक्षण सम्वर्धन र विकासमा जोड दिनुभयो ।
प्रतिष्ठानका प्रशासकीय प्रमुख अमोदकुमार यादवले प्रतिष्ठान साहित्य, संस्कृति, कला , गीत( सङ्गीत र नाटक गरि छ वटा विधामा रहेर काम गर्दै आएको जानकारी गराउनुभयो ।
"
धार्मिक नदी वरुणबाट बिजुली निकाल्न स्थानीयको अवरोध,"सङ्खुवासभा, असार ६ गते । धार्मिक, सांस्कृतिक र पर्यावरणीय दृष्टिले अत्यन्तै संवेदनशील मानिने मकालु गाउँपालिकामा रहेको वरुण नदीमा विद्युत् परियोजना सञ्चालन गर्ने सरकारी निर्णयप्रति स्थानीयवासीले आपत्ति जनाएका छन् ।
जल माफियाले सांस्कृतिक पक्षलाई समेत ध्यान नदिएको स्थानीयको आरोप छ । प्रशासनले समेत माफियासँग मिलेमतो गरी निर्णय गरेको भन्दै विद्युत् उत्पादन कुनै हालतमा गर्न नदिने भन्दै स्थानीयले आपत्ति जनाएका हुन् । मकालु गाउँपालिका–४ मा अवस्थित वरुण नदीलाई पवित्र धार्मिक स्थलको रूपमा चिनिन्छ । जहाँ हरेक वर्ष करिब  ३० हजार बढी श्रद्धालु नुहाउन र पूजा गर्न पुग्ने गर्छन्। तर हालै एम्पीक इनर्जी प्रालिलाई उक्त क्षेत्रमा १३२ मेगावाटको जलविद्युत् आयोजना सञ्चालन गर्न अनुमति दिइएको भन्दै स्थानीय आक्रोशित भएका छन्।
शुक्रबार खाँदवारीमा आयोजित पत्रकार सम्मेलनमार्फत वरुण धाम संरक्षण नागरिक समितिले आफ्नो औपचारिक विरोध सार्वजनिक गर्दै विद्युत् परियोजना तुरुन्त खारेज गर्न माग गरेको छ। समितिका संयोजक उत्तरकुमार राईले भन्नुभयो, “वरुण शिव धाराबाट बगेको पवित्र नदी हो। धार्मिक, सांस्कृतिक र प्राकृतिक सम्पदाको विनाश हुने भएकाले कुनै पनि हालतमा यहाँ बिजुली निकाल्न दिने छैन।”
वरुण नदी मकालु–वरुण राष्ट्रिय निकुञ्जको सीमाभित्र पर्छ, जसले वरुण क्षेत्रलाई संरक्षित पर्यावरणीय सम्पदाको रूपमा अझ महत्त्वपूर्ण बनाएको छ। संयोजक राईले विद्युत् आयोजना सञ्चालन भए सांस्कृतिक मूल्य–मान्यता, जैविक विविधता र धार्मिक पर्यटकीय सम्भावनामा गम्भीर क्षति पुग्ने चेतावनी दिएका छन्।
यता, परियोजना लिएको एम्पिक इनर्जीले भने स्थानीयको मागअनुसार विकास पूर्वाधार निर्माण गर्ने र मकालु गाउँपालिकाद्वारा तयार पारिएको वरुण धामको डिपिआर (विस्तृत परियोजना प्रतिवेदन) अनुसार निर्माण गरिदिने आश्वासन दिँदै आएको छ। तर नागरिक समितिले यस्तो आश्वासनलाई विश्वास गर्न नसकिने स्पष्ट पारेको छ।
वरुण संरक्षणका पक्षमा गाउँपालिकाले समेत सक्रियता देखाएको छ । २०८० साल जेठ ३१ गते गाउँपालिकाले जलस्रोत तथा ऊर्जा मन्त्रालय र सङ्खुवासभाका सांसदहरूलाई पत्राचार गरी वरुण क्षेत्रमा विद्युत् आयोजना उपयुक्त नभएको जानकारी गराइसकेको छ।
"
मधेशको विकास गरे नेपालको विकास हुन्छ : उपेन्द्र यादव,"काठमाडौँ, जेठ ३१ गते। जनता समाजवादी पार्टी (जसपा) नेपालका अध्यक्ष, पूर्व उपप्रधानमन्त्री एवम् बारा निर्वाचन क्षेत्र नम्बर-२ का प्रतिनिधि सभा सदस्य उपेन्द्र यादवले मधेशको विकास गरे नेपालको विकास हुने बताउनुभएको छ। गोरखापत्र अनलाइनको ‘सांसदलाई सवाल’मा कुराकानी गर्नुहुँदै नेता यादवले यस्तो बताउनुभएको हो। ‘‘विकासको बजेट मधेशलाई हेरेर बन्दैन। मधेशको विकास गरे नेपालको विकास हुन्छ। तर मधेशमा ६० प्रतिशत जनसङ्ख्या छ, १३ प्रतिशत मात्र विकास बजेट पुगेको छ’’, यादवले मधेशको विकासमा राज्यको दृष्टि नपरेको भन्दै आपत्ति जनाउनुभयो।
नेता यादवको जन्म बुवा धनिलाल र आमा फुदनीदेवीको कोखबाट २०१६ सालमा सप्तरी जिल्लाको भगवतपुरमा भएको हो। उहाँको बाल्यकाल सप्तरीको मधुवनमा बित्यो। अहिले भने त्यो ठाउँ सुनसरीको वराहक्षेत्र नगरपालिका-४ मा पर्छ। उपत्यकामा उहाँ ललितपुर महानगरपालिका-२३ हात्तीवनमा बसोवास गर्दै आउनुभएको छ। विज्ञान र कानुन विषयमा उच्च शिक्षा अध्ययन गर्नुभएका यादवले औपचारिक शिक्षा मधुवनमै लिनुभएको हो।


मधुवनमा रुखमा काठको पाटी ठोकेर कालो पोतेर लेख्दै उहाँको औपचारिक शिक्षाको सुरुवात भएको हो। मोहन निमाविमा प्रारम्भिक शिक्षा लिनुभएका यादवले जनता मावि मधुवन र वनदहवाकट्टी हाइस्कुल सप्तरीबाट माध्यमिक शिक्षा लिनुभयो। २०३२ सालमा एसएलसी दिनुभयो। यादवले अक्षर चिन्नुभएको विद्यालय अहिले मोहन माध्यमिक बनेको छ। सुनसरी धरानको हात्तीसार क्याम्पसबाट उच्च शिक्षा अध्ययन सुरु गरेर आइएस्सी गरेपछि उहाँले विभिन्न कारणले धरानको पढाइलाई निरन्तरता दिन सक्नु भएन। महेन्द्र मोरङ आदर्श बहुमुखी क्याम्पस विराटनगरबाट स्नातक र स्नातकोत्तर तहसम्मको अध्ययन पूरा गर्नुभएका यादवले विज्ञानसँगै कानुन विषयलाई समेत प्रमुख अध्ययनको क्षेत्र बनाउनुभयो।
सप्तरीमा विद्यालयमा पढ्दादेखि नै उहाँ पुष्पलाल श्रेष्ठको व्यक्तित्वबाट प्रभावित भएर राजनीतिमा लाग्नुभएको हो। २०३२ सालमा वामपन्थी राजनीतिमा प्रवेश गर्नुभएका उहाँले पुष्पलालको प्रभावले नै नेपाल कम्युनिस्ट पार्टीको सदस्यता लिनुभएको हो। उहाँको राजनीतिको सुरुवात पुष्पलाल समूहको अनेरास्ववियुबाट भयो। पुष्पलाल श्रेष्ठबाट २०३५ सालमा कम्युनिस्ट पार्टीको सदस्यता लिएको समयमा अखिल प्रतिबन्धित थियो। कम्युनिस्ट कार्यकर्ताका रूपमा सुरुवाती दिनमा भूमिगतरूपमै काम गर्नुभएका यादव २०३६ सालको जनमत सङ्ग्रहको समयमा विद्यार्थी राजनीतिमा सक्रिय हुनुहुन्थ्यो। जनमत सङ्ग्रहपछि अखिल विभाजित हुँदा उहाँ प्रगतिशील विद्यार्थी युनियनको दुई कार्यकाल उपाध्यक्ष बन्नुभयो।
विद्यार्थी राजनीतिकैक्रममा उहाँले एक वर्ष केन्द्रीय कारागारमा बिताउनुपरेको थियो। कारागारमा कांग्रेसका तत्कालीन युवा नेता प्रदीप गिरी, दमननाथ ढुङ्गानालाई भेट्नुभएको थियो। नेकपा (मार्क्सवादी) पार्टी बन्दा उहाँलाई कोशी अञ्चल कमिटीमा राखिएको थियो। यादव २०४६ को आन्दोलनमा विराटनगरबाट गिरफ्तार हुनुभयो। धनकुटामा कैदी जीवन बिताउनुभएका उहाँ प्रजातन्त्र पुनस्र्थापनापछि छुट्नुभयो। माले र मार्क्सवादी एकतापछि २०४८ सालमा यादवलाई एमालेले सुनसरी-४ मा उम्मेदवार बनाएको थियो। उहाँ पहिलो संसदीय चुनावमा पराजित हुनुभयो। त्यसपछि उहाँले एमालेको सुनसरी र मोरङको जिम्मेवारी पाउनुभयो। लामो समय पार्टीमा काम गरेपछि २०५४ सालमा सामाजिक संस्थाको रूपमा मधेशी जनअधिकार फोरम, नेपाल गठन गर्नुभयो।

२०५६ मा पार्टीभित्र मधेशको मुद्दा उठाएको भन्दै साम्प्रदायिक व्यक्तिको आरोप लागेपछि उहाँ एमालेबाट अलग हुनुभयो। त्यसपछि फोरममा सक्रिय यादव २०५९ असोजमा तत्कालीन राजा ज्ञानेन्द्रले सत्ता हातमा लिएपछि भूमिगत हुन बाध्य बन्नुभयो। उक्त समयमा उहाँले तत्कालीन नेकपा (माओवादी)सँग सहकार्य गर्दै राजनीतिलाई अगाडि बढाउनुभयो। २०६१ सालमा दिल्लीबाट पक्राउ पर्नुभएका यादव दुई महिनापछि छुट्नु भएको थियो।
२०६२/६३ सालको आन्दोलनमा सक्रियताका साथ सहभागी यादव २०६३ सालमा अन्तरिम संविधान जलाएको आरोपमा फेरि गिरफ्तारीमा पर्नुभयो। अन्तरिम संविधान जारी भएपछि पनि मधेशीलाई विदेशी जस्तो व्यवहार गरेर पीडा भोग्नु परेपछि उहाँ मधेशको मुद्दा लिएर थप सशक्त रूपमा राजनीतिमा लाग्नुभयो। २०६३ सालमा मधेशी जनअधिकार फोरमलाई पार्टी बनाएर उहाँ त्यसको अध्यक्ष बन्नुभयो। २०६५ सालमा फोरमको पहिलो महाधिवेशनबाट उहाँ सर्वसम्मतिले अध्यक्ष चयन हुनुभयो। लगातार मधेशको राजनीतिको नेतृत्व गर्नुभएका यादवले पार्टी बनाउन विभिन्न नेतासँग सहकार्य गरे पनि त्यसले निरन्तरता पाउन सकेन।
सङ्घीय समाजवादी फोरम, नेपालका अध्यक्ष यादव २०७६ सालमा गठन भएको समाजवादी पार्टीको अध्यक्ष बन्नुभयो। जनता समाजवादी पार्टीमा महन्थ ठाकुरसँगै यादव पनि अध्यक्ष बन्नुभयो। २०८१ साल जेठमा जनकपुरमा भएको जनता समाजवादी पार्टी (जसपा) नेपालको महाधिवेशनबाट उहाँ पछिल्लो समय पार्टी अध्यक्ष बन्नुभएको हो। यसरी हेर्दा यादव करिब तीन दशकदेखि सदावहार पार्टीको नेतृत्वमा हुनुहुन्छ।

संविधानसभाको दुई कार्यकाल निर्वाचित उहाँ अहिलेसम्म चार पटक सांसद बनिसक्नुभएको छ। पहिलो संविधानसभाको चुनावमा एकसाथ सुनसरी-५ र मोरङ-५ बाट निर्वाचित यादवले मोरङ छोड्नुभएको थियो। २०७० सालमा सम्पन्न दोस्रो संविधानसभाको चुनावमा सुनसरी-५ बाट निर्वाचित उहाँ २०७४ सालमा भएको आम चुनावमा सप्तरी-२ बाट निर्वाचित हुनुभएको हो। २०७९ सालको चुनावमा सप्तरी-२ मा डा.चन्द्रकान्त राउतसँग पराजित यादव बारा-२ मा सम्पन्न उपनिर्वाचनबाट प्रतिनिधिसभामा आउनुभएको हो। बारा-२ का सांसद रामसहाय प्रसाद यादव उपराष्ट्रपति बनेपछि २०८० मा भएको उपनिर्वाचनबाट यादव प्रतिनिधि सभा सदस्य बन्नुभएको हो। उहाँ अहिले प्रतिनिधि सभाको अर्थ समिति सदस्यसमेत हुनुहुन्छ।
नेता यादव पटकपटक विभिन्न सरकारमा मन्त्रीसमेत बन्नुभएको छ। झलनाथ खनाल प्रधानमन्त्री हुँदा २०६५ सालमा परराष्ट्र मन्त्री बन्नुभएका यादव केपी ओली नेतृत्वको सरकारमा २०७५ सालमा उपप्रधानसँगै स्वास्थ्य तथा जनसङ्ख्या मन्त्री बन्नुभयो। प्रस्तुत छ- जनता समाजवादी पार्टी (जसपा) नेपालका अध्यक्ष उपेन्द्र यादवसँग गोरखापत्र अनलाइनको ‘सांसदलाई सवाल’मा दिनेश लुइटेलले गरेको कुराकानीका आधारमा मनोजरत्न शाही र केशब गुरुङले तयार पार्नुभएको भिडियो सामग्री  ः

"
नेसनल लाइफको लाभांश पारित,"गोरखापत्र समाचारदाता
काठमाडौँ, असार ६ गते  । नेसनल लाइफ इन्स्योरेन्स कम्पनी लिमिटेडले आफ्ना सेयरधनीलाई १० प्रतिशत नगद र पाँच प्रतिशत बोनस सेयर दिने भएको छ । कम्पनीको राजधानीमा सम्पन्न ३७ औँ वार्षिक साधारण सभाले उक्त लाभांश प्रदान गर्ने प्रस्ताव पारित गरेको हो ।
साधारण सभामा कम्पनीको आर्थिक वर्ष २०८०/८१ मा व्यवसाय सन्तोषनजनक रहेको बताइएको छ । कम्पनीको कुल बिमा शुल्क २१.९० प्रतिशतले वृद्धि भई २०४९.१२ करोड पुगेको जनाइएको छ ।
समीक्षा वर्षको सञ्चालनबाट जम्मा १३६८.१८ करोड रुपियाँ खुद थप रकम कुल बिमा करार दायित्वमा सारिएको छ र कुल बिमा करार दायित्व गत वर्षको तुलनामा २१.७० प्रतिशतले वृद्धि भई वर्षान्तमा ७९६०.१८ करोड पुगेको कम्पनीले जनाएको छ ।
कम्पनीले समीक्षा वर्षमा मृत्यु दाबी, अवधि समाप्ति एवं आंशिक अवधि समाप्ति दाबी, सर्मपण मूल्य, दाबी एवं अन्य दाबी भुक्तानीमा ८३२.८२ करोड भुक्तानी गरेको छ ।
"
लोकसेवा तयारी विशेष : वस्तुगत प्रश्नोत्तर,"१.  मानव विकास प्रतिवेदन, २०२५ मा नेपाल कति औँ स्थानमा रहेको छ ?
 १४५ औँ
– संयुक्त राष्ट्रसङ्घीय विकास कार्यक्रम (युनडिपी) ले सन् २०२५ जुन १० मा सार्वजनिक गरेको सो प्रतिवेदन अनुसार नेपाल ०.६२२ सूचकाङ्कसहित १४५ औँ स्थानमा रहेको ।
– पछिल्लो ३५ वर्षमा नेपालको मानव विकास सूचकाङ्कमा ५४ प्रतिशतको वृद्धि भएको पनि प्रतिवेदनमा उल्लेख रहेको ।
– मानव विकास सूचकाङ्कमा नेपाल मध्यम खालको मानव विकास भएका मुलुकको सूचीमा रहेको ।

२. अन्तर्राष्ट्रिय स्तरको ‘आइरिस’ प्रमाणपत्र प्राप्त गर्ने नेपालको पहिलो मेनपावर कम्पनी कुन हो ?
 आइएमआर (इन्टरनेसनल मेनपावर रिक्रुटमेन्ट)
– वैदेशिक रोजगारी क्षेत्रमा पारदर्शिता, न्यायोचित प्रक्रिया र श्रमिक अधिकारको संरक्षण सुनिश्चित गरेको
भन्दै आइएमआरलाई अन्तर्राष्ट्रिय भर्ना एकीकृत प्रणाली (आइरिस) को प्रमाणपत्र प्रदान (२०८२ जेठ २६) गरिएको ।
– आइरिसका अनुसार हालसम्म यो प्रमाणपत्र पाउने ५ वटा (नेपाल, सिङ्गापुर, पोल्यान्ड, केन्या, मेक्सिकोका एक–एक) मात्रै मेनपावर कम्पनी रहेका ।
३. इजरायल र इरानबिच युद्धको सुरुवात कहिले भएको हो ?
 सन् २०२५ जुन १३
– जुन १३ मा इजरायलले इरानका आणविक केन्द्र र शीर्ष सैन्य अधिकारी लक्षित गर्दै अचानक आक्रमण सुरु गरेपछि दुई देशबिच लडाइँ सुरु भएको ।
– इरानको इस्लामिक रिभोलुसनरी गार्ड कोप्र्सले इजरायलले आक्रमण जारी राखे आफ्ना आक्रमण थप बढाउने चेतावनी दिएको ।
४. विसं २०८२ असार १ मा सात वटै प्रदेशद्वारा आव २०८२/८३ का लागि कुल कति राशिको बजेट प्रस्तुत गरियो ?
 रु. दुई खर्ब ८७ अर्ब ७० करोड
सातै प्रदेशको बजेट (२०८२/८३) : सङ्क्षिप्त झलक
बागमती प्रदेश :
– कुल बजेट : रु. ६७ अर्ब ४७ करोड ७३ लाख
– चालुतर्फ : रु. २६ अर्ब चार करोड ४७ लाख (३८.६०५)
– पुँजीगत तर्फ : रु. ४१ अर्ब ४३ करोड २६ लाख (६१.४०५)
कोशी
– कुल बजेट : ३५ अर्र्ब ८७ करोड ९९ लाख
– चालु : १८ अर्ब ६७ करोड ३३ लाख (५२.०४ प्रतिशत)
– पुँजीगततर्फ : १७ अर्व १० करोड ६५ लाख (४७.६८ प्रतिशत)
– वित्तीय व्यवस्थातर्फ : रु. १० करोड (०.२८ प्रतिशत)
मधेश
– कुल बजेट : ४६ अर्ब ९८ करोड ३३ लाख
– चालुतर्फ : १६ अर्ब ७२ करोड पाँच लाख (३५.५९ प्रतिशत)
– पुँजीगततर्फ : ३० अर्ब २६ करोड २८ लाख (६४.४१ प्रतिशत)
गण्डकी
– कुल बजेट : रु. ३१ अर्ब ९७ करोड ९९ लाख
– चालुतर्फ : रु. १२ अर्व ६३ करोड ६६ लाख (३९.५२ प्रतिशत)
– पुँजीगततर्फ : रु. १९ अर्ब नौ करोड ३३ लाख (५९.७१ प्रतिशत)
– वित्तीय व्यवस्थातर्फ : रु. २५ करोड (०.७८ प्रतिशत)
लुम्बिनी
– कुल बजेट : रु. ३८ अर्ब ९१ करोड
– चालुतर्फ : रु. १२ अर्ब एक करोड ४७ लाख (३०.८८ प्रतिशत)
– पुँजीगततर्फ : रु. २३ अर्ब ४७ करोड १४ लाख (६०.३२ प्रतिशत)
– वित्तीय व्यवस्थातर्फ : रु. तीन अर्ब ४२ करोड ३७ लाख
(८.८०प्रतिशत)
कर्णाली
– कुल बजेट : रु. ३२ अर्ब ९९ करोड ६६ लाख
– चालुतर्फ : रु. सात अर्ब ७९ करोड ९१ लाख (२३.६३ प्रतिशत)
– पुँजीगततर्फ : रु. १९ अर्ब ९८ करोड २९ लाख (६०.५६ प्रतिशत)
– वित्तीय व्यवस्थातर्फ : रु. ६१ करोड ५० लाख (१.८६ प्रतिशत)
वित्तीय हस्तान्तरण : रु. चार अर्ब ५९ करोड ९८ लाख (१३.९४ प्रतिशत)
सुदूरपश्चिम
–कुल बजेट : रु. ३३ अर्ब ४७ करोड ६० लाख
–चालुतर्फ : रु. १० अर्ब २० करोड ८१ लाख (३०.४९ प्रतिशत)
–पुँजीगततर्फ : १९ अर्ब ८३ करोड दुई लाख (५९.२४ प्रतिशत)
–वित्तीय व्यवस्थातर्फ : रु. एक करोड (०.०३ प्रतिशत)
–वित्तीय हस्तान्तरण : रु. तीन अर्ब ४२ करोड ७७ लाख (१०.२४ प्रतिशत)
५. हालै (विसं २०८२ जेठ) आइएसओ २१००१ गुणस्तर प्रमाणपत्र प्राप्त गर्न सफल विद्यालय कुन हो ?
 नीलकण्ठ बालमन्दिर माध्यमिक विद्यालय (धादिङ)
– आइएसओ २१००१ गुणस्तर प्रमाणपत्र प्राप्त गर्ने सो विद्यालय नेपालको दोस्रो सामुदायिक विद्यालय बनेको ।
६. भेरी–१ अर्धजलाशययुक्त जलविद्युत् आयोजनाको विद्युत् उत्पादन क्षमता कति रहेको छ ?
 २७० मेगावाट
– जाजरकोटको नलगाढ नगरपालिका र रुकुम पश्चिमको आठविसकोट नगरपालिका बिच रहेको भेरी नदीमा सो जलविद्युत् आयोजना निर्माण हुने भएको ।
– निर्माण सम्पन्न अवधि : पाँच वर्ष ।
– लागत अनुमान : रु. ४६ अर्ब
– उक्त आयोजना स्थलमा पुग्न मुख्य बाटोबाट ११ किलोमिटरको सहायक बाटो निर्माण गर्नुपर्ने जनाइएको ।
– नदीमा तीन वटा बेलिब्रिजसमेत निर्माण गर्नुपर्ने भएको ।
७. नेपाल राष्ट्र बैङ्कले विसं २०८२ जेठ २७ मा सार्वजनिक गरेको देशको वर्तमान आर्थिक तथा वित्तीय स्थितिसम्बन्धी प्रतिवेदन अनुसार गत वैशाखमा मुद्रास्फीति कतिमा झरेको छ ?
 २.७७ प्रतिशत
– आर्थिक गतिविधि शिथिल हुँदा उपभोक्ता मूल्य वृद्धिदर पाँच वर्ष पछि कै न्यून विन्दुमा झरेको ।
– राष्ट्र बैङ्कका अनुसार २०७७ माघमा उपभोक्ता मूल्य वृद्धिदर २.७७ प्रतिशतमा झरेको थियो । कोभिड–१९ को महामारीका कारण आर्थिक गतिविधि ठप्प हुँदा बजारमा वस्तु तथा सेवाको माग घटेपछि मुद्रास्फीति न्यून विन्दुमा झरेको थियो ।
८. आमाको नामबाट मात्र पनि नागरिकता दिइने विधेयक प्रतिनिधि सभाको राज्य व्यवस्था तथा सुशासन समितिबाट कहिले पारित भएको हो ?
 विसं २०८२ जेठ २७
९. धिमाल युवा प्रतिभा पुरस्कार २०८२ कसलाई प्रदान गरियो ?
 डा. सजना धिमाल
– धिमाल समुदायबाट पहिलो चिकित्सक बन्न सफल डा. सजनालाई सो पुरस्कारबाट सम्मान गरिएको ।
– हरेक वर्ष असार २ गते सिरिजात पर्व समापनका अवसरमा सो पुरस्कारबाट एक जना युवा प्रतिभालाई सम्मान गरिँदै आएको ।
१०. राष्ट्र बैङ्कले २०८२ जेठ २७ मा सार्वजनिक प्रतिवेदन अनुसार गत वैशाखमा मात्र नेपालमा कति विप्रेषण भित्रिएको छ ?
 रु. एक खर्ब ६५ अर्ब ३० करोड
– मासिक रूपमा तुलना गर्दा वैशाखमा भित्रिएको रेमिट्यान्स हालसम्मकै सबैभन्दा बढी हो ।
आव २०८१/८२ को १० महिनाको अवस्था
शोधनान्तर बचत : रु. चार खर्ब ३८ अर्ब
विप्रेषण : रु. १३ खर्ब ५६ अर्ब
कुल विदेशी मुद्रा सञ्चिति : रु. २५ खर्ब १२ अर्ब
११. विश्वको पहिलो वैदिक घडी कुन हो ?
 विक्रामादित्य वैदिक घडी
– भारतको मध्यप्रदेशस्थित उज्जैनमा रहेको ।
– समय गणना मान ३० घण्टा एक दिन एवं १ घण्टा ४८ मिनेट रहेको ।
– यस घडीको उद्घाटन सन् २०२४ फेब्रुअरी २९ मा भारतीय प्रम नरेन्द्र मोदीद्वारा गरिएको ।
१२. पहिलो नेपाली एनिमेटेड फिचर फिल्म कुन हो ?
 सलिना (तेजसराज जोशी निर्देशित)
१३. नेपालका प्रथम महालेखा परीक्षक को हुन् ?
 चन्द्र बहादुर थापा
१४. अनुसूचीको व्यवस्था नभएको नेपालको संविधान कुन हो ?
 नेपाल अधिराज्यको संविधान, २०१५
१५. धेरै गजुर भएको मन्दिर पाटनको कृष्ण मन्दिर हो भने गजुर नै नभएको मन्दिर कुन हो ?
 अशोक विनायक
१६. आन्तरिक राजस्व विभागले केन्द्रीय विजक प्रणालीको सुरुवात कहिलेदेखि गरेको हो ?
  विसं २०७४ मङ्सिर १
१७. आणिविक हतियारमा प्रतिबन्ध लगाउनेसम्बन्धी संयुक्त राष्ट्रसङ्घीय सन्धि औपचारिक रूपमा कहिलेदेखि कार्यान्वयनमा आएको हो ?
 सन् २०२१ जनवरी २२
१८. नेपाल विश्व पर्यटन सङ्गठन (युएनडब्लुटीओ) को सदस्य कहिले बनेको हो ?
 सन् १९७५
१९. लोक सेवा आयोगको स्थापना कहिले भएको हो ?
 विसं २००८ असार १
– ‘नेपाल पब्लिक सर्भिस कमिसन’ नामबाट २००८ साल असार १ गते लोकसेवा आयोगको विधिवत् स्थापना भएको ।
२०.  उपप्रधानमन्त्रीले को समक्ष शपथ लिनुपर्ने प्रावधान रहेको छ ?
 राष्ट्रपति
प्रस्तुतकर्ता : टङ्क केसी

"
‘कार्यसम्पादनमा संस्कृति मन्त्रालय अब्बल’,"गोरखापत्र समाचारदाता
काठमाडौँ, असार ६ गते । संस्कृति, पर्यटन तथा नागरिक उड्डयनमन्त्री बद्रीप्रसाद पाण्डेले  सरकारको वार्षिक कार्यसम्पादनमा संस्कृति मन्त्रालय दोस्रो स्थानमा रहेर अब्बल भएको बताउँदै नेपाल–प्रज्ञा–प्रतिष्ठान आफैँले कमाएर सञ्चालन हुन सक्ने वातावरण बनाउन अग्रसर हुनुपर्नेमा जोड दिनुभयो । आफू भाषा साहित्यसेवी भएको उल्लेख गर्दै उहाँले भन्नुभयो, “प्रतिष्ठानले दिने हल भाडालाई सदुपयोग गरे आर्थिक  रूपमा बलियो हुन्छ ।”
उहाँले सार्वजनिक संस्थानहरूको उत्पादकत्व बढाउँदै देशको अर्थतन्त्र मजबुत बनाउन आवश्यक रहेको बताउनुभयो । नेपाल प्रज्ञा–प्रतिष्ठानको ६८ औँ वार्षिकोत्सवको अवसरमा लोकतान्त्रिक कलाकार तथा कर्मचारी सङ्घले आयोजना गरेको कवि गोष्ठी तथा स्वास्थ्य परीक्षण कार्यक्रममा बोल्दै मन्त्री पाण्डेले आजको आवश्यकता सबल सार्वजनिक संस्थान रहेको उल्लेख गर्नुभयो । “अब हामीले आयआर्जन र उत्पादकत्व बढाउनेतर्फ ध्यान दिनु पर्छ, जसले मुलुकको अर्थतन्त्रमा प्रत्यक्ष योगदान दिन सक्छ,” उहाँले भन्नुभयो ।
मन्त्री पाण्डेले सार्वजनिक संस्थानमा आवश्यक जनशक्ति व्यवस्थापन स्पष्ट र प्रभावकारी ढङ्गले गर्नुपर्नेमा जोड दिनुभयो । “कति कर्मचारी आवश्यक छन्, कसरी परिचालन गर्ने भन्ने विषयमा स्पष्ट खाका बनाइनु आवश्यक छ,” उहाँले भन्नुभयो, “यसले संस्थाको क्षमता अभिवृद्धि र आर्थिक स्थायित्वमा टेवा पु¥याउँछ ।”
उहाँले नेपाल धार्मिक, प्राकृतिक, भौगोलिक बनावट, उर्वर जमिन र जल सम्पदाको हिसाबले सम्पन्न भएको उल्लेख गर्दै त्यसको व्यवस्थापन र उपयोग गर्ने विषयमा सरकारले काम गरिरहेको बताउनुभयो । नेपाल प्रज्ञा–प्रतिष्ठानका कुलपति भूपाल राईले नेपाली भाषा र संस्कृतिको संरक्षणमा लाग्न सबैलाई आग्रह गर्नुभयो । कार्यक्रममा कवि बाबु त्रिपाठी, प्रगति राई, तुलसीहरि कोइराला, रञ्जिता गिरी र कल्पना भण्डारीलगायतले आफ्ना रचनामार्फत सामाजिक, आर्थिक तथा राज्य संयन्त्रका विविध पक्षबारे आवाज उठाउनुभएको थियो ।
यसैबिच सांस्कृतिक संस्थानको ५३ औँ वार्षिकोत्सव विविध सांस्कृतिक कार्यक्रम गरी बिहीबार सम्पन्न भएको छ । संस्कृति, पर्यटन तथा नागरिक उड्डयनमन्त्री बद्रीप्रसाद पाण्डेले समारोहको उद्घाटन गर्दै नेपालमा बस्ने गर्ने हरेक जातजातिसँग फरक भाषा, संस्कृति, गीत/सङ्गीत, नृत्य नाटक परम्परा रहेको भन्दै त्यस्ता मौलिक अमूर्त सम्पदाको प्रवर्धनबाट पर्यटकको ध्यानाकर्षण गर्न सकिने बताउनुभयो । उहाँले त्यसबाट आर्थिक समृद्धिमा टेवा पुग्ने पनि बताउनुभयो  । सोही अवसरमा नेपाली  सांस्कृतिक उत्थानमा फरक/फरक विधा र माध्यमबाट योगदान पु¥याएका स्रष्टालाई सम्मान तथा पुरस्कार प्रदान गरिएको थियो । नेपालका पहिलो नृत्य गुरु भैरवबहादुर थापा, कलाकार मिथिला शर्मा, लोकगायिका चन्द्रकला शाह, गायन, वाद्यवादनका लागि नरसिंहलाल श्रेष्ठ र पञ्चनारायण महर्जन, कलाकार लोकनाथ ढकाललाई मन्त्री पाण्डेले पुरस्कार प्रदान गर्नुभयो ।
सोही अवसरमा नेपालका सबै भूभाग र जातजातिमा रहेका सांस्कृतिक सम्पदाबारे समेटिएको ‘संस्कृति अध्ययन जर्नल’ को लोकार्पण गरियो । जर्नलका सम्पादक गुरुङ सुशान्त र भोगीराज चाम्लिङलाई प्रशंसापत्र प्रदान गरिएको थियो । सिन्धुली कलाघरका कलाकारले नौमती बाजा प्रस्तुत गर्नुभएको सो कार्यक्रममा गीतिनाटक मुनामदनको पनि मञ्चन गरिएको थियो ।
"
तीन करोड कम लागतको आयोजना कार्यान्वयन कागजमै सीमितः पूर्व अर्थमन्त्री महत,"काठमाडौँ, असार ६ गते । पूर्व अर्थमन्त्री डा. प्रकाशशरण महतले तीन करोडभन्दा तलको आयोजना केन्द्र सरकारले कार्यान्वयन नगर्ने निर्णय कागजमै सीमित भएको बताउनु भएको छ ।
शुक्रबार बसेको प्रतिनिधि सभा बैठकमा बोल्दै उहाँले यस्तो बताउनुभएको हो । उहाँले वर्तमान अर्थमन्त्रीले तीन करोड भन्दा तलको आयोजना नगर्ने प्रतिबद्धता जनाए पनि उक्त सिद्धान्तमा अडिग रहन नसकेको बताउनु भयो । उहाँले आगामी आर्थिक वर्षको बजेटको प्रभावकारिता पनि गत वर्षहरूको जस्तै कम हुने चिन्ता व्यक्त गर्नुभयो । बजेट विभिन्न ठाउँमा छरिएर विनियोजन हुने र परिणाम ननिस्कने अवस्था यसपालि पनि कायम हुनु दुःखद भएको बताउनु भयो ।
नेपाली कांग्रेसका प्रवक्ता समेत रहनुभएका डा. महतले तीन करोड भन्दा तलको आयोजना केन्द्र सरकारले कार्यान्वयन नगर्ने कार्यविधि बनाइए पनि उक्त कार्यविधिको कार्यान्वयन भएको बताउनुभयो । उहाँले उक्त कार्यान्वयन हुन नसक्दा धेरै ठुलो समस्या आउने जिकिर गर्नुभयो । उहाँले प्रदेशमा देखिएको अराजकताको कुरा गरेरै साध्य नभएको बताउँदै केन्द्र सरकार पनि त्यसबाट मुक्त हुन नसकेको उल्लेख गर्नुभयो ।
उहाँले भन्नुभयो, “यो बजेट आउने क्रममा अबदेखि निश्चित आकारका कार्यक्रमहरू मात्रै केन्द्र सरकारले कार्यान्वयन गर्छ, तीन करोड भन्दा तलको आयोजना हामी कार्यान्वयन गर्दैनौँ भनेर अर्थमन्त्री ज्यूले भन्नुभएको थियो । मैले सैद्धान्तिक छलफलमा बोल्दै गर्दा त्यसलाई स्वागत पनि गरेको थिए । तर, अहिले समग्रमा बजेट पुस्तिका आइसक्दा त्यो सिद्धान्तमा अडिग भएको देखिएन । त्यसले गर्दा, फेरि पनि गत समयमा जस्तो बजेटको प्रभावकारिता कम हुने भयो । बजेट विभिन्न ठाउँमा छरिएर विनियोजन हुने, परिणाम ननिस्कने अवस्था यसपालि पनि कायम हुने भयो, त्यो चाहिँ चिन्ताको विषय हो ।
तीन करोड भन्दा तलको आयोजना केन्द्र सरकारले कार्यान्वयन नगर्ने कार्यविधि बनाएका थियौँ । यसमा धेरै बहस पनि गर्यौ । त्यहीँ किसिमको कार्यविधि पनि आयो, कार्यान्वयन भएन । यसपालि कार्यान्वयन हुन्छ भन्ने मलाई विश्वास थियो, त्यो कार्यान्वयन हुन नसक्दा धेरै ठुलो समस्या आएको जस्तो मलाई लागेको छ । प्रदेशमा कति अराजकता छ भन्ने कुराको कुरा गरेरै साध्य छैन । केन्द्र सरकार पनि त्यसबाट मुक्त हुन सकेन ।”
उहाँले संस्कृति, पर्यटन तथा नागरिक उड्डयन मन्त्रालयबाट बढीमा तीन-चार सय आयोजनाहरू प्रस्तावित हुनुपर्नेमा तीन हजार बढी आयोजनाहरू प्रस्तावित गरिएको भन्दै यसले परिमाण निकाल्न नसक्ने जिकिर गर्नुभयो ।
"
"चोर खोलामा पहिरो, राप्ती राजमार्ग अवरुद्ध","शंकर केसीसल्यान, असार ६ गते । सल्यान र दाङ जिल्लाको सिमाना चोर खोलामा ठुलो पहिरो जाँदा राप्ती राजमार्ग अवरुद्ध भएको छ । कपुरकोट गाउँपालिका–३ स्थित चोरखोलामा अविरल वर्षासँगै गएको पहिराले कपुरकोट–दाङ सडकखण्ड पूर्णरूपमा ठप्प बनेको हो ।
बिहीबार राति ९ः५५ देखि पहिरो झरेका कारण सडक अवरुद्ध बनेको जिल्ला प्रहरी कार्यालय सल्यानले जनाएको छ । शुक्रबार बिहान ६ बजेदेखि बाटो खोल्ने प्रयास जारी रहे पनि निरन्तरको वर्षाका कारण पहिरो हटाउने काममा कठिनाइ भएको छ ।
कपुरकोट गाउँपालिका अध्यक्ष दुर्गा पुनले भन्नुभयो, “पहिरो रोकिएलगत्तै दुई–तीन घण्टामा सडक खुलाउन सकिने अनुमान छ ।” उहाँका अनुसार सडक डिभिजन कार्यालयको मेसिन प्रयोग गरी पहिरो हटाउने प्रयास भइरहेको छ ।
राप्ती राजमार्गको सल्यान–दाङ सडकखण्डमा वर्षाैँदेखि पहिरोको समस्या हुँदै आएको छ । जसका कारण यातायात सञ्चालनमा पटक–पटक अवरोध हुने गरेको छ भने यात्रा समेत जोखिमयुक्त बन्ने गरेको छ । पहिरोका कारण लामो तथा छोटो दूरीका सयौँ सवारी साधन बिच बाटोमै अलपत्र परेका छन् ।
"
एमेच्योर राहुल प्रिमियर गल्फ च्याम्पियन,"काठमाडौँ, असार ५ गते । सूर्य नेपाल प्रिमियर गल्फ च्याम्पियनसिपको उपाधि एमेच्योर राहुल विश्वकर्माले जित्नुभएको छ ।
पार ७२ को गोकर्ण फरेस्ट गल्फ रिसोर्टमा बिहीबार सम्पन्न चार दिने प्रतियोगितामा राहुलले कूल २१ अन्डर दुई सय ६७ को स्कोर खेल्नुभयो ।
सिजनको अन्तिम स्पर्धाको उपाधि जित्ने क्रममा राहुलले प्रोफेसनल खेलाडी भुवन नगरकोटीलाई दुई स्ट्रोकले पछि पार्नुभयो । अन्तिम दिन राहुलले पाँच अन्डर ६७ र भुवनले आठ अन्डर ६४ खेल्नुभयो । समग्रमा १९ अन्डर खेल्नुभएका भुवनले तीन लाख रुपियाँ पुरस्कार पाउनुभयो ।
प्रोतर्फ साविक विजेता सुवाश तामाङ समग्रमा १५ अन्डर दुई सय ७३ स्कोरसहित दोस्रो हुनुभयो । उहाँले एक लाख ८५ हजार रुपियाँ पाउनुभयो ।
समग्रमा १० अन्डर दुई सय ७८ खेल्नुभएका निरज तामाङ तेस्रो हुनुभयो । उहाँले एक लाख २५ हजार रुपियाँ पुरस्कार पाउनुभयो । कूल १६ लाख रुपियाँ पुरस्कार रासी रहेको प्रतियोगितामा प्रोतर्फ शीर्ष २२ मा रहने खेलाडीले नगद पुरस्कार पाए ।
यस्तै एमेच्योरतर्फ सद्भाव आचार्य दोस्रो र भुटानका एमेच्योर निम दोर्जी तामाङ तेस्रो हुनुभयो । च्याम्पियनसिप अन्तर्गत शनिबार प्रो–एम स्पर्धा हुनेछ ।

"
प्रणालीगत सुधार अपरिहार्य,"भ्रष्टाचार नेपालमा गहिरो रूपमा गाडिएको बहुआयामिक समस्या हो, जसले सुशासन, सामाजिक चेतना, आर्थिक क्षेत्र, पूर्वाधार विकास, अन्तर्राष्ट्रिय सम्बन्ध र राष्ट्रिय छविमा गम्भीर असर पु¥याएको छ । नीतिगत र प्रशासनिक तहमा व्यापक भ्रष्टाचार व्याप्त छ, जसमा घुस दिने र लिने दुवै जिम्मेवार छन् । केही गैरजिम्मेवार कर्मचारीका कारण सम्पूर्ण कर्मचारीतन्त्र बदनाम भइरहेको छ । जटिल प्रशासनिक प्रणालीले नागरिकलाई सेवा पाउन कठिन बनाएको छ, जसले गर्दा घुस दिन बाध्य हुने अवस्था सिर्जना भएको छ । सार्वजनिक सेवामा समानता र न्यायको अभावले जनविश्वास घट्दै गएको छ र यसले दीर्घकालीन रूपमा समाजमा नकारात्मक प्रभाव पार्ने खतरा बढाएको छ ।
राजनीतिक नेतृत्वको प्रत्यक्ष–अप्रत्यक्ष संलग्नतामा हुने नीतिगत भ्रष्टाचारले लोकतान्त्रिक शासन प्रणाली र राष्ट्रिय विकासमा बाधा पु¥याएको छ । सङ्घीय लोकतान्त्रिक गणतन्त्रको स्थापनापछि पनि देश प्रणालीगत भ्रष्टाचारसँग जुधिरहेको छ । मिडियामा निरन्तर आएका भ्रष्टाचारसम्बन्धी समाचारले आमजनताको चेतनास्तर त बढाइरहेको छ तर यससँगै राजनीतिक दल, कर्मचारीतन्त्र र शासन प्रणालीप्रति विश्वास घटाइरहेको छ । भ्रष्टाचारले आर्थिक वृद्धि रोक्दै आर्थिक असमानता र राजनीतिक अस्थिरता बढाइरहेको छ ।
भ्रष्टाचारको प्रकृति र रूप
नेपालमा नागरिकले सामान्य प्रशासनिक सेवाहरू जस्तै राहदानी, ड्राइभिङ इजाजतपत्र, सार्वजनिक विद्यालयमा भर्ना, सार्वजनिक अस्पतालमा स्वास्थ्य सेवा, इजाजतपत्र तथा कागजात प्राप्तिका लागि प्रायः घुस दिनुपर्ने बाध्यता रहेको आमबुझाइ छ । पूर्वाधार र विकास परियोजनामा सार्वजनिक कोषको दुरुपयोग, नातावाद, कृपावाद र योग्यभन्दा सम्बन्धमा आधारित राजनीतिक रूपमा गरिने नियुक्तिहरूले दक्ष व्यक्ति अवसरबाट वञ्चित हुने गरेको आरोपसमेत छ । राजनीतिक नेताहरू र व्यावसायिक स्वार्थ समूहबिचको साँठगाँठ, साथै न्यायपालिकामा मौलाउँदै गएको अनियमित कार्यले कानुनको शासन र सामाजिक जवाफदेहितासमेत कमजोर हुँदै गएको छ । भूमिको अभिलेख हेरफेर र अवैध जग्गा कब्जामा राजनीतिज्ञहरूको संलग्नताका खबरहरू समय समयमा विभिन्न सञ्चार माध्यमबाट प्रकाशन र प्रसारण भएबाट समेत यहाँ नीतिगत भ्रष्टाचार रहेको देखिन्छ ।
मेलम्ची खानेपानी आयोजना, वाइडबडी विमान खरिद, कर छली, नक्कली भ्याट बिल जस्ता घटना भ्रष्टाचारका ठुला उदाहरण हुन् । केही ठुला व्यवसायी कर कार्यालयका कर्मचारीसँग मिलेर सरकारलाई अर्बौंको क्षति पु¥याइरहेका छन् । यसै गरी विशेष अदालतकाबाट भएका केही फैसलामा समेत निष्पक्षता नदेखिएको भनी प्रश्न उठ्ने गरेको छ, जसले आमजनतामा देशको न्यायिक प्रणालीप्रति पनि शङ्का उत्पन्न भएको छ । यी सबै क्रियाकलापले देशको सुशासन, पारदर्शिता, जवाफदेहिता, आर्थिक स्थिरता र जनविश्वासमा गम्भीर असर पु¥याइरहेका छन् ।
शक्ति र भ्रष्टाचारबिच सम्बन्ध
नेपालमा राजनीतिक भ्रष्टाचारका घुसखोरी, सार्वजनिक रकमको दुरुपयोग, नातावाद र अधिकारको गलत प्रगोगसहित विभिन्न रूपमा प्रकट भइरहेको छ । यसलाई रोकथाम गर्नका लागि कानुन र आचारसंहिताको डण्डा स्वरूप भ्रष्टाचारको अनुगमन र खबरदारी गर्ने गरी स्थापित अख्तियार दुरुपयोग अनुसन्धान आयोग भ्रष्टाचारका विरुद्धका गतिविधिसँग लड्नका लागि खडा गरिएको जिम्मेवार संवैधानिक निकाय हो । ललिता निवास जग्गा हडप्ने घोटाला प्रकरण भ्रष्टाचारको सबैभन्दा ज्वलन्त उदाहरणमध्ये एक हो । जहाँ राजनीतिज्ञ, कर्मचारी र व्यवसायीबिचको मिलेमतोमा ११४ रोपनीभन्दा बढी सरकारी जग्गा गैरकानुनी रूपमा निजी संस्थाहरूलाई हस्तान्तरण गरियो । यसमा पूर्वमन्त्री र सचिवसहित तीन सयभन्दा बढी व्यक्ति संलग्न भएको भनियो । यो प्रकरणमा अख्तियारले विशेष अदालतमा मुद्दा दायर ग¥यो ।
त्यस्तै सहकारी क्षेत्र ठगीमार्फत निक्षेपकर्ताबाट अर्बौं रुपियाँ हिनामिना भएको आरोप छ । यी सामान्य राजनीतिक आडमा भएका घोटालाहरूको प्रकरणले नेपालमा भ्रष्टाचारको जरा कहाँसम्म पुगेको छ भन्ने प्रस्ट हुन्छ । यसमा समाजका उपल्लो वर्ग, कर्मचारी, व्यवसायी, राजनीतिक नेताहरू र उनीहरूको संरक्षणमा सङ्गठित रूपमा देखिएका स्वार्थ समूह र बिचौलियाको शक्तिशाली संलग्नतालाई उजागर गर्छ । अनुसन्धानमा राजनीतिक हस्तक्षेप, सूचना दिनेहरूका लागि सुरक्षाको अभाव, कमजोर कार्यान्वयन र कम दोषी ठहर हुनु नै प्रमुख चुनौती हो ।
भ्रष्टाचारको मूल कारण
राजनीतिज्ञ संस्था र नेतृत्वले दीर्घकालीन राष्ट्रिय हितको सट्टा तत्काल व्यक्तिगत लाभमा ध्यान केन्द्रित गर्नु पनि भ्रष्टाचारको कारण हो । सार्वजनिक संस्थामा सीमित व्यक्ति, समूह र संस्थाहरूको पहुँच, पारदर्शिता र जवाफदेहिताको कमीले भ्रष्टाचार न्यूनीकरणमा गम्भीर प्रभाव पारेको छ । केही सन्दर्भमा उपहार वा सुविधा शुल्क दिने कार्यलाई सामान्यकृत गरिनु पनि अर्को भ्रष्टाचारको कारण हो । पूर्वाधार विकासमा प्रभाव सहयोग पुग्ने खालका विदेशी लगानीलाई आकार्षित गर्ने खालका नीति ल्याउनुका साथै कार्यान्वयनमा जोड दिनुपर्नेमा विकास परियोजना प्रभाव पार्ने मनसाय स्वरूप हुने गैरकानुनी कार्यबाट प्राप्त आर्थिक परिणामहरूले भ्रष्टाचारजन्य गतिविधिलाई उजागर गर्छ । फलस्वरूप यसले देशमा विदेशी लगानीलाई निरुत्साहित गर्नुका साथै विदेशी लागनीमा सञ्चालित परियोजनाको लागत बढाउँछ, आर्थिक दक्षता घटाउँछ र नागरिकमा आर्थिक भार थपिन्छ ।
भ्रष्टाचारले निम्न गरिब वर्गलाई असर गर्छ । जो सार्वजनिक निकायमा घुस तिर्न कम सक्षम हुन्छन्, उनीहरूको मात्र आवाज सुनिन्छ भन्ने कमजोर मानसिकता नागरिकमा जागृत हुन दिनु हुँदैन । प्राकृतिक स्रोत व्यवस्थापन स्वरूप भ्रष्टाचारले वन फँडानी, अवैध खानी उत्खनन् र जलविद्युत् परियोजना सञ्चालन पनि अर्को कारण हो । नागरिकले सार्वजनिक संस्थामाथि विश्वास गुमाउनु भनेको उनीहरूको समाजप्रतिको उदासीनता, मोह भङ्ग हुनु हो ।
संस्थागत कमजोरी र दण्डहीनता
खोज पत्रकारिता, सामाजिक सेवा संस्थाहरूले दबाब र धम्कीको सामना गरे पनि महìवपूर्ण रूपमा भ्रष्टाचारजन्य गतिविधिको निगरानीमा भूमिका खेलिरहेका छन । यसै गरी युएनडिपी, विश्व बैङ्क, अन्तर्राष्ट्रिय मुद्रा कोष र युएसएआइडी संस्थाहरूले विकासोन्मुख देशमा शासन सुधार र पारदर्शिता पहललाई समर्थन गर्छन् । संस्थागत कमजोरीका कारण नेपालमा भ्रष्टाचारजन्य कार्यले निरन्तरता पाएको हो । सार्वजनिक संस्थाहरूमा पारदर्शिता, जवाफदेहिता र सुशासनको अभावले यहाँ हुने भ्रष्ट अभ्यासलाई अनियन्त्रित रूपमा फस्टाउन मलजल गरेको छ ।
भ्रष्टाचारजन्य गतिविधिको सामाजिक रूपमा निगरानी गर्ने ‘ह्विसल ब्लोअर’ हरूले यहाँ प्रतिशोधको सामना गरिरहनु परेको छ । यसले गलत काम पर्दाफास गर्ने प्रयासलाई निरुत्साहित गर्छ । यसबाहेक दण्डहीनताको संस्कृति व्याप्त छ, फलस्वरूप यहाँ शक्तिशाली व्यक्तिलाई कार्यका आधारमा बिरलै जवाफदेही बनाइएको छ । जहाँ नियुक्ति र निर्णयहरू राजनीतिक विचारबाट प्रभावित हुन्छन्, त्यहाँ कानुनको शासन स्वतः कमजोर बन्छ भन्ने प्रजातान्त्रिक देशहरूप्रतिको विश्वव्यापी मान्यता रहिआएको छ ।
लोकतन्त्र र विकासमा प्रभाव
लोकतन्त्रको विकासमा भ्रष्टाचारको दूरगामी परिणाम देखिन थालेको छ । भ्रष्टाचारजन्य लोकतान्त्रिक संस्थामाथि जनताको विश्वासलाई कमजोर बनाउँछ । जसले आममतदातामा आवधिक निर्वाचनप्रतिको उदासीनता बढाउँछ । हालसालै केही राजनीतिक आस्था समूहबाट राजतन्त्रको माग गर्दै भएको विरोध प्रदर्शनले वर्तमान राजनीतिक प्रणाालीप्रति घन्टी बजाएको छ । नेपालमा भ्रष्टाचार नियन्त्रणका लागि नेपालको संविधान, भ्रष्टाचार निवारण ऐन २०५९ (पहिलो संशोधन २०८१), फौजदारी संहिता, २०७४ सूचनाको हकसम्बन्धी ऐन, २०६४ सूचनाको हकसम्बन्धी नियमावली, २०६५ र सार्वजनिक खरिद ऐन, २०६३ सार्वजनिक खरिद नियमावली, २०६४ लगायतका कानुन तथा अख्तियार दुरुपयोग अनुसन्धान आयोग र राष्ट्रिय सतर्कता केन्द्र जस्ता संस्थाहरू क्रियाशील छन् । यी कानुनले सार्वजनिक पदाधिकारीको आचरण नियन्त्रण, घुस लेनदेन तथा गैरकानुनी सम्पत्ति आर्जनलाई दण्डनीय बनाएका छन् । विशेष अदालतमार्फत मुद्दा दर्ता, अनुसन्धान र सुनुवाइको व्यवस्था गरिएको छ । यद्यपि प्रभावकारी कार्यान्वयनको अभावले भ्रष्टाचार नियन्त्रणमा चुनौती रहेका छन् र कार्यान्वयन निकायहरूको पारदर्शिता तथा जवाफदेहिता सुदृढ गर्नु आवश्यक छ ।
निष्कर्ष
नेपालको अन्तर्राष्ट्रिय छवि सुधार्न केवल कानुन पर्याप्त हुँदैन, राजनीतिक र प्रशासनिक क्षेत्रको भ्रष्टाचार नियन्त्रणका लागि गहिरो संरचनागत सुधार आवश्यक छ । भ्रष्टाचार विरोधी निकायलाई राजनीतिक प्रभावबाट मुक्त गर्दै स्वतन्त्र, जवाफदेही र सक्षम बनाउनु पर्छ । न्यायपालिका स्वतन्त्र र अखण्ड हुनु पर्छ भने सूचनामा सार्वजनिक पहुँच र ‘ह्विसल ब्लोअर’ संरक्षण सुनिश्चित गर्नु पर्छ । डिजिटल शासन, पारदर्शिता र नागरिक शिक्षाबाट घुसको अवसर घटाउन सकिन्छ । योग्यतामा आधारित नियुक्ति र नागरिक समाजको सक्रिय सहभागिताले शासनलाई जवाफदेही बनाउँछ । स्वतन्त्र मिडियाको समर्थन र सूचनादाताको सुरक्षाले पारदर्शिता प्रवर्धन गर्छ । अन्ततः राजनीतिक इच्छाशक्ति र नेताहरूको इमानदार प्रतिबद्धताले नै भ्रष्टाचार नियन्त्रणमा दिगो सुधारको आधार खडा गर्न सक्छ ।
भ्रष्टाचार शासन विफलताको लक्षण र कारण दुवै हो, जसले लोकतन्त्रको जग कमजोर पार्दै राष्ट्रिय प्रगतिमा अवरोध पु¥याएको छ । सुधारका प्रयास भए पनि प्रणालीगत र सांस्कृतिक रूपान्तरण अपरिहार्य छ । यसका लागि संस्थागत सुधारसँगै राजनीतिक इच्छाशक्ति र सामाजिक मूल्यमा परिवर्तन आवश्यक छ । शक्तिको दुरुपयोगले भ्रष्टाचारलाई बढावा दिएको छ, जसलाई अन्त्य गर्न सबै क्षेत्रको एकीकृत प्रयास जरुरी छ । पारदर्शिता, न्यायिक स्वतन्त्रता, नागरिक सहभागिता र सुदृढ राजनीतिक प्रतिबद्धतामार्फत मात्र न्यायपूर्ण, समतामूलक र समृद्ध नेपाल सम्भव छ । यात्रा चुनौतीपूर्ण भए पनि सम्भावनायुक्त छ ।

"
स्वास्थ्य क्षेत्रमा सुधार,"नेपालको संविधानले प्रत्येक नेपाली नागरिकको आधारभूत स्वास्थ्य सेवालाई मौलिक हकका रूपमा स्थापित गरेको छ । स्वास्थ्य सेवासँगै संविधानले अरू धेरै क्षेत्रमा मौलिक हकको व्यवस्था गरेको छ । सङ्घीय लोकतान्त्रिक गणतन्त्र अभ्यासको यो एक दशकमा संविधानले प्रत्याभूत गरेका सबै मौलिक हकको कार्यान्वयन समान तवरले गर्न सकिएको छैन । प्रत्याभूत गरिएका मौलिक हक कार्यान्वयनका निम्ति पर्याप्त स्रोतसाधन र संरचना बन्नपर्ने हुन्छ । सीमित स्रोतसाधन र संरचनाले सबै मौलिक हक समान तवरले कार्यान्वयन गर्न नसकिएको हो । कतिपय क्षेत्रमा भने आशालाग्दो गरी मौलिक हक कार्यान्वयनले गति लिएको छ । त्यसमध्ये स्वास्थ्य क्षेत्रमा नागरिकले प्राप्त गर्नुपर्ने मौलिक हक कार्यान्वयनले तीव्र गति लिइरहेको छ । त्यति मात्र होइन देशका स्वास्थ्य पूर्वाधारका क्षेत्रमा यताको दशकमा राम्रो प्रगति हासिल गरेको छ । कुनै बेला कतिपय जटिल रोगका निम्ति मात्र होइन, सामान्य रोगका निम्ति पनि बिदेसिनुपर्ने बाध्यता थियो । आर्थिक क्षमता भएकालाई पनि छिमेकी मुलुक भारत तथा थाइल्यान्ड जस्ता देशमा जानुपर्ने अवस्था थियो । नेपालमा उपचारको व्यवस्था नहुँदा सक्नेका निम्ति बाहिर जानुको विकल्प पनि थिएन, नसक्नेले रोग पालेर बस्नुपर्ने थियो । अब बिस्तारै अवस्थामा परिवर्तन आएको छ । धेरै रोगका निम्ति बाहिर जानुपर्ने बाध्यता छैन । त्यति मात्र होइन, विदेशीसमेत नेपालमा उपचारका निम्ति आउन थालेका छन् । नेपाल स्वास्थ्य उपचार पर्यटनका निम्तिसमेत सम्भावनायुक्त मुलुक बन्दै छ । स्वास्थ्य क्षेत्रको सुधारले यस्तो प्रगति सम्भव भएको हो ।
क्षेत्रगत रूपमै भन्नुपर्दा एक दशकअघिसम्म नेपालमा मिर्गौला प्रत्यारोपण सम्भव थिएन । अब मिर्गौला प्रत्यारोपणकै निम्ति विदेश जानु पर्दैन । क्यान्सरको उपचार त झनै जटिल थियो । नेपालमा पूर्वाधार थिएन । क्यान्सरको उपचार नेपालमै सम्भव हुँदै छ । सरकारले सहयोग गर्ने वातावरणसमेत बनेको छ । मुटुको उपचार अझ राम्रो भएको छ । सरकारी तथा निजी क्षेत्रबाट मुटुसम्बन्धी उपचार तथा शल्यक्रियामा राम्रो प्रगति भएको छ । कलेजो प्रत्यारोपणसमेत नेपालमै हुन थालेको छ । आँखा तथा दाँतको उपचारमा पनि राम्रो पूर्वाधारसँगै सेवा विस्तार भएको छ । आँखा उपचारमा त नेपाल विश्वमै ख्याति कमाउँदै छ । दाँतको उपचार सस्तो र भरपर्दो बन्दै छ । यी क्षेत्रमा उपचारका निम्ति नेपालीलाई त सुबिस्ता भएकै छ, विदेशमा रहेका नेपाली तथा विदेशी नागरिक पनि नेपालमा आएर उपचार गर्न थालेका छन् । मिर्गौला प्रत्यारोपण अघि डायलासिसको ठुलो महत्व हुन्छ । यो सेवामा पनि व्यापकता आएको छ । सरकारले आर्थिक सहयोग पनि गरिरहेको छ । भक्तपुरस्थित सहिद धर्मभक्त राष्ट्रिय प्रत्यारोपण केन्द्रले मिर्गौला तथा कलेजो प्रत्यारोपणमा राम्रो सफलता हासिल गरिरहेको छ । यस्ता अनेक उदाहरण छन् । भारत र बङ्गलादेशका बिरामी पनि कतिपय स्वास्थ्य सेवा लिन नेपाल आउनु थाल्नु सकारात्मक पक्ष हो । आँखा उपचारमा त ठुलै आकर्षण बढेकै छ ।
वर्तमान सरकारले स्वास्थ्य क्षेत्रमा सुधारका अनेक कदम चालिरहेको छ । स्वास्थ्य बिमाको संस्थागत विकास र विस्तारले स्वास्थ्य सेवा सर्वसाधारणको पहुँचमा पुग्न थालेको हो तर अझै कतिपय समस्या भने छन् । स्वास्थ्य तथा जनसङ्ख्या मन्त्री प्रदीप पौडेलले स्वास्थ्य क्षेत्रमा सुधारका निम्ति प्रभावकारी काम गरिरहेको विषयलाई जनसाधारण तथा मिडियाले सकारात्मक रूपमा लिएको देखिएको छ । मन्त्री पौडेलका अनुसार स्वास्थ्य प्रणाली सुधारका क्रममा अङ्ग प्रत्यारोपण सेवा देशका सबै प्रदेशमा विस्तारतर्फ काम अगाडि बढेको छ । मुटु र क्यान्सर उपचार सेवालाई पनि विस्तारित छन् । स्वास्थ्य बिमा प्रावधान तथा संस्थागत सुधारका कारण जटिल रोगका उपचारलगायतका स्वास्थ्य सेवामा पहुँच विस्तारले नेपालको स्वास्थ्य प्रणाली प्रगतितर्फ उन्मुख छ । स्वास्थ्य क्षेत्रमा सरकारी सेवालाई गुणस्तरीय र सर्वसाधारणको पहुँचमा विस्तार गरिनु पर्छ । निजी क्षेत्रको स्वास्थ्य सेवा बलियो नियमनमा हुनु पर्छ । स्वास्थ्य पूर्वाधार विस्तारसँगै भइरहेको सेवाको गुणस्तरीयता र सुलभ पहुँचमा ध्यान पुर्‍याउन सक्नु पर्छ । उच्च तथा उच्च मध्यम वर्गका नागरिकले शुल्क तिरेर गुणस्तरीय सेवा पाउन सक्ने व्यवस्थाका साथै विपन्न तथा निम्न मध्यम वर्गका नागरिकले निःशुल्क स्वास्थ्य सेवा पाउने मोडालिटीमा अगाडि बढाउनु आवश्यक छ । दक्ष जनशक्ति विकास गरी तिनलाई स्वदेशमै राख्न सक्ने वातावरणका निम्ति पनि नीतिगत, कानुनी र संस्थागत प्रयास आवश्यक छ ।

"
बोरिङका भरमा रोपाइँ,"धनगढी समाचारदाता
धनगढी, असार ६ गते । पर्याप्त पानी नपरेपछि कैलालीका किसानले बोरिङका भरमा रोपाइँ सुरु गरेका छन् । किसानले बोरिङको मद्दतले भूमिगत पानीबाट सिँचाइ गरी रोपाइँ गर्न थालेका हुन् । यस वर्ष मनसुन चाँडै नेपाल प्रवेश गरे पनि सुदूरपश्चिम प्रदेशसम्म अझै पुगिसकेको छैन । पश्चिमी र स्थानीय वायुको प्रभावले भने फाटफुट पानी परिरहेको छ ।
पर्याप्त पानी नपरे पनि खेतीपातीका बेला सुरु भएकाले रोपाइँ गर्न थालेको कैलारी गाउँपालिका–७, मोहनपुरका कृषक बलराम चौधरीले बताउनुभयो । गाउँघरमा एक/दुई परिवारले रोपाइँ थालेपछि देखासिकी सबैले रोपाइँ सुरु गर्ने परिपाटी पनि रहेको छ ।
“ब्याड तयार भइसकेकाले हामीले पनि रोपाइँ गर्न थाल्यौँ,” चौधरीले भन्नुभयो, “ढिलो भएमा वरिपरिका सबै खेत रोपिसक्छन् । आफ्नो खेतसम्म हलगोरु, पावर ट्रिलर लैजाने बाटो हुँदैन ।”
किसानले बोरिङले पालैपालो भूमिगत पानी तानेर खेत सिँचाइ गर्ने कार्य गरिरहेको बताइएको छ । सबै किसान बोरिङकै भरमा रहेकाले पालो पाउन समस्या रहेको जनाइएको छ । यसै गरी सुक्खाका कारण बोरिङमै पानी कम आइरहेको किसानले बताएका छन् । दिनभरि इन्जिन चलाएर मुस्किलले एक/दुई कट्ठा जमिनमा सिँचाइ हुने गरेको कृषक फूलराज चौधरीले बताउनुभयो । उहाँले गाउँघरका सबैले रोपाइँ थालेका कारण पानी नपरे पनि आफूले पनि रोपाइँको काम सुरु गरेको उल्लेख गर्नुभयो ।
पहाडी क्षेत्रमा पर्ने जिल्लाको चुरे र मोहन्याल गाउँपालिकाबाहेक बाँकी ११ वटा पालिकामा सबैभन्दा बढी धान खेती हुने गरेको छ । डुबान प्रभावित भजनी नगरपालिकाका किसानले बर्खेभन्दा धेरै चैते धानको खेती गर्दै आएका छन् ।
"
फिक्कलमा अभिनय कार्यशाला सुरु,"गोरखापत्र समाचारदाता
काठमाडौँ, असार ५ गते । राइटर्स इन्टरनेसनल ग्लोबल कमिटीको आयोजना तथा नेपाल सङ्गीत तथा नाट्य प्रज्ञा–प्रतिष्ठानको सहकार्यमा १५ दिने अभिनय कार्यशाला सुरु भएको छ ।
सूर्योदय नगरपालिका–१०, फिक्कल इलाममा रहेको फिक्कल माध्यमिक विद्यालयका ६ देखि १० कक्षासम्मका २६ जना विद्यार्थी अभिनय कार्यशालामा सहभागी रहेका छन् ।समारोहलाई सम्बोधन गर्दै  सूर्योदय नगरपालिकाका उपप्रमुख एवं अभिनय कार्यशाला उद्घाटन समारोहका प्रमुख अतिथि दुर्गाबहादुर बरालले यस्ता खालका कार्यक्रमले विद्यार्थीको व्यक्तित्व विकासका लागि महत्वपूर्ण भूमिका खेल्छ भन्दै आफ्नो विगतको गायन तथा रचनात्मक काममा सधैँ अगाडि रहेको समयलाई सम्झिनुभयो ।
उहाँले आफैँ कलालाई नजिकबाट महसुस गरेको र कला मान्छेको महत्वपूर्ण पाटोका रूपमा लिँदै, यस्ता कार्यक्रमका लागि नगरपालिकाले बजेट विनियोजनमा कुनै कन्जुस्याइँ नगर्ने कुरा बताउनुभयो । नेपाल सङ्गीत तथा नाट्य प्रज्ञा–प्रतिष्ठानका प्राज्ञ एवं नाटक प्रशिक्षक पुरु लम्सालले कला र संस्कृतिका क्षेत्रमा स्थानीय सरकारले लगानी गर्नुपर्ने कुरामा जोड दिँदै उहाँले भाइबहिनीहरूलाई यो छोटो समयको प्रशिक्षणले आफूभित्र लुकेको प्रतिभा उजागर गर्ने अवसरका रूपमा लिन अनुरोध गर्नुभयो । कार्यक्रमका सभापति एवं विद्यालय प्रधानाध्यापक गङ्गाबहादुर महतले कार्यशालाले विद्यार्थीको शैक्षिक ज्ञान मात्र नभई कलात्मक, रचनात्मक र व्यावहारिक रूपले पनि सक्षम हुने विश्वास व्यक्त गर्नुभयो ।
"
दैलेखमा ग्यास फेला परेकामा प्रधानमन्त्री खुसी,"काठमाडौँ,  असार ६ गते ।  प्रधानमन्त्री केपी शर्मा ओलीले दैलेखमा भूमिगत ग्यासको स्रोत फेला परेकामा खुसी व्यक्त गर्नुभएको छ ।
प्रधानमन्त्री ओलीले आज सामाजिक सञ्जाल फेसबुकमा आफूले प्रधानमन्त्री हुँदादेखि दैलेखमा पेट्रोलियम पदार्थ अन्वेषण सुरु गराएका दिनहरू सम्झिएको उल्लेख गर्नुभएको छ ।
“दैलेखमा पेट्रोलियम पदार्थको अन्वेषण सुरु गर्दाका दिनहरू सम्झिरहेको छु, समर्थन र विरोध–आवाज थरीथरीका थिए”, प्रधानमन्त्री ओलीले उल्लेख गर्नुभएको छ, “११२ अर्ब घनमिटर ग्यास रहेको खबरले ती दिनलाई सम्झाएको छ, यो खुसीको समाचार हो ।”
यसअघि ओली नेतृत्वको सरकारले दैलेखसहितका केही पहाडी जिल्लामा पेट्रोलियम अन्वेषणका लागि चिनियाँ सहयोगमा भौगर्भिक परीक्षण सुरु गरेको थियो । रासस
"
मनसुन प्रणाली देशभर फैलियो,"काठमाडौं, असार ६ गते । यस वर्षको मनसुन प्रणाली आजदेखि देशभर फैलिएको छ । मौसम पूर्वानुमान महाशाखाले आज विशेष मौसम बुलेटिन निकालेर २३ दिनपछि मनसुन देशभर फैलिएको जनाएको हो ।
यस वर्षको मनसुन जेठ १५ गते देशको पूर्वी भागबाट प्रवेश गरी कोशी प्रदेशको अधिकांश भूभागमा विस्तार भएकामा जेठ २९ गते मधेस, बागमती र गण्डकी प्रदेशका केही भाग र लुम्बिनी प्रदेशका पूर्वी क्षेत्रका केही भागसम्म विस्तार भएको थियो ।
मौसमविद् प्रतिमा मानन्धरले लुम्बिनी, कर्णाली र सुदूरपश्चिम प्रदेशमा आजदेखि मनसुन फैलिएसँगै अब देशभर मनसुन सक्रिय रहने बताउनुभयो । “हाल कोशी, मधेस, बागमती र गण्डकी प्रदेशका केही भाग र लुम्बिनी प्रदेशका पूर्वी क्षेत्रमा मनसुनी वायुको प्रभाव छ ।
साथै देशका पश्चिम भागमा पश्चिमी र स्थानीय वायुको आंशिक प्रभाव छ”, उहाँले भन्नुभयो, “भारतको पश्चिम बङ्गाल आसपासका क्षेत्रमा बनेको न्यूनचापीय क्षेत्रको पनि आंशिक प्रभाव छ ।” रासस
"
विद्यावारिधि गर्नेलाई पालिकाले दुई लाख दिने,"अविनाश चौधरी
धनगढी, असार ६ गते। कैलालीको लम्कीचुहा नगरपालिकाले विद्यावारिधि उपाधि प्राप्त गर्ने पालिकावासीलाई दुई लाख रुपियाँ दिने भएको छ।
सो पालिकाले विद्यावारिधि गर्न चाहेकालाई प्रोत्साहनका लागि आगामी आर्थिक वर्षबाट दुई लाख रुपियाँ दिने गरी बजेटमै व्यवस्था गरेको हो। यसैगरी, उच्च शिक्षामा पहुँच बढाउन तथा एमबिबिएस, होटल म्यानेजमेन्ट जस्ता विषयमा अध्ययनका लागि प्रदान गरिने छात्रवृत्ति कार्यक्रमलाई निरन्तरता दिएको उपप्रमुख जुना चौधरीले बताउनुभयो।
लम्कीचुहाले आगामी आर्थिक वर्ष २०८२/८३ का लागि एक अर्ब २० करोड ९९ लाख रुपियाँ बजेट प्रस्तुत गरेको छ। जसमा चालुतर्फ ७६ करोड ५७ लाख र पुँजीगततर्फ ४४ करोड ४२ लाख रुपियाँ बजेट विनियोजन गरेको छ।
सो पालिकाले चालु आर्थिक वर्षमा निर्माण सम्पन्न हुन नसकेका तथा भुक्तानी बाँकी रहेका र क्रमागत एवम् बहुवर्षीय ठेक्का भएका योजना समयमै सम्पन्न गर्नका लागि आठ करोड ९० लाख रुपियाँ बजेट विनियोजन गरेको छ। त्यस्तै, स्वास्थ्य सेवा तथा बिमा कार्यक्रमका लागि पाँच करोड, कृषि तथा पशु सेवातर्फ एक करोड ९२ लाख रुपियाँ बजेट विनियोजन गरेको छ।
यसैगरी, जानकी गाउँपालिकाले कृषि उपज ढुवानी साधन (कृषि एम्बुलेन्स) खरिदका लागि २५ लाख रुपियाँ बजेट विनियोजन गरेको छ। खैरीपुर–भोक्सी सडक कालोपत्रे निर्माणमा संघीय सरकार समपूरक अनुदान लागत साझेदारीका लागि दुई करोड ५२ लाख रुपियाँ बजेट विनियोजन गरिएको छ। यस्तै, नयाँ लायकपुर–जगतपुर–मुर्तिया–कटासे हाइड्रोपावर हुँदै पूर्व पश्चिम राजमार्ग जोड्ने सडक कालोपत्रे सङ्घीय सरकार समपूरक अनुदान लागत साझेदारीका लागि चार करोड १४ लाख रुपियाँ बजेट विनियोजन गरिएको छ।
सिकलसेल थालासेमिया रोगको पहिचा सम्बन्धी स्क्रिनिङ शिविर सञ्चालन, पालिका अन्तर्गतका स्वास्थ्य संस्थाहरुबाट तोकिए बमोजिमको निःशुल्क स्वास्थ्य सेवा प्रवाह गर्न ४५ लाख रुपियाँ बजेट विनियोजन गरिएको छ। त्यस्तै, गाउँपालिकाको प्रशासकीय भवन निर्माणका लागि पाँच करोड रुपियाँ बजेट विनियोजन गरिएको छ।
जानकीको आगामी आर्थिक वर्षका लागि ९१ करोड ३७ लाख रुपियाँको बजेट छ। जसमध्ये चालुतर्फ ४५ करोड ८८ लाख र पुँजीगततर्फ ४५ करोड ४८ लाख रुपियाँ छुट्याइएको छ।
"
करेन्ट लागेर दुई जना घाइते,"गोकर्ण पौडेल तुलसीपुर, असार ६ गते । तुलसीपुर उपमहानगरपालिका–१० वनगाउँमा करेन्ट लागेर दुई जना घाइते भएका छन् । शुक्रबार बिहान ५ः३० बजेतिर लत्रिएको विद्युत तारमा मोटरसाइकल र साइकल जाँदा दुर्घटना भएको हो ।
प्रहरीका अनुसार वनगाउँबाट तुलसीपुर बजारतर्फ जाँदै गरेको रा. १ प. ७७७० नम्बरको मोटरसाइकल र एक साइकल जाँदा विद्युत् प्रवाह भइरहेको लत्रिएको तारमा छोएको कारणले करेन्ट प्रवाह हुँदा घाइते भएको प्रहरीले जनाएको छ  ।
इलाका प्रहरी कार्यालय तुलसीपुरका प्रहरी निरीक्षक एवम् प्रवक्ता सूर्य रानाका अनुसार तुलसीपुर–११ बेलगनार निवासी ४८ वर्षीय देसुराम चौधरी र तुलसीपुर–१० वनगाउँ निवासी ५२ वर्षीय चक्रपाणि अधिकारी रहेको बताउनुभयो । घाइते दुवैको उपचारका लागि नेपालगन्ज लगिएको प्रहरीले जनाएको छ ।
"
इजरायल र इरानबाट नेपालीको उद्धारको तयारीमा छौँः परराष्ट्रमन्त्री  डा. राणा,"काठमाडौँ, असार ६ गते। परराष्ट्रमन्त्री डा. आरजु राणा देउवाले इजरायल र इरानमा विकसित परिस्थिति अनुसार त्यहाँ रहेका नेपाली नागरिकको सुरक्षा र उद्धारका लागि नेपाल सरकारले सम्भव भएका सबै उपाय अवलम्बन गर्ने र नेपाल फर्कन चाहनेलाई उद्धार गर्ने तयारीमा रहेको बताउनुभएको छ।
शुक्रबार परराष्ट्र मन्त्रालयमा सम्पन्न श्रम रोजगार तथा सामाजिक सुरक्षा, संस्कृति पर्यटन तथा नागरिक उड्डयन र गृह मन्त्रालयसँगको संयुक्त बैठकमा मन्त्री डा. राणाले इजरायल र इरानमा जारी रहेको युद्धका कारण उत्पन्न परिस्थिति र त्यसको तयारी बारेमा छलफलका क्रममा सो जानकारी गराउनुभएको हो।
मन्त्री डा. राणाले परराष्ट्र मन्त्रालयको समन्वयमा इजरायलस्थित नेपाली दूतावासले सक्रिय रुपमा काम गरिरहेको, स्वदेश फर्कन चाहने नेपालीका लागि रजिष्ट्रेसन पनि खुलेको र उहाँहरु स्वदेश फर्कन चाहेमा उद्धारका लागि त्यसको प्रबन्धको तयारीमै सरकार रहेको जानकारी दिनुभयो।
उहाँले भन्नुभयो “जिटुजी प्रक्रिया अन्तर्गत इजरायल पुगेका नेपाली नेपाल फर्कन वा सुरक्षित स्थानमा जान चाहेमा सोका लागि सहजीकरण गर्नु इजरायलको पनि दायित्व हो। त्यसका लागि सीमाक्षेत्रबाट अन्य मुलुकमा जान सहयोग गरिदिन इजरायल सरकारलाई अनुरोध गरिसकिएको छ। नेपाली स्वदेश फर्कन चाहेमा उहाँहरुको उद्धारका लागि नेपाल सरकार तयारी अवस्थामै छ।”
सो बैठकमा श्रममन्त्री शरदसिंह भण्डारीले मन्त्रालय पनि त्यहाँ रहेका नेपालीसँग निरन्तर सम्पर्कमा रहेको र उहाँहरु स्वदेश फर्कन चाहनुभएमा उद्धारको तयारीमा नेपाल सरकार लाग्नुपर्ने बताउनुभयो। उहाँले हाल इजरायल जाने अन्तिम तयारीमा रहेकालाई श्रम स्वीकृति नदिई रोकिराखिएको बताउनुभयो।
एक साता अघि इजरायल र इरानबीच युद्ध सुरु भएकै दिन परराष्ट्र मन्त्रालयले विज्ञप्तिमार्फत दुवै पक्षलाई अधिकतम संयमता अपनाउन र वार्ताद्वारा समस्या समाधान गर्न अपिल गर्दै ती मुलुकमा रहेका नेपालीलाई सम्बन्धित नेपाली राजदूतावाससँग सम्पर्कमा रहन अनुरोध गरेको थियो।
त्यसपछि जुन १५ मा सम्पर्क विवरणसहितको ट्राभल एड्भाइजरी जारी गरी सुरक्षाका दृष्टिकोणले अधिकतम सतर्कता अपनाउन नेपालीलाई अनुरोध गरिएको थियो। ती मुलुकमा हाल हवाई मार्ग बन्द रहेको अवस्थामा सुरक्षित स्थान वा सीमावर्ती मुलुकमा जान चाहने नेपालीलाई अनलाइन भिसा उपलब्ध गराउने लगायतका काममा सहजीकरण गरिदिन खाडीस्थित सबै नेपाली नियोगलाई परराष्ट्र मन्त्रालयले गत बुधबार नै निर्देशन दिएको छ।
साथै मन्त्रालयले अनलाइन पोर्टल खोलेर नेपालीको विवरण लिन सुरू गरेको र उक्त पोर्टलमा हालसम्म ६ सय जनाभन्दा बढीले विवरण दर्ता पनि गराइसकेका छन्। यो क्रम जारी नै छ। परराष्ट्र मन्त्रालयले गत बुधबार नै दोस्राे पटक ट्राभल एड्भाइजरी जारी गरेर हाल इजरायल तथा इरानमा रहेका नेपाली नागरिकहरूलाई सुरक्षाका दृष्टिकोणले अधिकतम सतर्कता अपनाउन र नेपालबाट इजरायल वा मध्यपूर्वका अन्य मुलुकको भ्रमण नगर्न अनुरोध पनि गरिएको थियो।
यो हप्ता नेपालका लागि इजरायलका राजदूत स्मुलिक एरी बाससँग परराष्ट्रमन्त्री डा. राणाले भेट गरी नेपाली नागरिकको सुरक्षाको उचित प्रबन्ध मिलाउन इजरायल सरकारलाई अनुरोध गर्नुभएको थियो।
त्यसैगरी, इजरायलस्थित नेपाली राजदूतावास र इरान हेर्ने कतारस्थित नेपाली राजदूतावासलाई सम्बन्धित सरकारी अधिकारी, यस क्षेत्रमा काम गर्ने सङ्घसंस्थाहरू र नेपाली समुदायसँग निकटको सम्पर्क स्थापित गर्न र सोका सम्बन्धमा मन्त्रालयलाई ‘रियल टाइम रिपोर्टिङ’ गर्न निर्देशन दिइएको छ। हाल इजरायलमा पाँच हजार पाँचदेखि सात हजार नेपाली रहेका र तीमध्ये धेरैजसो तेल अबिब, जेरुसेलम र हाइफामा छन्। त्यस्तै इरानमा १८ जना नेपाली छन्।
"
इजरायल र इरानबाट आफ्ना नागरिकको निकासीमा सरकारहरूको हतारो,"हङकङ, असार ६ गते । विश्वभरका सरकारहरूले द्रुत गतिमा बढिरहेको इजरायल–इरान द्वन्द्वमा फसेका आफ्ना हजारौँ नागरिकलाई निकाल्ने प्रयास गरिरहेका छन् । उनीहरूले बस र विमानहरू व्यवस्थित गरिरहेका छन् र केही अवस्थामा मानिसहरूलाई पैदल सीमा पार गर्न मद्दत गरिरहेका छन् ।
गत शुक्रबार इजरायलले इरानको आणविक र सैन्य सुविधाहरूलाई लक्षित गरी अभूतपूर्व बम आक्रमण अभियान चलाएपछि तेहरानबाट बदलाको कारबाही सुरु भएकाले विदेशीहरूले दुवै देश छाड्न हतार गरेका छन् ।
तर इजरायलको हवाई क्षेत्र बन्द भएपछि र दुई देशले भारी क्षेप्यास्त्र प्रहार गर्दा धेरै मानिसलाई तेस्रो देशहरूबाट निकालिएको छ ।
युरोप
युरोपेली देशहरूले पहिले नै इजरायलबाट आफ्ना सयौँ नागरिकलाई स्वदेश फिर्ता गरिसकेका छन् । चेक गणतन्त्र र स्लोभाकियाले मङ्गलबार सरकारी विमानमा एक सय ८१ जनालाई स्वदेश फिर्ता गरेको बताएका छन् ।
“हवाई क्षेत्र बन्द भएकाले सेनाको विमान सिधै इजरायल पठाउन सम्भव भएन”, चेक रक्षा मन्त्रालयले एक वक्तव्यमा भन्यो, “उद्धार गरिएकाहरूलाई बसमार्फत छिमेकी देशको एउटा विमानस्थलमा लगियो । उनीहरूले पैदल सीमा पार गरे ।”
जर्मन सरकारले जोर्डन हुँदै बुधबार र बिहीबार उडानहरू तय गरिएको बताएको छ भने पोल्यान्डले आफ्ना नागरिकहरू मध्ये पहिलो समूह बुधबार फर्कने बताएको छ ।
ग्रिसले आफ्ना एक सय पाँच नागरिक र धेरै विदेशी नागरिकलाई इजिप्ट हुँदै स्वदेश फिर्ता गरेको बताएको छ । एक सय ४८ जना यात्रु बोकेको निजी विमान मङ्गलबार बुल्गेरियाको राजधानी सोफियामा अवतरण गरेको छ ।
संयुक्त राज्य अमेरिका
इजरायलका लागि अमेरिकी राजदूतले बुधबार हवाई र समुद्री मार्गबाट अमेरिकीहरूलाई निकाल्ने योजना घोषणा गर्नुभएको छ ।
“दूतावासले इजरायल छोड्न चाहने अमेरिकी नागरिकहरूका लागि निकासी उडान र क्रूज जहाज प्रस्थानमा काम गरिरहेको छ”, राजदूत माइक हकाबीले एक्समा पोस्ट गर्नुभयो ।
अस्ट्रेलिया
अस्ट्रेलियाले इरानबाट करिब एक हजार पाँच सय र इजरायलबाट एक हजार दुई सयभन्दा बढी नागरिक निकाल्न थालेको छ । तर अस्ट्रेलियाका विदेशमन्त्री पेनी वोङले मिसाइल आक्रमणले नागरिक विमानहरू कुनै पनि देशमा अवतरण गर्न धेरै जोखिमपूर्ण बनाएको बताउनुभयो ।
“त्यहाँ नागरिक विमानहरू भित्र ल्याउने क्षमता छैन, यो धेरै जोखिमपूर्ण छ र हवाई क्षेत्र बन्द छ”, उहाँले राष्ट्रिय प्रसारणकर्ता एबिसीलाई भन्नुभयो, “हामीले भूमि सीमा पार गरेर अस्ट्रेलियालीहरूको सानो समूहलाई इजरायलबाट बाहिर निकाल्ने अवसर लिएका छौँ । हामी आगामी २४ घण्टामा अझ बढी गर्ने प्रयास गरिरहेका छौँ ।”
पाकिस्तान
पाकिस्तानले आफ्नो घर फर्कन चाहने पाकिस्तानीहरू बाहेक छिमेकी इरानसँगको सीमा नाकाहरू बन्द गरेको छ । अहिलेसम्म कम्तीमा दुई सय विद्यार्थीसहित करिब एक हजार पाकिस्तानी भागेका छन् ।
इरानबाट कूटनीतिज्ञका परिवार र केही गैर–आवश्यक कर्मचारीहरूलाई बाहिर निकालिएको विदेश मन्त्रालयले जनाएको छ ।
भारत
आर्मेनियाबाट विशेष उडानमा इरानबाट करिब एक सय १० भारतीय विद्यार्थी निकालिएको भारतको विदेश मन्त्रालयले बिहीबार जनाएको छ ।
न्युजिल्यान्ड
न्युजिल्यान्डले बिहीबार इरानमा रहेको आफ्नो दूतावास बन्द गरेको र दुई जना कर्मचारी र उनीहरूको परिवारलाई भूमिबाट अजरबैजानमा लगेको बताएको छ ।
“इरान र इजरायलमा अन्य न्युजिल्यान्डवासीहरूको प्रस्थानमा सहयोग गर्ने अवसरहरू आयो भने हामी उनीहरूलाई तुरुन्तै पछ्याउने छौँ”, विदेशमन्त्री विन्स्टन पिटर्सले एक विज्ञप्तिमा भन्नुभयो ।
जापानजापानले इजरायलमा बस्ने करिब एक हजार र इरानमा करिब दुई सय ८० जापानी नागरिकका लागि सैन्य विमानहरूलाई तयारी अवस्थामा राख्न आदेश दिएको सरकारी मन्त्रीहरूले जनाएका छन् ।
इरान र इजरायलमा रहेका जापानी दूतावासहरूले छिमेकी देशहरूमा नागरिकहरू निकाल्न बसहरू प्रयोग गर्ने तयारी गरिरहेको एक सरकारी प्रवक्ताले बताउनुभयो । युद्ध सातौँ दिनमा प्रवेश गरेको छ । रासस/एएफपी
"
क्यान्सर रोगका बिरामीलाई घरमै उपचार सुविधा,"धरान, असार ६ गते । बिपी कोइराला स्वास्थ्य विज्ञान प्रतिष्ठान धरानले क्यान्सरका सिकिस्त बिरामीहरूलाई लक्षित गरी सहज रूपमा उपचार तथा हेरचाह पुर्‍याउने उद्देश्यले घरमै गएर उपचार दिने सेवाको प्रारम्भ गरेको छ ।
क्यान्सरका बिरामीलाई लक्षित गरी आवश्यक पर्ने नियमित या आकस्मिक उपचार सेवाहरू सर्वसाधारणहरूलाई सहज रूपमा उपलब्ध गराउन प्रतिष्ठानले स्वास्थ्यकर्मीहरूको टोलीले घरैमा गएर उपचार गर्ने व्यवस्था मिलाइएको बिपी प्रतिष्ठानको सह–प्रवक्ता डा.अभिजीत कुमारले जानकारी दिनुभयो ।
यस प्रकारको सेवाले क्यान्सरका कारण दुखाइको पिडाले असह्य भएर छटपटाइ रहेको तथा कमजोर भई घरमा थलिएर बसेको समयमा उपचारका लागि अस्पताल आउनुपर्ने कठिन परिस्थितिको सामना गर्नुपरेका बिरामी तथा आफन्तजनका लागि ठुलो राहत दिने विश्वास प्रतिष्ठानले लिएको छ । यो सेवा काठमाडौँ बाहेक धरानमा नै पहिलो पटक रहेको सह–प्रवक्ता डा.कुमारले जानकारी दिनुभयो ।
यस सेवा लिनको लागि प्रतिष्ठानको आन्तरिक चिकित्सा विभाग अन्तर्गतको ओन्कोलोजी एकाइस“ग समन्वय गरी सर्वसाधारणले सेवा लिन सकिने छ । उक्त सेवाको लागि प्रतिष्ठानले हाललाई प्रति भिजिट पन्ध्र सय शुल्क निर्धारण गरेको छ भने विपन्न बिरामीको हकमा भने प्रतिष्ठानले विपन्न बिरामीलाई प्रदान गर्ने नियमानुसारको निःशुल्क सेवा दिने व्यवस्था गरिएको छ । हाललाई यो सेवा धरान उपमहानगरपालिका भित्र प्रदान गरिने प्रतिष्ठानले जनाएको छ ।
घरमै गएर उपचार गरिने यस प्रकारको कार्यक्रममा क्यान्सर रोग भएका सिकिस्त बिरामीहरूलाई क्यान्सर सम्बन्धी प्रशिक्षित नर्सहरू र डाक्टरहरू लेभेटी, लक्षण व्यवस्थापन गर्ने, उपशामक व्यवस्थापन गर्ने, भावनात्मक-आध्यात्मिक सहयोग गर्ने जस्ता कार्यका साथै पारिवारिक परामर्श प्रदान गर्ने गरिन्छ सह–प्रवक्ता डा.कुमारले जानकारी दिनुभयो ।
यसै गरी उपचारका लागि आउने बिरामीहरूको सुविधाका लागि ओपिडी टिकट दर्ता गर्न तथा ल्याब रिपोर्ट हेर्न मोबाइल एपको नयाँ“ संस्करण सार्वजनिक गरेको सह–प्रवक्ता डा.कुमराले जानकारी दिनुभयो । सेवाको पहुँच, पारदर्शिता र सेवा ग्रहण प्रक्रियालाई अझ सरल र प्रभावकारी बनाउन सुविधाहरू थप गरिएको हो ।
यस मोबाइल एप मार्फत सेवाग्राहीहरूले घरमै बसेर जेनेरल ओपिडी टिकट दर्ता गर्न सक्नेछन् । एपमा लग इन गरी आफूले देखाउन चाहेको ओपिडी चयन गरी भुक्तानीको प्रक्रिया पश्चात् दर्ता भइसकेको जानकारीका साथै टोकन नम्बर प्राप्त गर्न सक्ने छन् ।
सो टोकन नम्बरको आधारमा अस्पतालको सम्बन्धित ओपिडीमा आएर ओपिडी टिकट तथा चिकित्सकलाई देखाउने टोकन प्राप्त गर्न सक्नेछन् । साथै ओपिडी टिकट बापतको शुल्क आएमइपे र खल्ती नामका माध्यमबाट भुक्तानी गर्न सकिने छ ।
विद्यार्थीहरूको चिकित्सकीय अभ्यासलाई बृहत् बनाउने उद्देश्यले प्रतिष्ठानमा स्नातक तहका विद्यार्थीका लागि विद्यार्थी अन्कोलोजी शाखा पनि स्थापन गरिएको छ । यस शाखामा रहेर विद्यार्थीले क्यान्सर रोकथाम र जागरूकतामा योगदान पुर्‍याउनु, विद्यार्थी र आमजनतामा क्यान्सर शिक्षा, जागरूकता र निवारक स्वास्थ्य सेवा अभ्यासहरूलाई प्रवर्धन गर्नुका साथ प्रतिष्ठान र समुदाय बिच पुलको रूपमा काम गर्ने गरेको छ ।
चिकित्सा विज्ञानको क्षेत्रमा अनुसन्धानको ठुलो महत्त्व रहेको हुँुदा प्रारम्भिक चरणदेखि नै विद्यार्थीहरूलाई अनुसन्धानको क्षेत्रमा आबद्ध गराई अनुसन्धान सम्बन्धी ज्ञानलाई बलियो बनाउने उद्देश्यले विद्यार्थी अनुसन्धान शाखाको समेत स्थापना गरिएको सह–प्रवक्ताले कुमारले जानकारी दिनुभयो  ।
"
विपदबाट हुने क्षति न्यूनीकरणका लागि तयार रहन निर्देशन,"राजु लामिछानेरुकुमपश्चिम, असार ६ गते । नेपाल प्रहरीको कर्णाली प्रदेश प्रमुख प्रहरी नायब महानिरीक्षक (डिआईजी) माधव प्रसाद श्रेष्ठले विपदबाट हुनसक्ने क्षति न्यूनीकरणका लागि तयारी अवस्थामा रहन प्रहरीलाई निर्देशन दिनुभएको छ ।
जिल्लाको निरीक्षण तथा अनुगमनको क्रममा रुकुमपश्चिम आउनुभएका डिआईजी श्रेष्ठले मनसुनजन्य विपदबाट हुने क्षति न्यूनीकरणका लागि प्रहरीको भूमिका महत्वपूर्ण हुने भएकाले तयार रहन निर्देशन दिनुभएको हो । विगतका वर्षहरुमा भूकम्प र बाढीपहिरो समेतले धनजनको क्षति गरेको स्मरण गराउनुहुँदै उहाँले पूर्व तयारीका लागि सरोकारवाला सबै निकायहरुसँग आवश्यक समन्वय गरिरहन आवश्यक रहेको जनाउनुभयो ।
जिल्ला प्रहरी कार्यालयमा कार्यरत प्रहरी कर्मचारीहरुलाई निर्देशनको क्रममा उहाँले नागरिकमैत्री सेवा प्रदान गर्नुपर्ने बताउनुभयो । जिम्मेवार भएर गुनासोरहित सेवा प्रवाह गर्नुपर्ने उहाँको भनाइ छ ।  डिआइजी श्रेष्ठले सेवाप्रति उच्च व्यावसायिक हुन, शान्ति, सुरक्षा र जनताको न्यायका लागि प्रहरीप्रतिको आशा र भरोसा कम हुन नदिन निर्देशन दिनुभयो ।
यस क्रममा उहाँले थुनुवाहरुको अवस्था र विभिन्न शाखाबाट सम्पादन भएका काम कारबाहीको अनुगमन गर्नुभएको प्रहरी नायब उपरीक्षक (डिएसपी) प्रमेश बिष्टले जानकारी दिनुभयो । अनुगमनको क्रममा देखिएका कमी कमजोरीहरु सुधारका लागि समेत उहाँले निर्देशन दिनुभएको छ । डिएसपी बिष्टले भौतिक पूर्वाधारको र स्रोत साधनको अभावमा पनि प्रहरीले उत्कृष्ट कार्य गरिरहेको उल्लेख गुर्नभयो ।
जिल्ला प्रहरी कार्यालयसहित यस मातहतका विभिन्न प्रहरी कार्यालयहरु कतै भाडाको घरमा त कतै जीर्ण भवनमा जोखिम मोलेर बसिरहेका छन् । २०८० कात्तिक १२ गते जाजरकोट केन्द्रबिन्दु भएर गएको भूकम्पले यहाँ १२ वटा विभिन्न प्रहरी कार्यालयहरुमा क्षति गरेको थियो । ती भवनहरु अझैसम्म मर्मत तथा पुनर्निर्माण हुन सकेका छैनन् ।
"
बाढीप्रति समयमै सतर्कता,"बर्सात सुरु भएको छ । यो वर्ष केही चाँडो मनसुन आरम्भ भएको भनिए पनि बरालियो । साबिकमा जेठ अन्तिमबाट सुरु हुने मनसुन यो पटक जेठ मध्यमै आइसकेको थियो । गर्मीमा राहत भएको थियो भने धर्तीमा बर्सात जलसँगै किसान खुसी हुन थालेका थिए । मनसुन बरालिँदा असर धेरैतिर पर्‍यो । पानी नपर्दा तेज सूर्यकिरण धर्तीमा पर्दा गर्मी बढ्यो । मुख्यतया तराई मधेशमा अधिक गर्मी भयो । विद्यालय पनि बन्द भए । अब बिस्तारै देशभर मनसुन फेरि लयमा आएको छ । मनसुनसँगै खण्ड र तेज वृष्टि पनि देखिन थालेको छ । खण्ड तथा असन्तुलित वर्षाले एकै पटक बाढी आउने प्रवृत्तिसमेत व्यापक हुन सक्ने छ । देशभर नै बाढी, पहिरो र डुबानको समस्या विगतदेखि नै भोग्दै आएको हो । काठमाडौँ उपत्यका पनि त्रासमय बन्दै छ । यताका वर्षमा उपत्यकामा प्रकोप बढ्न थालेको छ । सुरक्षित जस्तै रहेको काठमाडौँ र वरपर बाढीको चपेटामा पर्न थालेको देखिन्छ । गत असोजको १० देखि १२ गतेसम्म आएको बाढीले काठमाडौँ र वरपर जनधनको ठुलो क्षति गरेको ताजै जस्तो लाग्छ । असोजका ती दिन सम्झेर काठमाडौँ उपत्यकावासी आकाशमा कालो बादल मडारिँदा पनि त्रास बढ्न थालेको छ । सहरले बाढीको प्रताडना भोग्नु अनौठो नै हो । सुविधासम्पन सहरमा पनि किन र कसरी बाढी भन्ने प्रश्न पनि उठ्न सक्छ ।
काठमाडौँ उपत्यका बिस्तारै सिमेन्टका घर, कालोपत्रे तथा ढलान सडकले भरिन थालेको छ । सिमेन्ट घरका आँगन तथा वरपर पनि ढलान नै गरिने प्रवृत्ति छ । आकाशको पानी जमिनमुनि पुनर्भरण हुने खाली जमिन सकिँदै गएका छन् । वर्षाको पानी ढल हुँदै खोला र नदीमै पुग्ने गरेका छन् । बर्खायाममा परेको पानीको निकास अभाव हुँदै गएको छ । निकास प्रवाह भएका खोला र नदी साँघुरिए पनि तीव्र बर्सातमा पानीको मात्र बढ्दो छ । तिनको बहाब क्षेत्र मिचेर संरचना निर्माण गरिएका छन् । यी सबै कारणले बर्सातको पानी खोला तथा नदीमा पुगेर एकै पटक आयातन व्यापक हुन जान्छ । यसले ‘सहरी बाढी’ को स्वरूप लिएको छ । खोला किनार र आसपासका बस्ती केही वर्षा हुना साथ डुबानमा पर्ने गरेका छन् । यस्तो अवस्था एक दुई दशकयताकै प्रवृत्ति हो । दुई दशकअघिसम्म पनि बागमती नदीसहित सहायक खोला किनार छेउमा खेतबारी प्रशस्त थियो । उपत्यकाका धेरै फाँट साउने झरीमा रुझ्दै स्थानीयवासी रोपाइँमा जुट्थे । रोपो सरेसँगै फाँट मनोरम देखिन्थे । काठमाडौँ उपत्यकाभित्रको ती दृश्य अब बिस्तारै इतिहास भएका छन् । तीव्र सहरीकरणसँगै बाढी, डुबान प्रकोप बढ्दो छ । वैज्ञानिक र प्राविधिक योजनाबिना नै विस्तार भएको सहरी बस्ती अब अनेक समस्यामा पर्न थाल्दै छ । त्यसमा पनि मूलतः बर्सातमा बाढीको प्रकोपको वितन्डा देखिन थालेको छ ।
हुन पनि बर्खायाम सुरु हुनासाथ काठमाडौँ, भक्तपुर र ललितपुरका नदीखोला किनारका बासिन्दा ‘पोहोर जसोतसो ज्यान जोगाइयो, यस पालि के होला !’ भन्ने चिन्तामा छन् । कुनैबेला पानीको दह भएको उपत्यका मञ्जुश्रीले चोभारको डाँडा काटेर उपत्यकामा बस्ती बसाएको ऐतिहासिक कथन छ । उपत्यकाको सबै पानी चोभारको साँघुरो बागमती निकासबाट दक्षिण बग्ने गर्छ । चोभार गल्छी साँघुरो भइसकेको गत वर्षको असोजको बाढीले नै देखायो । भीषण वर्षा र बाढीपछि ललितपुरतर्फबाट चट्टान, रोडा, बालुवाले चोभारस्थित गल्छीको केही क्षेत्र अवरुद्ध भयो । नक्खुलगायतका क्षेत्र डुबानको मुख्य कारण पनि थियो त्यो । चोभार गल्छी निकास साँघुरो भएको सम्बद्ध निकायलाई जानकारी हुनु पर्छ । कतिपय रोडा र बालुवा अझै पनि नदी वरपर थुप्रिएको छ । चोभारमा मात्र होइन अन्य नदी तथा खोलामा पनि रोडा, माटो, फोहोर थुप्रिएर साँघुरिएको पानी बहाब क्षेत्रलाई अझ साँघुरो बनाएको छ । सफाइमा सम्बद्ध निकायको ध्यान पुग्न सकेको छैन । यसले पनि उपत्यकावासीमा बाढीको सन्त्रास छ । सम्बद्ध निकायले नदी तथा खोला सफा गर्न थाल्नु पर्छ, चोभारको निकासमा ध्यान दिनु पर्छ । पानी पुनर्भरणका निम्ति घर घरमा पानी जमिनमुनि जाने व्यवस्था आवश्यक छ । नदी निकास सफा र फराकिलो बनाउन अब ढिला गर्नुहुन्न । सल्लाह गर्दागर्दै सात गाउँ डुबेको उखान उचित हुँदैन ।
"
औषधि मूल्य नीति सहमतिमा बनाइएको हो : महानिर्देशक ढकाल,"काठमाडौँ, जेठ २८ गते । औषधि मूल्य नीति सुझाव समितिले मङ्गलवार स्वास्थ्य तथा जनसङ्ख्या मन्त्री प्रदीप पौडेललाई प्रतिवेदन बुझायो । अर्थविद् डा पोषराज पाण्डेको संयोजकत्वमा बनाइएको औषधिको मूल्य समायोजन सम्बन्धमा सुझाव दिन गठित समितिले लामो अध्ययनपछि प्रतिवेदन सरकारलाई बुझाएको थियो । तर समितिले सरकारलाई बुझाएको प्रतिवेदन सेवाग्राहीमुखी नभएको भन्दै औषधि व्यवसायीहरूले आपत्ति जनाएका छन् । उनीहरूले उक्त प्रतिवेदनको प्रभाव भोलिका दिनमा जन सुरक्षित, असरयुक्त र गुणयुक्त औषधिहरू सेवाग्राहीले अत्यावश्यक परेको समयमा नपाउन सक्ने पीडादायी वातावरण सिर्जना गर्ने जिकिर गरेका छन् । यस सन्दर्भमा, प्रतिवेदनमा उल्लेख विषयहरू, औषधिको मूल्य समायोजन, आगामी रणनीति लगायतका विषयमा उक्त समितिका सदस्य–सचिव तथा औषधि व्यवस्था विभागका महानिर्देशक नारायणप्रसाद ढकालसँग गरिएको कुराकानीको सम्पादित अंश:

औषधि मूल्य समायोजनको समस्या समाधान गर्न सरकारले बनाएको उच्चस्तरीय समितिले प्रतिवेदन बुझाइसकेको छ, उक्त समितिमा रहेर तपाईँले पनि काम गर्नुभयो, समितिले तयार पारेको प्रतिवेदनले दीर्घकालीन समाधानका लागि के–कस्ता नीति, विधि र वैज्ञानिक आधारहरू समेटेको छ, यसको व्यावहारिक कार्यान्वयन कसरी सुनिश्चित हुनेछ ?
– औषधिको गुणस्तरीयता, मूल्य उपलब्धता सुनिश्चित गर्ने सन्दर्भमा नेपाल सरकारले केही प्रडक्टको पहिला अधिकतम खुद्रा मूल्य तोकेको थियो भने कतिपय औषधिको मूल्य समायोजन गर्न सकिरहेको थिएन । तोकिएका मूल्यको पनि समायोजन हुन नसकेको र नतोकिएका तर एमआरपी भएका औषधिहरूको पनि समयानुकूल मूल्यमा समायोजन गर्नुपर्ने समस्या ज्युँका त्युँ थियो । यो समस्यालाई कसरी समाधान गर्ने  र जनतालाई कसरी सर्वसुलभ औषधि कसरी उपलब्ध गराउने सुनिश्चित गर्ने भन्ने सन्दर्भमा माननीय मन्त्रीज्यू आइसकेपछि अति मूल्यवृद्धि भएका, धेरै मूल्य तिर्नुपर्ने अवस्थाका केही औषधिहरू प्राथमिकतामा रहेका औषधिहरूको मूल्य घट्नुपर्छ । औषधि सुशासनलाई कायम गर्नुपर्छ भन्ने उहाँको निर्देशन र ध्येय रह्यो । यो समस्यालाई कसरी समाधान गर्ने त भन्दा खेरी कानुनतः के व्यवस्था छ भनेर हेर्नुपर्‍यो ।
कानुनमा व्यवस्था गरेको अवस्थाबाहेक कुनै पनि निकायले कानुन विपरीत निर्णय गरेर मूल्य समायोजन गरिदिन सक्दैन । औषधि ऐनमा मूल्य तोक्न सक्ने व्यवस्था छ र अहिलेसम्म हामीले एक सय १७ वटाको मूल्य तोकी पनि सकेका छौँ । ती औषधिको पुनरावलोकन कसरी गर्ने भन्ने सैद्धान्तिक रूपमा हामीलाई विभिन्न सिद्धान्तहरू छन् तर फिक्स चाहिँ सरकारले के चाहिँ सिद्धान्तमा अडिएर तीनको मूल्य समायोजन गरिदिने हो ? र  विभागले अपनाउँदै आएको प्रक्रिया जसले मूल्य माग गर्छ, उसको पनि हामीले समयानुकूल ती नतोकिएका अन्य औषधिहरूको पनि मूल्य समायोजन समय अनुकूल गरिदिनुपर्छ । यो गर्नको लागि कानुन र कार्यविधिगत रूपमा स्पष्टता छैन भनेपछि अब के गर्नुपर्छ त रु मूल्य सम्बन्धमा नीति कस्तो अपनाउने ? भन्ने प्रश्न उठेपछि माननीय मन्त्री ज्युले उच्चस्तरीय समिति गठन गर्नुभएको हो ।
त्यसमा मैले सदस्य–सचिवको रूपमा काम गरे । त्यसमा नेपाल औषधि उत्पादक सङ्घ सदस्यकै रूपमा सहभागी छ, नेपाल औषधि व्यवसायी सङ्घ, औषधि आयातकर्ताहरूको सङ्घ छ, विभिन्न अन्य स्वास्थ्य क्षेत्रमा काम गर्ने उत्पादक र व्यवसायी सङ्घहरू, थोक विक्री व्यवसायी सङ्घहरू, पत्रकारहरू, नेपाल मेडिकल एसोसिएसन, विभिन्न काउन्सिल, नेपाल फार्मासिटीकल एसोसिएसन, नर्सिङ एसोसिएसन, पब्लिक हेल्थ एशोसिशसन, जो जो हामीले थाहा पाएका छौँ, उहाँहरू सबैलाई बोलाएर छलफल गरेर राय सुझावहरू लियौँ । त्यसरी हामीले प्रतिवेदन दिएका हौँ ।
प्रतिवेदन तयार गर्ने क्रममा औषधि उत्पादक सङ्घ, व्यवसायी, मेडिकल एसोसिएसन, पत्रकार, काउन्सिल लगायत सरोकारवालासँग छलफल गरिएको बताउनु भयो तर उनीहरूका सुझावहरू नसमेटिएका हुन्, औषधि व्यवसायीहरू त आन्दोलनमा उत्रिने अवस्थामा आए त ?
– उहाँहरूका सुझावहरूलाई स्थान दिएर नै बनेको छ । अब मनोगत सुझाव छन् भने त ती परेका छैनन् । जो वैज्ञानिक आधारमा र अन्तर्राष्ट्रिय चलन÷प्रचलनहरू हेरेर उपयुक्त लागेका सुझावहरू हामीले समेट्ने कोसिस गरेका छौँ । हामीले अन्तर्राष्ट्रिय अभ्यासहरूलाई पनि सँगसँगै राखेर के उचित हुन्छ भन्ने राखेर उहाँहरूका सुझावहरूलाई समेटेका छौँ । उहाँहरूले चाहेकै जस्तै भाषा र त्यही नै सुझाव दुरुस्त नभएको हुन सक्छ, तर उहाँहरूको सुझाव लिएर नै गरेको हो ।
उहाँहरूको सुझाव लिएर प्रतिवेदन बनाइएको भने समितिमै रहेकाहरू नै आन्दोलनमा उत्रने निर्णय कसरी लिए त ?
– उहाँहरूले भनेअनुसार नै त्यहाँ आएन कि भन्ने होला । कसरी भन्नुभयो, हामीलाई पनि थाहा छैन । हामीले अहिलेसम्म प्रतिवेदन सार्वजनिक गरेका पनि छैनौँ । स्वास्थ्य मन्त्रालयको सम्पत्तिको रूपमा पेस गरिसकेकोले प्रतिवेदनमा के छ भनेर भन्न पनि मिल्दैन । स्वास्थ्य मन्त्रालयले पनि आधिकारिक रूपमा सार्वजनिक गरेको मैले थाहा पाएको छैन । उहाँहरूले के कारणले भन्नुभयो, उहाँहरूलाई नै थाहा होला ।
सबैलाई समेटेर लैजानुपर्ने दायित्व होइन र ?
–  यो बहाना नै हो । वास्तविकतामा नअडिएको त बहाना नै हुन्छ । मलाई जहाँसम्म लाग्छ, उहाँहरूले त्यसो गर्नुहुन्न । हिजोको पत्रकार सम्मेलनमा माननीयज्यूले स्पष्ट भन्नुभएको छ, मैले प्रतिवेदन बुझेको छु, मैले पनि यसलाई अध्ययन गर्नुपर्ने हुन्छ । समयानुकूल अरूका सुझावहरू पनि लिएर, केही सुधार गर्नुपर्छ भन्ने तयार छौँ भनेर भन्नुभएको छ । उहाँको त्यो बहाना चाहिने पनि आवश्यक देखिएन । उहाँहरूलाई त्यस्तो लागेको छ भने सम्बन्धित निकायमा गएर कुरा राख्न रोकिएको छैन । हामीले खुल्ला र पारदर्शी तरिकाले काम गरेको हो । हामीले राखिएको कुनै पनि छलफलको विषय नेपाल औषधी उत्पादक सङ्घको अध्यक्ष स्वयं सदस्यको रूपमा उपस्थित हुनुहुन्छ । हामीले कुनै कुरा लुकाएका छैनौँ । नेपाल सरकारको काम गर्ने जुन सोच छ, त्यो सोच उहाँहरूलाई समावेश गरेरै जाने छ । कसैलाई पनि बाहिर राख्ने भन्ने छैन । आयातलाई प्रतिबन्ध गरिदिनुपर्‍यो, हामी माथि उठ्न सकिएन, मूल्य यता तिर नियमन गर्ने हो भने सरकारले हामीलाई काम गर्ने वातावरण बनाइदिनुपर्‍यो भन्ने एक थरीको भनाइ रहेको हुन्छ भने अर्को थरीले आयात प्रतिबन्ध कसरी गर्ने, हामीले पेसा व्यवसाय कसरी गरेर खाने भनेर उहाँहरूले भनिराख्नुभएको हुन्छ । उहाँहरूलाई कसरी असर गर्‍यो भन्ने हामीले बुझ्न सकेका छैनौँ । आन्दोलनमा किन जाने हो ? प्रतिवेदनमा के छ भन्ने सार्वजनिक नभई उहाँहरूलाई कसरी जानकारी भयो ? त्यो जानकारी कहाँबाट र कसरी भयो त्यो उहाँहरूले जान्नुपर्‍यो । प्रतिवेदन सार्वजनिक भइसकेपछि पनि उहाँहरूले सुझाव दिन सक्नुहुन्छ भन्ने अवस्थामा राखिएको छ त ।
औषधि व्यवसायीहरू यसरी सशङ्कित हुनुपर्ने कारण के देख्नुहुन्छ, केही औषधि बजारबाट हराउने स्थितिमा छन् भने केहीको मूल्य अत्यधिक छ, यस्तो अवस्थामा मूल्य वृद्धि वा घटाउने सन्दर्भमा विभागले अपनाउने वैज्ञानिक मापदण्ड के–के छन्, मूल्य निर्धारणको स्पष्ट विधि विकास गर्नेतर्फ के कस्ता प्रयास भइरहेका छन् ?
– मुख्य कुरा सशङ्कित  हुनुपर्ने कारण के हो भने यो मूल्य व्यवसायीहरूको जे जति उत्पादन हुन्छ, जति व्यवसाय गर्नुहुन्छ उहाँहरूले विक्री गर्दा खेरी उहाँको व्यवसाय गरेको फाइदा वा बेफाइदा यसै मूल्यसँग जोडिने भयो । जहाँ मूल्यको कुरा उठ्छ त्यहाँ उहाँहरू सशङ्कित  हुनु उहाँको लागि स्वाभाविक हुनसक्छ । मूल्यबाटै उहाँहरूको फाइदा वा बेफाइदाको निर्णय हुन्छ । या, मूल्य किन तोक्नुपर्‍यो सरकारले भन्ने उहाँहरूको सोचाइहरू रहेको हुन सक्छ । सरकारले त व्यवसायी मात्रै नभएर सामान्य नागरिकलाई पनि हेर्नुपर्‍यो । सामान्य नागरिकले सर्वसुलभ ढङ्गले औषधी पनि पाउनुपर्‍यो । आजको दिनमा पनि औषधीसहितको स्वास्थ्यमा लगभग ५४ प्रतिशत हाम्रो आफ्नै पकेटबाट खर्च भइरहेको छ । यत्रो परिणाममा त गरिबले त सक्दैनन् नि । उहाँहरूलाई त उपचारबाट वञ्चित हुनुपर्ने अवस्था हुन्छ । उपचार भइहाल्यो भने पनि भएको सबै सम्पत्ति सकिने डर छ भनेपछि सरकारले त ती नागरिकको बारेमा पनि त सोच्नुपर्‍यो । त्यसैले मूल्यको सन्दर्भमा उहाँहरूको चासो रहनु र सरकारको चासो पनि जनतालाई केन्द्रित भएर निर्णय गर्नु स्वाभाविक हो ।
औषधि मूल्यमा सरकारको ध्यान जनताको पहुँच र सर्वसुलभता सुनिश्चित गर्नतर्फ रहेको बताउनुभयो, यथार्थमा औषधिमा खर्चको ठुलो हिस्सा जनताले आफ्नै पकेटबाट तिर्नुपरेको छ, यस्तो सन्दर्भमा गरिब र विपन्न वर्गलाई औषधि सहज रूपमा उपलब्ध गराउन विभागको दूरदर्शी योजना के हो, साथै, मूल्य निर्धारण जस्तो संवेदनशील विषयमा निजी क्षेत्रका आशङ्का, अविश्वास वा असन्तोषलाई कम गर्दै दीर्घकालीन नीति निर्माणमा कसरी आपसी समझदारी बढाउने योजना छ ?
–  हामीले औषधिको मूल्य तोक्ने कसरी त ? मान्नुस्, तपाईँले औषधिको मूल्य यति राख्नुपर्‍यो भनेर भन्नुपर्‍यो भने त्यसको आधार के ? त्यसको लागि वैज्ञानिक आधार चाहिन्छ नि । त्यसलाई आधार क्लियर गरिदिनुपर्‍यो । औषधि विभाग त खास गरी गुणस्तरीय औषधिको सुनिश्चितता गर्न बसेको हो नि । कानुनले दिएको काम गर्ने हो । त्यसमा के सम्म भनिएको छ भने, औषधि व्यवस्था विभागले आवश्यक देखेमा कुनै पनि औषधिको अधिकतम खुद्रा मूल्य तोक्न सक्छ र त्यसरी तोकिएको मूल्य नेपाल सरकारको अनुमति लिएर राजपत्रमा प्रकाशन गर्नुपर्दछ ।
यो भन्नुको अर्थ के हो भने, कार्यान्वयन गर्ने सम्बन्धमा मूल्य औषधि ऐनको एउटा अङ्गको रूपमा रहेको छ । औषधिको ऐनको दफा ५ को उपदफा २ ले यो ऐन कार्यान्वयन गर्न आवश्यक ‘सबै’ काम भन्ने छ, ‘सबै’ भन्ने शब्द छ त्यहाँ ।  यसलाई हाई लाइट गरेर बुझिदिनुहोला । यसको अर्थ विभागको त जिम्मेवारी छ नि त । तर, यो जिम्मेवारी कसरी परिपूर्ति गर्ने, पारदर्शी कसरी बनाउने भन्दा खेरी त मूल्य कसरी घटबढ हुन्छ भन्ने सिद्धान्त त हामीले क्लियर गरिदिनुपर्‍यो नि त । अहिले हामीसँग रहेको व्यवस्थामा छैन त्यो । त्यो नभएपछि हामीले गर्नु नै पर्ने भयो ।
कतिपय औषधिहरू मूल्य नै समायोजन नभएको कारणले बजारबाट हट्ने अवस्था रहेकोले त्यसको मूल्य बढाइदिनुपर्ने अवस्था पनि छ । त्यस्ता औषधीको मूल्यलाई कसरी बढाउने भन्नेमा हामीसँग स्पष्ट कार्यविधि हुनुपर्‍यो, त्यस कारण यो कुरा उठेको हो ।  आवश्यकता थियो, तब यो समिति बन्यो । त्यो समितिले आफूले अध्ययन गरेर, सकेसम्म सबैका धारणाहरूलाई समेटेर, राष्ट्रिय तथा अन्तर्राष्ट्रिय अभ्यासहरूलाई पनि अध्ययन गरेर सबैको सहमतिमा प्रतिवेदन दिएका हौँ । प्रतिवेदन बुझाउने सन्दर्भमा पनि उहाँहरू सहमत हुनुहुन्छ, प्रक्रियामा सँगै आउनुभएको छ, सकेसम्म उहाँहरूका कुराहरू समेटेर दिइएको छ, प्रतिवेदन सार्वजनिक भएपछि अझै पनि कुनै कुरामा यस्तो गर्दा राम्रो हुन्छ भन्ने छ भने उहाँहरूले सुझाव दिन सक्नुहुन्छ । सरकार खुल्ला छ भनेर माननीय मन्त्रीज्यूले भनिसक्नुभयो । एउटा समितिले गरेको काम न हो ।
यसमा समझदारी बढाउँदै जाने, उपयुक्त नीति निर्माणमा योगदान पुराउनेतर्फ उहाँहरू जानुपर्छ । यसमा उत्तेजना हुने अवस्था छैन, त्यो गर्नै पर्दैन ।
"
नेपाल–पाकिस्तान संसदीय मैत्री समूहसँग भेटवार्ता,"काठमाडौं, असार ५ गते । नेपालका लागि पाकिस्तानका राजदूत अबरार एच. हाश्मीले आज संघीय संसदअन्तर्गत गठित नेपाल–पाकिस्तान संसदीय मैत्री समूहसँग भेटवार्ता गर्नुभएको छ ।
उहाँले दुई देशबीचको ऐतिहासिक सम्बन्ध, वर्तमान सहकार्य र भविष्यका सम्भावनाबारे जानकारी गराउनु भयो।
अन्तरक्रियामा मैत्री समूहका सांसद, नेपालस्थित पाकिस्तान दूतावासका कूटनीतिक अधिकारी तथा नेपाल–पाकिस्तान मैत्री तथा सांस्कृतिक संघका प्रतिनिधिहरूसमेतको उपस्थिति थियो।
भेटका क्रममा राजदूत हाश्मीले पाकिस्तान र नेपालको दीर्घकालीन, आत्मीय र सौहार्दपूर्ण सम्बन्धप्रति प्रसन्नता व्यक्त गर्दै साझा सांस्कृतिक सम्पदा, आपसी सम्मान र क्षेत्रीय सन्निकटताको आधारमा सम्बन्ध थप विस्तार गर्न पाकिस्तान प्रतिबद्ध रहेको बताउनुभयो।
उहाँले व्यापार, पर्यटन, शिक्षा, स्वास्थ्य, संस्कृति, जलवायु अनुकूलन, जनस्तरीय सम्बन्ध तथा क्षेत्रीय शान्तिका क्षेत्रहरूमा द्विपक्षीय सहकार्यको थप सम्भावनाबारे प्रकाश पार्नुभयो।
साथै, पाकिस्तानको वर्तमान आर्थिक स्थिति र क्षेत्रीय परिवेशबारे समेत जानकारी गराउँदै दक्षिण एशियामा शान्ति, स्थायित्व र समृद्धिको पक्षमा पाकिस्तानले राख्दै आएको दृष्टिकोण प्रस्तुत गर्नुभयो।
राजदूतले नेपाली सांसदद्वारा संसदीय कूटनीति र संस्थागत सम्बन्ध विस्तारमा देखाउनु भएको रुचिप्रति कृतज्ञता व्यक्त गर्दै त्यसले दुई देशबीचको विश्वास र समझदारी अझ प्रगाढ हुने विश्वास व्यक्त गर्नुभयो।
मैत्री समूहका सांसदले नेपालप्रति पाकिस्तानले गर्दै आएको सहयोगप्रति धन्यवाद व्यक्त गर्नुभयो। उहाँहरूले दुई देशबीच कुनै पनि अवरोधरहित, स्पष्ट र सकारात्मक सम्बन्ध रहेको उल्लेख गर्दै आर्थिक, सांस्कृतिक, युवा तथा महिला सशक्तीकरण, सीमान्तकृत समुदायका हित, प्राविधिक सहयोग तथा क्षमता विकासका क्षेत्रमा सहकार्य अझ विस्तार गर्नुपर्ने आवश्यकता औँल्याउनुभयो।
दुवै पक्षले दुई देश र जनस्तरबीचको मित्रता अझ प्रगाढ बनाउँदै लैजान खुला संवाद, संस्थागत समन्वय तथा बहुआयामिक सम्बन्धहरूलाई नियमित र प्रभावकारी बनाउँदै लैजाने साझा प्रतिबद्धता व्यक्त गर्नुभएको जानकारी नेपालस्थित पाकिस्तान दूतावासद्वारा प्रेस विज्ञप्तिमा उल्लेख छ ।
"
युवाले इतिहासको सङ्घर्ष बुझ्नु आवश्यक छ : मुख्यमन्त्री कँडेल,"प्रेमराज सिम्खडा
कालीकोट असार ६ गते। कर्णाली प्रदेश सरकारका मुख्यमन्त्री यामलाल कँडेलले  युवाले इतिहासको सङ्घर्षलाई बुझ्नुपर्ने आवश्यकता रहेको बताउनुभएको छ। कर्णाली प्रदेश स्तरीय युवा उद्यमको प्रवर्धन सम्मेलको उद्घाटन सत्रमा बोल्दै मुख्यमन्त्री कँडेलले  यस्तो बताउनुभएको हो।
इतिहासको सहि तरिकाले मूल्याङ्कन गरेर मात्र यो अनुकुलता र अवसर प्राप्त परिवेशमा देश विकासमा टेवा पुग्नेछ । दलीय व्यवस्थामा कुनै न कुनै राजनीति पार्टी र जनप्रतिनिधि छन्, नुनका लागि छ महिना कुर्ने अवस्थाको अन्त्य भएको यो अनुकुल परिवेशमा होइन निकै दुखःका क्षण पुराना युवा पुस्ताले पार गरेको स्मरण गर्नुपर्छ’’, उहाँले भन्नुभयो ।
उहाँले नकारात्मक टिप्पणी गर्ने बानी सुधार गर्नुपर्ने बताउनुभयो । ‘‘तपाईंलाई विज्ञता हासिल गर्ने परिवेश ल्याउने उनै पुरानाको योगदान हो। पात्र हेरेर होइन आफूले यो देशका लागि के गर्ने भनेर सोच्यौँ भने बल्ल मुलुक बदल्न सक्छौँ । शारीरिक श्रमलाई हेर्ने दृष्टिकोण सकारात्मक जबसम्म हुँदैन तबसम्म युवा विदेशिन छोड्दैनन’’, मुख्यमन्त्री कँडेलले भन्नुभयो ।
सम्मेलनमा कर्णाली प्रदेश सरकारका सामाजिक विकासमन्त्री घनश्याम भण्डारी, पूर्वमन्त्री विन्दमान विष्टले युवालाई रोजगार केन्द्रित गर्ने योजना छनोटमा सरकारले प्राथमिकता दिएको बताउनुभयो।
"
मलमला क्षेत्र चुरे जैविक पार्क बन्दै,"बुटवल समाचारदाता
बुटवल, असार ६ गते । रुपन्देहीको सैनामैना नगरपालिका–६ मा रहेको मलमला मन्दिर क्षेत्रलाई चुरे जैविक पार्क बनाउने योजना अघि बढाइएको छ । जिल्लाकै प्रमुख धार्मिक स्थलका रूपमा विकास हुँदै गरेको मलमला मन्दिर क्षेत्र वरिपरि घना जङ्गलसमेत रहेकाले चुरे जैविक पार्कको विकास गर्ने हो भने धार्मिकसँगै पर्यटकीय गन्तव्यसमेत बनाउन सकिने भएकोले चुरे जैविक पार्कका रूपमा विकास गर्ने योजना अघि बढेको हो ।
लुम्बिनी प्रदेशका भौतिक पूर्वाधार विकासमन्त्री भूमिश्वर ढकालले मलमला मन्दिरको विस्तृत गुरुयोजना बनाएर धार्मिक तथा चुरे जैविक पार्कका रूपमा विकास गर्ने र आन्तरिक तथा बाह्य पर्यटक आकर्षित गर्ने योजना रहेको जानकारी दिनुभयो ।  मलमला मन्दिरमा खासगरी दसैँका नौ दिन र चैते दसैँमा ठुलो सङ्ख्यामा भक्तजन भाकल पूरा हुने विश्वासमा दर्शन गर्न आउने गर्दछन् । मलमला मन्दिर क्षेत्रको विकासका लागि सैनामैना नगरपालिकाले समेत काम गर्दै आएको छ । नगरपालिकाले एसियाली विकास बैँकको सहयोगमा दुई वर्षअघि यो क्षेत्रको विस्तृत परियोजना प्रतिवेदन (डिपिआर) बनाइएको थियो ।
नगरपालिका उपप्रमुख वीना रानाले मलमला मन्दिर क्षेत्रको सरसफाइ, मन्दिरको व्यवस्थापन, मन्दिरसम्म पुग्ने धर्मावलम्बीलाई खानेपानीको व्यवस्थालगायत सिँढीको मर्मतको काम गरेको बताउनुभयो । त्यसअघि रूपन्देही क्षेत्र नं. ५ का पूर्वसांसद भरतकुमार शाहको पहलमा सांसद विकास कोषबाट ३० लाख र सैनामैना नगरपालिकाका तर्फबाट २० लाख गरी कुल ५० लाख रुपियाँमा मन्दिरसम्म पुग्ने पक्की बाटो निर्माण भएको थियो ।
सैनामैना नगरपालिकाका पूर्व नगर प्रमुख चित्रबहादुर कार्कीले मलमला क्षेत्रलाई वरिपरिको भूगोल अनुसार जैविक पार्कका रूपमा विकास गर्ने प्रशस्त सम्भावना रहेकाले त्यसका लागि प्रदेश सरकार र सैनामैना नगरपालिकाले पहल गर्नुपर्ने बताउनुभयो ।
"
हलगोरु पाल्ने किसानलाई अनुदान,"स्याङ्जा समाचारदाता
स्याङ्जा, असार ६ गते । फेदीखोला गाउँपालिका स्याङ्जाले हल गोरु पाल्ने किसानलाई बिहीबार १४ लाख ४५ हजार प्रोत्साहन अनुदान वितरण गरेको छ ।
हामी सधैँ श्रमजीवी र किसानको पक्षमा दृढताका साथ उभिएका छौँ भन्ने नारासहित पालिकाले परम्परागत कृषि प्रणालीको संरक्षण र कृषकलाई आर्थिक प्रोत्साहन दिने उद्देश्यले हलगोरु पाल्ने किसानलाई अनुदान वितरण गरेको जनाएको छ ।
यस कार्यक्रममा २२४ जना किसान समेटिएको बताउँदै पालिकाका अध्यक्ष घनश्याम सुवेदीले गाउँपालिकाभित्र २९० वटा गोरुका लागि प्रतिहल १० हजार रुपियाँका दरले अनुदान वितरण गरिएको जानकारी दिनुभयो ।
गाोरु पाल्ने किसानलाई नगद अनुदान दिने गाउँ सभाको निर्णय अनुसार किसानलाई नगद प्रदान गरिएको हो । यस्तै यो कार्यक्रमले किसानको मनोबल बढाउँदै दिगो, आत्मनिर्भर र सांस्कृतिक रूपमा समृद्ध कृषि प्रणालीतर्फ सकारात्मक सङ्केत दिएको सुवेदीले बताउनुभयो ।
यस अनुदान कार्यक्रमले किसानको उत्पादन लागत घटेर आम्दानी बढ्ने, सामूहिक श्रम र परम्परागत कृषि अभ्यासको पुनर्जीवन, यान्त्रिक जोतको सट्टा वातावरणमैत्री विधिको प्रोत्साहन, हराउँदै गएको हल गोरु जोत्ने परम्पराको संरक्षण हुने अपेक्षा पालिकाले लिएको छ ।
"
काठेखोलाको नीति : लोकल रक्सी ब्रान्डिङ गर्ने,"अर्जुन कार्की
काठे खोला (बागलुङ), असार ६ गते । जिल्लाको काठेखोला गाउँपालिकाले स्थानीय रूपमा उत्पादन गरिने मदिरा (रक्सी)लाई ब्रान्डिङ र लेवलिङ गर्ने नीति लिएको छ । शुक्रबार गाउँपालिकाको १७ औं गाउँसभामा आर्थिक वर्ष २०८२-०८३ को नीति तथा कार्यक्रम सार्वजनिक गर्दै गाउँपालिका अध्यक्ष राजु थापाले कोदोको अर्गानिक लोकल रक्सीलाई ब्रान्डिङ र लेवलिङ गरी बिक्री वितरण गर्न प्रक्रिया अगाडि बढाउने नीति सार्वजनिक गर्नुभएको हो
गाउँपालिकाले आगामी आर्थिक वर्षको नीति तथा कार्यक्रममा तरकारी खेतीमा नागरिकलाई आकर्षण वृद्धि गर्न तरकारी मिनिकिट अनुदान कार्यक्रम, चिया, अलैंची, ओखर, टिमुर, आलु र सुन्तला खेतीको पकेट स्थापना गरी ब्लकको रूपमा विकास गर्दै कृषि पकेट पूर्वाधार कार्यक्रम सज्चालन, कृषकको उत्पादानलाई सङ्कलन र बजारीकरणका लागि काठेखोला कृषि उपज सङ्कलन केन्द्रको भवन निर्माण र सञ्चालन गर्ने जनाएको छ ।
गाउँपालिकाले बाँदर व्यवस्थापन कार्यक्रम सञ्चालन गर्ने भएको छ । अध्यक्ष थापाले सामुदायिक वन उपभोक्ता समूहहरूसँग सहकार्य गरी बाँझो तथा सामुदायिक वन जङ्गलहरूमा फलफूल तथा गिठा, तरुल, भ्याकुर र कन्दमूल जस्ता फलफूल तथा खनिजजन्य खाद्यान्नहरू लगाएर बाँदर व्यवस्थापन गर्ने नीति सार्वजनिक गर्नुभएको छ ।
यस्तै गाउँपालिकाभित्र उत्पादन हुने नाङ्लो, डाली, मकैको खाेस्टाबाट निर्माण हुने फूलजन्य सामग्रीहरूको बजारीकरणमा साथ दिन ‘काठेखोला कोसेली घर’ सङ्कलन गरिने भएको छ । गाउँपालिकाभित्र रहेका खानीहरू उत्खनन तथा अनुसन्धान गर्न सङ्घ तथा प्रदेश सरकारसँग समन्वय तथा पहल गर्ने र गाउँपालिकलो रैथाने बाँकोको सिन्की, सिस्नुको पाउडर, अल्लोको कपडा, लालीगुराँसको जुस, अदुवाको मिठाई (क्यान्डी), जुस, अचारलाई व्यवसायिक गर्दै स्थानीय उत्पादनको ब्रान्डिङ, प्याकेजिङ र लेवलिङ गरी बजार व्यवस्थापन गर्ने भएको छ ।
यस्तै गाउँपालिकाभित्र रहेको पर्यटकीय क्षेत्र घुम्ने गरी पर्यापर्यटन रूपको विकास गरी पूर्वाधार निर्माण गरिने र नीजि क्षेत्रसँग समन्वय गरी जडीबुटी उत्पादन र प्रशोधन केन्द्र सञ्चालन गरिने अध्यक्ष थापाले नीति ल्याउनुभएको छ । यस्तै आम नागरिकहरूमा शैक्षिक जागरणका नवीनतम कार्यक्रम सञ्चालन गर्न सबैको लागि शिक्षा सञ्चालनमा जोड दिने, गाउँपालिकाभित्र बन्ने नयाँ संरचनाहरूमा बाल तथा अपाङ्गमैत्री भौतिक संरचना निर्माणमा जोड दिने र विद्यालयहरूको खाजामा जङ्कफुडरहित बनाउन सबै विद्यालयमा पढ्दै कमाउँदै कार्यक्रम सञ्चालन गरिने भएको छ । त्यस्तै उपाध्यक्षसँग सघन र नियमित अनुगमन कार्यक्रम राखिएको हो ।
गाउँपालिकाका सबै नागरिकको मृगौला, मुटु, उच्च रक्तचाप, मधुमेह जस्ता रोगको निःशुल्क जाँच र उपचारको प्रबन्ध मिलाइने । स्वास्थ्यतर्फ १२० विपन्न घर परिवारलाई निःशुल्क बिमा लगायतका कार्यक्रम जोडिएको हो ।
गाउँपालिकाले प्रतिभा पहिचान कार्यक्रम र सृजनशील शुक्रबार पनि विद्यालयमा सञ्चालन हुने, लोप हुन लागेका गीतसङ्गीतको संरक्षण, प्रवर्धन र उजागरमा जोड दिने योजना छ । यस्तै लक्षित समुदायहरूको सीप क्षमता विकासका लागि विगतदेखि सञ्चालनमा आएको अध्यक्षसँग सीप विकास कार्यक्रमलाई निरन्तरता दिने, दलित समुदायहरूको सशक्तीकरण र आर्थिक आयआर्जन वृद्धि गर्न दलित सशक्तीकरण अभियान सञ्चालन गरिने भएको छ ।
पूर्वाधारतर्फ गाउँपालिकाले हरेक वर्ष गाउँपालिका भवनदेखि वडा कार्यालयसम्म जोड्ने सडकलाई गौरवको योजनामा समावेश गर्दै स्तराेन्नति गर्ने योजना यस वर्ष वडा  नम्बर ३ धम्जा र वडा नं. ७ रेशेको वडा कार्यालयसम्म जोड्ने सडक स्तराेन्नति गरिने भएको छ । यस्तै गाउँपालिका र वडा कार्यालयसँगको साझेदारीमा वडा कार्यालयले सङ्कलन गरेको राजस्व रकम बराबरको साझेदारीमा  प्रत्येक वडाको सडक ढलान, ग्रावेलिङ, ग्याविन लगायतका काममा जोड दिइने र सडक निर्माण गर्दा पर्यावरणीय दृष्टिकोणले वातावरणमैत्री सडक संरचना निर्माण गर्न पहल गरिने र यस वर्ष ५० प्रतिशत पूर्वाधार संरचनाको निर्माण कार्य गर्ने नीति अवलम्बन गरिने नीति लिइएको अध्यक्ष थापाले जानकारी दिनुभयो ।
"
अन्दोलनका घाइतेको निःशुल्क उपचार गराएको तीन अस्पतालले मागे ३९ लाख  रकम,"काठमाडौँ, असार ६ गते । तीनकुनेमा भएको व्यवस्थाविरोधी आन्दोलनको क्रममा घाइते भएकाको उपचार गराए बापत तीन अस्पतालले  ३९ लाख भन्दा बढी रकम माग गरेका छन् ।
विसं. २०८१ चैत १५ गते व्यवस्थाविरोधी आन्दोलनको क्रममा घाइते भएकाको निःशुल्क उपचार गराए बापत तीन अस्पतालले ३९ लाख छ हजार ८७७ रुपियाँ स्वास्थ्य तथा जनसङ्ख्या मन्त्रालयमा बिल पेस गरेका छन् ।
घाइतेको निःशुल्क उपचार गराए बापत बिल पेस गर्नेमा काठमाडौँ मेडिकल कलेज, निजामती कर्मचारी अस्पताल, बी एन्ड बी अस्पताल रहेको स्वास्थ्य तथा जनसङ्ख्या मन्त्रालयका प्रवक्ता डा.प्रकाश बुढाथोकीले जानकारी दिनुभयो ।
मन्त्रालयका अनुसार हालसम्म निजामती कर्मचारी अस्पतालले छ जना बिरामी उपचार गराए बापत १२ लाख ८८ हजार ३८५.२७, काठमाडौँ मेडिकल कलेज पब्लिक लिमिटेडले सात जना बिरामी उपचार गराएको एक लाख ४६ हजार ९७१ र  बी एन्ड बी अस्पतालले चार जना बिरामी उपचार गराए बापत २४ लाख ७१ हजार ५२१.५३ रुपियाँ गरी ३९ लाख छ हजार ८७७ रुपियाँको बिल पेस गरेका छन् ।
विसं. २०८१ चैत १५ गते व्यवस्थाविरोधी आन्दोलनको क्रममा घाइते भएकाको निःशुल्क उपचारको व्यवस्था गर्न स्वास्थ्य तथा जनसङ्ख्या मन्त्रालयलाई मन्त्रीपरिषद्को बैठकले निर्देशन दिएको थियो ।
मन्त्रीपरिषद्को निर्देशक अनुसार स्वास्थ्य मन्त्रालयले सूचना जारी गर्दै उक्त आन्दोलनमा घाइते भएकाको निःशुल्क उपचार गर्ने घोषण गरेको थियो ।
डा. बुढाथोकीका अनुसार उक्त आन्दोलनमा ३३ जना घाइते भएका थिए । घाइतेले  उपत्यकाका विभिन्न अस्पतालमा भर्ना भएर उपचार गराएका थिए ।
हाल उपचाररत घाइते अस्पतालबाट डिस्चार्ज भइसकेको भए पनि केही फलोअप सर्जरी र उपचार बाँकी रहेको डा. बुढाथोकी बताउनुहुन्छ ।
डा. बुढाथोकीका अनुसार बी एन्ड बी अस्पताल र राष्ट्रिय ट्रमा सेन्टरमा फलोअप सर्जरी बाँकी छ।
राष्ट्रिय ट्रमा सेन्टर, त्रिवि शिक्षण अस्पताल, पाटन स्वास्थ्य विज्ञान प्रतिष्ठानले निःशुल्क घाइतेको उपचार गराए बापत अझसम्म पनि बिल पेस नगरेको डा. बुढाथोकीको भनाइ छ । सबै अस्पतालले बिल पेस गर्दा लगभग ८० लाख बराबरको उपचार खर्च आउने अनुमान मन्त्रालयको छ ।
सबै अस्पतालले उपचार गराएको बिल र कागजात पेस गरिसकेपछि अर्थ मन्त्रालयमा उपचार खर्च माग गर्ने डा. बुढाथोकी बताउनुहुन्छ ।
उहाँ भन्नुहुन्छ, “सबै गरेर ८० लाख जतिको उपचार खर्च आउने अनुमान गरिएको छ । सबै अस्पतालले निःशुल्क उपचार गराएको बिल पेस भएपछि भुक्तानीको लागि अर्थ मन्त्रालयसँग माग रकम माग गरेर सम्बन्धित अस्पताललाई बुझाउने निर्णय भएको छ ।”
"
सुनको मूल्य निरन्तर बढ्दो,"काठमाडौँ,  असार ४ गते ।  गत जेठ २७ गतेदेखि अन्तरराष्ट्रिय बजारमा सुनको मूल्य निरन्तर बढिरहेको छ । आज बजार खुल्दा मङ्गलबारको तुलनामा सुन तोलामा रु. ९०० र चाँदीे रु. ६५ ले बढेको हो ।
नेपाल सुनचाँदी व्यवसायी महासङ्घका अनुसार आज एक तोला सुनको मोल रु. एक लाख ९५ हजार ५०० कायम भएको छ भने एक तोला चाँदी रु. दुई हजार २२५ मा कारोबार भइरहेको छ ।

अन्तर्राष्ट्रिय बजारमा आज एक औँस सुन तीन हजार ३९३ अमेरिकी डलरमा कारोबार भइरहेको अन्तर्राष्ट्रिय सञ्चारमाध्यमहरूले जनाएका छन् ।  रासस
"
सिदिङ्वाको बजेट साढे ४४ करोडभन्दा बढी,"साहारा लिम्बू
फुङलिङ, असार ५ गते । सिदिङ्वा गाउँपालिकाले आर्थिक वर्ष २०८२(८३ का लागि साढे ४४ करोड बढी रुपियाँको बजेट गाउँसभामा प्रस्तुत गरेको छ । विहीबार भएको गाउँपालिकाको १७ औं गाउँसभामा उक्त बजेट प्रस्तुत गरिएको हो ।
पालिकाको केन्द्र साब्लाखुमा उपाध्यक्ष कृष्णकुमारी कडरियाले ४४ करोड ५२ लाख ८७ हजार रुपियाँको बजेट प्रस्तुत गर्नुभयो । जसमध्ये आन्तरिक स्रोतबाट ५ करोड ४७ लाख ७५ हजार ४५२ रुपियाँ, वित्तिय समानीकरणबाट १० करोड ३० लाख, राजश्व बाँडफाँडबाट ८ करोड २२ लाख र प्रदेश अन्तर्गत वित्तीय समानीकरणबाट ९२ लाख २३ हजार रुपियाँ आय हुने अनुमान गरिएको छ।
त्यस्तै, प्रदेशको राजश्व बाँडफाँटबाट ५१ लाख ७६ हजार, रोयल्टी बाँडफाँट १ लाख ५० हजार र स्थानीयको राजश्व बाँडफाँटबाट ६ लाख रुपियाँ प्राप्त हुने विवरण उपाध्यक्ष कडरियाले पेश गर्नुभएको बजेटमा उल्लेख छ । त्यस्तै, सङ्घीय सरकारको ससर्त अनुदानबाट १९ करोड १ लाख रुपियाँ आय हुने अनुमान गरिएको छ ।
"
नवदुर्गा गणको अन्त्येष्टि दिन,"काठमाडाैँ, असार ५ गते । हरेक वर्षको भलभल अष्टमीका दिन नवदुर्गा गणको देहावसान हुने विश्वाससहित नवदुर्गाको विलाप नाचसँगै जीवित देवता नवदुर्गा गणले प्रयोग गर्ने मुकुटलाई ब्रह्मायणीमा विसर्जन गरिएकाे छ । गत बुधबार नवदुर्गा गणले प्रयोग गर्ने मुकुटलाई ब्रह्मायणीमा विसर्जन अन्तिम संस्कार गरिएको हो ।
देव गणको मुकुन्डो जलाउनुलाई नवदुर्गा देवगणको अन्त्येष्टि मानिन्छ । अन्त्येष्टि क्रममा भलभल अष्टमीमा नवदुर्गा गण बिहानै द्योछें (देवता घर)बाट बाहिर निस्केर विलाप नाच प्रदर्शन गर्ने परम्परा रहेको छ ।
प्रत्येक वर्ष भलभल अष्टमीमा देहावसान भएका नवदुर्गा देवगणको दशैँमा पुनः जन्म हुने र जन्मसँर्गै नयाँ मुकुन्डो तयार गरी नवदुर्गा गणले लगाउँछन् । घण्टाकर्ण चतुर्दशी अर्थात गठेमङ्गलका दिन नवदुर्गा गणले प्रयोग गर्ने मुकुटलाई विधिपूर्वक प्राणप्रतिष्ठा गरेपछि त्यसमा देवता प्रविष्ट हुन्छन् भन्ने मान्यता रहिआएको छ ।
यो नाचमा भैरव, महाकाली, वाराही, ब्रह्मायणी, महेश्वरी, कुमारी, वैष्णवी, इन्द्रायणी, गणेश, महादेव, श्वेतभैरव र दुई सिंह (नन्दी–भृङ्गी)सहित १३ जना पात्र रहेका हुन्छन् । तन्त्रमन्त्रद्वारा भक्तपुरवासीलाई सुरक्षा प्रदान गर्ने नवदुर्गा गणको देहावसानपछि रोगव्याधि तथा भूतप्रेतको प्रकोप बढ्ने जनविश्वास छ । प्रकोपबाट बच्न नवदुर्गा देवगणबाट दिइने पासुका (धागोको माला) लगाउने परम्परा रहिआएको छ ।


















"
‘लोक सेवा युवाको भरोसा केन्द्र’,"काठमाडौँ, असार २ गते । राष्ट्रपति रामचन्द्र पौडेलले राज्यका नीति निर्माण तहमा सबै वर्गको प्रतिनिधित्वले राष्ट्रिय एकतालाई मजबुत बनाउन योगदान पुग्ने बताउनुभएको छ । उहाँले लोकतान्त्रिक व्यवस्थाको मर्म र भावनालाई आत्मसात् गरी निजामती सेवामा समावेशी समूहमार्फत उम्मेदवार सिफारिस हुनु सकारात्मक पक्ष रहेको बताउनुभयो ।
लोक सेवा आयोगको हीरक महोत्सवका अवसरमा काठमाडौँमा आयोजित समारोहमा राष्ट्रपति पौडेलले नेपालमा निजामती सेवामा समावेशी रूपले कर्मचारी नियुक्ति प्रक्रिया सुरु भएयता विभिन्न समावेशी समूहमार्फत उम्मेदवार सिफारिस हुनु सकारात्मक पक्ष रहेको बताउनुभएको हो । उहाँले भन्नुभयो, “यसबाट राज्यका नीति निर्माण तहमा सबै वर्गको प्रतिनिधित्व भई राष्ट्रिय एकतालाई मजबुत बनाउने र सङ्घीयता अनुरूप समावेशी समूहतर्फ उम्मेदवार छनोट प्रक्रियालाई समयसापेक्ष परिष्कृत गर्दै यी समूहबाट थप उम्मेदवार सफल हुन सक्ने गरी आयोगले कार्यसम्पादन गर्ने विश्वास लिएको छु ।”
राष्ट्रपति पौडेलले आयोगले वर्तमान पुस्ताप्रति न्याय तथा भविष्यका पुस्ताप्रतिको आशा एवं भरोसाको केन्द्रका रूपमा आफ्नो कर्तव्य, दायित्व, जिम्मेवारी निर्वाह गर्नुपर्ने आवश्यकता औँल्याउनुभयो । सङ्घीय लोकतान्त्रिक गणतान्त्रिक व्यवस्थामा जनताको मुख्य चाहना भनेको तीव्र आर्थिक विकासको बाटोमा अग्रसर हुनु रहेको उल्लेख गर्दै राष्ट्रपति पौडेलले यसको पहिलो खुड्किलो सुशासन रहेकाले त्यसप्रति कर्मचारीतन्त्र सचेत हुनुपर्नेमा जोड दिनुभयो । उहाँले भन्नुभयो, “अब सहज, सरल र प्रभावकारी तवरले सेवा प्रवाह गरेर कर्मचारीतन्त्रले नागरिकको मनसमेत जित्न सक्नु पर्छ । नागरिक हकका निम्ति सहज पहुँच नदिएसम्म लोकतन्त्र दह्रो हुन सक्दैन ।” उहाँले स्थायी सरकारका रूपमा लिइएको कर्मचारीतन्त्रले आधुनिक विधि, प्रविधि र दक्ष जनशक्तिको उपयोग गरी सुशासनको भावना र मर्म अनुरूप काम गर्नुपर्ने आवश्यकता औँल्याउनुभयो ।
लोक सेवामाथि विश्वास प्रबल : प्रधानमन्त्री
सो अवसरमा शुभकामना मन्तव्य राख्ने क्रममा प्रधानमन्त्री केपी शर्मा ओलीले अहिले थुप्रै निकायमाथि जनविश्वास कमी भएको अवस्थामा लोक सेवा आयोगमाथिको जनविश्वास प्रबल हुनु सकारात्मक भएको बताउनुभयो ।
उहाँले शासन व्यवस्था प्रभावकारी रूपमा सञ्चालनका लागि सरकार र प्रशासनको भूमिका महट्टवपूर्ण रहेको बताउनुभयो । “सरकारको कार्य सफलता कर्मचारीतन्त्रको सक्षमतामा धेरै हदसम्म निर्भर हुन्छ । तसर्थ राज्य सञ्चालनका लागि छनोट गरिने कर्मचारी योग्य, दक्ष, निपुण हुनुका अतिरिक्त नेपालको राष्ट्रिय हितको जगेर्ना र प्रवर्धन गर्ने हुनु आवश्यक छ,” प्रधानमन्त्री ओलीले बताउनुभयो ।
प्रधानमन्त्री ओलीले नयाँ धारका विषयवस्तु समेटेर शैक्षिक योग्यता निर्धारण गर्न सुझाव दिनुभयो । उहाँले काम र परिवेश अनुसार समय सापेक्ष रूपमा कार्यसम्पादन गर्न उपयुक्त ज्ञान, सिप र क्षमता प्रदान गर्न सक्ने विषयवस्तु समेटिएका पाठ्यक्रम हुन आवश्यक रहेको तर्क गर्नुभयो ।
प्रधानमन्त्री ओलीले लाखौँ सङ्ख्यामा बिदेसिने युवा शक्तिलाई देशमै निष्पक्ष रूपमा रहेर रोजगारीमा छनोट गर्ने संस्थाको रूपमा लोक सेवा आयोगको भूमिकाको प्रशंसा गर्नुभयो । उहाँले भन्नुभयो, “संवैधानिक व्यवस्थाबमोजिम सरकारी निकायका लागि उपयुक्त उम्मेदवार छनोट गर्ने जिम्मेवारी लोक सेवा आयोगको हो । आयोगले जति निष्पक्ष, स्वच्छ र वस्तुनिष्ठ भएर कर्मचारी छनोट गर्छ, कर्मचारी संयन्त्र त्यति नै सबल र प्रभावकारी हुन्छ ।”
प्रधानमन्त्री ओलीले आयोगको कार्यसम्पादनमा आवश्यक पर्ने साधन र स्रोत सम्पन्न तथा प्रविधिमैत्री बनाउने विषयमा सम्बन्धित सबै निकाय प्रतिबद्ध हुनुपर्ने बताउनुभयो । लोक सेवा आयोगले आफ्नो वार्षिक प्रतिवेदनमा औँल्याएका र सिफारिस गरेका सुझाव कार्यान्वयनमा सबै निकायले ध्यान दिन जरुरी रहेको उहाँको भनाइ थियो ।
शुभकामना मन्तव्यका क्रममा प्रतिनिधि सभाको राज्य व्यवस्था तथा सुशासन समितिका सभापति रामहरि खतिवडाले लोक सेवा आयोगले निष्पक्षता र स्वच्छताको मानक तयार गरेको भन्दै प्रशंसा गर्नुभयो । उहाँले भन्नुभयो, “राजनीतिक नेतृत्वले पनि पारदर्शिता, निष्पक्षता र स्वच्छताका लागि आयोगको कार्यसम्पादनबाट प्रेरित हुनु पर्छ ।”
सो अवसरमा आयोगका अध्यक्ष माधवप्रसाद रेग्मीले आयोगले हालसम्म गरेको सुधारको प्रयासबारे जानकारी गराउनुभयो । उहाँले भन्नुभयो, “विगतका सफलताप्रति गौरवबोध गर्दै कमजोरीबाट सिक्ने एवं वर्तमान र भविष्यका आवश्यकताको पहिचान गर्दै आगामी कार्ययोजना निर्माण गर्न निरन्तर क्रियाशील रहने प्रतिबद्धता व्यक्त गर्दछु ।” सो अवसरमा आयोगका सदस्य दिनेश सिलवालले धन्यवाद ज्ञापन र सचिव किरणराज शर्माले स्वागत मन्तव्य राख्नुभयो । हीरक महोत्सव मनाउने क्रममा आयोगले चार जना कर्मचारीलाई सम्मानित गरेको छ ।
लोक सेवा आयोग बुटवल कार्यालयका खरिदार चित्रकुमार सुवाल, केन्द्रीय कार्यालय, कमलपोखरीका शाखा अधिकृतहरू लक्ष्मीप्रसाद पराजुली र ऋषिकेश चौलागाई तथा कम्प्युटर अपरेटर प्रल्हाद सिलवाललाई आयोगले सम्मान गरेको हो । विसं २००८ असार १ गते स्थापना भएको आयोगले स्थापनाको ७५ औँ वर्ष पुगेको अवसरमा बर्सैभरि विभिन्न कार्यक्रम गरी हीरक महोत्सव मनाउने छ ।

"
‘विद्युत् ट्रिपिङबाट उद्योगी प्रताडित’,"गोरखापत्र समाचारदाता
काठमाडौँ, असार ६ गते । सुनसरी–मोरङ औद्योगिक कोरिडोरका उद्योगी व्यवसायी पर्याप्त विद्युत् उपलब्ध भइरहने अहिलेको समयमा पनि दैनिक कैयौँ पटक विद्युत् ट्रिपिङ हुँदा प्रताडित भएको बताएका छन् ।
नेपालमा उत्पादन हुने विद्युत् भारत तथा बङ्गलादेश निर्यातको चर्चा गरिहने तर स्वदेशी उद्योग व्यवसाय ट्रिपिङका कारण लामो समयसम्म हुने विद्युत् कटौतीको मार खेप्न बाध्य हुनु परेको उद्योग सङ्गठन मोरङले विज्ञप्तिमार्फत जनाएको छ ।
अध्यक्ष नन्दकिशोर राठीले दैनिक निरन्तर भइरहने ट्रिपिङले उद्योगको मिल मेसिनरीमा बिग्रन गएको, उत्पादनका क्रममा रहेको कच्चा पदार्थ खेर गएको, श्रमिकको काम नभई त्यसै राख्नु परेको, जेनेरेटर सञ्चालन गर्नुपर्दा उत्पादन लागत वृद्धि भएको बताउनुभयो ।
राठीले भन्नुभयो, “उद्योगी व्यवसायीको गुनासो सम्बन्धित निकायलाई बारम्बार सुनाउँदासमेत समस्या समाधानमा ठोस पहल नभएकामा हामी उद्योगी प्रताडित छौँ ।”
उहाँले वर्षायाम सुरु भएसँगै औद्योगिक कोरिडोरमा निरन्तर विद्युत् आपूर्ति हुने आशामा रहेका उद्योगी व्यवसायीको आशाविपरीत हाल दैनिक कैयौँ पटक भइरहेको ट्रिपिङका कारण निराश बढ्दै गएको बताउनुभयो । उहाँले सुक्खायाममा विद्युत्को अभाव र वर्षायाममा ट्रिपिङको मार खेप्नु परिरहेको भन्दै विद्युत् आपूर्तिको समस्या दीर्घकालीन रूपमा समाधान गर्न नेपाल विद्युत् प्राधिकरणलाई संवेदनशील हुन आग्रह गर्नुभयो ।
"
बन्दीपुर बजार,"तनहुँको पर्यटकीय नगरी बन्दीपुर बजार। पछिल्लो समय बन्दीपुर आन्तरिक तथा बाह्य पर्यटकको आकर्षणको केन्द्र बनेको छ । तस्बिरः कृष्ण न्यौपाने/रासस
"
विद्युत् महसुलले विद्यालय हैरान,"काठमाडौँ, असार ६ गते । वीरगन्ज महानगरपालिका–४ मा रहेको त्रिजुद्ध माध्यमिक विद्यालयले २० लाख रुपियाँ बिजुलीको शुल्क नेपाल विद्युत् प्राधिकरणलाई बुझाउन बाँकी छ । बक्यौता नतिरेकै कारण नेपाल विद्युत् प्राधिकरणले विगतमा स्कुलको पटक पटक लाइन काटिसकेको छ । महानगरपालिकाको समन्वयमा प्राधिकरणले लाइन त जोडिदिएको छ तर समस्या समाधान भएको छैन । अहिले पनि प्राधिकरणबाट पटक पटक ताकेता भइरहेको छ । विद्यालयका प्रधानाध्यापक नवीनकुमार मिश्रका अनुसार झन्डै पाँच वर्षदेखिको बिजुलीको शुल्क विद्यालयले तिर्न बाँकी छ ।
यस विद्यालयमा कोरोना भाइरसको सङ्क्रमण फैलिएको समयमा क्वारेन्टाइनसमेत राखिएको थियो । त्यतिबेला उच्च बिजुली खपत भएपछि स्कुलकै नाममा महसुल उठेको थियो ।
प्रधानाध्यापक मिश्रले भन्नुभयो, “त्यतिबेलादेखि नै कुनै पनि निकायले बिजुली र पानीका लागि पैसा दिएको छैन । तिरौँ  भने विद्यालयको स्रोत केही छैन । विद्यार्थीबाट उठाएर तिर्ने कुरा भएन । प्राधिकरणले फेरि कुन दिन बिजुलीको लाइन काट्ला भन्ने त्रास छ ।” उहाँका अनुसार अहिले पनि विद्यालयमा मासिक सरदर २० हजार रुपियाँ बिजुलीको बिल आउँछ ।
वीरगन्जकै रामचरण साह पन्नालाल माध्यमिक विद्यालयको पनि एक लाख २० हजार रुपियाँ बिजुलीको बिल तिर्न बाँकी छ । विद्यालयका प्रधानाध्यापक उमेशकुमार मिश्रका अनुसार दुई वर्षदेखिको बिल तिर्न बाँकी छ । नेपाल राष्ट्रिय माध्यमिक विद्यालयमा दुई लाख रुपियाँ बिजुलीको बिल तिर्न बाँकी रहेको विद्यालयका प्रधानाध्यापक रामनारायण मिश्रले बताउनुभयो ।  यी सबै विद्यालयमा अहिले पनि मासिक २० हजार रुपियाँभन्दा बढी बिजुलीको बिल उठ्छ । गर्मी महिनामा सबै कोठामा पङ्खा चलाउनुपर्ने हुँदा अझ बढी बिजुली खपत हुन्छ तर हरेक वर्ष विद्यालयको बिल कसरी तिर्ने भन्ने चिन्ताले विद्यालयलाई सताउने गरेको छ ।
महानगरपालिकाका प्रमुख प्रशासकीय अधिकृत अरबिन्दलाल कर्णका अनुसार वीरगन्ज महानगरपालिका अन्तर्गतका सामुदायिक विद्यालयमा प्राधिकरणलाई बुझाउनुपर्ने बिजुलीको बक्यौता तीन करोड रुपियाँभन्दा धेरै छ ।
महानगरपालिका भने आफ्नै आम्दानीबाट उक्त रकम तिर्न नसक्ने अवस्थामा पुगेको कर्णले बताउनुभयो । बिजुलीको शुल्क मिनाहा गरिदिन नेपाल विद्युत् प्राधिकरण तथा सम्बन्धित मन्त्रालयका मन्त्रीसँग समेत पटक पटक छलफल भइसकेको छ तर सरकारी स्तरबाटै नीतिगत निर्णय नगर्दासम्म आफूहरूले मात्रै केही गर्न नसक्ने कर्णले गुनासो गर्नुभयो ।
सरकारले शिक्षक कर्मचारीको तलबभत्ताका लागि बजेटमै रकम छुट्याए पनि पानी, बिजुली, सरसफाइलगायतका शीर्षकमा पैसा नदिँदा समस्या भएको विद्यालयका प्रधानाध्यापकहरूको गुनासो छ । यी विद्यालयमा मात्रै होइन, मुलुकभरकै सामुदायिक विद्यालयका यी साझा समस्या हुन् । आर्थिक रूपमा सम्पन्न स्थानीय निकायले आफ्नै राजस्वबाट विद्यालय, अस्पताललगायत निकायको बिजुली तथा पानीको बिल तिर्न रकम उपलब्ध गराउने गरेको छ ।
सामुदायिक विद्यालयलाई सरकारले मसलन्द खर्च शीर्षकमा वार्षिक ३० हजार रुपियाँ उपलब्ध गराउँछ । त्यसबाहेक विभिन्न समुदाय र समूहका विद्यार्थीलाई छात्रवृत्तिका लागि पनि पैसा दिन्छ तर त्यो पैसा सम्बन्धित शीर्षकमै खर्च गर्नुपर्ने भएका कारण यस्ता समस्या समाधानमा खर्च गर्न नमिल्ने काठमाडौँको रानीपोखरीस्थित संस्कृत माध्यमिक विद्यालयका प्रधानाध्यापक शिवराज अधिकारीले बताउनुभयो । दरबार हाइस्कुलको नामले चिनिने भानु माध्यमिक विद्यालय भवनमै सञ्चालित यस विद्यालयमा पनि मासिक एक लाख रुपियाँसम्म बिजुलीको बिल उठ्ने गर्छ । अहिलेसम्म दुवै स्कुल मिलेर आधा आधा तिर्ने गरेको र उक्त रकम काठमाडौँ महानगरपालिकाले उपलब्ध गराएको प्रधानाध्यापक अधिकारीले बताउनुभयो तर सबै स्थानीय तहले यो शीर्षकमा पर्याप्त पैसा नछुट्याउँदा समस्या भएको वीरगन्जको त्रिजुद्ध माविका प्रधानाध्यापक नवीनकुमार मिश्रको बुझाइ छ ।
स्कुलको संरचना हेरेर मासिक रूपमा न्यूनतम सीमा तोकेर निश्चित युनिट बिजुली छुट दिन सरकारले नै नीतिगत निर्णय गरिदिने हो भने समस्या सधैँका लागि समाधान हुने मिश्रको भनाइ छ । उहाँले भन्नुभयो, “राज्यले स्कुललाई धेरै दिएको छ तर अलिकति मात्रै रकम बढाउने हो भने धेरै कुराको व्यवस्थापन गर्न सजिलो हुने थियो ।”
विद्यालयमा अन्य शीर्षकमा आएको पैसा पानी तथा बिजुलीका लागि तिरौँ भने पनि अनियमितताको आरोपमा भ्रष्टाचार मुद्दा लाग्ने डर भएको विद्यालयको भनाइ छ । केही विद्यालयले भने आफ्नै सटर वा भाडा लगाउने स्थान भएमा सोही रकमबाट बिजुलीको बिल तिर्ने गरेका छन् ।  नयाँ संविधान जारी भएसँगै विद्यालय तहको शिक्षाको अधिकार स्थानीय तहमा गएपछि यस्तो समस्या बढी देखिएको छ ।
राज्यले हरेक वर्ष विद्यार्थीको सिकाइ उपलब्धि सुधारका लागि विविध कार्यक्रम सञ्चालन गरिरहेको छ तर पानी र बिजुली जस्तो आधारभूत आवश्यकता पूरा गर्नसमेत प्रशस्त बजेट नहुनु दुःखद भएको वीरगन्जको रामचरण साह पन्नालाल माध्यमिक विद्यालयका प्रधानाध्यापक उमेशकुमार मिश्रले बताउनुभयो ।
विद्यालयका प्रधानाध्यापक जहिले पनि शैक्षिक परिचालन गर्नभन्दा पनि आर्थिक खोजीमा लाग्नुपर्ने बाध्यतामा रहेका कारण पनि शिक्षाको स्तर सुधार्न समस्या भएको उहाँको भनाइ छ । यस विषयमा शिक्षा, विज्ञान तथा प्रविधि मन्त्रालयमा पनि थुप्रै गुनासा आउने गरेका छन् तर पनि गुनासो सुनुवाइ भएको छैन ।
मन्त्रालयका प्रवक्ता शिवकुमार सापकोटाले भन्नुभयो, “बिजुली तथा पानीको बिल छुटको विषयमा नीतिगत निर्णय नै गर्नुपर्ने अवस्था आएको छ । विभिन्न चरणमा छलफल पनि भएको छ ।”
"
न्यायाधीशद्वय थारू र महर्जन छानबिनमा,"गोरखापत्र समाचारदाता
काठमाडौँ, असार ६ गते । उच्च अदालत जनकपुर अस्थायी इजलास वीरगन्जका दुई जना न्यायाधीश फैसलाउपरको छानबिनका क्रममा न्याय परिषद्मा तानिनुभएको छ । नेपाली कांग्रेसका नेता मोहम्मद अफताव आलमलाई ज्यानसम्बन्धी मुद्दामा सफाइ दिएका न्यायाधीशद्वय खुसीप्रसाद थारू र अर्जुन महर्जन छानबिनमा तानिनुभएको हो ।
जिल्ला अदालतले जन्मकैद सजाय सुनाएका आलमसहितलाई उच्च अदालतबाट सफाइ भएपछि पीडित र अन्य पक्षले पनि परिषद्मा फैसला अनुसन्धान र न्यायाधीशमाथि कारबाही माग गर्दै उजुरी दिएका थिए । उजुरी अनुसन्धानका क्रममा न्यायाधीशद्वय थारू र महर्जनलाई परिषद्मा तानिएको हो ।
परिषद्का एक सदस्यका अनुसार बिहीबार उक्त निर्णय भएको हो । न्यायाधीशद्वय थारू र महर्जन परिषद्मा अब दैनिक उपस्थित हुनुपर्ने छ । जेठ १४ गते न्यायाधीशद्वय थारू र महर्जनको इजलासले आलमसहित तीन जनालाई मुद्दामा सफाइ दिएको थियो । उक्त घटनामा मारिएका त्रिलोकप्रताप सिंहका बाबुले मङ्गलबार परिषद्मा उपस्थित भएर निवेदन दिनुभएको थियो ।
विसं २०६४ मा संविधान सभा सदस्य निर्वाचनको अघिल्लो दिन रौतहटमा भएको बम विस्फोटमा घाइते भएका व्यक्तिलाई इँटाभट्टामा जलाएर मारेको आरोप आलमसहितलाई लागेको थियो । उक्त घटनामा कति व्यक्ति मारिएको भन्नेसमेत यकिन छैन । २०६४ चैत २७ गतेको घटनामा मुद्दा नचलाउने गरी सरकारी वकिल कार्यालय हुँदै महान्यायाधिवक्ता कार्यालयसमेतबाट निर्णय भएको थियो तर सर्वोच्च अदालतबाट जाहेरी दर्ता र अनुसन्धानको आदेशपछि मात्र घटनाको १२ वर्षपछि २०७६ सालमा आलम पक्राउ पर्नुभएको थियो ।
आलम पक्राउपछि अनुसन्धान हुनुका साथै जिल्ला अदालतमा मुद्दा दायर भएको थियो । जिल्ला अदालतले आलमसहित तिनै जनालाई जन्मकैदको सजाय गरेको थियो । उच्च अदालतले पुनरावेदनको रोह (विधि) बाट सफाइ दिएको थियो ।
समाचार हटाउन जारी आदेश बदर
जिल्ला अदालत काठमाडौँले दुई सञ्चार गृहलाई समाचार हटाउन र तोकिएको विषयमा समाचार सम्प्रेषण नगर्न लगाएको प्रतिबन्ध खारेज गरेको छ । नेपाल धितोपत्र बोर्डका अध्यक्ष सन्तोषनारायण श्रेष्ठसँग सम्बन्धित प्रकाशित समाचार हटाउन जेठ २७ गते न्यायाधीश पीताम्बर शर्माले बिजमान्डु र नेपालखबर प्रालिका नाममा अल्पकालीन अन्तरिम आदेश जारी गरेको थियो । शर्माको इजलासले श्रेष्ठका सम्बन्धमा थप समाचार नलेख्न पनि आदेशमा भनेको थियो ।
उक्त अल्पकालीन अन्तरिम आदेशलाई न्यायाधीश श्यामविहारी मौर्यको इजलासले बिहीबार खारेज गरेको हो । संविधानले प्रकाशनपूर्वको प्रतिबन्ध अस्वीकार गरेको अवस्थामा समाचार नलेख्न अदालतबाट आदेश भएको भन्दै मानव अधिकार आयोग, प्रेस काउन्सिललगायतका सरोकारवाला संस्थाले आपत्ति जनाएका थिए ।
पक्राउ नगर्न आदेश
यस्तै उच्च अदालत पाटनले पत्रकार दिलभूषण पाठकलाई युट्युबमा प्रकाशित सामग्रीलाई लिएर विद्युतीय कारोबार ऐन अन्तर्गतको कसुरमा पक्राउ नगर्न अन्तरिम आदेश जारी गरेको छ ।
न्यायाधीशद्वय टङ्कप्रसाद गुरुङ र टीकाराम आचार्यको संयुक्त इजलासले रिटको अन्तिम टुङ्गो नलागेसम्म उक्त आरोपमा पक्राउ नगर्न आदेश जारी गरेको हो । दुवै पक्षको छलफलपछि अदालतले अन्तरिम आदेश जारी गरेको हो । प्रसारित सामग्रीविरुद्ध उजुरी परेपछि प्रहरीले जेठ २७ गते पाठकलाई पक्राउको अनुमति लिएको थियो ।

"
नेपाली उद्धारको तयारी,"अहिले मध्यपूर्व तनावग्रस्त छ । इजरायल–हमास युद्ध चलिरहेकै बेला गएको सातादेखि इजरायल र इरानबिच युद्ध चर्केको छ । दुवै मुलुक एकअर्काविरुद्ध आक्रामक ढङ्गले प्रस्तुत भएका छन् । विवादास्पद परमाणु कार्यक्रमलाई लिएर इजरायलले शुक्रबार बिहानै इरानमाथि भीषण हवाई आक्रमण सुरु गरेपछि इरान प्रत्याक्रमणमा उत्रेको हो । सात दिनदेखिको युद्धमा जनधनको व्यापक क्षति भएको छ । एक अर्काविरुद्ध गोलाबारुद, क्षेप्यास्त्र, बम, ड्रोन प्रहार गरी आक्रमण भइरहँदा जनजीवन अस्तव्यस्त बन्न पुगेको छ । अहिलेसम्मको घटनाक्रमले के देखाएको छ भने यो युद्धमा इरानभन्दा इजरायल शक्तिशाली देखिएको छ । जनधनको क्षतिको हिसाबले पनि इरानको तुलनामा इजरायलमा कम क्षति भएको छ । इजरायलले बङ्करमा राखेर नागरिकलाई सुरक्षा दिइरहेको छ । तैपनि दुवै देशमा अशान्ति छ, आमनागरिक त्रासमा छन् । कति बेला को कहाँ मारिने हो वा घाइते हुने हो भन्ने त्रासमा नागरिक सुरक्षाको खोजीमा छन् । यस्तो अवस्थामा नेपाल सरकारले इरान र इजरायलमा रहेका नेपालीको आवश्यक उद्धारका लागि तयारी सुरु गरेको छ । श्रम, रोजगार तथा सामाजिक सुरक्षा मन्त्रालयले युद्धरत इजरायलमा कार्यरत नेपाली श्रमिकलाई सुरक्षित गर्दै उद्धार गर्ने विषयमा कार्ययोजना बनाएको छ । श्रम मन्त्रालयमा बसेको आपत्कालीन बैठकले कार्ययोजना बनाएको हो । बैठकले गएको शुक्रबारदेखि इजरायल र इरानबिच युद्ध चर्किन थालेसँगै मध्यपूर्वी देशमा कार्यरत नेपाली श्रमिकलाई सुरक्षित गर्ने र उद्धार गर्ने विषयमा कार्ययोजना बनाएर अगाडि बढ्ने विषयमा सहमति गरेसँगै स्वदेश फर्कन चाहने नेपालीमा आशा पलाएको छ । बैठकमा नेपाली श्रमिकको उद्धार गर्न राज्यका सबै संयन्त्र परिचालन गर्ने र आवश्यक स्रोत जुटाउने निर्णय भएको छ । त्यस्तै स्थलगत मार्गबाट उद्धार गर्न छिमेकी देशमा प्रवेश गर्न सीमामै भिसा उपलब्ध गराउन अनुरोध गरेको छ । नेपाल सरकारले आपत्कालीन कामबाहेक मध्यपूर्व क्षेत्रमा यात्रा नगर्न ट्राभल एडभाइजरी जारी गरेको छ ।
अहिले युद्धग्रस्त क्षेत्रका नेपालीलाई मानसिक परामर्श सेवा सुरु गर्ने, मध्यपूर्वमा श्रमिक नलैजान रोजगारदातालाई अनुरोध गर्ने, श्रमिकको हवाई टिकट सार्न लाग्ने खर्च मिनाहा गर्न पर्यटन मन्त्रालयमार्फत उडान कम्पनीलाई अनुरोध गर्ने निर्णय भएको छ । यस्तै नेपाली दूतावासलाई आवश्यक स्रोत उपलब्ध गराउने र आफ्ना नागरिक उद्धार गर्दा नेपालीलाई पनि स्थान दिन भारत र चीनलाई अनुरोध गर्ने निर्णय बैठकले गरेको छ । भारत र चीनले त्यहाँ रहेका आफ्ना नागरिकको उद्धार सुरु गरेका छन् । इजरायलमा कार्यरत नेपाली श्रमिकमध्ये धेरैले आफू सुरक्षित भएर काम गर्ने तर अहिले नै स्वदेश नफर्कने जानकारी पनि गराएका छन् । कतिपय चाहिँ स्वेदश फर्कन आतुर पनि छन् । युद्धसँगै असुरक्षा पनि बढेकाले त्रसित भएको मनोविज्ञान प्रकट गरेको हुँदा नेपाली श्रमिकलाई मनोपरामर्श सेवा दिनुपर्ने अवस्था पनि देखिएको छ । इजरायलमा रहेको नेपाली दूतावासका अनुसार त्यहाँ पाँच हजारभन्दा बढी नेपाली छन् । वैदेशिक रोजगार विभागका अनुसार पछिल्लो पटक दुई सरकारबिच जिटुजी गरेर गएकाको सङ्ख्या एक हजार ८८८ जना छन् । अन्य कृषिमा काम र अध्ययन गर्न र अन्य देशबाट विभिन्न काम गर्न त्यहाँ पुगेका छन् । इजरायलको अवस्था सहज नभएकाले अहिले सहायक श्रमिक केयर गिभरमा इजरायल जाने भिसा र टिकट लिएर बसेका ३५ जनाको टिकट रद्द गरिएको छ । इजरायलमा केयर गिभरमा जान असार ७ गते शनिबारका लागि टिकट लिएकालाई तत्काल नपठाउन इजरायली पक्षबाट पत्राचार भएपछि उनीहरूको टिकट रद्द गरिएको हो ।
युद्धबाट बढी प्रभावित इरानमा पनि केही नेपाली कार्यरत छन् । त्यहाँको अवस्था अत्यारलाग्दो छ । इजरायलले इरानको राजधानी तेहरान खाली गर्न आदेश गरेसँगै त्यहाँ झन् ठुलो त्रास छ । तेहरानबाट धमाधाम मानिसहरू अन्यत्र जान थालेका छन् । त्यहाँ भीषण रूपमा बमबारी भइरहेको छ । इजरायलभन्दा पनि इरानमा रहेका नेपालीलाई छिटोभन्दा छिटो उद्धार गरी स्वदेश ल्याउनुपर्ने अवस्था छ । इरानलाई आत्मसमर्पण गर्न वा घातक परिणाम भोग्न अमेरिकाले चेतावनी दिएको छ । इरानले आत्मसमर्पण गर्न मानेन भने इजरायललाई साथ दिँदै इरानविरुद्ध थप कारबाही गर्ने सङ्केत अमेरिकाले गरेको छ । इरानले भने आत्मसमर्पण नगर्ने बताएको छ । यसले गर्दा युद्ध लम्बिने र परिस्थिति अरू जटिल बन्ने खतरा देखिएको छ । यस्तो अवस्थामा इजरायल र इरानमा मात्र होइन खाडी क्षेत्रमा रहेका लाखौँ नेपालीको जीवन सुरक्षा गर्न नेपाल सरकारले भरपर्दो व्यवस्थाका लागि पहल गर्नुपर्ने अवस्था देखिएको छ । युद्ध रोकी वार्ताद्वारा समस्या समाधान गर्नतिर लाग्ने हो भने अहिले त्यस क्षेत्रमा देखिएको यो अत्यासलाग्दो अवस्थाले सहजै निकास पाउने छ ।
"
बजेटका उद्देश्य र प्राथमिकता : विषयगत प्रश्नोत्तर,"बजेटका उद्देश्य र प्राथमिकता
१. नेपाल सरकारको आर्थिक वर्ष २०८२/८३ को लागि सङ्घीय संसद्मा पेस गरेको बजेटका उद्देश्य र प्राथमिकताहरू उल्लेख गर्नुहोस् । साथै प्रदेश सरकारहरूले प्रदेश सभामा पेस गरेको आगामी आवको बजेटले लिएका उद्देश्यहरूको तुलनात्मक विश्लेषण गर्नुहोस् ।
कुनै आवका लागि सरकारले गर्ने आय र व्ययको अनुमानलाई बजेट भनिन्छ । नेपालको संविधानले तीनै तहका सरकारले नीति, योजना र वार्षिक बजेट तर्जुमा गर्न र कार्यान्वयन गर्न सक्ने व्यवस्था गरेको छ । संविधानबमोजिम नेपाल सरकारको अर्थमन्त्रीले जेठ महिनाको पन्ध्र गते राजस्व र व्ययको अनुमान सङ्घीय संसद्को दुवै सदनको संयुक्त बैठकमा पेस गर्नुपर्ने व्यवस्था छ । अन्तरसरकारी वित्त व्यवस्थापन ऐनबमोजिम प्रदेश सरकारको अर्थमन्त्रीले प्रत्येक वर्ष असार महिनाको एक गतेभित्र आगामी आवको राजस्व र व्ययको अनुमान प्रदेश सभामा पेस गर्नुपर्ने व्यवस्था रहेको छ । नेपाल सरकारले लिएका राष्ट्रिय नीति, उद्देश्य र प्राथमिकतासँग तालमेल हुने तथा प्रादेशिक आवश्यकता र प्राथमिकतासमेत सम्बोधन हुने गरी प्रदेश सरकारले वार्षिक बजेट तर्जुमा गर्नुपर्ने अवस्था रहेको छ । यस सम्बन्धमा नेपाल सरकारले आव २०८२÷८३ को लागि सङ्घीय संसद्मा पेस गरेको बजेटका उद्देश्य तथा प्राथमिकता र प्रदेश सरकारहरूले प्रदेश सभामा पेस गरेका बजेटका उद्देश्य निम्नानुसार रहेको पाइन्छ :
सङ्घीय बजेटका उद्देश्य र प्राथमिकताहरू :
क) उद्देश्यहरू :
– उच्च, दिगो एवं फराकिलो आर्थिक वृद्धि हासिल गरी गरिबी निवारण गर्ने,
– उद्यमशीलता विकास र सार्वजनिक तथा निजी लगानी विस्तार गरी रोजगारी सिर्जना गर्ने,
– आधुनिक प्रविधिको प्रयोग बढाउँदै आर्थिक दक्षता वृद्धि गर्ने,
– सामाजिक संरक्षण एवं विकासका माध्यमबाट सामाजिक न्याय कायम गर्ने र
– गुणस्तरीय सार्वजनिक सेवा र सुशासन प्रवर्धन गर्ने ।
ख) प्राथमिकताहरू :
– उद्यमशीलता, रोगारी, उत्पादन तथा उत्पादकत्व अभिवृद्धि,
प्रतिफलयुक्त गुणस्तरीय भौतिक पूर्वाधारमा लगानी विस्तार,
सामाजिक क्षेत्रमा गुणात्मक सुधार,
– सन्तुलित विकास र सामाजिक सुरक्षाको सुनिश्चितता र
नागरिकमैत्री सेवा, भ्रष्टाचार नियन्त्रण र शासकीय सुधार ।
प्रदेश सरकारको बजेटका उद्देश्यहरू :
क) कोशी प्रदेश सरकार :
– समग्र आर्थिक आधारको सबलीकरण गरी उच्च, दिगो र फराकिलो आर्थिक वृद्धि हासिल गर्ने,
– सार्वजनिक–निजी साझेदारीको माध्यमबाट लगानी विस्तार गरी रोजगारीको अवसर सिर्जना र प्रदेशको समग्र आयमा वृद्धि गर्ने,
– कृषि र उद्योग क्षेत्रमा उत्पादन र उत्पादकत्व वृद्धि गरी राष्ट्रिय पुँजीको निर्माण गर्ने,
– भौगोलिक क्षेत्रको सन्तुलित एवं समन्यायिक विकास गर्ने,
– हिमाली, पहाडी यथा ग्रामीण क्षेत्रमा शिक्षा, स्वास्थ्य, आवास, रोजगारी, खाद्यान्न र सामाजिक सुरक्षामा पहुँच अभिवृद्धि गरी बसाइँसराइ न्यूनीकरण गर्ने ।
ख) मधेश प्रदेश सरकार :
मधेश प्रदेश सरकारले बजेटका उद्देश्यहरू छुट्टै उल्लेख गरेको देखिँदैन । बजेटका सिद्धान्त, उद्देश्य प्राथमिकता र प्रमुख नीतिहरू समग्रमा उल्लेख गरेको पाइन्छ । बजेटले देहायका विषयलाई जोड दिएको छ ।
– सङ्घीय सरकारप्रतिको परनिर्भरता घटाउन तथा मधेश प्रदेशको अर्थतन्त्रलाई आत्मनिर्भर, समृद्ध र सशक्त बनाउन उपलब्ध स्रोतसाधनको अधिकतम उपयोगमा बजेट केन्द्रित हुने,
– कार्यान्वयनयोग्य, उच्च प्रतिफल र लाभ हुने योजना छनोट गरी प्रभावकारी कार्यान्वयन गर्ने,
– प्राकृतिक स्रोतको दोहन न्यूनीकरण र जलवायु परिवर्तनका असर न्यूनीकरण गर्ने,
– सार्वजनिक निजी साझेदारी र निजी क्षेत्रलाई प्रोत्साहन गरी प्रदेशभित्र रोजगारीका अवसर सिर्जना गर्ने,
– तहगत सरकारबिच समन्वय कायम गरी विपत् जोखिम न्यूनीकरण तथा व्यवस्थापन गर्ने,
– तहगत समन्वय गरी कार्यक्षेत्रमा दोहोरोपना हटाउँदै बजेट प्रणालीमा क्रमिक सुधार गर्ने,
– सन्तुलित विकास र स्रोतसाधन वितरणमा समन्याय कायम गर्ने,
– खाद्य सुरक्षा र कृषि उत्पादनमा आत्मनिर्भरता हासिल गर्ने,
– दिगो विकास लक्ष्यको आन्तरिकीरण र स्थानीयकरण गर्ने,
– सार्वजनिक प्रशासनलाई स्वच्छ र सक्षम बनाई सूचना प्रविधिको प्रयोगमार्फत सेवालाई सरल, मितव्ययी र सेवाग्राहीमैत्री बनाउने ।
ग) बागमती प्रदेश सरकार :
– सहकार्य र साझेदारीमार्फत लगानी गरी उत्पादन र उत्पादकत्व अभिवृद्धि गर्ने,
– आर्थिक तथा सामाजिक पूर्वाधारको क्षेत्रको विकासमार्फत् गरिबी न्यूनीकरण गर्ने,
– उद्यमशीलता विकास र आधुनिक प्रविधिको उपयोग विस्तार गरी रोजगारीका अवसर सिर्जना गर्ने,
– बजेट प्रणालीमा सुधार गरी सार्वजनिक खर्चको प्रभावकारिता कायम गर्ने,
– सुशासन प्रवर्धनका लागि सार्वजनिक सेवा प्रवाहमा गुणस्तरीयता ल्याउने,
घ) गण्डकी प्रदेश सरकार :
– दिगो आर्थिक वृद्धिमार्फत रोजगारी र आय वृद्धि गर्नु,
– गुणस्तरीय र आधुनिक पूर्वाधार विकास गर्नु,
– आधुनिक प्रविधिमा दक्ष र उत्पादनशील मानव पुँजी निर्माण गर्नु,
– सामाजिक न्याय र समुन्नति हासिल गर्नु,
– गुणस्तरीय सार्वजनिक सेवा प्रवाहमार्फत सुशासन अभिवृद्धि गर्नु ।
ङ) लुम्बिनी प्रदेश सरकार :
– उच्च, दिगो र फराकिलो आर्थिक वृद्धि हासिल गर्ने,
– उत्पादन, उत्पादकत्व र रोजगारी वृद्धि गर्ने,
– स्वस्थ र दक्ष मानव पुँजीको निर्माण गर्ने,
– लगानीमैत्री वातावरण निर्माण गरी निजी क्षेत्रको लगानी वृद्धि गर्ने,
– स्रोत र साधनलाई सन्तुलित र समन्यायिक ढङ्गले परिचालन गरी आर्थिक असमानता र गरिबी न्यूनीकरण गर्ने, र
– गुणस्तरीय सार्वजनिक सेवा र सुशासन प्रवर्धन गर्ने ।
च) कर्णाली प्रदेश सरकार :
– उत्पादन तथा उत्पादकत्व अभिवृद्धिमार्फत आय आर्जन वृद्धि गरी गरिबी न्यूनीकरण गर्ने,
– दिगो र प्रतिफलमुखी भौतिक पूर्वाधार निर्माण गरी सघन आबद्धता कायम गर्ने,
– पर्याप्त पूर्वाधार निर्माण र उपयुक्त प्रोत्साहन प्रदान गरी लगानी आकर्षण गर्ने,
– गुणस्तरीय मानव पुँजी निर्माण, उपयोग र उद्यमशीलता विकासमार्फत रोजगारीका अवसर सिर्जना गर्ने,
– गुणस्तरीय सार्वजनिक सेवा र सुशासन प्रवर्धन गर्ने ।
छ) सुदूरपश्चिम प्रदेश सरकार :
– सार्वजनिक वित्त सन्तुलन, बजेट प्रणाली सुधार र राजश्व प्रणालीको सुदृढीकरण गरी वित्तीय अनुशासन कायम गर्नु,
– सार्वजनिक–निजी–सहकारी साझेदारी र लगानीमैत्री वातावरणको सिर्जना गर्नु,
– विकासमा समन्वय र सहकार्य कायम गर्नु,
– कृषिको व्यवसायीकरण, पर्यटन क्षेत्रको विकास र विस्तारमार्फत रोजगारी सिर्जना, स्वरोजगार प्रवर्धन, गरिबी न्यूनीकरण गर्नु,
– गुणस्तरीय शिक्षा र स्वास्थ्य सेवामार्फत दक्ष तथा स्वस्थ मानव पुँजी निर्माण गर्नु,
– सामाजिक सांस्कृतिक रूपान्तरण, सामाजिक न्याय, समता र समावेशी विकास गर्नु,
– गुणस्तरीय भौतिक पूर्वाधार विकास, डिजिटल पूर्वाधार र डिजिटल अर्थतन्त्र निर्माण गर्नु,
– दिगो, जलवायु परिवर्तन अनुकूलन र विपत् प्रतिरोधी विकास गर्नु,
– नागरिकमैत्री सेवा प्रवाह, भ्रष्टाचार न्यूनीकरण र सुशासन कायम गर्नु ।
– प्रदेश सरकारले प्रदेश सभामा पेस गरेको बजेटका उद्देश्य अध्ययन गर्दा देहायबमोजिम रहेको पाइन्छ ।
कोशी प्रदेशले हिमाल र पहाडबाट तराईतर्फ हुने बसाइँसराइ र ग्रामीण क्षेत्रबाट सहरी क्षेत्रतर्फ हुने बसाइँसराइलाई नियन्त्रण गर्न बजेटमार्फत शिक्षा, स्वास्थ्य, आवास, रोजगारी खाद्यान्न र सामाजिक सुरक्षामा नागरिकको पहुँच बढाउने विषयलाई जोड दिएको छ । जुन अन्य प्रदेशले स्पष्ट रूपमा उल्लेख गरेका छैनन् ।
अन्य प्रदेशभन्दा पृथक् कर्णाली प्रदेशले प्रदेशभित्रको सडक सञ्जाललगायतका भौतिक पूर्वाधारको न्यूनतालाई सम्बोधन गरी सघन आबद्धता कायम गर्न भौतिक पूर्वाधार निर्माणमा जोड दिएको पाइन्छ ।
सुदूरपश्चिम प्रदेशले सार्वजनिक वित्त सन्तुलन, बजेट प्रणाली सुधार, राजस्व प्रणाली सुदृढीकरण गरी वित्तीय अनुशासन कायम गर्न जोड दिएको छ । बागमती प्रदेशले बजेट प्रणालीमा सुधार गरी सार्वजनिक वित्तको प्रभावकारिता कायम गर्न जोड दिएको छ । जुन कुरा अन्य प्रदेशको बजेट उद्देश्यमा घोषणा गरेको पाइँदैन ।
प्राय सबै प्रदेशले उत्पादन र उत्पादकत्व अभिवृद्धि गरी रोजगारी सिर्जना, गरिबी न्यूनीकरण र आर्थिक वृद्धि गर्ने कुरामा जोड दिएका छन् ।
अधिकांश प्रदेशले मानव पुँजी निर्माणलाई बजेटको उद्देश्यको रूपमा उल्लेख गरेका छन् ।
अधिकांश प्रदेशले निजी लगानी आकर्षण गर्न जोड दिएका छन् । सुदूरपश्चिम प्रदेशले तीन खम्बे अर्थ नीतिबमोजिम सरकार, निजी क्षेत्र र सहकारी क्षेत्रको साझेदारी र लगानीमैत्री वातावरण निर्माणमा जोड दिएको छ ।
चालु सोह्रौँ योजनाको सोच तथा नेपाल सरकारको बजेट उद्देश्यसँग तालमेल हुने गरी अधिकांश प्रदेशले सुशासन प्रवर्धन र सार्वजनिक सेवा प्रवाह सुधारमा जोड दिएका छन् ।
अन्त्यमा तहगत सरकारका नीति, कार्यक्रम र बजेटबिचको तालमेलबाट नै मुलुकको अर्थतन्त्रमा देखा परेका समस्या सम्बोधन गर्न सकिन्छ । राष्ट्रिय नीति, उद्देश्य र प्राथमिकतालाई तिनै तहका सरकारले कार्यान्वयन गर्न सकेमा मात्र साझा गन्तव्यमा पुग्न सकिन्छ । नेपाल सरकार र प्रदेश सरकारको आव २०८२/८३ को बजेटका उद्देश्य र प्राथमिकता अध्ययन गर्दा सङ्घ र प्रदेशबिच बजेट तालमेलको अवस्था सन्तोषजनक रहेको देखिन्छ । आयोजना तथा कार्यक्रम तहमा देखापर्ने दोहोरपना न्यूनीकरण गर्न कार्यान्वयन चरणमा समेत ध्यान दिनु आवश्यक छ ।
२. वैयक्तिक गोपनीयतासम्बन्धी ऐन, २०७५ अनुसार वैयक्तिक सूचना भन्नाले कस्ता सूचनालाई जनाउँछ ? प्रस्ट पार्नुहोस् ।
– वैयक्तिक गोपनीयतासम्बन्धी ऐन, २०७५ बमोजिम वैयक्तिक सूचना भन्नाले कुनै पनि व्यक्तिसँग सम्बन्धित देहायका सूचनालाई जनाउँछ :
– निजको जातजाति, जन्म, उत्पत्ति, धर्म, वर्ण वा वैवाहिक स्थिति,
– निजको शिक्षा वा शैक्षिक उपाधि,
– निजको ठेगाना, टेलिफोन वा विद्युतीयपत्र (इमेल) को ठेगाना,
– निजको राहदानी, नागरिकताको प्रमाणपत्र, राष्ट्रिय परिचयपत्र नम्बर, सवारीचालक अनुमतिपत्र, मतदाता परिचयपत्र वा सार्वजनिक निकायबाट जारी भएका परिचयपत्रको विवरण,
– वैयक्तिक सूचना उल्लेख गरी निजले कसैलाई पठाएको वा निजले प्राप्त गरेको पत्र,
– निजको औलाको छाप, हस्तरेखा, आँखाको रेटिना, रगत समूह वा निजको अन्य वायोमेट्रिक सूचना,
– निजको आपराधिक पृष्ठभूमि वा निजले फौजदारी कसुरमा सजाय पाएको वा कसुर भुक्तान गरेको विवरण,
कुनै निर्णय प्रक्रियामा पेसागत वा विशेषज्ञ राय दिने व्यक्तिले त्यस्तो प्रक्रियामा के, कस्तो राय वा धारणा व्यक्त गरेको थियो भन्ने विषय ।
अन्त्यमा नेपालको संविधानले व्यक्तिको गोपनीयताको हकलाई मौलिक हकको रूपमा उल्लेख गरेको सन्दर्भमा व्यक्तिको गोपनीयताको हकको प्रचलन गराउने मुख्य दायित्व राज्यसँग रहन्छ । त्यसैले राज्यका निकाय व्यक्तिको गोपनीयताको हक कार्यान्वयनमा संवेदनशील बन्नु पर्छ ।
३. अन्तःशुल्क इजाजतपत्रको निलम्बन र रद्द सम्बन्धमा अन्तःशुल्क ऐनमा भएको व्यवस्था लेख्नुहोस् ।
अन्तःशुल्क लाग्ने वस्तु तथा सेवासम्बन्धी कारोबार सुरु गर्नुपूर्व सो कारोबार गर्नका लागि लिइने अनुमतिपत्रलाई अन्तःशुल्क इजाजतपत्र भनिन्छ । अन्तःशुल्क ऐन, २०५८ मा व्यवस्था भएबमोजिम अन्तःशुल्क इजाजतपत्रलाई स्थगन, निलम्बन वा रद्द गर्न सकिन्छ । इजाजतपत्रको निलम्बन र रद्द हुने सम्बन्धमा ऐनमा देहायका विषय उल्लेख गरिएको छ ।
क) इजाजतपत्र निलम्बन :
अन्तःशुल्क लाग्ने मदिरा, चुरोट वा सूर्तीजन्य वस्तुको उत्पादन गर्ने इजाजतपत्रवालाले आफूले उत्पादन गरेको त्यस्तो वस्तुमा अन्तःशुल्क टिकट नलगाई त्यस्तो वस्तुको उत्पादन, निष्कासन वा बिक्री वितरण गरेमा वा
त्यस्तो वस्तुमा नक्कली वा प्रयोग भएको टिकट पुनः प्रयोग गरी त्यस्तो वस्तुको उत्पादन, निष्कासन वा बिक्री वितरण गरेमा वा
त्यस्तो वस्तुको उत्पादनका लागि आवश्यक कच्चा पदार्थको अभिलेख नदेखाई उत्पादन र भण्डारण गरी अन्तःशुल्क छलेको कुरा प्रारम्भिक अनुसन्धानबाट देखिएमा अन्तःशुल्क अधिकृतले त्यस्तो इजाजतपत्रवालाको इजाजतपत्र तीन महिनासम्म निलम्बन गर्न सक्ने व्यवस्था रहेको छ ।
इजाजतपत्र निलम्बन भएको अवधिभर इजाजतपत्रवालाले आफूले उत्पादन गरी आएको वस्तु उत्पादन, बिक्री वा निष्कासन गर्न पाउँदैन । कसैले यसबमोजिम कार्य गरेको प्रमाणित भएमा सो कार्यलाई ऐनबमोजिमको कसुर गरेको मानिन्छ ।
ख) अन्तःशुल्क इजाजतपत्र रद्द गर्न सक्ने अवस्था :
– इजाजतपत्रमा तोकिएका सर्त तथा बन्देज उल्लङ्घन भएको पाइएमा,
– सार्वजनिक हित विपरीत हुने देखिएमा,
– अन्तःशुल्क नतिरेमा,
– इजाजतपत्रवाला संस्था विघटन भएमा वा इजाजतपत्रवालाले आफ्नो इजाजतपत्र रद्द गर्न निवेदन दिएमा,
– तोकिएबमोजिम इजाजतपत्र नवीकरण नगरेमा ।
अन्त्यमा अन्तःशुल्क इजाजतपत्र लिनु भनेको कारोबारलाई अन्तःशुल्कमा दर्ता गरेको भन्ने पनि बुझिन्छ । अन्तःशुल्क लाग्ने वस्तु तथा सेवाको कारोबार गर्ने व्यक्तिले त्यस्ता वस्तु तथा सेवाको उत्पादन, पैठारी, खरिद, बिव्रmी, सञ्चय, निकासी तथा सेवा प्रदान गर्ने जस्ता कारोबार अन्तःशुल्क इजाजतपत्र लिएर मात्र गर्नु पर्छ ।
४. बालअधिकार भनेको के हो ? बालअधिकारसम्बन्धी महासन्धिबमोजिम बालअधिकारका चार आधारभूत सिद्धान्त उल्लेख गर्नुहोस् ।
बालबालिका भन्नाले १८ वर्ष उमेर नपुगेका व्यक्तिलाई जनाउँछ । यिनै बालबालिकालाई प्राप्त हुने विशेष अधिकारलाई बालअधिकार भनिन्छ । गर्भदेखि बालक रहुन्जेलसम्म उपभोग गर्न पाउने सम्पूर्ण अधिकार बालअधिकार अन्तर्गत पर्छन् । बालअधिकार मानव अधिकारको एक अंश हो । बालबालिका संसारको जुनसुकै ठाउँमा जन्मे वा हुर्के पनि उनीहरूले माया, ममता, संरक्षण, स्वस्थ वातावरण, उचित पोषण, शिक्षा र विकासका अवसर जस्ता आधारभूत आवश्यकता उपभोग गर्न पाउनु बालबालिकाको नैसर्गिक अधिकार हो । नेपालको संविधानको धारा ३९ मा बालबालिकाको हकलाई मौलिक हकको रूपमा उल्लेख गरिएको छ । बालबालिका सम्बन्धी ऐन, २०७५ ले बालबालिकाका अधिकारलाई विस्तृतमा उल्लेख गरी प्रचलनका लागि आवश्यक व्यवस्था गरेको छ । नेपालले बालअधिकारसम्बन्धी महासन्धिलाई अनुमोदन गरी सोबाट सिर्जित दायित्व निर्वाह गर्दै आएको छ ।
बालअधिकारसम्बन्धी महासन्धिमा उल्लिखित बालअधिकारका धारालाई सरल तरिकाले बुझ्न निम्न चार समूहमा विभाजन गरी अध्ययन गर्न सकिन्छ :
क) बाँच्न पाउने अधिकार,
ख) संरक्षणको अधिकार,
ग) विकासको अधिकार र
घ) सहभागिताको अधिकार ।
बालअधिकारसम्बन्धी महासन्धिका चार आधारभूत सिद्धान्त अन्तर्गत निम्न विषय पर्छन् :
क) भेदभावरहितता,
ख) बालबालिकाको सर्वोत्तम हित,
ग) दीर्घजीवन र विकास,
घ) बालबालिकाका विचार र भावनाको कदर ।
अन्त्यमा बालबालिका परिवारको खुसी मात्र नभई मुलुकको भविष्यका कर्णधारसमेत हुन् । मुलुकको भविष्य नै वर्तमानमा बालबालिकाप्रति सरकारको प्राथमिकता र दृष्टिकोणमा निर्भर गर्छ । नेपालको संविधान, प्रचलित कानुन र अन्तराष्ट्रिय प्रतिबद्धतासमेतका आधारमा बालबालिकाप्रतिको राज्यको दायित्व पूरा गर्न सरकार र सरकारी निकाय सदैव क्रियाशील हुनु पर्छ ।
प्रस्तुतकर्ता : अर्जुन शर्मा
"
नेपालद्वारा नेदरल्याण्ड्स पराजित,"काठमाडौँ, असार ६ गते । स्कटल्याण्डमा जारी त्रिकोणात्मक टि–२० आई शृङ्खलामा नेदरल्याण्ड्सलाई पराजित गर्दै नेपाल विजयी भएको छ । स्कटल्याण्डको ग्लासगोमा सम्पन्न खेलमा नेपालले नेदरल्याण्ड्सलाई छ विकेटले पराजित गर्दै विजयी भएको हो । यस जितसँगै तीन खेलमा चार अङ्क जोडेको नेपाल नेट रनरेटमा नेदरल्यान्ड्सलाई पछाडि पार्दै तालिकाको शीर्षस्थानमा उक्लिएको छ ।
खेलमा एक सय ७५ रनको लक्ष्य पछ्याएको नेपालले १९ दशमलव चार ओभरमा चार विकेट गुमाएर लक्ष्य पूरा ग¥यो । नेपालको जितमा ओपनर कुशल भुर्तेलले सर्वाधिक ६५ रनको योगदान दिनुभयो । उहाँले ५१ बलमा छ चौकाको सहयोगमा ६५ रनको अर्धशतकीय पारी खेल्नुभयो ।
त्यसैगरी, नेपालका अर्का ओपनर आसिफ शेखले कुशलसँग पहिलो विकेटका लागि २२ रनको साझेदारी गर्दै छ बलमा सात रनका साथ आउट हुनुभयो । दोस्रो विकेटका लागि कुशलले भीम सार्कीसँग मिलेर ५४ रनको साझेदारी गर्नुभयो । भीमले १६ बलमा दुई चौका र एक छक्काको सहयोगमा २७ रनमा आउट हुनुभयो ।
कप्तान रोहितकुमार पौडेलले सात बलमा पाँच रन जोड्दै आउट हुनुभयो । आरिफ शेखले २३ बलमा तीन चौका र दुई छक्काको सहयोगमा ३९ रन जोड्नुभयो । उपकप्तान दीपेन्द्रसिंह ऐरीले १२ बलमा १६ रनमा अविजित रहनुभयो । लोकस बम चार बलमा १२ रनमा अविजित रहे ।
नेदरल्याण्ड्सका रोलफ भान डर, मर्वे बेन फ्लेचर, आर्यन दत्त र जाच लायन काचेटले समान एक–एक विकेट लिनुभयो । त्यसअघि टस जितेर पहिला ब्याटिङको निम्तो पाएको नेदरल्याण्ड्सले निर्धारित २० ओभरमा सात विकेट गुमाउँदै एक सय ७४ रनको योगफल बनाएको थियो ।
नेदरल्याण्ड्सका लागि ओपनर माइकल लेविटले सर्वाधिक ८६ रनको योगफल बनाउनुभयो । उहाँले ५३ बलमा छ चौका र पाँच छक्काको सहयोगमा ८६ रन बनाउनुभएको हो । त्यस्तै रोइलेफ भान डर मिर्वोले २१ बलमा ३६ रन बनाउनुभयो भने आर्यान दत्तले १८ बलमा १७ रन बनाउँदै नटआउट रहनुभयो । सकिव जुल्फिकरले ११ बलमा १४ रन जोड्नु भयो । त्यसबाहेक नेदरल्याण्ड्सका अन्य ब्याटरले दोहोरो अङ्कमा रन जोड्न सकेनन् ।
नेपालका लागि करण केसीले दुई विकेट लिनुभयो भने सन्दीप लामिछाने, रुपेस सिंह, ललितनारायण राजवंशी र दीपेन्द्रसिंह ऐरीले समान एक–एक विकेट लिनुभयो । अब नेपालले शुक्रबार शृङ्खलाको अन्तिम खेल स्कटल्याण्डसँग खेल्ने छ । रासस
"
समयमै राष्ट्रिय खेलकुद,"राष्ट्रिय गौरव बढाउन खेलकुद क्षेत्रको भूमिका महत्वपूर्ण हुन्छ । खेलकुद क्षेत्रबाट राष्ट्रिय गौरव बढाउन नेपालमा अनेक सम्भावना भए पनि यो क्षेत्र चाहे जसरी अगाडि बढ्न सकेको छैन । राष्ट्रिय खेलकुदले नियमितता पाउन सकेको छैन । विसं २०३८ मा पहिलो पटक आयोजना भएको राष्ट्रिय खेलकुद अहिले १० औँ संस्करणको नयाँ मिति निर्धारणको चर्चासम्म आइपुग्दा ४४ वर्ष पुगिसकेको छ । यद्यपि अहिले कर्णाली प्रदेशमा हुने भनिएको १० औँ संस्करण पनि पूरा भएको छैन । प्रत्येक दुई वर्षमा गरिने भनिएको नेपालको सर्वाधिक ठुलो खेलकुद महोत्सवको आयोजनाको गति निकै सुस्त छ । २०७९ कात्तिकमा पोखरामा भएको नवौँ राष्ट्रिय खेलकुदको समापनमा दुई वर्षपछि कर्णालीमा भेट्ने वाचा गर्दै विश्राम लिएको थियो । समय तालिका अनुसार १० औँ संस्करण २०८१ मङ्सिर २ देखि ९ गते हुनुपर्ने थियो तर अहिलेसम्म १० औँ संस्करण हुन सकेको छैन । यसबिच तीन पटक मिति तय भएर पनि  सरेको सर्‍यै छ । पोखरामा तोकिएको मिति सुरुवातमै अलपत्र पर्‍यो । दोस्रो पटक तोकिएको २०८१ चैत २३ देखि ३० गतेसम्म थियो । त्यसपछि २०८२ जेठ ३ देखि १० गतेसम्म हुने भनिए पनि भएन । नयाँ मिति पनि तोकिएको छैन ।
विश्वका ठुला खेलकुद मेला ओलम्पिक, एसियाली खेलकुद र दक्षिण एसियाली खेलकुदकै स्वरूपमा राष्ट्रिय खेलकुद हुने गर्छ । विश्वको सबभन्दा ठुलो खेलकुद मेला ओलम्पिकको आयोजना निकै कठिन हुन्छ । विश्वभरका राष्ट्रका १० हजारभन्दा बढी शीर्ष खेलाडीले भाग लिने ओलम्पिक आर्थिक दृष्टिकोणले पनि बोझिलो हुन्छ । सुरक्षालगायत अन्य पक्ष पनि उत्तिकै चुनौतीपूर्ण हुन्छ तर पनि प्रत्येक आयोजकले ओलम्पिकलाई समयमै गरेर सफल बनाएका छन् । प्रत्येक चार वर्षमा हुने ओलम्पिक सन् १८९६ मा सुरु भएको हो । ओलम्पिकको ३३ औँ संस्करण भइसकेको छ । १२९ वर्षको इतिहासमा ओलम्पिकको तय भएको मिति एक पटक मात्र सरेको छ । त्यो पनि कोभिड महामारीले ३२ औँ संस्करण एक वर्ष ढिला भएको थियो । नेपालमा दुई/दुई वर्षमा आयोजना गर्ने प्रावधान अनुरूप अहिलेसम्म राष्ट्रिय खेलकुदको २२ औँ संस्करण हुनुपर्ने हो । १० वटासम्म पुग्न पनि कठिन भएको छ । अलिकति इतिहास पनि हेरौँ । राष्ट्रिय खेलकुदका सुरुका तीन संस्करण समयमै आयोजना भए । दोस्रो संस्करण पोखरामा २०४० साल र तेस्रो संस्करण २०४२ सालमा वीरगन्जमा सम्पन्न भयो । त्यसपछि भने विविध कारणले यस प्रतियोगिताले समयमै निरन्तरता पाउन सकेन । तेस्रो राष्ट्रिय खेलकुद भएको १३ वर्षपछि मात्र २०५५ सालमा नेपालगन्जमा चौथो राष्ट्रिय खेलकुद प्रतियोगिताको आयोजना भएको थियो । काठमाडौँमा भएको पाँचौँ राष्ट्रिय खेलकुद हुन पनि यसले ११ वर्ष पार गर्नु परेको थियो । पाँचौँ संस्करण पहिले निर्धारण गरिएको सुदूरपश्चिममा हुन नसक्ने भएपछि काठमाडौँमा भएको थियो । छैटौँ राष्ट्रिय खेलकुद प्रतियोगिता सुदूरपश्चिमको कैलाली, कञ्चनपुर र डडेलधुरामा २०६८ साल र २०७३ सालमा सातौँ राष्ट्रिय खेलकुद प्रतियोगिता सम्पन्न भयो । यसै गरी आठौँ राष्ट्रिय खेलकुद प्रतियोगिता २०७५ सालमा बाँके, बर्दिया, दाङलगायत जिल्लामा आयोजना गरियो । त्यसपछि नवौँ संस्करण पोखरामा हुन पनि चार वर्ष पर्खनु परेको थियो ।
राष्ट्रिय खेलकुद एकदमै महत्वपूर्ण प्रतियोगिता हो । खेलकुद अभियानलाई विकेन्द्रीकरण गरी खेलाडीको दक्षता वृद्धि गर्न यो महत्वपूर्ण छ । राष्ट्रिय खेलकुदले खेलक्षेत्रको पूर्वाधार विस्तारमा ठुलो भूमिका खेल्छ । सङ्घीयतापछि आयोजक प्रदेशमा राष्ट्रिय खेलकुद हुने भएपछि ठुलो उत्साह छाउने गर्छ । खेलकुद क्षेत्रका आर्थिक लाभ पनि छ । सम्बद्ध क्षेत्रका आर्थिक जीवनलाई सकारात्मक प्रभाव पार्छ । खेल पर्यटनलाई पनि बढावा दिन्छ । त्यति मात्र होइन, राष्ट्रिय खेलकुद देशभरकै खेलाडीका लागि प्रतिभा, क्षमता र खुबी देखाउने ठुलो मञ्च हो । यसलाई सरकारले प्राथमिकतामा राख्नु पर्छ । बजेट विनियोजन गरी पूर्वाधारसमेत विस्तार गरिसकेपछि राष्ट्रिय खेल महोत्सव हुन नसक्नु राम्रो होइन । खेलकुद क्षेत्रमा अनावश्यक राजनीतीकरण भएको भनेर आलोचना गर्नेहरू पनि छन् । त्यस्ता आलोचकलाई स्थान दिने गरी राष्ट्रिय खेलकुद जस्तो महान् पर्वलाई पटक पटक पछाडि धकेल्नु हुन्न । वास्तवमा राष्ट्रिय खेलकुदलाई राष्ट्रिय गौरवका साथ मुख्य प्राथमिकतामा राख्नु पर्छ । खेलकुदलाई देशको गौरव, खेलाडीको प्रतिभा र व्यावसायिक जीवनको उन्नयनसँग जोड्नु जरुरी छ । त्यसैले पनि दसौँ राष्ट्रिय खेलकुद अब चाहिँ ढिला हुँदैन ।
"
सुनसरीमा हिउँदे मकै उत्पादन वृद्धि,"धरान (सुनसरी), असार  ६ गते ।  सुनसरीमा हिउँदे मकैको उत्पादनमा उल्लेखनीय वृद्धि भएको छ । कृषि ज्ञान केन्द्र सुनसरीका अनुसार आर्थिक वर्ष २०८०/८१ को तुलनामा आव २०८१/८२ मा हिउँदे मकै उत्पादन दुई दशमलव ३८ प्रतिशतले बढेको छ ।
आव २०८०/८१ मा १० हजार ६४० हेक्टर क्षेत्रफलबाट ८३ हजार १२ मेट्रिकटन मकै उत्पादन भएका आव २०८१/८२ मा ८४ हजार ८०२ मेट्रिकटन मकै उत्पादन भएको केन्द्रका सूचना अधिकारी प्रविनलाल श्रेष्ठले जानकारी दिनुभयो । उहाँका अनुसार अहिले किसानले हाइब्रिड प्रजातिको हिउँदे मकैखेती गर्दै आएका छन् ।
उहाँले भन्नुभयो, “किसानले हाल रामपुर हाइब्रिड १०, पार्नियर ३३ र ५३, पार्नियर ३५ जस्ता उन्नत जातको मकै बढी लगाउने गरेका छन् । सुनसरीको वराहक्षेत्र नगरपालिका–११ का किसान रोशन गुप्ताले दुई बिघा बाँझो जमिनमा हिउँदे मकैखेती गर्दा ९० क्विन्टलभन्दा बढी उत्पादन भएको भएको बताउनुभयो ।
अन्य बालीको तुलनामा हिउँदे मकै छिटो पाक्ने, मेहनत र खर्च पनि कम लाग्ने साथै बिक्रीका लागि बजारको समस्या नहुने भएकाले यस खेतीमा किसानको आकर्षण बढेको हो । गुप्ताले उत्पादन गर्नुभएको मकै स्थानीय बजारमा प्रतिकेजी रु. ३२ देखि ३५ का दरले बिक्री भइरहेको बताउनुभयो ।
हिउँदे मकै मङ्सिर, पुसमा रोपेर चैत र वैशाखमा पाक्ने गर्छ । करिब १४० देखि १५० दिनमा पाक्ने गरेको कृषि ज्ञान केन्द्र सुनसरीले जनाएको छ । केन्द्रले किसानलाई तालिम तथा प्राविधिक सहयोग निरन्तर गर्दै आएको छ । सुनसरीको भोक्राहा, देवानगञ्ज, इनरुवा, दुहबी, कोशी, हरिनगरा वराहक्षेत्रलगायत क्षेत्रका किसानले हिउँदे मकैखेती गर्दै आएका छन् । रासस
"
सार्वजनिक यातायातको मर्म,"देश कति सभ्य छ, नागरिक कति सचेत छन् भन्ने कुरा त्यहाँको सार्वजनिक यातायातले देखाउँछ । हाम्रो सार्वजनिक यातायातको अवस्था भने दयनीय मात्र होइन चिन्ताजनक नै छ । नागरिक स्वयम् पनि सचेत हुन नसक्दा सार्वजनिक यातायातमा मनपरीले सीमा नाघेको छ । सार्वजनिक यातायात सुरक्षित र मर्यादित बन्न सकेन । यसमा निजी क्षेत्रको ठुलो लगानी छ । यसले धेरैलाई रोजगारी पनि दिएको छ । मुलुकको कठिन भौगोलिक अवस्थितिका साथै सडकको दुरवस्थाले गर्दा सार्वजनिक यातायात सहज बन्न सकेन । तैपनि यसको भरपर्दो विकल्प पनि छैन । सडक यातायात असुरक्षित बन्दा बर्सेनि हजारौँ नागरिकको अकालमा ज्यान गएको छ । अझ वर्षायाममा त सडक दुर्घटना चिन्ताको विषय बन्ने गर्छ । मनसुन सुरु भएसँगै बाढीपहिरोमा जान्छ । सडक भत्किने, भासिने र पहिरो जाने समस्या बढ्छ । यसै कारण सडक दुर्घटना झन् बढ्ने गरेको छ । दुर्घटना कम गर्न अग्रसर हुनुपर्ने व्यवसायी, चालक र सहचालकमा सुरक्षित व्यवसाय र सेवाभन्दा पैसाका लागि अस्वस्थ प्रतिस्पर्धा छ । सार्वजनिक यातायातमा सीमित व्यवसायीको एकाधिकार छ । यसमा अरूलाई छिर्न दिँदैनन् । मापदण्डविपरीतका सार्वजनिक सवारीसाधन चलाउने, मनपरी भाडा असुल्ने, यात्रुलाई दुव्र्यवहार गर्ने जस्ता घटना सामान्य भएका छन् । अनुगमनमा राज्यको उपस्थिति पनि कमजोर देखिएको छ । यस्ता अनेकौँ कारणले नेपालको सार्वजनिक यातायातमाथि प्रश्नचिह्न खडा भएको छ ।
एकाधिकार गर्न नपाएपछि गत महिना यातायात व्यवसायीले एकाएक देशव्यापी हडताल गरे । जेठ १९ र २० गते देशभर आवतजावत ठप्प हुँदा यात्रुले ठुलो सास्ती खेप्नु प¥यो । सरकार र व्यवसायीबिच वार्ता भयो । सर्वोच्च अदालतको अल्पकालीन आदेशसँगै व्यापक विरोधपछि हडताल फिर्ता भयो । हडतालको कारण भने गण्डकी प्रदेश सरकारले जारी गरेको ‘राइड सेयरिङ’ नियमावली थियो । विभिन्न मुलुकमा पछिल्लो समय प्रचलित ‘राइड सेयरिङ’ विरुद्ध देशभरकै यातायात अवरुद्ध पारियो । यो संविधानविरोधी काम थियो । नेपालको संविधानले अत्यावश्यक सेवामा बन्द, हडताल वा अवरोध गर्न रोकेको छ । अत्यावश्यक सेवा अवरुद्ध पार्नेलाई सजायसहित इजाजत रद्द हुने कानुनी व्यवस्था छ ।
नेपालमा सवारी दुर्घटनाबाट बर्सेनि ठुलो जनधनको क्षति हुने गरेको छ । सबैको सामूहिक प्रयासबाट सवारी दुर्घटना न्यूनीकरण नगर्दा यसले राष्ट्रिय समस्याकै रूप लिएको छ । प्रहरी प्रधान कार्यालयले सडक दुर्घटनाको कहालीलाग्दो तस्बिर प्रस्तुत गरेको छ । पछिल्लो पाँच वर्षमा मात्र सडक दुर्घटनामा १४ हजार ४८७ जनाको ज्यान गएको छ । एक लाख ७१ हजार ९५२ जना घाइते भएका छन् । दुर्घटनाबाट हुने गरेको भौतिक क्षतिको कुनै लेखाजोखा नै छैन । यो आफैँमा भयावह अवस्था हो । नागरिक सुरक्षा कति कमजोर छ भन्ने कुरा यसले देखाउँछ । आर्थिक वर्ष २०७६/७७ मा २५ हजार ७८८ वटा सडक दुर्घटनामा दुई हजार २९१ जनाको ज्यान गएको थियो । जसमध्ये एक हजार ८२३ जना पुरुष र ४६८ जना महिला छन् । दुर्घटना हुनेमा सार्वजनिक र भाडाका सवारीको सङ्ख्या १३ हजार ५८२ छ । आव २०७७/७८ मा २४ हजार ५३९ सवारी दुर्घटनामा दुई हजार ८८३ जनाको मृत्यु भयो । यसमध्ये दुई हजार ३६३ जना पुरुष र ५२० जना महिला थिए । दुर्घटना हुने सार्वजनिक तथा भाडाका सवारीको सङ्ख्या १३ हजार ४९५ थियो । त्यसै गरी आव २०८१/८२ को नौ महिनामा २२ हजार ८६० वटा सवारी दुर्घटनामा दुई हजार ७९ जनाको ज्यान गएको छ । जसमध्ये एक हजार ६२६ जना पुरुष र ४४३ जना महिला रहेका छन् । दुर्घटनामा परी ३५ हजार ७७८ जना घाइते भएका छन् ।
सडक दुर्घटनामा ज्यान गुमाउनेमध्ये अधिकांश २५ वर्षमाथि उमेर समूहका पुरुषको सङ्ख्या ८० प्रतिशतको हाराहारीमा रहेको पाइएको छ । सडक दुर्घटनामा दैनिक ८० वटा दुर्घटनामा हुने र औसतमा आठ जनाको मृत्यु हुने गरेको छ भने ७० जना घाइते हुने गरेका छन् । सडक दुर्घटना मुख्य कारण सवारी नियमको उल्लङ्घन, चालकको लापरबाही, तीव्र गति, मादक पदार्थ सेवन तथा सवारीसाधनको नियमित यान्त्रिक जाँच नहुनु रहेको छ । संयुक्त राष्ट्रसङ्घले सडक सुरक्षाका लागि सडकमा सुधार, चालकमा ज्ञान, सिप र मनोवृत्तिमा सुधार, सवारीसाधन कन्डिसन, उचित कानुनको विकास र लागु साथै दुर्घटनापछिको उद्धारलाई प्रभावकारी बनाउन सुझाव दिएको छ । अतः सार्वजनिक यातायातलाई सुरक्षित, भरपर्दो र मर्यादित बनाउन सबैको तत्परता आवश्यक छ ।
"
ग्वार्को ‘ओभर पास’ प्रधानमन्त्री ओलीद्वारा उद्घाटन (फोटो फिचर),"काठमाडौँ, असार ६ गते । ललितपुरको ग्वार्को चोकमा ‘ओभर पास’ आज प्रधानमन्त्री केपी शर्मा ओलीले उद्घाटन गर्नुभएको छ । उद्घाटनसँगै सञ्चालनमा आएको ओभरपासका कारण  काठमाडौँ उपत्यकाको निकै व्यस्त सडक चक्रपथको जाम कम हुने विश्वास गरिएको छ ।
चक्रपथमा हुने गरेको सवारी आवागमनको अत्यधिक चाप व्यवस्थापन गर्न सरकारले ग्वार्कोमा ओभर पास निर्माण गरेको हो । चक्रपथको सातदोबाटो–कोटेश्वर सडक खण्ड र मंगलबजार-इमाडोल-लुभूमा कुद्ने सवारीलाई सुरक्षित, सहज तथा व्यवस्थित भएको छ ।
अब चक्रपथको गाडी नरोकी सिधै ओभर पासमाथिबाट गुड्नेछ । मंगलबजारदेखि इमाडोल वा इमाडोलतर्फबाट मंगलबजारतर्फ जाने सवारी भने पुलमुनिबाट जानेछन् ।
भौतिक पूर्वाधार तथा यातायात मन्त्रालय, सडक विभागअन्तर्गत गुणस्तर अनुसन्धान तथा विकास केन्द्रले काठमाडौँ उपत्यकामा निर्माण सम्पन्न बहुप्रतिक्षित ग्वार्को ओभरपास परियोजना निर्माणको प्रक्रिया अगाडि बढाएको थियो ।
दुई वर्षभित्र सक्ने गरी २०७८ साल फागुन १२ गते आशिष्–समानान्तर रेलिगेर जेभी निर्माण व्यवसायी कम्पनीसँग ओभर पास ठेक्का सम्झौता भएको थियो ।

"
कर्मथलोमा साहित्यकार रसिकको सम्झना,"प्रेम अधिकारी
पशुपतिनगर (इलाम) असार ३ गते। वरिष्ठ साहित्य सर्जक स्वर्गीय गणेश रसिकको सम्झनामा मंगलबार उहाको कर्मथलो सूर्योदय नगरपालिकामा श्रद्धाञ्जली सभाको आयोजना गरिएको छ। स्वर्गीय साहित्यकार रसिकको सम्झनामा रसिक संस्थापक रहनु भएको रेडियो फिक्कल र उहाँकै सक्रियतामा संचालित गणेश रसिक पाउण्डेशनले कर्मथलोमा श्रद्धाञ्जली सभाको  आयोजना गरेर उहाँलाई सम्झना गरेको हो।
रसिकको ७८ वर्षको उमेरमा उपचारकै क्रममा गत जेठ १८ गते प्रोस्टेड क्यान्सरको उपचार गराई रहँदा ललितपुरको हरिसिद्धिमा रहेको नेपाल क्यान्सर अस्पतालमा क्रममा निधन भएको थियो। स्वर्गीय रसिकको श्रद्धाञ्जली सभामा इलाम, झापा र छिमेकी देश भारतका साहित्य, संगीत पारखीको सहभागिता रहेको थियो। स्वर्गीय रसिकको बारेमा चर्चा गर्दै गर्दा कार्यक्रममा उपस्थित धेरैको आँखा रसाएको थियो।
कार्यक्रममा सूर्योदय नगरपालिकाका नगर प्रमुख रणबहादुर राई, जिल्ला समन्वय समिति इलामका उप प्रमुख चित्रकला बराइली, नगर उप प्रमुख दुर्गा कुमार बराल, साहित्यकार विमल वैद्य लगायत साहित्यकार र संगीत क्षेत्रका व्यक्तिले स्वर्गीय रसिक प्रति श्रद्धाञ्जली अर्पण गर्नुभएको थियो।
श्रद्धाञ्जली सभामा सूर्योदय नगर उपप्रमुख तथा नगरको संगीत साहित्य प्रतिष्ठानका संयोजक दुर्गा कुमार बरालले रसिकको चर्चा गर्दै सूर्योदयले मात्र नभई देशले एउटा श्रष्टा गुमाएको बताउनुभयो।
साहित्यकार वैद्यले रसिकको चर्चा गर्दै सरल र समाज बोल्ने उहाँका कृति जीवन्त रहिरहने बताउनुभयो। कार्यक्रममा पत्रकार केदार शर्मा, गणेश रसिक फाउण्डेशन इलामका संयोजक भुवन ढुंगानाले उहाँको चर्चा गर्नु भयो।  कार्यक्रममा  रसिककी छोरी निर्जला रसिक लगायत परिवारका सदस्यको उपस्थिति थियो।
"
मुद्रास्फीति बढ्दै जाँदा जापानमा चामलको मूल्य दोब्बर,"टोकियो,  असार ६ गते । मे महिनामा जापानमा चामलको मूल्य दोब्बर भएको तथ्याङ्कले शुक्रबार देखाएको छ । मुद्रास्फीतिमा भएको तीव्रताले प्रधानमन्त्री सिगेरु इशिबामाथि अर्को महिनाको प्रमुख चुनावअघि नयाँ दबाब खडा गरेको छ ।
अक्टोबरमा उहाँले पदभार सम्हालेपछि उहाँको प्रशासनका लागि सार्वजनिक समर्थन सबैभन्दा तल्लो तहमा झरेका कारण आंशिक रूपमा जीवनयापनको लागतमा निराश भएपछि संसद्को माथिल्लो सदनका लागि चुनाव इसिबाका लागि महत्त्वपूर्ण छ ।
आक्रोशको मुख्य स्रोतहरूमध्ये एक खाद्य पदार्थको बढ्दो लागत हो । यो आपूर्ति शृङ्खलामा समस्यालगायत विभिन्न कारणले गर्दा अभावका कारण महिनौँदेखि आकाश छुँदै गएको छ ।
मे महिनामा चामलको मूल्य एक सय एक प्रतिशतले बढेको छ । यो अप्रिलमा ९८ दशमलव चार प्रतिशतले र मार्चमा ९२ दशमलव पाँच प्रतिशतले बढेको थियो ।
अस्थिर ताजा खानाको मूल्यलाई समावेश नगर्ने यसले मुख्य मुद्रास्फीति पूर्वानुमानलाई उछिनेर तीन दशमलव सात प्रतिशतमा पुर्‍याउन मद्दत गरेको छ । यो सन् २०२३ जनवरीपछिको सबैभन्दा उच्च स्तर हो भने अप्रिलको तीन दशमलव पाँच प्रतिशतबाट बढेको हो ।
चामलको सङ्कटले सरकारलाई फेब्रुअरीदेखि आपत्कालीन भण्डार जारी गर्ने दुर्लभ कदम चाल्न बाध्य बनाएको छ । यो सामान्यतया प्राकृतिक प्रकोपका बेला मात्र गरिन्थ्यो ।
तर चामल मात्र मुद्रास्फीति बढाउने कुरा होइन । शुक्रबारको डाटाअनुसार मे महिनामा बिजुलीको बिल ११ दशमलव तीन प्रतिशत बढ्यो भने ग्यासको शुल्क पाँच दशमलव चार प्रतिशत बढ्यो ।
ऊर्जा र ताजा खाना बाहेक उपभोक्ता मूल्यहरू तीन दशमलव तीन प्रतिशत बढेको छ । यो अप्रिलको तीन प्रतिशतको तुलनामा बढी थियो । रासस/एएफपी
"
प्रतिनिधिसभा बैठक (प्रत्यक्ष प्रसारण),"काठमाडौँ, असार ६ गते । सङ्घीय संसद्अन्तर्गतको प्रतिनिधिसभा बैठक सुरु भएको छ । आजको बैठकमा प्रधानमन्त्री केपी शर्मा ओलीले प्रतिनिधिसभा सदस्यले सोध्नुभएको प्रश्नको जवाफ दिनुहुने कार्यसूची छ ।
प्रतिनिधिसभा नियमावली, २०७९ अनुसार हरेक महिनाको पहिलो साता प्रधानमन्त्रीसँग प्रत्यक्ष प्रश्नोत्तरको प्रबन्ध गरिएको छ । यस्तै, विनियोजन विधेयक, २०८२ को विभिन्न शीर्षकमाथि प्रारम्भ हुने छलफलअन्तर्गत छवटा मन्त्रालयको समूहीकृत रूपमा छलफल हुने कार्यसूची छ ।
आजको बैठकमा संस्कृति, पर्यटन तथा नागरिक उड्डयन, युवा तथा खेलकुद, भौतिक पूर्वाधार तथा यातायात, महिला, बालबालिका तथा ज्येष्ठ नागरिक, उद्योग वाणिज्य तथा आपूर्ति र भूमि व्यवस्था, सहकारी तथा गरिबी निवारण मन्त्रालयको विनियोजनमाथि छलफल हुने सम्भावित कार्यसूची तय भएको सङ्घीय संसद् सचिवालयले जनाएको छ ।
"
त्रिशुल जात्रा,"काठमाडौँ, असार ६ गते । पशुपति मन्दिर परिसरमा बिहीबार गरिएको ऐतिहासिक त्रिशुल जात्रा । नेपाल भाषाामा मचाति जात्रा भनिने यो जात्रा पशुपति क्षेत्रका वछलेश्वर र वज्रघरमा राखिएको विशेष प्रकारको रथमा कुमार गणेश रूपी बालकलाई त्रिशुलले साङ्केतिक छेदन गरेर रथमा राखेर भक्तजनबाट रथ बोकेर परिक्रमा गरिन्छ । जयबागेश्वरको खटमा एक कुमार र दुई कुमारी रहन्छ ।
"
लेकमा बाख्रा गोठ स्थानान्तरण गरिँदै,"मुस्ताङ, (जोमसोम),  असार ५ गते । म्याग्दीको सिख गाउँ आसपासका लेकबाट मुस्ताङको थासाङ गाउँपालिका–२ अन्तर्गतको बतासे लेकमा बाख्रा लग्दै किसान ।
चिसो मौसममा ६ महिना बेंसी  र  गर्मी मौसममा ६ महिना लेक राख्ने परम्परालाई अङ्गाल्दै उनीहरुले  मुस्ताङको बतासे हुँदै विभिन्न लेकहरुमा  ६ महिनाका लागि गोठ स्थानान्तरण गरेका हुन्  ।
"
शैक्षिक पद्धतिमा सुधार,"नेपालको शैक्षिक प्रणालीलाई समयसापेक्ष तुल्याउन २०२७ सालमा नयाँ शिक्षा लागु गरियो । सो अनुरूप विद्यालय शिक्षा ऐन, २०२८ जारी भयो । तत्पश्चात् प्राविधिक शिक्षालाई व्यवस्थित गर्न प्राविधिक शिक्षा ऐन, २०४५ माध्यमिक शिक्षालाई व्यवस्थित गर्न माध्यमिक शिक्षा ऐन, २०४६ र त्रिवि व्यवस्थित गर्न त्रिभुवन विश्वविद्यालय ऐन, २०४९ जारी गरियो ।
अहिले, नेपालको शैक्षिक क्षेत्र, विद्यालयय शिक्षा ऐन, २०२८, प्राविधिक शिक्षा ऐन, २०४५, माध्यमिक शिक्षा ऐन, २०४६, त्रिभुवन विश्वविद्यालय ऐन, २०४९ सञ्चालन भइरहेको छ । शैक्षिक क्षेत्रलाई समयसापेक्ष गराउने उद्देश्यका साथ तर्जुमा गरिएका विद्यालयय शिक्षा, प्राविधिक शिक्षा र उच्च शिक्षा विधेयक मसौदा अहिले सङ्घीय संसद्मा विचाराधीन अवस्थामा छन् ।
२०६२/६३ सालको दोस्रो जनआन्दोलनपूर्व नेपालमा छ वटा विश्वविद्यालय रहेकोमा अहिले सङ्घीय, प्रादेशिक र मानक गरी यो सङ्ख्या १७ पुगेको छ । हालसम्म आङ्गिक १६२ वटा, सम्बन्धन प्राप्त ५३९ वटा, निजी ७५४ वटा, विदेशी विश्वविद्यालयसँग सम्बन्धन प्राप्त ५७ वटा गरी कुल उक हजार ५१४ कलेज सञ्चालनमा छन् । जहाँ, आर्थिक सर्वेक्षणले २०७८/७९ मा ६८२ हजार विद्यार्थी विश्वविद्यालय तथा कजेजमा अध्ययनत देखाएको छ । नेपालको शैक्षिक क्षेत्र अहिले पनि अनेकौँ कमीकमजोरी एवं उल्झनमा बल्झिरहेको छ ।
शैक्षिक लागतको जहाँसम्म सवाल छ, नेपालमा अध्ययन गर्न शैक्षिक शुल्क मात्र, एमबिएस पढ्न तीन लाख, नर्सिङ चारदेखि पाँच लाख, बिबिए पाँचदेखि छ लाख, चार्टर्ड एकाउन्टेन्सी आठदेखि १० लाख, इन्जिनियरिङ १० देखि १२ लाख, एमबिबिएस ४० देखि ४५ लाख आवश्यक पर्छ । छात्रवास, खाना, स्टेसनरी खर्चबाहेक आवश्यक पर्ने न्यूनतम लागत हो, यो ।
यो तितो सत्य हो कि नेपालमा, मानविकी, समाजशास्त्र, राजनीति शास्त्र, शिक्षा वा त्यस्तै विषयमा स्नातक वा स्नातकोत्तर उत्तीर्णपश्चात् मासिक २०/२५ हजार रुपियाँ प्राप्त गर्ने गरी रोजगारी पाउनु कठिन छ । करिब चार÷पाँच लाख रुपियाँ खर्र्चिएर नर्सिङ विषय अध्ययन गरेका युवतीले रोजगारीको अभावमा मासिक १२/१५ हजार रुपियाँ मासिक पारिश्रमिकमै निजी क्लिनिक वा नर्सिङ होमहरूमा कार्य गर्नु पर्ने बाध्यता छ । इन्जिनियरिङ वा चिकित्साशास्त्र अध्ययन गरेका जनशक्तिले समेत मासिक ३०/३५ हजार रुपियाँ पारिश्रमिकमै चित्त बुझाउनुपर्ने विवशता छ । निजी शैक्षिक संस्थामा उच्च शिक्षा अध्यापन गराउने शिक्षकले समेत स्तरीय जीवन व्यतीत गर्न सक्ने पारिश्रमिक प्राप्त गर्नु कठिन छ । अर्थात् मासिक पारिश्रमिक ३०/३५ हजार रुपियाँमै चित्त बुझाउनुपर्ने विवशता छ ।
हाम्रो हकमा परम्परागत शैक्षिक प्रणालीको कारण अहिले पनि १९ प्रतिशत स्नातक पूर्ण बेरोजगार छन् भने १६ प्रतिशत स्नातक प्रचलितभन्दा न्यून पारिश्रमिकमा काम गर्न बाध्य छन् । जबकि, नेपालका कतिपय व्यावसायिक घराना मासिक दुई/तीन लाख रुपियाँ पारिश्रमिक प्रदान गर्न तम्तयार हुँदासमेत तदनुरूपको जनशक्ति प्राप्त गर्न सकिएको छैन । अर्थात् शैक्षिक जनशक्ति उत्पादन गर्ने संस्था र शैक्षिक जनशक्ति खपत गर्ने निकायबिच समन्वयको अभाव छ । यसको अर्थ शैक्षिक संस्थाबाट उत्पादित जनशक्ति र श्रम बजारबिच उपयुक्त तादाम्यता अभाव छ ।
आकर्षक भनिएका अन्य क्षेत्रमा असफल भएका शैक्षिक जनशक्ति शिक्षण पेसामा प्रवेश गर्ने दूषित वातावारण निर्माण गरिएको छ । शिक्षकले आर्जित ज्ञानलाई व्यवहारमा उतार्ने गरेको बिरलै पाइन्छ । जसले जीवनमा कुनै व्यापार व्यवसाय नै गरेको छैन उसले बिबिए वा एमबिए जस्ता विषय अध्यापन गर्छन् । शिक्षकलाई अध्ययनशील, प्रविधिमैत्री र शोधक बनाउन सकिएको छैन । आवश्यकता अनुसार शिक्षक चयन, क्षमता अनुसार नियुक्त तथा बर्खास्ती, कार्यसम्पादनमा आधारित पारिश्रमिकको अभाव छ । शिक्षकले समयमा पारिश्रमिक प्राप्त गर्न नसक्दा त्यसको नकारात्मक प्रभाव अध्यापनको गुणवत्तमा पर्ने गरेको छ । शिक्षकको क्षमता अभिवृद्धिका लागि यथेष्ट तालिम, सिकाइ वा प्रशिक्षणको व्यवस्था गर्न सकिएको छैन ।
कुनै पनि कार्यबाट परिलक्षित उद्देश्य प्राप्त गर्न कार्यगत धारण, लक्ष्य, उद्देश्य, गति, गन्तव्य निर्धारण गरिएको हुनु पर्छ । राज्यले उपलब्ध गराउने शिक्षा के कस्तो हुने, शिक्षाको राष्ट्रिय उद्देश्य के हुने, शिक्षा सेवामूलक वा व्यावसायिक के हुने, सबैका लागि समान वा आर्थिक हैसियतका आधारमा प्राप्त गर्न सकिने भन्ने सम्बन्धमा राज्यको धारणा के हुने भन्ने विषयमा बहस नै भएको पाइँदैन । शैक्षिक युवा तप्कालाई उद्यमशील कसरी बनाउने, युवातप्काको बदलिँदो सपना, आकाङ्क्षा एवं महत्वाकाङ्क्षालाई के कसरी सम्बोधन गर्ने, राज्यलाई आवश्यक पर्ने शैक्षिक जनशक्ति के कति अवधिभित्र तयार पार्ने, उच्च शिक्षा हासिलका लागि बाहिरिनुपर्ने बाध्यता निरूपण के कसरी गर्ने, विदेशमा पुगी ज्ञान, सिप एवं दक्षता आर्जन गरेका जनशक्तिलाई कसरी स्वदेशमा भित्र्याउने भन्ने विषयमा खासै चासो र चिन्तन छैन । विश्वविद्यालयलाई कसरी बचाउने, शैक्षिक प्रणालीलाई कसरी गुणस्तरीय, व्यावहारिक, जीवनउपयोगी, बजार माग अनुकूल कसरी बनाउने, नयाँ पुस्ताले उच्च शिक्षाका लागि विदेशी शैक्षिक संस्था किन रोजिरहेका हुन् भन्ने, अध्ययनपश्चात् स्वदेशमा फर्कने सोच किन नबनाएका हुन् यी र यस्ता विषय राज्यले केस्रा–केस्रा केलाई समाधनार्थ प्रस्ट सोच, दृष्टिकोण, योजना र रणनीति तय गर्नुपर्ने होइन र ?
कुनै पनि कार्य गर्नुअघि उक्त कार्यको आवश्यकता, औचित्य, आयाम, उपयोगिता र दीर्घकालीन प्रभाव विश्लेषण तथा लेखाजोखा गर्नु बुद्धिमानी हुन्छ । उक्त दर्शन शैक्षिक क्षेत्रमा पनि झनै लागु हुन्छ । यसर्थ, विद्यालयय तथा विश्वविद्यालयको पाठ्यक्रम तयार गर्दा, राष्ट्रिय आवश्यकता के हो, के कस्तो जनशक्ति, कुन कुन क्षेत्रमा, के कति परिमाणमा आवश्यक पर्ने हो, जनशक्ति मौज्दातको अवस्था कस्तो छ ? वार्षिक रूपमा के कति परिमाणमा श्रमशक्ति श्रम बजारमा आगमन हुने गरेको छ, शैक्षिक क्षेत्रमा के कस्ता नवीतम पद्धति प्रविष्ट भएका छन् आदि विषयको लेखाजोखा हुनै सकेको छैन । केन्द्रीय र प्रादेशक गरी कुल १७ वटा विश्वविद्यालय स्थापना भइसकेको र नयाँ विश्वविद्यालय स्थापनाको ढोका खुला राखिएको सन्दर्भमा बढीमा ७ लाख विद्यार्थीका लागि के कति विश्वविद्यालय, के कस्ता विधामा र कुन कुन भौगोलिक क्षेत्रमा, के कति अवधिमा स्थापना गर्नु आवश्यक पर्ने हो अध्ययन विश्लेषण  गरी सङ्ख्या निर्धारण गर्नु पर्छ ।
गुणस्तरहीन शिक्षाले निराशा, कुण्ठा, बेरोजगारी र विसङ्गति मात्र निम्ताउने हुँदा शैक्षिक संस्थाबाट प्रदान गरिने शिक्षालाई गुणस्तरीय, जीवनउपयोगी, व्यावहारिक र वैज्ञानिक तुल्याउनु पर्छ । गुणात्मक भन्दा मात्रात्मक जनशक्ति उत्पादनमा जोड दिनु उपयुक्त होइन । यसर्थ, गुणात्मक शैक्षिक जनशक्ति उत्पादन गर्न प्राथमिक, निम्नमाध्यमिक, माध्यमिक, उच्च माध्यमिक र उच्च शिक्षाबिच तारताम्य मिलाउनु पर्छ । शैक्षिक गुणस्तरण सुधारार्थ सरकारी, सामुदायिक तथा निजी तहमा सञ्चालित प्राथिमिक, निम्न माध्यमिक, माध्यमिक तथा उच्च माध्यमिक र विश्वविद्यालयमा निहित प्रयोगशाला, पाठ्यसामग्री, भौतिक पूर्वाधार, अध्यापकीय क्षमता, अनुगमन तथा निरीक्षण पद्धतिलाई अब्बल तुल्याउनु पर्छ ।
गुणस्तर सुधार लक्ष्य र समयसीमा अनुबन्धित हुनु पर्छ । पाँच, दश वा २० वर्षमा के कस्तो गुणस्तरसहित कुन उचाइमा पु¥याउने हो, लक्ष्य र समयसीमा निर्धारण गरी, लक्ष्य प्राप्तार्थ आवश्यक स्रोतसाधन सुनिश्चित गर्नु पर्छ । उच्च शिक्षालाई व्यावहारिक र जीवनउपयोगी तुल्याउन अत्याधुनिक प्रयोगशालासहित प्राविधिक शिक्षामा जोड दिनु पर्छ । यसका निमित्त शोध–अनुसन्धान, समस्या समाधान, आलोचनात्मक सोचाइ, सूचना प्रविधिको प्रयोग र विद्युतीय पुस्तकालय जस्ता शैक्षिक आयाम मजबुत बनाउनु पर्छ । शैक्षिक पद्धतिलाई जीवन उपयोगी तुल्याउन शैक्षिक संस्थाहरूलाई उद्योगधन्दा, उद्यमशीलता र समुदायसँग अनुबन्धन गर्न बिर्सनु हुँदैन । जलस्रोत, कृषि भूमि, उच्च हिमशृङ्खला, हिमताल, बहुमूल्य जडीबुटी, खनिज, जैविक विविधता, सांस्कृतिक विविधतासँग शैक्षिक आयाम अनुबन्धन गरी विदेशी विद्यार्थीलाई यी विधामा पठनपाठनमा आकर्षित गर्नु पर्छ ।
शिक्षकले विद्यार्थीको मात्र नभई, समाज र मुलुकको भविष्यसमेत निर्धारण गर्ने हुँदा क्षमतावान् व्यक्ति मात्र शैक्षिक पेसामा प्रवेश गर्ने वातावरण निर्माण गर्नु पर्छ । शिक्षकको क्षमता अभिवृद्धिका लागि नियमित रूपमा तालिम, सिकाइ, प्रशिक्षण, अनुसन्धान, आकर्षक सेवासुविधा उपलब्ध गराउँदै निजलाई अध्ययनशील, शोधक, नैतिकवान्, अद्यावधिक बनाउने वातावरण सिर्जना गर्नु पर्छ । अध्यापकलाई अध्ययनशील एवं अद्यावधिक तुल्याउन नियुक्ति तथा निष्कासन स्वतन्त्रता (हायर एन्ड फायर) र कार्यसम्पादनमा आधारित पारिश्रमिक (परफमेन्स बेस्ड पेइङ) विधि कार्यान्वयमा ल्याउन हिचकिचाउनु हुँदैन । अध्यापन पेसाको सामाजिक प्रतिष्ठा खस्किरहेकाले उठानका उपाय पहिल्याइ कार्यान्वयन गर्नु पर्छ । अर्थात् आकर्षक सेवा सुविधाको प्रबन्ध गरी निजामती वा सो सरह आकर्षक तुल्याउनु पर्छ ।
"
कर्मथलोमा रसिकको सम्झना,"पशुपतिनगर समाचारदाता
पशुपतिनगर, असार ४ गते । वरिष्ठ साहित्य सर्जक स्व. गणेश रसिकको सम्झनामा मङ्गलबार उहाँको कर्मथलो सूर्योदय नगरपालिकामा श्रद्धाञ्जली सभा आयोजना गरिएको छ । स्व. रसिकको सम्झनामा रसिक संस्थापक रहनुभएको रेडियो फिक्कल र उहाँकै सक्रियतामा सञ्चालित गणेश रसिक फाउन्डेसनले उहाँलाई सम्झिएको हो । श्रद्धाञ्जली सभामा इलाम, झापा र छिमेकी देश भारतका साहित्य र सङ्गीतपारखीको सहभागिता थियो । साहित्यकार विमल वैद्यले रसिकको चर्चा गर्दै सरल बोल्ने उहाँका कृति जीवन्त रहिरहने बताउनुभयो । उहाँले भन्नुभयो, “साहित्यकार जिउँदो हुँदाभन्दा मरेपछि धेरै बाँच्छन्, यसको प्रमाण रसिकका कृति हुन् ।” सभामा स्व. रसिककी छोरी निर्जला रसिकलगायत परिवारका सदस्यको उपस्थिति थियो । कार्यक्रममा सङ्गीतकार भूपेन्द्र राईको संयोजकत्वमा विभिन्न क्षेत्रका कलाकारले रसिकले रचना गर्नुभएका गीत गाएका थिए ।
"
दैलेखमा ११२ अर्ब घनमिटर प्राकृतिक ग्यास रहेको पुष्टि,"लक्ष्मी सापकोटा/यामराज विष्ट
काठमाडौँ/दैलेख, असार ६ गते । मुलुकमा वार्षिक ५५ अर्ब रुपियाँ बराबरको पाँच लाख मेट्रिक टनभन्दा बढी खाना पकाउने एलपी ग्यास आयात भइरहेको बेला त्यसलाई प्रतिस्थापन गर्न सक्ने गरी स्वदेशमै प्राकृतिक ग्यास फेला परेको छ ।
चाइना जिओलोजिकल सर्भेको अध्ययनले दैलेखको भैरवी गाउँपालिकास्थित जलजलेमा ११२ अर्ब घनमिटर प्राकृतिक मिथेन ग्यास भण्डारण रहेको देखाएको हो । सन् २०१९ देखि अध्ययन गरिरहेको चाइना जिओलोजिकल सर्भेको प्रारम्भिक अध्ययनले नेपाललाई ५० देखि ६० वर्ष पुग्ने प्राकृतिक ग्यास रहेको देखाएको हो । प्राकृतिक ग्यासको उत्पादनमा गई प्रयोगमा आउन थालेपछि एलपी ग्यासको आयातलाई विस्थापन गर्न सक्ने देखिएको छ ।
अध्ययनको प्रारम्भिक प्रतिवेदनले एक वर्षभित्रमा उत्पादन परीक्षणमा जान सक्ने देखाएको छ । चीन सरकारको अनुदानमा दुई अर्ब १७ करोड रुपियाँ लागतमा छ वर्ष लगाएर सो अध्ययन गरिएको थियो । खानी तथा भूगर्भ विभागमार्फत चिनियाँ अध्ययन टोलीले प्राकृतिक ग्यास रहेको फेला परेको जानकारी हालै उद्योग, वाणिज्य तथा आपूर्ति मन्त्रालयलाई गराएको हो ।
उद्योग, वाणिज्य तथा आपूर्तिमन्त्री दामोदर भण्डारीले अध्ययनको विस्तृत प्रतिवेदन आइसकेपछि एक वर्षभित्रमा उत्पादन र परीक्षणको काम सुरु गरिने जानकारी दिनुभयो । “दैलेखमा ११२ अर्ब घनमिटर प्राकृतिक ग्यास भएको पुष्टि भएको छ । उत्पादन र प्रशोधनका लागि थप लगानी गर्नुपर्ने छ । यसका लागि अर्थमन्त्रालयमार्फत चिनियाँ सरकारलाई अनुरोध गर्छौं,” मन्त्री भण्डारीले भन्नुभयो ।
विस्तृत प्रतिवेदन आइसकेपछिको ७५ दिनमा ग्यासको प्रारम्भिक उत्पादनको काम सुरु गरिने उहाँले जानकारी दिनुभयो । प्रचुर मात्रामा उच्च गुणस्तरको प्राकृतिक ग्यास देखिएकाले जति सक्दो उत्पादन तथा प्रशोधनको प्रक्रिया अगाडि बढाउनेसमेत मन्त्री भण्डारीले जानकारी दिनुभयो । यसले ठुलो परिणामको ग्यास आयातलाई समेत प्रतिस्थापन गर्न सक्ने अनुमान गरिएको मन्त्री भण्डारीको भनाइ छ ।
खानी तथा भूगर्भ विभागका उपमहानिर्देशक तथा प्रवक्ता दिनेशकुमार नापितले प्रारम्भिक अध्ययनले वातावरणमैत्री ठुलो मात्रामा प्राकृतिक ग्यास फेला परेको जानकारी दिनुभयो । ८५ अर्ब अमेरिकी डलर बराबरको प्राकृतिक ग्यास रहेको अनुमान गरिएको उहाँले जानकारी दिनुभयो । संसारभर यसको प्रयोग भइरहेको छ । यो नेपालका लागि नयाँ भए पनि एलपिजी ग्यासको तुलनामा वातावरणमैत्री रहेको उहाँको भनाइ छ । पेट्रोलियम लिक्विड तेल नभई ठुलो मात्रामा प्राकृतिक ग्यास भेटिएको र त्यसमा करिब ९० प्रतिशतभन्दा बढी मिथेन ग्यास रहेको उहाँको भनाइ छ ।
यो ग्यास विशेष गरी खाना पकाउन, उद्योगहरू सञ्चालन गर्न, बिजुली बाल्न र अटोमोबाइल सञ्चालन गर्नका लागि उपयुक्त हुने बताइएको छ । प्रारम्भिक अध्ययन प्राप्त भएसँगै परीक्षणका लागि विभागले प्रक्रिया अघि बढाइरहेको जनाएको छ । चीनले अध्ययनसँगै ग्यासको परीक्षण पनि आफैँले गर्नका लागि प्रस्तावसमेत गरेको मन्त्रालयले जनाएको छ ।
प्राकृतिक ग्यास अन्वेषण गर्नका लागि हालसम्म चार हजार १३ मिटर ड्रिल गरिएको र जहाँ ९० प्रतिशतभन्दा बढी मिथेन ग्यास रहेको पाइएको अध्ययनले देखाएको छ । यसको व्यावसायिक उत्पादनका लागि हाल सञ्चालनमा भइरहेको कम्पनी, नयाँ कम्पनी खोल्नुपर्ने र निजी क्षेत्रलाई  उत्पादन गर्न दिनुपर्ने हुन्छ ।
सन् २०१६ मा तत्कालीन प्रधानमन्त्री केपी शर्मा ओलीको चीन भ्रमणका क्रममा नेपालमा पेट्रोलियम पदार्थको सम्भाव्यता अध्ययन गरिदिने समझदारी भएको थियो । यस्तै सन् २०१७ अगस्टमा चीनसँग पेट्रोलियम पदार्थ अध्ययनका लागि सहयोग गर्ने सम्झौता भएको थियो । सन् २०१९ फेब्रुअरीमा कार्यान्वयनका लागि खानी तथा भूगर्भ विभाग र चाइना फिजियोलोजी सर्भेसँग सम्झौता भएको थियो । सर्भेको प्रारम्भिक अध्ययनको प्रतिवेदन बुझाउने अवधि सन् २०२५ को डिसेम्बरसम्म रहेको छ ।
यसैबिच थप तीन स्थानमा पनि ठुलो मात्रामा प्राकृतिक ग्यास रहेको अनुमान गरिएको छ । दाङ, पाल्पा र सुनसरीमा करिब ४३० अर्ब घनमिटर ग्यास रहेको विभागको अनुमान छ । यसको अध्ययन गर्न भने बाँकी छ ।
यसरी भयो अन्वेषण
चीनको सिएनपिसी सिबु इन्जिनियरिङ कम्पनीले २०८० वैशाख २८ गतेदेखि ड्रिलिङका लागि चार हजार १३ मिटर गहिराइसम्म खनेको थियो । चिनियाँ जियोलोजिकल सर्भे कम्पनीबिच उत्खनन गर्न दुई अर्ब ४० करोडको आर्थिक तथा प्राविधिक सहयोगको सम्झौता भएको थियो । चाइना जिओलोजिकल सर्वे कम्पनीले सन् २०२५ को डिसेम्बरमा अन्तिम प्रतिवेदन दिने तयारी गरेको छ । सङ्घीय सरकारले पेट्रोलियम पदार्थको अन्वेषणको काम अघि बढाउन ४५ रोपनी जग्गा अधिग्रहणका लागि स्वीकृति दिएको थियो ।

"
"विनयी खोलामा आएको बाढीले बस बगायो, यात्रु सकुशल","नवलपुर (नवलपरासी), असार ६ गते । पूर्वपश्चिम राजमार्गअन्तर्गत नारायणघाट–बुटवल खण्डको विनयी त्रिवेणी गाउँपालिका–१ विनयी खोलामा आएको बाढीले यात्रुवाहक बस बगाएको छ ।
काठमाडौँबाट नेपालगञ्जतर्फ जाँदै गरेको भे१ख ४०८५ नम्बरको बसलाई बिहीबार राति बाढीले बगाएको इलाका प्रहरी कार्यालय दुम्कीबासका प्रमुख प्रहरी निरीक्षक राजन तिमिल्सेनाले जानकारी दिनुभयो । विनयी खोलाको नयाँ डाइभर्सनबाट बस गुडिरहेको बेला एक्कासी आएको बाढीले बस बगाएको उहाँले बताउनुभयो ।
“नयाँ डाइभर्सनबाट आउँदै गर्दा बाढीले बस बगाएको हो”, प्रहरी निरीक्षक तिमिल्सेनाले भन्नुभयो– “तत्काल एक्साभेटर लगेर सबै यात्रुको सकुशल उद्धार गर्न सफल भयौँ ।”
बसमा तीन शिशुसहित ३८ जना यात्रु रहेका थिए । उक्त क्षेत्रमा पानी निरन्तर परिरहेका कारण खोलाबाट बस निकाल्न नसकिएको उहाँले बताउनुभयो । यात्रुको सामान के कति बगायो भन्नेबारे थाहा हुन सकेको छैन । रातभरी परेको पानीका कारण उक्त सडकखण्ड पूर्णरुपमा अवरुद्ध छ । दाउन्नेमा सडक हिलाम्य भएकाले सवारीसाधन गुड्न सकेका छैनन । वैकल्पिक सडक प्रयोग गर्न प्रहरी निरीक्षक तिमिल्सेनाले यात्रुलाई आग्रह गर्नुभएको छ । रासस
"
"संसदमा प्रतिपक्षीको विरोध, प्रधानमन्त्रीको प्रश्नोत्तर प्रभावित","काठमाडौँ, असार ६ गते । प्रतिनिधिसभाको शुक्रबारको बैठकमा पनि राष्ट्रिय स्वतन्त्र पार्टी (रास्वपा) र राष्ट्रिय प्रजातन्त्र पार्टीका सांसदहरुले विरोध गरेपछि प्रधानमन्त्री केपी शर्मा ओलीले सासंदहरुको प्रश्नको जवाफ दिने निर्धारित कार्यक्रम प्रभावित भएको छ ।
सभामुख देवराज घिमिरेले बैठक सुरु भएको घोषणा गरे लगत्तै दुवै दलका सांसद आफ्नो आसनबाट उठेर विरोध जनाउनुभएको थियो । त्यसपछि सभामुख घिमिरेले विरोधमा उभिनुभएका सांसदहरुलाई विनियोजन विधेयकमाथिको छलफल सक्नुपर्ने र प्रश्न उत्तरलगायतका कार्यक्रम अगाडि बढाउनुपर्ने भएकाले त्यसका लागि उपयुक्त वातावरण बनाउन आग्रह गर्नुभएको थियो ।
सभामुखको आग्रहलाई अवज्ञा गर्दै दुवै पार्टीका सांसदहरु आफ्नो आसनमा नबसेपछि सभामुखले प्रधानमन्त्री ओलीले सांसदहरुको प्रश्नको जवाफ दिने कार्यक्रम कार्यसूचीबाट हटाइएको जानकारी दिनुभयो ।
प्रधानमन्त्री केपी शर्मा ओलीले प्रतिनिधिसभा नियमावली, २०७९ बमोजिम सांसदहरुले सोध्नुभएको प्रश्नको जवाफ दिनुहुने कार्यसूची तय भएको थियो । त्यसपछि दुवै दलका सांसद बैठक छोडेर निस्किनुभयो । सदनमा विनियोजन विधेयकमाथिको छलफल भने अघि बढाइएको छ ।
यसैबीच प्रतिनिधिसभाको आजको बैठकमा छलफलका निर्धारित युवा तथा खेलकुद र  महिला, बालबालिका तथा ज्येष्ठ नागरिक मन्त्रालयको विनियोजन विधेयकमाथिको छलफल हुने कार्यसूची हटाइएको छ । दुवै मन्त्रालयका मन्त्री अनुपस्थित भएपछि उक्त छलफल कार्यसूचीबाट हटाइएको सभामुख घिमिरेले जानकारी दिनुभयो ।
प्रतिपक्ष दल नेपाल कम्युनिष्ट पार्टी (माओवादी केन्द्र) का प्रमुख सचेतक  हितराज पाण्डेले आफूहरुसँग सरसल्लाह नगरी कार्यसूचीबाट हटाइएको विषयमा असहमति जनाउनुभयो । उहाँले सम्बन्धित मन्त्रीको अनुपस्थितिमा विनियोजन विधेयकमाथिको छलफल अगाडि बढाउन नहुने धारणा राखेपछि ती मन्त्रालयमाथिको छलफलको कार्यसूची हटाइएको हो ।
बैठकमा स्वतन्त्र सांसद डा.अमरेशकुमार सिंहले विनियोजन विधेयक, २०८२ अन्तर्गत संस्कृति, पर्यटन तथा नागरिक उड्डयन मन्त्रालय, भौतिक पूर्वाधार तथा यातायात मन्त्रालय, उद्योग, वाणिज्य तथा आपूर्ति मन्त्रालय र भूमि व्यवस्था, सहकारी तथा गरिबी निवारण मन्त्रालय शीर्षकको खर्च रकमलाई घटाई एक रुपियाँ गरियोस् भन्ने प्रस्ताव प्रस्तुत गर्नुभएको छ । रासस
"
नेपालमा एमसिसी निरन्तर रहने,"काठमाडौँ, असार ६ गते । अमेरिकी सरकारको वैदेशिक सहायतामा आधारित नेपालमा कार्यान्वयनमा रहेको मिलेनियम च्यालेन्ज कर्पोरेसन (एमसिसी) अन्तर्गतको एमसिसी नेपाल कम्प्याक्टको परियोजना निरन्तर रहने भएको छ । ९० दिनको रोक लगाएको मिलेनियम च्यालेन्ज नेपाल कम्प्याक्टलाई अमेरिकी सरकारले निरन्तरताका लागि फुकुवा गरेको हो ।
अमेरिकी सरकारले वैदेशिक सहायता सम्बन्धमा एमसिए नेपालको समीक्षा चलिरहेकै बखत नेपालमा परियोजना कार्यान्वयन जारी राख्न स्वीकृति प्रदान गरेको जनाएको छ । अमेरिकाको विदेश मन्त्रालयले नेपालको परियोजनालाई निरन्तरता दिने विशेष निर्णय गरेको वक्तव्यमार्फत प्रस्ट पारेको छ । नेपालस्थित अमेरिकी दूतावासले प्रकाशन गरेको वक्तव्यमा भनिएको छ, “अमेरिकी वैदेशिक सहायताका बारेमा अमेरिकी सरकारको समीक्षा जारी छ, यस अपवाद अन्तर्गत एमसिसी नेपाल कम्प्याक्ट कार्यान्वयन जारी राख्न अनुमति प्रदान गरिएको छ ।”
साथै वक्तव्यमा एमसिसी र नेपालस्थित अमेरिकी दूतावासले अमेरिका सरकारले गरिरहेको समीक्षालाई थप रचनात्मक बनाउन सरोकारवालाहरूसँग परामर्श जारी राखेको जनाइएको छ ।
वक्तव्य अनुसार एमसिसीले अर्थ मन्त्रालय र एमसिए–नेपालसँगको सहकार्यमा काम गरिरहेको उल्लेख गर्दै सम्भावित नयाँ दायित्वहरूसहित एमसिसी नेपाल सम्झौता अन्तर्गत यसअघि गरिएका र पछि सुरु गर्ने गतिविधिहरू नेपाल सरकार र अमेरिकाका प्राथमिकताहरूसँग मेल खाएको प्रस्ट्याइएको छ, जस अनुसार परियोजना पारदर्शिता, सुदृढ शासन, प्रभावकारी कार्यान्वयनमा र विवेकपूर्ण जोखिम व्यवस्थापन सुनिश्चित गर्न सकिने पनि वक्तव्यमा औँल्याइएको छ ।
नेपाल र संयुक्त राज्य अमेरिकाबिचको द्विपक्षीय सम्बन्ध समृद्धि र दीर्घकालीन आर्थिक पुनरुत्थानलाई प्रवर्धन गर्ने प्रयासमार्फत नेपाली जनतालाई सहयोग गर्न प्रतिबद्ध रहेको पनि अमेरिकी सरकारले प्रस्ट पारेको छ ।
अब के हुन्छ ?
अमेरिकी सरकारले कार्यान्वयनमा निरन्तरताका लागि तत्काल बाटो खोलिदिए पनि अगाडि बढ्ने विषयमा नेपालमा थप निर्णयहरू गर्नुपर्ने हुन्छ । त्यसका लागि वक्तव्यमा भनिएको जस्तो नयाँ दायित्व कस्तो हो भन्ने कुरा प्रस्ट हुनुपर्ने हुन्छ ।
परियोजना निरन्तर रहने भनिए पनि कसरी जाने भन्ने अन्योलमा एमसिएको नेपाल कार्यालय रहेको छ । प्रधानमन्त्री कार्यालय र अर्थ मन्त्रालयले पनि भइरहेका गतिविधिलाई निरन्तरता दिने प्रक्रिया थालेका छन्, जसका लागि अर्थमन्त्रालयले एमसिए नेपालसँग परामर्श सुरु गरेको जनाएको छ ।
यसअघि गत फेब्रुअरीमा अमेरिकी सरकारले विश्वभर एमसिसी परियोजना सञ्चालित देशहरूलाई लक्षित गर्दै परियोजनाको समीक्षाका लागि भन्दै कार्यान्वयनमा रोक लगाएको थियो । एक महिनापछि मार्चको मध्यमा अमेरिकी सरकारले एमसिसी नेपाल कम्प्याक्ट अन्तर्गतका केही कार्य अगाडि बढाउन अनुमति प्रदान गरेको थियो, जसअनुसार महत्वपूर्ण खरिद कार्यहरू र कार्यालय सञ्चालनसम्बन्धी आवश्यक कार्यहरू सञ्चालन गर्न भनिएको थियो । अमेरिका सरकारले विकासशील मुलुकहरूको विकासमा सघाउने उद्देश्यसहित एमसिसीमार्फत विभिन्न मुलुकहरूमा वैदेशिक सहायता उपलब्ध गराउँदै आएको थियो, जसमा समीक्षासहित ठुलो मात्रामा सहायता कटौतीसमेत गरिसकेको छ ।
"
यस्तो छ आजको सागसब्जी र फलफूलको थोक मूल्य,"""काठमाडौँ,  असार६ गते ।  कालीमाटी फलफूल तथा तरकारी बजार विकास समितिले आजका लागि कृषि उपजहरूको थोक मूल्य निर्धारण गरेको छ ।
समितिका अनुसार प्रस्तुत सागसब्जी र फलफूलको अधिकतम थोक मूल्य निर्धारण गरिएको हो । गोलभेँडा ठूलो (नेपाली) प्रतिकिलो रु ७०, गोलभेँडा ठूलो (भारतीय) प्रतिकिलो रु ९५, गोलभेँडा सानो (लोकल) प्रतिकिलो रु ३१, गोलभेँडा सानो (टनेल) प्रतिकिलो रु ५०, आलु रातो भारतीय प्रतिकिलो रु ४४, आलु रातो (भारतीय) प्रतिकिलो रु ३५, आलु रातो (मुडे) प्रतिकिलो रु ३८, आलु सेतो प्रतिकिलो रु ३४, प्याज सुकेको (भारतीय) प्रतिकिलो रु ४३, गाजर (लोकल) प्रतिकिलो रु ६५, गाजर (तराई) प्रतिकिलो रु ५०, बन्दा (लोकल) प्रतिकिलो रु ३०, काउली स्थानीय प्रतिकिलो रु ८०, मूला रातो प्रतिकिलो रु ५०, सेतो मूला (हाइब्रिड) प्रतिकिलो रु २०, भन्टा लाम्चो प्रतिकिलो रु २५, भन्टा डल्लो प्रतिकिलो रु ४०, तने बोडी प्रतिकिलो रु ३०, मकै बोडी प्रतिकिलो रु ५० कायम भएको छ ।
यसैगरी, मटरकोसा प्रतिकिलो रु १५०, घिउ सिमी (लोकल) प्रतिकिलो रु ५५, घिउ सिमी (हाइब्रिड) प्रतिकिलो रु ४०, घिउ सिमी (राजमा) प्रतिकिलो रु १२०, टाटे सिमी मूल्य प्रतिकिलो रु ७०, भटमास कोसा प्रतिकिलो रु ११०, तीतो करेला प्रतिकिलो रु ३०, लौका प्रतिकिलो रु २५, परबर (लोकल) प्रतिकिलो रु ३५, परबर (तराई) प्रतिकिलो रु ४०, चिचिण्डो प्रतिकिलो रु ३५, घिरौला प्रतिकिलो रु ५०, झिगुनी प्रतिकिलो रु ४५, फर्सी पाकेको प्रतिकिलो रु ४५, फर्सी हरियो (लाम्चो) प्रतिकिलो रु ३५, हरियो फर्सी (डल्लो) प्रतिकिलो रु ३५, भिण्डी प्रतिकिलो रु ४५ कायम गरिएको छ ।
यस्तै, सखरखण्ड प्रतिकिलो ७०, पिँडालु प्रतिकिलो रु १००, स्कूस प्रतिकिलो रु ६०, रायोसाग प्रतिकिलो रु २५, पालुङ्गो साग प्रतिकिलो रु ४०, तोरीको साग प्रतिकिलो रु ३०, हरियो प्याज प्रतिकिलो रु १००, च्याउ (कन्य) प्रतिकिलो रु १८०, च्याउ (डल्ले) प्रतिकिलो रु ३५०, कुरिलो प्रतिकिलो रु ३००, निगुरो प्रतिकिलो रु ३० निर्धारण गरिएको छ ।
ब्रोकाउली प्रतिकिलो रु ७०, चुकुन्दर प्रतिकिलो रु ७०, सजिवन प्रतिकिलो रु १७०, रातो बन्दा रु ८०, जिरीको साग प्रतिकिलो रु १००, ग्याठकोभी प्रतिकिलो रु ७०, सौफको साग प्रतिकिलो रु ११०, पुदिना प्रतिकिलो रु ११०, इमली प्रतिकिलो रु १७०, तामा प्रतिकिलो रु १२०, तोफु प्रतिकिलो रु १४० र गुन्द्रुक प्रतिकिलो रु ३५० तोकेकोे छ ।
समितिले स्याउ (झोले) प्रतिकिलो रु २५०, स्याउ (फुजी) प्रतिकिलो रु ३००, केरा (दर्जन) रु १५०, कागती प्रतिकिलो रु १७०, अनार प्रतिकिलो रु ३५०, आँप (माल्द) प्रतिकिलो रु ७०, आँप (दशहरी) प्रतिकिलो रु ८०, अङ्गुर (हरियो) प्रतिकिलो रु २५०, अङ्गुर (कालो) प्रतिकिलो रु ३५०, तरबुजा (हरियो) प्रतिकिलो रु ४०, मौसम प्रतिकिलो रु २००, जुनार प्रतिकिलो रु २५०, भुइँकटहर प्रतिगोटा रु १९०, काँक्रो (लोकल) प्रतिकिलो रु ६०, काँक्रो (हाइब्रिड) प्रतिकिलो रु १८, रुखकटहर प्रतिकिलो रु ६०, मेवा (भारतीय) प्रतिकिलो रु १००, लिची (लोकल) प्रतिकिलो रु १९० निर्धारण गरिएको छ ।
यसैगरी, अदुवा प्रतिकिलो रु ११०, खुर्सानी सुकेको प्रतिकिलो रु ४२०, खुर्सानी हरियो प्रतिकिलो रु ४०, खुर्सानी हरियो (बुलेट) प्रतिकिलो रु ३०, खुर्सानी हरियो (माछे) प्रतिकिलो रु ३५, खुर्सानी हरियो अकबरे प्रतिकिलो रु २२०, भेडे खुर्सानी प्रतिकिलो रु ७०, धनियाँ प्रतिकिलो रु ५५, लसुन सुकेको चाइनिज प्रतिकिलो रु २००, लसुन सुकेको नेपाली प्रतिकिलो रु १७०, छ्यापी सुकेको प्रतिकिलो रु २००, छ्यापी हरियो प्रतिकिलो रु १२०, ताजा माछा (रहु) प्रतिकिलो रु ३३०, ताजा माछा (बचुवा) प्रतिकिलो रु ३२०, ताजा माछा (छडी) प्रतिकिलो रु २४०, राजा च्याउ प्रतिकिलो रु ३०० र सिताके च्याउ प्रतिकिलो रु ९०० तोकेको छ । रासस
"""
प्रदेश बजेटका विविधता,"""लामो एकात्मक शासनव्यवस्थामा सन्तुलित विकास हुन नसकेका कारण नै देश सङ्घीय लोकतान्त्रिक गणतन्त्रको अभ्यासमा अग्रसर छ । एक दशकको अभ्यासमा सङ्घ, प्रदेश र स्थानीय सरकार आआफ्नै विधि अनुरूप अगाडि बढेका छन् । संविधानले नै सङ्घलाई प्रत्येक वर्षको जेठ १५ गते नयाँ आर्थिक वर्षको बजेट सङ्घीय विधायिकामा प्रस्तुत गर्नुपर्ने तोकेको छ । त्यसै अनुसार आव २०८२/८३ को बजेट प्रस्तुत भई यतिबेला सङ्घीय विधायिकामा विचाराधीन छ । सङ्घीय बजेटले प्रदेश तथा स्थानीय तहलाई अनेक खालका स्रोतसाधन प्रदान गर्छ । सङ्घीय सरकारबाट प्राप्त स्रोत तथा प्रदेशमा उपलब्ध स्रोतसाधनका आधारमा सबै प्रदेशले असार १ गते प्रदेश विधायिकामा बजेट प्रस्तुत गर्नुपर्ने कानुनी प्रावधान छ । अन्तरसरकारी वित्त व्यवस्थापन ऐन, २०७४ अनुसार प्रत्येक वर्ष असार १ गतेभित्र प्रदेश सरकारले बजेट सार्वजनिक गर्नुपर्ने अनिवार्य प्रावधान छ । त्यस अनुसार नै आइतबार प्रदेश सरकारहरूले आआफ्ना प्रदेश सभामा नयाँ बजेट प्रस्तुत गरेका छन् । प्रतिपक्षीको विरोध र आन्तरिक विवाद आदिका बिच प्रदेश सरकारले आइतबार आगामी आव २०८२÷८३ को आय तथा राजस्वको अनुमानित बजेट प्रस्तुत गरे । कोशी प्रदेशले सबैभन्दा चाँडो दिउँसै बजेट प्रस्तुत गर्न सफल भयो । कतिपय प्रदेशमा साँझतिर बजेट प्रस्तुत भयो भने बागमतीमा प्रशासनिक झन्झटलगायतका कारण राति अबेर बजेट प्रस्तुत गरियो ।
कर्णालीमा भने राजनीतिक विवादका कारण बजेट धेरै ढिला भयो । मध्यराततिर मात्र सहमति भई बजेट प्रस्तुत गर्ने वातावरण बन्यो । प्रतिपक्षीको विरोधका कारण कर्णाली प्रदेश सभा अन्योलमा थियो । बजेट प्रस्तुत हुँदा असार १ गतेको राति ११ बजेर ५३ मिनेट नै भइसकेको थियो । प्रदेश बजेटका अनेक प्राथमिकता छन् । विश्लेषकले बजेट छरेको पनि भन्न सक्छन् । विवेचना जे भए पनि सबै प्रदेशले बजेट प्रस्तुत गरी सङ्घीयताको अभ्यासलाई अगाडि बढाएका छन् । बजेट सङ्घीय अनुदान र बाँडफाँटसमेतमा बढी निर्भर देखिन्छ । सङ्घीय अनुदान र बाँडफाँट रकम घटेपछि कतिपय प्रदेशले बजेटको आकार पनि घटाएका छन् । कतिपयले भने सीमित स्रोतकै बिच पनि बजेट बढाएका छन् । समग्र बजेट बढेको छ । आगामी बजेटको समग्र आकार चालु आवभन्दा करिब नौ अर्ब रुपियाँले बढी छ । सातै प्रदेशको बजेटको कुल आकार दुई खर्ब ८७ अर्ब रुपियाँ रहेको छ । चालु आवमा दुई खर्ब ७८ अर्ब रुपियाँको बजेट थियो । चालु आवमा पनि सबै जसो प्रदेशको पुँजीगत बजेट कार्यान्वयनको अवस्था उति उत्साहजनक छैन । खर्च गर्न नसकेका कारणले हुन सक्छ, लुम्बिनी र गण्डकी सरकारले भने नयाँ बजेटको आकार घटाएर यथार्थवादी हुन खोजेको देखिन्छ ।
सात प्रदेशमध्ये बागमती प्रदेशको बजेट सबैभन्दा ठुलो छ । बागमतीले चालु आवको तुलनामा तीन अर्ब रुपियाँ बढाएर ६७ अर्ब ४७ करोड रुपियाँको बजेट ल्याएको छ । राजधानी काठमाडौँसमेत रहेको यो प्रदेशले भौतिक पूर्वाधारलाई उच्च प्राथमिकता दिएको छ । भौतिक पूर्वाधारलाई करिब २५ अर्ब रुपियाँ विनियोजन छ । भौतिक पूर्वाधारमा पनि निर्माण क्षेत्रलाई बढी प्राथमिकता दिइएको छ । दोस्रो ठुलो बजेट मधेश प्रदेशको छ । सो प्रदेशले ४६ अर्ब ५८ करोड रुपियाँको बजेट प्रस्तुत गरेको छ । चालु आवमा सो प्रदेशको बजेट ४३ अर्ब ८९ करोड रुपियाँ मात्र थियो । मधेश प्रदेशले कृषि र पर्यटनलाई प्राथमिकतामा राखेको छ । देशलाई पाल्न सक्ने कृषि भूमि भएको मधेशले कृषिलाई प्राथमिकता दिनु उचित नै हो । आकारका हिसाबले लुम्बिनी प्रदेश तेस्रो स्थानमा छ । लुम्बिनीले ३८ अर्ब ९२ करोड रुपियाँ खर्चको अनुमान गरेको छ । त्यसपछि कोशीले ६० करोड रुपियाँ बढाएर ३५ अर्ब ८७ करोड रुपियाँको बजेट प्रस्ताव गरेको छ । सुदूरपश्चिम प्रदेशले ३३ अर्ब ४७ करोड रुपियाँको बजेट प्रस्तुत गरेको छ । त्यस्तै कर्णालीले ३२ अर्ब ९९ करोडको बजेट प्रस्तुत गरेको छ । प्रदेशमा सबैभन्दा कम बजेट गण्डकीको छ । गण्डकीले ३१ अर्ब ५७ करोड रुपियाँको बजेट प्रस्तुत गरेको छ । बजेटका प्राथमिकता विविधीकरण छ । प्राथमिकता पनि छरिएका छन् । छरिएका प्राथमिकतामा आएका सबै प्रदेश बजेटको प्रभावकारिता भने सफल कार्यान्वयनमै निर्भर रहने देखिन्छ ।
"""
‘भुइँमान्छेहरू सांसदबाट विकास चाहन्छन्’,"""काठमाडौँ, जेठ १७ गते । प्रतिनिधिसभा सदस्य गङ्गाप्रसाद यादवले प्रत्यक्ष निर्वाचित सांसद र समानुपातिक सांसदमा सरकार, कर्मचारी र आम नागरिकको हेराई फरक रहेकाले स्रोत साधन वितरणमा विभेद भएको बताउनुहुन्छ । गोरखापत्र अनलाइन डट कमसँगको भिडियो अन्तर्वार्ता ‘सांसदलाई सवाल’ मा उहाँले सो कुरा बताउनुभयो ।
प्रत्यक्ष निर्वाचित सांसद र समानुपातिक सांसद सबै जनताको मतबाटै निर्वाचित भएर आउने भए पनि प्रत्यक्ष र समानुपातिक सांसदलाई गरिने सरकारको व्यवहार समान नरहेको उहाँको बुझाइ छ । सरकारले दिने सुविधा र बजेटमा विभेद छ, कर्मचारी र आम नागरिकको बुझाइ पनि फरक देखिन्छ उहाँले भन्नुभयो, “सांसदबिच विभेद गर्नु नपर्ने हो, प्रत्यक्ष निर्वाचित सांसदले गर्ने र समानुपातिक सांसदले गर्ने काम एउटै हो भने फेरि किन पक्षपात ?”
सांसदको मुख्य काम ऐन नीति बनाउनु भए पनि ग्रामीण क्षेत्रमा बसोवास गर्ने भुइँमान्छेहरूको चाहना विकास हो । उहाँहरूले सांसदबाट विकास चाहनुहुन्छ, ऐन नियम होइन । तर हामीले आफ्नो जिम्मेवारी बिर्सनु हुँदैन । प्रमुख काममा हामी बढी व्यस्त हुनुपर्छ । यो विषय भुइँमान्छेहरूलाई अझै बुझाउन नसकिएको उहाँले बताउनुभयो ।
नेकपा (एमाले) को केन्द्रीय सदस्य तथा सिराहा जिल्ला इन्चार्ज समेत रहनुभएका सांसद यादवले मुलुक सङ्घीय शासन प्रणालीमा गए पनि बुझाइ अझै केन्द्रिकृत शासन व्यवस्थाकै रहेको दाबी गर्नुभयो । मुलुक सङ्घीयतामा गएपछि स्थानीय सरकार, प्रदेश सरकार र सङ्घीय सरकार गरी तीन तहको सरकार भए पनि विकासका लागि जनताले सांसदसँग अपेक्षा गर्न नछाडेको उहाँको बुझाइ छ ।
‘सांसदको प्रमुख काम नीति, ऐन बनाउने हो तर जनताको माग विकास हो । ऐन बनाउनुपर्छ, छिटो सङ्घीयता कार्यान्वयन गर्नुपर्छ भन्ने कुरा जनतालाई बुझाउन नसकिएको, स्थानीय विकासमा सांसदले भूमिका खेल्नुपर्छ भन्ने बुझाइ अद्यापि जनतामा रहेको छ, त्यो कुरा बुझाउन सकिएको छैन’ उहाँले भन्नुभयो । टोलमा एउटा विद्युत् पोल ढल्दा समेत सांसदले भनिदिनुपर्ने अवस्था अझै रहेको उहाँले बताउनुभयो ।
पूर्व उपप्रधानपञ्च र गाविस अध्यक्षको जिम्मेवारी समेत निर्वाह गर्नुभएका सांसद यादवले देशको सम्पूर्ण विकासमा सही ऐन कानुन निर्माण गरी त्यसको सही कार्यान्वयन हुन आवश्यक रहेको बताउनुभयो । प्रधानमन्त्रीले, मन्त्री तथा नेताले चाहेर मात्र विकास हुन नसक्ने, विकास अभियानमा सबैको हातेमालो र सहयोगको खाँचो उहाँले औल्याउनुभयो ।

लहान नगरपालिका वडा नं. १३ सिराहामा २०१८ साल वैशाख १५ गते बुवा हनुमानी यादव र आमा सुदामा यादवको कोखबाट जन्मनुभएका सांसद यादव सुरुमा कर्मचारी भएर काम गरेको स्मरण गर्नुभयो । आफू करिब दुई वर्षबढी समय कर्मचारी भूमिकामा रहँदा पनि तत्कालीन अनेरास्ववियूमा आबद्ध भएर काम गरेकाले राजनीतिक चेतना त्यहीबाट आर्जन गरेको बताउनुभयो । उहाँ पछि उपप्रधानपञ्चमा निर्वाचित भएपछि राजनीतिक रूपमा थप चेतना वृद्धि भएको उहाँको बुझाइ छ ।
आफू उपप्रधानपञ्च रहँदै गाउँमा कृषि र सिँचाइका लागि सक्रिय भूमिका खेलेका कारण राजनीतिक पृष्ठभूमि निर्माण भएको उहाँले स्मरण गर्नुभयो । गाउँमा जमिन्दारी प्रथा हाबी रहेका बेला आफू कम्युनिष्ट आन्दोलनमा सक्रिय भएको सांसद यादवको भनाइ छ । उपप्रधानपञ्च र गाविस अध्यक्ष भएकाबेला गाउँमा ५२ वटा बोरिङ पम्पिङसेट आफूले सिँचाइ प्रयोजनका लागि किसानलाई उपलब्ध गराएकै कारण राजनीतिक वातावरण बनेको दाबी गर्नुभयो ।
राजनीतिक स्थायित्व नभएकै कारण चाहेकोजस्तो विकास र परिवर्तन हुन नसकेको भए पनि मुलुकमा लोकतान्त्तिक गणतन्त्रात्मक शासन व्यवस्था आएपछि विकासले गति लिएको उहाँको बुझाइ छ । विकासको अर्को बाधक अनियमित्ता र भ्रष्टाचार भएको बताउँदै उहाँले तीनै तहमा सुशासन कायम गर्न नसके चाहेजस्तो विकास गर्न नसकिने बताउनुभयो ।
नेकपा (एमाले) को तर्फबाट सिराहाबाट प्रतिनिधिसभामा समानुपातिक सांसद गङ्गाप्रसाद यादवसँग गोरखापत्र अनलाइन डट कमका नि. सम्पादक लक्की चौधरी, प्रविधितर्फ मनोजरत्न शाही र केशब गुरुङले गर्नुभएको भिडियो अन्तरवार्ता–
"""
बजेट कार्यान्वयन उदाहरणीय हुने,"""गोरखापत्र समाचारदाता
काठमाडौँ, असार ६ गते । उपप्रधानमन्त्री एवं अर्थमन्त्री विष्णुप्रसाद पौडेलले सन्तुलित र यथार्थपरक बजेट ल्याइए झैँ आर्थिक वर्ष २०८२/८३ को बजेट उदाहरण पेस गर्ने गरी कार्यान्वयन गर्ने प्रतिबद्धता व्यक्त गर्नुभएको छ । उहाँले हरेक मन्त्रालयलाई कार्यान्वयनका सन्दर्भमा कार्ययोजना बनाएर अगाडि बढ्न जोड दिइएको बताउनुभयो ।
राष्ट्रिय सभामा आव २०८२/८३ को राजस्व र व्ययको वार्षिक अनुमानमाथिको सामान्य छलफलमा उठेका प्रश्नको जवाफ दिँदै अर्थमन्त्री पौडेलले बजेट दुवै सदनबाट पारित भएको अवस्थामा साउन लाग्दा नलाग्दै ठेक्का सम्झौता गरी अगाडि बढ्ने बताउनुभयो । बजेट सन्तुलनलाई मापन गर्ने तीन वटा उपकरण– राजस्व अनुमान, वैदेशिक सहयोग र आन्तरिक ऋणका मामिलामा यथार्थपरक र सन्तुलित भएको उहाँको दाबी थियो ।
अर्थमन्त्री पौडेलले भन्नुभयो, “चालु आवमा राजस्व सङ्कलनबाट ३१ प्रतिशत स्रोत व्यवस्थापन हुने अनुमान गरियो । आगामी बजेटमा सो सीमा घटाएर १६ प्रतिशत गरेका छौँ । राजस्वको दायरा विस्तार र राजस्व चुहावट नियन्त्रण गरेर सो लक्ष्य पूरा गर्न सकिन्छ ।”
उहाँले विगतमा भएका सम्झौता र प्रतिबद्धताका आधारमा वैदेशिक सहायताको अनुमान गरिएको र आन्तरिक ऋणसमेत वित्त आयोगले तोकेको ५.५ प्रतिशतको सीमाभन्दामुनि नै रहेर उठाउने लक्ष्य लिएकाले बजेट सन्तुलित र यथार्थपरक भएको तर्क गर्नुभयो ।
छलफलका क्रममा उठेका प्रश्नको जवाफ दिँदै अर्थमन्त्री पौडेलले समाजवादले समग्र सामाजिक, आर्थिक र सांस्कृतिक व्यवस्थालाई प्रतिनिधित्व गर्ने हुनाले समाजवाद उन्मुख अर्थतन्त्रका लागि पूर्वतयारीस्वरूप बजेटले निश्चित बाटो समातेको बताउनुभयो । उहाँले भन्नुभयो, “समाजवादको अवस्थामा पुग्न पूर्वतयारी गर्नु पर्छ । अहिलेको अवस्था समाजवादको होइन । पुग्न लामो यात्रा गर्नु पर्छ । त्यसैले समाजवाद उन्मुख भनेका छौँ ।”
अर्थमन्त्री पौडेलले संविधानको भावनालाई प्रस्तुत बजेटले आत्मसात् गरेको बताउँदै लोकतान्त्रिक प्रणाली र बहुदलीय प्रतिस्पर्धासहितको संविधानको व्यवस्थाबमोजम बजेट आएको उल्लेख गर्नुभयो ।
जनतामा निराश भएर व्यवस्थाविरोधी गतिविधिमा लागेको भन्ने प्रश्नको जवाफमा अर्थमन्त्री पौडेलले भन्नुभयो, “बजेटले असन्तुष्ट, निराशालाई सम्बोधन ग¥यो/गरेन भन्ने विषयमा समाजका विभिन्न क्षेत्रले जनाएको प्रतिक्रियाबाट नै स्पष्ट भएको छ । हाम्रो बजेटका व्यवस्था कार्यान्वयनयोग्य,  स्रोतको  अनुमान विश्वसनीय, आयोजना कार्यान्वयन
हुने विश्वासको आधार हुनुपर्ने कोणबाट निर्देशित भएर ल्याइएको हो ।”
उहाँले नयाँ कार्यक्रम र योजनाको घोषणाभन्दा विगतमा घोषित आयोजना र कार्यक्रमको कार्यान्वयनबाट स्पष्ट रूपमा अगाडि बढ्न चाहेको बताउनुभयो । नयाँ सपना देख्नेभन्दा पनि देखिएका सपनालाई पूरा गर्ने गरी बजेटमा कार्यक्रम राखिएको उहाँले बताउनुभयो ।
आफू र बजेटको मार्गचित्रलाई लिएर विकृत, दलाल, नोकरशाह, दिशाहीन पुँजीवाद जस्तो विश्लेषण गरिएकोमा त्यसमा आफ्नो असहमति रहेको उहाँले बताउनुभयो । उहाँले भन्नुभयो, “यसप्रकारको आरोप आग्रहपूर्ण छ । बजेटले दृष्टिकोण सारेको छ । जग्गा बाँझो नराखौँ । पालिकाले बाँझो जग्गा जम्मा गर्ने र पालिकामार्फत नै खेती गर्न उपलब्ध गराउने बजेटमा व्यवस्था गरिएको छ । उत्पादन र उत्पादकत्वका लागि यो उत्तम हुने छ ।”
अर्थमन्त्री पौडेलले बजेटमा उल्लेख भएका नीति तथा कार्यक्रम हेर्दा सामाजिक संरक्षण, लक्षित समुदायकेन्द्रित रहेको र यसले आर्थिक शिथिलतालाई सम्बोधन गरेको दाबी गर्नुभयो । करिब तीन हजार तीन सय जति तीन करोड रुपियाँभन्दा बढीका आयोजना बजेटमा समेटिएका छन् ।
बजेटले पुरानै अभ्यासबमोजिम सानो रकमको योजना समेटिएकाले सभाका सदस्यहरूले आपत्ति जनाएकोमा अर्थमन्त्री पौडेलले नयाँ योजनामा तीन करोडको सीमा पालन गरिएको दाबी गर्नुभयो ।

"""
दुई महिनामा ४७ फरार अभियुक्त पक्राउ,"""सिराज खाननेपालगन्ज, असार ६ गते । जिल्ला प्रहरी कार्यालय बाँकेले जेठ महिनामा मात्रै बाँकेमा ४७ जना फरार अभियुक्तलाई पक्राउ गरी कानुनी दायरामा ल्याइएको जनाएको छ ।
अदालतबाट कैद तथा आर्थिक जरिवाना भई फरार रहेका ४७ अभियुक्तलाई पक्राउ गरी अदालतमा पेस गरिएको जिल्ला प्रहरी कार्यालय बाँकेका प्रहरी प्रमुख प्रहरी उपरीक्षक रामप्रसाद घर्तीमगरले बताउनुभयो  ।
उहाँले पक्राउ परेका फरार अभियुक्तबाट एक करोड आठ लाख ८४ हजार २५५ रुपियाँ राजस्व समेत सङ्कलन गरिएको पनि बताउनुभयो । अदालतले सजाय तोके पनि फरार रहेका व्यक्तिहरूलाई पक्राउ गरी कानुनी दायरामा ल्याउने सरकारको नीति अनुसार अदालतमा बुझाइएको एसपी घर्तीमगरले बताउनुभयो ।
केही समयअघि जिल्लामा सुरु गरिएको फरारहरूलाई पक्राउ गर्ने अभियानअन्तर्गत हरेक महिना ५० जना जतिको हाराहारीमा फरारहरुलाई पक्राउ गर्ने कार्य भइरहेको जनाउँदै प्रहरी उपरीक्षक घर्तिमगरले सो अभियान निरन्तर जारी रहने जनाउनुभयो ।
उहाँले जेठ महिनामा ५२ लाख ३७ हजार ८८२ रुपियाँ बराबरको भन्सार छलीको अबैध सामानसहित चार वटा मोटरसाइकल, एक ई–रिक्सा र एउटा कार नियन्त्रणमा लिएर आवश्यक कारबाहीका लागि सम्बन्धित निकायलाई बुझाएको बताउनुभयो ।
यसैगरी, प्रहरीले ट्राफिक नियम उल्लङ्घन गर्ने तीन हजार १७५ वटा सवारी साधनलाई कारबाही गरी २५ लाख १२ हजार ५०० रुपियाँ राजस्व सङ्कलन गरेको छ ।
एक महिनाको अवधिमा १०१ वटा मुद्दा दर्ता भएकोमा उजुरी परेका १०७ जनालाई पक्राउ गरी कानुनी दायरामा ल्याइएको एसपी घर्तीमगरले जानकारी दिनुभयो । उहाँले ४७ जना फरार अपराधीलाई पक्राउ गरी पाँच वर्ष तीन महिना कैद असुल उपर गरिएको पनि बताउनुभयो ।
लागु औषध दुर्व्यसन र ओसारपसारविरुद्ध कडा रूपमा प्रस्तुत भएको बाँके प्रहरीले ७३८ ग्राम ४७४ मिलिग्राम ब्राउनसुगर, ३०० मिलि लिटर कोरेक्स, १११ किलो गाँजा, तीन हजार सात ६० मिलिग्राम चरेश, ५० ट्याब्लेट ट्रामाडोल र ७० ट्याब्लेट नाइट्रोजेपामसहित ओसारपसार तथा सेवन गर्ने ३४ जनालाई पक्राउ गरिएको जानकारी जिल्ला प्रहरी कार्यालय बाँकेले दिएको छ ।
"""
"चोभार गल्छीमा गेग्रान, बाढी थुनिने जोखिम","""काठमाडौँ, असार ४ गते । सङ्घीय सरकारका निकाय र स्थानीय सरकारबिच समन्वय नहुँदा काठमाडौँ उपत्यकाको चोभारस्थित गल्छीमा थुप्रिएको माटो, बालुवा, ढुङ्गासहित गेग्रान हटाउन ढिलाइ भएको छ । काठमाडौँ कीर्तिपुर वडा नं. ६ र ललितपुर महानगरपालिका वडा नं. १८ स्थित बागमती नदी बहाव क्षेत्रमा थुप्रिएको गेग्रान व्यवस्थापनमा अलमल भएको हो ।
२०८१ असोज १० देखि १३ गतेसम्मको भीषण वर्षा र बाढीले लगेको ठुला ढुङ्गा, लेदो र बलौटे माटो चोभार गल्छीको मुखैमा ठोस भएर बसेको छ । वर्षा र बाढी आएको बेला माथिबाट पहिरो खस्ने र त्यहाँ रुख अड्किए काठमाडौँ डुबानमा पर्न सक्ने चिन्ता छ ।
वर्षा र बाढी सुरु भए पनि सहरी विकास मन्त्रालय अन्तर्गत अधिकारसम्पन्न बागमती सभ्यता एकीकृत विकास समिति, गृह मन्त्रालय अन्तर्गत राष्ट्रिय विपत् जोखिम न्यूनीकरण तथा व्यवस्थापन प्राधिकरण, ललितपुर महानगरसँग कीर्तिपुर नगरपालिकाको कुरा नमिल्दा गल्छी आसपासको बागमती बहाव क्षेत्रको अवरोध कायमै छ ।
राष्ट्रिय विपत् जोखिम न्यूनीकरण तथा व्यवस्थापन प्राधिकरणको जेठ १४ गते सम्पन्न बैठकले ‘चोभार गल्छी साँघुरो भई २०८१ असोज १० देखि १३ गतेसम्म परेको वर्षाका कारण बागमती नदीमा पानीको सतह बढ्न गई काठमाडौँ उपत्यकाका नख्खु, कुलेश्वर, थापाथली, बल्खुलगायतका भूभागमा डुबान भएको हुँदा पुनः उक्त प्रकारको क्षति हुन नदिन नेपाली सेनाबाट सहयोग लिई चोभार गल्छीमा रहेको अवरोध हटाउन सहरी विकास मन्त्रालयलाई निर्देशन दिने’ निर्णय गरेको थियो तर कीर्तिपुर नगरपालिकाका प्रमुख कृष्णमान डङ्गोल र उपप्रमुख शुभलक्ष्मी शाक्य (सुनिता) ऐतिहासिक र पुरातात्त्विक महत्वको चोभार गल्छी ‘साँघुरो भएको’ भन्ने विषय गलत भएको तर्क गर्दै अध्ययनबिना खोल्न नदिइने बताउनुहुन्छ ।
प्रमुख डङ्गोलले भन्नुभयो, “चोभार गल्छीका सम्बन्धमा चर्चा सुनेको हुँ तर औपचारिक रूपमा सम्बन्धित निकायबाट कुनै पत्र वा जानकारी आएको छैन । समन्वयबिना चोभारको गल्छीमा कुनै काम अघि बढाउन सकिँदैन ।”
उपप्रमुख शाक्यले पनि चोभारको गल्छी खोल्ने भनेर भइरहेको चर्चापछि स्थानीयले आपत्ति व्यक्त गरेको बताउँदै स्थानीय तहसँग समन्वय र पुरातात्त्विक अध्ययनबिना कुनै काम अघि बढाइए स्वीकार्य नहुने चेतावनी दिनुभयो ।
‘गेग्रान हटाउने भनेका हौँ’
अधिकारसम्पन्न बागमती सभ्यता एकीकृत विकास समिति र राष्ट्रिय विपत् जोखिम न्यूनीकरण तथा व्यवस्थापन प्राधिकरणले चोभारको गल्छी खोल्ने नभनेको प्रस्ट पार्दै त्यहाँ थुप्रिएको माटो, बालुवा र ढुङ्गा हटाउने तयारी भएको जनाएको छ । समितिका आयोजना उपनिर्देशक एवं सूचना अधिकारी उद्धव नेपाल र प्राधिकरणका उपसचिव एवं प्रवक्ता रामबहादुर केसीले चोभार गल्छीमा रहेको गेग्रान हटाइने बताउनुभयो ।
उपनिर्देशक नेपालले भन्नुभयो, “गेग्रान, ढुङ्गा र माटो हटाउनका लागि ललितपुर महानगर वडा नं. १८ ले निवेदन दिएको छ । त्यसका लागि सिमानामा रहेकाले कीर्तिपुरको सहमति चाहिन्छ । त्यसकारण विपत् जोखिम आकलन गरेर व्यवस्थापनका लागि प्राधिकरणसँग समन्वय थालिएको हो ।”
उहाँका अनुसार ढुङ्गासहितको गेग्रान हटाउने सन्दर्भमा नेपाली सेनाको सहयोग लिने र भूगर्भ विभागका भूगर्भविद्सहितको टोलीले स्थलगत अध्ययन पनि गरेको छ । उहाँले भन्नुभयो, “वर्षा सुरु भएको छ । त्यसैले छिट्टै व्यवस्थापन गर्नु पर्छ ।  त्यहाँ अहिले पनि पानी जमेको छ । बाढी आएको बेला त्यहाँ रुख अड्किएमा पनि काठमाडौँमा डुबानको गम्भीर अवस्था हुन सक्छ । सेनाको निर्णयको प्रतीक्षामा हामी छौँ ।”
ललितपुर महानगरपालिका वडा नं. १८ का अध्यक्ष दामोदर खड्काले जिल्ला प्रशासन कार्यालय, नेपाली सेना, सशस्त्र प्रहरी बल, नेपाल प्रहरीसहित सरोकारवालाले स्थलगत अध्ययन गरिसकेको र अब चोभारको गल्छीको माथिल्लो भागमा थुप्रिएका ढुङ्गा हटाउनुपर्ने बताउनुभयो । उहाँले भन्नुभयो, “चट्टान फुटेर अड्किएका छन् । ती नहटाए जोखिमपूर्ण हुन्छ । सरकारको ध्यान जाओस् ।”
"""
६० किलो सुन तस्कर गर्ने अमला रोका पक्राउ,"""काठमाडौँ, असार ६ गते । ६० किलो सुन ओसारपसारका क्रममा बरामद गरिएको घटनामा संलग्न एक जनालाई प्रहरीले पक्राउ गरेको छ । रोल्पाको थवाङ गापा २ स्थायी घर भई हाल काठमाडौँको टोखा नपा वडा ३ सुर्यदर्शन टोल बस्ने ४४ बर्षीया अमला रोकालाई प्रहरीले पक्राउ गरेको हो ।
मिति २०८० साउन २ गते बरामद भई आएको ६० किलो अवैध सुन अनुसन्धान सम्बन्धमा भन्सार चोरी पैठारी तथा सङ्गठित अपराध मुद्दामा फरार रहेकी प्रतिवादी अमला रोकालाई पक्राउ गरिएको नेपाल प्रहरी केन्द्रीय अनुसन्धान ब्युरोका  प्रहरी उपरीक्षक युवराज खड्काले जानकारी दिनुभयो ।
यस ब्युरोबाट खटिएको अनुसन्धान टोलीले शुक्रवार काठमाडौँको टोखा नपा ३ सुर्यदर्शन टोलबाट पक्राउ गरिएको खड्काले जानकारी दिनुभयो । उनी सुन तस्करका नाइके दावा छिरिङसँग नजिक थिइन । प्रहरीले अवैध सुन भन्सार चोरी पैठारी तथा सङ्गठित अपराधमा संलग्न भएको भन्दै पक्राउ गरी आवश्यक कानुनी कारबाहीका लागि काठमाडौँ जिल्ला अदालत बुझाइएको प्रहरीले जनाएको छ ।



"""
अन्धविश्वासविरुद्धको आवाज हो ‘मोहर’ : निर्देशक ओम प्रतीक,"""काठमाडौँ, असार ६ गते । आगामी साउन २३ मा प्रदर्शन हुने चलचित्र ‘मोहर’ ले देवीदेवताको सेवाका नाममा कन्या बालिकालाई ‘देउकी’ बनाउने जस्ता अन्धविश्वासविरुद्ध जनचेतना जगाउने लेखक तथा निर्देशक ओम प्रतीकले जानकारी दिनुभएको छ ।
आज यहाँ कमलपोखरीस्थित एक चलचित्र भवनमा चलचित्रमा समावेश शीर्ष गीतको श्रव्यदृश्य सार्वजनिक गर्न आयोजित कार्यक्रममा निर्देशक प्रतीकले बालिकामाथि हुने परम्परागत सामाजिक हिंसाका घटनालाई चलचित्रले निरुत्साहित गर्ने संदेश प्रवाह गर्ने बताउनुभयो ।
उहाँले भन्नुभयो,“मेरो जानकारीमा भएसम्म विसं २०७९ सम्म देउकी प्रथा चलेको छ । त्यसकारण पनि आजकै शैलीमा उक्त कथालाई भनेका छौँ । अहिले विभिन्न बहानामा बालिका माथि हुने गरेको हिँसालाई बन्देज गर्नुपर्छ भन्ने संदेश चलचित्रले प्रवाह गर्छ । यो मनोरञ्जनसँगै सामाजिक विकृतिलाई उठान गरिएको चलचित्र हो ।”
उहाँले चलचित्रका माध्यमले धेरै तथ्यलाई बुझाउन सहज भएकाले ‘मोहर’ को विषयवस्तु छनोट गरेको जानकारी दिनुभयो । चलचित्रमा पल शाह, बेनिशा हमाल, निती शाह, अर्जुनजङ्ग शाही, मिस पबि लगायतका कलाकारले अभिनय गर्नुभएको छ । सामाजिक यथार्थ र विद्रोह मिसिएको कथावस्तुमा बनेको ‘मोहर’ ले दर्शकलाई निराश बनाउने अभिनेत्री शाहले बताउनुभयो ।
“यसले मनोरञ्जनसँगै हाम्रो एउटा दुःखद परम्परालाई समेटेको छ । यो चलचित्र हेरेपछि महिला वा बालिकालाई हुने हिँसा थोरै भएपनि घट्छ भन्ने विश्वास छ”, उहाँले भन्नुभयो ।
चलचित्रमा भुपेन्द्र अधिकारीले सम्पादन, दिपेन बस्न्यातले छायाङ्कन, रामजी लामिछाने र कविराज गहतराजले नृत्य निर्देशन, कुमार महर्जनले द्वन्द्व निर्देशन गर्नुभएको छ । रासस
"""
सगरमाथा हिमालको दिगोपन,"""सगरमाथा हिमालले सबैभन्दा अग्लो हिमालको मान्यता पाएको छ । त्यसैले गर्दा विश्वका हरेक पर्वतारोहीले यो हिमालको शिरमा एक पटक पाइला राख्ने सपना देख्छन् । यस्तो सपना देख्नु पर्वतारोहीहरूका लागि अनौठो कुरो पनि होइन । किनकि उनीहरूको आफ्नो काम नै विश्वका विभिन्न अग्ला र अप्ठ्यारा हिमाल आरोहण गरेर आफ्नो व्यक्तिगत एवं देशको नाम विश्वमा ऊँचो राख्नु रहेको हुन्छ । त्यसैले त सगरमाथा हिमाल आरोहण गर्न सक्नु जुनसुकै देशका पर्वतारोहीका लागि आफ्नो प्रतिष्ठासमेत जोडिएको हुन्छ । फलतः पछिल्लो वर्षको हरेक वसन्त ऋतुमा सगरमाथा हिमाल आरोहणका लागि ठुलो भिडभाड हुने गरेको छ । हुन पनि पछिल्लो समय बर्सेनि पाँच सय जना नेपाली एवं विदेशी पर्वतारोहीले सगरमाथा हिमाल आरोहण गरिरहेका छन् । साथै त्यसरी सगरमाथा हिमाल आरोहण गर्न आएका विदेशी अनि स्वदेशी पर्वतारोहीहरूका साथमा जाने सहयोगीहरू जस्तै सरदार, गाइड, क्लाईम्बिङ शेर्पा (हाई एल्टिच्युड शेर्पा) आदि गरेर बर्सेनि आठ सयभन्दा बढी पर्वतारोही सगरमाथा हिमालको शिरमा पाइला राख्न सफल भइरहेका छन् । त्यस्तै गरेर उनीहरूका साथमा जाने कुक, किचेन ब्वाई, पोस्ट म्यान, एल्टिच्युड पोर्टर, सम्पर्क अधिकृत, याक–नाक एवं प्रकारले चौँरी गोठालोसमेत गर्दा करिब दुई हजार जनाको ठुलो भिडभाड हुने गरेको छ, सगरमाथा हिमालको आधार शिविरमा । यो क्रम ७५ दिन अर्थात् साढे दुई महिनासम्म निरन्तर जारी रहने गर्छ ।
समग्रमा सरकारले पटक पटक गरेर ४७६ वटा हिमाल पर्वतारोहीहरूले आरोहण गरुन् भनेर खुला गरेको छ । त्यसो भए तापनि बर्सेनि सगरमाथा हिमालमै पर्वतारोहीहरूको ठुलो भिड हुने गरेको देखिन्छ । यस्तो किन भइरहेको छ त ? सरकारले यसको सटिक एवं चित्तबुझ्दो जवाफ दिन सक्दैन । हुन सक्छ, सगरमाथा हिमाल विश्वको एक मात्रै अग्लो र ‘आइकोनिक’ हिमालका रूपमा स्थापित भएको हुनाले गर्दा प्रायः सबै पर्वतारोहीको आकर्षण सगरमाथामै रहेको होस् । त्यसैले हालसम्म लगभग नौ हजार पर्वतारोहीले १२ हजारदेखि १३ हजार पटक आरोहण गर्न सफल भएका छन् । त्यसरी नौ हजार पर्वतारोहीले १२ हजारदेखि १३ हजार पटक आरोहण गर्न कसरी सफल भए ? भन्दा एकै व्यक्तिले आठदेखि ३१ पटक सगरमाथा आरोहण गरिसकेका छन् । सोलुखुम्बु जिल्लाको थामे गाउँका कामीरिता शेर्पाले सन् २०२४ मा वसन्त ऋतुको एकै सिजनमा दुई पटक सगरमाथा आरोहण गरेर २९ एवं ३० औँ पटक सगरमाथा आरोहण गर्नुभएको थियो । उहाँले नै यो वर्ष (सन् २०२५) को वसन्त ऋतुमा ३१ औँ पटक सगरमाथा आरोहण गरेर गत वर्षको आफ्नै विश्व कीर्तिमान तोड्नुभयो । अहिलेसम्म सगरमाथा आरोहणको सन्दर्भमा कामीरिताले ३१ औँ पटक सगरमाथा आरोहण गरेर दुर्लभ विश्व कीर्तिमान कायम गर्नुभएको छ । त्यस्तै सोलुखुम्बुकै पासाङदावा (पादावा) शेर्पाले पनि यही वर्षको वसन्त ऋतुमा २९ औँ पटक सगरमाथा हिमाल आरोहण गरेर दोस्रो धेरै पटक सगरमाथा हिमाल आरोहण गर्ने पर्वतारोही बन्न सफल भएका छन् ।
जे होस्, भूगर्भविद् एवं वैज्ञानिकका अनुसार सगरमाथा हिमाल ‘ग्रे लाइमस्टोन’ ले बनेको हो । टेथिस महासागर टेक्टोनिक प्लेट सर्ने–चल्ने क्रममा वा भनौँ ‘अप–हिभल’ सिद्धान्त अनुसार सगरमाथा हिमालले अहिलेको रूपमा आकार लिएको हो । अहिले अस्तित्वमा नरहेको ‘टेथिस महासागर’ त्यो बेला आजको एसिया, उत्तर अफ्रिका, अरब मुलुक र भारत रहेको क्षेत्रसम्म फैलिएको थियो । करिब ४०–४१ मिलियन वर्षअघि ‘टेथिस महासागर’ उत्तरतर्फ सर्दै गएर आजको आल्पस पर्वतमालाका साथै हिमालय पर्वत माला बनेको हो । त्यस्तै गरेर करिब ८०–८१ मिलियन वर्षअघिको समयमा आजको भारत छ हजार चार सय किलोमिटर दक्षिणको युरेसिया प्लेटमा रहेको थियो ।
साथै सगरमाथा हिमाल आरोहणको इतिहास हेर्दाखेरि सन् १९२१ सम्म पुग्नुपर्ने हुन्छ । त्यस यता सन् २०२४ को वसन्त ऋतुसम्म नेपाललगायत विभिन्न देशका करिब आठ हजार पर्वतारोहीले १२–१३ हजार बढी पटक आरोहण गरेका छन् । त्यसको कारण भनेको माथि नै एक प्रसङ्गमा भनिए झैँ एकै जना पर्वतारोहीले एकभन्दा बढी पटक सगरमाथा आरोहण गरेका छन् । त्यसो त सगरमाथा हिमाल केवल आरोहीका लागि मात्रै आकर्षणको विषय नभएर सगरमाथा आरोहण गर्न अनुमतिपत्र वा भनौँ परमिट जारी गरेबापत कमाइ गर्ने नेपाल सरकारका साथै सगरमाथा हिमाल आरोहण गराउने विभिन्न पर्वतारोही कम्पनीका लागि पनि धेरै आकर्षणको विषय बनेको छ । यसो हुनुको कारण नेपाल सरकाले सगरमाथा आरोहण गर्न आउने विभिन्न देशका पर्वतारोहीबाट अत्यधिक सलामी दस्तुर सङ्कलन गर्ने गर्छ । त्यस्तै विभिन्न देशका पर्वतारोहीलाई सगरमाथा हिमाल आरोहण गर्न आकर्षित गर्दै विभिन्न सञ्चार माध्यममा विज्ञापन निकाले आह्वान गर्दै नेपालसम्म ल्याएर सगरमाथा आरोहण गराउने स्वदेशी तथा विदेशी पर्तारोहण कम्पनीले पनि ठुलो मात्रामा कमाइ गर्ने गरेको छ । त्यस्तै सगरमाथा आरोहीका साथमा जाने कुक, किचेन ब्वाई, पोस्ट म्यान, एल्टिच्युड पोर्टर, सम्पर्क अधिकृत, लुक्ला तथा नाम्चे बजारबाट भारी खेप्ने–बोक्ने याक–नाक र चौँरीको गोठालोसमेत गर्दा कम्तीमा पनि दुई हजार जनाले बर्सेनि रूपमा राम्रै कमाइ गर्ने गर्छन् । त्यसो त नेपाल सरकारले मात्रै सगरमाथा हिमाल आरोहण गर्न अनुमति जारी गरेबापत बर्सेनि ७५ करोडसम्म आम्दानी गरिरहेको देखिन्छ । त्यसैले सगरमाथा हिमालले प्रत्यक्ष एवं अप्रत्यक्ष रूपमा बर्सेनि अर्बौं रकम बराबरको विदेशी मुद्रा आय आर्जन गरिरहेको देखिन्छ ।
तर सगरमाथा हिमाललाई दीर्घकालसम्म बचाउनका लागि अब हामी लागी पर्ने कि नपर्ने ? भन्ने गम्भीर प्रश्न खडा भएको छ । त्यसैले सगरमाथा हिमालको कमाइबाट हामी मक्ख मात्रै नपरेर सगरमाथा हिमालको दिगोपना र दीर्घकालसम्म बचाइराख्नेतर्फ हामीले तत्कालै केही न केही कदम चाल्नु पर्छ । बिबिसी नेपाली सेवाको पछिल्लो रिपोर्ट अनुसार सगरमाथा हिमालको आसपास रहेका हिम नदीमा विगत दुई हजार वर्षदेखि जमेर रहेको बरफ केही वर्षदेखि तीव्र्र गतिमा पग्लन सुरु भएको छ । सो रिपोर्टमा जनाइए अनुसार सात हजार नौ सय मिटरको उचाइमा रहेको ‘साउथ कोल’ र त्यस वरिपरि रहेको ‘ग्लेसियर’को बरफ पग्लिने क्रम पनि ८० गुणाले छिटो रहेको देखाएको छ । यसले सगरमाथा हिमालको भविष्यप्रति सङ्केत गर्दै छ ।
अब सगरमाथा हिमालको आयु छोट्टिँदै छ, सगरमाथा हिमालको आयु घट्दै छ । त्यसैले सोचौँ त, केही गरी सगमारथा हिमालको आयु लामो समयसम्म रहेन भने के होला ? वा सगरमाथा हिमालको आयु लामो समयसम्म नै रहे पनि सगमाथा हिमालमा हिउँ पर्न छाड्यो अथवा बरफ जम्न छाड्यो भने ढुङ्गै–ढङ्गा र कडा चट्टानी भिर–पहराका बाटो भएर मात्रै सगरमाथा हिमालको शिरमा पुग्न पर्वतारोहीलाई पनि धेरै गाह्रो र असम्भव जस्तै हुने छ । त्यस्तै यो वर्षको वसन्त ऋतुमा ३१ औँ पटक सगरमाथा आरोहण गर्न सफल हुनु भएका कामीरिता शेर्पाका अनुसार पहिले पहिले जुन महिनाको ५/६ तारिखसम्म पनि बरफ जमेर धेरै कडा रूपमा रहन्थ्यो, बरफ जमेको हुन्थ्यो । फलतः बरफमा गाडेको ‘आइस स्क्रु’ निकाल्न गाह्रो हुन्थ्यो तर अहिले त मे महिनाको २६/२७ तारिखतिरै सगरमाथाको क्याम्प–२ मै खोला बग्न थालेको (हिउँ पग्लेर पानी बग्न थालेको) देखेको बताउनुभएको थियो । त्यसैले बेला छँदैखेरि हामी सबैले सगरमाथा हिमालको दिगोपना र लामो आयु राख्ने सम्बन्धमा गम्भीर छलफल गर्न जरुरी छ । सरकार र सरोकारवालाले पनि यसतर्फ ध्यान दिनुपर्ने देखिन्छ ।

"""
बिचौलियाको सिन्डिकेट जनप्रतिनिधि संस्थाभन्दा बलियो छः विराजभक्त श्रेष्ठ,"""काठमाडौँ, असार १ गते । राष्ट्रिय स्वतन्त्र पार्टी (रास्वपा) संसदीय दलका उपनेता विराजभक्त श्रेष्ठ काठमाडौँ निर्वाचन क्षेत्र नं ८ बाट प्रतिनिधिसभामा प्रतिनिधित्व गर्नुहुन्छ ।
नौ वर्षअघि विवेकशील नेपाली दल हुँदै राजनीतिमा प्रवेश गर्नुभएका पूर्वयुवा तथा खेलकुदमन्त्री श्रेष्ठ बागमती प्रदेशका पूर्वप्रदेशभा सदस्य हुनुहुन्छ । पर्यटन व्यवसायीसमेत रहनुभएका उहाँ सम्पदा संरक्षणलगायत विभिन्न सामाजिक सेवामा आबद्ध हुनुहुन्छ । काठमाडौँको इन्द्रचोकमा जन्मिनुभएका युवा सांसद श्रेष्ठसँग गरिएको अन्तर्वार्ताको सम्पादित अंशः
माननीयज्यू, आजभोलि केमा व्यस्त हुनुहुन्छ ?
— पछिल्लो समय संसदीय गतिविधिमा अलि बढी व्यस्त छु । योसँगै काठमाडौँ निर्वाचन क्षेत्र नं ८ मेरो निर्वाचन क्षेत्र भएकाले निर्वाचन क्षेत्रका काम अनि मतदातासँग भेटघाटमा समय बितिरहेको छ । निर्वाचन क्षेत्रमा सांस्कृतिक र संस्कृतिका सवालमा स्थानीयका गुनासो सुन्ने र त्यसको सम्बोधन गर्न सक्दो पहल गर्ने काम भइरहेको छ ।
अहिले भइरहेको संसदीय अभ्यासलाई कसरी हेर्नुभएको छ ?
— संसद्ले गर्नुपर्ने धेरै काम छ । संविधान कार्यान्वयनकै चरणमा छ । संविधानबमोजिम संसद्ले समयसापेक्ष ऐन, कानून र नीतिहरू बनाउनुपर्ने छ । कानुन निर्माणमा सबै पक्षको तदारुकताको आवश्यकता छ । सङ्घ र प्रदेशको साझा अधिकारलाई कानुनमार्फत खुकुलो बनाइनुपर्नेछ । त्यसतर्फ संसद्को आवश्यक ध्यान पुग्नसकेको छैन । जसले जनआक्रोश बढाउन सहयोग पुर्याएको हो कि भन्ने लागेको छ । जुन उद्देश्यले संविधान ल्याएको हो, सोहीअनुसार प्रभावकारी काम नभएपछि जनतामा एक खालको आक्रोश देखिनुलाई अन्यथा भन्न मिल्दैन ।
संसद्मा परिवर्तनकारी र रुपान्तरकारी शक्तिबीचमै पनि हार्दिकता भएन भन्ने सुनिन्छ, यसबारे तपाईँको भनाइ के छ ?
— हाम्रो पार्टीको उदय नै अरु पार्टीले देश र जनताको हितमा काम गर्न सकेनन् भन्ने कोणबाट भएको थियो । निर्वाचनमा पनि सोहीअनुरुप मत प्राप्त भयो । सरकारमा सहभागी भएपछि हामीप्रतिको आशामा परिवर्तन भयो । पार्टीको उदयसँगै हामीले सुशासन र सेवा प्रवाहका कुरा उठाएका थियौँ । किनभने कानुन कागजमा मात्र सीमित हुँदैन । मानिसले कानुनको अनुभूति गर्न पाउनुपर्छ । त्यो नहुँदा समाजमा द्वन्द्व सृजना गर्छ । समग्रमा सदनमा आआफ्ना दलीय एजेण्डा उठाए पनि एकअर्का नेता र दलप्रति सद्भाव र हार्दिकता कायमै छ ।
अहिले भइरहेको संसदीय अभ्यासलाई अझै उत्कृष्ट बनाउन कहाँनिर सुधार गर्नुपर्छ होला ?
— अहिले  जनताको प्राथमिकताको विषय सुशासन हो, त्यतातिर ठोस रूपमा काम हुनुपर्नेमा भएको छैन । सदन समयसापेक्ष कानुन बनाउने थलो हो । तर, गएको साढे दुई वर्षलाई समीक्षा गर्ने हो भने त्यतातिर ध्यान गएको देखिँदैन । कतिपय ठाउँमा राजनीतिक स्वार्थभन्दा पनि माथि उठेर काम गर्नुपर्ने हुन्छ । यसअघि म बागमती प्रदेश सांसद थिएँ । कानुन निर्माणमा हामी दत्तचित्त भएर लाग्यौँ, संसदीय समिति पनि सक्रिय बनायौँ । त्यो कार्यकालमा ६५ वटा कानुन बनाइयो । त्यसअनुसारको सङ्घीय सदनमा सक्रियता देखिन्न । सदनलाई चलायमान गराउन सरकारको पनि महत्त्वपूर्ण भूमिका हुन्छ । किनभने विधेयक ल्याउने भनेको सरकारले नै हो । यहाँनिर ठूला दलको ध्यान पुग्न सकेन भन्ने मेरो बुझाइ छ ।
तपाईँ पूर्वमन्त्री पनि हुनुहुन्छ, तपाईँको बुझाइमा सरकार भनेको के रहेछ ?
— सरकार भनेको राज्य सञ्चालन गर्न आवश्यक स्रोत साधन जुटाउने तथा परिचालनका लागि आवश्यक व्यवस्थापन गर्ने निकाय र अभिभावक हो । विकास भनेको कानुन र नीतिले गर्ने हो, मन्त्रीले होइन । खेल खेलाडीले खेल्ने हो, त्यसका निम्ति सरकारले नीति, नियम र कानुन बनाइदिने हो । मैले युवा तथा खेलकुदमन्त्री हुँदा पाँचवटा जति नीतिनिर्माणका काम गरेँ । त्यसबेला राष्ट्रिय स्वयंसेवा नीति अगाडि बढाइयो । मन्त्री र मन्त्रालयले चाहेको खण्डमा धेरै काम गर्न सक्ने ठाउँ छ । बजेट विनियोजनका हिसाबले युवा तथा खेलकुद मन्त्रालयलाई गरिब मन्त्रालयका रूपमा हेरिन्छ । तर ‘स्टेन्थ’ भनेको बजेटभन्दा पनि नीति हो ।  हामीले मौद्रिक नीतिलाई खेलसँग जोडेर कसरी लैजान सकिन्छ भनी काम गर्न कोसिस गरियो । खेलकुदलाई व्यावसायिक र प्राज्ञिक बनाउनेतर्फ पनि काम गरेका थियौँ ।  फलस्वरुप अहिले खेलाडी खेलबाट नै पैसा कमाएर जीवनयापन गर्न सक्ने भएको छ । नेपाली खेलाडीले नै देशलाई अन्तरराष्ट्रिय रूपमा चिनाएका छन् । तर  खेल र खेलाडीलाई त्यसअनुरुप बुझ्ने र  सम्मान गर्ने काम हुनसकेको पाइँदैन ।
तपाईँहरूले उठाउँदै आएको सुशासनको मुद्दाले अहिले पार्टी नेतृत्वलाई नै अप्ठ्यारो बनायो भनिन्छ नि ?
— हामी ठिक अरु सबै गलत भनेको होइन । तर सुशासनका मुद्दाले नै हामी स्थापित भएको हो । त्यो कायम गर्ने क्रममा हामीलाई केही अप्ठ्यारो भएको हो । मैले खेलकुद मन्त्रालय सम्हाल्दै गर्दा मन्त्रालयको एउटा विभागमा रु. एक अर्ब २७ करोडको भ्रष्टाचार भएको पाएँ । त्यो अवस्थामा सुशासन कायम गर्छु भन्दा घेराबन्दीमा परियो । देशमा राजनीतिक नेतृत्व, नीतिनियमभन्दा पनि बिचौलिया विस्तारै संस्थागत भइरहेकोजस्तो लाग्छ । बिचौलिया सबै क्षेत्रमा छन् । हरेक मन्त्रालयको आआफ्नो सिन्डिकेट रहेछ । त्यो सिन्डिकेट जनप्रतिनिधि संस्थाभन्दा पनि बलियो हुँदै गएको छ ।
पहिलोपटक सदनमा आएको रास्वपा त्यसबेला सरकारमा जान अलि हतारो गर्यो भनी आएका टीकाटिप्पणीलाई के भन्नुहुन्छ ?
— पहिलोपटक हाम्रो पार्टी सरकारमा सहभागी हुने बेलामा सभापतिजीले सोध्नु भएपछि  मैले भने हामीलाई सरकारमा जाने ‘म्यान्डेट’ दिएका छैनन् भनेको थिएँ । तर सभापतिले यत्तिकै बसेर हुँदैन, जनताले सेवा प्रवाह खोजिरहेका छन् भन्नुभयो । संसद्को चौथो ठूलो दल हुनुका नाताले सरकारमा जानै हुन्न भन्ने पनि हुँदैन ।  त्यतिबेला सरकारलाई समर्थन गर्ने तर सरकारमा नजाने, गए पनि शर्तका आधारमा जाने, भरसक नजाने विषयमा सल्लाह दिएको थिए । तर सभापतिको चाहना जनताले तत्काल राहत खोजेकाले सुशासन र डेलिभरी दिन जानुपर्छ भन्ने भयो ।
युवा पलायनलाई कसरी विश्लेषण गर्नुभएको छ ?
— युवा पलायनलाई एकतर्फी मात्र नभई बृहत्तर रूपमा हेरिनुपर्छ । मानिसको बसाइँ सर्ने विषय नियमित प्रक्रिया हो । यद्यपि विदेश जानुको कारण भने खोज्नुपर्छ । देशको राजनीतिक, सामाजिक वा बेरोजगारी के कारण युवा विदेश गएका हुन् भनी कारण पत्ता लगाउनुपर्छ । सेवा सुविधा आदि कारणले पहाडमा समस्या भयो भनी तराईमा बसाइँसराइ भएको कुरा यथार्थ हो । नौ महिना खेती गरेर तीन महिना पनि खान नपुगेपछि मानिस तराईमा सर्न बाध्य भएका हुन् । सुविधा खोज्दै बसाइँ सर्ने क्रम बढ्दो छ । त्यसैले युवा विदेश गएको विषयलाई पूर्ण रूपमा नकारात्मक परिभाषा पनि गर्नु हुँदैन । यद्यपि, रोजगारीमा विदेश जाने युवाका निम्ति रोजगारीका अवसर व्यवस्था राज्यले यही गर्नुपर्छ । युवालाई विदेश पठाउने हो भने दक्ष बनाएर मात्र पठाउनुपर्छ । युवा पलायन हुनु भनेको राजनीतिमा भ्रष्टाचार पनि हो ।
तपाईँहरूले भनेजस्तो मुलुकमा सुशासन कसरी कायम गर्न के गर्न सकिएला ?
— अहिले प्रमुख दुई ठूला दल मिलेर गठन भएको सरकार दुईतिहाइको छ । सुशासन कायम गर्ने हो भने सरकारलाई उपयुक्त समय छ । संविधान संशोधन, कानुन र नीतिनियम नै परिवर्तन गर्न सक्ने बहुमत छ । उनीहरूको सत्ता सञ्चालनको लामो अनुभव पनि छ । यी सबै कारणले वर्तमान सरकारलाई देशमा सुशासन काम गर्न बाटो खुला छ । तर सुशासन कायम हुनसकेको छैन । सुशासनको सवालमा जनताले धेरै ठूलो कुरा खोजेको पनि होइन । बत्ती झ्याप्पझ्याप्प नजाओस्, बाढीले घर नबगाओस्, राज्यबाट प्रदान गरिने सेवासुविधा लिन जाँदा आत्मसम्मानमा ठेस नपुगोस् भन्ने जनताले खाजेको छ ।
संविधान संशोधनको विषयमा तपाईँको पार्टीको धारणा के हो ?
— जनतालाई तीनवटा विषय हेरिदिन अनुरोध गर्दछु । पार्टीको वाचापत्र, जलेश्वरको प्रस्तावना र पछिल्लो राष्ट्रिय भेलाको दस्तावेजलाई बुझ्नुपर्छ ।  त्यहाँ भद्दाखाले शासकीय स्वरुपमा संशोधन गर्नुपर्छ भनेका छौँ । यसअघि म प्रदेशको सांसद थिएँ, तथापि प्रदेश सरकारको औचित्यमा प्रश्न उठेको छ । जनतालाई हामीले रगतपसिना बगाएर तिरेको करबाट सांसद र मन्त्रीले तलब खाएका छन्, तर काम  गरेका छैनन् भन्ने परेको छ । हामीले तिरेको करले दुईचार जना मन्त्रीलाई झण्डा हल्लाउन मात्र हो र भन्ने छ । स्थानीय तहको सङ्ख्या र निर्वाचन प्रणालीमा संविधान संशोधन गर्नुपर्छ भन्ने छ । प्रत्यक्ष निर्वाचित कार्यकारी राष्ट्रप्रमुख हुनुपर्छ भन्ने पार्टीको धारणा हो । यी विषय जनतामा लगेर छलफल गरिनुपर्छ । संविधान संशोधनका क्रममा जनताबाट लिएको सुझावलाई पनि अध्ययन गरी सम्बोधन गर्नुपर्छ ।
अन्त्यमा, आमजनतालाई तपाईँको सन्देश के छ ?
— देश बनाउने भनेको राजनीतिक नेतृत्वले मात्र होइन । आमनागरिकको पनि उत्तिकै भूमिका हुन्छ । हामी सबैले अतिकति सकारात्मक सोच राखेर काम गरियो भने देशमा परिवर्तन गर्न सकिन्छ । रचनात्मक हिसाबले हामीले काम गर्न सकेको खण्डमा देश विकासको सम्भावना खोज्न सक्छौँ । त्यसका लागि नागरिक पनि विवेकशील हुनुपर्छ ।रासस
"""
म्याग्दीमा हुने गण्डकी प्रदेशस्तरीय भलिबलको तयारी अन्तिम,"""अमृतप्रसाद पौडेलम्याग्दी, असार ६ गते । म्याग्दीको बेनीमा हुने गण्डकी प्रदेशस्तरीय अन्तर जिल्ला पुरुष भलिबल प्रतियोगिताको तयारी अन्तिम चरणमा पुगेको छ । यही असार ७ गतेदेखि ११ गतेसम्म हुने प्रतियोगिताका बारेमा जिल्ला खेलकुद विकास समितिमा आयोजित कार्यक्रममा ट्रफी सार्वजनिक गरिएको छ ।
जिल्ला समन्वय समितिका कार्यवाहक प्रमुख(उपप्रमुख) डिलकुमारी खत्रीले ट्रफी सार्वजनिक गर्नुभएको थियो । भलिबल प्रतिभाको पहिचान तथा खेल पर्यटनमार्फत प्रचारप्रसारमा प्रतियोगिताले टेवा पुग्ने बताइएको थियो ।
जिल्ला खेलकुद विकास समिति, जिल्ला भलिबल संघका पदाधिकारी तथा सदस्यहरुको उपस्थिति रहेको उक्त कार्यक्रममा जिल्ला भलिबल संघका अध्यक्ष एवम् प्रतियोगिता संयोजक तेजेन्द्र बानियाँले जिल्लामा हुने प्रदेशस्तरीय प्रतियोगिताले खेल पर्यटनमा योगदान दिने बताउनुभयो ।
जिल्ला खेलकुद विकास समितिका अध्यक्ष सुमन श्रेष्ठले जिल्लामा खेलकुदका प्रतिभालाई आवश्यक सुविधासहित तालिम तथा प्रतियोगितामा सहभागिता गराउने गरी अगाडि बढेको बताउनुभयो । हरेक विधाका खेलमा म्याग्दीलाई सर्वोत्कृष्ट बनाउने र खेलाडीलाई लक्षित गरी बजेट व्यवस्थापन गर्ने बताउनुभयो । प्रतियोगितामा आयोजक म्याग्दीसहित मुस्ताङ, बागलुङ, पर्वत, कास्की, तनहुँ, स्याङ्जा, नवलपुर गरी आठ जिल्लाको सहभागिता हुने छ ।
प्रदेश खेलकुद परिषद् गण्डकीको प्रवर्धन तथा जिल्ला खेलकुद विकास समिति म्याग्दीको सहकार्यमा हुने प्रतियोगितामा बिजेता टिमले नगद दुई लाख, उपविजेताले नगद एक लाख तथा तेस्रो हुने टिमले नगद ५० हजार तथा चौथो हुने टिमले नगद २५ हजारका साथमा ट्रफी, मेडल तथा प्रमाणपत्र प्राप्त गर्ने छन् । प्रतियोगितामा उत्कृष्ट प्रशिक्षक र सर्वोत्कृष्ट खेलाडीलाई जनही पाँच–पाँच हजार तथा अन्य विधागत उत्कृष्ट स्पाइकर, उत्कृष्ट सर्भर, उत्कृष्ट ब्लकर, उत्कृष्ट लिबेरो, उत्कृष्ट डिफेन्डर र उत्कृष्ट सेटरले जनही तीन–तीन हजारका साथमा ट्रफी र प्रमाणपत्र प्राप्त गर्ने छन् । हरेक टिममा एक प्रशिक्षक र एक व्यवस्थापकसहित १४ जनाको सहभागिता रहने छ ।
"""
पशुपतिमा मनाइयो त्रिशूल जात्रा,"""गोरखापत्र समाचारदाता
काठमाडौँ, असार ६ गते । देवपतन र पशुपतिको जय वागेश्वरीमा बिहीबार ‘त्रिशूल जात्रा’ मनाइएको छ । जय वागेश्वरीभन्दा केहीमाथि रहेको सत्तलबाट दुई बालिका र एक बालकलाई त्रिशूलले रोपेको स्वरूप जस्तो देखिने गरेर खटमा राखेर पशुपति क्षेत्रको परिक्रमा गरी जात्रा मनाइएको छ । स्थानीय नेवार समुदायमा यसलाई ‘मचाति’ भनिन्छ ।
नेपाल संवत् तछलागा, भलभल अष्टमीको दिन पशुपतिनाथको देवपतन (ग्वल देश) र पशुपतिको जयवागेश्वरी क्षेत्रमा नेवार समुदायले यो जात्रा भव्य रूपमा मनाउँदै   आएका छन् । जात्रा यक्ष मल्लको पालादेखि सुरु भएको मानिन्छ । यो काठमाडौँवासीले हेर्न नहुने जात्रा पनि हो, सांस्कृतिक अभियन्ता तथा पुजारी राजन महर्जनले भन्नुभयो, “जात्रामा सहभागीले काठमाडौँवासीलाई जथाभावी गाली गर्छन् ।” किंवदन्ती अनुसार भूमि आचाजु नामका एक पुरोहितले आफ्नो शरीर घरमै छाडेर आत्माको रूप धारणा गरेर अमृतको घडा लिन गएका रहेछन् । काठमाडौँ घर भएकी उनकी श्रीमतीले नहेर्नु भनेको कोठामा गएर हेर्दा श्रीमान्को शरीर देखेर मृत्यु भएको ठानेर माइतीलाई बोलाएर शवको अन्त्येष्टि गरेछन् । भूमि आचाजुले यो कुरा चाल पाएर फर्कंदा शरीर जलिसकेको थियो । यही घटना सम्झिएर जात्रामा सहभागीले काठमाडौँवासीलाई गाली गर्ने गरेका हुन् । आजभोलि गालीको साटो हर हर महादेव भन्ने चलन सुरु भएको छ । जात्रामा रथसँगै शव लगेको जस्तै गरी भूमि आचाजुको शवयात्रा गर्ने प्रचलन छ ।
"""
बुद्धिचालमा पुरुषोत्तमको एकल अग्रता,"""काठमाडौँ, असार ५ गते । काठमाडौँ महानगरपालिका वडा नं २७ को आयोजनामा सञ्चालन भइरहेको श्रीमती मंगलादेवी सिंह स्मृति फिडे रेटिङ बुद्धिचाल प्रतियोगितअन्तर्गत दोस्रो दिन पाँच चरणको खेल सम्पन्न भएका छन् ।
दोस्रो संस्करणको बुद्धिचाल स्पर्धामा काठमाडौँका युवा खेलाडी सीएम पुरुषोत्तम सिलवाल सबै प्रतिद्वन्दीलाई पराजित गर्दै पूर्ण पाँच अङ्ककासाथ एकल अग्रता हासिल गर्न सफल हुनुभएको छ ।
गत महिना श्रीलङ्कामा सम्पन्न वेस्टर्न एसियन एमेच्योर चेस प्रतिस्पर्धामा नेपाललाई रजत पदक दिलाउनुभएका उदियमान खेलाडी सीएम पुरुषोत्तमले क्रमश: हार्दिक पन्त, रामकृष्ण महर्जन, महेन्द्रकुमार साम्बा हाम्फे, शैलेन्द्र न्यौपाने र सीएम नवीन तण्डुकारलाई पराजित गर्नुभएको छ ।
प्रतिस्पर्धामा तीनजना खेलाडीहरूले समान ४.५ अङ्क जोडेर संयुक्त दोस्रो स्थानमा रहन सफल हुनुभएको छ । जसमा मकवानपुरका एफएम क्षितिज भण्डारी, झापाका प्रकाशचन्द्र नेपाल र ललितपुरका सुरज महर्जनले पुरुषोत्तमलाई पछ्याउनुभएको छ ।
क्षितिजले पाँचौँ चरणमा प्रकाशचन्द्रसँग बराबरी खेले भने चौथो चरणको खेलमा खोटाङका धिरेन राई र तेस्रो चरणमा काठमाडौँका कुशल बेलबासेमाथि जित निकाल्नुभयो ।
पाँचौँ चरण बराबरी खेल्नुभएका प्रकाशले तेस्रो र चौथो चरणमा स्याङ्जाका सुशील सुवेदी र काठमाडौँका जनार्दन श्रेष्ठलाई पराजित गर्नुभएको छ ।
यसैगरी ललितपुरका सुरज महर्जनले तेस्रो, चौथो र पाँचौँ चरणमा क्रमशः अशोकमोहन श्रेष्ठ, सन्देश श्रेष्ठ र कमल श्रेष्ठलाई पराजित गर्नुभएको छ ।
ज्याठास्थित अन्नपूर्ण उच्च माविको सभाहलमा जारीप्रतियोगितामा काठमाडौँका जनार्दन श्रेष्ठ, सीएम नवीन तण्डुकार, खोटाङका धिरेन राई, काभ्रेका राहुल चौप्रधान, दोलखाका आशिष फुयाल, झापाका राजन सुवेदी र काठमाडौँकै सीएम भगवती प्रसाद शर्माले समान ४.४ अङ्क बटुलेर संयुक्त तेस्रो स्थानमा उभिन सफल हुनुभएको छ ।
त्यस्तै महिलातर्फ भर्खरै सम्पन्न भएको नेशनल जुनियर विजेता रिया श्रेष्ठले तीन अङ्क जोडेर अग्रता लिनुभएको छ । रियासँगै समान तीन अङ्क प्राप्त गर्नेमा प्रतिमा बास्कोटा, शान्ति धिमाल र ओमन नेशनल च्याम्पियन सिन्दिरा जोशी हुनुहुन्छ ।
स्वीस लिग प्रणाली अनुसार नवौँ चरणसम्म हुने प्रतियोगितामा विजेताले २५ हजार, उपविजेताले २० हजार र तृतीय स्थान प्राप्त गर्ने खेलाडीले १५ हजार रुपियाँ पुरस्कार हात पार्ने छन् । प्रतियोगितामा कूल नगद पुरस्कार एक लाख ४५ हजार रहेको छ।
"""
रघुगंगा गाउँपालिकाको बजेट ५० करोड,"""अमृतप्रसाद पौडेल
म्याग्दी, असार ५ गते । रघुगंगा गाउँपालिकाको आर्थिक वर्ष २०८२–८३ को नीति तथा कार्यक्रम, बजेट तथा कार्यक्रम एवम् १९ औं गाउँसभामा ५० करोडको बजेट प्रस्तुत गरेको छ ।
गाउँपालिका अध्यक्ष भवबहादुर भण्डारीले प्रस्तुत गर्नुभएको नीति तथा कार्यक्रम पारित भएसँगै उपाध्यक्ष प्रेमकुमारी पुनले आगामी आर्थिक वर्षका लागि ५० करोड ११ लाख ४० हजार आठसय २० रुपियाँको बजेट प्रस्तुत गर्नुभएको हो ।
उपाध्यक्ष पुनले आन्तरिक राजस्व एक करोड पाँच लाख, चालु आर्थिक वर्षबाट खर्च नभएर बाँकी रहने दुई करोड ५५ लाख, गरी आन्तरिक आयतर्फ तीन करोड ६० लाख प्रस्ताव गर्नुभएको छ । त्यसैगरी संघीय सरकार, प्रदेश सरकार तथा आन्तरिक आय गरी उक्त बजेट प्रस्ताव गर्नुभयो ।
चालु खर्चतर्फ ३७ करोड ६७ लाख ६० हजार आठसय २० र पुँजीगततर्फ १२ करोड ४३ लाख ८० हजार बजेट प्रस्ताव गरिएको गाउँपालिका प्रमुख प्रशासकीय अधिकृत चेतनारायण भण्डारीले जानकारी दिनुभयो ।
नीति तथा कार्यक्रम पारित भइसकेपछि बजेट प्रस्तुत गरिएको र बजेटमाथि छलफल जारी रहेको गाउँपालिका अध्यक्ष भण्डारीले जानकारी दिनुभयो ।
"""
कैलालीमा सुत्केरी मृत फेला,"""गोदावरी (कैलाली), असार ६  गते ।  गौरीगङ्गा नगरपालिका–७ स्थित कैलाशपुरमा एक सुत्केरी मृत फेला परेकी छिन् । स्थानीय  १९ वर्षीया तुलसी नाथ घर नजिकै मृत फेला परेकी हुन् ।
जिल्ला प्रहरी कार्यालयका प्रवक्ता प्रहरी नायब उपरीक्षक राजकुमार सिंहले घटनाबारे अनुसन्धान भइरहेको जानकारी दिनुभयो । घटनास्थल पुग्नुभएका इलाका प्रहरी कार्यालय मालाखेतीका प्रहरी नायब उपरीक्षक रणबहादुर चन्दले मृत भेटिएकी नाथ सुत्केरी भएको खुुलेको बताउनुभयो ।
नाथ घरको मूलद्वार अगाडिको नालामा मृत भेटिएकी हुन् । उनको १६ दिनको नवजात शिशु (छोरा) भने जिवितै भेटिएको प्रहरी नायब उपरीक्षक चन्दले बताउनुभयो । रासस
"""
जनताको चाहनाअनुसार काम गरिरहेका छौं : मन्त्री गुरुङ,"""नवीनराज कुइँकेल
लमजुङ, असार ६ गते ।  सरकारका प्रवक्ता एवं सञ्चार तथा सूचना प्रविधिमन्त्री पृथ्वीसुब्बा गुरुङले जनताले सरकारको राम्रा कामहरु हेर्न चाहेको बताउनुभएको छ । उहाँले वर्तमान सरकारले जनताको चाहनाअनुरुप राम्रा काम गरेर देखाउने विश्वास दिलाउनुभयो ।
लमजुङ सदरमुकाम बेसीसहरमा शुक्रबार आयोजित नेकपा (एमाले) जिल्ला कमिटी लमजुङको बार्षिक समीक्षा बैठकमा सम्बोधन गर्र्दै सञ्चारमन्त्री गुरुङले सरकारले राम्रा काम गर्न सकेमा जनताको गुनासो घट्ने बताउनुभयो ।
“अहिले प्रधानमन्त्री, मन्त्री, मुख्यमन्त्री, पालिका प्रमुखहरुले कस्ता काम गरेका छन् भनेर जनताले मूल्याङ्कन गरिरहेका छन्”, मन्त्री गुरुङले भन्नुभयो, “सरकारले गर्ने कामका आधारमा नै जनमत बढ्ने र घट्ने हुन्छ, त्यसतर्फ ध्यान दिनुपर्छ ।”
नेकपा (एमाले) का उपमहासचिव समेत रहनुभएका सञ्चारमन्त्री गुरुङले पार्टीका नेता तथा कार्यकर्ताहरु जतिसुकै खटिए पनि जनप्रतिनिधिले राम्रो काम नगरेमा जनमत बढ्न नसक्ने बताउनुभयो । उहाँले पार्टी बलियो भए मात्र सरकारको नेतृत्व गर्न सक्ने र सरकारको सफल नेतृत्व गर्न सके मात्र जनताको सेवा गर्न सकिने बताउनुभयो ।
बैठकलाई सम्बोधन गर्दै मन्त्री गुरुङले विचारका हिसावले नेकपा (एमाले) एक ढिक्का हुन जरुरी रहेको बताउनुभयो । “पार्टीभित्र जनताको बहुदलीय जनवाद (जवज) लाई बुझ्ने, ब्याख्या गर्ने, कार्यान्वयन गर्ने शैली सबैको एउटै हुनुपर्छ” उहाँले भन्नुभयो, “तलदेखि माथिसम्म, नेतादेखि कार्यकर्तासम्म बुझाइमा समानता, विचार र सिद्धान्तमा एकताबद्ध हुनुपर्छ ।”
राजनीतिक रुपमा नैतिकवान बन्न नेता कार्यकर्तालाई उहाँले सुझाव दिनुभयो । नेताहरु इमान्दार बनेमा मात्र बेइमानलाई कारबाही गर्न सकिने उहाँले बताउनुभयो । नेकपा (एमाले) का नेता कार्यकर्ताले पुनः २०४८ साल तिरकै कार्यशैलीमा फर्कनु पर्ने बेला आएको उहाँले बताउनुभयो ।
“हामी फेरि २०४८ तिरकै पुरानै कार्यशैलीमा फर्कनुपर्छ । त्यतिबेलाकै आचरणमा फर्कनु पर्छ । श्रमजीवीलाई माया गर्ने कार्यशैली हुनुपर्छ । आचरणमा सुधार हुनुपर्छ”, उहाँले भन्नुभयो, “हामी नैतिकवान बन्न सके, इमान्दार बन्न सके, शासकीय सुधारमा क्षमतावान बन्न सके, हाम्रो साथमा जनता हुनेछन् । हामी जनतामाझ हुनेछौं ।”
नेकपा (एमाले) पार्टी विचार र संगठनमा बलियो भएमा बामपन्थी शक्तिविच एकताको सम्भावना बलियो हुने उहाँले बताउनुभयो । उहाँले एमालेलाई बलियो बनाएर मात्र अन्य बाम तथा राष्ट्रबादी शक्तिहरुसँग एकता र सहकार्य अघि बढाउन सकिने उहाँले बताउनुभयो ।
जिल्ला कमिटी अध्यक्ष राजकुमार विष्टले चालु आर्थिक वर्षको समीक्षा र आगामी आर्थिक वर्षको कार्य योजना प्रस्तुत गर्नुभएको थियो । दुई दिनसम्म चल्ने बैठकमा केन्द्रीय सदस्य एवम् जिल्ला इन्चार्ज जमीन्द्रमान घले, अनुशासन आयोगका सदस्य मायानाथ अधिकारी, प्रदेश कमिटीका सदस्यहरुको सहभागिता थियो ।
"""
अब एकीकृत र संयुक्त परीक्षा हुन्छ :  वीरबहादुर राई,"""काठमाडौं, असार १ गते । लोकसेवा आयोगका सदस्य वीरबहादुर राईले कम खर्चमा कर्मचारी छनाेट प्रक्रिया अगाडि बढाउन अब एकीकृत र संयुक्त परीक्षा सञ्चालन गरिने बताउनुभएको छ ।
वि.सं. २००८ साल असार १ गते स्थापना भएको लोकसेवा आयोग ७५ औं वर्ष प्रवेश गरेको अवसरमा गोरखापत्र अनलाइनसँगको भिडियो संवादमा उहाँले सो विचार व्यक्त गर्नुभएको हो । आयोगले यो वर्षभरि हीरक महोत्सव विविध रचनात्मक कार्यगरी मनाउने भएको जानकारी पनि उहाँले दिनुभयो ।

विस २००७ मा देशमा प्रजातन्त्रको स्थापनासँगै निजामती कर्मचारीको नियुक्ति छुट्टै र स्वतन्त्र निकायबाट गर्ने उद्देश्यले वि.सं. २००८ असार १ गते  लोकसेवा आयोगको स्थापना भएको हो । स्थापना कालदेखि यस आयोगले निजामती सेवाका पदमा उपयुक्त उम्मेदवार छनाेट गर्ने कार्य गर्दै आएको छ ।
नेपालको संविधानमा निजामती सेवा, नेपाली सेना, नेपाल प्रहरी, सशस्त्र प्रहरी बल, नेपाल र अन्य सङ्घीय सरकारी सेवाको पदमा पदपूर्तिका लागि लिइने लिखित परीक्षा लोकसेवा आयोगले सञ्चालन गर्ने व्यवस्था छ।
भर्ना प्रक्रियामा योग्यता, स्वच्छता र निष्पक्षतालाई प्राथमिकतामा राखिएको बताउँदै सदस्य राईले समान प्रकृतिका संस्थाको परीक्षा एकै पटक सञ्चालन गरिने बताउनुभयो । जस्तै, गोरखापत्र, रासस, रेडियो नेपाल र टेलिभिजन, प्रेस काउन्सिलजस्ता समान प्रकृतिका मिल्ने खालको पदमा एकै पटक परीक्षा सञ्चालन गर्ने आयोगको तयारी छ ।
युवाहरू विदेश पलायन हुने क्रम बढेकाले आयोगले विश्वविद्यालयको पाठ्यक्रमको पनि अध्ययन गर्ने भएको छ भने विद्यार्थीसँग पनि छलफल गर्ने योजना आयोगको बनाएको छ । कतिपय संस्थानले परीक्षा प्रणाली खर्चिलो भएका कारण परीक्षा नै सञ्चालन गर्न नसक्ने अवस्थामा छन् नि भन्ने प्रश्नमा उहाँले परीक्षाको खर्च र भर्ना प्रक्रियालाई अझै सरल, छिटो र मितव्ययी बनाउने आयोगको तयारी रहेको जानकारी पनि सदस्य राईले दिनुभयो ।
प्रस्तुत छ– लोकसेवा आयोग स्थापनाको ७५ वर्ष प्रवेशका अवसरमा आयोगका भावी कार्यदिशा, आधुनिक परीक्षा प्रणाली र युवा पुस्तालाई आकर्षण गर्ने के कस्तो तयारी छ भन्ने विषयमा आयोगका सदस्य वीरबहादुर राईसँग गोरखापत्र अनलाइनका लागि नारद गौतम, मनोजरत्न शाही र केशब गुरुङले गर्नुभएको भिडियो संवाद :

"""
नगरपालिकाको मुद्दामै सिद्धियो चौबिस लाख,"""कालीकोट समाचारदाता
कालीकोट, असार ६ गते । आपसमा स्वार्थ बाझिँदा अदालतमा मुद्दा हाल्ने र नगरपालिकाको विकासे बजेट खर्च गर्ने जनप्रतिनिधिको चलन जस्तै भइसकेको छ । ‘बजेट चलाउन पाएनौँ, नगरपालिका प्रमुखले एकलौटी गरे, उपप्रमुख कोषमा बजेट भएन, वडाध्यक्षले बजेट चलाउन पाएनन्’ जस्ता विषयमा कुरा नमिल्दा जनप्रतिनिधि अदालतसम्म पुग्ने गरेका छन् । मुद्दा लड्दा जनप्रतिनिधिले पालिकाकै बजेट खर्च गर्ने गरेको पाइएको छ ।
कालीकोटको खाँडाचक्र नगरपालिकाका ११ मध्ये १० वटा वडाका अध्यक्षले नगर प्रमुखविरुद्ध अदालतमा मुद्दा हाल्दा नगरपालिकाको २४ लाख ७१ हजार ७३२ रुपियाँ खर्च भएको छ । हालै सार्वजनिक गरिएको महालेखा परीक्षकको प्रतिवेदनमा २०८० पुस २२ गते भौचरमार्फत विभिन्न १० व्यक्ति र एक फर्मलाई नेपालगन्ज, सुर्खेत, जुम्ला कार्यालयका पदाधिकारी, वडाध्यक्षसमेतले गाडी भाडाबापत छ लाख ८३ हजार रुपियाँ खर्च गरेको उल्लेख छ ।
उच्च अदालत सुर्खेत जुम्ला अन्तर्गत जुम्ला इजलासमा दायर गरिएको मुद्दाको कामका सिलसिलामा खाँडाचक्र नगरपालिकाले सरकारी ढुकुटीबाट भाडा मात्रै छ लाख ८३ हजार रुपियाँ खर्च गरेको छ भने खाना होटेलको बासबापत १८ लाख ४८ हजार २३२ रुपियाँ गरी जम्मा २४ लाख ७१ हजार ७३२ रुपियाँ खर्च गरेको महालेखाको प्रतिवेदनमा उल्लेख गरेको पाइएको छ ।  योमध्ये छ लाख ८३ हजार असुलउपर गर्न पनि भनेको छ ।
यो रकम नगरपालिकाको भवन निर्माण शीर्षकबाट रकमान्तर गरी खर्च गरेकाले असुलउपर गर्न भन्दै यस्तो नियमविपरीत काम नगर्न सुझावसमेत दिइएको छ । यस विषयमा खाँडाचक्र नगरपालिकाका प्रमुख कमलबहादुर शाहीले भने अनभिज्ञता प्रकट गर्नुभयो । उहाँले आफूलाई यस विषयमा जानकारी नभएको भन्दै वडाध्यक्षले बेकारमा झमेला गरेका कारणले खर्च हुँदा आफूलाई पनि पछुतो लागेको उल्लेख गर्नुभयो । जनप्रतिनिधिबिचको मुद्दा भएकाले खर्च यतैबाट भयो होला यो राम्रो होइन भनी प्रमुख शाहीको प्रतिक्रिया दिनुभयो ।
मुद्दा जुम्ला इजलासमा भए पनि रकम खर्च भने सुर्खेत, नेपालगन्जका होटेलमा बढी भएको पाइएको छ । जुम्ला इजलासमा खर्च भएको शीर्षक राखेर सुर्खेतको न्यु मानसरोवर होटेलमा ६२ हजार ६०२, निर्वाणा होटेल एन्ड रिसोर्ट प्रालि सुर्खेतमा चार लाख, होटेल लेकाली सुर्खेतमा ९३ हजार ८२० गरी जम्मा रकम पाँच लाख ५६ हजार ४२२ रुपियाँ असुलउपर गर्न भनेको छ । यो रकम होटेलबाट असुलउपर हुन्छ कि नगरपालिकाले शीर्षक बदलेर असुल गरेको महालेखा परीक्षकको तथ्याङ्कमा उल्लेख छ ।
यस विषयमा निमित्त प्रमुख प्रशासकीय अधिकृत जसीप्रसाद चौलागाईंले असुलउपर गर्नुभनेको रकम अनिवार्य गर्नुपर्ने भए पनि जनप्रतिनिधिले यसमा चासो नदिएका कारणले समस्या हुँदै आएको बताउनुभयो । यसरी नगरपालिका तथा गाउँपालिकाका जनप्रतिनिधिले मन लाग्दी खर्च गर्ने गरेका छन् । यस्ता खर्चले स्थानीय तहको बेरुजु बढ्नुका साथै आर्थिक अनियमितता पनि मौलाउँदै गएको छ ।
यस्तै दुई वटा स्थायी लेखा नम्बर राखेर मूल्य अभिवृद्धि करमा दर्ता नभएको लेखासमेतमा नगरपालिकाले स्विस खाजाघर एन्ड रेस्टुरेन्टमा तीन लाख ४५ हजार भुक्तानी गरेको पाइएको छ । होटेललाई हतियार बनाएर भष्टाचार गर्ने नियतले यो रकम भुक्तानी भएको स्थानीयको गुनासो छ । खाँडाचक्र नगरपालिकाका स्थानीय मनिराज पाण्डेले छलछाम गरेर, बहाना बनाएर होटेलका नाममा भुक्तानी गर्ने र रकम फिर्ता माग्ने परिपाटी अनुसार यसरी भुक्तानी भएको बताउनुभयो । महालेखाले स्विस खाजाघरमा भुक्तानी गरिएको तीन लाख ४५ हजार पनि असुल गर्न भनेको छ ।
"""
जनता मालिक हुन सकेनन् : सांसद प्रभु साह,"""काठमाडौँ, जेठ २४ गते। आम जनता पार्टीका अध्यक्ष, पूर्व मन्त्री एवम् रौतहट निर्वाचन क्षेत्र नम्बर-३ का प्रतिनिधि सभा सदस्य प्रभु साहले गणतन्त्रमा पनि जनता मालिक हुन नसकेको बताउनुभएको छ। गोरखापत्र अनलाइनको ‘सांसदलाई सवाल’मा कुराकानी गर्नु हुँदै साहले भन्नुभयो, ‘‘हामी गणतन्त्रका लागि लडेका थियौँ। गणतन्त्र भनेको जनताको हुन्छ तर यो गणतन्त्र जनताको हुन सकेन। हामी लोकतन्त्रका लागि लडेका थियौँ तर अहिले दलतन्त्र मात्र भयो। जनता मालिक हुने र जनताको कारिन्दा सरकार र संसद्‍ हुनुपर्ने थियो। तर त्यो हुन सकेन।’’
तीन पटक प्रत्यक्ष निर्वाचित सांसद बनिसक्नु भएका साहले विभिन्न तीन वटा मन्त्रालयको जिम्मेवारी सम्हाली सक्नुभएको छ। बुवा बाबुलाल साह र आमा लक्ष्मीमिया देवीको कोखबाट रौतहटको मौलापुरमा २०२८ सालमा जन्मनुभएका साहले औपचारिक शिक्षा रौतहटमै लिनुभएको हो। माध्यमिक तहको पढाइ रौतहटकै सदरमुकाम गौरबाट पूरा गर्नुभएका उहाँले नेपाल ल क्याम्पस, काठमाडौँबाट कानुन विषयमा स्नातक तहसम्मको अध्ययन पूरा गर्नुभएको छ। २०४६ सालदेखि राजनीतिमा सक्रिय साहको दलीय राजनीतिमा अबद्धता भने २०४९ सालबाट भएको हो।
२०५४ सालको स्थानीय निर्वाचनमा रौतहटको पतौरा गाविसका वडाध्यक्ष बन्नुभएका साह २०५८ सालमा मधेशी राष्ट्रिय मुक्ति मोर्चाको महासचिव बन्नुभयो। मुक्ति मोर्चाको महासचिव बनेसँगै उहाँले रानीतिमा नेतृत्वदायी भूमिका निर्वाह गर्नुभएको देखिन्छ। नेता साह तत्कालीन नेकपा (माओवादी)मा लागेर २०५५ सालमा भूमिगत हुनुभयो। त्यसपछि जनयुद्धको समयमा नौ वर्ष भूमिगत बन्नुभएका साहले मधेशी मुक्ति मोर्चालाई सङ्गठित गर्नुभयो। त्यसताका उहाँले भोजपुरा राज्य समिति इन्चार्जसहितका महत्त्वपूर्ण जिम्मेवारी निर्वाह गर्नुभयो।

तत्कालीन राज्यविरुद्धको सङ्घर्षकै क्रममा उहाँ २०५९ सालमा गिरफ्तारीमा परेसँगै एक वर्ष बेपत्ता हुनुभयो। तत्कालीन माओवादी र राज्यपक्षको वार्ता सुरु भएपछि उहाँ सार्वजनिक हुनुभएको हो। २०६० सालमा माओवादीको केन्द्रीय सदस्य बन्नुभएका साह २०६३ सालमा अन्तरिम संसद्‍को सदस्य बन्नुभयो। देश सङ्घीयतामा गएपछि माओवादीले साहलाई मधेश प्रदेशको अध्यक्षको जिम्मेवारी दियो।
माओवादीबाट मधेशको राजनीतिमा हाबी देखिनुभएका साह २०६४ सालमा पहिलो पटक संविधानसभा सदस्यमा प्रत्यक्ष निर्वाचित हुनुभयो। पहिलो संविधान निर्माणताका उहाँले संविधान सभा अन्तर्गतको न्याय प्रणाली सम्बन्धी समितिको सभापति बनेर काम गर्नुभयो। २०७० को दोस्रो संविधानसभा चुनावमा रौतहट-३ बाट निर्वाचित हुनुभयो। संविधान निर्माणताका उहाँले मस्यौदा समितिमा बसेर काम गर्नुभयो। २०७२ सालमा समिति सभापति कृष्णप्रसाद सिटौलाले अघिल्लो संविधानसभाले सर्वसम्मत रूपमा गरेका निर्णयको स्वामित्व ग्रहण गर्न अस्वीकार गरेको आरोप लगाउँदै साहले २०७२ साउन २९ गते मस्यौदा समितिबाट राजीनामा दिनुभयो।
साह झलनाथ खनाल, शेरबहादुर देउवा र केपी शर्मा ओली नेतृत्वको सरकारमा क्रमश कानुन, सहरी विकास र भूमि व्यवस्था, सहकारी र गरिबी निवारण मन्त्रीसमेत बनिसक्नुभएको छ। नेता साह २०६८ र २०६९ मा क्रमशः कानुनमन्त्री र भूमिसुधार मन्त्री बन्नुभयो भने २०७३ मा सहरी विकास मन्त्री बन्नुभएको हो।

२०७५ सालमा माओवादी र एमालेले एकता गरेर नेकपा बनेपछि नेकपाको मधेश प्रदेश अध्यक्ष बन्नुभयो। त्यसपछि  नेकपा विभाजन हुँदा उहाँ एमालेमा प्रवेश गर्नुभयो। एमालेमा प्रवेश गरेपछि साह केही समय एमालेको स्थायी कमिटी सदस्यसमेत बन्नुभयो। उहाँले २०७९ असोजमा एमालेले दिएको टिकट त्यागेर रौतहट-३ मा स्वतन्त्र उम्मेवारी दिनुभयो। २०७९ मा स्वतन्त्र उम्मेदवारी दिएर भारी मतका साथ प्रतिनिधिसभा सदस्य निर्वाचित भएपछि साह आम जनता पार्टीको अध्यक्ष बन्नुभयो। मधेश राष्ट्रिय मुक्ति मोर्चा, माओवादी, नेकपा हुँदै एमाले जस्ता शक्तिशाली सङ्गठन भएका पार्टी परित्याग गर्दै उहाँ अहिले आफ्नै नेतृत्वको पार्टी आम जनता पार्टीको अध्यक्षका रूपमा राजनीतिमा सक्रिय हुनुहुन्छ। साह अहिले प्रतिनिधि सभा अन्तर्गतको अन्तर्राष्ट्रिय सम्बन्ध र पर्यटन समिति सदस्य हुनुहुन्छ।
दलगत हिसाबले अस्थिर, सामूहिक निर्णयमा भन्दा आफ्नै हठमा रमाउने नेताको परिचय बनाउनुभएका साह मधेश राजनीतिमा प्रभावशाली नेताको रूपमा परिचित हुनुहुन्छ। आफ्नो निर्वाचन क्षेत्रका जनताबिच लोकप्रिय नेता साहले राजनीतिसँगै केही पुस्तकसमेत लेख्नुभएको छ। उहाँले मधेशका पीडा र आफ्नै जीवनको भोगाइ केन्द्रित भएर ‘मधेशी मुक्तिका आधार’, ‘मेरा यातनाका २७० दिन’, ‘जनयुद्ध र मधेशी मुक्तिको कार्यदिशा’ जस्ता पुस्तकसमेत लेख्नुभएको छ। साहले केही गीतसमेत रचना गर्नुभएको छ।
प्रस्तुत छ - आम जनता पार्टीका अध्यक्ष, पूर्व मन्त्री एवम् रौतहट निर्वाचन क्षेत्र नम्बर-३ का प्रतिनिधि सभा सदस्य प्रभु साहसँग गोरखापत्र अनलाइनको ‘सांसदलाई सवाल’मा दिनेश लुइटेलले गरेको कुराकानीका आधारमा मनोजरत्न शाही र केशब गुरुङले तयार पार्नुभएको भिडियो सामग्री :
"""
प्रधानमन्त्रीसहित तीन दलका शीर्ष नेताको बैठक सिंहदरबारमा,"""काठमाडौँ, असार ६ गते। सङ्क्रमणकालीन न्यायलगायत समसामयिक राजनीतिक विषयमा छलफल गर्न प्रधानमन्त्री केपी शर्मा ओलीसहित प्रमुख तीन दलका शीर्ष नेताको बैठक बसेको छ।
प्रधानमन्त्री तथा मन्त्रिपरिषद्को कार्यालय, सिंहदरबारमा जारी बैठकमा प्रधानमन्त्री एवं नेकपा (एमाले)का अध्यक्ष ओली, नेपाली कांग्रेसका सभापति एवं पूर्व प्रधानमन्त्री शेरबहादुर देउवा, नेकपा (माओवादी केन्द्र) का अध्यक्ष एवं पूर्व प्रधानमन्त्री पुुष्पकमल दाहाल ‘प्रचण्ड’ लगायत नेता सहभागी हुनुहुन्छ।
"""
सूचना प्रविधिको विकास तीन तहको समन्वयमा,"""गोरखापत्र समाचारदाता
काठमाडौँ, असार ३ गते । सरकारका प्रवक्ता एवं सञ्चार तथा सूचना प्रविधिमन्त्री पृथ्वी सुब्बा गुरुङले सूचना प्रविधि (आइटी) क्षेत्रको विकासका लागि तीन तहको सरकारबिच सहकार्यको आवश्यकता औँल्याउनुभएको छ । उहाँले अबको युग ‘आइटी’ को भएकाले तीन तहकै सरकारको समन्वय र सहकार्यमा यस क्षेत्रको विकास सम्भव हुने स्पष्ट पार्नुभयो ।
सञ्चार तथा सूचनाप्रविधि मन्त्रालयद्वारा सोमबार आयोजित राष्ट्रिय सूचना तथा सञ्चार प्रविधि दिवस–२०८२ को समीक्षा तथा प्रशंसापत्र वितरण कार्यक्रममा मन्त्री गुरुङले यस्तो बताउनुभएको हो । उहाँले सूचना प्रविधिको विकास स्थानीय तहसम्मै व्यापक हुनुपर्नेमा जोड दिनुभयो ।
राष्ट्रिय सूचना तथा सञ्चार प्रविधि दिवस (आइटी डे) लाई सरकारले उत्सवका रूपमा मनाउनुपर्ने र युवा पुस्तालाई जतिसक्दो प्रोत्साहित गर्ने कार्यक्रम ल्याउन आवश्यक रहेको उहाँको भनाइ थियो । सिङ्गै देशले नै ‘आइटी डे’ लाई उत्सवका रूपमा मनाउनुपर्ने जिकिर गर्दै उहाँले नयाँ अविष्कारकलाई हौसला थप्ने थप गतिविधि बढाउन आवश्यक रहेको बताउनुभयो ।
डिजिटल नेपाल फ्रेमवर्क (डिएनएफ) को मसौदा अन्तिम चरणमा रहेको जानकारी दिँदै उहाँले आइटी क्षेत्रमा लगानी गर्न मन्त्रालय कटिबद्ध रहेको बताउनुभयो । मन्त्रालयका सचिव राधिका अर्यालले सूचना तथा प्रविधिको क्षेत्रमा युवालाई प्रोत्साहन गर्न मन्त्रालयले ‘आइटी इन्टर्नसिप’ का लागि बजेट नै छुट्याएको जानकारी दिँदै सूचना प्रविधि दिवसलाई थप व्यापक बनाउनुपर्नेमा जोड दिनुभयो ।
आमसञ्चार प्राधिकरण गठनमा जोड
सञ्चारसम्बन्धी सरोकारवालाले आम सञ्चार प्राधिकरण अनिवार्य रूपमा गठन हुनुपर्नेमा जोड दिएका छन् । उनीहरूले सञ्चार तथा सूचना प्रविधि मन्त्रालयमा सुझाव दिएका हुन् ।
आमसञ्चारसम्बन्धी कानुनलाई संशोधन र एकीकरण गर्न बनेको विधेयकमाथि मन्त्रालयमा आइतबार सरोकारवालासँग भएको छलफलमा उनीहरूले त्यस्तो सुझाव दिएका हुन् ।
उनीहरूले सरकारले खर्च जोगाउने हो भने प्रेस रजिस्ट्रार कार्यालय बनाउने वा दुरसञ्चार ऐनमा आमसञ्चार प्राधिकरणसमेत समेटेर लैजान सकिने वैकल्पिक आधार देखाएका थिए ।
लामो समयदेखि सञ्चार माध्यमको एउटा छाता ऐनका रूपमा आमसञ्चार प्राधिकरणको परिकल्पना हुँदै आएको र पत्रकारिताको स्वायत्ततालाई प्राधिकरणले मात्रै समेट्न सक्ने सरोकारवालाको जोड थियो । सञ्चारमन्त्री गुरुङले सरकार आमसञ्चार प्राधिकरण बनाउने ध्येयमा रहेको बताउनुभयो ।
उहाँले भन्नुभयो, “हामी पनि आमसञ्चार प्राधिकरण नै बनाउने ध्येयमा छौँ, सञ्चार जगत्लाई जतिसक्दो स्वतन्त्र र बलियो बनाउने हो ।” सञ्चार तथा सूचना प्रविधि मन्त्रालयका सचिव राधिका अर्यालले आमसञ्चारसम्बन्धी कानुनलाई संशोधन र एकीकरण गर्न बनेको विधेयक अर्थ मन्त्रालयमा पेस भई फिर्ता भएको जानकारी दिनुभयो । उहाँले विधेयकमा उल्लेख भएका विभिन्न बुँदामध्ये राष्ट्रिय आमसञ्चार प्राधिकरण गठन प्रस्ताव राख्न अर्थ मन्त्रालय सहमत नभएको जानकारी गराउँदै यसलाई वैकल्पिक आधारसहितको सुझाव माग्न सरोकारवालाबिच छलफल गरिएको बताउनुभयो ।

"""
पुनः प्रयोग योग्य रकेटको सफल परीक्षण,"""टोकियो, असार ४ गते । जापानको दोस्रो ठुलो कार निर्माता होन्डाले अन्तरिक्ष क्षेत्रमा विस्तार गर्न खोज्दै एक प्रयोगात्मक पुनः प्रयोग योग्य रकेटको सफल परीक्षण गरेको कम्पनीले बताएको छ । सन् २०२९ सम्ममा सबअर्बिटल प्रक्षेपणका लागि प्राविधिक क्षमता विकास गर्ने आशा राखेको होन्डाले उत्तरी जापानी टापु होक्काइडोमा आफ्नो रकेटको परीक्षण उडान सञ्चालन गरेको छ ।
“परीक्षण सफलतापूर्वक सम्पन्न भएको छ, करिब तीन सय मिटरको उचाइमा पुगेपछि होन्डाले पहिलो पटक रकेट अवतरण गरेको थियो”, कम्पनीले मङ्गलबार एक विज्ञप्तिमा भन्यो । करिब छ मिटर (२० फिट) अग्लो प्रोटोटाइप उपकरण एक मिनेटको उडानपछि तोकिएको अवतरण स्थानबाट मात्र ३७ सेन्टिमिटर टाढा अवतरण भएको थियो ।
‘बाह्य अन्तरिक्षमा डाटा प्रणाली’ को अपेक्षा बढ्दै जाँदा आगामी वर्षहरूमा स्याटेलाइट प्रक्षेपण रकेटहरूको मागमा वृद्धि हुने अपेक्षा गरिएको होन्डाको विज्ञप्तिमा भनिएको छ । “होन्डाले विभिन्न उत्पादन र स्वचालित ड्राइभिङ प्रणालीको विकासमा एकत्रित होन्डा प्रविधिहरू प्रयोग गरेर पुनः प्रयोगयोग्य रकेटहरू विकास गर्ने प्राविधिक चुनौतीलाई लिन रोजेको छ”, कम्पनीले भन्यो ।
भविष्यमा रकेटहरू उपग्रह-आधारित सञ्चार उपकरणहरू स्थापना गर्न र ग्लोबल वार्मिङजस्ता वातावरणीय अवस्थाहरू निगरानी गर्न प्रयोग गर्न सकिने होन्डाले बताएको छ । एलन मस्कको स्पेसएक्स पुनः प्रयोगयोग्य रकेटहरूको प्रयोगका लागि परिचित छ । यो द्रुतरूपमा बढ्दो क्षेत्र हो जहाँ विश्वभरका विभिन्न कम्पनीहरू आफ्ना मोडलहरू विकास गर्न दौडमा छन् ।
जापानको अन्तरिक्ष एजेन्सी जाक्सा पनि उपग्रह प्रक्षेपणका लागि प्रमुख खेलाडी बन्ने अभियानमा छ । यसमा यसको एच ३ रकेट समावेश छ र यो पुनः प्रयोगयोग्य छैन । यसैबिच जापानी स्टार्टअपहरू व्यस्त क्षेत्रमा प्रवेश गर्न प्रतिस्पर्धा गरिरहेका छन् । यसमा स्पेस वन समावेश छ । यसले डिसेम्बरमा आफ्नो दोस्रो असफल रकेट प्रक्षेपणको सामना गरेको थियो । रासस/एएफपी
"""
सिरिज जित्ने लक्ष्यका साथ नेपाल र स्कटल्यान्ड आज अन्तिम खेल खेल्दै,"""काठमाडौँ, असार ६ गते । टी–२० आई सिरिज जित्ने लक्ष्यका साथ शुक्रबार नेपाल र स्कटल्यान्डबिच अन्तिम खेल हुँदैछ । उक्त खेल स्कटल्यान्डको ग्लासग्लोमा बेलुका ७ः४५ बजे सुरु हुने छ ।
जारी सिरिजमा नेपालले हालसम्म दुई खेल जितेको छ भने स्कटल्यान्ड एउटा खेलमा मात्र विजयी भएको छ । नेपाल पहिलो खेलमा नेदरल्यान्डससँग तेस्रो सुपर ओभरमा पराजित भएको थियो । नेपालले दोस्रो खेलमा स्कटल्यान्डलाई दुई विकेटले हराएको थियो । बिहीबार सम्पन्न तेस्रो खेलमा नेपालले नेदरल्यान्डसलाई ६ विकेटले पराजित गरेको थियो ।
यसैगरी स्कटल्यान्डले पहिलो खेलमा नेदरल्यान्डसलाई ३९ रनले पराजित गरेको थियो । दोस्रो खेलमा स्कटल्यान्ड नेपालसँग दुई विकेटले पराजित भएको थियो । तेस्रो खेलमा स्कटल्यान्डलाई नेदरल्यान्डसले १७ रनले हराएको थियो । रासस
"""
श्रम बजारको माग अनुसार जनशक्ति तयार पार्न आग्रह,"""गोरखापत्र समाचारदाता
काठमाडौँ, असार ६ गते । श्रम, रोजगार तथा सामाजिक सुरक्षामन्त्री शरतसिंह भण्डारीले नेपालीलाई नेपालको रोजगारीमा संलग्न गराउन श्रम बजारको माग अनुसारको जनशक्ति तयार गर्नुपर्नेमा जोड दिनुभएको छ ।
राष्ट्रिय व्यावसायिक प्रशिक्षण प्रतिष्ठानले बिहीबार राजधानीमा आयोजना गरेको सरकारी तथा गैरसरकारी निकाय तथा संस्थाको छलफलमा मन्त्री भण्डारीले विश्व श्रम बजारको माग अनुसार सिप तथा क्षमता विकास गर्नुपर्नेमा जोड दिनुभएको हो ।
देशभित्रै रोजगारी सिर्जना गर्नुपर्ने चुनौतीलाई समाधान गर्न सबै सरोकारवाला गम्भीरतापूर्वक काम गर्नुपर्ने उहाँको भनाइ छ । उहाँले भन्नुभयो, “देशभित्र आन्तरिक रोजगारीका प्रचुर सम्भावना छन्, हामीले तालिम दिएर मात्रै होइन, व्यावहारिक र प्रविधिमा आधारित ज्ञान सिपको प्रवर्धन गर्नुपर्ने छ ।”
मन्त्रालयका सचिव डा. कृष्णहरि पुष्करले नेपालको श्रम बजारमा देखा परेको असिमेट्रिक मार्केट सिन्ड्रोम र म्युटेसन सिन्ड्रोमलाई तोड्न प्रभावकारी तवरले काम गर्न श्रम बजारको माग र श्रमिकको प्रक्षेपणमा मन्त्रालयको जोड रहेको प्रस्ट्याउनुभयो । ललितपुर महानगरपालिकाका प्रमुख चिरीबाबु महर्जनले अहिले देशैभर स्थानीय तहले सिपमूलक तालिम दिने होडबाजी चलाएको भए पनि तालिम प्राप्त गर्ने व्यक्तिलाई श्रम बजारमा प्रवेश गराउन सहुलियतपूर्ण कर्जालगायतका प्रवर्धनकारी कामसमेत अघि बढाउनुपर्ने जानकारी दिनुभयो ।
"""
सरकारले बनायो नेपाली सुरक्षादेखि उद्धारको कार्य योजना,"""काठमाडौँ, असार ३ गते । सरकारले पछिल्लो केही दिन यता मध्यपूर्वमा तनाव बढ्दै गएपछि उक्त क्षेत्रमा कार्यरत नेपाली कामदार तथा नागरिकलाई सुरक्षित राख्ने कार्य योजना बनाएको छ ।
मङ्गलवार श्रम, रोजगार तथा सामाजिक सुरक्षा मन्त्रालयका सचिव डा कृष्णहरि पुष्करको अध्यक्षतामा बसेको प्रधानमन्त्री तथा मन्त्रीपरिषद्को कार्यालय, गृह, परराष्ट्र, पर्यटन, कानुन तथा निजी क्षेत्रका सरोकारवालाको आपतकालिन बैठकले यस्तो योजना भएको हो । इरान र इजरायलबिचको युद्ध चर्कँदै गएपछि मध्यपूर्वमा रहेको नेपालीको सुरक्षाको लागि सरकारले योजना बनाएको हो ।
मन्त्रालयका सचिव पुष्करले विदेशमा रहेका नेपाली नागरिकहरूको सुरक्षालाई लिएर सरकारले बहु आयामिक तयारी गरिरहेको बताउनु भयो । उहाँले सरकार, निजी क्षेत्र, एनआरएन तथा अन्तर्राष्ट्रिय साझेदारहरूको समन्वयमा सम्भावित सङ्कट व्यवस्थापनका लागि प्रो–एक्टिभ (पूर्वतयारसहित) कदम चालिएको जानकारी दिनुभयो । उहाँले आफ्ना आफ्नो तर्फबाट गर्नुपर्ने पहलकदमीको लागि परराष्ट्र, गृह र प्रधानमन्त्री कार्यालयलाई अनुरोध गरेको जिकिर गर्नुभयो । उहाँले नेपाल आउन चाहनेहरूको लागि सहजीकरण गर्नेदेखि छिमेकी मुलुक हुँदै आउनुपर्ने वातावरण सिर्जना भएको अवस्थामा भिसा सहजीकरणको लागि अनुरोध गरेको बताउनु भयो ।
उहाँले भन्नुभयो, “नेपाली नागरिकहरू जुन–जुन देशहरूमा हुनुहुन्छ, सरकारी क्षेत्रबाट गर्ने सुरक्षाका प्रत्याभूतिका कुराहरू सरकारी क्षेत्रबाट गर्ने, निजी क्षेत्रबाट गर्ने, एनआरएन तथा डायस्पोराबाट गर्नुपर्ने तयारी, निजी क्षेत्रले गर्ने तयारी, वैदेशिक रोजगार मेनपावरहरुको तयारी र कसरी यो समस्यालाई सम्बोधन गर्दा नेपाली नागरिकलाई कुनै पनि समस्या पर्दैन त्यसको लागि हामी प्रो–एक्टिभ भएर नै यसको तयारी गरेका छौँ । त्यसको लागि परराष्ट्र मन्त्रालयबाट हुनुपर्ने पहलकदमीका कुराहरू, छलफलका निष्कर्षहरू परराष्ट्र मन्त्रालयलाई अनुरोध गरेको अवस्था छ ।
गृहबाट गर्नुपर्ने कुराहरू गृहलाई, प्रधानमन्त्रीको कार्यालय, श्रम मन्त्रालय आफूले गर्नुपर्ने र वैदेशिक रोजगारलाई थप व्यवस्थित कसरी गर्ने र आउन सक्ने जुन सुकै परिस्थितिलाई सामना गर्नको लागि तयारी गर्ने । खास गरी,, मित्र राष्ट्रहरूको सहयोग कसरी लिने, अन्तर्राष्ट्रिय साझेदार संस्थाहरूको सहयोग कसरी लिने लगायतका सबै कुराहरूको लागि तम्तयार अवस्था बस्ने र जुन सुकै चुनौती आए पनि नेपाली नागरिकहरूलाई पूर्ण सुरक्षाको प्रत्याभूति दिने र उहाँहरूलाई आउन चाहनुहुन्छ भने आउनको लागि सहजीकरण गर्ने । उहाँहरूलाई अप्ठ्यारो परेको अवस्था छ भने छिमेकी मुलुक हुँदै आउने वातावरण र भिसा सहजीकरणको लागि पनि अनुरोध गरेका अवस्थाहरू छन् ।”
पछिल्लो समय मध्यपूर्वमा बढ्दै गएको तनावका कारण सो क्षेत्रमा रहेका नेपालीहरू प्रभावित भएका छन् । सरकारी तथ्याङ्क अनुसार इजरायलमा ५ हजारदेखि ७ हजारसम्म नेपालीहरू रहेका छन् भने इरानमा पनि दर्जन बढी नेपाली रहेको अनुमान गरिएको छ ।
"""
प्लास्टिकको विकल्प बायो झोला,"""काठमाडौँ, असार ४ गते । सहर, बजार, घरखेत जताततै प्लास्टिक प्रदूषणले आक्रान्त बनाइरहेका बेला केही हात प्लास्टिकको विकल्प खोज्न र प्रयोग कम गराउन एकजुट भएका छन् । सरकारले नेपालमा ४० माइक्रोनभन्दा पातला प्लास्टिक झोला प्रयोग गर्न प्रतिबन्ध लगाएको छ । प्लास्टिक झोलाको विकल्प आमनागरिकले पाउन नसकेका बेला धीरज श्रेष्ठले प्लास्टिकको विकल्प दिने प्रयत्न थाल्नुभएको छ । उहाँले इको ¥याप नेपालमार्फत ‘म प्लास्टिक हैन’ नारासहित बायो झोला उत्पादन सुरु गर्नुभएको छ ।
उहाँले भन्नुभयो, “झट्ट हेर्दा प्लास्टिकजस्तै देखिन्छ तर प्लास्टिक हैन, बजारका सामानसँगै ठुला फोहोर हाल्न सकिने आकारका बायो झोला हुन् ।” उहाँका अनुसार व्यापक प्रचलित प्लास्टिक झोला कहिल्यै कुहिँदैन । माटो, पानी र वातावरण दूषित बनाएर सयौँ वर्ष रहन्छ । बायो झोला जमिनमा परेको १८० दिनमा कुहिन्छ ।
श्रेष्ठका अनुसार बायो झोला मकै, उखु र आलुको ‘स्टार्च’ (मेसिनबाट बनाइएको धुलो) बाट बनाइएको हुन्छ । बजारमा पाइने प्लास्टिकका जति पनि आकारप्रकारका झोला छन्, तिनै आकारमा बायो झोला पाइन्छ । यी झोला किलोको चार सय रुपियाँमा पाउन सकिन्छ । बजारमा पाइने प्लास्टिक झोला करिब तीन सय ५० रुपियाँ प्रतिकिलोमा बिक्री भइरहेका छन्, जसले सोझै मानव स्वास्थ्य र प्रकृतिमा दुस्प्रभाव निम्त्याइरहेको छ ।
उहाँले थप्नुभयो, “त्यस्ता झोला विस्थापित गर्ने उद्देश्यसहित बनेको बायो झोला मानव स्वास्थ्य हितकर मात्र हैन, वातावरणमैत्री छ, कार्बन पनि उत्सर्जन गर्दैन ।” सुरुवातमा भाटभटेनी सुपर स्टोरमा प्रयोगका रूपमा बायो झोलाको बिक्री थालिएको छ । यसबाहेक नर्भिक अस्पताल, चिरायु अस्पताल, सोल्टी, म्यारियटलगायतका केही ठुला होटलले पनि बायो झोला लिन थालेका छन् ।
बजारीकरण र नीतिगत कडाइ सरकारले गरिदिएमा बायो झोला देशव्यापी गराएर प्लास्टिक झोला विस्थापित गर्न सकिने दाबी उहाँको छ । सरकारले यस वर्षको बजेटमार्फत वातावरणमैत्री उद्योगलाई सहुलियत र अनुदानको घोषणा गरेको छ । सरकारले प्रतिबन्ध लगाए पनि बजारमा १५ देखि २० माइक्रोनका प्लास्टिक प्रयोग भइरहेकाले बायो झोलाले ठाउँ लिन सकेको छैन । अहिले थोरै उत्पादन गरिरहेकाले उत्पादन मूल्य थोरै महँगो परेको श्रेष्ठ बताउनुहुन्छ । जब बायो झोलाले बजार लिन्छ, तब उत्पादन बढेसँगै अहिलेको भन्दा धेरै कममा ग्राहकको हातमा पुग्ने उहाँको भनाइ छ । दैनिक चार टन बायो झोला उत्पादन गर्न सकिने क्षमता उहाँको उद्योगसँग छ ।
प्लास्टिकका झोलाजस्तै गाउँघरमा हुने भोजभतेरमा प्रयोग भइरहेका प्लास्टिकका थाल, प्लेट, चम्चा–काँटा आदि पनि विस्थापित हुनुपर्ने धारणा प्रेरणा डङ्गोल राख्नुहुन्छ । हेल्थ इन्भायरोमेन्ट क्लाइमेट एक्सन फाउन्डेसन (हेक्याप) मार्फत उहाँले देशका विभिन्न स्थानमा प्लास्टिकको विकल्पमा बनेका सामग्री खोजी र प्रवर्धन थाल्नुभएको छ । उहाँले पूर्वी नेपालमा अत्यधिक उत्पादन हुने सुपारीका पातबाट स्थानीयले थालेको उत्पादन थाल, कचौरा, प्लेट, चम्चा आदि प्रवर्धन गर्न सरकारले सघाउनुपर्ने औँल्याउनुभयो । त्यति मात्र होइन, हरेक घरमा प्रयोग हुने प्लास्टिकका सामानको विकल्पमा बाँसको काइँयो, ब्रस, ऐनाको खापा, सौन्दर्य सामग्री राख्ने भाँडा आदिको पनि प्रवर्धन उहाँले थाल्नुभएको छ ।
प्लास्टिकलाई सोझै जमिनमा पुर्नुभन्दा यसको पुनप्र्रयोग पनि प्रवर्धन हुँदै छ । पानीका बोतलबाट बनेका झोला, सुटकेस आदिबारे सचेतना दिने र समुदायलाई यस्ता सामग्री निर्माणमा सघाइरहेको हेक्यापकै श्रम वस्तीले जानकारी दिनुभयो । प्लास्टिक प्रदूषण कम गर्ने उद्देश्यसहित नेपालमा भएका प्रयासको सङ्कलन र प्रवर्धन गर्न देशभरका नगरपालिका र गाउँपालिका गरेर आठ वटासँग सहकार्य गरिएको छ । उहाँले भन्नुभयो, “स्थानीय स्वयम्सेवी र विद्यार्थीलाई परिचालन गर्दै प्लास्टिक प्रदूषण कम गर्न र भएकालाई पुनप्र्रयोग गर्न सघाउँछौँ ।”
अहिले प्लास्टिक पुनर्प्रयोगमा काम गरिरहनुभएका लवराज रिमाल पहिले प्राङ्गारिक मल बनाउनुहुन्थ्यो । गत वर्षदेखि भने रिक्लेम नेपाल नामक कम्पनीबाट फोहोर प्लास्टिकबाट बोर्ड निर्माण गर्न थाल्नुभयो । बजारमा पाइने काठको प्लाइउडको विकल्पमा यसको प्रयोग गरेर विभिन्न प्रकारका फर्निचर बनाउन सकिन्छ ।
उहाँले भन्नुभयो, “मुढा, कुर्सी, टेबल, जुत्ता, पुस्तक राख्ने र्‍याक, अन्य सजावटका सामग्री राख्ने सोकेस बनाउन सकिन्छ ।” अहिले आठ बाई चारको ८० वटा प्लास्टिक प्लाई उत्पादन गरिरहेको उहाँले बताउनुभयो । हेर्दाखेरी मार्बल जस्तो देखिने भएकाले भुइँमा बिछ्याउन पनि सकिन्छ । काठभन्दा सस्तो, टिकाउ र सुन्दरसँगै वातावरण विनाश रोक्न सघाउने गरी प्रशोधन प्रविधि अपनाइएकाले सरकारले बजार प्रवर्धनमा सघाउन सक्ने ठाउँ उहाँ देख्नुहुन्छ ।
जेन्सन महर्जन पनि सहरीजन्य फोहोरमा आधारित काम गर्नुहुन्छ । कीर्तिपुर र शङ्खरापुरमा चाउचाउ, लेज, कुरकुरे आदिका खोल बटुलेर त्यसको पुनर्प्रयोगलाई ध्यान दिइएको छ । उहाँले भन्नुभयो, “एकैचोटि बजारबाट हटाउन सकिन्न, पुनर्प्रयोगका लागि सामग्री बनाउनैपर्छ ।” प्लास्टिकका खोलबाट लामो धागो बनाएपछि कपडा जस्तो बुनेर ढक्की, फूलदानी, भाँडा, चकटी आदि बनाएर बिक्री गरिने गरिएको छ ।
वातावरण विभागका महानिर्देशक ज्ञानराज सुवेदीका अनुसार त्यस्ता प्लास्टिकका सामग्री मानिसको शिरदेखि पाउसम्म र घरदेखि कार्यालयसम्म प्रयोग भइरहेका छन् । तिनको प्रयोग ठप्पै रोक्न सकिने अवस्था एकै पटक हुँदैन तर तिनको विकल्प खोज्दै, प्रयोग कम गर्दै र पुनर्प्रयोग गर्र्र्दै जाँदा त्यसले पुर्‍याएको व्यापक प्रभावलाई न्यूनीकरण गर्न सकिन्छ ।
"""
विपत् व्यवस्थापनमा आवश्यक पूर्वतयारी छ,"""६९ वर्षीय हिरा सार्की सुदूरपश्चिम प्रदेशको वामपन्थी आन्दोलन र दलित अधिकारका पक्षमा लड्ने चर्चित नाम हो । सरकारी सेवामा जाने चाहना राखेका नेता सार्की कञ्चनपुर महेन्द्रनगरको एक विद्यालयमा अङ्ग्रेजी शिक्षकले दलितले पढ्नु हुन्न भन्दै पछाडिको बेन्चमा बसाउन थालेपछि विभेदविरुद्ध लड्नकै लागि राजनीतिमा लाग्नुभयो । विगतमा एमाले केन्द्रीय सदस्यसमेत भइसक्नुभएका  नेता सार्की विसं २०७९ मा प्रदेश सभा सदस्य हुनुभएको थियो । करिब एक वर्षदेखि आन्तरिक मामिला तथा कानुनमन्त्री रहनुभएका सार्कीसँग गोरखापत्र दैनिकका प्रदेश संयोजक प्रकाशविक्रम शाह एवं चौमाला समाचारदाता नीराजन परियारले मन्त्रालयगत काम कारबाहीका बारेमा गर्नुभएको कुराकानी :
 सुदूरपश्चिम प्रदेशमा कानुन निर्माणले तीव्रता लिएन, आमसञ्चार ऐनमा पनि ढिलाइ भयो भन्ने गुनासो आइरहेको छ । यस्तो किन भइरहेको छ ?
–अहिलेसम्म प्रदेशमा ६४ वटा कानुन बनिसकेका छन् । आवश्यक भयो भने अरू थप कानुन पनि बनाउन सक्छौँ । अहिले आमसञ्चार विधेयक तयारी अवस्थामा छ । चालु अधिवेशनमा यसलाई छलफल गराएर पास गर्ने तयारीमा छौँ । केही ऐन पनि पारित हुने क्रममा छन् । सङ्घीय सरकारका केही कानुन नबनेका कारणले पनि प्रदेश कानुन निर्माण प्रभावित भएको हो ।
  सङ्घीय सरकारले कानुन नबनाउँदा के समस्या झेल्नुभएको छ ?
–सङ्घ संस्थाको ऐन भएको भए हामीलाई काम गर्न एकदम सहज हुन्थ्यो । यो सङ्घीय सरकारले चाँडो गरिदिएको भए हुन्थ्यो । प्रहरी समायोजनको काम नहुँदा हामीलाई कठिनाइ छ । बजेट र कर्मचारीको अभावले पनि कैयौँ काम अगाडि बढ्न सकेको अवस्था छैन । सचिव नहुने समस्या पनि पटक पटक हुन्छ । त्यही कारणले पनि धेरै काम रोकिएका छन् ।
  सुदूरपश्चिम प्रदेशको सुरक्षा अवस्था सुधार गर्न के के काम गरिरहनुभएको छ ?
सुरक्षा अवस्थाको कुरा गर्ने हो भने अहिले हामीले बोर्डर पोस्ट स्थापना गर्न सकेका छैनौँ र भएकालाई पनि व्यवस्थापन गर्न सकिराखेको अवस्था छैन । हाम्रा सुरक्षाकर्मी अहिले पालमुनि बसेर काम गरिरहेका छन् । मैले अघिल्लो वर्षदेखि कैलाली, कञ्चनपुरदेखि डडेलधुरा, बैतडी, दार्चुलासम्म भवन बनाउने भनेर अघि बढेको छु । अहिले जग्गाका कारणले गर्दा काम अगाडि बढ्न सकेको छैन । धेरै सीमानाकामा ठाउँमा भवन बन्ने अवस्था पनि रहेका छैन । सङ्घीय सरकारले पनि यसका लागि पहल लिनुपर्ने हो । सुरक्षा प्रमुख विषय हो तर सुरक्षाकर्मी नै आफैँ सुरक्षित छैनन् भने सुरक्षा व्यवस्था कहाँबाट कायम हुन्छ ? अहिले बजेट पनि घटेर आएका कारणले पनि धेरै काम गर्ने अवस्था पनि छैन् । विगतमा सवारीसाधन, प्रहरी भवन निर्माणमा पनि काम गरेका छौँ ।
  प्रदेशमा लागुऔषध दुव्र्यसनी नियन्त्रणका लागि के के काम गरिरहनुभएको छ ?
–अहिलेका प्रायः युवा लागुऔषध दुव्र्यसनीमा लागेको पाइन्छन् । लागुऔषध सेवन हाम्रो प्रदेशमा विकराल समस्याका रूपमा देखा परिरहेको छ । त्यसलाई रोक्न प्रदेश सरकारले जनचेतनालगायताका कार्यक्रम गरिरहेको छ । साथै आन्तरिक तथा कानुन मन्त्रालयले सहिद लोकराज ढकाल दुव्र्यसनी कार्यक्रम अन्तर्गत बजेटसमेत छुट्याएर सचेतनामूलक कार्यक्रम गर्दै आएको छ ।
यो कार्यक्रम कैलालीबाहिरका अरू आठ जिल्लामा पनि विस्तार गर्दै छौँ । लागुऔषधको कारोबार र दुव्र्यसनी रोक्न नौ वटै जिल्लामा प्रहरीमार्फत स्थानीय तहसँग समन्वय गरेर अभियान थालेका छौँ । विद्यालयमा पनि विद्यार्थीलाई यो विषयमा प्रशिक्षण दिने काम भइरहेको छ ।
  सुदूरपश्चिम प्रदेशमा भूकम्प जोखिम रहेको तथा बाढी, पहिरो, हावाहुरी जस्ता प्रकोप पनि यो प्रदेशले खेप्दै आएको छ । विपत्को पूर्वतयारीमा के के काम गरिरहनुभएको छ ?
–सुदूरपश्चिम प्रदेशमा यस वर्ष विगतको तुलनामा मनसुन बढी सक्रिय हुन सक्ने अनुमान गरिएको छ । यसबेला हुन सक्ने सम्भावित विपत्लाई लिएर कैलाली कञ्चनपुरका विपत् सम्पर्क व्यक्तिलाई तालिम दिएका छौँ । विशेष गरी पहाडी जिल्लामा पहिरोको जोखिम बढी हुन्छ भने तराईका क्षेत्रमा डुबानको समस्या हुन्छन् । प्रदेश सरकारले यस वर्ष विपत् व्यवस्थापनका लागि आवश्यक पूर्वतयारी गरिरहेको छ । आवश्यक सामग्री खरिददेखि जिल्लास्तरबाट हुने तयारी पनि भइरहेको छ ।
तराईका क्षेत्रमा भने बर्सातको समयमा डुबानको समस्या बढी देखिने गरेको छ । विशेष गरी कैलाली, कञ्चनपुरका विभिन्न बस्ती डुबानमा पर्ने गरेका छन् । नदी कटान हुँदा बाढी मानवबस्तीमा पस्नेलगायतका समस्या तराईका क्षेत्रमा देखिने गरेका छन् । सुदूरपश्चिम प्रदेश सरकारले विपत् व्यवस्थापन गर्न आवश्यक सामग्री तथा अन्य तयारीका लागि सरोकारवाला निकायसँग छलफल गरेको छ । विपत् पीडितको राहत उद्धारका लागि सङ्घीय, स्थानीय सरकार र विकास साझेदारसँग मिलेर प्रदेश सरकारसँग काम गरिरहेका छौँ ।
अहिलेसम्मको वैज्ञानिक अनुसन्धान अनुसार भूकम्प आउने समय र यसको केन्द्रविन्दु भूकम्प आउनुपहिले नै निश्चित गर्न सकिँदैन भन्ने छ । भूकम्पबाट सुरक्षित संरचना निर्माण गर्नु र यसका लागि पूर्वतयारीको अवस्थामा रहनु नै यसको क्षतिबाट बच्ने उपाय हो । भूकम्प रोक्न नसकिने प्राकृतिक प्रक्रिया भए पनि जोखिम न्यूनीकरण तथा पूर्वतयारीका लागि गृह मन्त्रालय अन्य सङ्घ संस्थाबाट आवश्यक सामग्री प्राप्त भएको छ । त्यसलाई अहिले गोदाममा सुरक्षित राखेका छौँ । प्रदेश सरकारले खरिद गरेको सामान जिल्ला प्रशासन कैलाली र बैतडीको खोड्पेमा केही सामान राखेका छौँ । प्रदेश सरकार आफ्नो क्षमताले भ्याएसम्म आफैँ नसकेका कुरामा अन्य सङ्घ संस्थाबाट पनि सहयोग लिन तयार छौँ । विपत्  हेलिकोप्टर आवश्यक हुन्छ त्यसका लागि हाम्रो प्रदेशमा हेलिकोप्टर आवश्यक हुन्छ । त्यसका लागि सुदूरपश्चिमलाई हेर्नका लागि कर्णाली प्रदेशको सुर्खेतमा सेनाको हेलिकोप्टर तयार अवस्थामा रहेछ । प्रदेश विपत् प्राधिकरणको पनि गठन गर्ने कुरा अगाडि बढेको छ ।
  सुदूरपश्चिम प्रदेशमा दलित, महिलामाथि विभेद तथा छाउपडीलगायतका विभिन्न खालका कुरीति नियन्त्रणका लागि सरकारले के गरिरहेको छ ?
–प्रकृतिले मानिस जन्मिने र मर्ने बनाएको भए पनि दलित भएर जन्मेकै आधारमा छुवाछुत र भेदभाव भोग्नुपर्ने स्थिति कायमै रहेको छ । दलित जाति आफू मानव भएर स्वतन्त्रपूर्वक जिउन पाएका छैनन् । मान्छे भएर जन्मेपछि स्वतन्त्र ढङ्गले बाँच्न र राज्यद्वारा प्रदत्त अधिकारको समान उपभोग गर्न पाउनु सबै मानवको नैसर्गिक अधिकार हो तर नेपाली समाजमा भने दलित भएर जन्मेकै आधारमा ऊ आफ्नै अधिकारबाट वञ्चित हुनु परेको छ ।
यो देख्दा सामान्य लाग्ने तर अनुभूति गर्दा र भोग्दा अत्यास लाग्ने समस्या हो । दलितले बर्सौंदेखि भोग्न बाध्य छुवाछुतको समस्या झन् पीडादायक छ । एउटै समाजमा बसेर पनि दलित हुनुका कारण मानव भएर बाँच्न हैसियतसम्म पाएका छैनन् । जातीय छुवाछुतसम्बन्धी कुरालाई कम गर्न र यसलाई हटाउनका लागि प्रयास गरेको छु । महिला हिंसालगायतका कुरीति हटाउन पनि काम गरिरहेका छौँ । छुवाछुत देखिने गरेर देखिँदैन तर पनि छुवाछुत रहेको छ । जातीय विभेद गर्नु हुँदैन र यसलाई अन्त्य गर्नु पर्छ जस्तो भन्छौँ तर  दलितलाई घर भाडामा दिँदैनन् । त्यसै कुरालाई ध्यान दिएर मैले विपन्न उत्पीडित समुदायका विद्यार्थीका लागि कैलाली, कञ्चनपुरमा छात्रावासको व्यवस्थाका लागि पहल गरिरहेको छु । सायद आउने बजेटमा त्यो व्यवस्था हुन्छ होला ।
  सञ्चार सम्बद्ध मन्त्रालय भएकाले अबको बजेटमा सञ्चारकर्मीका लागि के के गर्न खोजिरहनुभएको छ ?
–पत्रकारको क्षमता अभिवृद्धिका लागि हामीले पत्रकार महासङ्घसँग मिलेर विभिन्न कार्यक्रम गरिरहेका छौँ । स्थानीय मिडियालाई बचाउनका लागी पनि हामीले केही पहल गरेका छौँ । अहिले लोककल्याणकारी विज्ञापन दिइरहेका छौँ । केही मात्रामा भए पनि यसले थोरै सहयोग पुग्छ भनी विश्वास लिएका छौँ । नेपाल पत्रकार महासङ्घको भवन निर्माण गरेका छौँ । सरकारी सञ्चार माध्यमसँग पनि मिलेर काम गरेका छौँ । यी सबै काम अबको बजेटमा पनि पार्ने प्रयासमा छौँ ।

"""
सुरक्षामा छैन ध्यान अकालमै जान्छ ज्यान,"""काठमाडौँ, असार ३ गते । निजी क्षेत्रमा सबैभन्दा ठुलो लगानी र रोजगारीको ठुलो हिस्सा रहेको सार्वजनिक यातायात क्षेत्र मर्यादित र जिम्मेवार नहुँदा न यो कदरयोग्य बन्न सकेको छ न त यात्रु नै सुरक्षित हुन सकेका छन् ।
सडक यातायात असुरक्षित बन्दै जाँदा बर्सेनि हजारौँ नागरिकको अकालमा ज्यान गइरहेको छ । मनसुन सुरु भएसँगै सडक दुर्घटना बढ्ने गरेको छ । दुर्घटना कम गर्न अग्रसर हुनुपर्ने व्यवसायीमा सुरक्षित व्यवसाय र सेवाभन्दा पैसाका लागि अस्वस्थ प्रतिस्पर्धा छ । अनुमगनमा राज्यको उपस्थिति पनि कमजोर देखिएको छ ।
सार्वजनिक यातायात व्यवसायीको हडतालका कारण यही जेठ १९ र २० गते देशभर आवतजावत ठप्प भयो । सरकार व्यवसायीबिचको वार्ता, सर्वोच्च अदालतको अल्पकालीन आदेशसँगै व्यापक विरोधपछि हडताल फिर्ता भयो । हडतालको कारण भने गण्डकी प्रदेश सरकारले जारी गरेको ‘राइड सेयरिङ नियमावली’ थियो । संसारभर पछिल्लो समय प्रचलित ‘राइड सेयरिङ’ विरुद्ध देशभरकै यातायात नै अवरुद्ध पारियो ।
संविधानको धारा १७ को उपधारा २ मा अत्यावश्यक सेवामा बन्द हडताल वा अवरोध गर्न पाइँदैन । अत्यावश्यक सेवा अवरुद्ध पार्नेलाई सजायसहित इजाजत रद्द हुने कानुनी व्यवस्था छ । आमनागरिकको आवतजावत गर्न पाउने मौलिक अधिकार नै हनन हुने गरी हडताल गर्ने व्यवसायीले उल्टै राज्यलाई नै सम्झौता गर्न बाध्य पारे । व्यवसायीको हठका अघि स्वयम् गण्डकी सरकारसमेत पछि हट्न बाध्य भयो ।
यो घटना सार्वजनिक यातायात क्षेत्रमा बर्सौंदेखि अघोषित रूपमा चलिरहेको ‘सिन्डिकेट’ कै एक उदाहरण बन्यो तर व्यवसायीको कुरा सुनिँदा यात्रुको सुरक्षाप्रति कुनै पक्षको चासो देखिएन । नेपाल प्रहरीका सहप्रवक्ता रमेश थापाका अनुसार सवारी दुर्घटनाबाट बर्सेनि ठुलो जनधनको क्षति हुने गरेको छ । सबैको सामूहिक प्रयासबाट सवारी दुर्घटना न्यूनीकरण नगरे यसले राष्ट्रिय समस्याकै रूप लिन सक्छ । प्रहरी प्रधान कार्यालयको तथ्याङ्क अनुसार पछिल्लो पाँच वर्षमा मात्र सडक दुर्घटनामा १४ हजार ४८७ जनाको ज्यान गएको छ । एक लाख ७१ हजार ९५२ जना घाइते (अङ्गभङ्ग) भएका छन् । दुर्घटनाबाट हुने गरेको भौतिक क्षतिको कुनै लेखाजोखा नै छैन !
आर्थिक वर्ष २०७६/७७ मा २५ हजार ७८८ वटा सडक दुर्घटनामा दुई हजार २९१ जनाको ज्यान गएको थियो । जसमध्ये एक हजार ८२३ जना पुरुष र ४६८ जना महिला छन् । दुर्घटना हुनेमा सार्वजनिक र भाडाका सवारीको सङ्ख्या १३ हजार ५८२ छ ।
आव २०७७/७८ मा २४ हजार ५३९ सवारी दुर्घटनामा दुई हजार ८८३ जनाको मृत्यु भयो । यसमध्ये दुई हजार ३६३ जना पुरुष र ५२० जना महिला थिए । दुर्घटना हुने सार्वजनिक तथा भाडाका सवारीको सङ्ख्या १३ हजार ४९५ थियो । त्यसै गरी आव २०८१/८२ को नौ महिनामा २२ हजार ८६० वटा सवारी दुर्घटनामा दुई हजार ७९ जनाको ज्यान गएको छ । जसमध्ये एक हजार ६२६ जना पुरुष र ४४३ जना महिला रहेका छन् । दुर्घटनामा परी ३५ हजार ७७८ जना घाइते भएका छन् ।
सडक दुर्घटनामा ज्यान गुमाउनेमध्ये अधिकांश २५ वर्षमाथि उमेर समूहका पुरुषको सङ्ख्या ८० प्रतिशतको हाराहारीमा रहेको पाइएको छ । सडक दुर्घटनाको तथ्याङ्क विश्लेषण गर्दा दैनिक ८० वटा दुर्घटनामा औसत आठ जनाको मृत्यु हुने गरेको छ भने ७० जना घाइते हुने गरेका छन् । यो तथ्याङ्कले सडक दुर्घटनाबाट श्रीमान्, श्रीमती तथा अभिभावक गुमाउने परिवारको सम्भावित एकल अवस्थालाई भयावह देखाउँछ ।
सडक सुरक्षामा पुगेन ध्यान
नेपाल प्रहरीका पूर्वअतिरिक्त महानिरीक्षक पोषराज पोखरेल सडक दुर्घटना मुख्य कारण सवारी नियमको उलङ्घन, चालकको लापरबाही, तीव्र गति, मादक पदार्थ सेवन तथा सवारीसाधनको नियमित यान्त्रिक जाँच नहुनु रहेको बताउनुहुन्छ । पोखरेल भन्नुहुन्छ, “सार्वजनिक तथा भाडाका सवारीको चाप बढ्दो छ, अनुगमन गर्ने जनशक्ति अत्यन्तै कम रहेकाले नमुना जाँचमै सीमित रहनुपर्ने बाध्यताले प्रभावकारी अनुगमन नै भइरहेको छैन ।” उहाँले चालकको लापरबाही यात्रुले पहिले थाहा पाउने भएकाले सजग गराउने र नजिकै प्रहरीलाई खबर गर्न सके दुर्घटना कम हुन सक्ने बताउनुहुन्छ ।
सवारी तथा यातायात व्यवस्था ऐन, २०५४ मा सार्वजनिक यातायातलाई लामो, छोटो र मध्यम गरी तीन भागमा वर्गीकरण गरी २५० किलोमिटरभन्दा लामो दुरीमा दुई जना चालक राख्ने, गति सीमित तोकी टाइमकार्ड लागु गर्ने, सिट क्षमतामा मात्र यात्रु बोक्ने र नियमित प्राविधिक परीक्षण गरेको हुनुपर्ने जस्ता नियम तोकिएको छ ।
सार्वजनिक यातायात इजाजत, अनुगमनमा सङ्घ, प्रदेश र स्थानीयबिचको तेहेरोपनका कारण समन्वयको अभाव देखिएको छ । यातायात व्यवस्था विभागका निर्देशक गणेशमानसिंह राईले अन्तरप्रदेश रुट निर्धारण, राष्ट्रिय राजमार्ग तथा लोकमार्गको अनुगमनबारे अन्योल रहेको बताउनुहुन्छ । रार्ई भन्नुहुन्छ, “सवारीचालक अनुमतिपत्र, सार्वजनिक यातायातको रुट निर्धारण सङ्घबाट प्रदेश र स्थानीय तहमा पुगेको छ । आवश्यक प्रविधि र जनशक्ति अभावले प्रभावकारी अनुगमन हुन सकेको छैन ।” उहाँले सडक सुरक्षालाई प्रभावकारी बनाउन सडक सुरक्षा विधेयकको मसौदा तयार भइरहेको जानकारी दिनुभयो । नेपाल यातायात व्यवसायी राष्ट्रिय महासङ्घका महासचिव सरोज सिटौला यातायात क्षेत्रमा बढ्दै गइरहेको अस्वस्थ प्रतिस्पर्धा, दक्ष चालकको पलायन, प्रभावकारी अनुगमनको अभावका कारण सडक दुर्घटना हुने गरेको बताउनुहुन्छ ।

"""
"सत्तापक्ष र प्रतिपक्षको आँखाले होइन, सुशासन व्यवहारमा प्रकट हुनुपर्छ : नेता बाँस्कोटा","""काठमाडौँ, जेठ २७  गते ।  नेपाल कम्युनिष्ट पार्टी (एमाले)का पोलिटब्यूरो सदस्य तथा पूर्वमन्त्री गोकुलप्रसाद बास्कोटाले नेपाली राजनीतिमा हक्की र खरो स्वभाव तथा स्पष्ट वक्ताको बेग्लै परिचय बनाउनुभएको छ ।
पत्रकारिताकै पृष्ठभूमि रहेका उहाँ प्रतिनिधिसभाका गएका दुवै निर्वाचनमा आफ्ना प्रतिस्पर्धीलाई भारी मतले हराउँदै विजयी हुनुभएको थियो ।
नेपालको संसदीय अभ्यास, संविधान संशोधन, सङ्घीयता, विकास निर्माण, युवाको विदेश पलायन, भ्रष्टाचार न्यूनीकरण, सुशासन प्रवर्धनलगायत समसामयिक विषयमा राससका प्रमुख समाचारदाता नारायण न्यौपानेले लिएको अन्तर्वार्ताको सम्पादित अंश :
माननीयज्यू, अहिले केमा व्यस्त हुनुहुन्छ ?
अहिले संसदमा बजेट अधिवेशन चलिराखेको छ । हाम्रो व्यस्तताको एउटा नियमितता छ भने अर्को आकस्मिक छ । नियमितताभित्र नियमित संसदीय काम कारबाही र राजनीतिक दलहरूसँग सम्बन्धित काम गर्छौं । मतदाता र नीति निर्माता भेट्छौँ । आकस्मिक रूपमा नसोचेका कुरा पर्छ  । जस्तो अहिले सदन निरन्तर चल्नुपर्नेमा अवरोध भइराखेको छ । त्यस सम्बन्धित विषय, बजेट निर्माण र आफ्ना निर्वाचन क्षेत्रका जनताको आवाज उठाउने काम भइरहेको छ ।
मुलुकको संसदीय अभ्यासलाई कसरी हेर्नुभएको छ र कसरी जानु पर्थ्याे भन्ने लाग्छ ?
यसमा विश्लेषनात्मक पाटो जरुरत पर्दछ । हामीले तीनवटा राजनीतिक अभ्यास गर्‍यौँ । एउटा जहानियाँ राणा शासन, अर्को वंशको तन्त्र अर्थात् निरङ्कुशताभित्रको एक दलीय व्यवस्था र अहिले रोजेको हामीले लोकतन्त्र र गणतन्त्र छ । लोकतन्त्रको प्राप्तिपछि तत्कालीन सात राजनीतिक दल र सशस्त्र विद्रोहमा रहेको माओवादीले मुलुकलाई नयाँ प्रस्थान दिने कोसिस ग¥यौँ । राजनीतिक अभ्यासमा व्यवस्थाका हिसाबले यो राम्रो रह्यो तर यसका कैयन् चीजहरू अभ्यासले परिस्कृत हुनुपर्नेमा हामी ठाउँमा–ठाउँमा चुकियो । हामीले संसदीय अभ्यासमा सत्तापक्ष र प्रतिपक्षको आँखाले मात्र हरेक घटनालाई हेर्न कुरा दुःखद लाग्छ । मुलुकलाई आवश्यकता र जनताको चाहना, विश्व परिस्थिति र त्यससँगै दौडिनुपर्ने कुरातर्फ हाम्रो संसदीय अभ्यासले ध्यान पुर्‍याएको लाग्दैन । जसका निम्ति हामीले अझै केही समय पर्खिनुपर्छ । वा केही हण्डर र ठक्कर खाँदै अगाडि बढ्नुपर्छ ।
नेपालका अभ्यास गरिरहेको परराष्ट्र नीति र समाजवादसम्बन्धी अर्थ व्यवस्थालाई कसरी  हेर्नुभएको छ ?
अघिल्लो प्रश्नकै निरन्तरता भित्र यसलाई हेर्न सकिन्छ । हामीले राजनीतिक परिवर्तनलाई विचार, सङ्गठन, अभिव्यक्ति, फ्री प्रेसलाई मात्रै डेमोक्रेसीको बोर्डर फ्रेमवर्कलाई मात्र हेर्न हुँदैन थियो । सँगसँगै अब मुलुकको सामाजिक तथा आर्थिक रूपान्तरणतर्फ कता जाने भन्नेमा न्यूनतम राष्ट्रिय लक्ष्य निर्धारित हुनुपथ्र्यो, जहाँ मतभिन्नता होइन एकरूपता चाहिन्छ । मुलुकले विकासमा फड्को मार्नुपर्छ । त्यो समयको गतिलाई लिड गर्ने पनि क्षमता विकास गर्नुपर्छ । तर, मलाई लाग्दैन कि नेपालले तत्कालै विश्व समयको प्रगतिलाई लिड गर्न सक्छ १ तर हामी छुट्नु चाहिँ भएन । सँगसँगै कम्तीमा यात्रामा हुनुपर्थ्याे भन्ने हो । यसमा राजनीतिक दल चुकेका छन् । किनभने हाम्रो परराष्ट्र नीतिमा एकरूपता छैन । सरकार नै पिच्छे फरक छ । जुन कुरा अत्यन्त घातक र गलत छ । जनतामा नेपालको राजनीतिक प्रणालीले मार्गदर्शन गर्दै त्यही आधारमा चल्छ भन्ने मान्यता रहेन । हिजोजस्तै आज पनि दिल्ली, मस्को, बेइजिङ, वासिङटन र लन्डनको मानसिकता जीवित रहनाको कारण के हो रु  त्यसलाई पन्छाउन पथ्र्यो । त्यो उठ्नै नसक्ने गरी समाप्त गरिदिनुपथ्र्यो । यहाँ जे कुरा हुन्छ, नेपाली जनमत, राजनीतिक दलको स्वाभाविक अभ्यासबाट भएका हुन् भन्ने बुझाइ स्थापित हुनुपथ्र्यो । त्यो परराष्ट्र नीतिमा एकरुपता नहुनाको परिणती हो । परराष्ट्र नीतिका कुरा गर्दा खाली पञ्चशीलको एउटा फ्रेमवर्क मात्र छ । कतै न कतै भन्ने खाले कुरा अनुभूतिको माध्यम बनिराखेको छ । त्यो सत्यमा, अनुभूतिमा र आशङ्कामा कति आधारित छ रु त्यसलाई हटाउन गर्न सकेनौँ ।
अर्कातर्फ हामी सबैले समाजवाद भन्यौँ । तर, समाजवादको ढाँचा कस्तो हुने र केमा न्यूनतम सहमति गर्ने भन्नुको साटो सामाजिक सुरक्षामै अल्झिन्छौँ । सामान्य वृद्ध भत्ताका सन्दर्भमा समेत ६८ र ७० वर्षको उमेर हदमा अल्मलियौँ । स्वास्थ्य बिमामा फरक–फरक मान्यता छन् । शिक्षा र स्वास्थ्य राज्य र निजी क्षेत्रको दायित्व कति भनेर हेर्नपर्नेमा त्यो भएन । उद्योगमा समाजवाद अनि स्वास्थ्यमा पुँजीवाद खोजियो भने समाजवाद अपूर्ण हुन्छ ।
उत्पादनको क्षेत्रलाई बरु निजीतर्फ बढ्ता जोड दिनुपर्छ । केही चीजमा राज्यले समान न्याय, समान पहँुच, समान अवसर र समान भूमिका दिनुपर्ने हुन्छ । त्यहाँ समाजवाद झल्किनु पर्छ । त्यसमा राजनीतिक दलबिच मतभिन्नता छ ।
वर्तमान सरकार गठनको पृष्ठभूमिसँगै चर्चामा रहेको संविधान संशोधनको पाटोलाई कसरी हेर्नुभएको छ ?
हामीले समावेशिता नेपालको अनिवार्य सर्त हो भनेका छौँ, तर समानुपातिक के हो ? त्यसको मोडालिटी कस्तो हुनुपर्ने राजनीतिक प्रणाली जुन अवलम्बन गरिन्छ त्यसअनुरूप पार्टीहरुको आन्तरिक राजनीतिक प्रणाली अवलम्बन गरिनु पर्दछ । त्यहाँ फरकपन देखिन्छ । निर्वाचन आयोगमा खाली वार्षिक आयव्ययको प्रतिवेदन बुझाउने वा महाधिवेशन गर्ने मात्रै कुराले गणतन्त्र बलियो हुँदैन ।  पार्टीभित्रको आन्तरिक लोकतन्त्रको असल अभ्यास हुनुपर्छ । त्यसमा चुकेका छौँ । समानुपातिक जनताले छानेको भन्दा नेतृत्वको रोजाइमा परेको, खल्तीबाट झिकिएको भने आम बुझाइ छ । आरोप होइन है ।  नयाँ परिष्कृत ढङ्गले जान नसक्दा अस्थिरता आएको पक्षलाई मनन गरिनुपर्छ ।
हामीले अहिले रोजेको निर्वाचन प्रणालीले कसैलाई बहुमत दिन्न । १३८ सिट नआई बहुमत हुँदैन, त्यो पुग्न कठिन छ । अर्कातर्फ दलहरुबीच सहकार्यको संस्कृति अवलम्बन गर्न नसक्नुका कारण घोषणापत्र फरक छन् । न्यूनतम साझा राज्यका मुद्दा कसैले बोकेका छैनौँ । सबैले आफ्नो सर्वोच्चताका कुरा बोकेका छाैँ । पार्टीका विचारधारा, गन्तव्य र राजनीतिक मान्यता र दार्शनिक हिसाबले हुन सक्दछ । यद्यपि, कैयौँ चीजहरू भने दर्शनभन्दा बाहिर हुन्छ ।
परराष्ट्र नीतिमा राजनीतिक दल विशेषकोे विचारधाराको के अर्थ हुन्छ ? त्यहाँ उदार पुँजीवाद, नव उदारवाद र वामपन्थीले भन्ने गरेको समाजवाद भिन्नता हुन्छ ? परराष्ट्र नीति एउटै हुनुपर्छ । त्यहाँ कुनै वाद र विचार भन्ने नै व्यक्त हुँदैन । त्यसमा अलि सोच्नुपर्ने हुन्छ । अर्कातर्फ हामीले संरचना धेरै बनायौँ कि भन्ने छ । एउटा समावेशी आयोग भए पुग्नेमा १२ वटा आयोग किन चाहियो । त्यसैमा ५० प्रतिशत महिलासहित सबै जाति र समुदायको प्रतिनिधित्व गराइदिए भैगयो । राज्यको स्रोत कहाँ प्रयोग गर्ने ? सङ्गठनात्मक कि उत्पादनका संरचना निर्माणमा भन्ने स्पष्ट नीति छैन । गरिबीमा लोकतन्त्र दूषित हुन्छ, त्यसैले हामीलाई समृद्धि चाहिएको छ ।  हाम्रा प्रदेशकै सङ्ख्याबारे अनेक मान्यता छन् । यसमा म अलि फरक मत राख्छु । दुई तहको सङ्घीयता भए हुन्छ कि हुँदैन ? सेवा प्रवाह दिने आँगनको र परराष्ट्रदेखि सम्पूर्ण राजनीतिक नीति निर्माण गर्नेमाथि सरकार भएपछि अरू किन चाहियो भन्ने प्रश्न पनि उठ्या छ ।
ती पनि जनताबाटै उठ्या प्रश्न हुन् बाहिरबाट लादिइएका होइन । पालिका सङ्ख्या र उस्तै प्रकृतिका संस्था कति राख्ने भन्नेमा स्पष्ट हुन जरुरी छ । राजनीतिक सङ्क्रमणकालीनको अवस्थामा विगतमा जनताका असीमित चाहनालाई संविधानमै समेट्ने कोसिस गर्‍यौँ । जनभावनालाई निरन्तर प्रतिनिधित्व गर्नेतर्फ सोचिएन । त्यसले पनि केही समस्या निम्त्यायो भन्ने लाग्छ ।
लोकतन्त्रमा निर्वाचनको विकल्प नभए पनि स्थिरताका लागि अभ्यासमा देखिएका कमजोरी सच्याउन निर्वाचन प्रणालीमा सुधारको खाँचो छ । समानुपातिकको ठाउँमा ३३ प्रतिशत महिलालाई प्रत्यक्षमै स्थान सुरक्षित गर्दै केही जातीय समुदायको प्रतिनिधित्व राष्ट्रियसभामा गराउन सकिन्छ । प्रतिनिधित्व हुन नसक्ने समुदायको आवश्यकता र चाहनाको आवाजलाई राष्ट्रिय मत बनाएर बुलन्द गर्न सकिन्छ ।
सङ्घीयताको सौन्दर्य भनेको प्रदेश हो, प्रदेश हटाएर कसरी त्यो अभ्यास गर्न सकिएला र ?
हामीलाई आफूले बोकेको भारीले आफैँलाई नथिचोस् । थेग्न पनि सक्नुपर्यो नि त ! म सङ्घीयताको विरोधी हैन । गणतन्त्र सर्वेसर्वा हो । सङ्घीयता त प्रणालीभित्रकोे एउटा विषय हो । गणतन्त्र उद्देश्य र गन्तव्य हो । उदाहरणका लागि मानिसको मुख्य सपना घर बनाउनेछ । घरमा कोठा, झ्याल र भर्‍याङ जता फर्काए नि हुन्छ । त्यसैगरी, गणतन्त्र चाहिँ राज्यकै गन्तव्य हो । बाँकी  कोठामा के गर्ने, कुन रङ्ग लगाउने, कस्तो सजावट गर्ने भन्ने विषय आर्थिक क्षमतामा भर पर्छ । यो पनि त्यस्तै विषय हो ।
हामीले सोच्नुपर्ने सुशासन हो । भोट त  जसले बढी ल्याउँछ उसैले जित्छ नि । पढेकै मानिस विद्वान हुनुपर्छ भन्ने छैन । प्रदेशले बनाएका शैक्षिक कानुन कता छन् ? प्रदेश नै पिच्छे फरक कानुन बनाइएको छ, यो के गर्‍या ।  नियन्त्रण र सन्तुलनमा विवेक देखिन्न । यसबाट अराजकता हुन्छ । ‘मोनिटरिङ सिस्टम’ सहितको चुस्त दुरुस्त  हुनुपर्छ । सङ्घीताको दुईटा मान्यता छन् । एउटा जन्मजात  मिलेका र बाहिरबाट पछि आएर मिलेका राज्य, अर्को भनेको ठुला देश जहाँ विशाल भूगोल र जनसङ्ख्या छ । हाम्रो जस्तो सानो देशमा तहगत संरचना धेरै नभए पनि हुन्छ । के फरक छ पहिलाका पाँच विकास क्षेत्र र अहिलेका सात प्रदेशमा ? अहिलेसम्म कानुन बन्न नसक्नुमा केही जटिलता छ ।  छलफलको पोको निस्केपछि यसबारे थप धारणा राख्छु ।
नेपाल कम्युनिष्ट पार्टी (एमाले), नेपाली कांग्रेस र माओवादी परिवर्तनका संवाहक हुन्, तीन दल नमिलेसम्म देशले समृद्धिको गति लिन सक्दैन, उनीहरूका बिचमा किन हार्दिकता हुन सकेन भन्ने लाग्छ ?
केही विषय पार्टी र सरकारभन्दा माथि हुन्छन् । त्यसको सीमा हामीले बुझ्न सकेनौँ वा चाहेनौँ वा प्रयोगमा ल्याएनौँ । समस्या त्यही नेर छ । विद्यमान चुनाव प्रणालीबाट चुनावमा कसैको पनि बहुमत आउँदैन, तर सबैलाई सरकार चाहिएको छ । प्रत्यक्ष निर्वाचन वा समग्रमा ठुलो दलले नेतृत्व गर्छ, अरू मिसिन सक्छन् भनी संविधानमै लेख्नुपर्छ । दस र सात सिटेलाई प्रधानमन्त्री बनाएर गएपछि नीति र जनमतको सम्मान हुन नसकेको हो । सबै दल मिल्ने हो भने एउटै बनाए भैगयो नि, तर त्यहाँ फेरि अर्को अटोक्रेसीको जन्म हुन्छ । राष्ट्रिय सहमतिका आधारमा न्यूनतम साझा अवधारणा बनाएर कम्तीमा १०–२० वर्ष काम गर्ने हो भने आर्थिक र परराष्ट्र नीति स्थिर हुन्छ ।
राष्ट्रका साझा विषयमा न्यूनतम सहमति नहुँदा सत्तामा हुँदा राम्रो बिम्ब देख्ने, प्रतिपक्षमा गएपछि खराब देख्ने दूषित मानसिकताद्वारा राजनीतिमा विषाक्त छ, त्यो अन्त्य गर्न प्रमुख दलले सत्तामा हुँदा सेवा प्रवाह र विपक्षमा रहँदा जनताको आवाजलाई मुखरित गर्नुपर्छ । लोकतान्त्रिक संसदीय व्यवस्थाले सत्ता र प्रतिपक्ष दुवै खोज्छ र स्वीकार गर्छ ।
हरेक सरकार बदलिँदा भ्रष्टाचार र सुशासनका कुरा उठाउने गरिए पनि भ्रष्टाचार मौलाइरहेको छ, यस्तो किन हुन पुग्यो ?
एउटा साधारण उदाहरण मेलाम्ची परियोजना किसुनजीको कल्पना हो । सबै सरकारले त्यसलाई निरन्तरता दिए । कसको पालोमा शिलान्यास, सुरुङको ब्रेक थ्रू, पानी खसाल्यो, उद्घाटन भयो भन्ने कल्चरबाट हामी बाहिरिनु पर्छ । यसमा ठूला नेतामै रुपान्तरण आवश्यकता छ । नयाँ पुस्तालाई असल पाठ सिकाएर अभ्यस्त बनाउनुपर्छ । असल संस्कार हस्तान्तरण गर्न आफैँ अनुयायी भए के हुन्छ ? कतिपय विषय प्रणालीले नै काम गर्दिएको हुन्छ । उदाहरणका लागि भूकम्पले राससको भवन भत्किएपछि जुन सरकार भए पनि बनाउने व्यवस्था गर्दथ्यो, जमिन थियो नै, संयोग म सञ्चारमन्त्री हुँदा बजेट सुनिश्चिता भयो, तर यसको सबै श्रेय मैले नै लिनुपर्छ भन्ने होइन । सुशासन व्यवहारमा प्रकट हुनुपर्छ, आरोपमा मात्रै होइन । एउटा दल र मानिस विपक्षमा हुँदा फाइल खोलाैँ भन्छ,  सत्ता पक्षमा हुदा खोल्दैन । अर्कातर्फ हाम्रो नेपाली समाजमा कसैलाई अभियोग लाग्ना साथ राक्षसजस्तो ठान्छौँ । उठेको विषयको निरुपण आउन दिनुपर्छ । बदला र प्रदूषित राजनीतिबाट मुक्त हुनुपर्छ । भएका राम्रा कामको श्रेय सबैले लिनपर्छ ।
अहिले भइरहेको सदनको अवरोधप्रति तपाईंको धारणा के हो ?
भ्रष्टाचारको विषय उठ्नासाथ संलग्न हो कि होइन ? संलग्नता कति होला ? त्यो पहिचान हुनुपर्यो  । यस्ता चीजहरु त आइरहन्छन्, हेर्नुस् यो घटनामा आधारित भएर कति विषय आउँछन्–जान्छन् । अहिले सदन अवरुद्ध गर्नुपर्ने कारण देखिँदैन । खुद अख्तियार नियमनकारी निकायले ‘छानबिन गर्दै छु है, हात हाल्या छु’ भन्छ भने अब अभियोजन गर्ने अधिकार संस्था त्यही हो । अनुसन्धान र अभियोजन दुइटै गर्छ उसले । प्रतिवेदन आउन्जेल त पर्खिदिनु पर्‍याे नि होइन र ? यहाँ हामीलाई धैर्यताको अभाव छ । बुझेको विषयलाई बुझ पचाएर प्रस्तुत हुनु हुँदैन । राजीनामा दिने नदिने स्वयं व्यक्तिमा भर पर्ने विषय हो ।
मेरो बारेमा मुद्दा उठ्दा मैले राजीनामा दिए ।  कसैलाई छोड्न मन लाग्दैन भने छोड्दैन नि त । आ–आफ्नो कुरा हुन्छ । तर उसले उन्मुक्ति पाउँछ कि पाउँदैन भन्ने विषय अख्तियारले हेरेपछि विश्वास गर्नुपर्छ । कानुनले कसैलाई पनि उन्मुक्ति दिँदैन । त्यही कारणले लोकतान्त्रिक गणतन्त्र छ । पञ्चायत, राजतन्त्र र हुकुमतन्त्र हैन नि ।  कानुनले जे भन्छ त्यही हुन्छ । अनुसन्धानको प्रक्रियाले जे निष्कर्ष आउँछ, त्यही हुन्छ । आरोप लागेलाई दया र मायाले बचाइदिने होइन । बजेट रोक्नु भनेको जनतालाई रोक्नु हो । यो फेल हुन्न । नेकपा (एमाले) र कांग्रेसमध्ये एउटा फ्याक्टरल हुन्न भने पो रोकिन्छ अन्यथा अघि बढ्छ । पास हुन्छ । आर्थिक मूल नीति र बजेट अब के परिवर्तन हुन्छ त ?
युवा विदेश पलायन हुने क्रम बढिरहेकै देखिन्छ । देशभित्र पनि सरकारी निकाय र संयन्त्रप्रति आमनागरिकको विश्वास कमजोर बन्दै देखिन्छ, किन यस्तो भयो भन्ने लाग्छ ?
हो, राज्यले नागरिकलाई अवसर छ भन्ने वातावरण दिनुपर्छ । राज्यका पनि कमजोरी छन् । तर, राज्य मात्र जिम्मेवार छ भन्न मिलेन । १२ कक्षा उत्तीर्ण हुने बित्तिकै विदेश पठाउने त अभिभावकहरू नै हुन् नि । यो व्यक्तिको स्वतन्त्रताको अधिकार हो । अध्ययन गर्न, घुम्न र रोजगारीका लागि अन्य देश जानु उसकोे अधिकार हो भने राज्यले उसलाई कसरी रोक्नु त ? पकै पनि प्रणालीमा पारदर्शिता चाहिन्छ । हाम्रो शिक्षाले रोजगारी सृजना गर्न सक्नुपर्यो । शिक्षाले गुणस्तरमा वृद्धि र मानसिकतामा सकारात्मक परिवर्तन ल्याउनुपर्छ ।

कुनै पनि देश आफ्नै जनताले बनाउने हो । अर्काले दिने त सहयोग हो । काँध त आफैँले थाप्ने हो । त्यसैले यसमा धेरै चिन्ता लिनु हुँदैन ।

परम्परागत उत्पादन प्रणाली र सम्बन्धहरूसँग रमाइरहेका बेला  राज्यले अनिवार्य दिनुपर्ने न्यूनतम विकासका पूर्वाधार सेवा उपलब्ध गराउन सकेन । शिक्षा, स्वास्थ्य, यातायात, खानेपानीलगायत अत्यावश्यक सेवाको अभावमा सुविधा खोज्दै सङ्घर्ष गर्नकै लागि पनि बसाइसराइ गर्न थालियो ।
गाउँबाट सदरमुकाम, सदरमुकामबाट काठमाडौँसम्म अवसरको खोजीमा सर्न थालियो । काठमाडौँबाट विकासको प्रक्रियाले अर्को सपना जाग्यो भने ऊ जान्छ नि त । यो निरन्तर चल्ने प्रक्रिया हो ।  मान्छे सन्तुष्ट हुने जात पनि होइन । त्यहाँ राज्य दोषी छैन । तर, कमजोरी पक्कै छन् । अहिले जागिर पाइएन भनेको सुन्छौँ तर, प्लम्बिङमा हाम्रो पैसा बाहिर गइरहेको छ ? त्यही काम अन्य देशबाट आएका कामदारले गरिरहेका छन् । आफ्नो घरको भर्‍याङ नपुछ्ने अर्काको शौचालय सफा गर्ने प्रवृत्ति छ । हामीले जस्तोसुकै श्रमलाई पनि सम्मान गर्ने संस्कृति विकास गर्नुपर्छ ।
विधायिकाको मुख्य जिम्मेवारी कानुन निर्माण हो, तर सदनमा उपस्थिति सङ्ख्या (कोरम) पुग्दैन, उत्ता  बजेटका लागि मन्त्रालयको कोठा भेटिनुहुन्छ, किन ?
यो  व्यावहारिक जीवनको कुरा हो । निर्वाचनमा जनतासँग सडक, पुल, स्वास्थ्य संस्था र विद्यालय निर्माण गर्छु भनेर भोट प्राप्त गरेको छु । मलाई कानुन बनाउँछु भनेर मात्र भोट प्राप्त हुँदैन । सार्वजनिक सेवाका सम्पूर्ण क्षेत्रमा नेतृत्वकारी भूमिका खेल्छु भनेर भोट मागिन्छ । ठुलो कमजोरी हो । कोही पनि सांसदले कानुन राम्रो बनाउँछु भनेर त चुनाव जितेकै छैन । जनता झुक्याउने कुरा गरेर हुँदैन । प्रधानमन्त्री छान्ने, बजेट पास र फेल गर्नेमा दलीय ह्विप ठीक होला । कानुन बनाउने कुरामा ह्विप लगाउनु हुँदैन । ‘पोलिसी मेकिङ’मा पनि ह्विप लगाइदिएपछि सांसदको भूमिका के बाँकी ! अर्कोतर्फ सांसदसँग धेरै अपेक्षा गरेपछि लगानी पनि सोहीअनुसार हुनुपर्छ । हो, जनता पनि कानुन निर्माण र सुशासन दिइन्छभन्दा मत हाल्छन् त रु निर्वाचनको समयमा रेष्टुरेन्टबाट फोन गरेर सोध्छन के गर्नु हुन्छ भनेर तर, म त्यस्तालाई भोट हाल्नुहुन्छ भने धन्यवाद दिन्छु । हाल्न हुुन्न भने उहाँको अधिकार हो ।  सुविधाका कुरा गर्दा सांसद १० मिनेट बसेर सोच्नका लागि एउटा छुट्टै टेबल र कोठा छैन । स्वकीय सचिव कहाँ बस्ने, चौरमा गएर सुत्ने कि घाम तापेर बस्ने रु आगामी दिनमा यसको व्यवस्थापन गर्दै जानुपर्छ । सांसद सङ्ख्या कम होस् तर जवाफदेही बनाइनुपर्छ । जुम्ला, हुम्ला कालीकोट, डोल्पा, ताप्लेजुङ जस्ता विभिन्न ठाउँबाट आएका सांसदलाई आवासको व्यवस्था छैन, त्यो अव्यावहारिक पनि छ । बजेट आइसक्यो अझै योजना पर्या छैन भन्छन् । संसद्मा बजेटका विषयमा अब हुने छलफल दन्त बजान मात्रै हो भन्ने बुझ्दैनन् । पाना पल्टाएर योजना खोज्छ, हाल्या योजना  कार्यान्वयनमा लैजानलाई मङ्सिर पुस लाग्छ । यस प्रणालीमा पनि सुधार हुनुपर्छ ।
राज्य जिम्मेवार भएन, आफ्ना दुःख–कष्ट कसलाई सुनाऔँ भनी बसेका जनतालाई आशा प्रदान गर्ने तपाईंको सन्देश केही छ ?
म हिरोइजमको खोजी गर्दिनँ । लास्टमा हिरो आउँछ भन्ने विश्वास पनि गर्दिनँ । समाज नै हिरो हो । सार्वजनिक सेवा प्रवाहमा नागरिकले भोग्दै आएका समस्या चिन्ताजनक छ । उदाहरणका लागि मालपोत र राष्ट्रिय परिचयपत्र डिजिटल हुन्छ भनिन्छ । तर त्यहाँ नागरिक लामो लाइन बस्न बाध्य छन् । ती कार्यालयमा सर्भर बिग्रियो भनेर सेवा दिन ढिलाइ भइरहेको हुन्छ ।  त्यहाँ ठेक्कामा काम हुन्छ । मेरै जिल्लामा पनि  सर्भर बिग्रिएको भन्छन्, अनि सेटिङमा काम हुन्छ । लौरो लिएर धर्ना कस्न मिलेन । फर्म भरेको तीन दिनभित्र उसको काम सम्पन्न हुनुपर्ने कानुन ल्याउनुपर्छ । सेवा उपलब्ध गराउने जिम्मेवारीमा रहेका अधिकारीहरूलाई बाध्यकारी व्यवस्था नगरेसम्म, यो सुधार हुनेवाला छैन । कामचोर प्रवृत्ति छ । यसबाट निमुखा मर्ने हो ।
बाघलाई कसैले बलि दिएको आजसम्म थाहा पाएको छैन । त्यो एउटा सामान्ती चेतबाट हामी अलग हुनु प¥यो । नागरिकलाई नागरिकका रूपमा हेर्नु पर्‍यो । उनीहरूले तिरेको करबाट कर्मचारी र नेताहरूले तलब बुझ्छन् । राज्यबाट नागरिकलाई उपलब्ध गराइने सेवासुविधालाई सर्वसुलभ र सहज तुल्याउन आवश्यक छ । जिब्रो चपाएर र मौका परस्त कुरा गर्ने खराब बानी सबैले त्याग्नुपर्छ । रासस
"""
गणतन्त्रपछि महत्त्वपूर्ण उपलब्धि हासिल,"""नेपाल कम्युनिस्ट पार्टी (एमाले) का उपमहासचिव प्रदीप ज्ञवाली विद्वत् नेताका रूपमा परिचित हुनुहुन्छ । उहाँको विश्लेषणमा गणतन्त्र हरेक किसिमले उत्तम व्यवस्था हो । गणतन्त्रको रक्षा गर्नु र अझै सशक्त बनाउनुको विकल्प नरहेको उहाँको धारणा छ । नेपाली राजतन्त्र र प्रजातन्त्र सँगसँगै जान नसक्ने इतिहासले पुष्टि गरिसकेको सन्दर्भमा गणतन्त्र नै वास्तवमा हरेक किसिमले उत्तम व्यवस्था भएको उहाँको भनाइ छ । गणतन्त्र सफल बनाउनु र जनताको उपलब्धि रक्षा गर्नु सबैको कर्तव्य भएको उहाँ बताउनुहुन्छ । यसै विषयमा केन्द्रित रहेर गोरखापत्रका उपसम्पादक अजय शर्मा र समाचारदाता भउचप्रसाद यादवले नेता ज्ञवालीसँग गर्नुभएको कुराकानीको सारसङ्क्षेप यहाँ प्रस्तुत गरिएको छ :
मुलुक अहिले १८ औँ गणतन्त्र दिवस मनाउने क्रममा छ । नेकपा (एमाले) ले गणतन्त्र दिवस मनाउने तयारी कसरी गरेको छ ?
गणतन्त्र दिवस नेपाली जनताको एउटा सर्वाधिक महत्वपूर्ण चाड हो । नेपाली जनताले दशकौँ लामो सङ्घर्षपश्चात् प्राप्त गरेको सबैभन्दा महत्वपूर्ण उपलब्धि पनि हो । यो जनताले जितेको दिन भएका कारण यस बेला हामीले एक खालको उत्सवका रूपमा मनाउने तयारी गरिरहेका छौँ । यस दिवसका अवसरमा सबै पालिकामा विभिन्न कार्यक्रम आयोजना गरिने छ । केन्द्रीय रूपमा जेठ १५ गते बिहान ११ बजेदेखि प्रदर्शनीमार्गस्थित भृकुटीमण्डपमा सांस्कृतिक झाँकी, नाचगानसहित विभिन्न कार्यक्रम आयोजना गरी यो दिवस मनाइने छ । यसका लागि उपत्यकाको पार्टी पङ्क्ति, विभिन्न सम्पर्क मञ्च र जनसङ्गठन परिचालन गरेका छौँ ।
मुलुकमा गणतन्त्र आएको १८ वर्ष भयो । अब के कुरालाई ‘फोकस’ गर्ने ? जनतालाई गणतन्त्रबारे कसरी बुझाउने ? जनतामा निराशा पनि देखिएको जस्तो देखिन्छ । यसलाई संस्थागत गर्न के पहल गर्नु पर्छ ?
पहिलो कुरा त एउटा प्रणाली र राजनीतिक व्यवस्थाका लागि १८ वर्ष धेरै लामो समय होइन । एक व्यक्तिको जीवनमा १८ वर्षको वयस्क भयो भनेर उसको वयस्कतामा प्रवेश गर्ने उमेर हो । तर के के कुरामा त्यो उमेरमा उसलाई बन्देजै लगाइएको हुन्छ नेपालको कानुनले । बिहेबारीलगायतका कतिपय विषयमा थप उमेरको समेत माग गर्छ । भन्नुको तात्पर्य एउटा व्यक्तिको जीवनमा उसलाई परिपक्व हुन समय आवश्यक पर्छ भने एउटा नयाँ राजनीतिक प्रणालीका निम्ति, संस्थागत हुन, सुदृढ हुन, यसले पूर्ण रूपले कार्यकारी बनेर काम गर्न र यसका उपलब्धि जनतासमक्ष पुग्न केही समय लाग्छ नै ।
यसको तात्पर्य हामीले यस अवधिमा कुनै उपलब्धि नै हासिल गरेका छैनौँ भन्ने होइन । महìवपूर्ण उपलब्धि हासिल भएका छन्; जसको लामो सूची बनाउन सकिन्छ । अहिले जनतामा देखा परेका केही गुनासा स्वाभाविक छन् तर त्योभन्दा बढ्ता गणतन्त्र मन नपराउनेहरू, जनताको शासन मन नपराउनेहरू, लोकतान्त्रिक प्रणाली मन नपराउनेहरू, जन्मजात श्रेष्ठता, एउटा खास कुलमा, घरानामा, वंशमा जन्मेपछि शासक हुन योग्य हुन्छन् भन्ने खालको सामन्ती सोच राख्नेहरूले योजनाबद्ध ढङ्गले गणतन्त्रविरुद्ध प्रहार पनि गरिरहेका छन् । नकारात्मक भाष्य निर्माण गर्ने कोसिस पनि गरिरहेका छन् ।
यो उत्सव मनाइरहेको बेला हामीले चार/पाँच वटा विषयमा ‘फोकस’ गर्ने छौँ । पहिलो त लोकतन्त्र, स्वतन्त्रता, गणतन्त्र किन महत्वपूर्ण छन् भन्ने कुरा नयाँ पुस्तालाई त्यो सन्देश सम्प्रेषण गर्ने छौँ । नयाँ पुस्ता प्रजातन्त्रमै, गणतन्त्रमै जन्मियो । उसलाई हिजो लोकतन्त्र खोसिँदाको पीडा, लोकतन्त्र नहुँदाको पीडा, स्वतन्त्रता गुम्दाको पीडा अनुभूत भएको छैन । जसरी एउटा चरा जो जङ्गलमै जन्मिन्छ हुर्किन्छ, उसलाई पिँजडाभित्र बस्दाको पीडाबोध हुँदैन । स्वतन्त्रताको युगमा जन्मेको पुस्तालाई त्यो थाहा नहुनु स्वाभाविक होला तर हामीले कथा वाचनमार्फत इतिहासलाई पढाइरहनु पर्छ । हिजोका पीडादायी कालखण्डको स्मरणमार्फत लोकतन्त्रप्रति सजग बनाइरहनु पर्छ । दोस्रो कुरा, यसबिचमा हामीले प्राप्त गरेका उपलब्धिलाई स्थापित पनि गर्नु पर्छ ।
वास्तवमा भन्नुहुन्छ भने निरङ्कुशतन्त्र र लोकतन्त्रको कुनै तुलना हुँदैन । समावेशिताकै कुरा गरौँ; जुन सामन्ती राज्यव्यवस्थामा उही राजा वा उही रानीको कोखबाट जन्मेकी छोरीले गद्दीतिर फर्केर पनि हेर्न नपाउने एउटा व्यवस्था थियो । आज सर्वसाधारणका घरमा जन्मेको एक जना महिला देशको सर्वोच्च राष्ट्राध्यक्ष बन्नुभयो । सर्वसाधारणको घरमा जन्मेका एक किसानको छोरा देशको गणतन्त्रको पहिलो राष्ट्रपति हुनुभयो । आज राज्यका हरेक अङ्गमा न्यूनतम एक तिहाइ महिलाको सहभागिता छ । समावेशिताको दृष्टिले एउटा उत्तम प्रणालीका रूपमा विश्वव्यापी रूपमै एउटा प्रेरणाको विषय बनाएका छौँ । यो उपलब्धि होइन र ?
मुलुकमा गणतन्त्र, लोकतन्त्र र नयाँ संविधान जारी नभएको भए दलित, सीमान्तकृत समुदाय, मधेशी, मुस्लिम, थारू, जनजाति, ‘ह्वाट एभर’ । राज्यका अङ्गहरूमा आज उहाँहरूको जुन ढङ्गको पहुँच छ, त्यो सम्भावना थिएन । सामाजिक सुरक्षामार्फत हामीले झन्डै ३८ लाख नागरिकलाई बुढेसकालको सहारा दिइरहेका छौँ, त्यो सम्भव थिएन । स्वास्थ्य बिमामार्फत नागरिकको स्वास्थ्य उपचारको जुन प्रबन्ध गरेका छौँ, त्यो सम्भव थिएन । ९७ प्रतिशत नागरिकका घरमा बिजुली पु¥याएका छौँ, त्यो सम्भावना थिएन । करिब १० वटा छोडेर, आठ वटा छोडेर सबै पालिकामा मोटरबाटोले छोएको छ; जुन हिजोका दिनमा कल्पना पनि गर्न सकिँदैनथ्यो । हामी यी उपलब्धि स्थापित गर्न चाहन्छौँ र यसलाई अझ बढी ‘फक्सनल’, अझ राम्रो ‘डेलिभरी’ दिन सक्ने खालको बनाउनका निम्ति सङ्कल्प पनि गर्छौं ।
यहाँ भन्नुहुन्छ कि लोकतन्त्रको विकल्प सुदृढ लोकतन्त्र हो । त्यसै गरी यहाँले भन्नुहुन्छ कि हामी नेता र नेतृत्व चरित्र, अनुशासन र आचरणमा बसेनौँ कि ? यसलाई कसरी लिनुहुन्छ ?
निःसन्देह, लोकतन्त्र र गणतन्त्रको सफलता लोकतन्त्र र गणतन्त्र सञ्चालन गर्ने नायक र कर्ताहरूमा भर पर्छ । लोकतन्त्र एउटा उच्चतम प्रणालीको मात्र नाम होइन, उच्चतम संस्कृति, उच्चतम मूल्यमान्यताको र उच्चतम चरित्रको पनि नाम हो । यसमा केही प्रश्न निःसन्देह उठेका छन् । मलाई खुसी कहाँनिर लाग्छ भने यो लोकतन्त्र हो । त्यस कारण कानुनले गल्ती गर्नेहरूलाई ढिलोचाँडो दण्डित पनि गरिरहेको छ । हामीले देखिरहेका छौँ, लोकतन्त्रकै निम्ति सङ्घर्ष गरेका कतिपय साथी पछि गल्ती गर्दा, अनियमितता संलग्न हुँदा, भ्रष्टाचारमा मुछिँदा दण्डित हुनुभएको छ । लोकतन्त्रको सामथ्र्य के हो भन्ने लोकतान्त्रिक व्यक्तिहरूले पनि गल्ती गर्छन् भने छोड्दैन । कानुनका नजरमा सबै बराबर हुन्छन् । अझ यो प्रणालीले मूल्यमान्यतालाई प्रवर्धन र दण्डहीनता अन्त्य गर्ने कुरामा अझ बढी ध्यान जानु जरुरी छ ।
अहिले फरक आवाज उठेका छन् । राजनीतिक दल ‘भर्सेज’ आफूलाई वैकल्पिक शक्ति राजावादी भन्नेहरूको पनि आन्दोलन उठ्यो, यसलाई कसरी लिनुहुन्छ ?
पहिलो कुरा, हामीले के बुझ्न जरुरी छ भने राजतन्त्र र प्रजातन्त्रलाई सँगै लैजान सकिन्छ कि, राजासहितको लोकतन्त्रको अभ्यास गर्न सकिन्छ कि ? भनेर नेपाली जनता र राजनीतिक दलले पटक पटक यसको अभ्यास र प्रयास गरे तर त्यो असफल भयो । उदाहरणका निम्ति २००७ सालमा नेपाल छोडेर दिल्लीमा शरण लिन पुगेका त्रिभुवनलाई आन्दोलनको सफलतापछि फर्काएर दलहरूले नै गद्दीमा बसाए तर गद्दीमा बसेको भोलिपल्टदेखि क्रमशः शक्ति सञ्चय गर्दै संविधान सभाको चुनाव गर्छु भन्ने वचनलाई आफैँ लत्याउँदै अधिकार केन्द्रित गर्ने कोसिसमा लागे । महेन्द्रले त संविधान सभाको चुनाव नै खारेज गरे । आफूले बनाएको संविधान अन्तर्गत बनेको पहिलो ‘पार्लियामेन्ट’ र जननिर्वाचित सरकारलाई समेत डेढ वर्षमै बर्खास्त गरेर निरङ्कुश तानाशाही व्यवस्था लागु गरे । हाम्रो पहिलो प्रयास असफल भयो ।
२०४६ सालमा आन्दोलनबाट बहुदलीय प्रजातन्त्र स्थापना ग¥यौँ । फेरि एक पटक तत्कालीन राजतन्त्रसँग एउटा सर्तमा हाम्रो सम्झौता भयो कि राजालाई सम्मान र जनतालाई सत्ता । त्यस बेला मदन भण्डारीले भन्नुभएको थियो कि संवैधानिक राजतन्त्र राख्नु भनेको ‘सेतो हात्ती’ पाले जस्तै हो । तर पनि सहज राजनीतिक व्यवस्थापनका लागि हामीले खर्चिलो व्यवस्था पनि बेहोर्न तयार भयौँ । तर सर्त थियो कि जनताको अधिकारमाथि कुदृष्टि लाउनु भएन । जुन दिन कुदृष्टि सुरु हुन्छ, गणतन्त्र त्यहीँबाट सुरु हुन्छ भनिएको थियो तर १२ वर्षपछि तत्कालीन राजा ज्ञानेन्द्रले सम्पूर्ण सता हातमा लिने दुस्साहस गरे । दरबार हत्याकाण्डपछि पनि ज्ञानेन्द्रको सत्तारोहण पनि स्वाभाविक थिएन । तैपनि राजनीतिक दल र नेताहरूले ज्ञानेन्द्रलाई सत्तामा बसाले । दुई वर्षपछि सबै नेतालाई जेलमा थुनेर, मिडियाको मुख थुनेपछि नेपाली जनता यो निष्कर्षमा पुगे कि नेपालको सन्दर्भमा राजतन्त्र र लोकतन्त्र सँगै जान सक्दैन । नेपालको सन्दर्भमा यो दुइटाको सहकार्य सम्भव नहुँदो रहेछ । जहिलेसम्म राजतन्त्र राख्छौँ, उसले अनुकूल परेपछि लोकतन्त्रमाथि हमला गर्छ भन्ने निष्कर्षका आधारमा हामीले गणतन्त्र स्थापना गरेका हौँ ।
अहिले राजावादीले गरेका गतिविधिमा तीन वटा आयाम देखिन्छन् । पहिलो, समाजको पछौटे तत्व जुन जहिले पनि पुरानै व्यवस्थातिर फर्कन चाहन्छन् । संसारका जुनसुकै ठाउँमा यस्ता ‘कन्जर्भेटिभ’ हुन्छन् । दोस्रो, केही अत्यन्त उग्र अस्थिरतावादी र साँचो अर्थमा प्रतिगामी । षड्यन्त्रको बलमा जनताले स्थापित गरेको लोकतन्त्रलाई उल्ट्याउने केही तत्व पनि छन् । उनीहरू कुनै लोकतान्त्रिक बाटोबाट होइन । संविधानले राजतन्त्र ल्याउँछु भन्नेहरूलाई पनि ठाउँ दिएको छ । दुई तिहाइ बहुमत ल्याएर संविधान संशोधन गरी उनीहरूले चाहेको व्यवस्था ल्याउन संविधानमा त्यो व्यवस्थासमेत छ तर जनतामा उनीहरूको समर्थन छैन । यसअघि ४२ ठाउँमा भएको उपनिर्वाचनमा एउटा ठाउँमा पनि उनीहरूले जित्न सकेनन् । अधिकांश ठाउँमा उनीहरूको जमानत जफत भएको थियो । यसरी उनीहरूको जनतामा समर्थन छैन । तेस्रो, हिजोका दुःखका दिनहरू नदेखेको र नबेहोरेका पुस्ताको सानो एउटा हिस्सा पनि लहैलहैमा जोडिएको देखिन्छ । यो कुनै पनि अर्थमा सफल हुने बाटो होइन । लोकतान्त्रिक गणतन्त्र पछाडि फर्किने, यो व्यवस्था उल्टिने र सामन्ती राजतन्त्र फर्किने कुनै पनि सम्भावना छैन । एउटा अन्योल सिर्जना गर्ने र मुलुकलाई अराजकतातर्फ धकेल्ने प्रयत्न पछिलो समय देखा परेको छ ।
केही दिनअघि नेकपा (एमाले) का अध्यक्ष एवं प्रधानमन्त्री केपी शर्मा ओलीले काठमाडौँ हाम्रो कब्जामा हुन्छ भन्नुभएको थियो । यसबारे के भन्नुहुन्छ ?
प्रधानमन्त्रीले साङ्केतिक रूपमा भन्नुभएको कुरा के हो भने जेठ १५ को दिन भनेको जनताको दिन हो । गणतन्त्र ल्याइएको एउटा उपलब्धिको दिन हो । त्यो एउटा उत्सवको दिन हो । उत्सवका निम्ति जनता स्वाभाविक रूपले सडकमा आउँछन् । उहाँले त्यस रूपमा भन्नुभएको हो । उहाँले साङ्केतिक रूपमा गणतन्त्रलाई उत्सवका रूपमा सबै मिलेर बनाऊँ र त्यो मनाउने व्रmममा नेकपा (एमाले) अग्रपङ्क्तिमा हुन्छ भन्ने अर्थमा उहाँले त्यस्तो भन्नुभएको हो । प्रधानमन्त्री देशको कार्यकारी प्रमुख हो र कार्यकारी प्रमुखले कानुन हातमा लिने भन्ने कुरा कल्पना पनि गर्न सकिने कुरा होइन । त्यसलाई हामीले स्पष्ट बुझ्नु पर्छ । अरू दलले के गर्नुहुन्छ उहाँहरूको कुरा भयो तर एमाले मुलुकमा गणतन्त्र ल्याउने अभियानको एउटा अग्रपङ्क्तिमा रहेको राजनीतिक शक्तिको हैसियतले यस रक्षा पनि हाम्रो दायित्व हो । सरकारको नेतृत्व गरेको हुनाले नेकपा (एमाले) को दायित्व अझ बढी हुँदै हो । त्यस अर्थमा हामीले यो कार्यक्रम गर्न खोजेका हौँ । देशका प्रत्येक पालिकामा त्यहाँको स्थानीय विशेषता अनुसारको विभिन्न कार्यक्रम गरेर गणतन्त्र दिवस मनाइन्छ । सरकारले त्यस दिन बिहान काठमाडौँको सैनिक मञ्च टुँडिखेलमा कार्यक्रम गर्छ र दिउँसो जनताले विभिन्न कार्यक्रम गरेर खुसियाली मनाउँछन् ।
गणतन्त्र दिवसका अवसरमा सबै नेपाली र खास गरी नयाँ पुस्तालाई के सन्देश दिन चाहनुहुन्छ ?
गणतन्त्रले सबै नेपालीलाई सार्वभौम बनाएको छ । यसले एउटा यस्तो खुला र बहुलवादी समाज निर्माण गरेको छ जहाँ कानुनको नजरमा हामी सबै बराबर छौँ । गर्न चाहनेका लागि देशभित्र पर्याप्त अवसर छन् । हिजोको माओवादी सशस्त्र द्वन्द्वले लामो समयसम्म मुलुकभित्र बस्न नसक्ने अन्योलको स्थिति सिर्जना गरेको अवस्था, हाम्रो शिक्षा र हुर्काइमा रहेका कमी जसले देशलाई माया गर्ने कुराभन्दा पनि आफ्नो ‘क्यारियर’ को पछाडि दौडिने खालका स्थिति र अहिले सूचना प्रविधिमा आएको विकासले नेपालको एउटा गाउँमा बसेर उसले आफ्नो जीवनलाई संसारका विकसित समाजसँग तुलना गर्छन् । यस्ता कतिपय कुराले देशभित्रका युवा पङ्क्तिमा देशभित्र केही हुन्न कि क्या हो ? भन्ने अन्योल सिर्जना भएको छ तर देशभित्र केही हुन्छ र केही भइरहेको छ । मुलुकमा बहुदल आएको पाँच वर्ष नबित्दै १० वर्ष सशस्त्र द्वन्द्वमा फस्यो । त्यो १० वर्षको द्वन्द्वलाई व्यवस्थापन गर्न हामीलाई थप १० वर्ष लाग्यो ।
साँच्चिकै भन्नुहुन्छ भन्ने बहुदलीय व्यवस्थाको ३५ वर्षमध्ये द्वन्द्व र द्वन्द्वत्तर व्यवस्थापनमा खर्चिनु प¥यो । २०६५ सालमा गणतन्त्रको घोषणा भए पनि संविधानमार्फत त्यसको व्यवस्थापन सात वर्षपछि मात्र भयो । साँचो अर्थमा गणतन्त्रले काम गर्न पाएको त १० वर्ष मात्र भएको छ । त्यसबिच भूकम्प, नाकाबन्दी, कोरोना महामारी, राजनीतिक अस्थिरता भए पनि आज नेपाल जहाँ छ केही सूचकाङ्कमा हामी पछाडि छौँ, प्रतिव्यक्ति आय अलिकति कम छ । ‘माइग्रेसन’ को दर अलिकति बढी छ ।
तर विभिन्न समुदायको समावेशिता र शान्तिको हिसाबले नेपाल उत्कृष्ट छ । खुसियाली सूचकमा नेपाल जहिले पनि अगाडि छ । खाद्य सुरक्षाको दृष्टिले हामी अगाडि छौँ । नियमित रूपमा निर्वाचन भइरहेका छन् । लोकतन्त्र दिनप्रतिदिन ‘म्याचुअर्ड’ बन्दै गएको छ । यी सबै कुरालाई हामीले देख्नु पर्छ । युवाले बुझ्नु पर्छ । विदेश जाँदै नजाने भन्ने होइन । उच्च शिक्षाका लागि विदेश जानु, त्यहाँका ज्ञान सिक्नु र त्यसलाई आफ्नो देश विकासमा प्रयोग गर्नु पर्छ । देश बन्दै छ । देश राम्रो भइरहेको छ । जति हुनु पथ्र्यो त्यति गर्न सकिएन होला, विकासको गति जति तीव्र हुनु पथ्र्यो त्यति हुन सकेन होला तर हामीले देशलाई राम्रो बनाइरहेका छौँ । यो एउटा आशा र विश्वासका साथ अगाडि बढ्न युवा साथी र आमनेपालीलाई आग्रह गर्न चाहन्छु ।
"""
पर्खाल निर्माण गर्दै महिला,"""जलेश्वर, असार ६ गते । महोत्तरीको बर्दिबास नगरपालिका–११ खयरमारा गाउँमा  महिला  पर्खाल निर्माण  गर्दै ।
"""
फोक्सुण्डो ताल : यात्रा अब झनै रमाइलो,"""डोल्पा, असार ३ गते । डोल्पा जिल्लाको शे–फोक्सुण्डो गाउँपालिका–८ मा रहेको फोक्सुण्डो ताल नेपालको अत्यन्तै प्रसिद्ध र सुन्दर ताल हो। यो ताल शे–फोक्सुण्डो राष्ट्रिय निकुञ्ज भित्र पर्दछ र पर्यटकीय दृष्टिले निकै महत्वपूर्ण छ।
यस क्षेत्रसम्म पहुँच कठिन थियो किन भने सडक सञ्जाल पर्याप्त थिएन । तर अहिले भेरी करिडोर सडक योजनाअन्तर्गत डोल्पामा सडक विस्तार भइसकेको छ।
उक्त सडक योजनाले डोल्पा जिल्लालाई राष्ट्रिय सडक सञ्जालसँग जोडेको छ, जसका कारण अब फोक्सुण्डो तालसम्म पुग्न यातायातको दृष्टिले धेरै सहज भएको छ।
यो विकासले पर्यटन प्रवर्द्धन, स्थानीय बासिन्दाको जीवनस्तरमा सुधार र डोल्पाको सामाजिक–आर्थिक विकासमा मद्दत गर्ने अपेक्षा गरिएको छ।
"""
‘तीन तहको समन्वय नहुँदा आधारभूत  सेवा प्रभावकारी हुन सकेन’,"""काठमाडौँ, असार ६ गते । तीन (संघ, प्रदेश, स्थानीय) तहको सरकारको समन्वयको अभावले आधारभूत स्वास्थ्य सेवा प्रभावकारी ढङ्गले सञ्चालन हुन सकेको छैन ।
उपचारात्मक सेवा महाशाखाले आयोजना गरेको एक कार्यक्रममा आधारभूत तथा आकस्मिक स्वास्थ्य सेवा व्यवस्थापन शाखा प्रमुख डा.फणिन्द्रप्रसाद बरालले तीन तहको सरकारको समन्वयको अभावले आधारभूत स्वास्थ्य सेवा प्रभावकारी ढङ्गले सञ्चालन हुन नसकेको बताउनुभयो ।
साथै, आधारभूत सेवा प्रभावकारी ढङ्गले सञ्चालन हुन नसक्नुको कारण औषधीको खरिद मूल्यमा एकरूपता नहुनु, औषधी समयमा खरिद नहुनु, औषधीको गुणस्तर जाँच नहुनु, मानवस्रोत अभाव रहेको उहाँको तर्क छ । उहाँले जिल्ला वा सो भन्दा माथिल्लो अस्पतालबाट आधारभूत स्वास्थ्य सेवा प्रदान गर्ने सम्बन्धमा पनि एकरूपता नभएको जिकिर गर्नुभयो ।
उपचारात्मक सेवा महाशाखाका निर्देशक डा.सुधा देवकोटाले तीन तहका सरकारले आधारभूत सेवा प्रभावकारी ढङ्गले सञ्चालन गर्न तीन तहका सरकारले अनुगमन गर्नुपर्नेमा जोड दिनुभयो ।
त्यस्तै व्यवस्थापन शाखा पूर्व निर्देशक भोगेन्द्रप्रसाद डोटेलले धेरै नागरिक आधारभूत सेवाको बारेमा जानकार नभएको बताउनुभयो । स्थानीय तहले सरकारले तोकेको आधारभूत सेवा पनि राम्रोसँग प्रवाह गर्न नसकेको उहाँको आरोप छ ।

घट्दै बजेटको सिलिङ
आधारभूत स्वास्थ्य सेवाको लागि औषधी खरिद गर्न उपचारात्मक सेवा महाशाखाबाट प्रदेश तथा स्थानीय तहमा बजेट विनियोजित हुँदै आएको छ । डा.बरालले आधारभूत स्वास्थ्य सेवाको औषधी खरिदको लागि स्थानीय तहमा विनियोजित हुने बजेट प्रत्येक वर्ष घट्दै गएको जानकारी दिनुभयो । उहाँका अनुसार सरकारले आर्थिक वर्ष २०८१/८२ मा प्रदेशमा १७ करोड तथा स्थानीय तहमा एक अर्ब ४० करोड सिलिङ्ग रहेकोमा स्थानीय तहको बजेट एक अर्ब ११ करोड मात्र स्वीकृत भएको छ । आर्थिक वर्ष २०८०/८१ मा प्रदेशमा १८ करोड ५० लाख तथा स्थानीय तहमा एक अर्ब २८ करोड बजेट विनियोजित भएको थियो । त्यसैगरी, आर्थिक वर्ष २०७९/८० मा आधारभूत स्वास्थ्य सेवाको औषधी खरिदको लागि प्रदेशमा १९ करोड र स्थानीय तहमा एक अर्ब ४३ करोड बजेट विनियोजित भएको थियो ।
के हो आधारभूत सेवा ?
संविधानको धारा ३५ ले प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने र कसैलाई पनि आकस्मिक स्वास्थ्य सेवाबाट बञ्चित नगर्ने उल्लेख गरेको छ ।
जनस्वास्थ्य सेवा नियमावली २०७७ ले दफा ३ को उपदफा (४) ले आधाभूत स्वास्थ्य सेवा प्रत्येक आधारभूत स्वास्थ्य सेवा केन्द्र तथा नेपाल सरकार, प्रदेश सरकार र स्थानीय तहबाट तोकिएको स्वास्थ्य संस्थाबाट नि:शुल्क प्रदान गरिने उल्लेख गरेको छ ।
महाशाखाका निर्देशक डा.सुधा देवकोटाका अनुसार सबै आधारभूत स्वास्थ्य सेवाहरु निशुल्क हुन्छन् तर, सबै नि:शुल्क स्वास्थ्य सेवा आधारभूत स्वास्थ्य सेवा भित्र पर्दैन ।

के के पर्छन् आधारभूत सेवामा
आधारभूत स्वास्थ्य सेवामा खोप सेवा, एकीकृत नवजात शिशु तथा बालरोग व्यवस्थापन, पोषण सेवा, गर्भवती, प्रसव तथा सुत्केरी सेवा, परिवार नियोजन, गर्भपतन तथा प्रजनन स्वास्थ्य जस्ता मातृ, नवजात शिशु तथा बालस्वास्थ्य सेवा, सरुवा रोग सम्बन्धी सेवा, नसर्ने रोग तथा शारीरिक विकलाङ्ग सम्बन्धी सेवा, मानसिक रोग सम्बन्धी सेवा, ज्येष्ठ नागरिक स्वास्थ्य सम्बन्धी सेवा सामान्य आकस्मिक अवस्थाका सेवा, स्वास्थ्य प्रवर्द्धन सेवा आयुर्वेद तथा अन्य परम्परागत स्वास्थ्य सेवा पर्छन् ।
सरकारले आधारधूत सेवा अन्तर्गत ९८ प्रकारका औषधी तथा १८ प्रकारका औषधीजन्य सामग्री निःशुल्क वितरण गर्दै आएको छ । हालसम्म ४१३ स्थानीय तहमा आधारभूत अस्पताल निर्माणधीन छन् । सरकारले स्थानीय तह अन्तर्गत रहेका करिब ३८ सय भन्दा बढी स्वास्थ्य संस्थाबाट आधारभूत सेवा प्रदान गर्दै आएको छ ।
"""
टेउवा मूर्ति सङ्ग्रहालय अलपत्र,"""बागलुङ, असार, ६ गते । टेउवा पछिल्लो समय बागलुङ जिल्लाकै एक आकर्षक पर्यटकीय गन्तव्य हो । यहाँ निर्माण गरिएका मूर्तिकलाको दृश्यावलोकन गर्न मानिसहरू आउने गर्दछन् । गलकोट नगरपालिका–५ हरि चौरमा पर्ने टेउवामा विश्व विख्यात मूर्तिकारहरूले निर्माण गरेका मूर्तिहरू छन् । खुल्ला मूर्ति सङ्ग्रहालय निर्माण गर्ने सोचका साथ काम अघि बढाइएको छ ।
यहाँ बनाइएका मूर्ति यहाँका ढुङ्गाबाट १२ देशका १५ जना विश्वविख्यात मूर्तिकारहरूले निर्माण गरिएको हो ।  यहाँ २०७६ माघमा अन्तर्राष्ट्रिय मूर्ति कार्यशाला गोष्ठी गरिएको थियो । गलकोट कला प्रतिष्ठानले अन्तर्राष्ट्रिय मूर्तिकला कार्यशाला गरेको थियो । टेउवा आन्तरिक तथा बाह्य पर्यटकले मूर्तिकलाको दृश्यावलोकन गर्नुका साथै सूर्योदय र सूर्यास्तको सुन्दर दृश्यावलोकन गर्न आन्तरिक पर्यटकको बाक्लो उपस्थिति हुने गर्दछ । यहाँबाट धौलागिरि, माछापुच्छ्रे लगायतका हिमालको सुन्दरता नियाल्न सकिन्छ ।
यहाँ ललितकला सम्बन्धी अनुसन्धान केन्द्र बनाउने लक्ष्य राखिएको छ । यो समुन्द्री सतहदेखि १९८० मिटर उचाइमा रहेको छ । बागलुङ बजारदेखि हटिया–हरि चौर–टेउवा ३ घण्टामा यहाँ पुग्न सकिन्छ । यहाँसम्म पुग्ने मोटर बाटोको अवस्था कच्ची रहेको छ । यहाँ पुग्ने पर्यटकलाई लक्षित गरी हरि चौरमा सुविधा सम्पन्न होटलहरु सञ्चालनमा ल्याइएको छ ।
टेउवा आकर्षक पर्यटकीय गन्तव्य बन्दै गए पनि कामलाई पूर्णता दिन नसकिएको गलकोट कला प्रतिष्ठानका अध्यक्ष क्या। पूर्ण बहादुर रानाले बताउनु भयो । ‘मन्त्रालयबाट विनियोजित बजेट पनि रोकियो, स्थानीय तहले पनि राम्रोसँग जिम्मेवारी ल्याउन सकेन ।’ उहाँले भन्नु भयो–‘सरकार परिवर्तन भइरहँदा हाम्रो काम पनि प्रभावित भइरहेको छ ।’
पर्यटन मन्त्रालयले गत वर्ष स्थानीय तहसँगको ५० प्रतिशत साझेदारीमा काम गर्ने गरी ५० लाख रुपैयाँ विनियोजन गरे पनि गलकोट नगरपालिका जिम्मेवारीबाट हटेको उहाँको भनाई छ । नगरपालिका जिम्मेवारीबाट हटेपछि केही काम प्रभावित भएका छन् ।
बजेट नपाउँदा टेउवामा जग्गादाता र आजीवन सदस्यहरुकोे शिलालेख, फिल्म सुटिङ स्थल, अन्तर्राष्ट्रिय सम्मेलन केन्द्र निर्माण, बगैँचा, गेट निर्माण र तारबार गर्ने कार्य प्रभावित भएको उहाँले बताउनु भयो ।
‘हामीले काम अझै सकेका छैनौँ, तर यहाँ आन्तरिक पर्यटकहरू निरन्तर आइरहनु भएको छ ।’ उहाँले भन्नुभयो–‘त्यहिपनि पहल गर्न छोडेका छैनौँ ।’ उहाँले टेउवामा दोस्रो चरणको अन्तर्राष्ट्रिय मूर्तिकला कार्यशाला पनि गरिने बताउनु भयो ।
‘हामीले दोस्रो चरणको अन्तर्राष्ट्रिय मूर्तिकला कार्यशाला गर्ने योजना बनाएका छौँ तर कहिले गर्ने भन्ने सुनिश्चित गरिएको छैन ।’ उहाँले भन्नु भयो–‘हाम्रो उद्देश्य भनेको मूर्तिकलाको अनुसन्धान गराउनु पनि हो, १५ वटा मूर्तिले अनुसन्धान केन्द्र बन्दैन ।’ उहाँले भन्नु भयो–‘यसलाई अनुसन्धान केन्द्र बनाउनको लागि पनि दोस्रो चरणको अन्तर्राष्ट्रिय कार्यशाला बनाउन जरुरी छ ।,
यस विषयमा नगर प्रमुख भरत शर्मा  गैरेले  अन्तर्राष्ट्रिय टेवा मूर्तिकला सङ्ग्रहालय लगायत कोत घर ,गलकोट दरबार, घुम्टेको लेक, सिद्ध थान, सहस्र झरना, रमुवा, निलुवा, थाले पोखरा, काली लेक, राम्चेढुङ्का, उदयवुद्ध विहार, चमेरे गुफा, शिवधुरी जागाधुरी लगायत क्षेत्रका संरक्षण र विकासमा विशेष पहल गर्ने नीति कार्यक्रम आर्थिक वर्ष २०८२÷०८३ क उल्लेख गरेको बताउनुभयो ।
"""
सुनचाँदी बजारः दुवै धातुको मूल्य घट्यो,"""काठमाडौँ,  असार  ६ गते ।  विगत केही दिनदेखि उच्च वृद्धि भएको सुनचाँदीको मूल्यमा बिहीबारदेखि सामान्य गिरावट आएको छ । बुधबारको तुलनामा बिहीबार सुन तोलामा रु. ४०० र चाँदीमा रु. २५ ले घटेकामा त्यति नै परिमाणको सुन र चाँदी आज क्रमशः रु. ८०० र रु. ५० ले घटेको छ ।
नेपाल सुनचाँदी व्यवसायी महासङ्घका अनुसार आज एक तोला सुनको मोल रु. एक लाख ९४ हजार ७०० सोही परिमाणको चाँदीको मोल रु. दुई हजार १५० निर्धारण भएको छ । बिहीबार प्रतितोला सुन रु. एक लाख ९५ हजार ५०० र चाँदी रु. दुई हजार २०० मा कारोबार भएको थियो ।
अन्तरराष्ट्रिय बजारमा आज एक औँस सुन तीन हजार ३०० अमेरिकी डलरमा खरिदबिक्री भइरहेको अन्तर्राष्ट्रिय सञ्चारमाध्यमले जनाएका छन् । रासस
"""
अन्धविश्वासविरुद्धको आवाज हो ‘मोहर’ : निर्देशक ओम प्रतीक,"""काठमाडौँ,  असार ६ गते ।  आगामी साउन २३ मा प्रदर्शन हुने चलचित्र ‘मोहर’ ले देवीदेवताको सेवाका नाममा कन्या बालिकालाई ‘देउकी’ बनाउने जस्ता अन्धविश्वासविरुद्ध जनचेतना जगाउने लेखक तथा निर्देशक ओम प्रतीकले जानकारी दिनुभएको छ ।
आज यहाँ कमलपोखरीस्थित एक चलचित्र भवनमा चलचित्रमा समावेश शिर्ष गीतको श्रव्यदृश्य सार्वजनिक गर्न आयोजित कार्यक्रममा निर्देशक प्रतीकले बालिकामाथि हुने परम्परागत सामाजिक हिंसाका घटनालाई चलचित्रले निरुत्साहित गर्ने संदेश प्रवाह गर्ने बताउनुभयो ।
उहाँले भन्नुभयो,“मेरो जानकारीमा भएसम्म विसं २०७९ सम्म देउकी प्रथा चलेको छ । त्यसकारण पनि आजकै शैलीमा उक्त कथालाई भनेका छौँ । अहिले विभिन्न बहानामा बालिका माथि हुने गरेको हिँसालाई बन्देज गर्नुपर्छ भन्ने संदेश चलचित्रले प्रवाह गर्छ । यो मनोरञ्जनसँगै सामाजिक विकृतिलाई उठान गरिएको चलचित्र हो ।”
उहाँले चलचित्रका माध्यमले धेरै तथ्यलाई बुझाउन सहज भएकाले ‘मोहर’ को विषयवस्तु छनोट गरेको जानकारी दिनुभयो । चलचित्रमा पल शाह, बेनिशा हमाल, निती शाह, अर्जुनजङ्ग शाही, मिस पबि लगायतका कलाकारले अभिनय गर्नुभएको छ । सामाजिक यथार्थ र विद्रोह मिसिएको कथावस्तुमा बनेको ‘मोहर’ ले दर्शकलाई निराश बनाउने अभिनेत्री शाहले बताउनुभयो ।
“यसले मनोरञ्जनसँगै हाम्रो एउटा दुःखद परम्परालाई समेटेको छ । यो चलचित्र हेरेपछि महिला वा बालिकालाई हुने हिँसा थोरै भएपनि घट्छ भन्ने विश्वास छ”, उहाँले भन्नुभयो ।
चलचित्रमा भुपेन्द्र अधिकारीले सम्पादन, दिपेन बस्न्यातले छायाङ्कन, रामजी लामिछाने र कविराज गहतराजले नृत्य निर्देशन, कुमार महर्जनले द्वन्द्व निर्देशन गर्नुभएको छ । रासस
"""
हल गोरु पाल्ने किसानलाई आर्थिक सहयोग,"""वालिङ (स्याङ्जा), असार ६ गते । स्याङ्जाको फेदीखोला गाउँपालिकाले हलगोरु पाल्ने किसानलाई प्रोत्साहनका लागि अनुदान दिएको छ । परम्परागत कृषि प्रणालीको संरक्षण र कृषकलाई आर्थिक प्रोत्साहन दिने उद्देश्यले हल गोरु पाल्ने किसानलाई अनुदान दिएको गाउँपालिकाका अध्यक्ष घनश्याम सुवेदीले बताउनुभयो ।
पछिल्लो समय गाउँगाउँमा गोरु पाल्न छाड्ने क्रम बढ्दै गएपछि हलगोरु पाल्ने किसानलाई प्रोत्साहनस्वरुप प्रतिहल रु. १० हजार अनुदान दिइएको हो ।
फेदीखोला गाउँपालिकाका पाँचवटै वडाबाट हल गोरुको तथ्याङ्क सङ्कलन गरी प्रोत्साहन अनुदान प्रदान गरेको हो । हल गोरु पाल्ने किसानलाई प्रोत्साहन अनुदान कार्यक्रमअन्तर्गत २२४ जना किसान समेटिएका छन् । कुल २९० हल गोरुका लागि रु. १४ लाख ४५ हजार अनुदान वितरण गरिएको उहाँले बताउनुभयो । यो कार्यक्रममार्फत आर्थिक, सामाजिक, पर्यावरणीय र सांस्कृतिक महत्वलाई जोगाइ राख्नका लागि टेवा पुग्ने गाउँपालिकाको अपेक्षा छ ।
“हल गोरु पाल्ने किसानलाई प्रोत्साहन अनुदानले विशेषगरी आर्थिक, सामाजिक, पर्यावरणीय, सांस्कृतिक रुपमा समेत प्रभाव पार्ने देखिन्छ,” उहाँले भन्नुभयो, “किसानको मनोबल बढाउँदै दिगो, आत्मनिर्भर र सांस्कृतिक रुपमा समृद्ध कृषि प्रणालीतर्फ सकारात्मक सङ्केत दिएको छ ।”
किसानको उत्पादन लागत घटेर आम्दानी बढ्ने, सामूहिक श्रम र पराम्परागत कृषि अभ्यासको पुनर्जीवनमा टेवा पुग्ने विश्वास उहाँको छ ।
यान्त्रिक प्रविधिहरुको प्रयोगबाट हुने जोताइको सट्टामा वातावरणमैत्री विधिको प्रोत्साहनमा जोड दिएको हो । “पछिल्लो समय गोरु पाल्ने चलन हराउँदै गएको छ, हाम्रो परम्परा मेटिँदै गएको छ,” उहाँले भन्नुभयो, “एकातिर हाम्रो परम्पराको संरक्षण हुने र अर्कोतर्फ जैविक मल घरमै उत्पादन गर्न सकिने भएकाले गोरु पाल्ने किसानलाई प्रोत्साहन अनुदान उपलब्ध गराएका हौँ ।” यो कार्यक्रममा गाउँपालिकाको ७५ प्रतिशत अनुदान र किसानको २५ प्रतिशत लागत साझेदारी रहेको फेदीखोला गाउँपालिका पशुपक्षी विकास उपशाखाका प्रमुख भगवानदेव यादवले बताउनुभयो ।
गाउँपालिकाले हल गोरु पालेका किसानहरुलाई प्रोत्साहन अनुदान दिनेसम्बन्धी सूचना सार्वजनिक गरेपछि वडावडाबाट निवेदन सङ्कलन भएको थियो । सङ्कलन भएका निवेदनउपर जनप्रतिनिधि तथा कर्मचारीहरु घरघरमै पुगेर अनुगमनपश्चात् प्रमाणित भएपछि सम्बन्धित किसानको बैङ्क खातामा रकम जम्मा गरिदिने भएको उहाँले बताउनुभयो ।
“एउटै किसानले पालेको एक हल गोरु अथवा दुईजना किसानको मिलाएर एक हल गोरु बनाइएको रहेछ भने पनि पालिकाले प्रोत्साहनस्वरुप ७५ प्रतिशत अनुदान दिन्छ,” उहाँले भन्नुभयो, “गोरु पाल्ने किसानहरुको सबै तथ्याङ्क सङ्कलन गरी प्रक्रिया पूरा भइसकेको छ ।” रासस
"""
धोवीखोलामा बाढी (फोटो फिचर),"""काठमाडौँ, असार ६ गते । दिनभर भारी वर्षा भएपछि काठमाडौँको धोवीखोलामा बाढी आएको छ । बाढीले धोवीखोला करिडोर अधिकांश भागमा डुबानमा परेको छ ।
तस्बिरः न्युज एजेन्सी

"""
इरान–इजरायल युद्धले युरोपमा आप्रवासनलाई ‘नकारात्मक’ प्रभाव पार्न सक्ने,"""पेरिस, असार  ६ गते (रासस/एएफपी)। इरान र इजरायलबीचको हवाई युद्धका कारण आप्रवासनमा वृद्धि हुन सक्ने टर्कीएले जनाएको छ।
टर्कीएका राष्ट्रपति रेसेप तैयप एर्दोगानले युद्धका कारण आप्रवासनमा वृद्धि हुन सक्ने युरोप र यस क्षेत्रलाई हानि पुर्‍याउन सक्ने चेतावनी दिनुभएको हो।
इरानले आणविक अस्त्र विकास गर्न लागेको भन्दै इजरायलले एक साताअघि ठूलो सङ्ख्यामा हवाई आक्रमण गरेपछि इरानले गरेको प्रतिकारका कारण युद्ध चर्किएको छ।
जर्मनीका चान्सलर फ्रेडरिक मर्जसँगको टेलिफोन वार्तामा गरिएको उहाँको भनाइ उद्धृत गर्दै एर्दोगानको कार्यालयले भनेको छ, “इजरायलको आक्रमणले निम्त्याएको हिंसाको चक्रले यस क्षेत्र र युरोपलाई आप्रवासन समस्या बढाउने र आणविक चुहावटको सम्भावना रहने भएकाले यो युद्धले युरोपलाई व्यापक प्रभाव पार्नसक्छ।
एर्दोगानले इरानसँगको आणविक असहमतिको समाधान ‘वार्ताबाट’ मात्रै हुने बताउनुभएको छ।
उहाँले हिंसाले क्षेत्रीय सुरक्षाका लागि खतरालाई उच्च स्तरमा पु¥याएको र टर्कीएले ‘द्वन्द्व अन्त्यका लागि प्रयास गरिरहेको’ बताउनुभयो।
बढ्दो द्वन्द्वका बावजुद टर्कीएको रक्षा मन्त्रालय स्रोतले बिहीबार इरानबाट बाहिरिने सङ्ख्यामा ‘कुनै वृद्धि’ नभएको बताएको छ।
टर्कीएका अधिकारीहरूले यस दावीलाई पुष्टि गर्ने कुनै तथ्याङ्क सार्वजनिक गरेका भने छैनन्।
टर्कीएको पूर्वी शहर वान नजिकैको मुख्य कापिकोय सीमा नाकामा एएफपीका संवाददाताहरूले दुवै दिशाबाट सयौं मानिस पार गरेको देखेको बताएका छन्।
रक्षामन्त्री यासर गुलेरले बुधबार सीमाक्षेत्रको भ्रमणका क्रममा भन्नुभयो, “हाम्रो सीमामा सुरक्षा व्यवस्था बढाइएको छ।”
"""
कैलालीमा कैदी मृत्यु प्रकरण : प्रहरीका सई पक्राउपछि परिवारले बुझ्यो शव,"""निराजन परियारचौमाला (कैलाली), असार ६ गते । कैलाली कारागारमा कैद भुक्तान गरिरहेको अवस्थामा मृत्यु भएका डडेल्धुराको भागेश्वर गाउँपालिका–५ का २८ वर्षीय हरिस सिंह पालीको परिवारले पाँच दिनपछि शव बुझेको छ ।
पालीकी श्रीमती जानकी साउदले दिएको किटानी जाहेरीका आधारमा जिल्ला प्रहरी कार्यालयमा कार्यरत प्रहरी नायब निरीक्षक सई हरजीत नाथलाई पक्राउ गरेपछि मृतकका परिवारले शव बुझेका हुन् ।
जिल्ला प्रहरी कार्यालयका प्रवक्ता प्रहरी नायब उपरीक्षक डीएसपी राजकुमार सिंहले पालीको शव परीक्षणपछि शुक्रबार बिहान पीडित पक्षले शव बुझेको जानकारी दिनुभयो । उहाँका अनुसार मृतककी श्रीमतीको किटानी जोहरीका आधारमा सई नाथलाई पक्राउ गरी अनुसन्धानका लागि हिरासतमा राखिएको छ ।
नाथ मृतक पाली प्रतिवादी रहेको बैंकिङ कसुर मुद्दाका वादी हुन् । नाथले दिएको मुद्दामा पालीलाई जिल्ला अदालतले २०८० सालको फागुनमा १० दिन कैद र दुई लाख जरिवाना हुने फैसला गरेको थियो । अहिले मृतककी श्रीमतीले उनीविरुद्ध कर्तव्य ज्यान शीर्षकमा मुद्दा दर्ता गर्नुभएको छ ।
मृतककी श्रीमती साउदले नाथकै योजनामा कारागारभित्र कुटपिट गरी श्रीमानको हत्या गरिएको आरोप लगाउदै बुधबार कारागार प्रमुख वसन्तबहादुर खत्रीसहितका पाँच जनाविरुद्ध किटानी जाहेरी दिनुभएको थियो । तर कैलाली प्रहरीले उहाँलाई जाहेरी सच्याएर ल्याउन भनेपछि बिहीबार भने नाथविरुद्ध मात्र जाहेरी दिइएको थियो ।
२९ जेठमा डडेल्धुराबाट पक्राउ परेका पालीलाई कैलाली प्रहरीले ३० गते धनगढी ल्याएको थियो । ३१ गते शनिबार पक्राउ परेका कारण उनलाई असार १ गते मात्र अदालत पेस गरिएको थियो । अदालतले पालीलाई सोही दिन कैद भुक्तानका लागि जिल्ला कारागार चलान गरिएको थियो ।
तर असार २ गते राति १०ः३० बजे कारागारका बाथरुम नजिकै पाली अचेत अवस्थामा भेटिएपछि सेती प्रादेशिक अस्पताल लगिएकोमा सोही राति मृत्यु भएको थियो । मृतक पालीका शरीरमा चोटपटकसमेत देखिएका कारण परिवारले उनको योजनाबद्ध हत्या गरेको आरोप लगाएको छ ।
"""
देश चौतर्फी ढङ्गले विकास गर्दैछौँ : प्रधानमन्त्री ओली,"""ललितपुर, असार ६ गते । प्रधानमन्त्री केपी शर्मा ओलीले ग्वार्कोमा नवनिर्मित ‘फ्लाई ओभर’ ले ग्वार्कोसहित आसपासका क्षेत्रमा हुने सवारी जामको समस्या समाधान गर्ने बताउनुभएको छ।
आज भौतिक पूर्वाधार तथा यातायात मन्त्रालयद्वारा आयोजित कार्यक्रममा नवनिर्मित फ्लाई ओभरको उद्घाटन गर्दै उहाँले सरकारले बहुआयामिक र चौतर्फी ढङ्गले विकास अगाडि बढाएकाले यसमा सबैको साथ रहने विश्वास व्यक्त गर्नुभयो।
काठमाडौँ चक्रपथको कलङ्की–कोटेश्वर खण्डमा निर्मित ग्वार्को फ्लाई ओभरको भौतिक पूर्वाधार तथा यातायात मन्त्रालयले निर्माण गरेको हो। इञ्जिनियरिङ प्रोक्युरमेन्ट कन्स्ट्रक्सन ९इपिसी० ढाँचामा रु १७ करोड छ लाख ८८ हजारमा आशिष समानान्तर रेलिगेर जेभीद्वारा निर्मित् उक्त फ्लाई ओभर नेपालको पहिलो हो।

कुल पाँच सय मिटर ‘अप्रोच’ सडक रहेको यसमा ३५ मिटर स्पानको चार लेन पुल निर्माण भएको छ। ग्वार्को चोकको ट्राफिक जामलाई हटाउन २०७८ सालमा यसको निर्माण आरम्भ भएको थियो।
“हामी विकासको बाटोमा लगातार अगाडि बढिरहेका छौँ। हिजो दैलेखमा नेपाललाई ५० वर्ष पुग्ने मिथेन ग्यास रहेको प्रमाणित भयो। तीनवटा कुवामध्ये एउटा कुवाबाट त्यति ग्यास पैदा हुन्छ। त्यसको उत्खननको सुरुआत गरेका थियौँ। धौवादी फलाम कारखाना सुरु भएपछि नेपालमा फलाम उत्पादन भई देशको अर्थतन्त्रलाई धेरै अगाडि बढाउने छ”, प्रधानमन्त्री ओलीले भन्नुभयो, “यसरी विकास हुँदा विदेश जाने मुद्रा स्वदेशमा रहन्छ। ठूलो आर्थिक लाभसहित रोजगारी सृजना हुन्छ। अरु खनिजको उत्खनन, कृषिको आधुनिकीकरण गर्नेछौँ। नयाँ उद्योग स्थापना, सामाजिक र प्रशासनिक सुधार गरेर देशलाई अगाडि बढाउनेछौँ।”

सुनकोशी–मरिन डाइभर्सन आयोजना र हुलाकी राजमार्गले तराईको मुहार फेर्ने र मेची–महाकालीको कायाकल्प गर्ने बताउँदै उहाँले देशले पूर्वाधार विकासका क्षेत्रमा गति लिँदै गएको बताउनुभयो। उहाँले मदन भण्डारी राजमार्ग, पुष्पलाल मध्यपहाडी राजमार्गलगायत अन्य आयोजनाले पनि गति लिइरहेका उल्लेख गर्नुभयो।
"""
पाँचथरमा ट्राफिक सप्ताह,"""राधा लुइटेल
फिदिम, असार ६ गते। पाँचथरमा ट्राफिक सप्ताह सुरु भएको छ। सवारी दुर्घटना र तिनबाट हुने क्षतिको न्युनीकरणका लागि जिल्ला ट्राफिक प्रहरी कार्यालयको अगुवाइमा ट्राफिक सप्ताह सुरु भएको हो।
फिदिम बजारस्थित शिवालय मन्दिरबाट प्रभातफेरी आयोजना गर्दै यो सप्ताह सुरु गरिएको हो। र्‍यालीमा सहभागीले सवारी दुर्घटना हुन नदिन चालक पैदलयात्री र यात्रुले अपनाउनुपर्ने सावधानी सम्बन्धी सन्देश लेखेका प्ले कार्ड र ब्यानर बोकेका थिए ।
र्‍याली पश्चात जिल्ला समन्वय समितिको सभाहलमा प्रवेश गरेका सहभागीले त्यहाँ औपचारिक कार्यक्रम मार्फत ट्राफिक सप्ताह सुरु भएको उद्घोष गरे।
समारोहका प्रमुख अतिथी रहनुभएका फिदिम नगरपालिकाका प्रमुख मित्रप्रसाद काफ्लेले सहभागी विद्यार्थीलाई हेलमेट लगाइ दिएर कार्यक्रमको उद्घाटन गर्नुभएको थियो।
कार्यक्रममा ट्राफिक नियमको पालना, सवारी साधनको नवीकरण र लाइसेन्सको महत्त्व लगायतका विषयमा सचेतना फैलाइएको थियो।
"""
वित्त सम्मेलन रणनीतिक अवसर,"""संयुक्त राष्ट्रसङ्घको आयोजनामा अन्तर्राष्ट्रिय विकासका लागि चौथो वित्त सम्मेलन आगामी जुन ३० देखि ३ जुलाई २०२५ सम्म स्पेनको सेभिलमा आयोजना हुँदै छ । सम्मेलनले सन् २००२ को मोन्टेरे, २००८ को दोहा र २०१५ को आदिस अबाबा सम्मेलनमा भएका प्रतिबद्धताको पुनरवलोकन गर्दै दिगो विकास, ऋण सङ्कट, वित्त समावेशिता र जलवायु वित्तको सन्दर्भमा विश्वव्यापी ऐक्यबद्धता निर्माण गर्ने लक्ष्य राखेको छ । मेक्सिको, नर्वे र जाम्बियासँगै सम्मेलनको परिणामको दस्ताबेजको सहसंयोजकका रूपमा नेपालले अन्तर्राष्ट्रिय वित्त शासनमा प्रभावशाली भूमिका प्राप्त गरेको छ । नेपाल जस्ता ऋण र रेमिट्यान्समा आधारित, प्राकृतिक स्रोत र श्रममुखी अर्थतन्त्र भएका मुलुकका लागि यो सम्मेलन बहुपक्षीय विकास साझेदारीमा स्पष्ट रणनीतिक धारणा राख्ने कूटनीतिक अवसर हो । आजको विश्वमा समावेशी, न्यायसङ्गत र दिगो वित्त संयन्त्रको आवश्यकता तीव्र रूपमा महसुस भइरहेको छ ।
विश्वले नेपालको नेतृत्व र दृष्टिकोणलाई नियालिरहँदा यो सम्मेलन नेपाललाई समृद्ध, सशक्त, र समान विकासको मार्गमा अघि बढाउन सक्ने ऐतिहासिक अवसर हो । यो सम्मेलन केवल छलफलको मञ्च मात्र नभई विश्व मञ्चमा आफ्नो विकास दृष्टिकोण र रणनीतिक प्राथमिकता प्रस्तुत गर्ने सुनौलो अवसर पनि हो । सम्मेलन नेपाललाई आफ्नो आर्थिक र सामाजिक समृद्धिको मार्गलाई बलियो बनाउन र अन्तर्राष्ट्रिय सहयोग जुटाउन र नेपालको सहसंयोजकको भूमिकामार्फत अन्य कम विकसित र भूपरिवेष्टित देशले सामना गर्ने संरचनात्मक अवरोधलाई सम्बोधन गर्ने नीतिका पक्षमा वकालत गर्ने अवसर पनि हो ।
सम्मेलनको अन्तरसम्बन्ध
समृद्ध नेपाल, सुखी नेपालीको राष्ट्रिय आकाङ्क्षा हासिल गर्न र नेपाललाई २०२६ सम्ममा अल्पविकसित मुलुकको सूचीबाट स्तरोन्नति गरी मध्यम आय भएको देश बनाउन तथा २०३० सम्ममा दिगो विकास लक्ष्य हासिल गर्ने प्रतिबद्धता पूरा गर्न नेपालले प्रभावकारी अन्तर्राष्ट्रिय सहकार्य गर्न अपरिहार्य छ । नेपाल जस्तो मुलुक जहाँ गरिबी, विकट भूगोल र जलवायु सङ्कट गहिरिँदो छ, विकासका लागि वित्त सम्मेलन केवल नीतिगत बहसको विषय नभई, राष्ट्रिय अस्तित्व र सामाजिक रूपान्तरणको महìवपूर्ण पक्ष हो । नेपालले यस्ता अन्तर्राष्ट्रिय सम्मेलनमा सहभागी मात्र भएर होइन, प्रभावकारी रूपमा नेतृत्वकारी भूमिका निर्वाह गर्नु आजको आवश्यकता हो ।
सम्मेलनमा नेपालको सहभागिता विश्वव्यापी वित्त संरचनालाई पुनर्संरचना गर्ने र दिगो विकास लक्ष्यका लागि स्रोत जुटाउने ऐतिहासिक अवसर हो । यो नेपालका लागि मात्र नभई समग्र न्यून विकसित, भूपरिवेष्टित र विकासशील देशका लागि महत्वपूर्ण छ । यो अवसरले नेपाललाई आफ्ना विकास चुनौती विश्वमञ्चमा प्रस्तुत गर्न र समावेशी समाधानको वकालत गर्ने अवसर पनि हो । नेपालले आफ्नो कूटनीतिक प्रभावलाई उपयोग गरी जलवायु अनुकूल वित्त, ऋण राहत र निजी लगानी आकर्षणका लागि अन्तर्राष्ट्रिय समर्थन जुटाउन सक्छ, जसले देशको दिगो विकासको मार्गलाई बलियो बनाउने छ ।
नेपालको १६ पञ्चवर्षीय योजनाले समृद्धिको आधार तय गर्दै दिगो वित्त संरचना निर्माणमा जोड दिएको छ । जसका लागि नेपालले निम्न सन्देश सम्मेलनमा स्पष्ट रूपमा प्रस्तुत गर्नु पर्छ । पहिलो, ऋणमुखी वित्त संरचना हटाउँदै अनुदानमुखी र मिश्रित वित्तसंरचना पहुँच सुनिश्चित गर्नु पर्छ । दोस्रो, जलवायु सङ्कटले सर्वाधिक प्रभावित मुलुकका रूपमा नेपालले हरित जलवायु कोष र अनुकूलन कोषको स्रोतमा न्यायसङ्गत पहुँचका लागि आवाज उठाउन पर्छ । तेस्रो, दिगो विकास लक्ष्यका लागि आवश्यक वित्त प्रवाहमा दीर्घकालीन रणनीति प्रस्ताव गर्नुपर्ने हुन्छ । चौथो, अन्तर्राष्ट्रिय वित्त संस्थाहरूमा नेपाल जस्ता देशहरूको सहभागिता र मतभार वृद्धि गर्ने विषयमा स्पष्ट धारणा राख्न सक्नु पर्छ । त्यसै गरी हालै स्वीकृत वैदेशिक सहायता परिचालन नीति, २०८२ लाई सम्मेलनको भावनासँग जोडेर नेपालले आफ्नो रणनीतिक प्रभाव विस्तार गर्न सक्छ । यी नीतिगत प्राथमिकताले नेपाललाई विश्वव्यापी वित्त संरचनामा प्रभावकारी भूमिका खेल्न सहयोग गर्ने छन् ।
पहल गर्नुपर्ने विषय
चौथो वित्त सम्मेलन नेपालको सहसंयोजकको भूमिकाले यसलाई कम विकसित र भूपरिवेष्टित देशहरूले सामना गर्ने संरचनात्मक अवरोधलाई सम्बोधन गर्ने नीतिका पक्षमा नेतृत्व प्रदान गर्न अवसर छ । प्रधानमन्त्री केपी शर्मा ओलीले नेतृत्व गर्नुहुने उच्चस्तरीय प्रतिनिधिमण्डलमा अर्थ, परराष्ट्र, योजना आयोग र स्थानीय सरकारका प्रतिनिधि समावेश हुने सम्मेलनमा नेपालको प्रभावकारी तयारी र सहभागिताले दीर्घकालीन विकासमा महìवपूर्ण योगदान पु¥याउन सक्छ । सम्मेलनमा नेपालले सामान्य सहभागिता होइन, रणनीतिक सहभागिता सुनिश्चित गर्नु पर्छ । चौथो वित्त सम्मेलन नेपालको सह संयोजकको भूमिकाले यसलाई कम विकसित र भूपरिवेष्टित देशले सामना गर्ने संरचनात्मक अवरोधलाई सम्बोधन गर्ने नीतिका पक्षमा नेतृत्व प्रदान गर्न अवसर छ ।
वित्त सम्मेलन नेपालको सहसंयोजकको भूमिकाले यसलाई कम विकसित र भूपरिवेष्टित देशले सामना गर्ने संरचनात्मक अवरोधलाई सम्बोधन गर्ने नीतिका पक्षमा नेतृत्व प्रदान गर्न अवसर पनि छ । यो अवसर द्विपक्षीय छलफलद्वारा सहयोग विस्तार गर्ने, जी–७७ र चीन, अति कम विकसित राष्ट्रको समूहलगायत समान परिस्थिति भएका देशसँग साझा प्रस्ताव प्रस्तुत गर्ने र जलवायु तथा वित्त न्यायका विषयमा सहकार्य विस्तार गर्ने समय हो । यो नेपालका लागि आफ्नो विकास दृष्टिकोण, वित्त आवश्यकता, र कूटनीतिक हैसियत स्पष्ट पार्ने अवसर हो । नेपालले दिगो विकास र समावेशी समृद्धिका लागि न्यायोचित वित्त संरचना र अन्तर्राष्ट्रिय सहयोगको माग राख्न, तथा विकासशील राष्ट्रहरूको हितमा स्पष्ट धारणा दिन यो सम्मेलनलाई प्रयोग गर्नु पर्छ ।
सरकार, निजी क्षेत्र, नागरिक समाज, र दातृ साझेदारबिचको सहकार्यमा तयार गरिएको साझा दृष्टिकोणबाट मात्रै नेपालले आफ्नो उपस्थिति सशक्त बनाउँदै अन्तर्राष्ट्रिय समुदायसँग प्रभावकारी साझेदारी विस्तार गर्न सक्छ । विश्वका नेताहरू, अन्तर्राष्ट्रिय वित्त संस्था, व्यापारिक सङ्गठन, नागरिक समाज र संयुक्त राष्ट्रसङ्घीय प्रणालीलाई एकै मञ्चमा ल्याउने हुँदा सम्मेलन विश्वव्यापी सहयोगलाई सुदृढ गर्ने एक मात्र मञ्च हो ।
अन्तर्राष्ट्रिय वित्त संरचनाको सुधार र दिगो विकासका लागि स्रोत परिचालनको प्रमुख क्षेत्र–जस्तै आन्तरिक स्रोत परिचालन, अन्तर्राष्ट्रिय कर सहयोग, विकास सहायता, निजी लगानी, व्यापार, ऋण दिगोपन, प्रविधि र तथ्याङ्क शासनमा आफ्नो कूटनीतिक प्रयासलाई केन्द्रित गर्न सक्छ । उदाहरणका लागि, नेपालको कर–जिडिपी अनुपात, डिजिटल कर प्रशासन र अनौपचारिक क्षेत्रलाई औपचारिक बनाएर सुधार गर्न सकिन्छ । त्यस्तै, अवैध वित्त प्रवाह रोक्न पारदर्शिता मापदण्ड र विश्वव्यापी लाभकारी स्वामित्वको पक्षमा वकालत गर्न सकिन्छ । यी प्रयासले नेपालको वित्त आधारलाई सुदृढ बनाउने छ । नेपालले अन्तर्राष्ट्रिय विकास सहायताको ०.७ प्रतिशत लक्ष्य र एलडिसीका लागि ०.२ प्रतिशतको सुनिश्चितता, हानि तथा नोक्सानी कोषमा सहज पहुँच र दक्षिण दक्षिण सहयोगमार्फत भारत र चीनसँगको साझेदारीलाई जोड दिन सक्छ ।
यसै गरी जलविद्युत्, पर्यटन र कृषि क्षेत्रमा प्रत्यक्ष वैदेशिक लगानी आकर्षित गर्न एलडिसीका लागि अन्तर्राष्ट्रिय लगानी समर्थन केन्द्रको प्रस्ताव र वैदेशिक रेमिट्यान्स लागतलाई ३५ प्रतिशतभन्दा कम गर्ने पहल महत्वपूर्ण हुन सक्छ । व्यापारको क्षेत्रमा, कर र कोटामुक्त वैदेशिक व्यापार, खुला बजारमा पहुँच र व्यापार पूर्वाधारका लागि लगानी कोषले भारत र चीनसँगको क्षेत्रीय व्यापारलाई बलियो बनाउन सकिन्छ । जलवायु अनुकूलन ऋण सहायतामा र जी –२० साझा फ्रेमवर्कमा विस्तारित पहुँचले नेपालको वित्त जोखिमलाई कम गर्नेछ । प्रविधि र नवप्रवर्तनमा डिजिटल पूर्वाधार र हरित प्रविधिमा लगानी, साथै लैङ्गिक रूपमा खण्डीकृत तथ्याङ्क र एकीकृत राष्ट्रिय वित्त फ्रेमवर्कमा अन्तर्राष्ट्रिय सहायता प्राप्त गर्न नेपालले वकालत गर्न सक्छ । नेपालले बहुपक्षीय सहायता मञ्चसँग पारदर्शी विनियोजनका पक्षमा बजेट समर्थन र संयुक्त कोष संयन्त्रको माग गर्न सक्छ, जसले राष्ट्रि«य योजनासँग सहायतालाई तादम्यता गर्न सहयोग पु¥याउँछ ।
सम्भावना र चुनौती
सम्मेलन नेपालको भूमिका विश्वव्यापी वित्त परिदृश्यलाई नेपालले आफ्नो हितका साथै भूपरिवेष्टित विकासशील देश, जलवायु संवेदनशील देश र सामान्यतया अति कम विकसित राष्ट्रहहरूको हितलाई अगाडि बढाउने दिशामा हुन पर्छ । विश्व बैङ्क सम्बद्ध निकायमा अन्तर्राष्ट्रिय विकास सहयोगमा नेपालको निर्भरतालाई ध्यानमा राख्दै, सहुलियत वित्त क्षमता विस्तार गर्न दातृनिकायको योगदानमा वृद्धिको वकालत गर्न सकिन्छ । यी सुधारले नेपालको विकास प्राथमिकतालाई समर्थन गर्ने छ । अन्य एलडिसी र एलएलडिसी समूहसँग गठबन्धन निर्माण गरेर समावेशी वित्त सहयोग, जलवायु वित्त र ऋण राहतका मागलाई बलियो बनाउन सकिन्छ । एसडिजी लगानी मेला र व्यापार सञ्चालन समितिमार्फत निजी लगानीकर्ता र बहुपक्षीय विकास बैङ्कसँग सम्बन्ध विस्तार गर्न सकिन्छ । प्राथमिक बजारमा पहुँच सुनिश्चित गर्न एलडिसी प्राथमिकतालाई उजागर गर्नु पर्छ । अन्तर्राष्ट्रिय वित्त संस्थामा कम विकसित राष्ट्रको प्रतिनिधित्व बढाउन आइएमएफ र विश्व बैङ्कको पुनर्संरचना सुधारको माग पनि महìवपूर्ण छ ।
चुनौती कायम छन् । विगतका सम्मेलनमा भएका प्रतिबद्धता प्रायः कमजोर कार्यान्वयन भएको तथ्यले जवाफदेहिता सुनिश्चित गर्न बलियो अनुगमन र मूल्याङ्कन आवश्यक छ । सम्मेलनको माध्यमबाट नेपालको प्रभाव वृद्धि अन्तर्राष्ट्रिय साझेदारहरूसँग सहकार्यलाई सुदृढ गर्नु पर्छ । विभिन्न वित्त स्रोतको राम्रो व्यवस्थापन र उपयोगको साथै, लगानीकर्ता र दातासँग विश्वास निर्माण गर्न स्रोतको पारदर्शी वितरण र समयमै परियोजना कार्यान्वयन र सम्पन्न गर्नुपर्ने हुन्छ । यस्ता सुधारले नेपाललाई सन् २०२६ सम्ममा न्यून विकसित मुलुकको सूचीबाट सहज सङ्क्रमण सुनिश्चित गर्न, दिगो विकासको वित्त खाडल कम गर्न र समृद्ध र सुखी राष्ट्र बनाउने लक्ष्यतर्फ एक कदम नजिक ल्याउन सक्छ । यो अवसरलाई सदुपयोग गर्न नेपालले उच्चस्तरीय तयारी, रणनीतिक सहभागिता र अन्तर्राष्ट्रिय साझेदारीमा जोड दिनु पर्छ ।
"""
वास्तविक किसानले अनुदान नपाएको गुनासो,"""चन्द्र पन्दाक
ताप्लेजुङ, असार ६ गते। ताप्लेजुङको फुङ्लिङ नगरपालिकाका किसानले वास्तविक किसानले अनुदान नपाउने गरेको गुनासो गरेका छन्। फुङ्लिङ नगरपालिका–८ दोखु मेवाराजाका किसानले कृषक लक्षित विभिन्न अनुदान वास्तविक किसानहरुले नपाएको गुनासो गरेका हुन्।
कोशी प्रदेश, उद्योग कृषि तथा सहकारी मन्त्रालयको सहयोगमा दोखु मिडिया सेन्टरले शुक्रबार आयोजना गरेको ‘किसानसँग कृषिमन्त्री’ कार्यक्रममा सहभाभी किसानले वास्तविक किसानले अनुदान नपाउने गरेको गुनासो गरेका हुन्। बजारमा पसल, व्यवासय भएकाहरुको पहुँच पुग्ने र उनीहरुले अनुदान पाउने गरेको स्थानीय किसान मदन पौडेलले बताउनुभयो।
कृषक समूह दर्ता गरी बजारमा किराना, कपडा लगायतका व्यापार व्यवसाय गर्नेले अनुदान पाउने र गाउँका वास्तविक किसानले अनुदान नपाउने गरेको पौडेलको भनाइ छ। किसान लक्षित कार्यक्रम तथा अनुदान कार्यान्वयन गर्ने कृषि ज्ञान केन्द्रलगायतका निकायबाट पाउने त्यस्ता सुविधाहरु वास्तविक किसानले नपाउने गरेको उहाँले गुनासो गर्नुभयो।
यस्तै अर्का किसान मनुकादेवी नेपालले पनि कृषि कर्ममा निरन्तर खटिरहने वास्तविक किसान भन्दा टाठा, बाठा तथा पहुँच पु¥याउने कृषिमा संलग्न नभएकाले अनुदान र सहयोग पाउने गरेका गुनासो गर्नुभयो। वास्तविक किसानको दुःख र परिश्रमलाई हेरेर अनुदान र सहयोगहरु गरिदिन सम्बन्धित पक्ष र जनप्रतिनिधिलाई उहाँले आग्रह गर्नुभयो। उहाँहरुजस्तै अन्य किसानले पनि कृषि कर्ममा सधैं दुःख गर्ने र पसिना बगाउने वास्तविक किसानले अनुदान सहयोगहरु नपाउने गरेको गुनासो गरेका छन्।
यता कोशी प्रदेशका उद्योग कृषि तथा सहकारीमन्त्री खगेनसिंह हाङ्गाम सहभागी बन्नुभएको उक्त कार्यक्रममा सहभागी किसानले आफ्ना गुनासो सुनाउँदै आफूहरुलाई सहयोग गर्न पनि माग गरेका छन्। स्थानीय किसान गुरुभक्ति नेपालले खेती गर्न सिँचाइको समस्या रहेको र कुलो निर्माणका लागि बजेटको व्यवस्था गरी दिन मन्त्रीसमक्ष माग गर्नुभयो। यस्तै अग्निप्रसाद भण्डारीले बाख्रापालनका लागि सहयोग गर्न माग गर्नुभयो।
स्थानीय किसान मदन पौडेलले सामूहिक गाई पालन गर्ने सोच रहेको र यसका लागि आवश्यक सहयोग गर्न माग गर्नुभयो। तरकारी खेती गर्दै आउनुभएकी किसान पवित्रा नेपालले परम्परागत शैलीमा खेती गर्दै आएको र आधुनिक खेती प्रविधि साथै प्राविधिक ज्ञान र सीपका लागि सहयोग गर्न मन्त्रीसमक्ष अनुरोध गर्नुभयो।
यस्तै दोखुको मेवाराज टोलमा लिचि खेती, आँप खेती, टिमुर खेती, कफीजस्ता खेती गर्न सकिने भएकाले आवश्यक सहयोग गर्न किसानले मन्त्री हाङ्गामलाई आग्रह गरेका हुन्। यता किसानले गर्दै आएको खेती बाँदर, दुम्सीजस्ता जङ्गली जनावरले क्षति गर्ने गरेकाले जङ्गली जनावर नियन्त्रण गर्न सहयोग गर्न पनि मन्त्रीसमक्ष उनीहरुले आग्रह गरेका छन्।
कार्यक्रममा सहभागी मन्त्री हाङ्गामले स्थानीय किसानको पीडा, आवश्यकता र मागबारे जानकारी लिने उद्देश्यले नै किसानसँग कृषिमन्त्री कार्यक्रम अघि बढाएको र आवश्यक सहयोगका लागि आफूले पहल गर्ने आश्वासन दिनुभयो। आगामी आर्थिक वर्षका लागि दोखुका किसानलाई लक्षित गरी केही बजेट तथा योजना विनियोजन गरी दिएको पनि उहाँले बताउनुभयो।
कार्यक्रममा वडाध्यक्ष क्षितिज सुनुवार, वडाका अन्य जनप्रतिनिधि, शिक्षक, बुद्धिजीवीसहित स्थानीय किसानको सहभागिता रहेको थियो। विशेषगरी मन्त्रीसँग स्थानीय किसानले किसानको पीडा, आवश्यकता र ज्ञिजासाबारे प्रत्यक्ष साक्षात्कार गर्ने अवसर प्राप्त गरेका दोखु मिडिया सेन्टरका सञ्चालक माला पालुङ्वाले बताउनुभयो। उहाँका अनुसार किसानसँग कृषिमन्त्री कार्यक्रम मन्त्रीलाई प्रत्यक्ष भेट गर्ने अवसर प्राप्त गरेकोमा दोखुका किसानले खुशी व्यक्त गरेका छन्।
"""
उत्कृष्ट तीन कृषकलाई ‘भीमदत्त पन्त कृषक’ पुरस्कार,""""""
आगोले जलेर घाइते बालिकाको उपचारको क्रममा मृत्यु,"""बोमलाल गिरी
नवलपुर, असार ६ गते। नवलपुरको देवचुलीमा आगोले जलेर घाइते भएकी कावासोती नगरपालिका–८ की बालिकाको उपचारको क्रममा काठमाडौँमा मृत्यु भएको छ।
देचुली–१७ पिप्रहरस्थित चितवन टाइगर रिसोर्टमा जेठ ३० गते राति आगोले पोलेर घाइते भएका ५ जना मध्ये एक बालिकाको  उपचारको क्रममा मृत्यु भएको हो। आगोले पोलेर एकै परिवारका तीनसहित पाँच जना घाइते भएका थिए।
जिल्ला प्रहरी कार्यालय नवलपुरका प्रहरी नायब उपरीक्षक मधु नेपालका अनुसार कावासोती–८ निवासी ४४ वर्षीय प्रदीपकुमार भट्टराईकी छोरी ६ वर्षीया अन्नी भट्टराईको वर्न अस्पताल कीर्तिपुरमा उपचारको क्रममा मृत्यु भएको हो।
उक्त घटनामा कावासोती–८ निवासी ४४ वर्षीय भट्टराई, उहाँकी श्रीमती ४१ वर्षीया मीना पौडेल, छोरी  अन्नी, २६ वर्षीय असिम राना र २४ वर्षीय अनुप गुरुङ घाइते भएका थिए।
भट्टराई कावासोतीको मध्यविन्दु बहुमुखी क्याम्पसका प्रध्यापक हुनुहुन्छ। घाइते चार जनाको वर्न अस्पतालमै उपचार भइरहेको प्रहरी नायब उपरीक्षक  नेपालले जानकारी दिनुभयो।
रिसोर्टमा सेकुवा पोल्ने क्रममा पाँच जनालाई आगोले पोलेको थियो। उक्त घटनामा रिसोर्टको गम्भीर लापरबाही भएको पीडितको दाबी छ। घाइते भट्टराईले खाजा खाँदै गर्दा होटलका स्टाफले आगोमा पेट्रोल हालेकाले यस्तो घटना घटेको भिडियो सन्देशमार्फत बताउनुभएको छ।
जिल्ला प्रहरी कार्यालय नवलपुरका प्रहरी उपरीक्षक यादव ढकालले  घटनाको अनुसन्धान भइरहे पनि घाइते निको भएर फर्किएपछि थप अनुसन्धानमा सहज हुने बताउनुभएको छ।
"""
कालीगण्डकी काेरिडोर पहिरोका कारण अवरुद्ध,"""तिलाचन पाण्डे
तम्घास (गुल्मी), असार ६ गते । कालीगण्डकी काेरिडोर पहिरोका अवरुद्ध भएको छ ।
कालीगण्डकी गाउँपालिका गुल्मीको हर्मिचौर अर्वेनी सडक खण्डको वडा नम्बर २ को गरगरेमा सडकमाथिबाट पहिरो खसेका कारण सडक अवरुद्ध भएको छ । शुक्रबार दिउँसो सडकमाथिबाट ठुलो ढुङ्गासहित खसेको पहिरोका कारण सडक अवरुद्ध भएको कालीगण्डकी गाउँपालिकाका उपाध्यक्ष मञ्जुकुमारी दर्लामीले जानकारी दिनुभयो ।
उहाँले अवरुद्ध सडक खुलाउनका लागि एक्साभेटर प्रयोग गरिएको र सडकमाथिबाट ढुङ्गाहरू खसिराखेका कारण सडक खुलाउन समस्या हुने बताउनु भयो । सडक खुलाउन समय लाग्ने भएकाले साना सवारीहरूले हर्मिचौरमाथि देउराली अर्वेनीकोट हुँदै झर्न थालेका छन् । सडक अवरुद्ध हुँदा पुर्तिघाटदेखि बुटवल जाने सवारीहरु अलपत्र परेका छन् । यसका साथै हर्मिचौरदेखि गाउँपालिकाको केन्द्र पुर्तिघाटसम्म जाने यात्रुहरू पनि अलपत्र परेका छन् । हरेक वर्ष उक्त स्थानमा पहिरो खसेर समस्या हुँदै आएको छ ।

"""
मिथेन ग्याँस र धौवादी फलाम उत्खननसँगै अर्थतन्त्रमा सहयोग पुग्छ: प्रधानमन्त्री ओली,"""काठमाडौँ, असार ६ गते । प्रधानमन्त्री केपी शर्मा ओलीले दैलेखमा ५० वर्षसम्म नेपाललाई पुग्ने मिथेन ग्याँस पत्ता लागेको बताउनुभएको छ ।
शुक्रवार ग्वार्को फ्लाइओभरको उद्घाटन गर्दै उहाँले यस्तो बताउनुभएको हो । उहाँले १ सय १२ मिलियन मेट्रिक टन ग्याँस पत्ता लागेको बताउँदै यसबाट नेपालले आर्थिक उन्नति गर्न सक्ने बताउनु भयो । उहाँले दैलेखमा रहेको ग्याँसको अध्ययनका लागि पनि आफूले नै काम सुरु गरेको र अहिलेको फ्लाइओभरको उद्घाटन पनि आफूले नै गरेको बताउनु भयो । धौवादी फलाम कारखानाको काम अघि बढिरहेको र धौवादी फलाम कारखाना सम्पन्न हुने बित्तिकै नेपाललाई सय वर्षलाई पुग्ने फलाम, आइरन, स्टिल प्राप्त हुने दाबी गर्नुभयो । त्यसले देशलाई ठुलो टेवा पुग्ने बताउनु भयो ।
प्रधानमन्त्री ओलीले भन्नुभयो, ‘हिजो मात्रै एउटा समाचार आयो । अखबारहरूमा व्यापक स्थान पायो । दैलेखमा नेपाललाई ५० वर्ष कमसेकम पुग्ने गरीको मिथेन ग्याँस पत्ता लाग्यो । त्यो प्रमाणित भयो । १ सय १२ मिलियन मेट्रिक टन होला सायद अथवा ठुलो मात्रामा ५० वर्ष नेपाललाई पुग्ने गरी तीन वटा कुवा छ त्यहाँ त्यसमध्ये एउटाबाट मात्रै ५० वर्ष नेपाललाई मिथेन ग्याँस त्यहाँबाट पैदा हुन्छ । जुन कुरा यो फ्लाइओभर सुरु गरेको जस्तै त्यसको पनि सुरुवात मैले नै गरेको थिएँ । हामी धौवादी फलाम कारखाना अघि बढाउँदै छौँ ।
धौवादी फलाम कारखाना सम्पन्न हुने बित्तिकै हामीले नेपाललाई सय वर्षलाई पुग्ने फलाम, आइरन, स्टिल आदि कारखानाहरू यहाँ स्थापना गर्नेछौँ । त्यसले देशको अर्थतन्त्रलाई धेरै अगाडि बढाउनेछ । त्यसले विदेश जाने मुद्रा नेपालमै रहन्छ । वार्षिक ठुलो आम्दानी त्यहाँबाट हुनेछ । धेरैले रोजगारी नेपालभित्र पाउनेछन् । अरू खनिजको उत्खनन हुन्छ ।’
प्रधानमन्त्री ओलीले उहाँले धौवादी फलाम कारखानाको उत्खनन र मिथेन ग्याँसको प्राप्तिसँगै विदेश जाने मुद्रा नेपालमै रहने र वार्षिक ठुलो आम्दानी हुने बताउनु भयो । यसले स्वदेशमै रोजगारी सिर्जना हुने बताउनु भयो ।
"""
अमेरिकाका दुई सहरमा नेपाली कन्सुलेट कार्यालय खोलिँदै,"""न्युयोर्क, असार ५ गते। नेपाली जनसम्पर्क समिति, अमेरिकाले अमेरिकाको टेक्सास र क्यालिफोर्नियाको सन् फ्रान्सिस्को सहरमा नेपाल सरकारद्वारा कन्सुलेट कार्यालय स्थापना हुने तयारीप्रति खुसी व्यक्त गरेको छ।
नेपाल सरकारका तर्फबाट दुवै स्थानमा वाणिज्य दूतावास स्थापना गरी सेवा सञ्चालनका लागि प्रारम्भिक तयारी भइरहेका बेला उक्त समितिले प्रधानमन्त्री केपी शर्मा ओली र परराष्ट्रमन्त्री डा. आरजु राणा देउवासहित नेपाल सरकारप्रति विशेष आभार प्रकट गरेको हो।
‘‘नेपाली जनसम्पर्क समिति नेपाली समुदायको हित र नेपाल सरकारबाट प्रदान गरिने सेवा सहज रूपमा उपलब्ध गराउन सधैँ प्रतिबद्ध छ ।’’ विज्ञप्तिमा भनिएको छ ।
पश्चिमी क्षेत्रको क्यालिफोर्निया राज्यको सन् फ्रान्सिस्को र टेक्सासको डाल्लास सहरमा वाणिज्य दूतावासको आवश्यकता सम्बन्धमा पटक पटक नेपाल सरकार र नेपाली कांग्रेसको नेतृत्वसमक्ष पहल गर्दै आएको कुरा विज्ञप्तिमा उल्लेख छ ।
परराष्ट्र मन्त्रालयबाट जिम्मेवारी पाएका कर्मचारीहरू हाल दुवै सहरमा पुगेर कार्यालय खोल्नका लागि अध्ययनरत छन्।
सभापति आनन्द विष्टद्वारा हस्ताक्षरित विज्ञप्तिमा सेवा सञ्चालनपछि अमेरिकास्थित नेपाली समुदायले सहज र कम झन्झटिलो सेवा पाउने विश्वास व्यक्त गरिएको छ ।
नेपाल सरकारको औपचारिक कार्यालय स्थापना भएपछि राहदानी, नागरिकता, आप्रवासनसम्बन्धी सिफारिस र अन्य सेवामा सहज हुने छ।



"""
त्रिविका विद्यार्थी र प्राध्यापकले सरकारी अस्पतालमा उपचार सुविधा पाउने,"""काठमाडौँ, असार ६ गते। त्रिभुवन विश्वविद्यालयका विद्यार्थी तथा प्राध्यापकलाई संघीय अस्पताल तथा प्रतिष्ठानमा उपचार सुविधा दिन स्वास्थ्य मन्त्रालय र त्रिविबीच समझदारी भएको छ।
स्वास्थ्य तथा जनसंख्यामन्त्री प्रदीप पौडेल र त्रिविका उपकुलपति डा. खड्ग केसीको उपस्थितिमा मन्त्रालयमा भएको समझदारीअनुसार सबै संघीय अस्पताल तथा प्रतिष्ठानमा त्रिविको उपचार कोषमार्फत ९० प्रतिशत तथा १० प्रतिशत योगदानमा आधारित उपचार सुविधा उपलब्ध हुनेछ।
समझदारीमा त्रिविले प्राध्यापक तथा विद्यार्थीलाई स्वास्थ्य बीमामा आबद्ध गराउन प्रोत्साहन गर्ने समेत उल्लेख छ।
कार्यक्रममा मन्त्री पौडेलले सरकारले संगठित क्षेत्रमा आवद्ध सबैलाई स्वास्थ्य बीमा कोषमा आबद्ध गराउने निर्णय गरिसकेकाले त्रिविले समेत आगामी दिनमा सबैलाई आबद्ध गराएर स्वास्थ्य बीमा सुविधा उपलब्ध गराउन आग्रह गर्नुभयो।
यसका लागि आवश्यक गृहकार्य त्रिविले चाँडै सक्ने उहाँले विश्वास गर्नुभयो।
स्वास्थ्य बीमा कार्यक्रम प्रभावकारी बनाउन श्रोत थप्नुका साथै नीतिगत सुधार भइरहेको बताउँदै मन्त्री पौडेलले त्रिविका प्राध्यापक विद्यार्थी आबद्ध हुँदा सकारात्मक सन्देश जाने बताउनुभयो।  मन्त्रालयका सचिव डिल्लीराम शर्माले समझदारीको प्रभावकारी कार्यान्वयन हुने विश्वास गर्नुभयो।
त्रिविका उपकुलपति डा. केसीले स्वास्थ्य बीमामा आबद्धताका लागि प्रक्रिया थालिएको भन्दै कार्यदल बनाउने बताउनुभयो। उहाँले त्रिवि र मन्त्रालयबिच शिक्षा र स्वास्थ्यमा थप सहकार्य गर्ने बताउनुभयो।
"""
ब्रिज डिकेड कप क्रिकेट हुने,"""काठमाडौँ, असार ३ गते । ब्रिज इन्टरनेशनलको १०औँ वार्षिकोत्सवको अवसरमा असार ७ गते ब्रिज डिकेड कप मैत्रीपूर्ण क्रिकेट हुने भएको छ ।
युकेस्थित डेवाइजिस क्रिकेट मैदानमा ब्रिज–११ र डेभिज क्रिकेट क्लबबिच हुने प्रतियोगिता चर्चित क्रिकेटर सन्दीप लामिछानेको नेतृत्वमा हुनेछ ।
मैत्री खेलबाट जुट्ने रकम नेपालका अनाथ बालबालिकाको सहयोगमा खर्च गरिने आयोजकले जनाएको छ । सन्दीप ब्रिज इन्टरनेशनल कन्सल्टेन्सीका ब्रान्ड एम्बेसडरसमेत हुनुहुन्छ ।
ब्रिज इन्टरनेशनलका संस्थापक तथा प्रमुख कार्यकारी अधिकृत भुवन गिरीले कम्पनीको दशक लामो सफलतासँगै सामाजिक उत्तरदायित्वको सन्देश बोकेर क्रिकेट खेल आयोजना गरिन लागेको बताउनुभयो ।
मैत्रीपूण खेलका संयोजक विज्ञान कार्कीले प्रतियोगिता नेपाली डायस्पोरा, खेलप्रेमी र स्थानीय समुदायबिच आपसी सम्बन्ध सुदृढ बनाउन उपयोगी बन्ने बताउनुभयो । कार्कीले भन्नुभयो, ‘‘ यो खेल प्रतिस्पर्धाभन्दा बढी आपसी स्नेह र सहयोगको उदाहरण बन्नेछ ।’’

"""
कमलपोखरीको सुन्दर दृश्य,"""काठमाडौँस्थित कमलपोखरीको सुन्दर दृश्य ।
"""
"देशको पहिलो ‘फ्लाई ओभर’ निर्माण सम्पन्न, प्रधानमन्त्रीबाट आज उद्घाटन हुँदै","""काठमाडौँ, असार ६ गते । उपत्यकाको निकै व्यस्त सडकका रूपमा रहेको ललितपुरस्थित ग्वार्को चोकमा ‘फ्लाई ओभर’ निर्माणले बल्ल पूर्णता पाएको छ । पटकपटक भाका सार्दैै सम्पन्न भएको ‘फ्लाई ओभर’ शुक्रबार प्रधानमन्त्री केपी शर्मा ओलीले विधिवत रूपमा उद्घाटन गर्दै हुनुहुन्छ ।
‘फ्लाई ओभर’ निर्माणका क्रममा सास्ती भोगिरहेका सर्वसाधरण अब भने ट्राफिक जामको समस्याबाट मुक्त हुने भएका छन् । भौतिक पूर्वाधार तथा यातायात मन्त्रालय, सडक विभागअन्तर्गत गुणस्तर अनुसन्धान तथा विकास केन्द्रले काठमाडौँ उपत्यकामा निर्माण सम्पन्न बहुप्रतिक्षित ग्वार्को ओभरपास परियोजना निर्माणको प्रक्रिया अगाडि बढाएको थियो ।
केन्द्रले दुई वर्षभित्र काम सम्पन्न हुनेगरी २०७८ साल फागुन १२ गते आशिष–समानान्तर रेलिगेर जेभी निर्माण व्यवसायी कम्पनीसँग ठेक्का सम्झौता गरेको थियो । यसरी २०८० साल फागुन ११ गते ठेक्का सम्पन्न गर्ने मिति तोकिएको थियो । तर तोकिएको समयमा निर्माण सम्पन्न नभएपछि २०८१ असारमा निर्माण सम्पन्न हुनेगरी फेरि दोस्रोपटक म्याद थप भएको थियो । तर फेरि पनि तोकिएको समयमा पनि निर्माण सम्पन्न हुन नसकेपछि २०८१ साल पुस ८ गते सम्पन्न गर्नेगरी म्याद थप भयो । आयोजनामा समस्या देखिएपछि गत पुस र माघमा गरी एक महिना जति आयोजना निर्माणको कामसमेत ठप्प भएको थियो ।
केन्द्रका प्रवक्ता प्रदीप भण्डारीले ठेकेदार कम्पनीले पटकपटक म्याद थप गर्दा पनि निर्माण सम्पन्न गर्न नसकेपछि हालसम्मको करिब रु एक करोड ४७ लाख हर्जना तिराएर निर्माण सम्पन्न गरिएको जानकारी गराउनुभयो । “ग्वार्को ओभरपासको निर्माण कार्यमा प्राविधिक जटिलता र अपरिहार्य प्राविधिक परिमार्जनका कारण केही ढिलाइ भयो”, उहाँले भन्नुभयो, “प्रारम्भिक डिजाइनअनुसार काम सुरू गरे पनि निर्माण व्यवसायीले पेस गरेको प्रारम्भिक डिजाइनमा आवश्यक परिवर्तन गर्नुपरेको थियो । त्यसका लागि थप अध्ययन तथा स्वीकृति प्रक्रियाले समय लिएको हो । साथै, यान्त्रिक रूपमा स्थिर माटोको पर्खाल जडान गर्दा जमिनमुनिको माटोमा अपेक्षित मात्रामा सुधार गर्नुपर्ने देखिएकाले माटो सुधारसम्बन्धी थप कार्य गर्नुपर्यो । यो कामले अतिरिक्त समय र स्रोतको खपत गर्यो ।”
त्यसैगरी, अप्रोच सडक निर्माणका क्रममा माटो थपिँदै जाँदा सातदोबाटोतर्फको भागमा जगको माटो असमान रूपमा थिचिएकाले पनि थप समय लागेको भण्डारीले बताउनुभयो । “त्यसको असरस्वरूप सातदोबाटोतर्फको भागमा असमान रूपमा माटो दबिँदा प्यानल–४ र प्यानल–५ बीचको अन्तराल बढेको थियो । उक्त समस्या समाधान गर्न दुवै प्यानललाई खोलेर पुनः सन्तुलनसहित जडान गर्नुपरेको थियो । जसले कार्यअवधि थप लम्बिएको हो”, उहाँले भन्नुभयो ।
भण्डारीका अनुसार ग्वार्को ओभरपासको कुल र्याम्प र पुलको लम्बाइ ५७६ दशमलव २ मिटर,  ग्वार्को चोकबाट लगनखेलतर्फ तीन सय २० मिटर र सातदोबाटोतर्फ एक सय ८५ मिटर लामो ओभरपास रहेको छ । दुवैतर्फ चार तहको कालोपत्र गरिनुका साथै ओभरपासको र्याम्पको दूरी भने १० दशमलव २ मिटर रहेको उहाँको भनाइ छ । “बीचको पुल खण्डको लम्बाइ भने ३६ दशमलव २ मिटर छ । यसरी दुईवटै र्याम्प र पुल मिलाएर ओभरपासको कुल लम्बाइ पाँच सय ४० मिटर ९र्याम्प० प्लस ३६ दशमलव २ मिटर (पुल) गरी ५७६ दशमलव २ मिटर हुन्छ”, भण्डारीले भन्नुभयो, “यस पुलको चौडाइ १६ दशमलव ४ मिटर छ, जसमा चार लेन सडक सञ्चालन हुनेगरी डिजाइन गरिएको हो ।”
चौध करोड थप लागत
केन्द्रका प्रवक्ता भण्डारीले तोकिएको समयमा काम सम्पन्न हुन नसक्दा सुरूको सम्झौताभन्दा रु १४ करोड लागत थप भएको जानकारी दिनुभयो । “करिब रु १७ करोड छ लाख ८८ हजार ८८८ मा सम्पन्न हुनेगरी ठेक्का सम्झौता भएको हो, तर काम सम्पन्न भइसक्दा हाम्रो अनुमानित लागत रु ३१ करोड ४६ लाख ५१ हजार ४४० पुगेको छ”, उहाँले थप्नुभयो, “ग्वार्को चोकस्थित चार लेनको ओभरपास र पहुँचमार्गको योजना, डिजाइन, इञ्जिनियरिङ, खरिद तथा निर्माणकार्य (इपिसी प्रणालीमा) भएको ठेक्का सम्झौता हो, जसअन्तर्गत डिजाइन र निर्माणको जिम्मेवारी पूर्ण रूपमा निर्माण व्यवसायीमा रहन्छ ।”
भण्डारीका अनुसार उक्त सम्झौताअनुसार निर्माणपश्चात  निर्माण कार्यमा पाँच वर्षसम्म र डिजाइनमा १० वर्षसम्म कुनै त्रुटि देखिएमा उक्त त्रुट सुधार गर्ने पूर्ण जिम्मेवारी निर्माण व्यवसायीको रहन्छ ।
ट्राफिक व्यवस्थापनमा सहज
काठमाडौँउपत्यका ट्राफिक प्रहरी कार्यालयका प्रवक्ता प्रहरी उपरीक्षक दीपक गिरीले पछिल्लो समय सवारीसाधनको बढ्दो चापसँगै उपत्यकाका विभिन्न चोकमा ट्राफिक जामको समस्या बढ्दै गइरहेको भन्दै यस्ता फ्लाई ओभर निर्माणको कार्यले ट्राफिक जाम व्यवस्थापनमा सहज हुने बताउनुभयो । “ग्वार्को चोकमा देखिएको ट्राफिक जामको समस्या अबदेखि हट्ने भयो । छोटाछोटाभन्दा पनि लामो फ्लाई ओभर निर्माण गर्न सकियो भने अझै ट्राफिक व्यवस्थापनमा सहज हुनेछ”, उहाँले भन्नुभयो, “ग्वार्कोमा अबदेखि जाम नहुने र छिटोछिटो सवारीसाधन आवतजावत गर्न सक्छन् । तर सातदोबाटो चोकमा आएर एकैपटक सवारी चाप बढ्ने र त्यो स्थानमा जाम बढ्ने छ । तसर्थ लामो ओभरपास निर्माणको योजना ल्याउन आवश्यक छ ।”
गिरीले भविष्यमा अझै बढ्न सक्ने ट्राफिक जामको व्यवस्थापनका लागि उपत्यकालगायतका अन्य सहरका मुख्य चोकमा पनि यस्ता ओरपास र अन्डरपासको योजना बनाउन आवश्यक रहेको सुझावसमेत दिनुभयो ।
अन्डरपास र ओभरपास अबको आवश्यकता
पूर्वाधारविद्समेत रहनुभएका नेपाल बुद्धिजीवी परिषद्का अध्यक्ष इञ्जिनियर गजेन्द्रप्रसाद थपलियाले उपत्यकालगायत मुलुकका मुख्य सहरमा सवारीसाधनको चापका कारण ट्राफिक समस्या बढिरहेको अवस्थामा अन्डरपास र ओभरपास आजको आवश्यकता रहेको बताउनुभयो । “ग्वार्को फ्लाई ओभर निर्माणले मुलुकमा पूर्वाधार विकासको सकरात्मक पक्षलाई झल्काउँछ । निर्माणकार्य ढिला भए पनि यसले सकरात्मक सन्देश प्रवाह गरेको छ”, उहाँले भन्नुभयो, “ग्वार्कोमा मात्र नभएर अब कोटेश्वरर, बानेश्वर, थापाथली, माइतीघर, चाबहिल, सातदोबाटोलगायत क्षेत्रमा अन्डरपास र ओभरपासको योजना छिट्टै तर्जुमा गरी प्रभावकारी कार्यान्वयन गर्नुपर्ने आवश्यकता छ । अनि मात्र ट्राफिक व्यवस्थापन सहज हुन्छ ।”
सिसीटिभी र बत्ती जडान गर्न आवश्यक
सङ्घीय संसद्अन्तर्गत प्रतिनिधिसभाको पूर्वाधार विकास समितिले ग्वार्को ओभरपासको निरीक्षण गरेको थियो । उद्घाटनको पूर्वसन्ध्यामा गत बुधबार समितिका सभापति दीपक सिंहको संयोजकत्वमा स्थलगत अवलोकन गरिएको थियो ।
ओभरपासको प्रगतिबारे जानकारी लिन निरीक्षण गरिएको र जहाँ स–साना तर महत्त्वपूर्ण काम बाँकी रहेको बताउनुहुन्छ समितिका सदस्य तथा प्रतिनिधिसभा सदस्य माधव सापकोटा । “ओभरपासको निरीक्षण गर्दा अधिकांश कार्य सम्पन्न भए पनि केही साना काम बाँकी छन्”, उहाँले भन्नुभयो, “जस्तै बत्ती जडान गर्नुपर्ने, सुरक्षा सुनिश्चितताका लागि सिसीक्यामेरा जडानलगायतका काम बाँकी छन् । मन्त्रालयका सचिव, सडक विभागका महानिर्देशकलगायतका पदाधिकारीलाई बोलाएर आवश्यक निर्देशन दिन छलफल गरिएको छ ।”
निर्माण सम्पन्न गराउन अग्रसरता
भौतिक पूर्वाधार तथा यातायातमन्त्री देवेन्द्र दाहालले ग्वार्को चोकमा निर्माणाधीन अवस्थामा रहेको फ्लाई ओभर निर्माणलाई चालु आर्थिक वर्षभित्र नै सम्पन्न गराउनका लागि निरन्तर अग्रसरता देखाउनुभएको थियो । पटकपटक  स्थलगत निरीक्षण गरेर मन्त्री दाहालले फ्लाई ओभर निर्माणको कामलाई गति दिन निर्देशन दिँदै आउनुभएको थियो ।
काठमाडौँको सहरी तथा यातायात व्यवस्थापनमा महत्त्वपूर्ण हुने अपेक्षा राखिएको उक्त फ्लाई ओभर निर्माणकार्यलाई गति दिएर समयमा नै सक्नुपर्ने भन्दै उहाँले ताकेता गर्दै आउनुभएको थियो । आगामी आव २०८२/८३ मा टोखा–छहरे–गुर्जु–भन्ज्याङ सुरूङमार्ग, हेम्जा–नयाँपुल खण्ड सडक सुरूङमार्ग, नयाँबानेश्वर अन्डरपास, सिद्धबाबा सुरूङमार्ग, खुर्कोट–चियाबारी सुरूङमार्ग, फुस्रेखोला छोरेपाटन (पोखरा)बाट स्याङ्ग्जा गुडीकोला टनेल अध्ययन, शिवपुरी–भालुवाङ सुरूङमार्ग, रानीघाट–भुरीगाउँ सुरूङमार्गलगायत विकासका योजना छनोट भएका छन् । निर्माणकार्य सम्पन्नपछि ट्राफिक समस्याको व्यवस्थापन गर्ने अपेक्षा गरिएको छ । रासस
"""
माधवनारायण नगरपालिकाकाे बजेट ५३ करोड ३५ लाख ८९ हजार,"""प्रवीण कुमार शर्मा
चन्द्रपुर, (रौतहट) असार ६ गते । रौतहटको माधवनारायण नगरपालिकाले आर्थिक वर्ष २०८२-८३ का लागि ५३ करोड ३५ लाख ८९ हजार रुपियाँको बजेट सार्वजनिक गरेको छ । आर्थिक वर्ष २०८२-०८३ को नीति तथा कार्यक्रम र बजेटमा पालिकाले कृषिलाई पहिलो प्राथमिकतामा राखेको हो ।
नगरपालिकाले सार्वजनिक गरेको बजेटको आय स्रोतमा आन्तरिक आम्दानीबाट १ करोड रुपियाँ, नेपाल सरकार वित्तीय हस्तान्तरणबाट १० करोड ७३ लाख रुपियाँ, नेपाल सरकार सशर्त अनुदान २६ करोड ६७ लाख, नेपाल सरकार समपुरक अनुदान ५० लाख र संघिय सरकार राजस्व बाँडफाँटबाट १० करोड १२ लाख रुपियाँ अनुमान गरिएको छ ।
त्यस्तै प्रदेश सरकार सशर्त अनुदानतर्फ २ करोड ५० लाख, प्रदेश सरकार समपुरक अनुदान ७३ लाख ५५ हजार, प्रदेश सरकार विशेष अनुदान ३० लाख, प्रदेश सरकार बिशेष अनुदान ३० लाख र प्रदेश सरकार समपुरक अनुदान २० लाख अनुमान गरिएको छ ।
माधवनारायण नगरपालिकाका नगर प्रमुख बैजनाथ प्रसाद यादवले आज शुक्रवार आयोजित कार्यक्रममा नीति, कार्यक्रम तथा बजेट सार्वजनिक गर्नुभएको हो । नगर प्रमुख यादवका अनुसार यो बजेट पूर्वाधार, शिक्षा, स्वास्थ्य र कृषि क्षेत्रलाई प्राथमिकतामा राखेर तयार गरिएको हो । कृषकहरूको जीवनस्तर उकास्न नगर सभाले बिशेष प्राथिमिकतामा राखेर कार्यक्रम ल्याएको नगर प्रमुख यादवले बताउनुभयो ।
बजेट प्रस्तुत गर्दै नगर प्रमुख यादवले पालिकाको आवश्यकता, बजेटको अवस्था र प्राथमिकतालाई ध्यानमा राख्दै यो बजेट तयार पारिएको बताउनुभयो । उहाँले यो बजेटले नगरपालिकाको समग्र विकासमा उल्लेखनीय योगदान पुग्ने  विश्वास व्यक्त गर्नुभयो ।
किसानसँग नगरपालिका ,नगरका हरेक किसानको खेतमा सिंचाइको सुबिधा, बाँझो जग्गामा वृक्षारोपण, अनुदानमा आधारित कृषि मोटर, बिउ तथा मलको ब्यवस्था खुला प्रतिस्पर्धा बाट बिद्यालयमा प्रधानाध्यापकको ब्यवस्था , नगरका सम्पूर्ण बिद्यालयमा बुक फ्री फ्राइडे, निर्माणाधीन १५ शैयाको अस्पताल सुचारु गरि गुणस्तरीय स्वास्थ्य सेवा प्रदान, नगरपालिकाको ४ ओटा वडामा बर्थिंग सेन्टर संचालन, गौरवको योजना मिठुअवा नहरदेखि माधोपुर जाने सडक निर्माण, बागमती नदीमा झोलुङ्गे पूल निर्माणलाई प्राथमिकता, प्रशासकीय भवन निर्माण सम्पन्न गरि आफ्नै भवनबाट सेवा प्रवाह लगायतका कार्यक्रम नीति, कार्यक्रम तथा बजेटमा समेटिएको छ ।
सुशासन, पारदर्शिताको लागि नगरपालिकाको हरेक सुचनामा जनताको पहुँच पुर्याइने नगर प्रमुख यादवले बताउनुभयो ।
"""
"रैथानीबाली कागुनो, झुमरो र चिनोको संरक्षण गरिँदै","""बाजुरा, असार ६ गते । बाजुराको स्वामिकार्तिक खापर गाउँपालिकाले रैथाने बाली कागुनो, झुमरो, चिनो, कोदो, मकैको संरक्षण अभियान सुरु गरेको छ ।  मानव स्वास्थ्यका लागि निकै उपयोगी रहेको स्थानीय बाली पछिल्लो समय लोप हुने अवस्थामा रहेको भन्दै स्वामिकार्तिक खापर गाउँपालिकाले यसको संरक्षण अभियान सुरु गरेको छ ।
राम्रो उत्पादन हुने यो बालिलाई यहाँका कृषकहरूले गाउँमा यसको खासै खेती गर्न इच्छा नदेखाएपछि स्थानीय सरकारले पहल सुरु गरेको हो । पहिला गाउँमा सारै भोकमरी हुन्थ्यो । त्यति बेला कागुनो, झुमरो, कोदो र मकै लगायतको रैथाने बाली लगाउने गर्थ्यौ । अहिले गाउँमा सडक पुगेपछि घरमै दलेको दाल  र फलेको चामल पाउन थालेपछि यहाँका सबै स्थानीयले यसको खेती गर्न छोडेको स्वामिकार्तिक खापर गाउँपालिका स्थानीय नरबहादुर लहुारले बताउनुभयो ।
उहाँले भन्नुभयो, “यसको बारेमा हामीलाई  खासै ज्ञान थिएन । यो बाली मानव स्वास्थ्यका लागि निकै उपयोगी रहेछ । त्यसैले यती बेला यसलाई पालिकाले संरक्षण गर्न थालेको रहेछ ।
पहिला खानका लागि लगाउने गर्थ्यो । अहिले यो बाली मानव स्वास्थ्यका लागि निकै उपयोगी रहेको छ । अहिले यो बाली किन्नका लागि समेत गाउँमा आउने गरेका छन् । सडक गाउँमा पुगेसँगै यो बालीको पनि देश तथा विदेशमा माग हुने गरेपछि अब फेरि यहाँका किसान बिक्रीका लागि खेती गर्न थालेको लुहारले बताउनभयो ।
केही वर्ष पहिला यहाँ यसको खेती गर्दैन थिए । अहिले पालिकाले यसको महत्त्व तथा बिक्रीका बजारीकरणको व्यवस्था सँगै ढुवानी अनुदान  समेत दिन थालेपछि कागुनो झुमरो चिनो लगायतको रैथाने बाली १.२ मेट्रिक टन उत्पादन हुने गरेको स्वार्किातक खापर गाउँपालिकाको कृषि शाखा सहायक प्रमुख रत्न रावलले बताउनुभयो ।
रैथाने बाली मानव स्वास्थ्यका लागि निकै राम्रो भएको र यसको खेती गर्दा यहाँका स्थानीयको  आयआर्जनमा थप केही टेवा पुग्ने देखिएकोले पालिका यसको संरक्षणमा लागेको स्वामिकार्तिक खापर गाउँपालिका अध्यक्ष भरतबहादुर रोकायाले बताउनुभयो ।
उहाँले भन्नुभयो, “अहिले पालिकाले कागुनो झुमरो चिनो उन्नतखाले पुरानो स्थानीय जातको धान कोदो लगायतको बिउ समेत किसानलाई वितरण गर्ने गरेको छ । रैथाने बालीको खेती गर्न उत्प्रेरित गर्ने गरी यती बेला पालिकाको कृषि विकास शाखाले यो बिउ किसानलाई वितरण गरेको छ ।”
रैथाने बाली उत्पादनका लागि यहाँको माटो उत्तम देखिएकोले पछिल्लो समय किसानलाई रैथाने बाली खेती गर्नका लागि हौसला दिने गरेका छौ । साथै यहाँका सरकारी तथा गैरसरकारी कार्यालयमा समेत रैथाने बालीको परिवार अनिवार्य गर्ने भनेका छौ  । यसले गर्दा एका तिर रैथाने बाली संरक्षण हुने र अर्को  यहाँका किसानको आयआर्जनमा थप टेवा पुग्ने अध्यक्ष रोकायाले बताउनुभयो ।
"""
'सङ्घीयता सुदृढीकरणका लागि जनमुखी कानुन निर्माण र कार्यान्वयन प्राथमिकता',"""दाङ, असार ६ गते । लुम्बिनी प्रदेशका मुख्यमन्त्री चेतनारायण आचार्यले सङ्घीय शासन प्रणालीलाई सुदृढ बनाउने उद्देश्यले जनमुखी कानुन निर्माणमा सरकारको प्राथमिकता रहेको र बनेका कानुनहरूको प्रभावकारी कार्यान्वयनमा ध्यान केन्द्रित गरिएको बताउनुभएको छ।
मुख्य न्यायाधिवक्ताको कार्यालय, लुम्बिनीको आयोजनामा शुक्रबार लमहीमा आयोजित ‘सङ्घीयताको सुदृढीकरणमा प्रदेश कानुन निर्माण तथा कार्यान्वयनका चुनौती र समाधान’ विषयक सरोकारवालासँगको अन्तरक्रिया कार्यक्रमलाई सम्बोधन गर्दै मुख्यमन्त्री आचार्यले संविधानले व्यवस्था गरेका एकल तथा साझा अधिकारको सूचीका आधारमा जनमुखी कानुन निर्माण भइरहेको स्पष्ट पार्नुभयो ।
""हामी यहाँ कानुन निर्माण गर्ने, कार्यान्वयन गर्ने र व्याख्या गर्ने निकायहरूको जमघटमा छौँ,"" उहाँले भन्नुभयो, ""यसले कानुन निर्माण र कार्यान्वयनमा देखिएका समस्या समाधान गर्न सहयोग गर्ने विश्वास लिएको छु । अहिलेसम्म ८४ वटा कानुन निर्माण गरिसकेका छौँ। प्रदेश निजामती सेवा ऐन र स्थानीय निजामती सेवा ऐन निर्माण गरी कार्यान्वयनमा लगिएका छन् ।""
मुख्यमन्त्री आचार्यले प्रदेशले बनाएका कानुन कार्यान्वयनको क्रममा देखा परेका जटिलता हटाउन आवश्यक संशोधनसहित अघि बढिएको पनि जानकारी दिनुभयो।
"""
‘आर्थिक सामाजिक रुपमा असर नपर्ने गरी जलविद्युत निर्माण गरिनुपर्छ’,"""अमृतप्रसाद पौडेलम्याग्दी, असार  ५ गते । अन्नपूर्ण गाउँपालिका क्षेत्रमा कालीगण्डकी किनारमा रहेको तातोपानीको मुहानहरु जलविद्युतका कारण विस्थापित हुने तथा सुक्ने भन्दै स्थानीयले चिन्ता गरेका छन्  ।  कालीगण्डकी नदीमा निर्माण सुरु भएका र हुन लागेका जलविद्युतका कारण पानी सुरुङबाट बग्दा नदी किनारमा रहेका तातोपानीका मुहानहरु सुक्ने भन्दै स्थानीयले चिन्ता व्यक्त गरेका हुन् ।
पानी सुकेमा आर्थिक, सामाजिक तथा वातावरणीय हिसाबले पनि प्रभाव पर्ने भएकाले त्यस तर्फ ध्यान दिन स्थानीयले सचेत गराएका छन् ।
अन्नपूर्ण गाउँपालिकाको भूरुङ तातोपानीमा आयोजना गरिएको ६६.३ मेगावाट क्षमताको मध्य कालीगण्डकी जलविद्युत आयोजनाको पुरक वातावरणीय प्रभाव मूल्याङ्कन प्रतिवेदनसम्बन्धी सार्वजनिक सुनुवाइमा सर्वसाधारणले चिन्ता व्यक्त गरेका थिए । हाइड्रो सपोर्ट प्रा.ली.ले निर्माण गर्न लागेको उक्त जलविद्युत निर्माण हुँदा पिउने पानी तथा तातोपानीको मुहानमा कुनै असर नपर्ने गरी मात्रै काम हुनुपर्ने स्थानीयको माग  छ ।
तातोपानीका स्थानीय अनिल हिराचनले विगतमा कालीगण्डकीको सतह अनुसार तातोपानीको मुहानको स्थान फेरिएको सुनाउँदै तातोपानीको मुलको भविष्य नै अन्यौल हुने तर्फ चिन्ता व्यक्त गर्नुभयो ।
उहाँले भन्नुभयो, ‘‘हामी यही क्षेत्रमा जन्मियौं हुर्कियौं र अब अन्त्य पनि यही हुने हो, यो हुँदै गर्दा हाम्रो हरेक गतिविधि कालीगण्डकीसँग जोडिएको हुनाले पानी सुरुङमा हाल्दा हामी पनि अन्यौलमा हुन्छौं ।’ १० प्रतिशत पानी छाड्ने कुरा ३६५ दिन नै हुनु पर्ने बताउँदै उहाँले भन्नुभयो–हाम्रो मृत्यु संस्कार कालीगण्डकी नदी बगेको किनारमा हुदै आएको छ, पानी सुरुङ छिरे हामीलाई पनि सुरुङ भित्रै लगेर जलाउने कुरा त भएन नि ।
अन्नपूर्ण गाउँपालिका २ का वडा अध्यक्ष ओम फगामीले अन्नपूर्ण क्षेत्रमा अन्य जलविद्युत निर्माणको क्रममा विस्फोटक प्रयोग गरेर सुरुङ बनाउँदा कम्पनका कारणले पानीको मुहान सुकेकाले गर्दा पानीको मुहानमा असर नपर्ने गरी काम गर्न आग्रह गर्नुभएको थियो ।  कालीगण्डकी नदी मात्रै नभएर सभ्यता पनि भएको हुनाले यसलाई जोगाउनु पर्ने धारणा राख्नु भएको थियो । कालीगण्डकी नदी नै रहेन भने यहाँको बसोबास र सभ्यता पनि नरहने तर्फ उहाँले चिन्ता व्यक्त गर्नुभएको थियो ।
नेपाल उद्योग वाणिज्य महासंघका अध्यक्ष समेत रहनुभएका हाइड्रो सपोर्ट प्रा.ली.का चन्द्रप्रसाद ढकालले तातोपानीको मुहान बचाउँदै स्थानीय जनजीवनमा कुनै पनि प्रभाव नपर्ने गरी आयोजना सम्पन्न गर्ने प्रतिबद्धता जनाउनु भएको थियो । कुनै पनि मुल्यमा स्थानीयलाई असर नपर्ने गरी काम गर्ने गरी तयारी गरी रहेको सुनाउँदै उहाँले त्यसमा आफ्नो प्रतिबद्धता रहेको धारणा राख्नुभयो ।
सार्वजनिक सुनुवाइको क्रममा जलविद्युत आयोजना निर्माणको क्रममा सामाजिक उत्तरदायित्व तथा वातावरणीय प्रभाव न्यूनीकरणका लागि नौ करोड ७० लाख २४ हजार विनियोजन गरिने जानकारी गराइएको थियो । निर्माण थालिएको चार वर्षमा सम्पन्न हुने उक्त आयोजनाको १२ अर्ब ९३ करोड ६४ लाख ७५ हजार सात सय ३० कुल लागत रहेको छ । भूमिगत विद्युतगृह रहने उक्त आयोजना निर्माण गर्दा अन्नपूर्ण गाउँपालिकाको २, ३, ४, ५ र ६ नम्बर वडा प्रभावित हुने छन् । एक सय ५१ मिटर ग्रस हेड रहेको उक्त विद्युत आयोजनाको  चार हजार तीन सय १९ मिटर लामो सुरुङ रहने छ । अन्नपूर्ण गाउँपालिका ६ को पोखरे बगरभन्दा ठीक पारी अन्नपूर्ण गाउँपालिका २ मा भूमिगत रहने विद्युतगृहबाट अन्नपूर्ण गाउँपालिका ३ दानामा रहेको सब स्टेसन मार्फत राष्ट्रिय प्रसारण लाइनमा विद्युत जडान हुने छ ।
"""
अन्तरप्रदेशीय मार्ग निर्माण कार्य अघि बढ्छ: अर्थ मन्त्री यादव,"""जीवछ यादव
लहान, असार ६ गते । मधेस प्रदेशका अर्थमन्त्री सुनिल कुमार यादवले मधेस प्रदेश सरकारले अन्तरप्रदेशीय मार्ग खोल्ने कार्य लहान नगरपालिकाबाट सुरु गर्ने बताउनु भएको छ । लहान नगरपालिकाको १६ औँ नगर सभालाई लहान नगरपालिकाको सभा हलमा समुद्घाटन गर्दै यस्तो बताउनु भएको हो ।
मधेस प्रदेश सरकारले प्रदेशको आर्थिक अवस्थालाई मजबुत गर्न व्यापार व्यवसायलाई प्रवर्धन गर्नको लागि पहाडी क्षेत्रको अन्तरप्रदेशीय मार्ग सञ्चालनमा ल्याउने क्रममा लहान नगरपालिकाको उत्तरी भेगमा रहेको धार्मिक पर्यटकीय क्षेत्र काब्रे महादेवलाई ध्यानमा राखेर कोशी प्रदेशको उदयपुर जिल्लालाई जोडने मार्ग निर्माणमा पहल थाल्ने उहाँले विश्वास दिलाउनुभयो ।
लहान नगरपालिका गठन भएको ५० औ वर्ष पुग्न लागेको यो नगरपालिकाले १६औ बजेट प्रस्तुत गर्दा शिक्षा , स्वास्थ्य कृषि र पर्यटन क्षेत्रको लागि नीति तथा कार्यक्रममा ल्याएको कार्यक्रमहरू सफल बनाउन प्रदेश सरकारले सके जति सहयोग गर्ने मन्त्री यादवले बताउनुभयो । उहाँले भन्नुभयो,‘लहानको खुटी नहर सञ्चालनमा ल्याउन बजेट विनियोजन गर्न छुटे पनि यसको लागि बजेट रकमान्तर गरेर भए पनि नहर सञ्चालन गरेर किसानको माग पुरा गरिनेछ ।’
"""
‘आदिबासीको प्रतिनिधित्वले मुलुक समृद्ध बन्छ’,"""गोरखापत्र अनलाइन
काठमाडौं, असार ६ गते । रक्षामन्त्री मनवीर राईले मुलुकको विविधताअनुसार राज्यको संरचनाहरुमा विविधत्तायुक्त प्रतिनिधित्व कायम गर्न सके मुलुक समृद्ध बन्ने बनाउनुभएको छ ।
आदिबासी जनजाति चलचित्र महासंघको पाँचौ चलचित्र महोत्सवको उदघाटन गर्दै उहाँले सो कुरा बताउनुभयो । ‘कुनै बेला मातृभाषामा कुरा गर्दा अपहेलित हुनुपर्ने अवस्था थियो, २०४६ सालको आन्दोलनको सफलतापछि त्यो अवस्थाको अन्त्य हुनेक्रम सुरुभएर अहिले लोकतान्त्रिक गणतन्त्रतात्मक शासन व्यवस्थामा थप सफलता प्राप्त भएको छ’ उहाँले भन्नुभयो ।
नयाँ संविधानले आदिबासी जनजाति, पछाडि परेका वर्गलाई आरक्षणको व्यवस्था सुनिश्चित गरेपछि थप अवसर प्राप्त भएको चर्चा गर्नुहुँदै मन्त्री राईले भन्नुभयो, “आरक्षणले आदिबासीलाई प्रतिनिधित्वमा सहज भएको छ, यसलाई कायम गर्न आदिबासी समुदाय नै सचेत हुनुपर्छ । आदिबासी जनजातिको मातृभाषाको चलचित्रले समाजमा जागरण ल्याउने काम गरेको मन्त्री राईले बताउनुभयो ।
चलचित्र विकास बोर्डका अध्यक्ष दिनेश डिसीले हरेक वर्ष हुने आदिबासी चलचित्र महोत्सवले चलचित्र क्षेत्रमा जागरण ल्याउने काम गरेको बताउनुभयो । आदिबासीका मातृभाषी चलचित्रले समाज जोड्ने काम गरेकाले यसको विकास र प्रवर्धनमा राज्यले सहयोग गर्नुपर्ने बताउनुभयो ।
चलचित्र निर्देशक नवीन सुब्बाले बाह्य मुलुकमा आदिबासीका मातृभाषा चलचित्रलाई फरक मान्यता दिएर सम्मान गर्ने काम गरे पनि नेपालमा त्यस्तो हुन नसकेको बताउनुभयो ।
आदिबासी जनजाति चलचित्र महासंघका कार्यबाहक अध्यक्ष भुइसल लामाको अध्यक्षतामा भएको कार्यक्रममा नागरिक उन्मुक्ति पार्टीका संरक्षक रेशमलाल चौधरी, नेपाल आदिबासी जनजाति महासंघका अध्यक्ष गेल्जे लामा शर्पा, नेपाल आदिबासी जनजाति उत्थान राष्ट्रिय प्रतिष्ठानका उपाध्यक्ष रेशम गुरुङ, प्रतिमा पुनमगर लगायतले आदिबासी जनजाति चलचित्रले समाज जागरणमा गरिरहेको भूमिकाको चर्चा गर्नुभयो ।
चलचित्रको माध्यमबाट समाज रुपान्तरण र आदिबासी चलचित्रको प्रवर्धनमा खेलेको योगदानको प्रसंशा गर्दै कार्यक्रममा राजकुमार राई, नवीन सुब्बा, छिरिङ शेर्पा, डब्बु क्षेत्री र विष्णु शर्मालाई सम्मान गरिएको छ । कार्यक्रममा आदिबासी नृत्य तथा संस्कृति प्रदर्शन गरिएको थियो । महोत्सवमा आदिबासीका विभिन्न भाषाका फिल्म र विदेशी मातृभाषाका चलचित्र प्रदर्शन गरिने बताइएको छ ।
"""
मधेश सङ्ग्रहालय स्थापना हुने,"""लक्ष्मी चौधरी
जनकपुरधाम, असार ६ गते । मधेश प्रदेश सरकारका शिक्षा तथा संस्कृति मन्त्री रानी कुमारी तिवारीले मधेशका सबै भेषभाषा, कला लोक संस्कृतिको संरक्षण, प्रवर्धन गरेर अस्तित्व जोगाउनमा जोड दिनुभएकाे छ ।
शुक्रबार धनुषाको पुरन्दाहा आयोजित मधेश प्रज्ञा प्रतिष्ठानको स्थापना दिवसको अवसरमा आअयोजित सरोकारवालासँगको एक दिवसीय अन्तरक्रिया कार्यक्रममा मन्त्री तिवारीले सो कुरामा जोड दिनुभएको हो ।
उहाँले सबै जातजातिको भेषभुषा, कला संस्कृतिलाई सम्मान गर्ने संस्कारको विकास आवश्यक रहेको बताउनुभयो । मधेशको लोकभाषा, लोक संस्कृति, लोक गीत, लोक नृत्य, नाट्य को संरक्षणको मधेश सरकारले मधेश संस्कृति सङ्ग्रहालय स्थापनाको तयारीमा लागेको उहाँले जानकारी समेत दिनुभयो ।
यस्तै कार्यक्रममा नीति तथा योजना आयोगका पुर्व उपाध्यक्ष डा. भोगेन्द्र झाले प्रतिष्ठान कुनै दल, जाती र व्यक्ती विशेषको नभएर सबैको लागि रहेको बताउनुभ्यो । उहाँले भन्नुभयो, ""सङ्घीयताको उपज मधेश हो र मधेशले स्थापना गरेको प्रतिष्ठान हो । त्यसकार यो विभिन्न क्षेत्रको कला, संस्कृति, साहित्य उजागर गर्नका निम्ति प्रतिष्ठानको स्थापना भएको हो ।""
प्रतिष्ठानका अध्यक्ष राम भरोस कापडिको अध्यक्षतामा आयोजित कार्यक्रममा प्रतिष्ठानका सदस्य दिनेशकुमार यादव, शिवकुमार साह, नेपाल प्रज्ञा प्रतिष्ठानका प्रज्ञा सभा सदस्य डा. सुर्यकुमार यादव, भाषा अभियन्ता डा. बिनोद यादव, साहित्यकार तथा संस्कृत कर्मी अशोक दत्तलगायतले मधेश प्रदेशका सबै भषा, साहित्य, संस्कृति, ललितकला , नाट्यकला, सङ्गीतको अध्ययन अनुसन्धान गरि संरक्षण सम्वर्धन र विकासमा जोड दिनुभयो ।
प्रतिष्ठानका प्रशासकीय प्रमुख अमोदकुमार यादवले प्रतिष्ठान साहित्य, संस्कृति, कला , गीत( सङ्गीत र नाटक गरि छ वटा विधामा रहेर काम गर्दै आएको जानकारी गराउनुभयो ।
"""
धार्मिक नदी वरुणबाट बिजुली निकाल्न स्थानीयको अवरोध,"""सङ्खुवासभा, असार ६ गते । धार्मिक, सांस्कृतिक र पर्यावरणीय दृष्टिले अत्यन्तै संवेदनशील मानिने भोटखोला गाउँपालिकामा रहेको वरुण नदीमा विद्युत् परियोजना सञ्चालन गर्ने सरकारी निर्णयप्रति स्थानीयवासीले आपत्ति जनाएका छन् ।
जल माफियाले सांस्कृतिक पक्षलाई समेत ध्यान नदिएको स्थानीयको आरोप छ । प्रशासनले समेत माफियासँग मिलेमतो गरी निर्णय गरेको भन्दै विद्युत् उत्पादन कुनै हालतमा गर्न नदिने भन्दै स्थानीयले आपत्ति जनाएका हुन् । भोटखोला गाउँपालिका–४ मा अवस्थित वरुण नदीलाई पवित्र धार्मिक स्थलको रूपमा चिनिन्छ । जहाँ हरेक वर्ष करिब  ३० हजार बढी श्रद्धालु नुहाउन र पूजा गर्न पुग्ने गर्छन्। तर हालै एम्पीक इनर्जी प्रालिलाई उक्त क्षेत्रमा १३२ मेगावाटको जलविद्युत् आयोजना सञ्चालन गर्न अनुमति दिइएको भन्दै स्थानीय आक्रोशित भएका छन्।
शुक्रबार खाँदवारीमा आयोजित पत्रकार सम्मेलनमार्फत वरुण धाम संरक्षण नागरिक समितिले आफ्नो औपचारिक विरोध सार्वजनिक गर्दै विद्युत् परियोजना तुरुन्त खारेज गर्न माग गरेको छ। समितिका संयोजक उत्तरकुमार राईले भन्नुभयो, “वरुण शिव धाराबाट बगेको पवित्र नदी हो। धार्मिक, सांस्कृतिक र प्राकृतिक सम्पदाको विनाश हुने भएकाले कुनै पनि हालतमा यहाँ बिजुली निकाल्न दिने छैन।”
वरुण नदी मकालु–वरुण राष्ट्रिय निकुञ्जको सीमाभित्र पर्छ, जसले वरुण क्षेत्रलाई संरक्षित पर्यावरणीय सम्पदाको रूपमा अझ महत्त्वपूर्ण बनाएको छ। संयोजक राईले विद्युत् आयोजना सञ्चालन भए सांस्कृतिक मूल्य–मान्यता, जैविक विविधता र धार्मिक पर्यटकीय सम्भावनामा गम्भीर क्षति पुग्ने चेतावनी दिएका छन्।
यता, परियोजना लिएको एम्पिक इनर्जीले भने स्थानीयको मागअनुसार विकास पूर्वाधार निर्माण गर्ने र मकालु गाउँपालिकाद्वारा तयार पारिएको वरुण धामको डिपिआर (विस्तृत परियोजना प्रतिवेदन) अनुसार निर्माण गरिदिने आश्वासन दिँदै आएको छ। तर नागरिक समितिले यस्तो आश्वासनलाई विश्वास गर्न नसकिने स्पष्ट पारेको छ।
वरुण संरक्षणका पक्षमा गाउँपालिकाले समेत सक्रियता देखाएको छ । २०८० साल जेठ ३१ गते गाउँपालिकाले जलस्रोत तथा ऊर्जा मन्त्रालय र सङ्खुवासभाका सांसदहरूलाई पत्राचार गरी वरुण क्षेत्रमा विद्युत् आयोजना उपयुक्त नभएको जानकारी गराइसकेको छ।
"""
मधेशको विकास गरे नेपालको विकास हुन्छ : उपेन्द्र यादव,"""काठमाडौँ, जेठ ३१ गते। जनता समाजवादी पार्टी (जसपा) नेपालका अध्यक्ष, पूर्व उपप्रधानमन्त्री एवम् बारा निर्वाचन क्षेत्र नम्बर-२ का प्रतिनिधि सभा सदस्य उपेन्द्र यादवले मधेशको विकास गरे नेपालको विकास हुने बताउनुभएको छ। गोरखापत्र अनलाइनको ‘सांसदलाई सवाल’मा कुराकानी गर्नुहुँदै नेता यादवले यस्तो बताउनुभएको हो। ‘‘विकासको बजेट मधेशलाई हेरेर बन्दैन। मधेशको विकास गरे नेपालको विकास हुन्छ। तर मधेशमा ६० प्रतिशत जनसङ्ख्या छ, १३ प्रतिशत मात्र विकास बजेट पुगेको छ’’, यादवले मधेशको विकासमा राज्यको दृष्टि नपरेको भन्दै आपत्ति जनाउनुभयो।
नेता यादवको जन्म बुवा धनिलाल र आमा फुदनीदेवीको कोखबाट २०१६ सालमा सप्तरी जिल्लाको भगवतपुरमा भएको हो। उहाँको बाल्यकाल सप्तरीको मधुवनमा बित्यो। अहिले भने त्यो ठाउँ सुनसरीको वराहक्षेत्र नगरपालिका-४ मा पर्छ। उपत्यकामा उहाँ ललितपुर महानगरपालिका-२३ हात्तीवनमा बसोवास गर्दै आउनुभएको छ। विज्ञान र कानुन विषयमा उच्च शिक्षा अध्ययन गर्नुभएका यादवले औपचारिक शिक्षा मधुवनमै लिनुभएको हो।


मधुवनमा रुखमा काठको पाटी ठोकेर कालो पोतेर लेख्दै उहाँको औपचारिक शिक्षाको सुरुवात भएको हो। मोहन निमाविमा प्रारम्भिक शिक्षा लिनुभएका यादवले जनता मावि मधुवन र वनदहवाकट्टी हाइस्कुल सप्तरीबाट माध्यमिक शिक्षा लिनुभयो। २०३२ सालमा एसएलसी दिनुभयो। यादवले अक्षर चिन्नुभएको विद्यालय अहिले मोहन माध्यमिक बनेको छ। सुनसरी धरानको हात्तीसार क्याम्पसबाट उच्च शिक्षा अध्ययन सुरु गरेर आइएस्सी गरेपछि उहाँले विभिन्न कारणले धरानको पढाइलाई निरन्तरता दिन सक्नु भएन। महेन्द्र मोरङ आदर्श बहुमुखी क्याम्पस विराटनगरबाट स्नातक र स्नातकोत्तर तहसम्मको अध्ययन पूरा गर्नुभएका यादवले विज्ञानसँगै कानुन विषयलाई समेत प्रमुख अध्ययनको क्षेत्र बनाउनुभयो।
सप्तरीमा विद्यालयमा पढ्दादेखि नै उहाँ पुष्पलाल श्रेष्ठको व्यक्तित्वबाट प्रभावित भएर राजनीतिमा लाग्नुभएको हो। २०३२ सालमा वामपन्थी राजनीतिमा प्रवेश गर्नुभएका उहाँले पुष्पलालको प्रभावले नै नेपाल कम्युनिस्ट पार्टीको सदस्यता लिनुभएको हो। उहाँको राजनीतिको सुरुवात पुष्पलाल समूहको अनेरास्ववियुबाट भयो। पुष्पलाल श्रेष्ठबाट २०३५ सालमा कम्युनिस्ट पार्टीको सदस्यता लिएको समयमा अखिल प्रतिबन्धित थियो। कम्युनिस्ट कार्यकर्ताका रूपमा सुरुवाती दिनमा भूमिगतरूपमै काम गर्नुभएका यादव २०३६ सालको जनमत सङ्ग्रहको समयमा विद्यार्थी राजनीतिमा सक्रिय हुनुहुन्थ्यो। जनमत सङ्ग्रहपछि अखिल विभाजित हुँदा उहाँ प्रगतिशील विद्यार्थी युनियनको दुई कार्यकाल उपाध्यक्ष बन्नुभयो।
विद्यार्थी राजनीतिकैक्रममा उहाँले एक वर्ष केन्द्रीय कारागारमा बिताउनुपरेको थियो। कारागारमा कांग्रेसका तत्कालीन युवा नेता प्रदीप गिरी, दमननाथ ढुङ्गानालाई भेट्नुभएको थियो। नेकपा (मार्क्सवादी) पार्टी बन्दा उहाँलाई कोशी अञ्चल कमिटीमा राखिएको थियो। यादव २०४६ को आन्दोलनमा विराटनगरबाट गिरफ्तार हुनुभयो। धनकुटामा कैदी जीवन बिताउनुभएका उहाँ प्रजातन्त्र पुनस्र्थापनापछि छुट्नुभयो। माले र मार्क्सवादी एकतापछि २०४८ सालमा यादवलाई एमालेले सुनसरी-४ मा उम्मेदवार बनाएको थियो। उहाँ पहिलो संसदीय चुनावमा पराजित हुनुभयो। त्यसपछि उहाँले एमालेको सुनसरी र मोरङको जिम्मेवारी पाउनुभयो। लामो समय पार्टीमा काम गरेपछि २०५४ सालमा सामाजिक संस्थाको रूपमा मधेशी जनअधिकार फोरम, नेपाल गठन गर्नुभयो।

२०५६ मा पार्टीभित्र मधेशको मुद्दा उठाएको भन्दै साम्प्रदायिक व्यक्तिको आरोप लागेपछि उहाँ एमालेबाट अलग हुनुभयो। त्यसपछि फोरममा सक्रिय यादव २०५९ असोजमा तत्कालीन राजा ज्ञानेन्द्रले सत्ता हातमा लिएपछि भूमिगत हुन बाध्य बन्नुभयो। उक्त समयमा उहाँले तत्कालीन नेकपा (माओवादी)सँग सहकार्य गर्दै राजनीतिलाई अगाडि बढाउनुभयो। २०६१ सालमा दिल्लीबाट पक्राउ पर्नुभएका यादव दुई महिनापछि छुट्नु भएको थियो।
२०६२/६३ सालको आन्दोलनमा सक्रियताका साथ सहभागी यादव २०६३ सालमा अन्तरिम संविधान जलाएको आरोपमा फेरि गिरफ्तारीमा पर्नुभयो। अन्तरिम संविधान जारी भएपछि पनि मधेशीलाई विदेशी जस्तो व्यवहार गरेर पीडा भोग्नु परेपछि उहाँ मधेशको मुद्दा लिएर थप सशक्त रूपमा राजनीतिमा लाग्नुभयो। २०६३ सालमा मधेशी जनअधिकार फोरमलाई पार्टी बनाएर उहाँ त्यसको अध्यक्ष बन्नुभयो। २०६५ सालमा फोरमको पहिलो महाधिवेशनबाट उहाँ सर्वसम्मतिले अध्यक्ष चयन हुनुभयो। लगातार मधेशको राजनीतिको नेतृत्व गर्नुभएका यादवले पार्टी बनाउन विभिन्न नेतासँग सहकार्य गरे पनि त्यसले निरन्तरता पाउन सकेन।
सङ्घीय समाजवादी फोरम, नेपालका अध्यक्ष यादव २०७६ सालमा गठन भएको समाजवादी पार्टीको अध्यक्ष बन्नुभयो। जनता समाजवादी पार्टीमा महन्थ ठाकुरसँगै यादव पनि अध्यक्ष बन्नुभयो। २०८१ साल जेठमा जनकपुरमा भएको जनता समाजवादी पार्टी (जसपा) नेपालको महाधिवेशनबाट उहाँ पछिल्लो समय पार्टी अध्यक्ष बन्नुभएको हो। यसरी हेर्दा यादव करिब तीन दशकदेखि सदावहार पार्टीको नेतृत्वमा हुनुहुन्छ।

संविधानसभाको दुई कार्यकाल निर्वाचित उहाँ अहिलेसम्म चार पटक सांसद बनिसक्नुभएको छ। पहिलो संविधानसभाको चुनावमा एकसाथ सुनसरी-५ र मोरङ-५ बाट निर्वाचित यादवले मोरङ छोड्नुभएको थियो। २०७० सालमा सम्पन्न दोस्रो संविधानसभाको चुनावमा सुनसरी-५ बाट निर्वाचित उहाँ २०७४ सालमा भएको आम चुनावमा सप्तरी-२ बाट निर्वाचित हुनुभएको हो। २०७९ सालको चुनावमा सप्तरी-२ मा डा.चन्द्रकान्त राउतसँग पराजित यादव बारा-२ मा सम्पन्न उपनिर्वाचनबाट प्रतिनिधिसभामा आउनुभएको हो। बारा-२ का सांसद रामसहाय प्रसाद यादव उपराष्ट्रपति बनेपछि २०८० मा भएको उपनिर्वाचनबाट यादव प्रतिनिधि सभा सदस्य बन्नुभएको हो। उहाँ अहिले प्रतिनिधि सभाको अर्थ समिति सदस्यसमेत हुनुहुन्छ।
नेता यादव पटकपटक विभिन्न सरकारमा मन्त्रीसमेत बन्नुभएको छ। झलनाथ खनाल प्रधानमन्त्री हुँदा २०६५ सालमा परराष्ट्र मन्त्री बन्नुभएका यादव केपी ओली नेतृत्वको सरकारमा २०७५ सालमा उपप्रधानसँगै स्वास्थ्य तथा जनसङ्ख्या मन्त्री बन्नुभयो। प्रस्तुत छ- जनता समाजवादी पार्टी (जसपा) नेपालका अध्यक्ष उपेन्द्र यादवसँग गोरखापत्र अनलाइनको ‘सांसदलाई सवाल’मा दिनेश लुइटेलले गरेको कुराकानीका आधारमा मनोजरत्न शाही र केशब गुरुङले तयार पार्नुभएको भिडियो सामग्री  ः

"""
"सङ्क्रमणकालीन न्यायका विषयमा प्रधानमन्त्री ओली, देउवा र दाहालबिच छलफल","""काठमाडौँ, असार ६ गते । प्रधानमन्त्री केपी शर्मा ओली, नेपाली काँग्रेसका सभापति शेरबहादुर देउवा र नेकपा (माओवादी केन्द्र) का अध्यक्ष पुष्पकमल दाहालबिच सङ्क्रमणकालीन न्यायका विषयमा छलफल भएको छ ।
शुक्रवार सिंहदरबारस्थित प्रधानमन्त्री तथा मन्त्रीपरिषद्को कार्यालयमा तीन शीर्ष नेताहरूबिच छलफल भएको हो । उहाँहरूबिच सङ्क्रमणकालीन न्यायलगायत समसामयिक राजनीतिक विषयमा केन्द्रित रहेर छलफल भएको प्रधानमन्त्री ओलीका विज्ञ सल्लाहकार अग्नि खरेलले जानकारी दिनुभयो । छलफलपछि सञ्चारकर्मीहरूसँग कुरा गर्दै उहाँले एक अर्ब रुपैयाँ सङ्क्रमणकालीन न्यायसम्बन्धी कोषमा राख्ने गरी बजेट आएको र पीडितहरूको उपचार सरकारी अस्पतालबाट गर्ने कुराहरू पनि समेटिएकोले ती विषयहरू बैठकमा राखिएको बताउनु भयो ।
उहाँले सङ्क्रमणकालीन न्यायसँग सम्बन्धित संयन्त्रहरू निर्माण भई कामहरू प्रारम्भ भइसकेको अवस्था रहेको बताउँदै ती विषयहरूलाई पनि छलफलमा ब्रिफिङ गरेर जानकारी गराउने काम भएको बताउनु भयो । यस्तै, आयोगहरूको कार्यालय र सवारीसाधन व्यवस्थापन लगायतका विषयमा पनि छलफल भएको थियो । बैठकमा सङ्क्रमणकालीन न्याय कसरी अगाडी बढ्दै छ भन्ने विषयमा छलफल केन्द्रित भएको र बाँकी काम आयोगले गर्ने उहाँले जानकारी दिनुभयो ।
उहाँले भन्नुभयो, “हामी आज छलफलमा बसेको टीआरसी कै विषयमा हो । अहिलेसम्म यो बिचमा अर्थमन्त्रीद्वारा बजेट बाहिर आयो । करिब एक अर्ब रुपैयाँ सङ्क्रमणकालीन न्यायसम्बन्धी कोषमा राख्ने गरी बजेट आएको थियो । ती लगायत अनेकौँ व्यवस्थापनका कुरा र पीडितहरूको उपचार सरकारी अस्पतालबाट गर्ने कुराहरू अहिलेको बजेट वक्तव्यमा रहेको छ । ती कुराहरू आजको बैठकमा राख्ने काम भए । दोस्रो कुरा, यो बिचमा सङ्क्रमणकालीन न्यायसँग सम्बन्धित संयन्त्रहरू निर्माण भइसकेका, कामहरू प्रारम्भ भइसकेका र उनीहरूले आफ्ना ठाउँमा बैठक तथा छलफलहरू गर्न थालिसकेका र त्यसमा कतिपय भिक्टिम साथीहरूलाई पनि बोलाएर, छलफलहरू प्रारम्भ भएका स्थितिहरू पनि हुन् ।
ती कुराहरूलाई पनि सामान्य ब्रिफिङ गरेर जानकारी गराउने तहसम्मका त्यहाँ कुराहरू भए । साथै, कार्यालय व्यवस्थापन, सवारीसाधन व्यवस्थापन लगायतका कुराहरू पनि उहाँहरूका थिए । ती कुराहरूसँग सम्बन्धित रहेर आज छलफल भएको हो । यसलाई सकारात्मक ढङ्गले अगाडी बढाउने कुरामा तीनै दलका नेताहरूको उपस्थितिमा ती कुराहरू भएका हुन् । सङ्क्रमणकालीन न्याय कहाँ छ ? कसरी अगाडी बढ्दै छ ? यी कुराहरूलाई जानकारीमा राख्नुपर्ने कुराहरू भएकोले जानकारीमा राखिदिने कुराहरू भएको हो । बाँकी कुरा आयोगले गर्छ ।”
छलफलमा प्रधानमन्त्री ओली, काँग्रेस सभापति देउवा र माओवादी केन्द्रका अध्यक्ष दाहालसहित गृहमन्त्री रमेश लेखक, माओवादी केन्द्रका उपमहासचिव वर्षमान पुन र प्रधानमन्त्रीका विज्ञ सल्लाहकार अग्नि खरेल पनि सहभागी हुनुभएको थियो ।
"""
नेसनल लाइफको लाभांश पारित,"""गोरखापत्र समाचारदाता
काठमाडौँ, असार ६ गते  । नेसनल लाइफ इन्स्योरेन्स कम्पनी लिमिटेडले आफ्ना सेयरधनीलाई १० प्रतिशत नगद र पाँच प्रतिशत बोनस सेयर दिने भएको छ । कम्पनीको राजधानीमा सम्पन्न ३७ औँ वार्षिक साधारण सभाले उक्त लाभांश प्रदान गर्ने प्रस्ताव पारित गरेको हो ।
साधारण सभामा कम्पनीको आर्थिक वर्ष २०८०/८१ मा व्यवसाय सन्तोषनजनक रहेको बताइएको छ । कम्पनीको कुल बिमा शुल्क २१.९० प्रतिशतले वृद्धि भई २०४९.१२ करोड पुगेको जनाइएको छ ।
समीक्षा वर्षको सञ्चालनबाट जम्मा १३६८.१८ करोड रुपियाँ खुद थप रकम कुल बिमा करार दायित्वमा सारिएको छ र कुल बिमा करार दायित्व गत वर्षको तुलनामा २१.७० प्रतिशतले वृद्धि भई वर्षान्तमा ७९६०.१८ करोड पुगेको कम्पनीले जनाएको छ ।
कम्पनीले समीक्षा वर्षमा मृत्यु दाबी, अवधि समाप्ति एवं आंशिक अवधि समाप्ति दाबी, सर्मपण मूल्य, दाबी एवं अन्य दाबी भुक्तानीमा ८३२.८२ करोड भुक्तानी गरेको छ ।
"""
लोकसेवा तयारी विशेष : वस्तुगत प्रश्नोत्तर,"""१.  मानव विकास प्रतिवेदन, २०२५ मा नेपाल कति औँ स्थानमा रहेको छ ?
 १४५ औँ
– संयुक्त राष्ट्रसङ्घीय विकास कार्यक्रम (युनडिपी) ले सन् २०२५ जुन १० मा सार्वजनिक गरेको सो प्रतिवेदन अनुसार नेपाल ०.६२२ सूचकाङ्कसहित १४५ औँ स्थानमा रहेको ।
– पछिल्लो ३५ वर्षमा नेपालको मानव विकास सूचकाङ्कमा ५४ प्रतिशतको वृद्धि भएको पनि प्रतिवेदनमा उल्लेख रहेको ।
– मानव विकास सूचकाङ्कमा नेपाल मध्यम खालको मानव विकास भएका मुलुकको सूचीमा रहेको ।

२. अन्तर्राष्ट्रिय स्तरको ‘आइरिस’ प्रमाणपत्र प्राप्त गर्ने नेपालको पहिलो मेनपावर कम्पनी कुन हो ?
 आइएमआर (इन्टरनेसनल मेनपावर रिक्रुटमेन्ट)
– वैदेशिक रोजगारी क्षेत्रमा पारदर्शिता, न्यायोचित प्रक्रिया र श्रमिक अधिकारको संरक्षण सुनिश्चित गरेको
भन्दै आइएमआरलाई अन्तर्राष्ट्रिय भर्ना एकीकृत प्रणाली (आइरिस) को प्रमाणपत्र प्रदान (२०८२ जेठ २६) गरिएको ।
– आइरिसका अनुसार हालसम्म यो प्रमाणपत्र पाउने ५ वटा (नेपाल, सिङ्गापुर, पोल्यान्ड, केन्या, मेक्सिकोका एक–एक) मात्रै मेनपावर कम्पनी रहेका ।
३. इजरायल र इरानबिच युद्धको सुरुवात कहिले भएको हो ?
 सन् २०२५ जुन १३
– जुन १३ मा इजरायलले इरानका आणविक केन्द्र र शीर्ष सैन्य अधिकारी लक्षित गर्दै अचानक आक्रमण सुरु गरेपछि दुई देशबिच लडाइँ सुरु भएको ।
– इरानको इस्लामिक रिभोलुसनरी गार्ड कोप्र्सले इजरायलले आक्रमण जारी राखे आफ्ना आक्रमण थप बढाउने चेतावनी दिएको ।
४. विसं २०८२ असार १ मा सात वटै प्रदेशद्वारा आव २०८२/८३ का लागि कुल कति राशिको बजेट प्रस्तुत गरियो ?
 रु. दुई खर्ब ८७ अर्ब ७० करोड
सातै प्रदेशको बजेट (२०८२/८३) : सङ्क्षिप्त झलक
बागमती प्रदेश :
– कुल बजेट : रु. ६७ अर्ब ४७ करोड ७३ लाख
– चालुतर्फ : रु. २६ अर्ब चार करोड ४७ लाख (३८.६०५)
– पुँजीगत तर्फ : रु. ४१ अर्ब ४३ करोड २६ लाख (६१.४०५)
कोशी
– कुल बजेट : ३५ अर्र्ब ८७ करोड ९९ लाख
– चालु : १८ अर्ब ६७ करोड ३३ लाख (५२.०४ प्रतिशत)
– पुँजीगततर्फ : १७ अर्व १० करोड ६५ लाख (४७.६८ प्रतिशत)
– वित्तीय व्यवस्थातर्फ : रु. १० करोड (०.२८ प्रतिशत)
मधेश
– कुल बजेट : ४६ अर्ब ९८ करोड ३३ लाख
– चालुतर्फ : १६ अर्ब ७२ करोड पाँच लाख (३५.५९ प्रतिशत)
– पुँजीगततर्फ : ३० अर्ब २६ करोड २८ लाख (६४.४१ प्रतिशत)
गण्डकी
– कुल बजेट : रु. ३१ अर्ब ९७ करोड ९९ लाख
– चालुतर्फ : रु. १२ अर्व ६३ करोड ६६ लाख (३९.५२ प्रतिशत)
– पुँजीगततर्फ : रु. १९ अर्ब नौ करोड ३३ लाख (५९.७१ प्रतिशत)
– वित्तीय व्यवस्थातर्फ : रु. २५ करोड (०.७८ प्रतिशत)
लुम्बिनी
– कुल बजेट : रु. ३८ अर्ब ९१ करोड
– चालुतर्फ : रु. १२ अर्ब एक करोड ४७ लाख (३०.८८ प्रतिशत)
– पुँजीगततर्फ : रु. २३ अर्ब ४७ करोड १४ लाख (६०.३२ प्रतिशत)
– वित्तीय व्यवस्थातर्फ : रु. तीन अर्ब ४२ करोड ३७ लाख
(८.८०प्रतिशत)
कर्णाली
– कुल बजेट : रु. ३२ अर्ब ९९ करोड ६६ लाख
– चालुतर्फ : रु. सात अर्ब ७९ करोड ९१ लाख (२३.६३ प्रतिशत)
– पुँजीगततर्फ : रु. १९ अर्ब ९८ करोड २९ लाख (६०.५६ प्रतिशत)
– वित्तीय व्यवस्थातर्फ : रु. ६१ करोड ५० लाख (१.८६ प्रतिशत)
वित्तीय हस्तान्तरण : रु. चार अर्ब ५९ करोड ९८ लाख (१३.९४ प्रतिशत)
सुदूरपश्चिम
–कुल बजेट : रु. ३३ अर्ब ४७ करोड ६० लाख
–चालुतर्फ : रु. १० अर्ब २० करोड ८१ लाख (३०.४९ प्रतिशत)
–पुँजीगततर्फ : १९ अर्ब ८३ करोड दुई लाख (५९.२४ प्रतिशत)
–वित्तीय व्यवस्थातर्फ : रु. एक करोड (०.०३ प्रतिशत)
–वित्तीय हस्तान्तरण : रु. तीन अर्ब ४२ करोड ७७ लाख (१०.२४ प्रतिशत)
५. हालै (विसं २०८२ जेठ) आइएसओ २१००१ गुणस्तर प्रमाणपत्र प्राप्त गर्न सफल विद्यालय कुन हो ?
 नीलकण्ठ बालमन्दिर माध्यमिक विद्यालय (धादिङ)
– आइएसओ २१००१ गुणस्तर प्रमाणपत्र प्राप्त गर्ने सो विद्यालय नेपालको दोस्रो सामुदायिक विद्यालय बनेको ।
६. भेरी–१ अर्धजलाशययुक्त जलविद्युत् आयोजनाको विद्युत् उत्पादन क्षमता कति रहेको छ ?
 २७० मेगावाट
– जाजरकोटको नलगाढ नगरपालिका र रुकुम पश्चिमको आठविसकोट नगरपालिका बिच रहेको भेरी नदीमा सो जलविद्युत् आयोजना निर्माण हुने भएको ।
– निर्माण सम्पन्न अवधि : पाँच वर्ष ।
– लागत अनुमान : रु. ४६ अर्ब
– उक्त आयोजना स्थलमा पुग्न मुख्य बाटोबाट ११ किलोमिटरको सहायक बाटो निर्माण गर्नुपर्ने जनाइएको ।
– नदीमा तीन वटा बेलिब्रिजसमेत निर्माण गर्नुपर्ने भएको ।
७. नेपाल राष्ट्र बैङ्कले विसं २०८२ जेठ २७ मा सार्वजनिक गरेको देशको वर्तमान आर्थिक तथा वित्तीय स्थितिसम्बन्धी प्रतिवेदन अनुसार गत वैशाखमा मुद्रास्फीति कतिमा झरेको छ ?
 २.७७ प्रतिशत
– आर्थिक गतिविधि शिथिल हुँदा उपभोक्ता मूल्य वृद्धिदर पाँच वर्ष पछि कै न्यून विन्दुमा झरेको ।
– राष्ट्र बैङ्कका अनुसार २०७७ माघमा उपभोक्ता मूल्य वृद्धिदर २.७७ प्रतिशतमा झरेको थियो । कोभिड–१९ को महामारीका कारण आर्थिक गतिविधि ठप्प हुँदा बजारमा वस्तु तथा सेवाको माग घटेपछि मुद्रास्फीति न्यून विन्दुमा झरेको थियो ।
८. आमाको नामबाट मात्र पनि नागरिकता दिइने विधेयक प्रतिनिधि सभाको राज्य व्यवस्था तथा सुशासन समितिबाट कहिले पारित भएको हो ?
 विसं २०८२ जेठ २७
९. धिमाल युवा प्रतिभा पुरस्कार २०८२ कसलाई प्रदान गरियो ?
 डा. सजना धिमाल
– धिमाल समुदायबाट पहिलो चिकित्सक बन्न सफल डा. सजनालाई सो पुरस्कारबाट सम्मान गरिएको ।
– हरेक वर्ष असार २ गते सिरिजात पर्व समापनका अवसरमा सो पुरस्कारबाट एक जना युवा प्रतिभालाई सम्मान गरिँदै आएको ।
१०. राष्ट्र बैङ्कले २०८२ जेठ २७ मा सार्वजनिक प्रतिवेदन अनुसार गत वैशाखमा मात्र नेपालमा कति विप्रेषण भित्रिएको छ ?
 रु. एक खर्ब ६५ अर्ब ३० करोड
– मासिक रूपमा तुलना गर्दा वैशाखमा भित्रिएको रेमिट्यान्स हालसम्मकै सबैभन्दा बढी हो ।
आव २०८१/८२ को १० महिनाको अवस्था
शोधनान्तर बचत : रु. चार खर्ब ३८ अर्ब
विप्रेषण : रु. १३ खर्ब ५६ अर्ब
कुल विदेशी मुद्रा सञ्चिति : रु. २५ खर्ब १२ अर्ब
११. विश्वको पहिलो वैदिक घडी कुन हो ?
 विक्रामादित्य वैदिक घडी
– भारतको मध्यप्रदेशस्थित उज्जैनमा रहेको ।
– समय गणना मान ३० घण्टा एक दिन एवं १ घण्टा ४८ मिनेट रहेको ।
– यस घडीको उद्घाटन सन् २०२४ फेब्रुअरी २९ मा भारतीय प्रम नरेन्द्र मोदीद्वारा गरिएको ।
१२. पहिलो नेपाली एनिमेटेड फिचर फिल्म कुन हो ?
 सलिना (तेजसराज जोशी निर्देशित)
१३. नेपालका प्रथम महालेखा परीक्षक को हुन् ?
 चन्द्र बहादुर थापा
१४. अनुसूचीको व्यवस्था नभएको नेपालको संविधान कुन हो ?
 नेपाल अधिराज्यको संविधान, २०१५
१५. धेरै गजुर भएको मन्दिर पाटनको कृष्ण मन्दिर हो भने गजुर नै नभएको मन्दिर कुन हो ?
 अशोक विनायक
१६. आन्तरिक राजस्व विभागले केन्द्रीय विजक प्रणालीको सुरुवात कहिलेदेखि गरेको हो ?
  विसं २०७४ मङ्सिर १
१७. आणिविक हतियारमा प्रतिबन्ध लगाउनेसम्बन्धी संयुक्त राष्ट्रसङ्घीय सन्धि औपचारिक रूपमा कहिलेदेखि कार्यान्वयनमा आएको हो ?
 सन् २०२१ जनवरी २२
१८. नेपाल विश्व पर्यटन सङ्गठन (युएनडब्लुटीओ) को सदस्य कहिले बनेको हो ?
 सन् १९७५
१९. लोक सेवा आयोगको स्थापना कहिले भएको हो ?
 विसं २००८ असार १
– ‘नेपाल पब्लिक सर्भिस कमिसन’ नामबाट २००८ साल असार १ गते लोकसेवा आयोगको विधिवत् स्थापना भएको ।
२०.  उपप्रधानमन्त्रीले को समक्ष शपथ लिनुपर्ने प्रावधान रहेको छ ?
 राष्ट्रपति
प्रस्तुतकर्ता : टङ्क केसी

"""
‘कार्यसम्पादनमा संस्कृति मन्त्रालय अब्बल’,"""गोरखापत्र समाचारदाता
काठमाडौँ, असार ६ गते । संस्कृति, पर्यटन तथा नागरिक उड्डयनमन्त्री बद्रीप्रसाद पाण्डेले  सरकारको वार्षिक कार्यसम्पादनमा संस्कृति मन्त्रालय दोस्रो स्थानमा रहेर अब्बल भएको बताउँदै नेपाल–प्रज्ञा–प्रतिष्ठान आफैँले कमाएर सञ्चालन हुन सक्ने वातावरण बनाउन अग्रसर हुनुपर्नेमा जोड दिनुभयो । आफू भाषा साहित्यसेवी भएको उल्लेख गर्दै उहाँले भन्नुभयो, “प्रतिष्ठानले दिने हल भाडालाई सदुपयोग गरे आर्थिक  रूपमा बलियो हुन्छ ।”
उहाँले सार्वजनिक संस्थानहरूको उत्पादकत्व बढाउँदै देशको अर्थतन्त्र मजबुत बनाउन आवश्यक रहेको बताउनुभयो । नेपाल प्रज्ञा–प्रतिष्ठानको ६८ औँ वार्षिकोत्सवको अवसरमा लोकतान्त्रिक कलाकार तथा कर्मचारी सङ्घले आयोजना गरेको कवि गोष्ठी तथा स्वास्थ्य परीक्षण कार्यक्रममा बोल्दै मन्त्री पाण्डेले आजको आवश्यकता सबल सार्वजनिक संस्थान रहेको उल्लेख गर्नुभयो । “अब हामीले आयआर्जन र उत्पादकत्व बढाउनेतर्फ ध्यान दिनु पर्छ, जसले मुलुकको अर्थतन्त्रमा प्रत्यक्ष योगदान दिन सक्छ,” उहाँले भन्नुभयो ।
मन्त्री पाण्डेले सार्वजनिक संस्थानमा आवश्यक जनशक्ति व्यवस्थापन स्पष्ट र प्रभावकारी ढङ्गले गर्नुपर्नेमा जोड दिनुभयो । “कति कर्मचारी आवश्यक छन्, कसरी परिचालन गर्ने भन्ने विषयमा स्पष्ट खाका बनाइनु आवश्यक छ,” उहाँले भन्नुभयो, “यसले संस्थाको क्षमता अभिवृद्धि र आर्थिक स्थायित्वमा टेवा पु¥याउँछ ।”
उहाँले नेपाल धार्मिक, प्राकृतिक, भौगोलिक बनावट, उर्वर जमिन र जल सम्पदाको हिसाबले सम्पन्न भएको उल्लेख गर्दै त्यसको व्यवस्थापन र उपयोग गर्ने विषयमा सरकारले काम गरिरहेको बताउनुभयो । नेपाल प्रज्ञा–प्रतिष्ठानका कुलपति भूपाल राईले नेपाली भाषा र संस्कृतिको संरक्षणमा लाग्न सबैलाई आग्रह गर्नुभयो । कार्यक्रममा कवि बाबु त्रिपाठी, प्रगति राई, तुलसीहरि कोइराला, रञ्जिता गिरी र कल्पना भण्डारीलगायतले आफ्ना रचनामार्फत सामाजिक, आर्थिक तथा राज्य संयन्त्रका विविध पक्षबारे आवाज उठाउनुभएको थियो ।
यसैबिच सांस्कृतिक संस्थानको ५३ औँ वार्षिकोत्सव विविध सांस्कृतिक कार्यक्रम गरी बिहीबार सम्पन्न भएको छ । संस्कृति, पर्यटन तथा नागरिक उड्डयनमन्त्री बद्रीप्रसाद पाण्डेले समारोहको उद्घाटन गर्दै नेपालमा बस्ने गर्ने हरेक जातजातिसँग फरक भाषा, संस्कृति, गीत/सङ्गीत, नृत्य नाटक परम्परा रहेको भन्दै त्यस्ता मौलिक अमूर्त सम्पदाको प्रवर्धनबाट पर्यटकको ध्यानाकर्षण गर्न सकिने बताउनुभयो । उहाँले त्यसबाट आर्थिक समृद्धिमा टेवा पुग्ने पनि बताउनुभयो  । सोही अवसरमा नेपाली  सांस्कृतिक उत्थानमा फरक/फरक विधा र माध्यमबाट योगदान पु¥याएका स्रष्टालाई सम्मान तथा पुरस्कार प्रदान गरिएको थियो । नेपालका पहिलो नृत्य गुरु भैरवबहादुर थापा, कलाकार मिथिला शर्मा, लोकगायिका चन्द्रकला शाह, गायन, वाद्यवादनका लागि नरसिंहलाल श्रेष्ठ र पञ्चनारायण महर्जन, कलाकार लोकनाथ ढकाललाई मन्त्री पाण्डेले पुरस्कार प्रदान गर्नुभयो ।
सोही अवसरमा नेपालका सबै भूभाग र जातजातिमा रहेका सांस्कृतिक सम्पदाबारे समेटिएको ‘संस्कृति अध्ययन जर्नल’ को लोकार्पण गरियो । जर्नलका सम्पादक गुरुङ सुशान्त र भोगीराज चाम्लिङलाई प्रशंसापत्र प्रदान गरिएको थियो । सिन्धुली कलाघरका कलाकारले नौमती बाजा प्रस्तुत गर्नुभएको सो कार्यक्रममा गीतिनाटक मुनामदनको पनि मञ्चन गरिएको थियो ।
"""
ढुण्डीराज शास्त्रीको योगदान स्मरणीय : राष्ट्रपति पौडेल,"""काठमाडौं, असार ६ गते । राष्ट्रपति रामचन्द्र पौडेलले पूर्व मन्त्री तथा समाजवादी चिन्तक ढुण्डीराज शास्त्रीको निधनमा दुःख व्यक्त गर्दै परिवारलाई समवेदना पठाउनुभएको छ ।
राष्ट्रपति पौडेलले समवेदना पठाउँदै ढुण्डीराजलाई लोकतन्त्रप्रतिको अटुट आस्था, लोकतन्त्रमा साँच्चै जनता अधिकार सम्पन्न बन्नुपर्छ भन्ने मान्यता राख्ने नेता रहेको उल्लेख गर्नुभएको छ ।
राष्ट्रपति पौडेलले विसं २०१० मा भारतको वाराणसीमा अध्ययन गर्दै गर्दादेखि नेपालको लोकतान्त्रिक आन्दोलनमा सक्रिय रहनुभएका ढुण्डीराजले पञ्चायतको कालरात्रीमा गुल्मी, पाल्पा र अर्घाखाँचीलागयतका जिल्लामा प्रजातन्त्रको पक्षमा युवालाई संलग्न गराउने खेलेको भूमिका सदाका लागि स्मरणीय रहेको बताउनुभएको छ ।
राष्ट्रपति पौडेलले समवेदना सन्देशमा भन्नुभएको छ, ‘‘ढुण्डीराजले विसं २०१७ साल पुस १ गतेको ‘कु’ पछि भारतमा निर्वासित जीवन बिताउँदाका बखत गोरखपुर महाविद्यालयमा केही समय अध्यापन गराई प्रजातन्त्रको पक्षमा पर्चा पम्प्लेट र पत्रिका प्रकाशित गरी नेपाल पठाएको कुरा मेरो स्मरणमा ताजै छ ।’’
उहाँले २०४८ सालमा अर्घाखाँची क्षेत्र नम्बर २ बाट प्रतिनिधिसभा सदस्यमा निर्वाचित भएर एउटै मन्त्रीपरिषदमा रहेर काम  गर्दाको र २०५१ सालमा प्रतिनिधिसभा सदस्यमा रुपमा ढुण्डीराजको भूमिका मेरो स्मृतिमा अझै ताजै रहेको उल्लेख गर्नुभएको छ ।
राष्ट्रपति पौडेलले पठाएको समवेदना सन्देश शुक्रबार ढुण्डीराजको परिवारलाई कौशलटार पुगेर राष्ट्रपतिका प्रेस सल्लाहकार किरण पोखरेल र प्रमुख स्वकीय सचिव अवज्ञा पौडेलले हस्तान्तरण गर्नुभयो ।
"""
"चोर खोलामा पहिरो, राप्ती राजमार्ग अवरुद्ध","""शंकर केसीसल्यान, असार ६ गते । सल्यान र दाङ जिल्लाको सिमाना चोर खोलामा ठुलो पहिरो जाँदा राप्ती राजमार्ग अवरुद्ध भएको छ । कपुरकोट गाउँपालिका–३ स्थित चोरखोलामा अविरल वर्षासँगै गएको पहिराले कपुरकोट–दाङ सडकखण्ड पूर्णरूपमा ठप्प बनेको हो ।
बिहीबार राति ९ः५५ देखि पहिरो झरेका कारण सडक अवरुद्ध बनेको जिल्ला प्रहरी कार्यालय सल्यानले जनाएको छ । शुक्रबार बिहान ६ बजेदेखि बाटो खोल्ने प्रयास जारी रहे पनि निरन्तरको वर्षाका कारण पहिरो हटाउने काममा कठिनाइ भएको छ ।
कपुरकोट गाउँपालिका अध्यक्ष दुर्गा पुनले भन्नुभयो, “पहिरो रोकिएलगत्तै दुई–तीन घण्टामा सडक खुलाउन सकिने अनुमान छ ।” उहाँका अनुसार सडक डिभिजन कार्यालयको मेसिन प्रयोग गरी पहिरो हटाउने प्रयास भइरहेको छ ।
राप्ती राजमार्गको सल्यान–दाङ सडकखण्डमा वर्षाैँदेखि पहिरोको समस्या हुँदै आएको छ । जसका कारण यातायात सञ्चालनमा पटक–पटक अवरोध हुने गरेको छ भने यात्रा समेत जोखिमयुक्त बन्ने गरेको छ । पहिरोका कारण लामो तथा छोटो दूरीका सयौँ सवारी साधन बिच बाटोमै अलपत्र परेका छन् ।
"""
एमेच्योर राहुल प्रिमियर गल्फ च्याम्पियन,"""काठमाडौँ, असार ५ गते । सूर्य नेपाल प्रिमियर गल्फ च्याम्पियनसिपको उपाधि एमेच्योर राहुल विश्वकर्माले जित्नुभएको छ ।
पार ७२ को गोकर्ण फरेस्ट गल्फ रिसोर्टमा बिहीबार सम्पन्न चार दिने प्रतियोगितामा राहुलले कूल २१ अन्डर दुई सय ६७ को स्कोर खेल्नुभयो ।
सिजनको अन्तिम स्पर्धाको उपाधि जित्ने क्रममा राहुलले प्रोफेसनल खेलाडी भुवन नगरकोटीलाई दुई स्ट्रोकले पछि पार्नुभयो । अन्तिम दिन राहुलले पाँच अन्डर ६७ र भुवनले आठ अन्डर ६४ खेल्नुभयो । समग्रमा १९ अन्डर खेल्नुभएका भुवनले तीन लाख रुपियाँ पुरस्कार पाउनुभयो ।
प्रोतर्फ साविक विजेता सुवाश तामाङ समग्रमा १५ अन्डर दुई सय ७३ स्कोरसहित दोस्रो हुनुभयो । उहाँले एक लाख ८५ हजार रुपियाँ पाउनुभयो ।
समग्रमा १० अन्डर दुई सय ७८ खेल्नुभएका निरज तामाङ तेस्रो हुनुभयो । उहाँले एक लाख २५ हजार रुपियाँ पुरस्कार पाउनुभयो । कूल १६ लाख रुपियाँ पुरस्कार रासी रहेको प्रतियोगितामा प्रोतर्फ शीर्ष २२ मा रहने खेलाडीले नगद पुरस्कार पाए ।
यस्तै एमेच्योरतर्फ सद्भाव आचार्य दोस्रो र भुटानका एमेच्योर निम दोर्जी तामाङ तेस्रो हुनुभयो । च्याम्पियनसिप अन्तर्गत शनिबार प्रो–एम स्पर्धा हुनेछ ।

"""
प्रणालीगत सुधार अपरिहार्य,"""भ्रष्टाचार नेपालमा गहिरो रूपमा गाडिएको बहुआयामिक समस्या हो, जसले सुशासन, सामाजिक चेतना, आर्थिक क्षेत्र, पूर्वाधार विकास, अन्तर्राष्ट्रिय सम्बन्ध र राष्ट्रिय छविमा गम्भीर असर पु¥याएको छ । नीतिगत र प्रशासनिक तहमा व्यापक भ्रष्टाचार व्याप्त छ, जसमा घुस दिने र लिने दुवै जिम्मेवार छन् । केही गैरजिम्मेवार कर्मचारीका कारण सम्पूर्ण कर्मचारीतन्त्र बदनाम भइरहेको छ । जटिल प्रशासनिक प्रणालीले नागरिकलाई सेवा पाउन कठिन बनाएको छ, जसले गर्दा घुस दिन बाध्य हुने अवस्था सिर्जना भएको छ । सार्वजनिक सेवामा समानता र न्यायको अभावले जनविश्वास घट्दै गएको छ र यसले दीर्घकालीन रूपमा समाजमा नकारात्मक प्रभाव पार्ने खतरा बढाएको छ ।
राजनीतिक नेतृत्वको प्रत्यक्ष–अप्रत्यक्ष संलग्नतामा हुने नीतिगत भ्रष्टाचारले लोकतान्त्रिक शासन प्रणाली र राष्ट्रिय विकासमा बाधा पु¥याएको छ । सङ्घीय लोकतान्त्रिक गणतन्त्रको स्थापनापछि पनि देश प्रणालीगत भ्रष्टाचारसँग जुधिरहेको छ । मिडियामा निरन्तर आएका भ्रष्टाचारसम्बन्धी समाचारले आमजनताको चेतनास्तर त बढाइरहेको छ तर यससँगै राजनीतिक दल, कर्मचारीतन्त्र र शासन प्रणालीप्रति विश्वास घटाइरहेको छ । भ्रष्टाचारले आर्थिक वृद्धि रोक्दै आर्थिक असमानता र राजनीतिक अस्थिरता बढाइरहेको छ ।
भ्रष्टाचारको प्रकृति र रूप
नेपालमा नागरिकले सामान्य प्रशासनिक सेवाहरू जस्तै राहदानी, ड्राइभिङ इजाजतपत्र, सार्वजनिक विद्यालयमा भर्ना, सार्वजनिक अस्पतालमा स्वास्थ्य सेवा, इजाजतपत्र तथा कागजात प्राप्तिका लागि प्रायः घुस दिनुपर्ने बाध्यता रहेको आमबुझाइ छ । पूर्वाधार र विकास परियोजनामा सार्वजनिक कोषको दुरुपयोग, नातावाद, कृपावाद र योग्यभन्दा सम्बन्धमा आधारित राजनीतिक रूपमा गरिने नियुक्तिहरूले दक्ष व्यक्ति अवसरबाट वञ्चित हुने गरेको आरोपसमेत छ । राजनीतिक नेताहरू र व्यावसायिक स्वार्थ समूहबिचको साँठगाँठ, साथै न्यायपालिकामा मौलाउँदै गएको अनियमित कार्यले कानुनको शासन र सामाजिक जवाफदेहितासमेत कमजोर हुँदै गएको छ । भूमिको अभिलेख हेरफेर र अवैध जग्गा कब्जामा राजनीतिज्ञहरूको संलग्नताका खबरहरू समय समयमा विभिन्न सञ्चार माध्यमबाट प्रकाशन र प्रसारण भएबाट समेत यहाँ नीतिगत भ्रष्टाचार रहेको देखिन्छ ।
मेलम्ची खानेपानी आयोजना, वाइडबडी विमान खरिद, कर छली, नक्कली भ्याट बिल जस्ता घटना भ्रष्टाचारका ठुला उदाहरण हुन् । केही ठुला व्यवसायी कर कार्यालयका कर्मचारीसँग मिलेर सरकारलाई अर्बौंको क्षति पु¥याइरहेका छन् । यसै गरी विशेष अदालतकाबाट भएका केही फैसलामा समेत निष्पक्षता नदेखिएको भनी प्रश्न उठ्ने गरेको छ, जसले आमजनतामा देशको न्यायिक प्रणालीप्रति पनि शङ्का उत्पन्न भएको छ । यी सबै क्रियाकलापले देशको सुशासन, पारदर्शिता, जवाफदेहिता, आर्थिक स्थिरता र जनविश्वासमा गम्भीर असर पु¥याइरहेका छन् ।
शक्ति र भ्रष्टाचारबिच सम्बन्ध
नेपालमा राजनीतिक भ्रष्टाचारका घुसखोरी, सार्वजनिक रकमको दुरुपयोग, नातावाद र अधिकारको गलत प्रगोगसहित विभिन्न रूपमा प्रकट भइरहेको छ । यसलाई रोकथाम गर्नका लागि कानुन र आचारसंहिताको डण्डा स्वरूप भ्रष्टाचारको अनुगमन र खबरदारी गर्ने गरी स्थापित अख्तियार दुरुपयोग अनुसन्धान आयोग भ्रष्टाचारका विरुद्धका गतिविधिसँग लड्नका लागि खडा गरिएको जिम्मेवार संवैधानिक निकाय हो । ललिता निवास जग्गा हडप्ने घोटाला प्रकरण भ्रष्टाचारको सबैभन्दा ज्वलन्त उदाहरणमध्ये एक हो । जहाँ राजनीतिज्ञ, कर्मचारी र व्यवसायीबिचको मिलेमतोमा ११४ रोपनीभन्दा बढी सरकारी जग्गा गैरकानुनी रूपमा निजी संस्थाहरूलाई हस्तान्तरण गरियो । यसमा पूर्वमन्त्री र सचिवसहित तीन सयभन्दा बढी व्यक्ति संलग्न भएको भनियो । यो प्रकरणमा अख्तियारले विशेष अदालतमा मुद्दा दायर ग¥यो ।
त्यस्तै सहकारी क्षेत्र ठगीमार्फत निक्षेपकर्ताबाट अर्बौं रुपियाँ हिनामिना भएको आरोप छ । यी सामान्य राजनीतिक आडमा भएका घोटालाहरूको प्रकरणले नेपालमा भ्रष्टाचारको जरा कहाँसम्म पुगेको छ भन्ने प्रस्ट हुन्छ । यसमा समाजका उपल्लो वर्ग, कर्मचारी, व्यवसायी, राजनीतिक नेताहरू र उनीहरूको संरक्षणमा सङ्गठित रूपमा देखिएका स्वार्थ समूह र बिचौलियाको शक्तिशाली संलग्नतालाई उजागर गर्छ । अनुसन्धानमा राजनीतिक हस्तक्षेप, सूचना दिनेहरूका लागि सुरक्षाको अभाव, कमजोर कार्यान्वयन र कम दोषी ठहर हुनु नै प्रमुख चुनौती हो ।
भ्रष्टाचारको मूल कारण
राजनीतिज्ञ संस्था र नेतृत्वले दीर्घकालीन राष्ट्रिय हितको सट्टा तत्काल व्यक्तिगत लाभमा ध्यान केन्द्रित गर्नु पनि भ्रष्टाचारको कारण हो । सार्वजनिक संस्थामा सीमित व्यक्ति, समूह र संस्थाहरूको पहुँच, पारदर्शिता र जवाफदेहिताको कमीले भ्रष्टाचार न्यूनीकरणमा गम्भीर प्रभाव पारेको छ । केही सन्दर्भमा उपहार वा सुविधा शुल्क दिने कार्यलाई सामान्यकृत गरिनु पनि अर्को भ्रष्टाचारको कारण हो । पूर्वाधार विकासमा प्रभाव सहयोग पुग्ने खालका विदेशी लगानीलाई आकार्षित गर्ने खालका नीति ल्याउनुका साथै कार्यान्वयनमा जोड दिनुपर्नेमा विकास परियोजना प्रभाव पार्ने मनसाय स्वरूप हुने गैरकानुनी कार्यबाट प्राप्त आर्थिक परिणामहरूले भ्रष्टाचारजन्य गतिविधिलाई उजागर गर्छ । फलस्वरूप यसले देशमा विदेशी लगानीलाई निरुत्साहित गर्नुका साथै विदेशी लागनीमा सञ्चालित परियोजनाको लागत बढाउँछ, आर्थिक दक्षता घटाउँछ र नागरिकमा आर्थिक भार थपिन्छ ।
भ्रष्टाचारले निम्न गरिब वर्गलाई असर गर्छ । जो सार्वजनिक निकायमा घुस तिर्न कम सक्षम हुन्छन्, उनीहरूको मात्र आवाज सुनिन्छ भन्ने कमजोर मानसिकता नागरिकमा जागृत हुन दिनु हुँदैन । प्राकृतिक स्रोत व्यवस्थापन स्वरूप भ्रष्टाचारले वन फँडानी, अवैध खानी उत्खनन् र जलविद्युत् परियोजना सञ्चालन पनि अर्को कारण हो । नागरिकले सार्वजनिक संस्थामाथि विश्वास गुमाउनु भनेको उनीहरूको समाजप्रतिको उदासीनता, मोह भङ्ग हुनु हो ।
संस्थागत कमजोरी र दण्डहीनता
खोज पत्रकारिता, सामाजिक सेवा संस्थाहरूले दबाब र धम्कीको सामना गरे पनि महìवपूर्ण रूपमा भ्रष्टाचारजन्य गतिविधिको निगरानीमा भूमिका खेलिरहेका छन । यसै गरी युएनडिपी, विश्व बैङ्क, अन्तर्राष्ट्रिय मुद्रा कोष र युएसएआइडी संस्थाहरूले विकासोन्मुख देशमा शासन सुधार र पारदर्शिता पहललाई समर्थन गर्छन् । संस्थागत कमजोरीका कारण नेपालमा भ्रष्टाचारजन्य कार्यले निरन्तरता पाएको हो । सार्वजनिक संस्थाहरूमा पारदर्शिता, जवाफदेहिता र सुशासनको अभावले यहाँ हुने भ्रष्ट अभ्यासलाई अनियन्त्रित रूपमा फस्टाउन मलजल गरेको छ ।
भ्रष्टाचारजन्य गतिविधिको सामाजिक रूपमा निगरानी गर्ने ‘ह्विसल ब्लोअर’ हरूले यहाँ प्रतिशोधको सामना गरिरहनु परेको छ । यसले गलत काम पर्दाफास गर्ने प्रयासलाई निरुत्साहित गर्छ । यसबाहेक दण्डहीनताको संस्कृति व्याप्त छ, फलस्वरूप यहाँ शक्तिशाली व्यक्तिलाई कार्यका आधारमा बिरलै जवाफदेही बनाइएको छ । जहाँ नियुक्ति र निर्णयहरू राजनीतिक विचारबाट प्रभावित हुन्छन्, त्यहाँ कानुनको शासन स्वतः कमजोर बन्छ भन्ने प्रजातान्त्रिक देशहरूप्रतिको विश्वव्यापी मान्यता रहिआएको छ ।
लोकतन्त्र र विकासमा प्रभाव
लोकतन्त्रको विकासमा भ्रष्टाचारको दूरगामी परिणाम देखिन थालेको छ । भ्रष्टाचारजन्य लोकतान्त्रिक संस्थामाथि जनताको विश्वासलाई कमजोर बनाउँछ । जसले आममतदातामा आवधिक निर्वाचनप्रतिको उदासीनता बढाउँछ । हालसालै केही राजनीतिक आस्था समूहबाट राजतन्त्रको माग गर्दै भएको विरोध प्रदर्शनले वर्तमान राजनीतिक प्रणाालीप्रति घन्टी बजाएको छ । नेपालमा भ्रष्टाचार नियन्त्रणका लागि नेपालको संविधान, भ्रष्टाचार निवारण ऐन २०५९ (पहिलो संशोधन २०८१), फौजदारी संहिता, २०७४ सूचनाको हकसम्बन्धी ऐन, २०६४ सूचनाको हकसम्बन्धी नियमावली, २०६५ र सार्वजनिक खरिद ऐन, २०६३ सार्वजनिक खरिद नियमावली, २०६४ लगायतका कानुन तथा अख्तियार दुरुपयोग अनुसन्धान आयोग र राष्ट्रिय सतर्कता केन्द्र जस्ता संस्थाहरू क्रियाशील छन् । यी कानुनले सार्वजनिक पदाधिकारीको आचरण नियन्त्रण, घुस लेनदेन तथा गैरकानुनी सम्पत्ति आर्जनलाई दण्डनीय बनाएका छन् । विशेष अदालतमार्फत मुद्दा दर्ता, अनुसन्धान र सुनुवाइको व्यवस्था गरिएको छ । यद्यपि प्रभावकारी कार्यान्वयनको अभावले भ्रष्टाचार नियन्त्रणमा चुनौती रहेका छन् र कार्यान्वयन निकायहरूको पारदर्शिता तथा जवाफदेहिता सुदृढ गर्नु आवश्यक छ ।
निष्कर्ष
नेपालको अन्तर्राष्ट्रिय छवि सुधार्न केवल कानुन पर्याप्त हुँदैन, राजनीतिक र प्रशासनिक क्षेत्रको भ्रष्टाचार नियन्त्रणका लागि गहिरो संरचनागत सुधार आवश्यक छ । भ्रष्टाचार विरोधी निकायलाई राजनीतिक प्रभावबाट मुक्त गर्दै स्वतन्त्र, जवाफदेही र सक्षम बनाउनु पर्छ । न्यायपालिका स्वतन्त्र र अखण्ड हुनु पर्छ भने सूचनामा सार्वजनिक पहुँच र ‘ह्विसल ब्लोअर’ संरक्षण सुनिश्चित गर्नु पर्छ । डिजिटल शासन, पारदर्शिता र नागरिक शिक्षाबाट घुसको अवसर घटाउन सकिन्छ । योग्यतामा आधारित नियुक्ति र नागरिक समाजको सक्रिय सहभागिताले शासनलाई जवाफदेही बनाउँछ । स्वतन्त्र मिडियाको समर्थन र सूचनादाताको सुरक्षाले पारदर्शिता प्रवर्धन गर्छ । अन्ततः राजनीतिक इच्छाशक्ति र नेताहरूको इमानदार प्रतिबद्धताले नै भ्रष्टाचार नियन्त्रणमा दिगो सुधारको आधार खडा गर्न सक्छ ।
भ्रष्टाचार शासन विफलताको लक्षण र कारण दुवै हो, जसले लोकतन्त्रको जग कमजोर पार्दै राष्ट्रिय प्रगतिमा अवरोध पु¥याएको छ । सुधारका प्रयास भए पनि प्रणालीगत र सांस्कृतिक रूपान्तरण अपरिहार्य छ । यसका लागि संस्थागत सुधारसँगै राजनीतिक इच्छाशक्ति र सामाजिक मूल्यमा परिवर्तन आवश्यक छ । शक्तिको दुरुपयोगले भ्रष्टाचारलाई बढावा दिएको छ, जसलाई अन्त्य गर्न सबै क्षेत्रको एकीकृत प्रयास जरुरी छ । पारदर्शिता, न्यायिक स्वतन्त्रता, नागरिक सहभागिता र सुदृढ राजनीतिक प्रतिबद्धतामार्फत मात्र न्यायपूर्ण, समतामूलक र समृद्ध नेपाल सम्भव छ । यात्रा चुनौतीपूर्ण भए पनि सम्भावनायुक्त छ ।

"""
स्वास्थ्य क्षेत्रमा सुधार,"""नेपालको संविधानले प्रत्येक नेपाली नागरिकको आधारभूत स्वास्थ्य सेवालाई मौलिक हकका रूपमा स्थापित गरेको छ । स्वास्थ्य सेवासँगै संविधानले अरू धेरै क्षेत्रमा मौलिक हकको व्यवस्था गरेको छ । सङ्घीय लोकतान्त्रिक गणतन्त्र अभ्यासको यो एक दशकमा संविधानले प्रत्याभूत गरेका सबै मौलिक हकको कार्यान्वयन समान तवरले गर्न सकिएको छैन । प्रत्याभूत गरिएका मौलिक हक कार्यान्वयनका निम्ति पर्याप्त स्रोतसाधन र संरचना बन्नपर्ने हुन्छ । सीमित स्रोतसाधन र संरचनाले सबै मौलिक हक समान तवरले कार्यान्वयन गर्न नसकिएको हो । कतिपय क्षेत्रमा भने आशालाग्दो गरी मौलिक हक कार्यान्वयनले गति लिएको छ । त्यसमध्ये स्वास्थ्य क्षेत्रमा नागरिकले प्राप्त गर्नुपर्ने मौलिक हक कार्यान्वयनले तीव्र गति लिइरहेको छ । त्यति मात्र होइन देशका स्वास्थ्य पूर्वाधारका क्षेत्रमा यताको दशकमा राम्रो प्रगति हासिल गरेको छ । कुनै बेला कतिपय जटिल रोगका निम्ति मात्र होइन, सामान्य रोगका निम्ति पनि बिदेसिनुपर्ने बाध्यता थियो । आर्थिक क्षमता भएकालाई पनि छिमेकी मुलुक भारत तथा थाइल्यान्ड जस्ता देशमा जानुपर्ने अवस्था थियो । नेपालमा उपचारको व्यवस्था नहुँदा सक्नेका निम्ति बाहिर जानुको विकल्प पनि थिएन, नसक्नेले रोग पालेर बस्नुपर्ने थियो । अब बिस्तारै अवस्थामा परिवर्तन आएको छ । धेरै रोगका निम्ति बाहिर जानुपर्ने बाध्यता छैन । त्यति मात्र होइन, विदेशीसमेत नेपालमा उपचारका निम्ति आउन थालेका छन् । नेपाल स्वास्थ्य उपचार पर्यटनका निम्तिसमेत सम्भावनायुक्त मुलुक बन्दै छ । स्वास्थ्य क्षेत्रको सुधारले यस्तो प्रगति सम्भव भएको हो ।
क्षेत्रगत रूपमै भन्नुपर्दा एक दशकअघिसम्म नेपालमा मिर्गौला प्रत्यारोपण सम्भव थिएन । अब मिर्गौला प्रत्यारोपणकै निम्ति विदेश जानु पर्दैन । क्यान्सरको उपचार त झनै जटिल थियो । नेपालमा पूर्वाधार थिएन । क्यान्सरको उपचार नेपालमै सम्भव हुँदै छ । सरकारले सहयोग गर्ने वातावरणसमेत बनेको छ । मुटुको उपचार अझ राम्रो भएको छ । सरकारी तथा निजी क्षेत्रबाट मुटुसम्बन्धी उपचार तथा शल्यक्रियामा राम्रो प्रगति भएको छ । कलेजो प्रत्यारोपणसमेत नेपालमै हुन थालेको छ । आँखा तथा दाँतको उपचारमा पनि राम्रो पूर्वाधारसँगै सेवा विस्तार भएको छ । आँखा उपचारमा त नेपाल विश्वमै ख्याति कमाउँदै छ । दाँतको उपचार सस्तो र भरपर्दो बन्दै छ । यी क्षेत्रमा उपचारका निम्ति नेपालीलाई त सुबिस्ता भएकै छ, विदेशमा रहेका नेपाली तथा विदेशी नागरिक पनि नेपालमा आएर उपचार गर्न थालेका छन् । मिर्गौला प्रत्यारोपण अघि डायलासिसको ठुलो महत्व हुन्छ । यो सेवामा पनि व्यापकता आएको छ । सरकारले आर्थिक सहयोग पनि गरिरहेको छ । भक्तपुरस्थित सहिद धर्मभक्त राष्ट्रिय प्रत्यारोपण केन्द्रले मिर्गौला तथा कलेजो प्रत्यारोपणमा राम्रो सफलता हासिल गरिरहेको छ । यस्ता अनेक उदाहरण छन् । भारत र बङ्गलादेशका बिरामी पनि कतिपय स्वास्थ्य सेवा लिन नेपाल आउनु थाल्नु सकारात्मक पक्ष हो । आँखा उपचारमा त ठुलै आकर्षण बढेकै छ ।
वर्तमान सरकारले स्वास्थ्य क्षेत्रमा सुधारका अनेक कदम चालिरहेको छ । स्वास्थ्य बिमाको संस्थागत विकास र विस्तारले स्वास्थ्य सेवा सर्वसाधारणको पहुँचमा पुग्न थालेको हो तर अझै कतिपय समस्या भने छन् । स्वास्थ्य तथा जनसङ्ख्या मन्त्री प्रदीप पौडेलले स्वास्थ्य क्षेत्रमा सुधारका निम्ति प्रभावकारी काम गरिरहेको विषयलाई जनसाधारण तथा मिडियाले सकारात्मक रूपमा लिएको देखिएको छ । मन्त्री पौडेलका अनुसार स्वास्थ्य प्रणाली सुधारका क्रममा अङ्ग प्रत्यारोपण सेवा देशका सबै प्रदेशमा विस्तारतर्फ काम अगाडि बढेको छ । मुटु र क्यान्सर उपचार सेवालाई पनि विस्तारित छन् । स्वास्थ्य बिमा प्रावधान तथा संस्थागत सुधारका कारण जटिल रोगका उपचारलगायतका स्वास्थ्य सेवामा पहुँच विस्तारले नेपालको स्वास्थ्य प्रणाली प्रगतितर्फ उन्मुख छ । स्वास्थ्य क्षेत्रमा सरकारी सेवालाई गुणस्तरीय र सर्वसाधारणको पहुँचमा विस्तार गरिनु पर्छ । निजी क्षेत्रको स्वास्थ्य सेवा बलियो नियमनमा हुनु पर्छ । स्वास्थ्य पूर्वाधार विस्तारसँगै भइरहेको सेवाको गुणस्तरीयता र सुलभ पहुँचमा ध्यान पुर्‍याउन सक्नु पर्छ । उच्च तथा उच्च मध्यम वर्गका नागरिकले शुल्क तिरेर गुणस्तरीय सेवा पाउन सक्ने व्यवस्थाका साथै विपन्न तथा निम्न मध्यम वर्गका नागरिकले निःशुल्क स्वास्थ्य सेवा पाउने मोडालिटीमा अगाडि बढाउनु आवश्यक छ । दक्ष जनशक्ति विकास गरी तिनलाई स्वदेशमै राख्न सक्ने वातावरणका निम्ति पनि नीतिगत, कानुनी र संस्थागत प्रयास आवश्यक छ ।

"""
बोरिङका भरमा रोपाइँ,"""धनगढी समाचारदाता
धनगढी, असार ६ गते । पर्याप्त पानी नपरेपछि कैलालीका किसानले बोरिङका भरमा रोपाइँ सुरु गरेका छन् । किसानले बोरिङको मद्दतले भूमिगत पानीबाट सिँचाइ गरी रोपाइँ गर्न थालेका हुन् । यस वर्ष मनसुन चाँडै नेपाल प्रवेश गरे पनि सुदूरपश्चिम प्रदेशसम्म अझै पुगिसकेको छैन । पश्चिमी र स्थानीय वायुको प्रभावले भने फाटफुट पानी परिरहेको छ ।
पर्याप्त पानी नपरे पनि खेतीपातीका बेला सुरु भएकाले रोपाइँ गर्न थालेको कैलारी गाउँपालिका–७, मोहनपुरका कृषक बलराम चौधरीले बताउनुभयो । गाउँघरमा एक/दुई परिवारले रोपाइँ थालेपछि देखासिकी सबैले रोपाइँ सुरु गर्ने परिपाटी पनि रहेको छ ।
“ब्याड तयार भइसकेकाले हामीले पनि रोपाइँ गर्न थाल्यौँ,” चौधरीले भन्नुभयो, “ढिलो भएमा वरिपरिका सबै खेत रोपिसक्छन् । आफ्नो खेतसम्म हलगोरु, पावर ट्रिलर लैजाने बाटो हुँदैन ।”
किसानले बोरिङले पालैपालो भूमिगत पानी तानेर खेत सिँचाइ गर्ने कार्य गरिरहेको बताइएको छ । सबै किसान बोरिङकै भरमा रहेकाले पालो पाउन समस्या रहेको जनाइएको छ । यसै गरी सुक्खाका कारण बोरिङमै पानी कम आइरहेको किसानले बताएका छन् । दिनभरि इन्जिन चलाएर मुस्किलले एक/दुई कट्ठा जमिनमा सिँचाइ हुने गरेको कृषक फूलराज चौधरीले बताउनुभयो । उहाँले गाउँघरका सबैले रोपाइँ थालेका कारण पानी नपरे पनि आफूले पनि रोपाइँको काम सुरु गरेको उल्लेख गर्नुभयो ।
पहाडी क्षेत्रमा पर्ने जिल्लाको चुरे र मोहन्याल गाउँपालिकाबाहेक बाँकी ११ वटा पालिकामा सबैभन्दा बढी धान खेती हुने गरेको छ । डुबान प्रभावित भजनी नगरपालिकाका किसानले बर्खेभन्दा धेरै चैते धानको खेती गर्दै आएका छन् ।
"""
फिक्कलमा अभिनय कार्यशाला सुरु,"""गोरखापत्र समाचारदाता
काठमाडौँ, असार ५ गते । राइटर्स इन्टरनेसनल ग्लोबल कमिटीको आयोजना तथा नेपाल सङ्गीत तथा नाट्य प्रज्ञा–प्रतिष्ठानको सहकार्यमा १५ दिने अभिनय कार्यशाला सुरु भएको छ ।
सूर्योदय नगरपालिका–१०, फिक्कल इलाममा रहेको फिक्कल माध्यमिक विद्यालयका ६ देखि १० कक्षासम्मका २६ जना विद्यार्थी अभिनय कार्यशालामा सहभागी रहेका छन् ।समारोहलाई सम्बोधन गर्दै  सूर्योदय नगरपालिकाका उपप्रमुख एवं अभिनय कार्यशाला उद्घाटन समारोहका प्रमुख अतिथि दुर्गाबहादुर बरालले यस्ता खालका कार्यक्रमले विद्यार्थीको व्यक्तित्व विकासका लागि महत्वपूर्ण भूमिका खेल्छ भन्दै आफ्नो विगतको गायन तथा रचनात्मक काममा सधैँ अगाडि रहेको समयलाई सम्झिनुभयो ।
उहाँले आफैँ कलालाई नजिकबाट महसुस गरेको र कला मान्छेको महत्वपूर्ण पाटोका रूपमा लिँदै, यस्ता कार्यक्रमका लागि नगरपालिकाले बजेट विनियोजनमा कुनै कन्जुस्याइँ नगर्ने कुरा बताउनुभयो । नेपाल सङ्गीत तथा नाट्य प्रज्ञा–प्रतिष्ठानका प्राज्ञ एवं नाटक प्रशिक्षक पुरु लम्सालले कला र संस्कृतिका क्षेत्रमा स्थानीय सरकारले लगानी गर्नुपर्ने कुरामा जोड दिँदै उहाँले भाइबहिनीहरूलाई यो छोटो समयको प्रशिक्षणले आफूभित्र लुकेको प्रतिभा उजागर गर्ने अवसरका रूपमा लिन अनुरोध गर्नुभयो । कार्यक्रमका सभापति एवं विद्यालय प्रधानाध्यापक गङ्गाबहादुर महतले कार्यशालाले विद्यार्थीको शैक्षिक ज्ञान मात्र नभई कलात्मक, रचनात्मक र व्यावहारिक रूपले पनि सक्षम हुने विश्वास व्यक्त गर्नुभयो ।
"""
विद्यावारिधि गर्नेलाई पालिकाले दुई लाख दिने,"""अविनाश चौधरी
धनगढी, असार ६ गते। कैलालीको लम्कीचुहा नगरपालिकाले विद्यावारिधि उपाधि प्राप्त गर्ने पालिकावासीलाई दुई लाख रुपियाँ दिने भएको छ।
सो पालिकाले विद्यावारिधि गर्न चाहेकालाई प्रोत्साहनका लागि आगामी आर्थिक वर्षबाट दुई लाख रुपियाँ दिने गरी बजेटमै व्यवस्था गरेको हो। यसैगरी, उच्च शिक्षामा पहुँच बढाउन तथा एमबिबिएस, होटल म्यानेजमेन्ट जस्ता विषयमा अध्ययनका लागि प्रदान गरिने छात्रवृत्ति कार्यक्रमलाई निरन्तरता दिएको उपप्रमुख जुना चौधरीले बताउनुभयो।
लम्कीचुहाले आगामी आर्थिक वर्ष २०८२/८३ का लागि एक अर्ब २० करोड ९९ लाख रुपियाँ बजेट प्रस्तुत गरेको छ। जसमा चालुतर्फ ७६ करोड ५७ लाख र पुँजीगततर्फ ४४ करोड ४२ लाख रुपियाँ बजेट विनियोजन गरेको छ।
सो पालिकाले चालु आर्थिक वर्षमा निर्माण सम्पन्न हुन नसकेका तथा भुक्तानी बाँकी रहेका र क्रमागत एवम् बहुवर्षीय ठेक्का भएका योजना समयमै सम्पन्न गर्नका लागि आठ करोड ९० लाख रुपियाँ बजेट विनियोजन गरेको छ। त्यस्तै, स्वास्थ्य सेवा तथा बिमा कार्यक्रमका लागि पाँच करोड, कृषि तथा पशु सेवातर्फ एक करोड ९२ लाख रुपियाँ बजेट विनियोजन गरेको छ।
यसैगरी, जानकी गाउँपालिकाले कृषि उपज ढुवानी साधन (कृषि एम्बुलेन्स) खरिदका लागि २५ लाख रुपियाँ बजेट विनियोजन गरेको छ। खैरीपुर–भोक्सी सडक कालोपत्रे निर्माणमा संघीय सरकार समपूरक अनुदान लागत साझेदारीका लागि दुई करोड ५२ लाख रुपियाँ बजेट विनियोजन गरिएको छ। यस्तै, नयाँ लायकपुर–जगतपुर–मुर्तिया–कटासे हाइड्रोपावर हुँदै पूर्व पश्चिम राजमार्ग जोड्ने सडक कालोपत्रे सङ्घीय सरकार समपूरक अनुदान लागत साझेदारीका लागि चार करोड १४ लाख रुपियाँ बजेट विनियोजन गरिएको छ।
सिकलसेल थालासेमिया रोगको पहिचा सम्बन्धी स्क्रिनिङ शिविर सञ्चालन, पालिका अन्तर्गतका स्वास्थ्य संस्थाहरुबाट तोकिए बमोजिमको निःशुल्क स्वास्थ्य सेवा प्रवाह गर्न ४५ लाख रुपियाँ बजेट विनियोजन गरिएको छ। त्यस्तै, गाउँपालिकाको प्रशासकीय भवन निर्माणका लागि पाँच करोड रुपियाँ बजेट विनियोजन गरिएको छ।
जानकीको आगामी आर्थिक वर्षका लागि ९१ करोड ३७ लाख रुपियाँको बजेट छ। जसमध्ये चालुतर्फ ४५ करोड ८८ लाख र पुँजीगततर्फ ४५ करोड ४८ लाख रुपियाँ छुट्याइएको छ।
"""
करेन्ट लागेर दुई जना घाइते,"""गोकर्ण पौडेल तुलसीपुर, असार ६ गते । तुलसीपुर उपमहानगरपालिका–१० वनगाउँमा करेन्ट लागेर दुई जना घाइते भएका छन् । शुक्रबार बिहान ५ः३० बजेतिर लत्रिएको विद्युत तारमा मोटरसाइकल र साइकल जाँदा दुर्घटना भएको हो ।
प्रहरीका अनुसार वनगाउँबाट तुलसीपुर बजारतर्फ जाँदै गरेको रा. १ प. ७७७० नम्बरको मोटरसाइकल र एक साइकल जाँदा विद्युत् प्रवाह भइरहेको लत्रिएको तारमा छोएको कारणले करेन्ट प्रवाह हुँदा घाइते भएको प्रहरीले जनाएको छ  ।
इलाका प्रहरी कार्यालय तुलसीपुरका प्रहरी निरीक्षक एवम् प्रवक्ता सूर्य रानाका अनुसार तुलसीपुर–११ बेलगनार निवासी ४८ वर्षीय देसुराम चौधरी र तुलसीपुर–१० वनगाउँ निवासी ५२ वर्षीय चक्रपाणि अधिकारी रहेको बताउनुभयो । घाइते दुवैको उपचारका लागि नेपालगन्ज लगिएको प्रहरीले जनाएको छ ।
"""
अवरुद्ध राप्ती राजमार्ग सुचारु,"""प्रतीक इच्छुक शर्मा
सल्यान, असार ६ गते । लगातार वर्षासँगै कपुरकोट गाउँपालिका–३ चोरखोलामा आएको पहिरोका कारण अवरुद्ध राप्ती राजमार्ग सञ्चालनमा आएको छ। पहिरो हटाएपछि अवरुद्ध राजमार्ग खुलेको हो ।
वर्षासँगै चोरखोलामा आएको पहिरोले गएरातिदेखि राप्ती राजमार्ग अवरुद्ध भएको थियो । अवरुद्ध राजमार्ग खुलेपछि लामो समयदेखि सडकमा रोकिएका गाडीहरू अहिले आ–आफ्नो गन्तव्यतिर लागेका छन् ।
रातिको समयमा काम हुन नसकेको र बिहानदेखि जेसीभीले पहिरो हटाउने काम गरे पनि माथिबाट ढुङ्गा खस्ने कार्य नरोकिएकाले राप्ती राजमार्ग लामो समयसम्म अवरुद्ध भएको जिल्ला प्रहरी कार्यालय सल्यानका प्रहरी निरीक्षक रेशमबहादुर खत्रीले बताउनुभयो । उहाँका अनुसार अवरुद्ध सडक खुलेपछि अहिले रोकिएका दर्जनौं गाडी र यात्रु आ–आफ्ना स्थानमा प्रस्थान गरेका छन् ।
पानी पर्नेबित्तिकै चोरखोलामा पहिरो खस्ने र माथिबाट ढुङ्गा खसिरहने गरेकाले उक्त सडकमा आउजाउ गर्दा उच्च सतर्कता अपनाउन गाडी व्यवसायी तथा यात्रुलाई उहाँले आग्रह गरेका छन् । अहिले चोरखोलादेखि राम्रीसम्म धमाधम कालोपत्रेको काम भैरहे पनि दैनिकजसो खस्ने गरेको पहिरोले यात्रुले सास्ती खेप्दै आएको छन् । कपुरकोट गाउँपालिका अध्यक्ष दुर्गा पुनले राजमार्ग निर्माणाधीन भएकाले वर्षायामा यातायात गर्न सजतकता अपनाउनु पर्ने बताउनुभयो । उहाका अनुसार पानी पर्नसाथ माथिवाट माटो बग्ने गरेको छ ।
"""
विपद् पूर्वतयारीमा ध्यान दिन सभामुखको निर्देशन,"""काठमाडौँ, असार ६ गते।  सभामुख देवराज घिमिरेले मनसुनका कारण उत्पन्न हुन सक्ने परिस्थितीलाई ध्यान दिई आवश्यक प्रबन्ध गर्न सरकारलाई निर्देशन दिनुभएको छ।
प्रतिनिधिसभाको आजको बैठकमा सांसद ठाकुर गैरेले मनसुनका कारण देशव्यापी रूपमा वर्षा भएकाले विपद् पूर्वतयारीलाई विशेष ध्यान दिन र सार्वजनिक सूचनामार्फत आमनागरिकलाई सचेत गराउन आग्रह गर्नुभएको थियो।
उहाँले काठमाडौँको धोवीखोलालगायतका स्थानमा आएको बाढीको उदाहरण दिँदै सार्वजनिक यातायातलाई सुरक्षित रूपमा सञ्चालन गर्ने वातावरण बनाउन भौतिक पूर्वाधार र यातायात मन्त्रालयको ध्यानाकर्षण गराउनुभएको थियो।
प्रतिनिधिसभाको अर्को बैठक यही असार ७ गते शनिबार बिहान ११ बजे बस्नेछ।
"""
क्यान्सर रोगका बिरामीलाई घरमै उपचार सुविधा,"""धरान, असार ६ गते । बिपी कोइराला स्वास्थ्य विज्ञान प्रतिष्ठान धरानले क्यान्सरका सिकिस्त बिरामीहरूलाई लक्षित गरी सहज रूपमा उपचार तथा हेरचाह पुर्‍याउने उद्देश्यले घरमै गएर उपचार दिने सेवाको प्रारम्भ गरेको छ ।
क्यान्सरका बिरामीलाई लक्षित गरी आवश्यक पर्ने नियमित या आकस्मिक उपचार सेवाहरू सर्वसाधारणहरूलाई सहज रूपमा उपलब्ध गराउन प्रतिष्ठानले स्वास्थ्यकर्मीहरूको टोलीले घरैमा गएर उपचार गर्ने व्यवस्था मिलाइएको बिपी प्रतिष्ठानको सह–प्रवक्ता डा.अभिजीत कुमारले जानकारी दिनुभयो ।
यस प्रकारको सेवाले क्यान्सरका कारण दुखाइको पिडाले असह्य भएर छटपटाइ रहेको तथा कमजोर भई घरमा थलिएर बसेको समयमा उपचारका लागि अस्पताल आउनुपर्ने कठिन परिस्थितिको सामना गर्नुपरेका बिरामी तथा आफन्तजनका लागि ठुलो राहत दिने विश्वास प्रतिष्ठानले लिएको छ । यो सेवा काठमाडौँ बाहेक धरानमा नै पहिलो पटक रहेको सह–प्रवक्ता डा.कुमारले जानकारी दिनुभयो ।
यस सेवा लिनको लागि प्रतिष्ठानको आन्तरिक चिकित्सा विभाग अन्तर्गतको ओन्कोलोजी एकाइस“ग समन्वय गरी सर्वसाधारणले सेवा लिन सकिने छ । उक्त सेवाको लागि प्रतिष्ठानले हाललाई प्रति भिजिट पन्ध्र सय शुल्क निर्धारण गरेको छ भने विपन्न बिरामीको हकमा भने प्रतिष्ठानले विपन्न बिरामीलाई प्रदान गर्ने नियमानुसारको निःशुल्क सेवा दिने व्यवस्था गरिएको छ । हाललाई यो सेवा धरान उपमहानगरपालिका भित्र प्रदान गरिने प्रतिष्ठानले जनाएको छ ।
घरमै गएर उपचार गरिने यस प्रकारको कार्यक्रममा क्यान्सर रोग भएका सिकिस्त बिरामीहरूलाई क्यान्सर सम्बन्धी प्रशिक्षित नर्सहरू र डाक्टरहरू लेभेटी, लक्षण व्यवस्थापन गर्ने, उपशामक व्यवस्थापन गर्ने, भावनात्मक-आध्यात्मिक सहयोग गर्ने जस्ता कार्यका साथै पारिवारिक परामर्श प्रदान गर्ने गरिन्छ सह–प्रवक्ता डा.कुमारले जानकारी दिनुभयो ।
यसै गरी उपचारका लागि आउने बिरामीहरूको सुविधाका लागि ओपिडी टिकट दर्ता गर्न तथा ल्याब रिपोर्ट हेर्न मोबाइल एपको नयाँ“ संस्करण सार्वजनिक गरेको सह–प्रवक्ता डा.कुमराले जानकारी दिनुभयो । सेवाको पहुँच, पारदर्शिता र सेवा ग्रहण प्रक्रियालाई अझ सरल र प्रभावकारी बनाउन सुविधाहरू थप गरिएको हो ।
यस मोबाइल एप मार्फत सेवाग्राहीहरूले घरमै बसेर जेनेरल ओपिडी टिकट दर्ता गर्न सक्नेछन् । एपमा लग इन गरी आफूले देखाउन चाहेको ओपिडी चयन गरी भुक्तानीको प्रक्रिया पश्चात् दर्ता भइसकेको जानकारीका साथै टोकन नम्बर प्राप्त गर्न सक्ने छन् ।
सो टोकन नम्बरको आधारमा अस्पतालको सम्बन्धित ओपिडीमा आएर ओपिडी टिकट तथा चिकित्सकलाई देखाउने टोकन प्राप्त गर्न सक्नेछन् । साथै ओपिडी टिकट बापतको शुल्क आएमइपे र खल्ती नामका माध्यमबाट भुक्तानी गर्न सकिने छ ।
विद्यार्थीहरूको चिकित्सकीय अभ्यासलाई बृहत् बनाउने उद्देश्यले प्रतिष्ठानमा स्नातक तहका विद्यार्थीका लागि विद्यार्थी अन्कोलोजी शाखा पनि स्थापन गरिएको छ । यस शाखामा रहेर विद्यार्थीले क्यान्सर रोकथाम र जागरूकतामा योगदान पुर्‍याउनु, विद्यार्थी र आमजनतामा क्यान्सर शिक्षा, जागरूकता र निवारक स्वास्थ्य सेवा अभ्यासहरूलाई प्रवर्धन गर्नुका साथ प्रतिष्ठान र समुदाय बिच पुलको रूपमा काम गर्ने गरेको छ ।
चिकित्सा विज्ञानको क्षेत्रमा अनुसन्धानको ठुलो महत्त्व रहेको हुँुदा प्रारम्भिक चरणदेखि नै विद्यार्थीहरूलाई अनुसन्धानको क्षेत्रमा आबद्ध गराई अनुसन्धान सम्बन्धी ज्ञानलाई बलियो बनाउने उद्देश्यले विद्यार्थी अनुसन्धान शाखाको समेत स्थापना गरिएको सह–प्रवक्ताले कुमारले जानकारी दिनुभयो  ।
"""
विपदबाट हुने क्षति न्यूनीकरणका लागि तयार रहन निर्देशन,"""राजु लामिछानेरुकुमपश्चिम, असार ६ गते । नेपाल प्रहरीको कर्णाली प्रदेश प्रमुख प्रहरी नायब महानिरीक्षक (डिआईजी) माधव प्रसाद श्रेष्ठले विपदबाट हुनसक्ने क्षति न्यूनीकरणका लागि तयारी अवस्थामा रहन प्रहरीलाई निर्देशन दिनुभएको छ ।
जिल्लाको निरीक्षण तथा अनुगमनको क्रममा रुकुमपश्चिम आउनुभएका डिआईजी श्रेष्ठले मनसुनजन्य विपदबाट हुने क्षति न्यूनीकरणका लागि प्रहरीको भूमिका महत्वपूर्ण हुने भएकाले तयार रहन निर्देशन दिनुभएको हो । विगतका वर्षहरुमा भूकम्प र बाढीपहिरो समेतले धनजनको क्षति गरेको स्मरण गराउनुहुँदै उहाँले पूर्व तयारीका लागि सरोकारवाला सबै निकायहरुसँग आवश्यक समन्वय गरिरहन आवश्यक रहेको जनाउनुभयो ।
जिल्ला प्रहरी कार्यालयमा कार्यरत प्रहरी कर्मचारीहरुलाई निर्देशनको क्रममा उहाँले नागरिकमैत्री सेवा प्रदान गर्नुपर्ने बताउनुभयो । जिम्मेवार भएर गुनासोरहित सेवा प्रवाह गर्नुपर्ने उहाँको भनाइ छ ।  डिआइजी श्रेष्ठले सेवाप्रति उच्च व्यावसायिक हुन, शान्ति, सुरक्षा र जनताको न्यायका लागि प्रहरीप्रतिको आशा र भरोसा कम हुन नदिन निर्देशन दिनुभयो ।
यस क्रममा उहाँले थुनुवाहरुको अवस्था र विभिन्न शाखाबाट सम्पादन भएका काम कारबाहीको अनुगमन गर्नुभएको प्रहरी नायब उपरीक्षक (डिएसपी) प्रमेश बिष्टले जानकारी दिनुभयो । अनुगमनको क्रममा देखिएका कमी कमजोरीहरु सुधारका लागि समेत उहाँले निर्देशन दिनुभएको छ । डिएसपी बिष्टले भौतिक पूर्वाधारको र स्रोत साधनको अभावमा पनि प्रहरीले उत्कृष्ट कार्य गरिरहेको उल्लेख गुर्नभयो ।
जिल्ला प्रहरी कार्यालयसहित यस मातहतका विभिन्न प्रहरी कार्यालयहरु कतै भाडाको घरमा त कतै जीर्ण भवनमा जोखिम मोलेर बसिरहेका छन् । २०८० कात्तिक १२ गते जाजरकोट केन्द्रबिन्दु भएर गएको भूकम्पले यहाँ १२ वटा विभिन्न प्रहरी कार्यालयहरुमा क्षति गरेको थियो । ती भवनहरु अझैसम्म मर्मत तथा पुनर्निर्माण हुन सकेका छैनन् ।
"""
बाढीप्रति समयमै सतर्कता,"""बर्सात सुरु भएको छ । यो वर्ष केही चाँडो मनसुन आरम्भ भएको भनिए पनि बरालियो । साबिकमा जेठ अन्तिमबाट सुरु हुने मनसुन यो पटक जेठ मध्यमै आइसकेको थियो । गर्मीमा राहत भएको थियो भने धर्तीमा बर्सात जलसँगै किसान खुसी हुन थालेका थिए । मनसुन बरालिँदा असर धेरैतिर पर्‍यो । पानी नपर्दा तेज सूर्यकिरण धर्तीमा पर्दा गर्मी बढ्यो । मुख्यतया तराई मधेशमा अधिक गर्मी भयो । विद्यालय पनि बन्द भए । अब बिस्तारै देशभर मनसुन फेरि लयमा आएको छ । मनसुनसँगै खण्ड र तेज वृष्टि पनि देखिन थालेको छ । खण्ड तथा असन्तुलित वर्षाले एकै पटक बाढी आउने प्रवृत्तिसमेत व्यापक हुन सक्ने छ । देशभर नै बाढी, पहिरो र डुबानको समस्या विगतदेखि नै भोग्दै आएको हो । काठमाडौँ उपत्यका पनि त्रासमय बन्दै छ । यताका वर्षमा उपत्यकामा प्रकोप बढ्न थालेको छ । सुरक्षित जस्तै रहेको काठमाडौँ र वरपर बाढीको चपेटामा पर्न थालेको देखिन्छ । गत असोजको १० देखि १२ गतेसम्म आएको बाढीले काठमाडौँ र वरपर जनधनको ठुलो क्षति गरेको ताजै जस्तो लाग्छ । असोजका ती दिन सम्झेर काठमाडौँ उपत्यकावासी आकाशमा कालो बादल मडारिँदा पनि त्रास बढ्न थालेको छ । सहरले बाढीको प्रताडना भोग्नु अनौठो नै हो । सुविधासम्पन सहरमा पनि किन र कसरी बाढी भन्ने प्रश्न पनि उठ्न सक्छ ।
काठमाडौँ उपत्यका बिस्तारै सिमेन्टका घर, कालोपत्रे तथा ढलान सडकले भरिन थालेको छ । सिमेन्ट घरका आँगन तथा वरपर पनि ढलान नै गरिने प्रवृत्ति छ । आकाशको पानी जमिनमुनि पुनर्भरण हुने खाली जमिन सकिँदै गएका छन् । वर्षाको पानी ढल हुँदै खोला र नदीमै पुग्ने गरेका छन् । बर्खायाममा परेको पानीको निकास अभाव हुँदै गएको छ । निकास प्रवाह भएका खोला र नदी साँघुरिए पनि तीव्र बर्सातमा पानीको मात्र बढ्दो छ । तिनको बहाब क्षेत्र मिचेर संरचना निर्माण गरिएका छन् । यी सबै कारणले बर्सातको पानी खोला तथा नदीमा पुगेर एकै पटक आयातन व्यापक हुन जान्छ । यसले ‘सहरी बाढी’ को स्वरूप लिएको छ । खोला किनार र आसपासका बस्ती केही वर्षा हुना साथ डुबानमा पर्ने गरेका छन् । यस्तो अवस्था एक दुई दशकयताकै प्रवृत्ति हो । दुई दशकअघिसम्म पनि बागमती नदीसहित सहायक खोला किनार छेउमा खेतबारी प्रशस्त थियो । उपत्यकाका धेरै फाँट साउने झरीमा रुझ्दै स्थानीयवासी रोपाइँमा जुट्थे । रोपो सरेसँगै फाँट मनोरम देखिन्थे । काठमाडौँ उपत्यकाभित्रको ती दृश्य अब बिस्तारै इतिहास भएका छन् । तीव्र सहरीकरणसँगै बाढी, डुबान प्रकोप बढ्दो छ । वैज्ञानिक र प्राविधिक योजनाबिना नै विस्तार भएको सहरी बस्ती अब अनेक समस्यामा पर्न थाल्दै छ । त्यसमा पनि मूलतः बर्सातमा बाढीको प्रकोपको वितन्डा देखिन थालेको छ ।
हुन पनि बर्खायाम सुरु हुनासाथ काठमाडौँ, भक्तपुर र ललितपुरका नदीखोला किनारका बासिन्दा ‘पोहोर जसोतसो ज्यान जोगाइयो, यस पालि के होला !’ भन्ने चिन्तामा छन् । कुनैबेला पानीको दह भएको उपत्यका मञ्जुश्रीले चोभारको डाँडा काटेर उपत्यकामा बस्ती बसाएको ऐतिहासिक कथन छ । उपत्यकाको सबै पानी चोभारको साँघुरो बागमती निकासबाट दक्षिण बग्ने गर्छ । चोभार गल्छी साँघुरो भइसकेको गत वर्षको असोजको बाढीले नै देखायो । भीषण वर्षा र बाढीपछि ललितपुरतर्फबाट चट्टान, रोडा, बालुवाले चोभारस्थित गल्छीको केही क्षेत्र अवरुद्ध भयो । नक्खुलगायतका क्षेत्र डुबानको मुख्य कारण पनि थियो त्यो । चोभार गल्छी निकास साँघुरो भएको सम्बद्ध निकायलाई जानकारी हुनु पर्छ । कतिपय रोडा र बालुवा अझै पनि नदी वरपर थुप्रिएको छ । चोभारमा मात्र होइन अन्य नदी तथा खोलामा पनि रोडा, माटो, फोहोर थुप्रिएर साँघुरिएको पानी बहाब क्षेत्रलाई अझ साँघुरो बनाएको छ । सफाइमा सम्बद्ध निकायको ध्यान पुग्न सकेको छैन । यसले पनि उपत्यकावासीमा बाढीको सन्त्रास छ । सम्बद्ध निकायले नदी तथा खोला सफा गर्न थाल्नु पर्छ, चोभारको निकासमा ध्यान दिनु पर्छ । पानी पुनर्भरणका निम्ति घर घरमा पानी जमिनमुनि जाने व्यवस्था आवश्यक छ । नदी निकास सफा र फराकिलो बनाउन अब ढिला गर्नुहुन्न । सल्लाह गर्दागर्दै सात गाउँ डुबेको उखान उचित हुँदैन ।
"""
औषधि मूल्य नीति सहमतिमा बनाइएको हो : महानिर्देशक ढकाल,"""काठमाडौँ, जेठ २८ गते । औषधि मूल्य नीति सुझाव समितिले मङ्गलवार स्वास्थ्य तथा जनसङ्ख्या मन्त्री प्रदीप पौडेललाई प्रतिवेदन बुझायो । अर्थविद् डा पोषराज पाण्डेको संयोजकत्वमा बनाइएको औषधिको मूल्य समायोजन सम्बन्धमा सुझाव दिन गठित समितिले लामो अध्ययनपछि प्रतिवेदन सरकारलाई बुझाएको थियो । तर समितिले सरकारलाई बुझाएको प्रतिवेदन सेवाग्राहीमुखी नभएको भन्दै औषधि व्यवसायीहरूले आपत्ति जनाएका छन् । उनीहरूले उक्त प्रतिवेदनको प्रभाव भोलिका दिनमा जन सुरक्षित, असरयुक्त र गुणयुक्त औषधिहरू सेवाग्राहीले अत्यावश्यक परेको समयमा नपाउन सक्ने पीडादायी वातावरण सिर्जना गर्ने जिकिर गरेका छन् । यस सन्दर्भमा, प्रतिवेदनमा उल्लेख विषयहरू, औषधिको मूल्य समायोजन, आगामी रणनीति लगायतका विषयमा उक्त समितिका सदस्य–सचिव तथा औषधि व्यवस्था विभागका महानिर्देशक नारायणप्रसाद ढकालसँग गरिएको कुराकानीको सम्पादित अंश:

औषधि मूल्य समायोजनको समस्या समाधान गर्न सरकारले बनाएको उच्चस्तरीय समितिले प्रतिवेदन बुझाइसकेको छ, उक्त समितिमा रहेर तपाईँले पनि काम गर्नुभयो, समितिले तयार पारेको प्रतिवेदनले दीर्घकालीन समाधानका लागि के–कस्ता नीति, विधि र वैज्ञानिक आधारहरू समेटेको छ, यसको व्यावहारिक कार्यान्वयन कसरी सुनिश्चित हुनेछ ?
– औषधिको गुणस्तरीयता, मूल्य उपलब्धता सुनिश्चित गर्ने सन्दर्भमा नेपाल सरकारले केही प्रडक्टको पहिला अधिकतम खुद्रा मूल्य तोकेको थियो भने कतिपय औषधिको मूल्य समायोजन गर्न सकिरहेको थिएन । तोकिएका मूल्यको पनि समायोजन हुन नसकेको र नतोकिएका तर एमआरपी भएका औषधिहरूको पनि समयानुकूल मूल्यमा समायोजन गर्नुपर्ने समस्या ज्युँका त्युँ थियो । यो समस्यालाई कसरी समाधान गर्ने  र जनतालाई कसरी सर्वसुलभ औषधि कसरी उपलब्ध गराउने सुनिश्चित गर्ने भन्ने सन्दर्भमा माननीय मन्त्रीज्यू आइसकेपछि अति मूल्यवृद्धि भएका, धेरै मूल्य तिर्नुपर्ने अवस्थाका केही औषधिहरू प्राथमिकतामा रहेका औषधिहरूको मूल्य घट्नुपर्छ । औषधि सुशासनलाई कायम गर्नुपर्छ भन्ने उहाँको निर्देशन र ध्येय रह्यो । यो समस्यालाई कसरी समाधान गर्ने त भन्दा खेरी कानुनतः के व्यवस्था छ भनेर हेर्नुपर्‍यो ।
कानुनमा व्यवस्था गरेको अवस्थाबाहेक कुनै पनि निकायले कानुन विपरीत निर्णय गरेर मूल्य समायोजन गरिदिन सक्दैन । औषधि ऐनमा मूल्य तोक्न सक्ने व्यवस्था छ र अहिलेसम्म हामीले एक सय १७ वटाको मूल्य तोकी पनि सकेका छौँ । ती औषधिको पुनरावलोकन कसरी गर्ने भन्ने सैद्धान्तिक रूपमा हामीलाई विभिन्न सिद्धान्तहरू छन् तर फिक्स चाहिँ सरकारले के चाहिँ सिद्धान्तमा अडिएर तीनको मूल्य समायोजन गरिदिने हो ? र  विभागले अपनाउँदै आएको प्रक्रिया जसले मूल्य माग गर्छ, उसको पनि हामीले समयानुकूल ती नतोकिएका अन्य औषधिहरूको पनि मूल्य समायोजन समय अनुकूल गरिदिनुपर्छ । यो गर्नको लागि कानुन र कार्यविधिगत रूपमा स्पष्टता छैन भनेपछि अब के गर्नुपर्छ त रु मूल्य सम्बन्धमा नीति कस्तो अपनाउने ? भन्ने प्रश्न उठेपछि माननीय मन्त्री ज्युले उच्चस्तरीय समिति गठन गर्नुभएको हो ।
त्यसमा मैले सदस्य–सचिवको रूपमा काम गरे । त्यसमा नेपाल औषधि उत्पादक सङ्घ सदस्यकै रूपमा सहभागी छ, नेपाल औषधि व्यवसायी सङ्घ, औषधि आयातकर्ताहरूको सङ्घ छ, विभिन्न अन्य स्वास्थ्य क्षेत्रमा काम गर्ने उत्पादक र व्यवसायी सङ्घहरू, थोक विक्री व्यवसायी सङ्घहरू, पत्रकारहरू, नेपाल मेडिकल एसोसिएसन, विभिन्न काउन्सिल, नेपाल फार्मासिटीकल एसोसिएसन, नर्सिङ एसोसिएसन, पब्लिक हेल्थ एशोसिशसन, जो जो हामीले थाहा पाएका छौँ, उहाँहरू सबैलाई बोलाएर छलफल गरेर राय सुझावहरू लियौँ । त्यसरी हामीले प्रतिवेदन दिएका हौँ ।
प्रतिवेदन तयार गर्ने क्रममा औषधि उत्पादक सङ्घ, व्यवसायी, मेडिकल एसोसिएसन, पत्रकार, काउन्सिल लगायत सरोकारवालासँग छलफल गरिएको बताउनु भयो तर उनीहरूका सुझावहरू नसमेटिएका हुन्, औषधि व्यवसायीहरू त आन्दोलनमा उत्रिने अवस्थामा आए त ?
– उहाँहरूका सुझावहरूलाई स्थान दिएर नै बनेको छ । अब मनोगत सुझाव छन् भने त ती परेका छैनन् । जो वैज्ञानिक आधारमा र अन्तर्राष्ट्रिय चलन÷प्रचलनहरू हेरेर उपयुक्त लागेका सुझावहरू हामीले समेट्ने कोसिस गरेका छौँ । हामीले अन्तर्राष्ट्रिय अभ्यासहरूलाई पनि सँगसँगै राखेर के उचित हुन्छ भन्ने राखेर उहाँहरूका सुझावहरूलाई समेटेका छौँ । उहाँहरूले चाहेकै जस्तै भाषा र त्यही नै सुझाव दुरुस्त नभएको हुन सक्छ, तर उहाँहरूको सुझाव लिएर नै गरेको हो ।
उहाँहरूको सुझाव लिएर प्रतिवेदन बनाइएको भने समितिमै रहेकाहरू नै आन्दोलनमा उत्रने निर्णय कसरी लिए त ?
– उहाँहरूले भनेअनुसार नै त्यहाँ आएन कि भन्ने होला । कसरी भन्नुभयो, हामीलाई पनि थाहा छैन । हामीले अहिलेसम्म प्रतिवेदन सार्वजनिक गरेका पनि छैनौँ । स्वास्थ्य मन्त्रालयको सम्पत्तिको रूपमा पेस गरिसकेकोले प्रतिवेदनमा के छ भनेर भन्न पनि मिल्दैन । स्वास्थ्य मन्त्रालयले पनि आधिकारिक रूपमा सार्वजनिक गरेको मैले थाहा पाएको छैन । उहाँहरूले के कारणले भन्नुभयो, उहाँहरूलाई नै थाहा होला ।
सबैलाई समेटेर लैजानुपर्ने दायित्व होइन र ?
–  यो बहाना नै हो । वास्तविकतामा नअडिएको त बहाना नै हुन्छ । मलाई जहाँसम्म लाग्छ, उहाँहरूले त्यसो गर्नुहुन्न । हिजोको पत्रकार सम्मेलनमा माननीयज्यूले स्पष्ट भन्नुभएको छ, मैले प्रतिवेदन बुझेको छु, मैले पनि यसलाई अध्ययन गर्नुपर्ने हुन्छ । समयानुकूल अरूका सुझावहरू पनि लिएर, केही सुधार गर्नुपर्छ भन्ने तयार छौँ भनेर भन्नुभएको छ । उहाँको त्यो बहाना चाहिने पनि आवश्यक देखिएन । उहाँहरूलाई त्यस्तो लागेको छ भने सम्बन्धित निकायमा गएर कुरा राख्न रोकिएको छैन । हामीले खुल्ला र पारदर्शी तरिकाले काम गरेको हो । हामीले राखिएको कुनै पनि छलफलको विषय नेपाल औषधी उत्पादक सङ्घको अध्यक्ष स्वयं सदस्यको रूपमा उपस्थित हुनुहुन्छ । हामीले कुनै कुरा लुकाएका छैनौँ । नेपाल सरकारको काम गर्ने जुन सोच छ, त्यो सोच उहाँहरूलाई समावेश गरेरै जाने छ । कसैलाई पनि बाहिर राख्ने भन्ने छैन । आयातलाई प्रतिबन्ध गरिदिनुपर्‍यो, हामी माथि उठ्न सकिएन, मूल्य यता तिर नियमन गर्ने हो भने सरकारले हामीलाई काम गर्ने वातावरण बनाइदिनुपर्‍यो भन्ने एक थरीको भनाइ रहेको हुन्छ भने अर्को थरीले आयात प्रतिबन्ध कसरी गर्ने, हामीले पेसा व्यवसाय कसरी गरेर खाने भनेर उहाँहरूले भनिराख्नुभएको हुन्छ । उहाँहरूलाई कसरी असर गर्‍यो भन्ने हामीले बुझ्न सकेका छैनौँ । आन्दोलनमा किन जाने हो ? प्रतिवेदनमा के छ भन्ने सार्वजनिक नभई उहाँहरूलाई कसरी जानकारी भयो ? त्यो जानकारी कहाँबाट र कसरी भयो त्यो उहाँहरूले जान्नुपर्‍यो । प्रतिवेदन सार्वजनिक भइसकेपछि पनि उहाँहरूले सुझाव दिन सक्नुहुन्छ भन्ने अवस्थामा राखिएको छ त ।
औषधि व्यवसायीहरू यसरी सशङ्कित हुनुपर्ने कारण के देख्नुहुन्छ, केही औषधि बजारबाट हराउने स्थितिमा छन् भने केहीको मूल्य अत्यधिक छ, यस्तो अवस्थामा मूल्य वृद्धि वा घटाउने सन्दर्भमा विभागले अपनाउने वैज्ञानिक मापदण्ड के–के छन्, मूल्य निर्धारणको स्पष्ट विधि विकास गर्नेतर्फ के कस्ता प्रयास भइरहेका छन् ?
– मुख्य कुरा सशङ्कित  हुनुपर्ने कारण के हो भने यो मूल्य व्यवसायीहरूको जे जति उत्पादन हुन्छ, जति व्यवसाय गर्नुहुन्छ उहाँहरूले विक्री गर्दा खेरी उहाँको व्यवसाय गरेको फाइदा वा बेफाइदा यसै मूल्यसँग जोडिने भयो । जहाँ मूल्यको कुरा उठ्छ त्यहाँ उहाँहरू सशङ्कित  हुनु उहाँको लागि स्वाभाविक हुनसक्छ । मूल्यबाटै उहाँहरूको फाइदा वा बेफाइदाको निर्णय हुन्छ । या, मूल्य किन तोक्नुपर्‍यो सरकारले भन्ने उहाँहरूको सोचाइहरू रहेको हुन सक्छ । सरकारले त व्यवसायी मात्रै नभएर सामान्य नागरिकलाई पनि हेर्नुपर्‍यो । सामान्य नागरिकले सर्वसुलभ ढङ्गले औषधी पनि पाउनुपर्‍यो । आजको दिनमा पनि औषधीसहितको स्वास्थ्यमा लगभग ५४ प्रतिशत हाम्रो आफ्नै पकेटबाट खर्च भइरहेको छ । यत्रो परिणाममा त गरिबले त सक्दैनन् नि । उहाँहरूलाई त उपचारबाट वञ्चित हुनुपर्ने अवस्था हुन्छ । उपचार भइहाल्यो भने पनि भएको सबै सम्पत्ति सकिने डर छ भनेपछि सरकारले त ती नागरिकको बारेमा पनि त सोच्नुपर्‍यो । त्यसैले मूल्यको सन्दर्भमा उहाँहरूको चासो रहनु र सरकारको चासो पनि जनतालाई केन्द्रित भएर निर्णय गर्नु स्वाभाविक हो ।
औषधि मूल्यमा सरकारको ध्यान जनताको पहुँच र सर्वसुलभता सुनिश्चित गर्नतर्फ रहेको बताउनुभयो, यथार्थमा औषधिमा खर्चको ठुलो हिस्सा जनताले आफ्नै पकेटबाट तिर्नुपरेको छ, यस्तो सन्दर्भमा गरिब र विपन्न वर्गलाई औषधि सहज रूपमा उपलब्ध गराउन विभागको दूरदर्शी योजना के हो, साथै, मूल्य निर्धारण जस्तो संवेदनशील विषयमा निजी क्षेत्रका आशङ्का, अविश्वास वा असन्तोषलाई कम गर्दै दीर्घकालीन नीति निर्माणमा कसरी आपसी समझदारी बढाउने योजना छ ?
–  हामीले औषधिको मूल्य तोक्ने कसरी त ? मान्नुस्, तपाईँले औषधिको मूल्य यति राख्नुपर्‍यो भनेर भन्नुपर्‍यो भने त्यसको आधार के ? त्यसको लागि वैज्ञानिक आधार चाहिन्छ नि । त्यसलाई आधार क्लियर गरिदिनुपर्‍यो । औषधि विभाग त खास गरी गुणस्तरीय औषधिको सुनिश्चितता गर्न बसेको हो नि । कानुनले दिएको काम गर्ने हो । त्यसमा के सम्म भनिएको छ भने, औषधि व्यवस्था विभागले आवश्यक देखेमा कुनै पनि औषधिको अधिकतम खुद्रा मूल्य तोक्न सक्छ र त्यसरी तोकिएको मूल्य नेपाल सरकारको अनुमति लिएर राजपत्रमा प्रकाशन गर्नुपर्दछ ।
यो भन्नुको अर्थ के हो भने, कार्यान्वयन गर्ने सम्बन्धमा मूल्य औषधि ऐनको एउटा अङ्गको रूपमा रहेको छ । औषधिको ऐनको दफा ५ को उपदफा २ ले यो ऐन कार्यान्वयन गर्न आवश्यक ‘सबै’ काम भन्ने छ, ‘सबै’ भन्ने शब्द छ त्यहाँ ।  यसलाई हाई लाइट गरेर बुझिदिनुहोला । यसको अर्थ विभागको त जिम्मेवारी छ नि त । तर, यो जिम्मेवारी कसरी परिपूर्ति गर्ने, पारदर्शी कसरी बनाउने भन्दा खेरी त मूल्य कसरी घटबढ हुन्छ भन्ने सिद्धान्त त हामीले क्लियर गरिदिनुपर्‍यो नि त । अहिले हामीसँग रहेको व्यवस्थामा छैन त्यो । त्यो नभएपछि हामीले गर्नु नै पर्ने भयो ।
कतिपय औषधिहरू मूल्य नै समायोजन नभएको कारणले बजारबाट हट्ने अवस्था रहेकोले त्यसको मूल्य बढाइदिनुपर्ने अवस्था पनि छ । त्यस्ता औषधीको मूल्यलाई कसरी बढाउने भन्नेमा हामीसँग स्पष्ट कार्यविधि हुनुपर्‍यो, त्यस कारण यो कुरा उठेको हो ।  आवश्यकता थियो, तब यो समिति बन्यो । त्यो समितिले आफूले अध्ययन गरेर, सकेसम्म सबैका धारणाहरूलाई समेटेर, राष्ट्रिय तथा अन्तर्राष्ट्रिय अभ्यासहरूलाई पनि अध्ययन गरेर सबैको सहमतिमा प्रतिवेदन दिएका हौँ । प्रतिवेदन बुझाउने सन्दर्भमा पनि उहाँहरू सहमत हुनुहुन्छ, प्रक्रियामा सँगै आउनुभएको छ, सकेसम्म उहाँहरूका कुराहरू समेटेर दिइएको छ, प्रतिवेदन सार्वजनिक भएपछि अझै पनि कुनै कुरामा यस्तो गर्दा राम्रो हुन्छ भन्ने छ भने उहाँहरूले सुझाव दिन सक्नुहुन्छ । सरकार खुल्ला छ भनेर माननीय मन्त्रीज्यूले भनिसक्नुभयो । एउटा समितिले गरेको काम न हो ।
यसमा समझदारी बढाउँदै जाने, उपयुक्त नीति निर्माणमा योगदान पुराउनेतर्फ उहाँहरू जानुपर्छ । यसमा उत्तेजना हुने अवस्था छैन, त्यो गर्नै पर्दैन ।
"""
नेपाल–पाकिस्तान संसदीय मैत्री समूहसँग भेटवार्ता,"""काठमाडौं, असार ५ गते । नेपालका लागि पाकिस्तानका राजदूत अबरार एच. हाश्मीले आज संघीय संसदअन्तर्गत गठित नेपाल–पाकिस्तान संसदीय मैत्री समूहसँग भेटवार्ता गर्नुभएको छ ।
उहाँले दुई देशबीचको ऐतिहासिक सम्बन्ध, वर्तमान सहकार्य र भविष्यका सम्भावनाबारे जानकारी गराउनु भयो।
अन्तरक्रियामा मैत्री समूहका सांसद, नेपालस्थित पाकिस्तान दूतावासका कूटनीतिक अधिकारी तथा नेपाल–पाकिस्तान मैत्री तथा सांस्कृतिक संघका प्रतिनिधिहरूसमेतको उपस्थिति थियो।
भेटका क्रममा राजदूत हाश्मीले पाकिस्तान र नेपालको दीर्घकालीन, आत्मीय र सौहार्दपूर्ण सम्बन्धप्रति प्रसन्नता व्यक्त गर्दै साझा सांस्कृतिक सम्पदा, आपसी सम्मान र क्षेत्रीय सन्निकटताको आधारमा सम्बन्ध थप विस्तार गर्न पाकिस्तान प्रतिबद्ध रहेको बताउनुभयो।
उहाँले व्यापार, पर्यटन, शिक्षा, स्वास्थ्य, संस्कृति, जलवायु अनुकूलन, जनस्तरीय सम्बन्ध तथा क्षेत्रीय शान्तिका क्षेत्रहरूमा द्विपक्षीय सहकार्यको थप सम्भावनाबारे प्रकाश पार्नुभयो।
साथै, पाकिस्तानको वर्तमान आर्थिक स्थिति र क्षेत्रीय परिवेशबारे समेत जानकारी गराउँदै दक्षिण एशियामा शान्ति, स्थायित्व र समृद्धिको पक्षमा पाकिस्तानले राख्दै आएको दृष्टिकोण प्रस्तुत गर्नुभयो।
राजदूतले नेपाली सांसदद्वारा संसदीय कूटनीति र संस्थागत सम्बन्ध विस्तारमा देखाउनु भएको रुचिप्रति कृतज्ञता व्यक्त गर्दै त्यसले दुई देशबीचको विश्वास र समझदारी अझ प्रगाढ हुने विश्वास व्यक्त गर्नुभयो।
मैत्री समूहका सांसदले नेपालप्रति पाकिस्तानले गर्दै आएको सहयोगप्रति धन्यवाद व्यक्त गर्नुभयो। उहाँहरूले दुई देशबीच कुनै पनि अवरोधरहित, स्पष्ट र सकारात्मक सम्बन्ध रहेको उल्लेख गर्दै आर्थिक, सांस्कृतिक, युवा तथा महिला सशक्तीकरण, सीमान्तकृत समुदायका हित, प्राविधिक सहयोग तथा क्षमता विकासका क्षेत्रमा सहकार्य अझ विस्तार गर्नुपर्ने आवश्यकता औँल्याउनुभयो।
दुवै पक्षले दुई देश र जनस्तरबीचको मित्रता अझ प्रगाढ बनाउँदै लैजान खुला संवाद, संस्थागत समन्वय तथा बहुआयामिक सम्बन्धहरूलाई नियमित र प्रभावकारी बनाउँदै लैजाने साझा प्रतिबद्धता व्यक्त गर्नुभएको जानकारी नेपालस्थित पाकिस्तान दूतावासद्वारा प्रेस विज्ञप्तिमा उल्लेख छ ।
"""
युवाले इतिहासको सङ्घर्ष बुझ्नु आवश्यक छ : मुख्यमन्त्री कँडेल,"""प्रेमराज सिम्खडा
कालीकोट असार ६ गते। कर्णाली प्रदेश सरकारका मुख्यमन्त्री यामलाल कँडेलले  युवाले इतिहासको सङ्घर्षलाई बुझ्नुपर्ने आवश्यकता रहेको बताउनुभएको छ। कर्णाली प्रदेश स्तरीय युवा उद्यमको प्रवर्धन सम्मेलको उद्घाटन सत्रमा बोल्दै मुख्यमन्त्री कँडेलले  यस्तो बताउनुभएको हो।
इतिहासको सहि तरिकाले मूल्याङ्कन गरेर मात्र यो अनुकुलता र अवसर प्राप्त परिवेशमा देश विकासमा टेवा पुग्नेछ । दलीय व्यवस्थामा कुनै न कुनै राजनीति पार्टी र जनप्रतिनिधि छन्, नुनका लागि छ महिना कुर्ने अवस्थाको अन्त्य भएको यो अनुकुल परिवेशमा होइन निकै दुखःका क्षण पुराना युवा पुस्ताले पार गरेको स्मरण गर्नुपर्छ’’, उहाँले भन्नुभयो ।
उहाँले नकारात्मक टिप्पणी गर्ने बानी सुधार गर्नुपर्ने बताउनुभयो । ‘‘तपाईंलाई विज्ञता हासिल गर्ने परिवेश ल्याउने उनै पुरानाको योगदान हो। पात्र हेरेर होइन आफूले यो देशका लागि के गर्ने भनेर सोच्यौँ भने बल्ल मुलुक बदल्न सक्छौँ । शारीरिक श्रमलाई हेर्ने दृष्टिकोण सकारात्मक जबसम्म हुँदैन तबसम्म युवा विदेशिन छोड्दैनन’’, मुख्यमन्त्री कँडेलले भन्नुभयो ।
सम्मेलनमा कर्णाली प्रदेश सरकारका सामाजिक विकासमन्त्री घनश्याम भण्डारी, पूर्वमन्त्री विन्दमान विष्टले युवालाई रोजगार केन्द्रित गर्ने योजना छनोटमा सरकारले प्राथमिकता दिएको बताउनुभयो।
"""
तरुण दलको परिपत्र : असार १५ गतेसम्म सदस्यता वितरण गर्नू,"""काठमाडौँ, असार ६ गते। नेपाल तरुण दलले असार १५ गतेसम्म सदस्यता वितरण गरी त्यसपछि मात्र अधिवेशन गर्न निर्देशन जारी गरेको छ।
तरुण दलका अध्यक्ष विद्धान गुरुङका अनुसार नेपाली काँग्रेस र पाँचौं महाधिवेशन निर्देशन समितिसँग समन्वय गरी महाधिवेशन छिट्टै सम्पन्न गर्न क्रियाशील भइ देशभरका सबै जिल्लामा अभियान सञ्चालन भएको छ।
उहाँले यसै सन्दर्भमा जिल्ला कार्य समितिले अधिवेशन हुन बाँकी आ–आफ्ना वडा, पालिका, प्रदेशसभा क्षेत्र, प्रतिनिधिधसभा क्षेत्रमा सदस्यता लिन छुट भएकालाई ध्यानमा राखी २०८२ असार १५ गतेसम्म सदस्यता वितरण गर्न निर्देशनसहितको परिपत्र जारी गरिएको बताउनुभयो।
यसका लागि आवश्यक सदस्यता फारम दलको केन्द्रीय कार्यालयबाट बुझी लिन अनुरोध गरिएको उहाँको भनाइ छ।
"""
मलमला क्षेत्र चुरे जैविक पार्क बन्दै,"""बुटवल समाचारदाता
बुटवल, असार ६ गते । रुपन्देहीको सैनामैना नगरपालिका–६ मा रहेको मलमला मन्दिर क्षेत्रलाई चुरे जैविक पार्क बनाउने योजना अघि बढाइएको छ । जिल्लाकै प्रमुख धार्मिक स्थलका रूपमा विकास हुँदै गरेको मलमला मन्दिर क्षेत्र वरिपरि घना जङ्गलसमेत रहेकाले चुरे जैविक पार्कको विकास गर्ने हो भने धार्मिकसँगै पर्यटकीय गन्तव्यसमेत बनाउन सकिने भएकोले चुरे जैविक पार्कका रूपमा विकास गर्ने योजना अघि बढेको हो ।
लुम्बिनी प्रदेशका भौतिक पूर्वाधार विकासमन्त्री भूमिश्वर ढकालले मलमला मन्दिरको विस्तृत गुरुयोजना बनाएर धार्मिक तथा चुरे जैविक पार्कका रूपमा विकास गर्ने र आन्तरिक तथा बाह्य पर्यटक आकर्षित गर्ने योजना रहेको जानकारी दिनुभयो ।  मलमला मन्दिरमा खासगरी दसैँका नौ दिन र चैते दसैँमा ठुलो सङ्ख्यामा भक्तजन भाकल पूरा हुने विश्वासमा दर्शन गर्न आउने गर्दछन् । मलमला मन्दिर क्षेत्रको विकासका लागि सैनामैना नगरपालिकाले समेत काम गर्दै आएको छ । नगरपालिकाले एसियाली विकास बैँकको सहयोगमा दुई वर्षअघि यो क्षेत्रको विस्तृत परियोजना प्रतिवेदन (डिपिआर) बनाइएको थियो ।
नगरपालिका उपप्रमुख वीना रानाले मलमला मन्दिर क्षेत्रको सरसफाइ, मन्दिरको व्यवस्थापन, मन्दिरसम्म पुग्ने धर्मावलम्बीलाई खानेपानीको व्यवस्थालगायत सिँढीको मर्मतको काम गरेको बताउनुभयो । त्यसअघि रूपन्देही क्षेत्र नं. ५ का पूर्वसांसद भरतकुमार शाहको पहलमा सांसद विकास कोषबाट ३० लाख र सैनामैना नगरपालिकाका तर्फबाट २० लाख गरी कुल ५० लाख रुपियाँमा मन्दिरसम्म पुग्ने पक्की बाटो निर्माण भएको थियो ।
सैनामैना नगरपालिकाका पूर्व नगर प्रमुख चित्रबहादुर कार्कीले मलमला क्षेत्रलाई वरिपरिको भूगोल अनुसार जैविक पार्कका रूपमा विकास गर्ने प्रशस्त सम्भावना रहेकाले त्यसका लागि प्रदेश सरकार र सैनामैना नगरपालिकाले पहल गर्नुपर्ने बताउनुभयो ।
"""
हलगोरु पाल्ने किसानलाई अनुदान,"""स्याङ्जा समाचारदाता
स्याङ्जा, असार ६ गते । फेदीखोला गाउँपालिका स्याङ्जाले हल गोरु पाल्ने किसानलाई बिहीबार १४ लाख ४५ हजार प्रोत्साहन अनुदान वितरण गरेको छ ।
हामी सधैँ श्रमजीवी र किसानको पक्षमा दृढताका साथ उभिएका छौँ भन्ने नारासहित पालिकाले परम्परागत कृषि प्रणालीको संरक्षण र कृषकलाई आर्थिक प्रोत्साहन दिने उद्देश्यले हलगोरु पाल्ने किसानलाई अनुदान वितरण गरेको जनाएको छ ।
यस कार्यक्रममा २२४ जना किसान समेटिएको बताउँदै पालिकाका अध्यक्ष घनश्याम सुवेदीले गाउँपालिकाभित्र २९० वटा गोरुका लागि प्रतिहल १० हजार रुपियाँका दरले अनुदान वितरण गरिएको जानकारी दिनुभयो ।
गाोरु पाल्ने किसानलाई नगद अनुदान दिने गाउँ सभाको निर्णय अनुसार किसानलाई नगद प्रदान गरिएको हो । यस्तै यो कार्यक्रमले किसानको मनोबल बढाउँदै दिगो, आत्मनिर्भर र सांस्कृतिक रूपमा समृद्ध कृषि प्रणालीतर्फ सकारात्मक सङ्केत दिएको सुवेदीले बताउनुभयो ।
यस अनुदान कार्यक्रमले किसानको उत्पादन लागत घटेर आम्दानी बढ्ने, सामूहिक श्रम र परम्परागत कृषि अभ्यासको पुनर्जीवन, यान्त्रिक जोतको सट्टा वातावरणमैत्री विधिको प्रोत्साहन, हराउँदै गएको हल गोरु जोत्ने परम्पराको संरक्षण हुने अपेक्षा पालिकाले लिएको छ ।
"""
काठेखोलाको नीति : लोकल रक्सी ब्रान्डिङ गर्ने,"""अर्जुन कार्की
काठे खोला (बागलुङ), असार ६ गते । जिल्लाको काठेखोला गाउँपालिकाले स्थानीय रूपमा उत्पादन गरिने मदिरा (रक्सी)लाई ब्रान्डिङ र लेवलिङ गर्ने नीति लिएको छ । शुक्रबार गाउँपालिकाको १७ औं गाउँसभामा आर्थिक वर्ष २०८२-०८३ को नीति तथा कार्यक्रम सार्वजनिक गर्दै गाउँपालिका अध्यक्ष राजु थापाले कोदोको अर्गानिक लोकल रक्सीलाई ब्रान्डिङ र लेवलिङ गरी बिक्री वितरण गर्न प्रक्रिया अगाडि बढाउने नीति सार्वजनिक गर्नुभएको हो
गाउँपालिकाले आगामी आर्थिक वर्षको नीति तथा कार्यक्रममा तरकारी खेतीमा नागरिकलाई आकर्षण वृद्धि गर्न तरकारी मिनिकिट अनुदान कार्यक्रम, चिया, अलैंची, ओखर, टिमुर, आलु र सुन्तला खेतीको पकेट स्थापना गरी ब्लकको रूपमा विकास गर्दै कृषि पकेट पूर्वाधार कार्यक्रम सज्चालन, कृषकको उत्पादानलाई सङ्कलन र बजारीकरणका लागि काठेखोला कृषि उपज सङ्कलन केन्द्रको भवन निर्माण र सञ्चालन गर्ने जनाएको छ ।
गाउँपालिकाले बाँदर व्यवस्थापन कार्यक्रम सञ्चालन गर्ने भएको छ । अध्यक्ष थापाले सामुदायिक वन उपभोक्ता समूहहरूसँग सहकार्य गरी बाँझो तथा सामुदायिक वन जङ्गलहरूमा फलफूल तथा गिठा, तरुल, भ्याकुर र कन्दमूल जस्ता फलफूल तथा खनिजजन्य खाद्यान्नहरू लगाएर बाँदर व्यवस्थापन गर्ने नीति सार्वजनिक गर्नुभएको छ ।
यस्तै गाउँपालिकाभित्र उत्पादन हुने नाङ्लो, डाली, मकैको खाेस्टाबाट निर्माण हुने फूलजन्य सामग्रीहरूको बजारीकरणमा साथ दिन ‘काठेखोला कोसेली घर’ सङ्कलन गरिने भएको छ । गाउँपालिकाभित्र रहेका खानीहरू उत्खनन तथा अनुसन्धान गर्न सङ्घ तथा प्रदेश सरकारसँग समन्वय तथा पहल गर्ने र गाउँपालिकलो रैथाने बाँकोको सिन्की, सिस्नुको पाउडर, अल्लोको कपडा, लालीगुराँसको जुस, अदुवाको मिठाई (क्यान्डी), जुस, अचारलाई व्यवसायिक गर्दै स्थानीय उत्पादनको ब्रान्डिङ, प्याकेजिङ र लेवलिङ गरी बजार व्यवस्थापन गर्ने भएको छ ।
यस्तै गाउँपालिकाभित्र रहेको पर्यटकीय क्षेत्र घुम्ने गरी पर्यापर्यटन रूपको विकास गरी पूर्वाधार निर्माण गरिने र नीजि क्षेत्रसँग समन्वय गरी जडीबुटी उत्पादन र प्रशोधन केन्द्र सञ्चालन गरिने अध्यक्ष थापाले नीति ल्याउनुभएको छ । यस्तै आम नागरिकहरूमा शैक्षिक जागरणका नवीनतम कार्यक्रम सञ्चालन गर्न सबैको लागि शिक्षा सञ्चालनमा जोड दिने, गाउँपालिकाभित्र बन्ने नयाँ संरचनाहरूमा बाल तथा अपाङ्गमैत्री भौतिक संरचना निर्माणमा जोड दिने र विद्यालयहरूको खाजामा जङ्कफुडरहित बनाउन सबै विद्यालयमा पढ्दै कमाउँदै कार्यक्रम सञ्चालन गरिने भएको छ । त्यस्तै उपाध्यक्षसँग सघन र नियमित अनुगमन कार्यक्रम राखिएको हो ।
गाउँपालिकाका सबै नागरिकको मृगौला, मुटु, उच्च रक्तचाप, मधुमेह जस्ता रोगको निःशुल्क जाँच र उपचारको प्रबन्ध मिलाइने । स्वास्थ्यतर्फ १२० विपन्न घर परिवारलाई निःशुल्क बिमा लगायतका कार्यक्रम जोडिएको हो ।
गाउँपालिकाले प्रतिभा पहिचान कार्यक्रम र सृजनशील शुक्रबार पनि विद्यालयमा सञ्चालन हुने, लोप हुन लागेका गीतसङ्गीतको संरक्षण, प्रवर्धन र उजागरमा जोड दिने योजना छ । यस्तै लक्षित समुदायहरूको सीप क्षमता विकासका लागि विगतदेखि सञ्चालनमा आएको अध्यक्षसँग सीप विकास कार्यक्रमलाई निरन्तरता दिने, दलित समुदायहरूको सशक्तीकरण र आर्थिक आयआर्जन वृद्धि गर्न दलित सशक्तीकरण अभियान सञ्चालन गरिने भएको छ ।
पूर्वाधारतर्फ गाउँपालिकाले हरेक वर्ष गाउँपालिका भवनदेखि वडा कार्यालयसम्म जोड्ने सडकलाई गौरवको योजनामा समावेश गर्दै स्तराेन्नति गर्ने योजना यस वर्ष वडा  नम्बर ३ धम्जा र वडा नं. ७ रेशेको वडा कार्यालयसम्म जोड्ने सडक स्तराेन्नति गरिने भएको छ । यस्तै गाउँपालिका र वडा कार्यालयसँगको साझेदारीमा वडा कार्यालयले सङ्कलन गरेको राजस्व रकम बराबरको साझेदारीमा  प्रत्येक वडाको सडक ढलान, ग्रावेलिङ, ग्याविन लगायतका काममा जोड दिइने र सडक निर्माण गर्दा पर्यावरणीय दृष्टिकोणले वातावरणमैत्री सडक संरचना निर्माण गर्न पहल गरिने र यस वर्ष ५० प्रतिशत पूर्वाधार संरचनाको निर्माण कार्य गर्ने नीति अवलम्बन गरिने नीति लिइएको अध्यक्ष थापाले जानकारी दिनुभयो ।
"""
सुनको मूल्य निरन्तर बढ्दो,"""काठमाडौँ,  असार ४ गते ।  गत जेठ २७ गतेदेखि अन्तरराष्ट्रिय बजारमा सुनको मूल्य निरन्तर बढिरहेको छ । आज बजार खुल्दा मङ्गलबारको तुलनामा सुन तोलामा रु. ९०० र चाँदीे रु. ६५ ले बढेको हो ।
नेपाल सुनचाँदी व्यवसायी महासङ्घका अनुसार आज एक तोला सुनको मोल रु. एक लाख ९५ हजार ५०० कायम भएको छ भने एक तोला चाँदी रु. दुई हजार २२५ मा कारोबार भइरहेको छ ।

अन्तर्राष्ट्रिय बजारमा आज एक औँस सुन तीन हजार ३९३ अमेरिकी डलरमा कारोबार भइरहेको अन्तर्राष्ट्रिय सञ्चारमाध्यमहरूले जनाएका छन् ।  रासस
"""
सिदिङ्वाको बजेट साढे ४४ करोडभन्दा बढी,"""साहारा लिम्बू
फुङलिङ, असार ५ गते । सिदिङ्वा गाउँपालिकाले आर्थिक वर्ष २०८२(८३ का लागि साढे ४४ करोड बढी रुपियाँको बजेट गाउँसभामा प्रस्तुत गरेको छ । विहीबार भएको गाउँपालिकाको १७ औं गाउँसभामा उक्त बजेट प्रस्तुत गरिएको हो ।
पालिकाको केन्द्र साब्लाखुमा उपाध्यक्ष कृष्णकुमारी कडरियाले ४४ करोड ५२ लाख ८७ हजार रुपियाँको बजेट प्रस्तुत गर्नुभयो । जसमध्ये आन्तरिक स्रोतबाट ५ करोड ४७ लाख ७५ हजार ४५२ रुपियाँ, वित्तिय समानीकरणबाट १० करोड ३० लाख, राजश्व बाँडफाँडबाट ८ करोड २२ लाख र प्रदेश अन्तर्गत वित्तीय समानीकरणबाट ९२ लाख २३ हजार रुपियाँ आय हुने अनुमान गरिएको छ।
त्यस्तै, प्रदेशको राजश्व बाँडफाँटबाट ५१ लाख ७६ हजार, रोयल्टी बाँडफाँट १ लाख ५० हजार र स्थानीयको राजश्व बाँडफाँटबाट ६ लाख रुपियाँ प्राप्त हुने विवरण उपाध्यक्ष कडरियाले पेश गर्नुभएको बजेटमा उल्लेख छ । त्यस्तै, सङ्घीय सरकारको ससर्त अनुदानबाट १९ करोड १ लाख रुपियाँ आय हुने अनुमान गरिएको छ ।
"""
नवदुर्गा गणको अन्त्येष्टि दिन,"""काठमाडाैँ, असार ५ गते । हरेक वर्षको भलभल अष्टमीका दिन नवदुर्गा गणको देहावसान हुने विश्वाससहित नवदुर्गाको विलाप नाचसँगै जीवित देवता नवदुर्गा गणले प्रयोग गर्ने मुकुटलाई ब्रह्मायणीमा विसर्जन गरिएकाे छ । गत बुधबार नवदुर्गा गणले प्रयोग गर्ने मुकुटलाई ब्रह्मायणीमा विसर्जन अन्तिम संस्कार गरिएको हो ।
देव गणको मुकुन्डो जलाउनुलाई नवदुर्गा देवगणको अन्त्येष्टि मानिन्छ । अन्त्येष्टि क्रममा भलभल अष्टमीमा नवदुर्गा गण बिहानै द्योछें (देवता घर)बाट बाहिर निस्केर विलाप नाच प्रदर्शन गर्ने परम्परा रहेको छ ।
प्रत्येक वर्ष भलभल अष्टमीमा देहावसान भएका नवदुर्गा देवगणको दशैँमा पुनः जन्म हुने र जन्मसँर्गै नयाँ मुकुन्डो तयार गरी नवदुर्गा गणले लगाउँछन् । घण्टाकर्ण चतुर्दशी अर्थात गठेमङ्गलका दिन नवदुर्गा गणले प्रयोग गर्ने मुकुटलाई विधिपूर्वक प्राणप्रतिष्ठा गरेपछि त्यसमा देवता प्रविष्ट हुन्छन् भन्ने मान्यता रहिआएको छ ।
यो नाचमा भैरव, महाकाली, वाराही, ब्रह्मायणी, महेश्वरी, कुमारी, वैष्णवी, इन्द्रायणी, गणेश, महादेव, श्वेतभैरव र दुई सिंह (नन्दी–भृङ्गी)सहित १३ जना पात्र रहेका हुन्छन् । तन्त्रमन्त्रद्वारा भक्तपुरवासीलाई सुरक्षा प्रदान गर्ने नवदुर्गा गणको देहावसानपछि रोगव्याधि तथा भूतप्रेतको प्रकोप बढ्ने जनविश्वास छ । प्रकोपबाट बच्न नवदुर्गा देवगणबाट दिइने पासुका (धागोको माला) लगाउने परम्परा रहिआएको छ ।


















"""
समावेशी बाल विकास र शिक्षाको प्रवर्द्धनमा क्षेत्रीय पहल सुरु,"""काठमाडौँ, असार ६ गते। सार्क विकास कोष (एसडीएफ) ले सेभ द चिल्ड्रेनसँगको सहकार्यमा “गुणस्तरीय समावेशी प्रारम्भिक बाल विकास तथा आधारभूत शिक्षाको लागि साझेदारी” नामक क्षेत्रीय परियोजना सुरु गरेको छ।
शुक्रबार सार्क सचिवालय, काठमाडौँमा आयोजित कार्यक्रममा औपचारिक रूपमा  यो परियोजना सुरु भएको हो।  तीन वर्षे परियोजनाको कूल लागत ४.७९ मिलियन अमेरिकी डलर रहेको छ।
परियोजनाले नेपाल र भूटानका सरकार, स्थानीय समुदाय, शिक्षक, प्रारम्भिक बाल विकास तथा आधारभूत शिक्षा सहजकर्ता र तीनदेखि १२ वर्ष उमेर समूहका बालबालिकासँग सहकार्य गर्दै गुणस्तरीय, समावेशी प्रारम्भिक बाल विकास र आधारभूत शिक्षाको प्रवर्द्धन गर्नेछ।
सार्कका महासचिव महामहिम मोहम्मद गोलाम सर्वारले स्वागत मन्तव्य राख्दै  परियोजनाले भूटान र नेपालको राष्ट्रिय प्राथमिकता कार्यान्वयन गर्न सहयोग  गर्नुका साथै शिक्षामा समान पहुँचको प्रवर्द्धनमा योगदान पुर्याउने बताउनुभयो।
सार्क विकास कोषका अफिसर–ईन–चार्ज इरोशा कूरेले परियोजना सामाजिक विकास तथा क्षेत्रीय एकीकरणसम्बन्धी कोषको प्रतिबद्धतासँग मेल खाने कुरामा जोड दिनुभयो।
नेपालमा परियोजना मधेश प्रदेशमा कार्यान्वयन गरिनेछ, जहाँ प्रारम्भिक बाल विकासका सूचक अत्यन्त कमजोर छन्।
सेभ द चिल्ड्रेन नेपाल र भूटानकी राष्ट्रिय निर्देशक तारा क्षेत्रीले समावेशी शिक्षाका लागि तत्काल कदम चाल्नु पर्ने आवश्यकता औंल्याउनुभयो।
परियोजना कृयाकलाप समावेशी प्रारम्भिक बाल शिक्षा सुधारमा केन्द्रित रहनेछन्।

"""
‘लोक सेवा युवाको भरोसा केन्द्र’,"""काठमाडौँ, असार २ गते । राष्ट्रपति रामचन्द्र पौडेलले राज्यका नीति निर्माण तहमा सबै वर्गको प्रतिनिधित्वले राष्ट्रिय एकतालाई मजबुत बनाउन योगदान पुग्ने बताउनुभएको छ । उहाँले लोकतान्त्रिक व्यवस्थाको मर्म र भावनालाई आत्मसात् गरी निजामती सेवामा समावेशी समूहमार्फत उम्मेदवार सिफारिस हुनु सकारात्मक पक्ष रहेको बताउनुभयो ।
लोक सेवा आयोगको हीरक महोत्सवका अवसरमा काठमाडौँमा आयोजित समारोहमा राष्ट्रपति पौडेलले नेपालमा निजामती सेवामा समावेशी रूपले कर्मचारी नियुक्ति प्रक्रिया सुरु भएयता विभिन्न समावेशी समूहमार्फत उम्मेदवार सिफारिस हुनु सकारात्मक पक्ष रहेको बताउनुभएको हो । उहाँले भन्नुभयो, “यसबाट राज्यका नीति निर्माण तहमा सबै वर्गको प्रतिनिधित्व भई राष्ट्रिय एकतालाई मजबुत बनाउने र सङ्घीयता अनुरूप समावेशी समूहतर्फ उम्मेदवार छनोट प्रक्रियालाई समयसापेक्ष परिष्कृत गर्दै यी समूहबाट थप उम्मेदवार सफल हुन सक्ने गरी आयोगले कार्यसम्पादन गर्ने विश्वास लिएको छु ।”
राष्ट्रपति पौडेलले आयोगले वर्तमान पुस्ताप्रति न्याय तथा भविष्यका पुस्ताप्रतिको आशा एवं भरोसाको केन्द्रका रूपमा आफ्नो कर्तव्य, दायित्व, जिम्मेवारी निर्वाह गर्नुपर्ने आवश्यकता औँल्याउनुभयो । सङ्घीय लोकतान्त्रिक गणतान्त्रिक व्यवस्थामा जनताको मुख्य चाहना भनेको तीव्र आर्थिक विकासको बाटोमा अग्रसर हुनु रहेको उल्लेख गर्दै राष्ट्रपति पौडेलले यसको पहिलो खुड्किलो सुशासन रहेकाले त्यसप्रति कर्मचारीतन्त्र सचेत हुनुपर्नेमा जोड दिनुभयो । उहाँले भन्नुभयो, “अब सहज, सरल र प्रभावकारी तवरले सेवा प्रवाह गरेर कर्मचारीतन्त्रले नागरिकको मनसमेत जित्न सक्नु पर्छ । नागरिक हकका निम्ति सहज पहुँच नदिएसम्म लोकतन्त्र दह्रो हुन सक्दैन ।” उहाँले स्थायी सरकारका रूपमा लिइएको कर्मचारीतन्त्रले आधुनिक विधि, प्रविधि र दक्ष जनशक्तिको उपयोग गरी सुशासनको भावना र मर्म अनुरूप काम गर्नुपर्ने आवश्यकता औँल्याउनुभयो ।
लोक सेवामाथि विश्वास प्रबल : प्रधानमन्त्री
सो अवसरमा शुभकामना मन्तव्य राख्ने क्रममा प्रधानमन्त्री केपी शर्मा ओलीले अहिले थुप्रै निकायमाथि जनविश्वास कमी भएको अवस्थामा लोक सेवा आयोगमाथिको जनविश्वास प्रबल हुनु सकारात्मक भएको बताउनुभयो ।
उहाँले शासन व्यवस्था प्रभावकारी रूपमा सञ्चालनका लागि सरकार र प्रशासनको भूमिका महट्टवपूर्ण रहेको बताउनुभयो । “सरकारको कार्य सफलता कर्मचारीतन्त्रको सक्षमतामा धेरै हदसम्म निर्भर हुन्छ । तसर्थ राज्य सञ्चालनका लागि छनोट गरिने कर्मचारी योग्य, दक्ष, निपुण हुनुका अतिरिक्त नेपालको राष्ट्रिय हितको जगेर्ना र प्रवर्धन गर्ने हुनु आवश्यक छ,” प्रधानमन्त्री ओलीले बताउनुभयो ।
प्रधानमन्त्री ओलीले नयाँ धारका विषयवस्तु समेटेर शैक्षिक योग्यता निर्धारण गर्न सुझाव दिनुभयो । उहाँले काम र परिवेश अनुसार समय सापेक्ष रूपमा कार्यसम्पादन गर्न उपयुक्त ज्ञान, सिप र क्षमता प्रदान गर्न सक्ने विषयवस्तु समेटिएका पाठ्यक्रम हुन आवश्यक रहेको तर्क गर्नुभयो ।
प्रधानमन्त्री ओलीले लाखौँ सङ्ख्यामा बिदेसिने युवा शक्तिलाई देशमै निष्पक्ष रूपमा रहेर रोजगारीमा छनोट गर्ने संस्थाको रूपमा लोक सेवा आयोगको भूमिकाको प्रशंसा गर्नुभयो । उहाँले भन्नुभयो, “संवैधानिक व्यवस्थाबमोजिम सरकारी निकायका लागि उपयुक्त उम्मेदवार छनोट गर्ने जिम्मेवारी लोक सेवा आयोगको हो । आयोगले जति निष्पक्ष, स्वच्छ र वस्तुनिष्ठ भएर कर्मचारी छनोट गर्छ, कर्मचारी संयन्त्र त्यति नै सबल र प्रभावकारी हुन्छ ।”
प्रधानमन्त्री ओलीले आयोगको कार्यसम्पादनमा आवश्यक पर्ने साधन र स्रोत सम्पन्न तथा प्रविधिमैत्री बनाउने विषयमा सम्बन्धित सबै निकाय प्रतिबद्ध हुनुपर्ने बताउनुभयो । लोक सेवा आयोगले आफ्नो वार्षिक प्रतिवेदनमा औँल्याएका र सिफारिस गरेका सुझाव कार्यान्वयनमा सबै निकायले ध्यान दिन जरुरी रहेको उहाँको भनाइ थियो ।
शुभकामना मन्तव्यका क्रममा प्रतिनिधि सभाको राज्य व्यवस्था तथा सुशासन समितिका सभापति रामहरि खतिवडाले लोक सेवा आयोगले निष्पक्षता र स्वच्छताको मानक तयार गरेको भन्दै प्रशंसा गर्नुभयो । उहाँले भन्नुभयो, “राजनीतिक नेतृत्वले पनि पारदर्शिता, निष्पक्षता र स्वच्छताका लागि आयोगको कार्यसम्पादनबाट प्रेरित हुनु पर्छ ।”
सो अवसरमा आयोगका अध्यक्ष माधवप्रसाद रेग्मीले आयोगले हालसम्म गरेको सुधारको प्रयासबारे जानकारी गराउनुभयो । उहाँले भन्नुभयो, “विगतका सफलताप्रति गौरवबोध गर्दै कमजोरीबाट सिक्ने एवं वर्तमान र भविष्यका आवश्यकताको पहिचान गर्दै आगामी कार्ययोजना निर्माण गर्न निरन्तर क्रियाशील रहने प्रतिबद्धता व्यक्त गर्दछु ।” सो अवसरमा आयोगका सदस्य दिनेश सिलवालले धन्यवाद ज्ञापन र सचिव किरणराज शर्माले स्वागत मन्तव्य राख्नुभयो । हीरक महोत्सव मनाउने क्रममा आयोगले चार जना कर्मचारीलाई सम्मानित गरेको छ ।
लोक सेवा आयोग बुटवल कार्यालयका खरिदार चित्रकुमार सुवाल, केन्द्रीय कार्यालय, कमलपोखरीका शाखा अधिकृतहरू लक्ष्मीप्रसाद पराजुली र ऋषिकेश चौलागाई तथा कम्प्युटर अपरेटर प्रल्हाद सिलवाललाई आयोगले सम्मान गरेको हो । विसं २००८ असार १ गते स्थापना भएको आयोगले स्थापनाको ७५ औँ वर्ष पुगेको अवसरमा बर्सैभरि विभिन्न कार्यक्रम गरी हीरक महोत्सव मनाउने छ ।

"""
‘विद्युत् ट्रिपिङबाट उद्योगी प्रताडित’,"""गोरखापत्र समाचारदाता
काठमाडौँ, असार ६ गते । सुनसरी–मोरङ औद्योगिक कोरिडोरका उद्योगी व्यवसायी पर्याप्त विद्युत् उपलब्ध भइरहने अहिलेको समयमा पनि दैनिक कैयौँ पटक विद्युत् ट्रिपिङ हुँदा प्रताडित भएको बताएका छन् ।
नेपालमा उत्पादन हुने विद्युत् भारत तथा बङ्गलादेश निर्यातको चर्चा गरिहने तर स्वदेशी उद्योग व्यवसाय ट्रिपिङका कारण लामो समयसम्म हुने विद्युत् कटौतीको मार खेप्न बाध्य हुनु परेको उद्योग सङ्गठन मोरङले विज्ञप्तिमार्फत जनाएको छ ।
अध्यक्ष नन्दकिशोर राठीले दैनिक निरन्तर भइरहने ट्रिपिङले उद्योगको मिल मेसिनरीमा बिग्रन गएको, उत्पादनका क्रममा रहेको कच्चा पदार्थ खेर गएको, श्रमिकको काम नभई त्यसै राख्नु परेको, जेनेरेटर सञ्चालन गर्नुपर्दा उत्पादन लागत वृद्धि भएको बताउनुभयो ।
राठीले भन्नुभयो, “उद्योगी व्यवसायीको गुनासो सम्बन्धित निकायलाई बारम्बार सुनाउँदासमेत समस्या समाधानमा ठोस पहल नभएकामा हामी उद्योगी प्रताडित छौँ ।”
उहाँले वर्षायाम सुरु भएसँगै औद्योगिक कोरिडोरमा निरन्तर विद्युत् आपूर्ति हुने आशामा रहेका उद्योगी व्यवसायीको आशाविपरीत हाल दैनिक कैयौँ पटक भइरहेको ट्रिपिङका कारण निराश बढ्दै गएको बताउनुभयो । उहाँले सुक्खायाममा विद्युत्को अभाव र वर्षायाममा ट्रिपिङको मार खेप्नु परिरहेको भन्दै विद्युत् आपूर्तिको समस्या दीर्घकालीन रूपमा समाधान गर्न नेपाल विद्युत् प्राधिकरणलाई संवेदनशील हुन आग्रह गर्नुभयो ।
"""
बन्दीपुर बजार,"""तनहुँको पर्यटकीय नगरी बन्दीपुर बजार। पछिल्लो समय बन्दीपुर आन्तरिक तथा बाह्य पर्यटकको आकर्षणको केन्द्र बनेको छ । तस्बिरः कृष्ण न्यौपाने/रासस
"""
विद्युत् महसुलले विद्यालय हैरान,"""काठमाडौँ, असार ६ गते । वीरगन्ज महानगरपालिका–४ मा रहेको त्रिजुद्ध माध्यमिक विद्यालयले २० लाख रुपियाँ बिजुलीको शुल्क नेपाल विद्युत् प्राधिकरणलाई बुझाउन बाँकी छ । बक्यौता नतिरेकै कारण नेपाल विद्युत् प्राधिकरणले विगतमा स्कुलको पटक पटक लाइन काटिसकेको छ । महानगरपालिकाको समन्वयमा प्राधिकरणले लाइन त जोडिदिएको छ तर समस्या समाधान भएको छैन । अहिले पनि प्राधिकरणबाट पटक पटक ताकेता भइरहेको छ । विद्यालयका प्रधानाध्यापक नवीनकुमार मिश्रका अनुसार झन्डै पाँच वर्षदेखिको बिजुलीको शुल्क विद्यालयले तिर्न बाँकी छ ।
यस विद्यालयमा कोरोना भाइरसको सङ्क्रमण फैलिएको समयमा क्वारेन्टाइनसमेत राखिएको थियो । त्यतिबेला उच्च बिजुली खपत भएपछि स्कुलकै नाममा महसुल उठेको थियो ।
प्रधानाध्यापक मिश्रले भन्नुभयो, “त्यतिबेलादेखि नै कुनै पनि निकायले बिजुली र पानीका लागि पैसा दिएको छैन । तिरौँ  भने विद्यालयको स्रोत केही छैन । विद्यार्थीबाट उठाएर तिर्ने कुरा भएन । प्राधिकरणले फेरि कुन दिन बिजुलीको लाइन काट्ला भन्ने त्रास छ ।” उहाँका अनुसार अहिले पनि विद्यालयमा मासिक सरदर २० हजार रुपियाँ बिजुलीको बिल आउँछ ।
वीरगन्जकै रामचरण साह पन्नालाल माध्यमिक विद्यालयको पनि एक लाख २० हजार रुपियाँ बिजुलीको बिल तिर्न बाँकी छ । विद्यालयका प्रधानाध्यापक उमेशकुमार मिश्रका अनुसार दुई वर्षदेखिको बिल तिर्न बाँकी छ । नेपाल राष्ट्रिय माध्यमिक विद्यालयमा दुई लाख रुपियाँ बिजुलीको बिल तिर्न बाँकी रहेको विद्यालयका प्रधानाध्यापक रामनारायण मिश्रले बताउनुभयो ।  यी सबै विद्यालयमा अहिले पनि मासिक २० हजार रुपियाँभन्दा बढी बिजुलीको बिल उठ्छ । गर्मी महिनामा सबै कोठामा पङ्खा चलाउनुपर्ने हुँदा अझ बढी बिजुली खपत हुन्छ तर हरेक वर्ष विद्यालयको बिल कसरी तिर्ने भन्ने चिन्ताले विद्यालयलाई सताउने गरेको छ ।
महानगरपालिकाका प्रमुख प्रशासकीय अधिकृत अरबिन्दलाल कर्णका अनुसार वीरगन्ज महानगरपालिका अन्तर्गतका सामुदायिक विद्यालयमा प्राधिकरणलाई बुझाउनुपर्ने बिजुलीको बक्यौता तीन करोड रुपियाँभन्दा धेरै छ ।
महानगरपालिका भने आफ्नै आम्दानीबाट उक्त रकम तिर्न नसक्ने अवस्थामा पुगेको कर्णले बताउनुभयो । बिजुलीको शुल्क मिनाहा गरिदिन नेपाल विद्युत् प्राधिकरण तथा सम्बन्धित मन्त्रालयका मन्त्रीसँग समेत पटक पटक छलफल भइसकेको छ तर सरकारी स्तरबाटै नीतिगत निर्णय नगर्दासम्म आफूहरूले मात्रै केही गर्न नसक्ने कर्णले गुनासो गर्नुभयो ।
सरकारले शिक्षक कर्मचारीको तलबभत्ताका लागि बजेटमै रकम छुट्याए पनि पानी, बिजुली, सरसफाइलगायतका शीर्षकमा पैसा नदिँदा समस्या भएको विद्यालयका प्रधानाध्यापकहरूको गुनासो छ । यी विद्यालयमा मात्रै होइन, मुलुकभरकै सामुदायिक विद्यालयका यी साझा समस्या हुन् । आर्थिक रूपमा सम्पन्न स्थानीय निकायले आफ्नै राजस्वबाट विद्यालय, अस्पताललगायत निकायको बिजुली तथा पानीको बिल तिर्न रकम उपलब्ध गराउने गरेको छ ।
सामुदायिक विद्यालयलाई सरकारले मसलन्द खर्च शीर्षकमा वार्षिक ३० हजार रुपियाँ उपलब्ध गराउँछ । त्यसबाहेक विभिन्न समुदाय र समूहका विद्यार्थीलाई छात्रवृत्तिका लागि पनि पैसा दिन्छ तर त्यो पैसा सम्बन्धित शीर्षकमै खर्च गर्नुपर्ने भएका कारण यस्ता समस्या समाधानमा खर्च गर्न नमिल्ने काठमाडौँको रानीपोखरीस्थित संस्कृत माध्यमिक विद्यालयका प्रधानाध्यापक शिवराज अधिकारीले बताउनुभयो । दरबार हाइस्कुलको नामले चिनिने भानु माध्यमिक विद्यालय भवनमै सञ्चालित यस विद्यालयमा पनि मासिक एक लाख रुपियाँसम्म बिजुलीको बिल उठ्ने गर्छ । अहिलेसम्म दुवै स्कुल मिलेर आधा आधा तिर्ने गरेको र उक्त रकम काठमाडौँ महानगरपालिकाले उपलब्ध गराएको प्रधानाध्यापक अधिकारीले बताउनुभयो तर सबै स्थानीय तहले यो शीर्षकमा पर्याप्त पैसा नछुट्याउँदा समस्या भएको वीरगन्जको त्रिजुद्ध माविका प्रधानाध्यापक नवीनकुमार मिश्रको बुझाइ छ ।
स्कुलको संरचना हेरेर मासिक रूपमा न्यूनतम सीमा तोकेर निश्चित युनिट बिजुली छुट दिन सरकारले नै नीतिगत निर्णय गरिदिने हो भने समस्या सधैँका लागि समाधान हुने मिश्रको भनाइ छ । उहाँले भन्नुभयो, “राज्यले स्कुललाई धेरै दिएको छ तर अलिकति मात्रै रकम बढाउने हो भने धेरै कुराको व्यवस्थापन गर्न सजिलो हुने थियो ।”
विद्यालयमा अन्य शीर्षकमा आएको पैसा पानी तथा बिजुलीका लागि तिरौँ भने पनि अनियमितताको आरोपमा भ्रष्टाचार मुद्दा लाग्ने डर भएको विद्यालयको भनाइ छ । केही विद्यालयले भने आफ्नै सटर वा भाडा लगाउने स्थान भएमा सोही रकमबाट बिजुलीको बिल तिर्ने गरेका छन् ।  नयाँ संविधान जारी भएसँगै विद्यालय तहको शिक्षाको अधिकार स्थानीय तहमा गएपछि यस्तो समस्या बढी देखिएको छ ।
राज्यले हरेक वर्ष विद्यार्थीको सिकाइ उपलब्धि सुधारका लागि विविध कार्यक्रम सञ्चालन गरिरहेको छ तर पानी र बिजुली जस्तो आधारभूत आवश्यकता पूरा गर्नसमेत प्रशस्त बजेट नहुनु दुःखद भएको वीरगन्जको रामचरण साह पन्नालाल माध्यमिक विद्यालयका प्रधानाध्यापक उमेशकुमार मिश्रले बताउनुभयो ।
विद्यालयका प्रधानाध्यापक जहिले पनि शैक्षिक परिचालन गर्नभन्दा पनि आर्थिक खोजीमा लाग्नुपर्ने बाध्यतामा रहेका कारण पनि शिक्षाको स्तर सुधार्न समस्या भएको उहाँको भनाइ छ । यस विषयमा शिक्षा, विज्ञान तथा प्रविधि मन्त्रालयमा पनि थुप्रै गुनासा आउने गरेका छन् तर पनि गुनासो सुनुवाइ भएको छैन ।
मन्त्रालयका प्रवक्ता शिवकुमार सापकोटाले भन्नुभयो, “बिजुली तथा पानीको बिल छुटको विषयमा नीतिगत निर्णय नै गर्नुपर्ने अवस्था आएको छ । विभिन्न चरणमा छलफल पनि भएको छ ।”
"""
"डोटीमा जिप दुर्घटना : तीन जनाको मृत्यु, पाँच घाइते","""केशवचन्द्र महरा
दिपायल, असर ६ गते । डोटीमा जिप दुर्घटनामा हुँदा तीन जनाको मृत्यु भएको छ भने पाँच जना घाइते भएका छन् । जिल्लाको आदर्श गाउँपालिका-१ खिरधार धौलामाटी भन्ने ठाउँमा शुक्रबार दिउँसो जिप दुर्घटना भएको हो ।
आदर्श गाउँपालिकाबाट मेल्लेखतर्फ जाँदै गरेको सुपप्र ०१ ००१ ज १३९५ नम्बरको जिप दुर्घटना भएको जिल्ला प्रहरी कार्यालय डोटीले जनाएको छ । जिप घुम्तीमा अनियन्त्रित भएर सडकबाट अन्दाजी २५० मिटर तल भिरमा खसेको प्रहरी निरीक्षक राजेन्द्रबहादुर चन्दले जानकारी दिनुभयाे ।
प्रहरीका अनुसार दुर्घटनामा सायल गाउँपालिका-४ सुण्ड निवासी ४१ वर्षीया हरुदेवी विक, चालक आदर्श गाउँपालिका-७ दडिमानाका २७ वर्षीय सुरेश कार्की र सायल गाउँपालिका-६ कटुवाल गाँउकी ३५ वर्षीया काली कटुवालको मृत्यु भएको हो । मृतक कटुवाल गर्भवती रहेको प्रहरीले जनाएको छ ।
विक र चालक कार्कीको घटनास्थलमै मृत्यु भएको हो भने कटुवालको उपचारका क्रममा जिल्ला अस्पताल डोटीमा मृत्यु भएको हो ।
दुर्घटनामा आदर्श गाउँपालिका-३ नुवाकोटकी १४ वर्षीया अनिता विक, सोही ठाउँकी १६ वर्षीय स्यानु विक, आदर्श गाउँपालिकाका- ७ दडिमानाका २२ वर्षीय कैलाश विष्ट, सोही ठाउँका १४ वर्षीय दीपक विष्ट घाइते हुनुभएकाे छ । त्यस्तै मृतक कटुवालकी ९ वर्षीया छोरी सविता कटुवाल पनि घाइते हुनुभएकाे छ ।
दुर्घटनाका घाइतेको जिल्ला अस्पताल डोटीमा उपचार भइरहेको छ ।
"""
न्यायाधीशद्वय थारू र महर्जन छानबिनमा,"""गोरखापत्र समाचारदाता
काठमाडौँ, असार ६ गते । उच्च अदालत जनकपुर अस्थायी इजलास वीरगन्जका दुई जना न्यायाधीश फैसलाउपरको छानबिनका क्रममा न्याय परिषद्मा तानिनुभएको छ । नेपाली कांग्रेसका नेता मोहम्मद अफताव आलमलाई ज्यानसम्बन्धी मुद्दामा सफाइ दिएका न्यायाधीशद्वय खुसीप्रसाद थारू र अर्जुन महर्जन छानबिनमा तानिनुभएको हो ।
जिल्ला अदालतले जन्मकैद सजाय सुनाएका आलमसहितलाई उच्च अदालतबाट सफाइ भएपछि पीडित र अन्य पक्षले पनि परिषद्मा फैसला अनुसन्धान र न्यायाधीशमाथि कारबाही माग गर्दै उजुरी दिएका थिए । उजुरी अनुसन्धानका क्रममा न्यायाधीशद्वय थारू र महर्जनलाई परिषद्मा तानिएको हो ।
परिषद्का एक सदस्यका अनुसार बिहीबार उक्त निर्णय भएको हो । न्यायाधीशद्वय थारू र महर्जन परिषद्मा अब दैनिक उपस्थित हुनुपर्ने छ । जेठ १४ गते न्यायाधीशद्वय थारू र महर्जनको इजलासले आलमसहित तीन जनालाई मुद्दामा सफाइ दिएको थियो । उक्त घटनामा मारिएका त्रिलोकप्रताप सिंहका बाबुले मङ्गलबार परिषद्मा उपस्थित भएर निवेदन दिनुभएको थियो ।
विसं २०६४ मा संविधान सभा सदस्य निर्वाचनको अघिल्लो दिन रौतहटमा भएको बम विस्फोटमा घाइते भएका व्यक्तिलाई इँटाभट्टामा जलाएर मारेको आरोप आलमसहितलाई लागेको थियो । उक्त घटनामा कति व्यक्ति मारिएको भन्नेसमेत यकिन छैन । २०६४ चैत २७ गतेको घटनामा मुद्दा नचलाउने गरी सरकारी वकिल कार्यालय हुँदै महान्यायाधिवक्ता कार्यालयसमेतबाट निर्णय भएको थियो तर सर्वोच्च अदालतबाट जाहेरी दर्ता र अनुसन्धानको आदेशपछि मात्र घटनाको १२ वर्षपछि २०७६ सालमा आलम पक्राउ पर्नुभएको थियो ।
आलम पक्राउपछि अनुसन्धान हुनुका साथै जिल्ला अदालतमा मुद्दा दायर भएको थियो । जिल्ला अदालतले आलमसहित तिनै जनालाई जन्मकैदको सजाय गरेको थियो । उच्च अदालतले पुनरावेदनको रोह (विधि) बाट सफाइ दिएको थियो ।
समाचार हटाउन जारी आदेश बदर
जिल्ला अदालत काठमाडौँले दुई सञ्चार गृहलाई समाचार हटाउन र तोकिएको विषयमा समाचार सम्प्रेषण नगर्न लगाएको प्रतिबन्ध खारेज गरेको छ । नेपाल धितोपत्र बोर्डका अध्यक्ष सन्तोषनारायण श्रेष्ठसँग सम्बन्धित प्रकाशित समाचार हटाउन जेठ २७ गते न्यायाधीश पीताम्बर शर्माले बिजमान्डु र नेपालखबर प्रालिका नाममा अल्पकालीन अन्तरिम आदेश जारी गरेको थियो । शर्माको इजलासले श्रेष्ठका सम्बन्धमा थप समाचार नलेख्न पनि आदेशमा भनेको थियो ।
उक्त अल्पकालीन अन्तरिम आदेशलाई न्यायाधीश श्यामविहारी मौर्यको इजलासले बिहीबार खारेज गरेको हो । संविधानले प्रकाशनपूर्वको प्रतिबन्ध अस्वीकार गरेको अवस्थामा समाचार नलेख्न अदालतबाट आदेश भएको भन्दै मानव अधिकार आयोग, प्रेस काउन्सिललगायतका सरोकारवाला संस्थाले आपत्ति जनाएका थिए ।
पक्राउ नगर्न आदेश
यस्तै उच्च अदालत पाटनले पत्रकार दिलभूषण पाठकलाई युट्युबमा प्रकाशित सामग्रीलाई लिएर विद्युतीय कारोबार ऐन अन्तर्गतको कसुरमा पक्राउ नगर्न अन्तरिम आदेश जारी गरेको छ ।
न्यायाधीशद्वय टङ्कप्रसाद गुरुङ र टीकाराम आचार्यको संयुक्त इजलासले रिटको अन्तिम टुङ्गो नलागेसम्म उक्त आरोपमा पक्राउ नगर्न आदेश जारी गरेको हो । दुवै पक्षको छलफलपछि अदालतले अन्तरिम आदेश जारी गरेको हो । प्रसारित सामग्रीविरुद्ध उजुरी परेपछि प्रहरीले जेठ २७ गते पाठकलाई पक्राउको अनुमति लिएको थियो ।

"""
नेपाली उद्धारको तयारी,"""अहिले मध्यपूर्व तनावग्रस्त छ । इजरायल–हमास युद्ध चलिरहेकै बेला गएको सातादेखि इजरायल र इरानबिच युद्ध चर्केको छ । दुवै मुलुक एकअर्काविरुद्ध आक्रामक ढङ्गले प्रस्तुत भएका छन् । विवादास्पद परमाणु कार्यक्रमलाई लिएर इजरायलले शुक्रबार बिहानै इरानमाथि भीषण हवाई आक्रमण सुरु गरेपछि इरान प्रत्याक्रमणमा उत्रेको हो । सात दिनदेखिको युद्धमा जनधनको व्यापक क्षति भएको छ । एक अर्काविरुद्ध गोलाबारुद, क्षेप्यास्त्र, बम, ड्रोन प्रहार गरी आक्रमण भइरहँदा जनजीवन अस्तव्यस्त बन्न पुगेको छ । अहिलेसम्मको घटनाक्रमले के देखाएको छ भने यो युद्धमा इरानभन्दा इजरायल शक्तिशाली देखिएको छ । जनधनको क्षतिको हिसाबले पनि इरानको तुलनामा इजरायलमा कम क्षति भएको छ । इजरायलले बङ्करमा राखेर नागरिकलाई सुरक्षा दिइरहेको छ । तैपनि दुवै देशमा अशान्ति छ, आमनागरिक त्रासमा छन् । कति बेला को कहाँ मारिने हो वा घाइते हुने हो भन्ने त्रासमा नागरिक सुरक्षाको खोजीमा छन् । यस्तो अवस्थामा नेपाल सरकारले इरान र इजरायलमा रहेका नेपालीको आवश्यक उद्धारका लागि तयारी सुरु गरेको छ । श्रम, रोजगार तथा सामाजिक सुरक्षा मन्त्रालयले युद्धरत इजरायलमा कार्यरत नेपाली श्रमिकलाई सुरक्षित गर्दै उद्धार गर्ने विषयमा कार्ययोजना बनाएको छ । श्रम मन्त्रालयमा बसेको आपत्कालीन बैठकले कार्ययोजना बनाएको हो । बैठकले गएको शुक्रबारदेखि इजरायल र इरानबिच युद्ध चर्किन थालेसँगै मध्यपूर्वी देशमा कार्यरत नेपाली श्रमिकलाई सुरक्षित गर्ने र उद्धार गर्ने विषयमा कार्ययोजना बनाएर अगाडि बढ्ने विषयमा सहमति गरेसँगै स्वदेश फर्कन चाहने नेपालीमा आशा पलाएको छ । बैठकमा नेपाली श्रमिकको उद्धार गर्न राज्यका सबै संयन्त्र परिचालन गर्ने र आवश्यक स्रोत जुटाउने निर्णय भएको छ । त्यस्तै स्थलगत मार्गबाट उद्धार गर्न छिमेकी देशमा प्रवेश गर्न सीमामै भिसा उपलब्ध गराउन अनुरोध गरेको छ । नेपाल सरकारले आपत्कालीन कामबाहेक मध्यपूर्व क्षेत्रमा यात्रा नगर्न ट्राभल एडभाइजरी जारी गरेको छ ।
अहिले युद्धग्रस्त क्षेत्रका नेपालीलाई मानसिक परामर्श सेवा सुरु गर्ने, मध्यपूर्वमा श्रमिक नलैजान रोजगारदातालाई अनुरोध गर्ने, श्रमिकको हवाई टिकट सार्न लाग्ने खर्च मिनाहा गर्न पर्यटन मन्त्रालयमार्फत उडान कम्पनीलाई अनुरोध गर्ने निर्णय भएको छ । यस्तै नेपाली दूतावासलाई आवश्यक स्रोत उपलब्ध गराउने र आफ्ना नागरिक उद्धार गर्दा नेपालीलाई पनि स्थान दिन भारत र चीनलाई अनुरोध गर्ने निर्णय बैठकले गरेको छ । भारत र चीनले त्यहाँ रहेका आफ्ना नागरिकको उद्धार सुरु गरेका छन् । इजरायलमा कार्यरत नेपाली श्रमिकमध्ये धेरैले आफू सुरक्षित भएर काम गर्ने तर अहिले नै स्वदेश नफर्कने जानकारी पनि गराएका छन् । कतिपय चाहिँ स्वेदश फर्कन आतुर पनि छन् । युद्धसँगै असुरक्षा पनि बढेकाले त्रसित भएको मनोविज्ञान प्रकट गरेको हुँदा नेपाली श्रमिकलाई मनोपरामर्श सेवा दिनुपर्ने अवस्था पनि देखिएको छ । इजरायलमा रहेको नेपाली दूतावासका अनुसार त्यहाँ पाँच हजारभन्दा बढी नेपाली छन् । वैदेशिक रोजगार विभागका अनुसार पछिल्लो पटक दुई सरकारबिच जिटुजी गरेर गएकाको सङ्ख्या एक हजार ८८८ जना छन् । अन्य कृषिमा काम र अध्ययन गर्न र अन्य देशबाट विभिन्न काम गर्न त्यहाँ पुगेका छन् । इजरायलको अवस्था सहज नभएकाले अहिले सहायक श्रमिक केयर गिभरमा इजरायल जाने भिसा र टिकट लिएर बसेका ३५ जनाको टिकट रद्द गरिएको छ । इजरायलमा केयर गिभरमा जान असार ७ गते शनिबारका लागि टिकट लिएकालाई तत्काल नपठाउन इजरायली पक्षबाट पत्राचार भएपछि उनीहरूको टिकट रद्द गरिएको हो ।
युद्धबाट बढी प्रभावित इरानमा पनि केही नेपाली कार्यरत छन् । त्यहाँको अवस्था अत्यारलाग्दो छ । इजरायलले इरानको राजधानी तेहरान खाली गर्न आदेश गरेसँगै त्यहाँ झन् ठुलो त्रास छ । तेहरानबाट धमाधाम मानिसहरू अन्यत्र जान थालेका छन् । त्यहाँ भीषण रूपमा बमबारी भइरहेको छ । इजरायलभन्दा पनि इरानमा रहेका नेपालीलाई छिटोभन्दा छिटो उद्धार गरी स्वदेश ल्याउनुपर्ने अवस्था छ । इरानलाई आत्मसमर्पण गर्न वा घातक परिणाम भोग्न अमेरिकाले चेतावनी दिएको छ । इरानले आत्मसमर्पण गर्न मानेन भने इजरायललाई साथ दिँदै इरानविरुद्ध थप कारबाही गर्ने सङ्केत अमेरिकाले गरेको छ । इरानले भने आत्मसमर्पण नगर्ने बताएको छ । यसले गर्दा युद्ध लम्बिने र परिस्थिति अरू जटिल बन्ने खतरा देखिएको छ । यस्तो अवस्थामा इजरायल र इरानमा मात्र होइन खाडी क्षेत्रमा रहेका लाखौँ नेपालीको जीवन सुरक्षा गर्न नेपाल सरकारले भरपर्दो व्यवस्थाका लागि पहल गर्नुपर्ने अवस्था देखिएको छ । युद्ध रोकी वार्ताद्वारा समस्या समाधान गर्नतिर लाग्ने हो भने अहिले त्यस क्षेत्रमा देखिएको यो अत्यासलाग्दो अवस्थाले सहजै निकास पाउने छ ।
"""
बजेटका उद्देश्य र प्राथमिकता : विषयगत प्रश्नोत्तर,"""बजेटका उद्देश्य र प्राथमिकता
१. नेपाल सरकारको आर्थिक वर्ष २०८२/८३ को लागि सङ्घीय संसद्मा पेस गरेको बजेटका उद्देश्य र प्राथमिकताहरू उल्लेख गर्नुहोस् । साथै प्रदेश सरकारहरूले प्रदेश सभामा पेस गरेको आगामी आवको बजेटले लिएका उद्देश्यहरूको तुलनात्मक विश्लेषण गर्नुहोस् ।
कुनै आवका लागि सरकारले गर्ने आय र व्ययको अनुमानलाई बजेट भनिन्छ । नेपालको संविधानले तीनै तहका सरकारले नीति, योजना र वार्षिक बजेट तर्जुमा गर्न र कार्यान्वयन गर्न सक्ने व्यवस्था गरेको छ । संविधानबमोजिम नेपाल सरकारको अर्थमन्त्रीले जेठ महिनाको पन्ध्र गते राजस्व र व्ययको अनुमान सङ्घीय संसद्को दुवै सदनको संयुक्त बैठकमा पेस गर्नुपर्ने व्यवस्था छ । अन्तरसरकारी वित्त व्यवस्थापन ऐनबमोजिम प्रदेश सरकारको अर्थमन्त्रीले प्रत्येक वर्ष असार महिनाको एक गतेभित्र आगामी आवको राजस्व र व्ययको अनुमान प्रदेश सभामा पेस गर्नुपर्ने व्यवस्था रहेको छ । नेपाल सरकारले लिएका राष्ट्रिय नीति, उद्देश्य र प्राथमिकतासँग तालमेल हुने तथा प्रादेशिक आवश्यकता र प्राथमिकतासमेत सम्बोधन हुने गरी प्रदेश सरकारले वार्षिक बजेट तर्जुमा गर्नुपर्ने अवस्था रहेको छ । यस सम्बन्धमा नेपाल सरकारले आव २०८२÷८३ को लागि सङ्घीय संसद्मा पेस गरेको बजेटका उद्देश्य तथा प्राथमिकता र प्रदेश सरकारहरूले प्रदेश सभामा पेस गरेका बजेटका उद्देश्य निम्नानुसार रहेको पाइन्छ :
सङ्घीय बजेटका उद्देश्य र प्राथमिकताहरू :
क) उद्देश्यहरू :
– उच्च, दिगो एवं फराकिलो आर्थिक वृद्धि हासिल गरी गरिबी निवारण गर्ने,
– उद्यमशीलता विकास र सार्वजनिक तथा निजी लगानी विस्तार गरी रोजगारी सिर्जना गर्ने,
– आधुनिक प्रविधिको प्रयोग बढाउँदै आर्थिक दक्षता वृद्धि गर्ने,
– सामाजिक संरक्षण एवं विकासका माध्यमबाट सामाजिक न्याय कायम गर्ने र
– गुणस्तरीय सार्वजनिक सेवा र सुशासन प्रवर्धन गर्ने ।
ख) प्राथमिकताहरू :
– उद्यमशीलता, रोगारी, उत्पादन तथा उत्पादकत्व अभिवृद्धि,
प्रतिफलयुक्त गुणस्तरीय भौतिक पूर्वाधारमा लगानी विस्तार,
सामाजिक क्षेत्रमा गुणात्मक सुधार,
– सन्तुलित विकास र सामाजिक सुरक्षाको सुनिश्चितता र
नागरिकमैत्री सेवा, भ्रष्टाचार नियन्त्रण र शासकीय सुधार ।
प्रदेश सरकारको बजेटका उद्देश्यहरू :
क) कोशी प्रदेश सरकार :
– समग्र आर्थिक आधारको सबलीकरण गरी उच्च, दिगो र फराकिलो आर्थिक वृद्धि हासिल गर्ने,
– सार्वजनिक–निजी साझेदारीको माध्यमबाट लगानी विस्तार गरी रोजगारीको अवसर सिर्जना र प्रदेशको समग्र आयमा वृद्धि गर्ने,
– कृषि र उद्योग क्षेत्रमा उत्पादन र उत्पादकत्व वृद्धि गरी राष्ट्रिय पुँजीको निर्माण गर्ने,
– भौगोलिक क्षेत्रको सन्तुलित एवं समन्यायिक विकास गर्ने,
– हिमाली, पहाडी यथा ग्रामीण क्षेत्रमा शिक्षा, स्वास्थ्य, आवास, रोजगारी, खाद्यान्न र सामाजिक सुरक्षामा पहुँच अभिवृद्धि गरी बसाइँसराइ न्यूनीकरण गर्ने ।
ख) मधेश प्रदेश सरकार :
मधेश प्रदेश सरकारले बजेटका उद्देश्यहरू छुट्टै उल्लेख गरेको देखिँदैन । बजेटका सिद्धान्त, उद्देश्य प्राथमिकता र प्रमुख नीतिहरू समग्रमा उल्लेख गरेको पाइन्छ । बजेटले देहायका विषयलाई जोड दिएको छ ।
– सङ्घीय सरकारप्रतिको परनिर्भरता घटाउन तथा मधेश प्रदेशको अर्थतन्त्रलाई आत्मनिर्भर, समृद्ध र सशक्त बनाउन उपलब्ध स्रोतसाधनको अधिकतम उपयोगमा बजेट केन्द्रित हुने,
– कार्यान्वयनयोग्य, उच्च प्रतिफल र लाभ हुने योजना छनोट गरी प्रभावकारी कार्यान्वयन गर्ने,
– प्राकृतिक स्रोतको दोहन न्यूनीकरण र जलवायु परिवर्तनका असर न्यूनीकरण गर्ने,
– सार्वजनिक निजी साझेदारी र निजी क्षेत्रलाई प्रोत्साहन गरी प्रदेशभित्र रोजगारीका अवसर सिर्जना गर्ने,
– तहगत सरकारबिच समन्वय कायम गरी विपत् जोखिम न्यूनीकरण तथा व्यवस्थापन गर्ने,
– तहगत समन्वय गरी कार्यक्षेत्रमा दोहोरोपना हटाउँदै बजेट प्रणालीमा क्रमिक सुधार गर्ने,
– सन्तुलित विकास र स्रोतसाधन वितरणमा समन्याय कायम गर्ने,
– खाद्य सुरक्षा र कृषि उत्पादनमा आत्मनिर्भरता हासिल गर्ने,
– दिगो विकास लक्ष्यको आन्तरिकीरण र स्थानीयकरण गर्ने,
– सार्वजनिक प्रशासनलाई स्वच्छ र सक्षम बनाई सूचना प्रविधिको प्रयोगमार्फत सेवालाई सरल, मितव्ययी र सेवाग्राहीमैत्री बनाउने ।
ग) बागमती प्रदेश सरकार :
– सहकार्य र साझेदारीमार्फत लगानी गरी उत्पादन र उत्पादकत्व अभिवृद्धि गर्ने,
– आर्थिक तथा सामाजिक पूर्वाधारको क्षेत्रको विकासमार्फत् गरिबी न्यूनीकरण गर्ने,
– उद्यमशीलता विकास र आधुनिक प्रविधिको उपयोग विस्तार गरी रोजगारीका अवसर सिर्जना गर्ने,
– बजेट प्रणालीमा सुधार गरी सार्वजनिक खर्चको प्रभावकारिता कायम गर्ने,
– सुशासन प्रवर्धनका लागि सार्वजनिक सेवा प्रवाहमा गुणस्तरीयता ल्याउने,
घ) गण्डकी प्रदेश सरकार :
– दिगो आर्थिक वृद्धिमार्फत रोजगारी र आय वृद्धि गर्नु,
– गुणस्तरीय र आधुनिक पूर्वाधार विकास गर्नु,
– आधुनिक प्रविधिमा दक्ष र उत्पादनशील मानव पुँजी निर्माण गर्नु,
– सामाजिक न्याय र समुन्नति हासिल गर्नु,
– गुणस्तरीय सार्वजनिक सेवा प्रवाहमार्फत सुशासन अभिवृद्धि गर्नु ।
ङ) लुम्बिनी प्रदेश सरकार :
– उच्च, दिगो र फराकिलो आर्थिक वृद्धि हासिल गर्ने,
– उत्पादन, उत्पादकत्व र रोजगारी वृद्धि गर्ने,
– स्वस्थ र दक्ष मानव पुँजीको निर्माण गर्ने,
– लगानीमैत्री वातावरण निर्माण गरी निजी क्षेत्रको लगानी वृद्धि गर्ने,
– स्रोत र साधनलाई सन्तुलित र समन्यायिक ढङ्गले परिचालन गरी आर्थिक असमानता र गरिबी न्यूनीकरण गर्ने, र
– गुणस्तरीय सार्वजनिक सेवा र सुशासन प्रवर्धन गर्ने ।
च) कर्णाली प्रदेश सरकार :
– उत्पादन तथा उत्पादकत्व अभिवृद्धिमार्फत आय आर्जन वृद्धि गरी गरिबी न्यूनीकरण गर्ने,
– दिगो र प्रतिफलमुखी भौतिक पूर्वाधार निर्माण गरी सघन आबद्धता कायम गर्ने,
– पर्याप्त पूर्वाधार निर्माण र उपयुक्त प्रोत्साहन प्रदान गरी लगानी आकर्षण गर्ने,
– गुणस्तरीय मानव पुँजी निर्माण, उपयोग र उद्यमशीलता विकासमार्फत रोजगारीका अवसर सिर्जना गर्ने,
– गुणस्तरीय सार्वजनिक सेवा र सुशासन प्रवर्धन गर्ने ।
छ) सुदूरपश्चिम प्रदेश सरकार :
– सार्वजनिक वित्त सन्तुलन, बजेट प्रणाली सुधार र राजश्व प्रणालीको सुदृढीकरण गरी वित्तीय अनुशासन कायम गर्नु,
– सार्वजनिक–निजी–सहकारी साझेदारी र लगानीमैत्री वातावरणको सिर्जना गर्नु,
– विकासमा समन्वय र सहकार्य कायम गर्नु,
– कृषिको व्यवसायीकरण, पर्यटन क्षेत्रको विकास र विस्तारमार्फत रोजगारी सिर्जना, स्वरोजगार प्रवर्धन, गरिबी न्यूनीकरण गर्नु,
– गुणस्तरीय शिक्षा र स्वास्थ्य सेवामार्फत दक्ष तथा स्वस्थ मानव पुँजी निर्माण गर्नु,
– सामाजिक सांस्कृतिक रूपान्तरण, सामाजिक न्याय, समता र समावेशी विकास गर्नु,
– गुणस्तरीय भौतिक पूर्वाधार विकास, डिजिटल पूर्वाधार र डिजिटल अर्थतन्त्र निर्माण गर्नु,
– दिगो, जलवायु परिवर्तन अनुकूलन र विपत् प्रतिरोधी विकास गर्नु,
– नागरिकमैत्री सेवा प्रवाह, भ्रष्टाचार न्यूनीकरण र सुशासन कायम गर्नु ।
– प्रदेश सरकारले प्रदेश सभामा पेस गरेको बजेटका उद्देश्य अध्ययन गर्दा देहायबमोजिम रहेको पाइन्छ ।
कोशी प्रदेशले हिमाल र पहाडबाट तराईतर्फ हुने बसाइँसराइ र ग्रामीण क्षेत्रबाट सहरी क्षेत्रतर्फ हुने बसाइँसराइलाई नियन्त्रण गर्न बजेटमार्फत शिक्षा, स्वास्थ्य, आवास, रोजगारी खाद्यान्न र सामाजिक सुरक्षामा नागरिकको पहुँच बढाउने विषयलाई जोड दिएको छ । जुन अन्य प्रदेशले स्पष्ट रूपमा उल्लेख गरेका छैनन् ।
अन्य प्रदेशभन्दा पृथक् कर्णाली प्रदेशले प्रदेशभित्रको सडक सञ्जाललगायतका भौतिक पूर्वाधारको न्यूनतालाई सम्बोधन गरी सघन आबद्धता कायम गर्न भौतिक पूर्वाधार निर्माणमा जोड दिएको पाइन्छ ।
सुदूरपश्चिम प्रदेशले सार्वजनिक वित्त सन्तुलन, बजेट प्रणाली सुधार, राजस्व प्रणाली सुदृढीकरण गरी वित्तीय अनुशासन कायम गर्न जोड दिएको छ । बागमती प्रदेशले बजेट प्रणालीमा सुधार गरी सार्वजनिक वित्तको प्रभावकारिता कायम गर्न जोड दिएको छ । जुन कुरा अन्य प्रदेशको बजेट उद्देश्यमा घोषणा गरेको पाइँदैन ।
प्राय सबै प्रदेशले उत्पादन र उत्पादकत्व अभिवृद्धि गरी रोजगारी सिर्जना, गरिबी न्यूनीकरण र आर्थिक वृद्धि गर्ने कुरामा जोड दिएका छन् ।
अधिकांश प्रदेशले मानव पुँजी निर्माणलाई बजेटको उद्देश्यको रूपमा उल्लेख गरेका छन् ।
अधिकांश प्रदेशले निजी लगानी आकर्षण गर्न जोड दिएका छन् । सुदूरपश्चिम प्रदेशले तीन खम्बे अर्थ नीतिबमोजिम सरकार, निजी क्षेत्र र सहकारी क्षेत्रको साझेदारी र लगानीमैत्री वातावरण निर्माणमा जोड दिएको छ ।
चालु सोह्रौँ योजनाको सोच तथा नेपाल सरकारको बजेट उद्देश्यसँग तालमेल हुने गरी अधिकांश प्रदेशले सुशासन प्रवर्धन र सार्वजनिक सेवा प्रवाह सुधारमा जोड दिएका छन् ।
अन्त्यमा तहगत सरकारका नीति, कार्यक्रम र बजेटबिचको तालमेलबाट नै मुलुकको अर्थतन्त्रमा देखा परेका समस्या सम्बोधन गर्न सकिन्छ । राष्ट्रिय नीति, उद्देश्य र प्राथमिकतालाई तिनै तहका सरकारले कार्यान्वयन गर्न सकेमा मात्र साझा गन्तव्यमा पुग्न सकिन्छ । नेपाल सरकार र प्रदेश सरकारको आव २०८२/८३ को बजेटका उद्देश्य र प्राथमिकता अध्ययन गर्दा सङ्घ र प्रदेशबिच बजेट तालमेलको अवस्था सन्तोषजनक रहेको देखिन्छ । आयोजना तथा कार्यक्रम तहमा देखापर्ने दोहोरपना न्यूनीकरण गर्न कार्यान्वयन चरणमा समेत ध्यान दिनु आवश्यक छ ।
२. वैयक्तिक गोपनीयतासम्बन्धी ऐन, २०७५ अनुसार वैयक्तिक सूचना भन्नाले कस्ता सूचनालाई जनाउँछ ? प्रस्ट पार्नुहोस् ।
– वैयक्तिक गोपनीयतासम्बन्धी ऐन, २०७५ बमोजिम वैयक्तिक सूचना भन्नाले कुनै पनि व्यक्तिसँग सम्बन्धित देहायका सूचनालाई जनाउँछ :
– निजको जातजाति, जन्म, उत्पत्ति, धर्म, वर्ण वा वैवाहिक स्थिति,
– निजको शिक्षा वा शैक्षिक उपाधि,
– निजको ठेगाना, टेलिफोन वा विद्युतीयपत्र (इमेल) को ठेगाना,
– निजको राहदानी, नागरिकताको प्रमाणपत्र, राष्ट्रिय परिचयपत्र नम्बर, सवारीचालक अनुमतिपत्र, मतदाता परिचयपत्र वा सार्वजनिक निकायबाट जारी भएका परिचयपत्रको विवरण,
– वैयक्तिक सूचना उल्लेख गरी निजले कसैलाई पठाएको वा निजले प्राप्त गरेको पत्र,
– निजको औलाको छाप, हस्तरेखा, आँखाको रेटिना, रगत समूह वा निजको अन्य वायोमेट्रिक सूचना,
– निजको आपराधिक पृष्ठभूमि वा निजले फौजदारी कसुरमा सजाय पाएको वा कसुर भुक्तान गरेको विवरण,
कुनै निर्णय प्रक्रियामा पेसागत वा विशेषज्ञ राय दिने व्यक्तिले त्यस्तो प्रक्रियामा के, कस्तो राय वा धारणा व्यक्त गरेको थियो भन्ने विषय ।
अन्त्यमा नेपालको संविधानले व्यक्तिको गोपनीयताको हकलाई मौलिक हकको रूपमा उल्लेख गरेको सन्दर्भमा व्यक्तिको गोपनीयताको हकको प्रचलन गराउने मुख्य दायित्व राज्यसँग रहन्छ । त्यसैले राज्यका निकाय व्यक्तिको गोपनीयताको हक कार्यान्वयनमा संवेदनशील बन्नु पर्छ ।
३. अन्तःशुल्क इजाजतपत्रको निलम्बन र रद्द सम्बन्धमा अन्तःशुल्क ऐनमा भएको व्यवस्था लेख्नुहोस् ।
अन्तःशुल्क लाग्ने वस्तु तथा सेवासम्बन्धी कारोबार सुरु गर्नुपूर्व सो कारोबार गर्नका लागि लिइने अनुमतिपत्रलाई अन्तःशुल्क इजाजतपत्र भनिन्छ । अन्तःशुल्क ऐन, २०५८ मा व्यवस्था भएबमोजिम अन्तःशुल्क इजाजतपत्रलाई स्थगन, निलम्बन वा रद्द गर्न सकिन्छ । इजाजतपत्रको निलम्बन र रद्द हुने सम्बन्धमा ऐनमा देहायका विषय उल्लेख गरिएको छ ।
क) इजाजतपत्र निलम्बन :
अन्तःशुल्क लाग्ने मदिरा, चुरोट वा सूर्तीजन्य वस्तुको उत्पादन गर्ने इजाजतपत्रवालाले आफूले उत्पादन गरेको त्यस्तो वस्तुमा अन्तःशुल्क टिकट नलगाई त्यस्तो वस्तुको उत्पादन, निष्कासन वा बिक्री वितरण गरेमा वा
त्यस्तो वस्तुमा नक्कली वा प्रयोग भएको टिकट पुनः प्रयोग गरी त्यस्तो वस्तुको उत्पादन, निष्कासन वा बिक्री वितरण गरेमा वा
त्यस्तो वस्तुको उत्पादनका लागि आवश्यक कच्चा पदार्थको अभिलेख नदेखाई उत्पादन र भण्डारण गरी अन्तःशुल्क छलेको कुरा प्रारम्भिक अनुसन्धानबाट देखिएमा अन्तःशुल्क अधिकृतले त्यस्तो इजाजतपत्रवालाको इजाजतपत्र तीन महिनासम्म निलम्बन गर्न सक्ने व्यवस्था रहेको छ ।
इजाजतपत्र निलम्बन भएको अवधिभर इजाजतपत्रवालाले आफूले उत्पादन गरी आएको वस्तु उत्पादन, बिक्री वा निष्कासन गर्न पाउँदैन । कसैले यसबमोजिम कार्य गरेको प्रमाणित भएमा सो कार्यलाई ऐनबमोजिमको कसुर गरेको मानिन्छ ।
ख) अन्तःशुल्क इजाजतपत्र रद्द गर्न सक्ने अवस्था :
– इजाजतपत्रमा तोकिएका सर्त तथा बन्देज उल्लङ्घन भएको पाइएमा,
– सार्वजनिक हित विपरीत हुने देखिएमा,
– अन्तःशुल्क नतिरेमा,
– इजाजतपत्रवाला संस्था विघटन भएमा वा इजाजतपत्रवालाले आफ्नो इजाजतपत्र रद्द गर्न निवेदन दिएमा,
– तोकिएबमोजिम इजाजतपत्र नवीकरण नगरेमा ।
अन्त्यमा अन्तःशुल्क इजाजतपत्र लिनु भनेको कारोबारलाई अन्तःशुल्कमा दर्ता गरेको भन्ने पनि बुझिन्छ । अन्तःशुल्क लाग्ने वस्तु तथा सेवाको कारोबार गर्ने व्यक्तिले त्यस्ता वस्तु तथा सेवाको उत्पादन, पैठारी, खरिद, बिव्रmी, सञ्चय, निकासी तथा सेवा प्रदान गर्ने जस्ता कारोबार अन्तःशुल्क इजाजतपत्र लिएर मात्र गर्नु पर्छ ।
४. बालअधिकार भनेको के हो ? बालअधिकारसम्बन्धी महासन्धिबमोजिम बालअधिकारका चार आधारभूत सिद्धान्त उल्लेख गर्नुहोस् ।
बालबालिका भन्नाले १८ वर्ष उमेर नपुगेका व्यक्तिलाई जनाउँछ । यिनै बालबालिकालाई प्राप्त हुने विशेष अधिकारलाई बालअधिकार भनिन्छ । गर्भदेखि बालक रहुन्जेलसम्म उपभोग गर्न पाउने सम्पूर्ण अधिकार बालअधिकार अन्तर्गत पर्छन् । बालअधिकार मानव अधिकारको एक अंश हो । बालबालिका संसारको जुनसुकै ठाउँमा जन्मे वा हुर्के पनि उनीहरूले माया, ममता, संरक्षण, स्वस्थ वातावरण, उचित पोषण, शिक्षा र विकासका अवसर जस्ता आधारभूत आवश्यकता उपभोग गर्न पाउनु बालबालिकाको नैसर्गिक अधिकार हो । नेपालको संविधानको धारा ३९ मा बालबालिकाको हकलाई मौलिक हकको रूपमा उल्लेख गरिएको छ । बालबालिका सम्बन्धी ऐन, २०७५ ले बालबालिकाका अधिकारलाई विस्तृतमा उल्लेख गरी प्रचलनका लागि आवश्यक व्यवस्था गरेको छ । नेपालले बालअधिकारसम्बन्धी महासन्धिलाई अनुमोदन गरी सोबाट सिर्जित दायित्व निर्वाह गर्दै आएको छ ।
बालअधिकारसम्बन्धी महासन्धिमा उल्लिखित बालअधिकारका धारालाई सरल तरिकाले बुझ्न निम्न चार समूहमा विभाजन गरी अध्ययन गर्न सकिन्छ :
क) बाँच्न पाउने अधिकार,
ख) संरक्षणको अधिकार,
ग) विकासको अधिकार र
घ) सहभागिताको अधिकार ।
बालअधिकारसम्बन्धी महासन्धिका चार आधारभूत सिद्धान्त अन्तर्गत निम्न विषय पर्छन् :
क) भेदभावरहितता,
ख) बालबालिकाको सर्वोत्तम हित,
ग) दीर्घजीवन र विकास,
घ) बालबालिकाका विचार र भावनाको कदर ।
अन्त्यमा बालबालिका परिवारको खुसी मात्र नभई मुलुकको भविष्यका कर्णधारसमेत हुन् । मुलुकको भविष्य नै वर्तमानमा बालबालिकाप्रति सरकारको प्राथमिकता र दृष्टिकोणमा निर्भर गर्छ । नेपालको संविधान, प्रचलित कानुन र अन्तराष्ट्रिय प्रतिबद्धतासमेतका आधारमा बालबालिकाप्रतिको राज्यको दायित्व पूरा गर्न सरकार र सरकारी निकाय सदैव क्रियाशील हुनु पर्छ ।
प्रस्तुतकर्ता : अर्जुन शर्मा
"""
नेपालद्वारा नेदरल्याण्ड्स पराजित,"""काठमाडौँ, असार ६ गते । स्कटल्याण्डमा जारी त्रिकोणात्मक टि–२० आई शृङ्खलामा नेदरल्याण्ड्सलाई पराजित गर्दै नेपाल विजयी भएको छ । स्कटल्याण्डको ग्लासगोमा सम्पन्न खेलमा नेपालले नेदरल्याण्ड्सलाई छ विकेटले पराजित गर्दै विजयी भएको हो । यस जितसँगै तीन खेलमा चार अङ्क जोडेको नेपाल नेट रनरेटमा नेदरल्यान्ड्सलाई पछाडि पार्दै तालिकाको शीर्षस्थानमा उक्लिएको छ ।
खेलमा एक सय ७५ रनको लक्ष्य पछ्याएको नेपालले १९ दशमलव चार ओभरमा चार विकेट गुमाएर लक्ष्य पूरा ग¥यो । नेपालको जितमा ओपनर कुशल भुर्तेलले सर्वाधिक ६५ रनको योगदान दिनुभयो । उहाँले ५१ बलमा छ चौकाको सहयोगमा ६५ रनको अर्धशतकीय पारी खेल्नुभयो ।
त्यसैगरी, नेपालका अर्का ओपनर आसिफ शेखले कुशलसँग पहिलो विकेटका लागि २२ रनको साझेदारी गर्दै छ बलमा सात रनका साथ आउट हुनुभयो । दोस्रो विकेटका लागि कुशलले भीम सार्कीसँग मिलेर ५४ रनको साझेदारी गर्नुभयो । भीमले १६ बलमा दुई चौका र एक छक्काको सहयोगमा २७ रनमा आउट हुनुभयो ।
कप्तान रोहितकुमार पौडेलले सात बलमा पाँच रन जोड्दै आउट हुनुभयो । आरिफ शेखले २३ बलमा तीन चौका र दुई छक्काको सहयोगमा ३९ रन जोड्नुभयो । उपकप्तान दीपेन्द्रसिंह ऐरीले १२ बलमा १६ रनमा अविजित रहनुभयो । लोकस बम चार बलमा १२ रनमा अविजित रहे ।
नेदरल्याण्ड्सका रोलफ भान डर, मर्वे बेन फ्लेचर, आर्यन दत्त र जाच लायन काचेटले समान एक–एक विकेट लिनुभयो । त्यसअघि टस जितेर पहिला ब्याटिङको निम्तो पाएको नेदरल्याण्ड्सले निर्धारित २० ओभरमा सात विकेट गुमाउँदै एक सय ७४ रनको योगफल बनाएको थियो ।
नेदरल्याण्ड्सका लागि ओपनर माइकल लेविटले सर्वाधिक ८६ रनको योगफल बनाउनुभयो । उहाँले ५३ बलमा छ चौका र पाँच छक्काको सहयोगमा ८६ रन बनाउनुभएको हो । त्यस्तै रोइलेफ भान डर मिर्वोले २१ बलमा ३६ रन बनाउनुभयो भने आर्यान दत्तले १८ बलमा १७ रन बनाउँदै नटआउट रहनुभयो । सकिव जुल्फिकरले ११ बलमा १४ रन जोड्नु भयो । त्यसबाहेक नेदरल्याण्ड्सका अन्य ब्याटरले दोहोरो अङ्कमा रन जोड्न सकेनन् ।
नेपालका लागि करण केसीले दुई विकेट लिनुभयो भने सन्दीप लामिछाने, रुपेस सिंह, ललितनारायण राजवंशी र दीपेन्द्रसिंह ऐरीले समान एक–एक विकेट लिनुभयो । अब नेपालले शुक्रबार शृङ्खलाको अन्तिम खेल स्कटल्याण्डसँग खेल्ने छ । रासस
"""
समयमै राष्ट्रिय खेलकुद,"""राष्ट्रिय गौरव बढाउन खेलकुद क्षेत्रको भूमिका महत्वपूर्ण हुन्छ । खेलकुद क्षेत्रबाट राष्ट्रिय गौरव बढाउन नेपालमा अनेक सम्भावना भए पनि यो क्षेत्र चाहे जसरी अगाडि बढ्न सकेको छैन । राष्ट्रिय खेलकुदले नियमितता पाउन सकेको छैन । विसं २०३८ मा पहिलो पटक आयोजना भएको राष्ट्रिय खेलकुद अहिले १० औँ संस्करणको नयाँ मिति निर्धारणको चर्चासम्म आइपुग्दा ४४ वर्ष पुगिसकेको छ । यद्यपि अहिले कर्णाली प्रदेशमा हुने भनिएको १० औँ संस्करण पनि पूरा भएको छैन । प्रत्येक दुई वर्षमा गरिने भनिएको नेपालको सर्वाधिक ठुलो खेलकुद महोत्सवको आयोजनाको गति निकै सुस्त छ । २०७९ कात्तिकमा पोखरामा भएको नवौँ राष्ट्रिय खेलकुदको समापनमा दुई वर्षपछि कर्णालीमा भेट्ने वाचा गर्दै विश्राम लिएको थियो । समय तालिका अनुसार १० औँ संस्करण २०८१ मङ्सिर २ देखि ९ गते हुनुपर्ने थियो तर अहिलेसम्म १० औँ संस्करण हुन सकेको छैन । यसबिच तीन पटक मिति तय भएर पनि  सरेको सर्‍यै छ । पोखरामा तोकिएको मिति सुरुवातमै अलपत्र पर्‍यो । दोस्रो पटक तोकिएको २०८१ चैत २३ देखि ३० गतेसम्म थियो । त्यसपछि २०८२ जेठ ३ देखि १० गतेसम्म हुने भनिए पनि भएन । नयाँ मिति पनि तोकिएको छैन ।
विश्वका ठुला खेलकुद मेला ओलम्पिक, एसियाली खेलकुद र दक्षिण एसियाली खेलकुदकै स्वरूपमा राष्ट्रिय खेलकुद हुने गर्छ । विश्वको सबभन्दा ठुलो खेलकुद मेला ओलम्पिकको आयोजना निकै कठिन हुन्छ । विश्वभरका राष्ट्रका १० हजारभन्दा बढी शीर्ष खेलाडीले भाग लिने ओलम्पिक आर्थिक दृष्टिकोणले पनि बोझिलो हुन्छ । सुरक्षालगायत अन्य पक्ष पनि उत्तिकै चुनौतीपूर्ण हुन्छ तर पनि प्रत्येक आयोजकले ओलम्पिकलाई समयमै गरेर सफल बनाएका छन् । प्रत्येक चार वर्षमा हुने ओलम्पिक सन् १८९६ मा सुरु भएको हो । ओलम्पिकको ३३ औँ संस्करण भइसकेको छ । १२९ वर्षको इतिहासमा ओलम्पिकको तय भएको मिति एक पटक मात्र सरेको छ । त्यो पनि कोभिड महामारीले ३२ औँ संस्करण एक वर्ष ढिला भएको थियो । नेपालमा दुई/दुई वर्षमा आयोजना गर्ने प्रावधान अनुरूप अहिलेसम्म राष्ट्रिय खेलकुदको २२ औँ संस्करण हुनुपर्ने हो । १० वटासम्म पुग्न पनि कठिन भएको छ । अलिकति इतिहास पनि हेरौँ । राष्ट्रिय खेलकुदका सुरुका तीन संस्करण समयमै आयोजना भए । दोस्रो संस्करण पोखरामा २०४० साल र तेस्रो संस्करण २०४२ सालमा वीरगन्जमा सम्पन्न भयो । त्यसपछि भने विविध कारणले यस प्रतियोगिताले समयमै निरन्तरता पाउन सकेन । तेस्रो राष्ट्रिय खेलकुद भएको १३ वर्षपछि मात्र २०५५ सालमा नेपालगन्जमा चौथो राष्ट्रिय खेलकुद प्रतियोगिताको आयोजना भएको थियो । काठमाडौँमा भएको पाँचौँ राष्ट्रिय खेलकुद हुन पनि यसले ११ वर्ष पार गर्नु परेको थियो । पाँचौँ संस्करण पहिले निर्धारण गरिएको सुदूरपश्चिममा हुन नसक्ने भएपछि काठमाडौँमा भएको थियो । छैटौँ राष्ट्रिय खेलकुद प्रतियोगिता सुदूरपश्चिमको कैलाली, कञ्चनपुर र डडेलधुरामा २०६८ साल र २०७३ सालमा सातौँ राष्ट्रिय खेलकुद प्रतियोगिता सम्पन्न भयो । यसै गरी आठौँ राष्ट्रिय खेलकुद प्रतियोगिता २०७५ सालमा बाँके, बर्दिया, दाङलगायत जिल्लामा आयोजना गरियो । त्यसपछि नवौँ संस्करण पोखरामा हुन पनि चार वर्ष पर्खनु परेको थियो ।
राष्ट्रिय खेलकुद एकदमै महत्वपूर्ण प्रतियोगिता हो । खेलकुद अभियानलाई विकेन्द्रीकरण गरी खेलाडीको दक्षता वृद्धि गर्न यो महत्वपूर्ण छ । राष्ट्रिय खेलकुदले खेलक्षेत्रको पूर्वाधार विस्तारमा ठुलो भूमिका खेल्छ । सङ्घीयतापछि आयोजक प्रदेशमा राष्ट्रिय खेलकुद हुने भएपछि ठुलो उत्साह छाउने गर्छ । खेलकुद क्षेत्रका आर्थिक लाभ पनि छ । सम्बद्ध क्षेत्रका आर्थिक जीवनलाई सकारात्मक प्रभाव पार्छ । खेल पर्यटनलाई पनि बढावा दिन्छ । त्यति मात्र होइन, राष्ट्रिय खेलकुद देशभरकै खेलाडीका लागि प्रतिभा, क्षमता र खुबी देखाउने ठुलो मञ्च हो । यसलाई सरकारले प्राथमिकतामा राख्नु पर्छ । बजेट विनियोजन गरी पूर्वाधारसमेत विस्तार गरिसकेपछि राष्ट्रिय खेल महोत्सव हुन नसक्नु राम्रो होइन । खेलकुद क्षेत्रमा अनावश्यक राजनीतीकरण भएको भनेर आलोचना गर्नेहरू पनि छन् । त्यस्ता आलोचकलाई स्थान दिने गरी राष्ट्रिय खेलकुद जस्तो महान् पर्वलाई पटक पटक पछाडि धकेल्नु हुन्न । वास्तवमा राष्ट्रिय खेलकुदलाई राष्ट्रिय गौरवका साथ मुख्य प्राथमिकतामा राख्नु पर्छ । खेलकुदलाई देशको गौरव, खेलाडीको प्रतिभा र व्यावसायिक जीवनको उन्नयनसँग जोड्नु जरुरी छ । त्यसैले पनि दसौँ राष्ट्रिय खेलकुद अब चाहिँ ढिला हुँदैन ।
"""
सुनसरीमा हिउँदे मकै उत्पादन वृद्धि,"""धरान (सुनसरी), असार  ६ गते ।  सुनसरीमा हिउँदे मकैको उत्पादनमा उल्लेखनीय वृद्धि भएको छ । कृषि ज्ञान केन्द्र सुनसरीका अनुसार आर्थिक वर्ष २०८०/८१ को तुलनामा आव २०८१/८२ मा हिउँदे मकै उत्पादन दुई दशमलव ३८ प्रतिशतले बढेको छ ।
आव २०८०/८१ मा १० हजार ६४० हेक्टर क्षेत्रफलबाट ८३ हजार १२ मेट्रिकटन मकै उत्पादन भएका आव २०८१/८२ मा ८४ हजार ८०२ मेट्रिकटन मकै उत्पादन भएको केन्द्रका सूचना अधिकारी प्रविनलाल श्रेष्ठले जानकारी दिनुभयो । उहाँका अनुसार अहिले किसानले हाइब्रिड प्रजातिको हिउँदे मकैखेती गर्दै आएका छन् ।
उहाँले भन्नुभयो, “किसानले हाल रामपुर हाइब्रिड १०, पार्नियर ३३ र ५३, पार्नियर ३५ जस्ता उन्नत जातको मकै बढी लगाउने गरेका छन् । सुनसरीको वराहक्षेत्र नगरपालिका–११ का किसान रोशन गुप्ताले दुई बिघा बाँझो जमिनमा हिउँदे मकैखेती गर्दा ९० क्विन्टलभन्दा बढी उत्पादन भएको भएको बताउनुभयो ।
अन्य बालीको तुलनामा हिउँदे मकै छिटो पाक्ने, मेहनत र खर्च पनि कम लाग्ने साथै बिक्रीका लागि बजारको समस्या नहुने भएकाले यस खेतीमा किसानको आकर्षण बढेको हो । गुप्ताले उत्पादन गर्नुभएको मकै स्थानीय बजारमा प्रतिकेजी रु. ३२ देखि ३५ का दरले बिक्री भइरहेको बताउनुभयो ।
हिउँदे मकै मङ्सिर, पुसमा रोपेर चैत र वैशाखमा पाक्ने गर्छ । करिब १४० देखि १५० दिनमा पाक्ने गरेको कृषि ज्ञान केन्द्र सुनसरीले जनाएको छ । केन्द्रले किसानलाई तालिम तथा प्राविधिक सहयोग निरन्तर गर्दै आएको छ । सुनसरीको भोक्राहा, देवानगञ्ज, इनरुवा, दुहबी, कोशी, हरिनगरा वराहक्षेत्रलगायत क्षेत्रका किसानले हिउँदे मकैखेती गर्दै आएका छन् । रासस
"""
सार्वजनिक यातायातको मर्म,"""देश कति सभ्य छ, नागरिक कति सचेत छन् भन्ने कुरा त्यहाँको सार्वजनिक यातायातले देखाउँछ । हाम्रो सार्वजनिक यातायातको अवस्था भने दयनीय मात्र होइन चिन्ताजनक नै छ । नागरिक स्वयम् पनि सचेत हुन नसक्दा सार्वजनिक यातायातमा मनपरीले सीमा नाघेको छ । सार्वजनिक यातायात सुरक्षित र मर्यादित बन्न सकेन । यसमा निजी क्षेत्रको ठुलो लगानी छ । यसले धेरैलाई रोजगारी पनि दिएको छ । मुलुकको कठिन भौगोलिक अवस्थितिका साथै सडकको दुरवस्थाले गर्दा सार्वजनिक यातायात सहज बन्न सकेन । तैपनि यसको भरपर्दो विकल्प पनि छैन । सडक यातायात असुरक्षित बन्दा बर्सेनि हजारौँ नागरिकको अकालमा ज्यान गएको छ । अझ वर्षायाममा त सडक दुर्घटना चिन्ताको विषय बन्ने गर्छ । मनसुन सुरु भएसँगै बाढीपहिरोमा जान्छ । सडक भत्किने, भासिने र पहिरो जाने समस्या बढ्छ । यसै कारण सडक दुर्घटना झन् बढ्ने गरेको छ । दुर्घटना कम गर्न अग्रसर हुनुपर्ने व्यवसायी, चालक र सहचालकमा सुरक्षित व्यवसाय र सेवाभन्दा पैसाका लागि अस्वस्थ प्रतिस्पर्धा छ । सार्वजनिक यातायातमा सीमित व्यवसायीको एकाधिकार छ । यसमा अरूलाई छिर्न दिँदैनन् । मापदण्डविपरीतका सार्वजनिक सवारीसाधन चलाउने, मनपरी भाडा असुल्ने, यात्रुलाई दुव्र्यवहार गर्ने जस्ता घटना सामान्य भएका छन् । अनुगमनमा राज्यको उपस्थिति पनि कमजोर देखिएको छ । यस्ता अनेकौँ कारणले नेपालको सार्वजनिक यातायातमाथि प्रश्नचिह्न खडा भएको छ ।
एकाधिकार गर्न नपाएपछि गत महिना यातायात व्यवसायीले एकाएक देशव्यापी हडताल गरे । जेठ १९ र २० गते देशभर आवतजावत ठप्प हुँदा यात्रुले ठुलो सास्ती खेप्नु प¥यो । सरकार र व्यवसायीबिच वार्ता भयो । सर्वोच्च अदालतको अल्पकालीन आदेशसँगै व्यापक विरोधपछि हडताल फिर्ता भयो । हडतालको कारण भने गण्डकी प्रदेश सरकारले जारी गरेको ‘राइड सेयरिङ’ नियमावली थियो । विभिन्न मुलुकमा पछिल्लो समय प्रचलित ‘राइड सेयरिङ’ विरुद्ध देशभरकै यातायात अवरुद्ध पारियो । यो संविधानविरोधी काम थियो । नेपालको संविधानले अत्यावश्यक सेवामा बन्द, हडताल वा अवरोध गर्न रोकेको छ । अत्यावश्यक सेवा अवरुद्ध पार्नेलाई सजायसहित इजाजत रद्द हुने कानुनी व्यवस्था छ ।
नेपालमा सवारी दुर्घटनाबाट बर्सेनि ठुलो जनधनको क्षति हुने गरेको छ । सबैको सामूहिक प्रयासबाट सवारी दुर्घटना न्यूनीकरण नगर्दा यसले राष्ट्रिय समस्याकै रूप लिएको छ । प्रहरी प्रधान कार्यालयले सडक दुर्घटनाको कहालीलाग्दो तस्बिर प्रस्तुत गरेको छ । पछिल्लो पाँच वर्षमा मात्र सडक दुर्घटनामा १४ हजार ४८७ जनाको ज्यान गएको छ । एक लाख ७१ हजार ९५२ जना घाइते भएका छन् । दुर्घटनाबाट हुने गरेको भौतिक क्षतिको कुनै लेखाजोखा नै छैन । यो आफैँमा भयावह अवस्था हो । नागरिक सुरक्षा कति कमजोर छ भन्ने कुरा यसले देखाउँछ । आर्थिक वर्ष २०७६/७७ मा २५ हजार ७८८ वटा सडक दुर्घटनामा दुई हजार २९१ जनाको ज्यान गएको थियो । जसमध्ये एक हजार ८२३ जना पुरुष र ४६८ जना महिला छन् । दुर्घटना हुनेमा सार्वजनिक र भाडाका सवारीको सङ्ख्या १३ हजार ५८२ छ । आव २०७७/७८ मा २४ हजार ५३९ सवारी दुर्घटनामा दुई हजार ८८३ जनाको मृत्यु भयो । यसमध्ये दुई हजार ३६३ जना पुरुष र ५२० जना महिला थिए । दुर्घटना हुने सार्वजनिक तथा भाडाका सवारीको सङ्ख्या १३ हजार ४९५ थियो । त्यसै गरी आव २०८१/८२ को नौ महिनामा २२ हजार ८६० वटा सवारी दुर्घटनामा दुई हजार ७९ जनाको ज्यान गएको छ । जसमध्ये एक हजार ६२६ जना पुरुष र ४४३ जना महिला रहेका छन् । दुर्घटनामा परी ३५ हजार ७७८ जना घाइते भएका छन् ।
सडक दुर्घटनामा ज्यान गुमाउनेमध्ये अधिकांश २५ वर्षमाथि उमेर समूहका पुरुषको सङ्ख्या ८० प्रतिशतको हाराहारीमा रहेको पाइएको छ । सडक दुर्घटनामा दैनिक ८० वटा दुर्घटनामा हुने र औसतमा आठ जनाको मृत्यु हुने गरेको छ भने ७० जना घाइते हुने गरेका छन् । सडक दुर्घटना मुख्य कारण सवारी नियमको उल्लङ्घन, चालकको लापरबाही, तीव्र गति, मादक पदार्थ सेवन तथा सवारीसाधनको नियमित यान्त्रिक जाँच नहुनु रहेको छ । संयुक्त राष्ट्रसङ्घले सडक सुरक्षाका लागि सडकमा सुधार, चालकमा ज्ञान, सिप र मनोवृत्तिमा सुधार, सवारीसाधन कन्डिसन, उचित कानुनको विकास र लागु साथै दुर्घटनापछिको उद्धारलाई प्रभावकारी बनाउन सुझाव दिएको छ । अतः सार्वजनिक यातायातलाई सुरक्षित, भरपर्दो र मर्यादित बनाउन सबैको तत्परता आवश्यक छ ।
"""
ग्वार्को ‘ओभर पास’ प्रधानमन्त्री ओलीद्वारा उद्घाटन (फोटो फिचर),"""काठमाडौँ, असार ६ गते । ललितपुरको ग्वार्को चोकमा ‘ओभर पास’ आज प्रधानमन्त्री केपी शर्मा ओलीले उद्घाटन गर्नुभएको छ । उद्घाटनसँगै सञ्चालनमा आएको ओभरपासका कारण  काठमाडौँ उपत्यकाको निकै व्यस्त सडक चक्रपथको जाम कम हुने विश्वास गरिएको छ ।
चक्रपथमा हुने गरेको सवारी आवागमनको अत्यधिक चाप व्यवस्थापन गर्न सरकारले ग्वार्कोमा ओभर पास निर्माण गरेको हो । चक्रपथको सातदोबाटो–कोटेश्वर सडक खण्ड र मंगलबजार-इमाडोल-लुभूमा कुद्ने सवारीलाई सुरक्षित, सहज तथा व्यवस्थित भएको छ ।
अब चक्रपथको गाडी नरोकी सिधै ओभर पासमाथिबाट गुड्नेछ । मंगलबजारदेखि इमाडोल वा इमाडोलतर्फबाट मंगलबजारतर्फ जाने सवारी भने पुलमुनिबाट जानेछन् ।
भौतिक पूर्वाधार तथा यातायात मन्त्रालय, सडक विभागअन्तर्गत गुणस्तर अनुसन्धान तथा विकास केन्द्रले काठमाडौँ उपत्यकामा निर्माण सम्पन्न बहुप्रतिक्षित ग्वार्को ओभरपास परियोजना निर्माणको प्रक्रिया अगाडि बढाएको थियो ।
दुई वर्षभित्र सक्ने गरी २०७८ साल फागुन १२ गते आशिष्–समानान्तर रेलिगेर जेभी निर्माण व्यवसायी कम्पनीसँग ओभर पास ठेक्का सम्झौता भएको थियो ।

"""
कर्मथलोमा साहित्यकार रसिकको सम्झना,"""प्रेम अधिकारी
पशुपतिनगर (इलाम) असार ३ गते। वरिष्ठ साहित्य सर्जक स्वर्गीय गणेश रसिकको सम्झनामा मंगलबार उहाको कर्मथलो सूर्योदय नगरपालिकामा श्रद्धाञ्जली सभाको आयोजना गरिएको छ। स्वर्गीय साहित्यकार रसिकको सम्झनामा रसिक संस्थापक रहनु भएको रेडियो फिक्कल र उहाँकै सक्रियतामा संचालित गणेश रसिक पाउण्डेशनले कर्मथलोमा श्रद्धाञ्जली सभाको  आयोजना गरेर उहाँलाई सम्झना गरेको हो।
रसिकको ७८ वर्षको उमेरमा उपचारकै क्रममा गत जेठ १८ गते प्रोस्टेड क्यान्सरको उपचार गराई रहँदा ललितपुरको हरिसिद्धिमा रहेको नेपाल क्यान्सर अस्पतालमा क्रममा निधन भएको थियो। स्वर्गीय रसिकको श्रद्धाञ्जली सभामा इलाम, झापा र छिमेकी देश भारतका साहित्य, संगीत पारखीको सहभागिता रहेको थियो। स्वर्गीय रसिकको बारेमा चर्चा गर्दै गर्दा कार्यक्रममा उपस्थित धेरैको आँखा रसाएको थियो।
कार्यक्रममा सूर्योदय नगरपालिकाका नगर प्रमुख रणबहादुर राई, जिल्ला समन्वय समिति इलामका उप प्रमुख चित्रकला बराइली, नगर उप प्रमुख दुर्गा कुमार बराल, साहित्यकार विमल वैद्य लगायत साहित्यकार र संगीत क्षेत्रका व्यक्तिले स्वर्गीय रसिक प्रति श्रद्धाञ्जली अर्पण गर्नुभएको थियो।
श्रद्धाञ्जली सभामा सूर्योदय नगर उपप्रमुख तथा नगरको संगीत साहित्य प्रतिष्ठानका संयोजक दुर्गा कुमार बरालले रसिकको चर्चा गर्दै सूर्योदयले मात्र नभई देशले एउटा श्रष्टा गुमाएको बताउनुभयो।
साहित्यकार वैद्यले रसिकको चर्चा गर्दै सरल र समाज बोल्ने उहाँका कृति जीवन्त रहिरहने बताउनुभयो। कार्यक्रममा पत्रकार केदार शर्मा, गणेश रसिक फाउण्डेशन इलामका संयोजक भुवन ढुंगानाले उहाँको चर्चा गर्नु भयो।  कार्यक्रममा  रसिककी छोरी निर्जला रसिक लगायत परिवारका सदस्यको उपस्थिति थियो।
"""
मुद्रास्फीति बढ्दै जाँदा जापानमा चामलको मूल्य दोब्बर,"""टोकियो,  असार ६ गते । मे महिनामा जापानमा चामलको मूल्य दोब्बर भएको तथ्याङ्कले शुक्रबार देखाएको छ । मुद्रास्फीतिमा भएको तीव्रताले प्रधानमन्त्री सिगेरु इशिबामाथि अर्को महिनाको प्रमुख चुनावअघि नयाँ दबाब खडा गरेको छ ।
अक्टोबरमा उहाँले पदभार सम्हालेपछि उहाँको प्रशासनका लागि सार्वजनिक समर्थन सबैभन्दा तल्लो तहमा झरेका कारण आंशिक रूपमा जीवनयापनको लागतमा निराश भएपछि संसद्को माथिल्लो सदनका लागि चुनाव इसिबाका लागि महत्त्वपूर्ण छ ।
आक्रोशको मुख्य स्रोतहरूमध्ये एक खाद्य पदार्थको बढ्दो लागत हो । यो आपूर्ति शृङ्खलामा समस्यालगायत विभिन्न कारणले गर्दा अभावका कारण महिनौँदेखि आकाश छुँदै गएको छ ।
मे महिनामा चामलको मूल्य एक सय एक प्रतिशतले बढेको छ । यो अप्रिलमा ९८ दशमलव चार प्रतिशतले र मार्चमा ९२ दशमलव पाँच प्रतिशतले बढेको थियो ।
अस्थिर ताजा खानाको मूल्यलाई समावेश नगर्ने यसले मुख्य मुद्रास्फीति पूर्वानुमानलाई उछिनेर तीन दशमलव सात प्रतिशतमा पुर्‍याउन मद्दत गरेको छ । यो सन् २०२३ जनवरीपछिको सबैभन्दा उच्च स्तर हो भने अप्रिलको तीन दशमलव पाँच प्रतिशतबाट बढेको हो ।
चामलको सङ्कटले सरकारलाई फेब्रुअरीदेखि आपत्कालीन भण्डार जारी गर्ने दुर्लभ कदम चाल्न बाध्य बनाएको छ । यो सामान्यतया प्राकृतिक प्रकोपका बेला मात्र गरिन्थ्यो ।
तर चामल मात्र मुद्रास्फीति बढाउने कुरा होइन । शुक्रबारको डाटाअनुसार मे महिनामा बिजुलीको बिल ११ दशमलव तीन प्रतिशत बढ्यो भने ग्यासको शुल्क पाँच दशमलव चार प्रतिशत बढ्यो ।
ऊर्जा र ताजा खाना बाहेक उपभोक्ता मूल्यहरू तीन दशमलव तीन प्रतिशत बढेको छ । यो अप्रिलको तीन प्रतिशतको तुलनामा बढी थियो । रासस/एएफपी
"""
प्रशासकीय अधिकृत श्रीवास्तव सहित दुई जना पक्राउ,"""दीपकप्रसाद गौतम
वीरगन्ज, असार ६ गते । अख्तियार दुरुपयोग अनुसन्धान आयोगको काठमाडौँ कार्यालयबाट खटी आएको टोलीले पर्साको बहुदरमाई नगरपालिकाका निमित्त प्रमुख प्रशासकीय अधिकृत अजय कुमार श्रीवास्तव र पोखरिया नगरपालिकाका जिन्सी, प्रशासन तथा इन्धन वितरण शाखाका प्रमुख सन्दीप साहलाई पक्राउ गरेको छ ।
जिल्ला प्रहरी कार्यालय पर्साका प्रमुख, प्रहरी उपरीक्षक गौतम मिश्रका अनुसार काठमाडौँबाट खटिएको आयोगको टोलीले श्रीवास्तवलाई पोखरिया नगरपालिकामा कार्यरत रहँदा त्यहाँका विभिन्न योजनाहरूको स्वीकृति, खरिद आदेश तथा ठेक्कासम्बन्धी प्रक्रियामा अनियमितता गरेको आरोपमा पक्राउ गरेको हो भने सोही प्रकृतिका आरोपमा सन्दीप साह पनि पक्राऊ परेका हुन् ।
बहुदरमाई नगरपालिकाका निमित्त प्रमुख प्रशासकीय अधिकृत श्रीवास्तवलाई शुक्रवार बिहान वीरगन्ज १५ मा रहेको दिनबन्धु पेट्रोल पम्प अगाडि रहेको चिया पसलबाट पक्राऊ गरिएको थियो ।
त्यस्तै गरी पोखरिया नगरपालिकाका जिन्सी, प्रशासन तथा इन्धन वितरण शाखाका प्रमुख सन्दीप साहलाई आयोगको टोलीले वीरगन्जको प्रगतिनगरस्थित उनकै निवासबाट पक्राऊ गरेको हो ।
पक्राऊ परेका दुवै जनालाई जिल्ला प्रहरी कार्यालयमा राखेर आवश्यक कानुनी प्रक्रिया पूरा गरी ४ बजे काठमाण्डाैँ तर्फ लगिएको जिल्ला प्रहरी कार्यालय पर्साका प्रहरी उपरीक्षक गौतम मिश्रले जानकारी दिनु भयो ।
सार्वजनिक पदको दुरुपयोग गरी व्यक्तिगत लाभ लिने उद्देश्यले गैर कानुनी रकम मागेको र रकम लिएको प्रमाण भेटिएपछि अख्तियारले श्रीवास्तवविरुद्ध कानुनी कारबाही अघि बढाएको जनाईएको छ ।
पोखरिया नगरपालिकाका मेयर प्रदुमन चौहानका विश्वासपात्र साहलाई नगरपालिकाका विभिन्न आयोजना र सामान खरिदमा ठेकेदार तथा सेवाग्राहीहरूसँग अनधिकृत रूपमा आर्थिक लेनदेन गरेको आरोपमा आयोगले पक्राऊ गरेको हो ।
श्रीवास्तव एक महिना अघि मात्र पोखरिया नगरपालिकाबाट सरुवा भई बहुदरमाई नगरपालिका निमित्त प्रमुख प्रशासकीय अधिकृत भएर आउनु भएको हो । उहाँ पोखरिया नगरपालिकामा रहँदा कर्मचारी नियुक्तिमा आर्थिक अनियमितता भएको , विभिन्न योजनाहरूको स्वीकृति, खरिद आदेश तथा ठेक्कासम्बन्धी प्रक्रियामा अनियमितता भएको भनी अख्तियारमा उजुरी परेपछि अनुसन्धानका क्रममा अख्तियारले यसअघि नै छापामारी गरी केही कागजात नियन्त्रणमा लिई अनुसन्धान गरी रहेको थियो ।
अनुसन्धानमा क्रममा केही प्रमाण भेटिनु , लिखित स्पष्टीकरणहरू समेत अख्तियार कार्यालयमा समयमा नपठाउनु जस्ता कारणले अख्तियार कार्यालयले तत्कालीन निमित्त प्रमुख प्रशासकीय अधिकृत श्रीवास्तव लगायत ६÷७ जना उपर पक्राऊ पुर्जी नै जारी गरी पक्राऊ गर्न सुरु गरेको बुझिएको छ ।
"""
पशुपतिनाथको प्रवर्धन र पुनर्निर्माण : धार्मिक पर्यटनमा जोड,"""काठमाडौँ, असार ६ गते। धार्मिक पर्यटन प्रवर्धन गरी आर्थिक समृद्धिको आकाङ्क्षा पूरा गर्ने राष्ट्रिय दायित्व पूरा गर्ने अभियानमा पशुपति क्षेत्र विकास कोष अल्पकालीन र दीर्घकालीन योजनाका साथ जोडिएको छ। कोषले विश्वकै सबैभन्दा बढी सनातन हिन्दु धर्मावलम्बी रहेको भारतमा जनस्तरमै ‘पशुपति दर्शन अभियान’ सञ्चालन गरिरहँदा भौतिक संरचना निर्माणलाई पनि एकैसाथ अघि बढाउने जमर्को गरेको हो।
पशुपति क्षेत्र विकास कोषका सदस्यसचिव डा. मिलनकुमार थापाका अनुसार पशुपतिनाथको स्वामित्वमा रहेको जग्गा खोजी र संरक्षण एवं संरचना पुनर्निर्माण कार्य अघि बढाउने गृहकार्यमा कोष लागेको छ।
उहाँले पशुपतिनाथ मन्दिर परिसरमै रहेको वेद विद्याश्रम संस्कृत माध्यमिक विद्यालयलाई महाविद्यालय बनाउन भवन निर्माणका लागि भारतीय दूतावाससँग सम्झौता चाँडै हुने बताउनुभयो। उहाँले भन्नुभयो, “गुरुकुल शिक्षाको आवश्यकतालाई दृष्टिगत गर्दै वेद विद्याश्रमलाई महाविद्यालय बनाइने छ। यसका लागि भवन निर्माणार्थ भारतीय दूतावासले ९८ करोड आठ लाख १३ हजार रुपियाँ अनुदान दिने गरी सम्झौता हुँदैछ।”
त्यसैगरी कोषले ३७ करोड रुपियाँको लागतमा पञ्चदेवल र १६ करोड रुपियाँको लागतमा वज्रघर पुनर्निर्माणका लागि सहरी विकास मन्त्रालयलाई सहमति दिएको छ।
पशुपतिनाथको जग्गा फिर्ता धमाधम
सदस्यसचिव डा. थापाका अनुसार पशुपतिनाथको सम्पत्तिमा संरक्षणका लागि कोष जुटेको छ। उहाँले पशुपति क्षेत्र विकास कोषले गुठी जग्गा छानबिन समितिको प्रतिवेदन अनुसार पशुपतिनाथको जग्गा र अन्य सम्पत्ति संरक्षणका अधिकतम पहल गरिरहेको छ।
उहाँले तिलगङ्गास्थित ‘सी टु’ मा रहेको पशुपतिनाथको जग्गा अतिक्रमण गरी बनेका टहरा निरीक्षणपछि जग्गा फिर्ता गरेर कोष आफैँले उपयोग गर्ने बताउनुभयो। उहाँले भन्नुभयो, “पशुपतिनाथको जग्गामा टहरा हाल्ने काम भएको रहेछ। त्यसको जग्गाको नक्सा निकालेर ल्याएका छौँ। टहरा लगाएर भाडा अरूले उठाउनेलाई कारबाही र जग्गा संरक्षणको काम अघि बढाइन्छ।”
भगवान् पशुपतिनाथका नाममा देशका विभिन्न स्थानमा जग्गाजमिन छ। काठमाडौँकै बालाजुस्थित गोलढुङ्गामा दुई सय रोपनी छ। सदस्य सचिव डा. थापाका अनुसार काठमाडौँकै नाङ्लेभारे, सिन्धुपाल्चोक, मोरङको विराटनगरमा पनि छ।
उहाँले भन्नुभयो, “पशुपतिनाथ र गुठी संस्थानका नाममा १३ हजार रोपनी जग्गा छ। पाँच हजार रोपनी पशुपतिनाथकै नाममा छ। तीन–चार हजार रोपनी जग्गा खोजीमा छ। कहाँ कहाँ छ र कुन अवस्थामा भन्ने विषयमा हाम्रो संयन्त्रले भ्याएसम्म खोजी गरिरहेका छौँ तर सरकारले नै पशुपतिको जग्गा संरक्षण गर्नका लागि उच्चस्तरीय संयन्त्र निर्माण गरेर काम अघि बढाउनुपर्ने आवश्यकता छ।”
उहाँले कोष सञ्चालक परिषद्ले गुठी जग्गा छानबिनका सन्दर्भमा गोठाटारको जग्गा छानबिन गर्ने भनेर समिति पनि बनाए पनि निष्कर्षमा पुग्न नसकेको बताउनुभयो। उहाँका अनुसार कोषको संयन्त्र परिचालन गरी भण्डारखालमा सार्वजनिक जग्गामा रहेको पोखरी मिचेर बनाएको घर भत्काइएको जानकारी दिनुभयो। उहाँका अनुसार जोसमनी मठको जग्गा र भण्डारेश्वरको नौ रोपनी जग्गा पशुपतिनाथकै भए पनि अहिले गुठीको नाममा रहेकाले संरक्षण गर्नुपर्ने बताउनुभयो।
सुधारका सूत्राधार
कोषका सदस्यसचिव डा. थापाले कोषाध्यक्षको जिम्मेवारीमा रहँदै पशुपतिनाथ मन्दिरलाई व्यवस्थित गर्ने कार्य आरम्भ गर्नुभयो। पर्यटक शुल्क बापत लिइने एक हजार रुपियाँ बैङ्किङ प्रणालीमार्फत बुझाउनुपर्ने, पशुपतिको रुद्राभिषेक पूजाको शुल्क पनि बैङ्कमै जग्मा गर्नुपर्ने र अन्य सेवा शुल्क पनि बैङ्कमै जग्गा गर्ने कार्यको थालनी भयो।
उहाँले भन्नुभयो, “भक्तजनले पूजाका लागि टिकट नपाउने, बिचौलियाले किनेर दुई हजार एक सयको टिकट पाँच हजार रुपियाँसम्ममा बेच्ने गरेको पाइयो। पर्यटक टिकट व्यवस्थित गरिएपछि वार्षिक तीन करोड रुपियाँ कोषको आय वृद्धि भयो तर बैङ्किङ प्रणालीमा लैजान धेरै मेहनत गरेका थियौँ। सङ्घर्ष गरेरै पारदर्शी र सुशासनका पक्षमा काम अघि बढाइएको हो।”
डा. थापाले एक महिनासम्म निगरानी गरेर पशुपतिको भेटी चोरीमा संलग्नलाई नियन्त्रणमा लिएर प्रहरीलाई बुझाउनुभयो। उहाँले भन्नुभयो, “भगवान् पशुपतिनाथ मन्दिरलाई व्यवस्थित गर्ने र आन्तरिक सुशासन कायम गर्न हामी प्रतिबद्ध छौँ। पशुपतिनाथको सेवा गर्ने शपथ खाएर गलत क्रियाकलाप गर्ने १३ जना कर्मचारी कारबाहीमा परेका छन्। हामी सुधारको निरन्तर प्रयासमा छौँ।”
"""
प्रतिनिधिसभा बैठक (प्रत्यक्ष प्रसारण),"""काठमाडौँ, असार ६ गते । सङ्घीय संसद्अन्तर्गतको प्रतिनिधिसभा बैठक सुरु भएको छ । आजको बैठकमा प्रधानमन्त्री केपी शर्मा ओलीले प्रतिनिधिसभा सदस्यले सोध्नुभएको प्रश्नको जवाफ दिनुहुने कार्यसूची छ ।
प्रतिनिधिसभा नियमावली, २०७९ अनुसार हरेक महिनाको पहिलो साता प्रधानमन्त्रीसँग प्रत्यक्ष प्रश्नोत्तरको प्रबन्ध गरिएको छ । यस्तै, विनियोजन विधेयक, २०८२ को विभिन्न शीर्षकमाथि प्रारम्भ हुने छलफलअन्तर्गत छवटा मन्त्रालयको समूहीकृत रूपमा छलफल हुने कार्यसूची छ ।
आजको बैठकमा संस्कृति, पर्यटन तथा नागरिक उड्डयन, युवा तथा खेलकुद, भौतिक पूर्वाधार तथा यातायात, महिला, बालबालिका तथा ज्येष्ठ नागरिक, उद्योग वाणिज्य तथा आपूर्ति र भूमि व्यवस्था, सहकारी तथा गरिबी निवारण मन्त्रालयको विनियोजनमाथि छलफल हुने सम्भावित कार्यसूची तय भएको सङ्घीय संसद् सचिवालयले जनाएको छ ।
"""
त्रिशुल जात्रा,"""काठमाडौँ, असार ६ गते । पशुपति मन्दिर परिसरमा बिहीबार गरिएको ऐतिहासिक त्रिशुल जात्रा । नेपाल भाषाामा मचाति जात्रा भनिने यो जात्रा पशुपति क्षेत्रका वछलेश्वर र वज्रघरमा राखिएको विशेष प्रकारको रथमा कुमार गणेश रूपी बालकलाई त्रिशुलले साङ्केतिक छेदन गरेर रथमा राखेर भक्तजनबाट रथ बोकेर परिक्रमा गरिन्छ । जयबागेश्वरको खटमा एक कुमार र दुई कुमारी रहन्छ ।
"""
लेकमा बाख्रा गोठ स्थानान्तरण गरिँदै,"""मुस्ताङ, (जोमसोम),  असार ५ गते । म्याग्दीको सिख गाउँ आसपासका लेकबाट मुस्ताङको थासाङ गाउँपालिका–२ अन्तर्गतको बतासे लेकमा बाख्रा लग्दै किसान ।
चिसो मौसममा ६ महिना बेंसी  र  गर्मी मौसममा ६ महिना लेक राख्ने परम्परालाई अङ्गाल्दै उनीहरुले  मुस्ताङको बतासे हुँदै विभिन्न लेकहरुमा  ६ महिनाका लागि गोठ स्थानान्तरण गरेका हुन्  ।
"""
शैक्षिक पद्धतिमा सुधार,"""नेपालको शैक्षिक प्रणालीलाई समयसापेक्ष तुल्याउन २०२७ सालमा नयाँ शिक्षा लागु गरियो । सो अनुरूप विद्यालय शिक्षा ऐन, २०२८ जारी भयो । तत्पश्चात् प्राविधिक शिक्षालाई व्यवस्थित गर्न प्राविधिक शिक्षा ऐन, २०४५ माध्यमिक शिक्षालाई व्यवस्थित गर्न माध्यमिक शिक्षा ऐन, २०४६ र त्रिवि व्यवस्थित गर्न त्रिभुवन विश्वविद्यालय ऐन, २०४९ जारी गरियो ।
अहिले, नेपालको शैक्षिक क्षेत्र, विद्यालयय शिक्षा ऐन, २०२८, प्राविधिक शिक्षा ऐन, २०४५, माध्यमिक शिक्षा ऐन, २०४६, त्रिभुवन विश्वविद्यालय ऐन, २०४९ सञ्चालन भइरहेको छ । शैक्षिक क्षेत्रलाई समयसापेक्ष गराउने उद्देश्यका साथ तर्जुमा गरिएका विद्यालयय शिक्षा, प्राविधिक शिक्षा र उच्च शिक्षा विधेयक मसौदा अहिले सङ्घीय संसद्मा विचाराधीन अवस्थामा छन् ।
२०६२/६३ सालको दोस्रो जनआन्दोलनपूर्व नेपालमा छ वटा विश्वविद्यालय रहेकोमा अहिले सङ्घीय, प्रादेशिक र मानक गरी यो सङ्ख्या १७ पुगेको छ । हालसम्म आङ्गिक १६२ वटा, सम्बन्धन प्राप्त ५३९ वटा, निजी ७५४ वटा, विदेशी विश्वविद्यालयसँग सम्बन्धन प्राप्त ५७ वटा गरी कुल उक हजार ५१४ कलेज सञ्चालनमा छन् । जहाँ, आर्थिक सर्वेक्षणले २०७८/७९ मा ६८२ हजार विद्यार्थी विश्वविद्यालय तथा कजेजमा अध्ययनत देखाएको छ । नेपालको शैक्षिक क्षेत्र अहिले पनि अनेकौँ कमीकमजोरी एवं उल्झनमा बल्झिरहेको छ ।
शैक्षिक लागतको जहाँसम्म सवाल छ, नेपालमा अध्ययन गर्न शैक्षिक शुल्क मात्र, एमबिएस पढ्न तीन लाख, नर्सिङ चारदेखि पाँच लाख, बिबिए पाँचदेखि छ लाख, चार्टर्ड एकाउन्टेन्सी आठदेखि १० लाख, इन्जिनियरिङ १० देखि १२ लाख, एमबिबिएस ४० देखि ४५ लाख आवश्यक पर्छ । छात्रवास, खाना, स्टेसनरी खर्चबाहेक आवश्यक पर्ने न्यूनतम लागत हो, यो ।
यो तितो सत्य हो कि नेपालमा, मानविकी, समाजशास्त्र, राजनीति शास्त्र, शिक्षा वा त्यस्तै विषयमा स्नातक वा स्नातकोत्तर उत्तीर्णपश्चात् मासिक २०/२५ हजार रुपियाँ प्राप्त गर्ने गरी रोजगारी पाउनु कठिन छ । करिब चार÷पाँच लाख रुपियाँ खर्र्चिएर नर्सिङ विषय अध्ययन गरेका युवतीले रोजगारीको अभावमा मासिक १२/१५ हजार रुपियाँ मासिक पारिश्रमिकमै निजी क्लिनिक वा नर्सिङ होमहरूमा कार्य गर्नु पर्ने बाध्यता छ । इन्जिनियरिङ वा चिकित्साशास्त्र अध्ययन गरेका जनशक्तिले समेत मासिक ३०/३५ हजार रुपियाँ पारिश्रमिकमै चित्त बुझाउनुपर्ने विवशता छ । निजी शैक्षिक संस्थामा उच्च शिक्षा अध्यापन गराउने शिक्षकले समेत स्तरीय जीवन व्यतीत गर्न सक्ने पारिश्रमिक प्राप्त गर्नु कठिन छ । अर्थात् मासिक पारिश्रमिक ३०/३५ हजार रुपियाँमै चित्त बुझाउनुपर्ने विवशता छ ।
हाम्रो हकमा परम्परागत शैक्षिक प्रणालीको कारण अहिले पनि १९ प्रतिशत स्नातक पूर्ण बेरोजगार छन् भने १६ प्रतिशत स्नातक प्रचलितभन्दा न्यून पारिश्रमिकमा काम गर्न बाध्य छन् । जबकि, नेपालका कतिपय व्यावसायिक घराना मासिक दुई/तीन लाख रुपियाँ पारिश्रमिक प्रदान गर्न तम्तयार हुँदासमेत तदनुरूपको जनशक्ति प्राप्त गर्न सकिएको छैन । अर्थात् शैक्षिक जनशक्ति उत्पादन गर्ने संस्था र शैक्षिक जनशक्ति खपत गर्ने निकायबिच समन्वयको अभाव छ । यसको अर्थ शैक्षिक संस्थाबाट उत्पादित जनशक्ति र श्रम बजारबिच उपयुक्त तादाम्यता अभाव छ ।
आकर्षक भनिएका अन्य क्षेत्रमा असफल भएका शैक्षिक जनशक्ति शिक्षण पेसामा प्रवेश गर्ने दूषित वातावारण निर्माण गरिएको छ । शिक्षकले आर्जित ज्ञानलाई व्यवहारमा उतार्ने गरेको बिरलै पाइन्छ । जसले जीवनमा कुनै व्यापार व्यवसाय नै गरेको छैन उसले बिबिए वा एमबिए जस्ता विषय अध्यापन गर्छन् । शिक्षकलाई अध्ययनशील, प्रविधिमैत्री र शोधक बनाउन सकिएको छैन । आवश्यकता अनुसार शिक्षक चयन, क्षमता अनुसार नियुक्त तथा बर्खास्ती, कार्यसम्पादनमा आधारित पारिश्रमिकको अभाव छ । शिक्षकले समयमा पारिश्रमिक प्राप्त गर्न नसक्दा त्यसको नकारात्मक प्रभाव अध्यापनको गुणवत्तमा पर्ने गरेको छ । शिक्षकको क्षमता अभिवृद्धिका लागि यथेष्ट तालिम, सिकाइ वा प्रशिक्षणको व्यवस्था गर्न सकिएको छैन ।
कुनै पनि कार्यबाट परिलक्षित उद्देश्य प्राप्त गर्न कार्यगत धारण, लक्ष्य, उद्देश्य, गति, गन्तव्य निर्धारण गरिएको हुनु पर्छ । राज्यले उपलब्ध गराउने शिक्षा के कस्तो हुने, शिक्षाको राष्ट्रिय उद्देश्य के हुने, शिक्षा सेवामूलक वा व्यावसायिक के हुने, सबैका लागि समान वा आर्थिक हैसियतका आधारमा प्राप्त गर्न सकिने भन्ने सम्बन्धमा राज्यको धारणा के हुने भन्ने विषयमा बहस नै भएको पाइँदैन । शैक्षिक युवा तप्कालाई उद्यमशील कसरी बनाउने, युवातप्काको बदलिँदो सपना, आकाङ्क्षा एवं महत्वाकाङ्क्षालाई के कसरी सम्बोधन गर्ने, राज्यलाई आवश्यक पर्ने शैक्षिक जनशक्ति के कति अवधिभित्र तयार पार्ने, उच्च शिक्षा हासिलका लागि बाहिरिनुपर्ने बाध्यता निरूपण के कसरी गर्ने, विदेशमा पुगी ज्ञान, सिप एवं दक्षता आर्जन गरेका जनशक्तिलाई कसरी स्वदेशमा भित्र्याउने भन्ने विषयमा खासै चासो र चिन्तन छैन । विश्वविद्यालयलाई कसरी बचाउने, शैक्षिक प्रणालीलाई कसरी गुणस्तरीय, व्यावहारिक, जीवनउपयोगी, बजार माग अनुकूल कसरी बनाउने, नयाँ पुस्ताले उच्च शिक्षाका लागि विदेशी शैक्षिक संस्था किन रोजिरहेका हुन् भन्ने, अध्ययनपश्चात् स्वदेशमा फर्कने सोच किन नबनाएका हुन् यी र यस्ता विषय राज्यले केस्रा–केस्रा केलाई समाधनार्थ प्रस्ट सोच, दृष्टिकोण, योजना र रणनीति तय गर्नुपर्ने होइन र ?
कुनै पनि कार्य गर्नुअघि उक्त कार्यको आवश्यकता, औचित्य, आयाम, उपयोगिता र दीर्घकालीन प्रभाव विश्लेषण तथा लेखाजोखा गर्नु बुद्धिमानी हुन्छ । उक्त दर्शन शैक्षिक क्षेत्रमा पनि झनै लागु हुन्छ । यसर्थ, विद्यालयय तथा विश्वविद्यालयको पाठ्यक्रम तयार गर्दा, राष्ट्रिय आवश्यकता के हो, के कस्तो जनशक्ति, कुन कुन क्षेत्रमा, के कति परिमाणमा आवश्यक पर्ने हो, जनशक्ति मौज्दातको अवस्था कस्तो छ ? वार्षिक रूपमा के कति परिमाणमा श्रमशक्ति श्रम बजारमा आगमन हुने गरेको छ, शैक्षिक क्षेत्रमा के कस्ता नवीतम पद्धति प्रविष्ट भएका छन् आदि विषयको लेखाजोखा हुनै सकेको छैन । केन्द्रीय र प्रादेशक गरी कुल १७ वटा विश्वविद्यालय स्थापना भइसकेको र नयाँ विश्वविद्यालय स्थापनाको ढोका खुला राखिएको सन्दर्भमा बढीमा ७ लाख विद्यार्थीका लागि के कति विश्वविद्यालय, के कस्ता विधामा र कुन कुन भौगोलिक क्षेत्रमा, के कति अवधिमा स्थापना गर्नु आवश्यक पर्ने हो अध्ययन विश्लेषण  गरी सङ्ख्या निर्धारण गर्नु पर्छ ।
गुणस्तरहीन शिक्षाले निराशा, कुण्ठा, बेरोजगारी र विसङ्गति मात्र निम्ताउने हुँदा शैक्षिक संस्थाबाट प्रदान गरिने शिक्षालाई गुणस्तरीय, जीवनउपयोगी, व्यावहारिक र वैज्ञानिक तुल्याउनु पर्छ । गुणात्मक भन्दा मात्रात्मक जनशक्ति उत्पादनमा जोड दिनु उपयुक्त होइन । यसर्थ, गुणात्मक शैक्षिक जनशक्ति उत्पादन गर्न प्राथमिक, निम्नमाध्यमिक, माध्यमिक, उच्च माध्यमिक र उच्च शिक्षाबिच तारताम्य मिलाउनु पर्छ । शैक्षिक गुणस्तरण सुधारार्थ सरकारी, सामुदायिक तथा निजी तहमा सञ्चालित प्राथिमिक, निम्न माध्यमिक, माध्यमिक तथा उच्च माध्यमिक र विश्वविद्यालयमा निहित प्रयोगशाला, पाठ्यसामग्री, भौतिक पूर्वाधार, अध्यापकीय क्षमता, अनुगमन तथा निरीक्षण पद्धतिलाई अब्बल तुल्याउनु पर्छ ।
गुणस्तर सुधार लक्ष्य र समयसीमा अनुबन्धित हुनु पर्छ । पाँच, दश वा २० वर्षमा के कस्तो गुणस्तरसहित कुन उचाइमा पु¥याउने हो, लक्ष्य र समयसीमा निर्धारण गरी, लक्ष्य प्राप्तार्थ आवश्यक स्रोतसाधन सुनिश्चित गर्नु पर्छ । उच्च शिक्षालाई व्यावहारिक र जीवनउपयोगी तुल्याउन अत्याधुनिक प्रयोगशालासहित प्राविधिक शिक्षामा जोड दिनु पर्छ । यसका निमित्त शोध–अनुसन्धान, समस्या समाधान, आलोचनात्मक सोचाइ, सूचना प्रविधिको प्रयोग र विद्युतीय पुस्तकालय जस्ता शैक्षिक आयाम मजबुत बनाउनु पर्छ । शैक्षिक पद्धतिलाई जीवन उपयोगी तुल्याउन शैक्षिक संस्थाहरूलाई उद्योगधन्दा, उद्यमशीलता र समुदायसँग अनुबन्धन गर्न बिर्सनु हुँदैन । जलस्रोत, कृषि भूमि, उच्च हिमशृङ्खला, हिमताल, बहुमूल्य जडीबुटी, खनिज, जैविक विविधता, सांस्कृतिक विविधतासँग शैक्षिक आयाम अनुबन्धन गरी विदेशी विद्यार्थीलाई यी विधामा पठनपाठनमा आकर्षित गर्नु पर्छ ।
शिक्षकले विद्यार्थीको मात्र नभई, समाज र मुलुकको भविष्यसमेत निर्धारण गर्ने हुँदा क्षमतावान् व्यक्ति मात्र शैक्षिक पेसामा प्रवेश गर्ने वातावरण निर्माण गर्नु पर्छ । शिक्षकको क्षमता अभिवृद्धिका लागि नियमित रूपमा तालिम, सिकाइ, प्रशिक्षण, अनुसन्धान, आकर्षक सेवासुविधा उपलब्ध गराउँदै निजलाई अध्ययनशील, शोधक, नैतिकवान्, अद्यावधिक बनाउने वातावरण सिर्जना गर्नु पर्छ । अध्यापकलाई अध्ययनशील एवं अद्यावधिक तुल्याउन नियुक्ति तथा निष्कासन स्वतन्त्रता (हायर एन्ड फायर) र कार्यसम्पादनमा आधारित पारिश्रमिक (परफमेन्स बेस्ड पेइङ) विधि कार्यान्वयमा ल्याउन हिचकिचाउनु हुँदैन । अध्यापन पेसाको सामाजिक प्रतिष्ठा खस्किरहेकाले उठानका उपाय पहिल्याइ कार्यान्वयन गर्नु पर्छ । अर्थात् आकर्षक सेवा सुविधाको प्रबन्ध गरी निजामती वा सो सरह आकर्षक तुल्याउनु पर्छ ।
"""
कर्मथलोमा रसिकको सम्झना,"""पशुपतिनगर समाचारदाता
पशुपतिनगर, असार ४ गते । वरिष्ठ साहित्य सर्जक स्व. गणेश रसिकको सम्झनामा मङ्गलबार उहाँको कर्मथलो सूर्योदय नगरपालिकामा श्रद्धाञ्जली सभा आयोजना गरिएको छ । स्व. रसिकको सम्झनामा रसिक संस्थापक रहनुभएको रेडियो फिक्कल र उहाँकै सक्रियतामा सञ्चालित गणेश रसिक फाउन्डेसनले उहाँलाई सम्झिएको हो । श्रद्धाञ्जली सभामा इलाम, झापा र छिमेकी देश भारतका साहित्य र सङ्गीतपारखीको सहभागिता थियो । साहित्यकार विमल वैद्यले रसिकको चर्चा गर्दै सरल बोल्ने उहाँका कृति जीवन्त रहिरहने बताउनुभयो । उहाँले भन्नुभयो, “साहित्यकार जिउँदो हुँदाभन्दा मरेपछि धेरै बाँच्छन्, यसको प्रमाण रसिकका कृति हुन् ।” सभामा स्व. रसिककी छोरी निर्जला रसिकलगायत परिवारका सदस्यको उपस्थिति थियो । कार्यक्रममा सङ्गीतकार भूपेन्द्र राईको संयोजकत्वमा विभिन्न क्षेत्रका कलाकारले रसिकले रचना गर्नुभएका गीत गाएका थिए ।
"""
दैलेखमा ११२ अर्ब घनमिटर प्राकृतिक ग्यास रहेको पुष्टि,"""लक्ष्मी सापकोटा/यामराज विष्ट
काठमाडौँ/दैलेख, असार ६ गते । मुलुकमा वार्षिक ५५ अर्ब रुपियाँ बराबरको पाँच लाख मेट्रिक टनभन्दा बढी खाना पकाउने एलपी ग्यास आयात भइरहेको बेला त्यसलाई प्रतिस्थापन गर्न सक्ने गरी स्वदेशमै प्राकृतिक ग्यास फेला परेको छ ।
चाइना जिओलोजिकल सर्भेको अध्ययनले दैलेखको भैरवी गाउँपालिकास्थित जलजलेमा ११२ अर्ब घनमिटर प्राकृतिक मिथेन ग्यास भण्डारण रहेको देखाएको हो । सन् २०१९ देखि अध्ययन गरिरहेको चाइना जिओलोजिकल सर्भेको प्रारम्भिक अध्ययनले नेपाललाई ५० देखि ६० वर्ष पुग्ने प्राकृतिक ग्यास रहेको देखाएको हो । प्राकृतिक ग्यासको उत्पादनमा गई प्रयोगमा आउन थालेपछि एलपी ग्यासको आयातलाई विस्थापन गर्न सक्ने देखिएको छ ।
अध्ययनको प्रारम्भिक प्रतिवेदनले एक वर्षभित्रमा उत्पादन परीक्षणमा जान सक्ने देखाएको छ । चीन सरकारको अनुदानमा दुई अर्ब १७ करोड रुपियाँ लागतमा छ वर्ष लगाएर सो अध्ययन गरिएको थियो । खानी तथा भूगर्भ विभागमार्फत चिनियाँ अध्ययन टोलीले प्राकृतिक ग्यास रहेको फेला परेको जानकारी हालै उद्योग, वाणिज्य तथा आपूर्ति मन्त्रालयलाई गराएको हो ।
उद्योग, वाणिज्य तथा आपूर्तिमन्त्री दामोदर भण्डारीले अध्ययनको विस्तृत प्रतिवेदन आइसकेपछि एक वर्षभित्रमा उत्पादन र परीक्षणको काम सुरु गरिने जानकारी दिनुभयो । “दैलेखमा ११२ अर्ब घनमिटर प्राकृतिक ग्यास भएको पुष्टि भएको छ । उत्पादन र प्रशोधनका लागि थप लगानी गर्नुपर्ने छ । यसका लागि अर्थमन्त्रालयमार्फत चिनियाँ सरकारलाई अनुरोध गर्छौं,” मन्त्री भण्डारीले भन्नुभयो ।
विस्तृत प्रतिवेदन आइसकेपछिको ७५ दिनमा ग्यासको प्रारम्भिक उत्पादनको काम सुरु गरिने उहाँले जानकारी दिनुभयो । प्रचुर मात्रामा उच्च गुणस्तरको प्राकृतिक ग्यास देखिएकाले जति सक्दो उत्पादन तथा प्रशोधनको प्रक्रिया अगाडि बढाउनेसमेत मन्त्री भण्डारीले जानकारी दिनुभयो । यसले ठुलो परिणामको ग्यास आयातलाई समेत प्रतिस्थापन गर्न सक्ने अनुमान गरिएको मन्त्री भण्डारीको भनाइ छ ।
खानी तथा भूगर्भ विभागका उपमहानिर्देशक तथा प्रवक्ता दिनेशकुमार नापितले प्रारम्भिक अध्ययनले वातावरणमैत्री ठुलो मात्रामा प्राकृतिक ग्यास फेला परेको जानकारी दिनुभयो । ८५ अर्ब अमेरिकी डलर बराबरको प्राकृतिक ग्यास रहेको अनुमान गरिएको उहाँले जानकारी दिनुभयो । संसारभर यसको प्रयोग भइरहेको छ । यो नेपालका लागि नयाँ भए पनि एलपिजी ग्यासको तुलनामा वातावरणमैत्री रहेको उहाँको भनाइ छ । पेट्रोलियम लिक्विड तेल नभई ठुलो मात्रामा प्राकृतिक ग्यास भेटिएको र त्यसमा करिब ९० प्रतिशतभन्दा बढी मिथेन ग्यास रहेको उहाँको भनाइ छ ।
यो ग्यास विशेष गरी खाना पकाउन, उद्योगहरू सञ्चालन गर्न, बिजुली बाल्न र अटोमोबाइल सञ्चालन गर्नका लागि उपयुक्त हुने बताइएको छ । प्रारम्भिक अध्ययन प्राप्त भएसँगै परीक्षणका लागि विभागले प्रक्रिया अघि बढाइरहेको जनाएको छ । चीनले अध्ययनसँगै ग्यासको परीक्षण पनि आफैँले गर्नका लागि प्रस्तावसमेत गरेको मन्त्रालयले जनाएको छ ।
प्राकृतिक ग्यास अन्वेषण गर्नका लागि हालसम्म चार हजार १३ मिटर ड्रिल गरिएको र जहाँ ९० प्रतिशतभन्दा बढी मिथेन ग्यास रहेको पाइएको अध्ययनले देखाएको छ । यसको व्यावसायिक उत्पादनका लागि हाल सञ्चालनमा भइरहेको कम्पनी, नयाँ कम्पनी खोल्नुपर्ने र निजी क्षेत्रलाई  उत्पादन गर्न दिनुपर्ने हुन्छ ।
सन् २०१६ मा तत्कालीन प्रधानमन्त्री केपी शर्मा ओलीको चीन भ्रमणका क्रममा नेपालमा पेट्रोलियम पदार्थको सम्भाव्यता अध्ययन गरिदिने समझदारी भएको थियो । यस्तै सन् २०१७ अगस्टमा चीनसँग पेट्रोलियम पदार्थ अध्ययनका लागि सहयोग गर्ने सम्झौता भएको थियो । सन् २०१९ फेब्रुअरीमा कार्यान्वयनका लागि खानी तथा भूगर्भ विभाग र चाइना फिजियोलोजी सर्भेसँग सम्झौता भएको थियो । सर्भेको प्रारम्भिक अध्ययनको प्रतिवेदन बुझाउने अवधि सन् २०२५ को डिसेम्बरसम्म रहेको छ ।
यसैबिच थप तीन स्थानमा पनि ठुलो मात्रामा प्राकृतिक ग्यास रहेको अनुमान गरिएको छ । दाङ, पाल्पा र सुनसरीमा करिब ४३० अर्ब घनमिटर ग्यास रहेको विभागको अनुमान छ । यसको अध्ययन गर्न भने बाँकी छ ।
यसरी भयो अन्वेषण
चीनको सिएनपिसी सिबु इन्जिनियरिङ कम्पनीले २०८० वैशाख २८ गतेदेखि ड्रिलिङका लागि चार हजार १३ मिटर गहिराइसम्म खनेको थियो । चिनियाँ जियोलोजिकल सर्भे कम्पनीबिच उत्खनन गर्न दुई अर्ब ४० करोडको आर्थिक तथा प्राविधिक सहयोगको सम्झौता भएको थियो । चाइना जिओलोजिकल सर्वे कम्पनीले सन् २०२५ को डिसेम्बरमा अन्तिम प्रतिवेदन दिने तयारी गरेको छ । सङ्घीय सरकारले पेट्रोलियम पदार्थको अन्वेषणको काम अघि बढाउन ४५ रोपनी जग्गा अधिग्रहणका लागि स्वीकृति दिएको थियो ।

"""
"विनयी खोलामा आएको बाढीले बस बगायो, यात्रु सकुशल","""नवलपुर (नवलपरासी), असार ६ गते । पूर्वपश्चिम राजमार्गअन्तर्गत नारायणघाट–बुटवल खण्डको विनयी त्रिवेणी गाउँपालिका–१ विनयी खोलामा आएको बाढीले यात्रुवाहक बस बगाएको छ ।
काठमाडौँबाट नेपालगञ्जतर्फ जाँदै गरेको भे१ख ४०८५ नम्बरको बसलाई बिहीबार राति बाढीले बगाएको इलाका प्रहरी कार्यालय दुम्कीबासका प्रमुख प्रहरी निरीक्षक राजन तिमिल्सेनाले जानकारी दिनुभयो । विनयी खोलाको नयाँ डाइभर्सनबाट बस गुडिरहेको बेला एक्कासी आएको बाढीले बस बगाएको उहाँले बताउनुभयो ।
“नयाँ डाइभर्सनबाट आउँदै गर्दा बाढीले बस बगाएको हो”, प्रहरी निरीक्षक तिमिल्सेनाले भन्नुभयो– “तत्काल एक्साभेटर लगेर सबै यात्रुको सकुशल उद्धार गर्न सफल भयौँ ।”
बसमा तीन शिशुसहित ३८ जना यात्रु रहेका थिए । उक्त क्षेत्रमा पानी निरन्तर परिरहेका कारण खोलाबाट बस निकाल्न नसकिएको उहाँले बताउनुभयो । यात्रुको सामान के कति बगायो भन्नेबारे थाहा हुन सकेको छैन । रातभरी परेको पानीका कारण उक्त सडकखण्ड पूर्णरुपमा अवरुद्ध छ । दाउन्नेमा सडक हिलाम्य भएकाले सवारीसाधन गुड्न सकेका छैनन । वैकल्पिक सडक प्रयोग गर्न प्रहरी निरीक्षक तिमिल्सेनाले यात्रुलाई आग्रह गर्नुभएको छ । रासस
"""
नेपालमा एमसिसी निरन्तर रहने,"""काठमाडौँ, असार ६ गते । अमेरिकी सरकारको वैदेशिक सहायतामा आधारित नेपालमा कार्यान्वयनमा रहेको मिलेनियम च्यालेन्ज कर्पोरेसन (एमसिसी) अन्तर्गतको एमसिसी नेपाल कम्प्याक्टको परियोजना निरन्तर रहने भएको छ । ९० दिनको रोक लगाएको मिलेनियम च्यालेन्ज नेपाल कम्प्याक्टलाई अमेरिकी सरकारले निरन्तरताका लागि फुकुवा गरेको हो ।
अमेरिकी सरकारले वैदेशिक सहायता सम्बन्धमा एमसिए नेपालको समीक्षा चलिरहेकै बखत नेपालमा परियोजना कार्यान्वयन जारी राख्न स्वीकृति प्रदान गरेको जनाएको छ । अमेरिकाको विदेश मन्त्रालयले नेपालको परियोजनालाई निरन्तरता दिने विशेष निर्णय गरेको वक्तव्यमार्फत प्रस्ट पारेको छ । नेपालस्थित अमेरिकी दूतावासले प्रकाशन गरेको वक्तव्यमा भनिएको छ, “अमेरिकी वैदेशिक सहायताका बारेमा अमेरिकी सरकारको समीक्षा जारी छ, यस अपवाद अन्तर्गत एमसिसी नेपाल कम्प्याक्ट कार्यान्वयन जारी राख्न अनुमति प्रदान गरिएको छ ।”
साथै वक्तव्यमा एमसिसी र नेपालस्थित अमेरिकी दूतावासले अमेरिका सरकारले गरिरहेको समीक्षालाई थप रचनात्मक बनाउन सरोकारवालाहरूसँग परामर्श जारी राखेको जनाइएको छ ।
वक्तव्य अनुसार एमसिसीले अर्थ मन्त्रालय र एमसिए–नेपालसँगको सहकार्यमा काम गरिरहेको उल्लेख गर्दै सम्भावित नयाँ दायित्वहरूसहित एमसिसी नेपाल सम्झौता अन्तर्गत यसअघि गरिएका र पछि सुरु गर्ने गतिविधिहरू नेपाल सरकार र अमेरिकाका प्राथमिकताहरूसँग मेल खाएको प्रस्ट्याइएको छ, जस अनुसार परियोजना पारदर्शिता, सुदृढ शासन, प्रभावकारी कार्यान्वयनमा र विवेकपूर्ण जोखिम व्यवस्थापन सुनिश्चित गर्न सकिने पनि वक्तव्यमा औँल्याइएको छ ।
नेपाल र संयुक्त राज्य अमेरिकाबिचको द्विपक्षीय सम्बन्ध समृद्धि र दीर्घकालीन आर्थिक पुनरुत्थानलाई प्रवर्धन गर्ने प्रयासमार्फत नेपाली जनतालाई सहयोग गर्न प्रतिबद्ध रहेको पनि अमेरिकी सरकारले प्रस्ट पारेको छ ।
अब के हुन्छ ?
अमेरिकी सरकारले कार्यान्वयनमा निरन्तरताका लागि तत्काल बाटो खोलिदिए पनि अगाडि बढ्ने विषयमा नेपालमा थप निर्णयहरू गर्नुपर्ने हुन्छ । त्यसका लागि वक्तव्यमा भनिएको जस्तो नयाँ दायित्व कस्तो हो भन्ने कुरा प्रस्ट हुनुपर्ने हुन्छ ।
परियोजना निरन्तर रहने भनिए पनि कसरी जाने भन्ने अन्योलमा एमसिएको नेपाल कार्यालय रहेको छ । प्रधानमन्त्री कार्यालय र अर्थ मन्त्रालयले पनि भइरहेका गतिविधिलाई निरन्तरता दिने प्रक्रिया थालेका छन्, जसका लागि अर्थमन्त्रालयले एमसिए नेपालसँग परामर्श सुरु गरेको जनाएको छ ।
यसअघि गत फेब्रुअरीमा अमेरिकी सरकारले विश्वभर एमसिसी परियोजना सञ्चालित देशहरूलाई लक्षित गर्दै परियोजनाको समीक्षाका लागि भन्दै कार्यान्वयनमा रोक लगाएको थियो । एक महिनापछि मार्चको मध्यमा अमेरिकी सरकारले एमसिसी नेपाल कम्प्याक्ट अन्तर्गतका केही कार्य अगाडि बढाउन अनुमति प्रदान गरेको थियो, जसअनुसार महत्वपूर्ण खरिद कार्यहरू र कार्यालय सञ्चालनसम्बन्धी आवश्यक कार्यहरू सञ्चालन गर्न भनिएको थियो । अमेरिका सरकारले विकासशील मुलुकहरूको विकासमा सघाउने उद्देश्यसहित एमसिसीमार्फत विभिन्न मुलुकहरूमा वैदेशिक सहायता उपलब्ध गराउँदै आएको थियो, जसमा समीक्षासहित ठुलो मात्रामा सहायता कटौतीसमेत गरिसकेको छ ।
"""
यस्तो छ आजको सागसब्जी र फलफूलको थोक मूल्य,"""काठमाडौँ,  असार६ गते ।  कालीमाटी फलफूल तथा तरकारी बजार विकास समितिले आजका लागि कृषि उपजहरूको थोक मूल्य निर्धारण गरेको छ । समितिका अनुसार प्रस्तुत सागसब्जी र फलफूलको अधिकतम थोक मूल्य निर्धारण गरिएको हो । गोलभेँडा ठूलो (नेपाली) प्रतिकिलो रु ७०, गोलभेँडा ठूलो (भारतीय) प्रतिकिलो रु ९५, गोलभेँडा सानो (लोकल) प्रतिकिलो रु ३१, गोलभेँडा सानो (टनेल) प्रतिकिलो रु ५०, आलु रातो भारतीय प्रतिकिलो रु ४४, आलु रातो (भारतीय) प्रतिकिलो रु ३५, आलु रातो (मुडे) प्रतिकिलो रु ३८, आलु सेतो प्रतिकिलो रु ३४, प्याज सुकेको (भारतीय) प्रतिकिलो रु ४३, गाजर (लोकल) प्रतिकिलो रु ६५, गाजर (तराई) प्रतिकिलो रु ५०, बन्दा (लोकल) प्रतिकिलो रु ३०, काउली स्थानीय प्रतिकिलो रु ८०, मूला रातो प्रतिकिलो रु ५०, सेतो मूला (हाइब्रिड) प्रतिकिलो रु २०, भन्टा लाम्चो प्रतिकिलो रु २५, भन्टा डल्लो प्रतिकिलो रु ४०, तने बोडी प्रतिकिलो रु ३०, मकै बोडी प्रतिकिलो रु ५० कायम भएको छ । यसैगरी, मटरकोसा प्रतिकिलो रु १५०, घिउ सिमी (लोकल) प्रतिकिलो रु ५५, घिउ सिमी (हाइब्रिड) प्रतिकिलो रु ४०, घिउ सिमी (राजमा) प्रतिकिलो रु १२०, टाटे सिमी मूल्य प्रतिकिलो रु ७०, भटमास कोसा प्रतिकिलो रु ११०, तीतो करेला प्रतिकिलो रु ३०, लौका प्रतिकिलो रु २५, परबर (लोकल) प्रतिकिलो रु ३५, परबर (तराई) प्रतिकिलो रु ४०, चिचिण्डो प्रतिकिलो रु ३५, घिरौला प्रतिकिलो रु ५०, झिगुनी प्रतिकिलो रु ४५, फर्सी पाकेको प्रतिकिलो रु ४५, फर्सी हरियो (लाम्चो) प्रतिकिलो रु ३५, हरियो फर्सी (डल्लो) प्रतिकिलो रु ३५, भिण्डी प्रतिकिलो रु ४५ कायम गरिएको छ । यस्तै, सखरखण्ड प्रतिकिलो ७०, पिँडालु प्रतिकिलो रु १००, स्कूस प्रतिकिलो रु ६०, रायोसाग प्रतिकिलो रु २५, पालुङ्गो साग प्रतिकिलो रु ४०, तोरीको साग प्रतिकिलो रु ३०, हरियो प्याज प्रतिकिलो रु १००, च्याउ (कन्य) प्रतिकिलो रु १८०, च्याउ (डल्ले) प्रतिकिलो रु ३५०, कुरिलो प्रतिकिलो रु ३००, निगुरो प्रतिकिलो रु ३० निर्धारण गरिएको छ । ब्रोकाउली प्रतिकिलो रु ७०, चुकुन्दर प्रतिकिलो रु ७०, सजिवन प्रतिकिलो रु १७०, रातो बन्दा रु ८०, जिरीको साग प्रतिकिलो रु १००, ग्याठकोभी प्रतिकिलो रु ७०, सौफको साग प्रतिकिलो रु ११०, पुदिना प्रतिकिलो रु ११०, इमली प्रतिकिलो रु १७०, तामा प्रतिकिलो रु १२०, तोफु प्रतिकिलो रु १४० र गुन्द्रुक प्रतिकिलो रु ३५० तोकेकोे छ । समितिले स्याउ (झोले) प्रतिकिलो रु २५०, स्याउ (फुजी) प्रतिकिलो रु ३००, केरा (दर्जन) रु १५०, कागती प्रतिकिलो रु १७०, अनार प्रतिकिलो रु ३५०, आँप (माल्द) प्रतिकिलो रु ७०, आँप (दशहरी) प्रतिकिलो रु ८०, अङ्गुर (हरियो) प्रतिकिलो रु २५०, अङ्गुर (कालो) प्रतिकिलो रु ३५०, तरबुजा (हरियो) प्रतिकिलो रु ४०, मौसम प्रतिकिलो रु २००, जुनार प्रतिकिलो रु २५०, भुइँकटहर प्रतिगोटा रु १९०, काँक्रो (लोकल) प्रतिकिलो रु ६०, काँक्रो (हाइब्रिड) प्रतिकिलो रु १८, रुखकटहर प्रतिकिलो रु ६०, मेवा (भारतीय) प्रतिकिलो रु १००, लिची (लोकल) प्रतिकिलो रु १९० निर्धारण गरिएको छ । यसैगरी, अदुवा प्रतिकिलो रु ११०, खुर्सानी सुकेको प्रतिकिलो रु ४२०, खुर्सानी हरियो प्रतिकिलो रु ४०, खुर्सानी हरियो (बुलेट) प्रतिकिलो रु ३०, खुर्सानी हरियो (माछे) प्रतिकिलो रु ३५, खुर्सानी हरियो अकबरे प्रतिकिलो रु २२०, भेडे खुर्सानी प्रतिकिलो रु ७०, धनियाँ प्रतिकिलो रु ५५, लसुन सुकेको चाइनिज प्रतिकिलो रु २००, लसुन सुकेको नेपाली प्रतिकिलो रु १७०, छ्यापी सुकेको प्रतिकिलो रु २००, छ्यापी हरियो प्रतिकिलो रु १२०, ताजा माछा (रहु) प्रतिकिलो रु ३३०, ताजा माछा (बचुवा) प्रतिकिलो रु ३२०, ताजा माछा (छडी) प्रतिकिलो रु २४०, राजा च्याउ प्रतिकिलो रु ३०० र सिताके च्याउ प्रतिकिलो रु ९०० तोकेको छ । रासस """
प्रदेश बजेटका विविधता,"""लामो एकात्मक शासनव्यवस्थामा सन्तुलित विकास हुन नसकेका कारण नै देश सङ्घीय लोकतान्त्रिक गणतन्त्रको अभ्यासमा अग्रसर छ । एक दशकको अभ्यासमा सङ्घ, प्रदेश र स्थानीय सरकार आआफ्नै विधि अनुरूप अगाडि बढेका छन् । संविधानले नै सङ्घलाई प्रत्येक वर्षको जेठ १५ गते नयाँ आर्थिक वर्षको बजेट सङ्घीय विधायिकामा प्रस्तुत गर्नुपर्ने तोकेको छ । त्यसै अनुसार आव २०८२/८३ को बजेट प्रस्तुत भई यतिबेला सङ्घीय विधायिकामा विचाराधीन छ । सङ्घीय बजेटले प्रदेश तथा स्थानीय तहलाई अनेक खालका स्रोतसाधन प्रदान गर्छ । सङ्घीय सरकारबाट प्राप्त स्रोत तथा प्रदेशमा उपलब्ध स्रोतसाधनका आधारमा सबै प्रदेशले असार १ गते प्रदेश विधायिकामा बजेट प्रस्तुत गर्नुपर्ने कानुनी प्रावधान छ । अन्तरसरकारी वित्त व्यवस्थापन ऐन, २०७४ अनुसार प्रत्येक वर्ष असार १ गतेभित्र प्रदेश सरकारले बजेट सार्वजनिक गर्नुपर्ने अनिवार्य प्रावधान छ । त्यस अनुसार नै आइतबार प्रदेश सरकारहरूले आआफ्ना प्रदेश सभामा नयाँ बजेट प्रस्तुत गरेका छन् । प्रतिपक्षीको विरोध र आन्तरिक विवाद आदिका बिच प्रदेश सरकारले आइतबार आगामी आव २०८२÷८३ को आय तथा राजस्वको अनुमानित बजेट प्रस्तुत गरे । कोशी प्रदेशले सबैभन्दा चाँडो दिउँसै बजेट प्रस्तुत गर्न सफल भयो । कतिपय प्रदेशमा साँझतिर बजेट प्रस्तुत भयो भने बागमतीमा प्रशासनिक झन्झटलगायतका कारण राति अबेर बजेट प्रस्तुत गरियो । कर्णालीमा भने राजनीतिक विवादका कारण बजेट धेरै ढिला भयो । मध्यराततिर मात्र सहमति भई बजेट प्रस्तुत गर्ने वातावरण बन्यो । प्रतिपक्षीको विरोधका कारण कर्णाली प्रदेश सभा अन्योलमा थियो । बजेट प्रस्तुत हुँदा असार १ गतेको राति ११ बजेर ५३ मिनेट नै भइसकेको थियो । प्रदेश बजेटका अनेक प्राथमिकता छन् । विश्लेषकले बजेट छरेको पनि भन्न सक्छन् । विवेचना जे भए पनि सबै प्रदेशले बजेट प्रस्तुत गरी सङ्घीयताको अभ्यासलाई अगाडि बढाएका छन् । बजेट सङ्घीय अनुदान र बाँडफाँटसमेतमा बढी निर्भर देखिन्छ । सङ्घीय अनुदान र बाँडफाँट रकम घटेपछि कतिपय प्रदेशले बजेटको आकार पनि घटाएका छन् । कतिपयले भने सीमित स्रोतकै बिच पनि बजेट बढाएका छन् । समग्र बजेट बढेको छ । आगामी बजेटको समग्र आकार चालु आवभन्दा करिब नौ अर्ब रुपियाँले बढी छ । सातै प्रदेशको बजेटको कुल आकार दुई खर्ब ८७ अर्ब रुपियाँ रहेको छ । चालु आवमा दुई खर्ब ७८ अर्ब रुपियाँको बजेट थियो । चालु आवमा पनि सबै जसो प्रदेशको पुँजीगत बजेट कार्यान्वयनको अवस्था उति उत्साहजनक छैन । खर्च गर्न नसकेका कारणले हुन सक्छ, लुम्बिनी र गण्डकी सरकारले भने नयाँ बजेटको आकार घटाएर यथार्थवादी हुन खोजेको देखिन्छ । सात प्रदेशमध्ये बागमती प्रदेशको बजेट सबैभन्दा ठुलो छ । बागमतीले चालु आवको तुलनामा तीन अर्ब रुपियाँ बढाएर ६७ अर्ब ४७ करोड रुपियाँको बजेट ल्याएको छ । राजधानी काठमाडौँसमेत रहेको यो प्रदेशले भौतिक पूर्वाधारलाई उच्च प्राथमिकता दिएको छ । भौतिक पूर्वाधारलाई करिब २५ अर्ब रुपियाँ विनियोजन छ । भौतिक पूर्वाधारमा पनि निर्माण क्षेत्रलाई बढी प्राथमिकता दिइएको छ । दोस्रो ठुलो बजेट मधेश प्रदेशको छ । सो प्रदेशले ४६ अर्ब ५८ करोड रुपियाँको बजेट प्रस्तुत गरेको छ । चालु आवमा सो प्रदेशको बजेट ४३ अर्ब ८९ करोड रुपियाँ मात्र थियो । मधेश प्रदेशले कृषि र पर्यटनलाई प्राथमिकतामा राखेको छ । देशलाई पाल्न सक्ने कृषि भूमि भएको मधेशले कृषिलाई प्राथमिकता दिनु उचित नै हो । आकारका हिसाबले लुम्बिनी प्रदेश तेस्रो स्थानमा छ । लुम्बिनीले ३८ अर्ब ९२ करोड रुपियाँ खर्चको अनुमान गरेको छ । त्यसपछि कोशीले ६० करोड रुपियाँ बढाएर ३५ अर्ब ८७ करोड रुपियाँको बजेट प्रस्ताव गरेको छ । सुदूरपश्चिम प्रदेशले ३३ अर्ब ४७ करोड रुपियाँको बजेट प्रस्तुत गरेको छ । त्यस्तै कर्णालीले ३२ अर्ब ९९ करोडको बजेट प्रस्तुत गरेको छ । प्रदेशमा सबैभन्दा कम बजेट गण्डकीको छ । गण्डकीले ३१ अर्ब ५७ करोड रुपियाँको बजेट प्रस्तुत गरेको छ । बजेटका प्राथमिकता विविधीकरण छ । प्राथमिकता पनि छरिएका छन् । छरिएका प्राथमिकतामा आएका सबै प्रदेश बजेटको प्रभावकारिता भने सफल कार्यान्वयनमै निर्भर रहने देखिन्छ । """
‘भुइँमान्छेहरू सांसदबाट विकास चाहन्छन्’,"""काठमाडौँ, जेठ १७ गते । प्रतिनिधिसभा सदस्य गङ्गाप्रसाद यादवले प्रत्यक्ष निर्वाचित सांसद र समानुपातिक सांसदमा सरकार, कर्मचारी र आम नागरिकको हेराई फरक रहेकाले स्रोत साधन वितरणमा विभेद भएको बताउनुहुन्छ । गोरखापत्र अनलाइन डट कमसँगको भिडियो अन्तर्वार्ता ‘सांसदलाई सवाल’ मा उहाँले सो कुरा बताउनुभयो । प्रत्यक्ष निर्वाचित सांसद र समानुपातिक सांसद सबै जनताको मतबाटै निर्वाचित भएर आउने भए पनि प्रत्यक्ष र समानुपातिक सांसदलाई गरिने सरकारको व्यवहार समान नरहेको उहाँको बुझाइ छ । सरकारले दिने सुविधा र बजेटमा विभेद छ, कर्मचारी र आम नागरिकको बुझाइ पनि फरक देखिन्छ उहाँले भन्नुभयो, “सांसदबिच विभेद गर्नु नपर्ने हो, प्रत्यक्ष निर्वाचित सांसदले गर्ने र समानुपातिक सांसदले गर्ने काम एउटै हो भने फेरि किन पक्षपात ?” सांसदको मुख्य काम ऐन नीति बनाउनु भए पनि ग्रामीण क्षेत्रमा बसोवास गर्ने भुइँमान्छेहरूको चाहना विकास हो । उहाँहरूले सांसदबाट विकास चाहनुहुन्छ, ऐन नियम होइन । तर हामीले आफ्नो जिम्मेवारी बिर्सनु हुँदैन । प्रमुख काममा हामी बढी व्यस्त हुनुपर्छ । यो विषय भुइँमान्छेहरूलाई अझै बुझाउन नसकिएको उहाँले बताउनुभयो । नेकपा (एमाले) को केन्द्रीय सदस्य तथा सिराहा जिल्ला इन्चार्ज समेत रहनुभएका सांसद यादवले मुलुक सङ्घीय शासन प्रणालीमा गए पनि बुझाइ अझै केन्द्रिकृत शासन व्यवस्थाकै रहेको दाबी गर्नुभयो । मुलुक सङ्घीयतामा गएपछि स्थानीय सरकार, प्रदेश सरकार र सङ्घीय सरकार गरी तीन तहको सरकार भए पनि विकासका लागि जनताले सांसदसँग अपेक्षा गर्न नछाडेको उहाँको बुझाइ छ । ‘सांसदको प्रमुख काम नीति, ऐन बनाउने हो तर जनताको माग विकास हो । ऐन बनाउनुपर्छ, छिटो सङ्घीयता कार्यान्वयन गर्नुपर्छ भन्ने कुरा जनतालाई बुझाउन नसकिएको, स्थानीय विकासमा सांसदले भूमिका खेल्नुपर्छ भन्ने बुझाइ अद्यापि जनतामा रहेको छ, त्यो कुरा बुझाउन सकिएको छैन’ उहाँले भन्नुभयो । टोलमा एउटा विद्युत् पोल ढल्दा समेत सांसदले भनिदिनुपर्ने अवस्था अझै रहेको उहाँले बताउनुभयो । पूर्व उपप्रधानपञ्च र गाविस अध्यक्षको जिम्मेवारी समेत निर्वाह गर्नुभएका सांसद यादवले देशको सम्पूर्ण विकासमा सही ऐन कानुन निर्माण गरी त्यसको सही कार्यान्वयन हुन आवश्यक रहेको बताउनुभयो । प्रधानमन्त्रीले, मन्त्री तथा नेताले चाहेर मात्र विकास हुन नसक्ने, विकास अभियानमा सबैको हातेमालो र सहयोगको खाँचो उहाँले औल्याउनुभयो ।  लहान नगरपालिका वडा नं. १३ सिराहामा २०१८ साल वैशाख १५ गते बुवा हनुमानी यादव र आमा सुदामा यादवको कोखबाट जन्मनुभएका सांसद यादव सुरुमा कर्मचारी भएर काम गरेको स्मरण गर्नुभयो । आफू करिब दुई वर्षबढी समय कर्मचारी भूमिकामा रहँदा पनि तत्कालीन अनेरास्ववियूमा आबद्ध भएर काम गरेकाले राजनीतिक चेतना त्यहीबाट आर्जन गरेको बताउनुभयो । उहाँ पछि उपप्रधानपञ्चमा निर्वाचित भएपछि राजनीतिक रूपमा थप चेतना वृद्धि भएको उहाँको बुझाइ छ । आफू उपप्रधानपञ्च रहँदै गाउँमा कृषि र सिँचाइका लागि सक्रिय भूमिका खेलेका कारण राजनीतिक पृष्ठभूमि निर्माण भएको उहाँले स्मरण गर्नुभयो । गाउँमा जमिन्दारी प्रथा हाबी रहेका बेला आफू कम्युनिष्ट आन्दोलनमा सक्रिय भएको सांसद यादवको भनाइ छ । उपप्रधानपञ्च र गाविस अध्यक्ष भएकाबेला गाउँमा ५२ वटा बोरिङ पम्पिङसेट आफूले सिँचाइ प्रयोजनका लागि किसानलाई उपलब्ध गराएकै कारण राजनीतिक वातावरण बनेको दाबी गर्नुभयो । राजनीतिक स्थायित्व नभएकै कारण चाहेकोजस्तो विकास र परिवर्तन हुन नसकेको भए पनि मुलुकमा लोकतान्त्तिक गणतन्त्रात्मक शासन व्यवस्था आएपछि विकासले गति लिएको उहाँको बुझाइ छ । विकासको अर्को बाधक अनियमित्ता र भ्रष्टाचार भएको बताउँदै उहाँले तीनै तहमा सुशासन कायम गर्न नसके चाहेजस्तो विकास गर्न नसकिने बताउनुभयो । नेकपा (एमाले) को तर्फबाट सिराहाबाट प्रतिनिधिसभामा समानुपातिक सांसद गङ्गाप्रसाद यादवसँग गोरखापत्र अनलाइन डट कमका नि. सम्पादक लक्की चौधरी, प्रविधितर्फ मनोजरत्न शाही र केशब गुरुङले गर्नुभएको भिडियो अन्तरवार्ता– """
बजेट कार्यान्वयन उदाहरणीय हुने,"""गोरखापत्र समाचारदाता काठमाडौँ, असार ६ गते । उपप्रधानमन्त्री एवं अर्थमन्त्री विष्णुप्रसाद पौडेलले सन्तुलित र यथार्थपरक बजेट ल्याइए झैँ आर्थिक वर्ष २०८२/८३ को बजेट उदाहरण पेस गर्ने गरी कार्यान्वयन गर्ने प्रतिबद्धता व्यक्त गर्नुभएको छ । उहाँले हरेक मन्त्रालयलाई कार्यान्वयनका सन्दर्भमा कार्ययोजना बनाएर अगाडि बढ्न जोड दिइएको बताउनुभयो । राष्ट्रिय सभामा आव २०८२/८३ को राजस्व र व्ययको वार्षिक अनुमानमाथिको सामान्य छलफलमा उठेका प्रश्नको जवाफ दिँदै अर्थमन्त्री पौडेलले बजेट दुवै सदनबाट पारित भएको अवस्थामा साउन लाग्दा नलाग्दै ठेक्का सम्झौता गरी अगाडि बढ्ने बताउनुभयो । बजेट सन्तुलनलाई मापन गर्ने तीन वटा उपकरण– राजस्व अनुमान, वैदेशिक सहयोग र आन्तरिक ऋणका मामिलामा यथार्थपरक र सन्तुलित भएको उहाँको दाबी थियो । अर्थमन्त्री पौडेलले भन्नुभयो, “चालु आवमा राजस्व सङ्कलनबाट ३१ प्रतिशत स्रोत व्यवस्थापन हुने अनुमान गरियो । आगामी बजेटमा सो सीमा घटाएर १६ प्रतिशत गरेका छौँ । राजस्वको दायरा विस्तार र राजस्व चुहावट नियन्त्रण गरेर सो लक्ष्य पूरा गर्न सकिन्छ ।” उहाँले विगतमा भएका सम्झौता र प्रतिबद्धताका आधारमा वैदेशिक सहायताको अनुमान गरिएको र आन्तरिक ऋणसमेत वित्त आयोगले तोकेको ५.५ प्रतिशतको सीमाभन्दामुनि नै रहेर उठाउने लक्ष्य लिएकाले बजेट सन्तुलित र यथार्थपरक भएको तर्क गर्नुभयो । छलफलका क्रममा उठेका प्रश्नको जवाफ दिँदै अर्थमन्त्री पौडेलले समाजवादले समग्र सामाजिक, आर्थिक र सांस्कृतिक व्यवस्थालाई प्रतिनिधित्व गर्ने हुनाले समाजवाद उन्मुख अर्थतन्त्रका लागि पूर्वतयारीस्वरूप बजेटले निश्चित बाटो समातेको बताउनुभयो । उहाँले भन्नुभयो, “समाजवादको अवस्थामा पुग्न पूर्वतयारी गर्नु पर्छ । अहिलेको अवस्था समाजवादको होइन । पुग्न लामो यात्रा गर्नु पर्छ । त्यसैले समाजवाद उन्मुख भनेका छौँ ।” अर्थमन्त्री पौडेलले संविधानको भावनालाई प्रस्तुत बजेटले आत्मसात् गरेको बताउँदै लोकतान्त्रिक प्रणाली र बहुदलीय प्रतिस्पर्धासहितको संविधानको व्यवस्थाबमोजम बजेट आएको उल्लेख गर्नुभयो । जनतामा निराश भएर व्यवस्थाविरोधी गतिविधिमा लागेको भन्ने प्रश्नको जवाफमा अर्थमन्त्री पौडेलले भन्नुभयो, “बजेटले असन्तुष्ट, निराशालाई सम्बोधन ग¥यो/गरेन भन्ने विषयमा समाजका विभिन्न क्षेत्रले जनाएको प्रतिक्रियाबाट नै स्पष्ट भएको छ । हाम्रो बजेटका व्यवस्था कार्यान्वयनयोग्य,  स्रोतको  अनुमान विश्वसनीय, आयोजना कार्यान्वयन हुने विश्वासको आधार हुनुपर्ने कोणबाट निर्देशित भएर ल्याइएको हो ।” उहाँले नयाँ कार्यक्रम र योजनाको घोषणाभन्दा विगतमा घोषित आयोजना र कार्यक्रमको कार्यान्वयनबाट स्पष्ट रूपमा अगाडि बढ्न चाहेको बताउनुभयो । नयाँ सपना देख्नेभन्दा पनि देखिएका सपनालाई पूरा गर्ने गरी बजेटमा कार्यक्रम राखिएको उहाँले बताउनुभयो । आफू र बजेटको मार्गचित्रलाई लिएर विकृत, दलाल, नोकरशाह, दिशाहीन पुँजीवाद जस्तो विश्लेषण गरिएकोमा त्यसमा आफ्नो असहमति रहेको उहाँले बताउनुभयो । उहाँले भन्नुभयो, “यसप्रकारको आरोप आग्रहपूर्ण छ । बजेटले दृष्टिकोण सारेको छ । जग्गा बाँझो नराखौँ । पालिकाले बाँझो जग्गा जम्मा गर्ने र पालिकामार्फत नै खेती गर्न उपलब्ध गराउने बजेटमा व्यवस्था गरिएको छ । उत्पादन र उत्पादकत्वका लागि यो उत्तम हुने छ ।” अर्थमन्त्री पौडेलले बजेटमा उल्लेख भएका नीति तथा कार्यक्रम हेर्दा सामाजिक संरक्षण, लक्षित समुदायकेन्द्रित रहेको र यसले आर्थिक शिथिलतालाई सम्बोधन गरेको दाबी गर्नुभयो । करिब तीन हजार तीन सय जति तीन करोड रुपियाँभन्दा बढीका आयोजना बजेटमा समेटिएका छन् । बजेटले पुरानै अभ्यासबमोजिम सानो रकमको योजना समेटिएकाले सभाका सदस्यहरूले आपत्ति जनाएकोमा अर्थमन्त्री पौडेलले नयाँ योजनामा तीन करोडको सीमा पालन गरिएको दाबी गर्नुभयो ।  """
दुई महिनामा ४७ फरार अभियुक्त पक्राउ,"""सिराज खाननेपालगन्ज, असार ६ गते । जिल्ला प्रहरी कार्यालय बाँकेले जेठ महिनामा मात्रै बाँकेमा ४७ जना फरार अभियुक्तलाई पक्राउ गरी कानुनी दायरामा ल्याइएको जनाएको छ । अदालतबाट कैद तथा आर्थिक जरिवाना भई फरार रहेका ४७ अभियुक्तलाई पक्राउ गरी अदालतमा पेस गरिएको जिल्ला प्रहरी कार्यालय बाँकेका प्रहरी प्रमुख प्रहरी उपरीक्षक रामप्रसाद घर्तीमगरले बताउनुभयो  । उहाँले पक्राउ परेका फरार अभियुक्तबाट एक करोड आठ लाख ८४ हजार २५५ रुपियाँ राजस्व समेत सङ्कलन गरिएको पनि बताउनुभयो । अदालतले सजाय तोके पनि फरार रहेका व्यक्तिहरूलाई पक्राउ गरी कानुनी दायरामा ल्याउने सरकारको नीति अनुसार अदालतमा बुझाइएको एसपी घर्तीमगरले बताउनुभयो । केही समयअघि जिल्लामा सुरु गरिएको फरारहरूलाई पक्राउ गर्ने अभियानअन्तर्गत हरेक महिना ५० जना जतिको हाराहारीमा फरारहरुलाई पक्राउ गर्ने कार्य भइरहेको जनाउँदै प्रहरी उपरीक्षक घर्तिमगरले सो अभियान निरन्तर जारी रहने जनाउनुभयो । उहाँले जेठ महिनामा ५२ लाख ३७ हजार ८८२ रुपियाँ बराबरको भन्सार छलीको अबैध सामानसहित चार वटा मोटरसाइकल, एक ई–रिक्सा र एउटा कार नियन्त्रणमा लिएर आवश्यक कारबाहीका लागि सम्बन्धित निकायलाई बुझाएको बताउनुभयो । यसैगरी, प्रहरीले ट्राफिक नियम उल्लङ्घन गर्ने तीन हजार १७५ वटा सवारी साधनलाई कारबाही गरी २५ लाख १२ हजार ५०० रुपियाँ राजस्व सङ्कलन गरेको छ । एक महिनाको अवधिमा १०१ वटा मुद्दा दर्ता भएकोमा उजुरी परेका १०७ जनालाई पक्राउ गरी कानुनी दायरामा ल्याइएको एसपी घर्तीमगरले जानकारी दिनुभयो । उहाँले ४७ जना फरार अपराधीलाई पक्राउ गरी पाँच वर्ष तीन महिना कैद असुल उपर गरिएको पनि बताउनुभयो । लागु औषध दुर्व्यसन र ओसारपसारविरुद्ध कडा रूपमा प्रस्तुत भएको बाँके प्रहरीले ७३८ ग्राम ४७४ मिलिग्राम ब्राउनसुगर, ३०० मिलि लिटर कोरेक्स, १११ किलो गाँजा, तीन हजार सात ६० मिलिग्राम चरेश, ५० ट्याब्लेट ट्रामाडोल र ७० ट्याब्लेट नाइट्रोजेपामसहित ओसारपसार तथा सेवन गर्ने ३४ जनालाई पक्राउ गरिएको जानकारी जिल्ला प्रहरी कार्यालय बाँकेले दिएको छ । """
"चोभार गल्छीमा गेग्रान, बाढी थुनिने जोखिम","""काठमाडौँ, असार ४ गते । सङ्घीय सरकारका निकाय र स्थानीय सरकारबिच समन्वय नहुँदा काठमाडौँ उपत्यकाको चोभारस्थित गल्छीमा थुप्रिएको माटो, बालुवा, ढुङ्गासहित गेग्रान हटाउन ढिलाइ भएको छ । काठमाडौँ कीर्तिपुर वडा नं. ६ र ललितपुर महानगरपालिका वडा नं. १८ स्थित बागमती नदी बहाव क्षेत्रमा थुप्रिएको गेग्रान व्यवस्थापनमा अलमल भएको हो । २०८१ असोज १० देखि १३ गतेसम्मको भीषण वर्षा र बाढीले लगेको ठुला ढुङ्गा, लेदो र बलौटे माटो चोभार गल्छीको मुखैमा ठोस भएर बसेको छ । वर्षा र बाढी आएको बेला माथिबाट पहिरो खस्ने र त्यहाँ रुख अड्किए काठमाडौँ डुबानमा पर्न सक्ने चिन्ता छ । वर्षा र बाढी सुरु भए पनि सहरी विकास मन्त्रालय अन्तर्गत अधिकारसम्पन्न बागमती सभ्यता एकीकृत विकास समिति, गृह मन्त्रालय अन्तर्गत राष्ट्रिय विपत् जोखिम न्यूनीकरण तथा व्यवस्थापन प्राधिकरण, ललितपुर महानगरसँग कीर्तिपुर नगरपालिकाको कुरा नमिल्दा गल्छी आसपासको बागमती बहाव क्षेत्रको अवरोध कायमै छ । राष्ट्रिय विपत् जोखिम न्यूनीकरण तथा व्यवस्थापन प्राधिकरणको जेठ १४ गते सम्पन्न बैठकले ‘चोभार गल्छी साँघुरो भई २०८१ असोज १० देखि १३ गतेसम्म परेको वर्षाका कारण बागमती नदीमा पानीको सतह बढ्न गई काठमाडौँ उपत्यकाका नख्खु, कुलेश्वर, थापाथली, बल्खुलगायतका भूभागमा डुबान भएको हुँदा पुनः उक्त प्रकारको क्षति हुन नदिन नेपाली सेनाबाट सहयोग लिई चोभार गल्छीमा रहेको अवरोध हटाउन सहरी विकास मन्त्रालयलाई निर्देशन दिने’ निर्णय गरेको थियो तर कीर्तिपुर नगरपालिकाका प्रमुख कृष्णमान डङ्गोल र उपप्रमुख शुभलक्ष्मी शाक्य (सुनिता) ऐतिहासिक र पुरातात्त्विक महत्वको चोभार गल्छी ‘साँघुरो भएको’ भन्ने विषय गलत भएको तर्क गर्दै अध्ययनबिना खोल्न नदिइने बताउनुहुन्छ । प्रमुख डङ्गोलले भन्नुभयो, “चोभार गल्छीका सम्बन्धमा चर्चा सुनेको हुँ तर औपचारिक रूपमा सम्बन्धित निकायबाट कुनै पत्र वा जानकारी आएको छैन । समन्वयबिना चोभारको गल्छीमा कुनै काम अघि बढाउन सकिँदैन ।” उपप्रमुख शाक्यले पनि चोभारको गल्छी खोल्ने भनेर भइरहेको चर्चापछि स्थानीयले आपत्ति व्यक्त गरेको बताउँदै स्थानीय तहसँग समन्वय र पुरातात्त्विक अध्ययनबिना कुनै काम अघि बढाइए स्वीकार्य नहुने चेतावनी दिनुभयो । ‘गेग्रान हटाउने भनेका हौँ’ अधिकारसम्पन्न बागमती सभ्यता एकीकृत विकास समिति र राष्ट्रिय विपत् जोखिम न्यूनीकरण तथा व्यवस्थापन प्राधिकरणले चोभारको गल्छी खोल्ने नभनेको प्रस्ट पार्दै त्यहाँ थुप्रिएको माटो, बालुवा र ढुङ्गा हटाउने तयारी भएको जनाएको छ । समितिका आयोजना उपनिर्देशक एवं सूचना अधिकारी उद्धव नेपाल र प्राधिकरणका उपसचिव एवं प्रवक्ता रामबहादुर केसीले चोभार गल्छीमा रहेको गेग्रान हटाइने बताउनुभयो । उपनिर्देशक नेपालले भन्नुभयो, “गेग्रान, ढुङ्गा र माटो हटाउनका लागि ललितपुर महानगर वडा नं. १८ ले निवेदन दिएको छ । त्यसका लागि सिमानामा रहेकाले कीर्तिपुरको सहमति चाहिन्छ । त्यसकारण विपत् जोखिम आकलन गरेर व्यवस्थापनका लागि प्राधिकरणसँग समन्वय थालिएको हो ।” उहाँका अनुसार ढुङ्गासहितको गेग्रान हटाउने सन्दर्भमा नेपाली सेनाको सहयोग लिने र भूगर्भ विभागका भूगर्भविद्सहितको टोलीले स्थलगत अध्ययन पनि गरेको छ । उहाँले भन्नुभयो, “वर्षा सुरु भएको छ । त्यसैले छिट्टै व्यवस्थापन गर्नु पर्छ ।  त्यहाँ अहिले पनि पानी जमेको छ । बाढी आएको बेला त्यहाँ रुख अड्किएमा पनि काठमाडौँमा डुबानको गम्भीर अवस्था हुन सक्छ । सेनाको निर्णयको प्रतीक्षामा हामी छौँ ।” ललितपुर महानगरपालिका वडा नं. १८ का अध्यक्ष दामोदर खड्काले जिल्ला प्रशासन कार्यालय, नेपाली सेना, सशस्त्र प्रहरी बल, नेपाल प्रहरीसहित सरोकारवालाले स्थलगत अध्ययन गरिसकेको र अब चोभारको गल्छीको माथिल्लो भागमा थुप्रिएका ढुङ्गा हटाउनुपर्ने बताउनुभयो । उहाँले भन्नुभयो, “चट्टान फुटेर अड्किएका छन् । ती नहटाए जोखिमपूर्ण हुन्छ । सरकारको ध्यान जाओस् ।” """
६० किलो सुन तस्कर गर्ने अमला रोका पक्राउ,"""काठमाडौँ, असार ६ गते । ६० किलो सुन ओसारपसारका क्रममा बरामद गरिएको घटनामा संलग्न एक जनालाई प्रहरीले पक्राउ गरेको छ । रोल्पाको थवाङ गापा २ स्थायी घर भई हाल काठमाडौँको टोखा नपा वडा ३ सुर्यदर्शन टोल बस्ने ४४ बर्षीया अमला रोकालाई प्रहरीले पक्राउ गरेको हो । मिति २०८० साउन २ गते बरामद भई आएको ६० किलो अवैध सुन अनुसन्धान सम्बन्धमा भन्सार चोरी पैठारी तथा सङ्गठित अपराध मुद्दामा फरार रहेकी प्रतिवादी अमला रोकालाई पक्राउ गरिएको नेपाल प्रहरी केन्द्रीय अनुसन्धान ब्युरोका  प्रहरी उपरीक्षक युवराज खड्काले जानकारी दिनुभयो । यस ब्युरोबाट खटिएको अनुसन्धान टोलीले शुक्रवार काठमाडौँको टोखा नपा ३ सुर्यदर्शन टोलबाट पक्राउ गरिएको खड्काले जानकारी दिनुभयो । उनी सुन तस्करका नाइके दावा छिरिङसँग नजिक थिइन । प्रहरीले अवैध सुन भन्सार चोरी पैठारी तथा सङ्गठित अपराधमा संलग्न भएको भन्दै पक्राउ गरी आवश्यक कानुनी कारबाहीका लागि काठमाडौँ जिल्ला अदालत बुझाइएको प्रहरीले जनाएको छ ।    """
अन्धविश्वासविरुद्धको आवाज हो ‘मोहर’ : निर्देशक ओम प्रतीक,"""काठमाडौँ, असार ६ गते । आगामी साउन २३ मा प्रदर्शन हुने चलचित्र ‘मोहर’ ले देवीदेवताको सेवाका नाममा कन्या बालिकालाई ‘देउकी’ बनाउने जस्ता अन्धविश्वासविरुद्ध जनचेतना जगाउने लेखक तथा निर्देशक ओम प्रतीकले जानकारी दिनुभएको छ । आज यहाँ कमलपोखरीस्थित एक चलचित्र भवनमा चलचित्रमा समावेश शीर्ष गीतको श्रव्यदृश्य सार्वजनिक गर्न आयोजित कार्यक्रममा निर्देशक प्रतीकले बालिकामाथि हुने परम्परागत सामाजिक हिंसाका घटनालाई चलचित्रले निरुत्साहित गर्ने संदेश प्रवाह गर्ने बताउनुभयो । उहाँले भन्नुभयो,“मेरो जानकारीमा भएसम्म विसं २०७९ सम्म देउकी प्रथा चलेको छ । त्यसकारण पनि आजकै शैलीमा उक्त कथालाई भनेका छौँ । अहिले विभिन्न बहानामा बालिका माथि हुने गरेको हिँसालाई बन्देज गर्नुपर्छ भन्ने संदेश चलचित्रले प्रवाह गर्छ । यो मनोरञ्जनसँगै सामाजिक विकृतिलाई उठान गरिएको चलचित्र हो ।” उहाँले चलचित्रका माध्यमले धेरै तथ्यलाई बुझाउन सहज भएकाले ‘मोहर’ को विषयवस्तु छनोट गरेको जानकारी दिनुभयो । चलचित्रमा पल शाह, बेनिशा हमाल, निती शाह, अर्जुनजङ्ग शाही, मिस पबि लगायतका कलाकारले अभिनय गर्नुभएको छ । सामाजिक यथार्थ र विद्रोह मिसिएको कथावस्तुमा बनेको ‘मोहर’ ले दर्शकलाई निराश बनाउने अभिनेत्री शाहले बताउनुभयो । “यसले मनोरञ्जनसँगै हाम्रो एउटा दुःखद परम्परालाई समेटेको छ । यो चलचित्र हेरेपछि महिला वा बालिकालाई हुने हिँसा थोरै भएपनि घट्छ भन्ने विश्वास छ”, उहाँले भन्नुभयो । चलचित्रमा भुपेन्द्र अधिकारीले सम्पादन, दिपेन बस्न्यातले छायाङ्कन, रामजी लामिछाने र कविराज गहतराजले नृत्य निर्देशन, कुमार महर्जनले द्वन्द्व निर्देशन गर्नुभएको छ । रासस """
सगरमाथा हिमालको दिगोपन,"""सगरमाथा हिमालले सबैभन्दा अग्लो हिमालको मान्यता पाएको छ । त्यसैले गर्दा विश्वका हरेक पर्वतारोहीले यो हिमालको शिरमा एक पटक पाइला राख्ने सपना देख्छन् । यस्तो सपना देख्नु पर्वतारोहीहरूका लागि अनौठो कुरो पनि होइन । किनकि उनीहरूको आफ्नो काम नै विश्वका विभिन्न अग्ला र अप्ठ्यारा हिमाल आरोहण गरेर आफ्नो व्यक्तिगत एवं देशको नाम विश्वमा ऊँचो राख्नु रहेको हुन्छ । त्यसैले त सगरमाथा हिमाल आरोहण गर्न सक्नु जुनसुकै देशका पर्वतारोहीका लागि आफ्नो प्रतिष्ठासमेत जोडिएको हुन्छ । फलतः पछिल्लो वर्षको हरेक वसन्त ऋतुमा सगरमाथा हिमाल आरोहणका लागि ठुलो भिडभाड हुने गरेको छ । हुन पनि पछिल्लो समय बर्सेनि पाँच सय जना नेपाली एवं विदेशी पर्वतारोहीले सगरमाथा हिमाल आरोहण गरिरहेका छन् । साथै त्यसरी सगरमाथा हिमाल आरोहण गर्न आएका विदेशी अनि स्वदेशी पर्वतारोहीहरूका साथमा जाने सहयोगीहरू जस्तै सरदार, गाइड, क्लाईम्बिङ शेर्पा (हाई एल्टिच्युड शेर्पा) आदि गरेर बर्सेनि आठ सयभन्दा बढी पर्वतारोही सगरमाथा हिमालको शिरमा पाइला राख्न सफल भइरहेका छन् । त्यस्तै गरेर उनीहरूका साथमा जाने कुक, किचेन ब्वाई, पोस्ट म्यान, एल्टिच्युड पोर्टर, सम्पर्क अधिकृत, याक–नाक एवं प्रकारले चौँरी गोठालोसमेत गर्दा करिब दुई हजार जनाको ठुलो भिडभाड हुने गरेको छ, सगरमाथा हिमालको आधार शिविरमा । यो क्रम ७५ दिन अर्थात् साढे दुई महिनासम्म निरन्तर जारी रहने गर्छ । समग्रमा सरकारले पटक पटक गरेर ४७६ वटा हिमाल पर्वतारोहीहरूले आरोहण गरुन् भनेर खुला गरेको छ । त्यसो भए तापनि बर्सेनि सगरमाथा हिमालमै पर्वतारोहीहरूको ठुलो भिड हुने गरेको देखिन्छ । यस्तो किन भइरहेको छ त ? सरकारले यसको सटिक एवं चित्तबुझ्दो जवाफ दिन सक्दैन । हुन सक्छ, सगरमाथा हिमाल विश्वको एक मात्रै अग्लो र ‘आइकोनिक’ हिमालका रूपमा स्थापित भएको हुनाले गर्दा प्रायः सबै पर्वतारोहीको आकर्षण सगरमाथामै रहेको होस् । त्यसैले हालसम्म लगभग नौ हजार पर्वतारोहीले १२ हजारदेखि १३ हजार पटक आरोहण गर्न सफल भएका छन् । त्यसरी नौ हजार पर्वतारोहीले १२ हजारदेखि १३ हजार पटक आरोहण गर्न कसरी सफल भए ? भन्दा एकै व्यक्तिले आठदेखि ३१ पटक सगरमाथा आरोहण गरिसकेका छन् । सोलुखुम्बु जिल्लाको थामे गाउँका कामीरिता शेर्पाले सन् २०२४ मा वसन्त ऋतुको एकै सिजनमा दुई पटक सगरमाथा आरोहण गरेर २९ एवं ३० औँ पटक सगरमाथा आरोहण गर्नुभएको थियो । उहाँले नै यो वर्ष (सन् २०२५) को वसन्त ऋतुमा ३१ औँ पटक सगरमाथा आरोहण गरेर गत वर्षको आफ्नै विश्व कीर्तिमान तोड्नुभयो । अहिलेसम्म सगरमाथा आरोहणको सन्दर्भमा कामीरिताले ३१ औँ पटक सगरमाथा आरोहण गरेर दुर्लभ विश्व कीर्तिमान कायम गर्नुभएको छ । त्यस्तै सोलुखुम्बुकै पासाङदावा (पादावा) शेर्पाले पनि यही वर्षको वसन्त ऋतुमा २९ औँ पटक सगरमाथा हिमाल आरोहण गरेर दोस्रो धेरै पटक सगरमाथा हिमाल आरोहण गर्ने पर्वतारोही बन्न सफल भएका छन् । जे होस्, भूगर्भविद् एवं वैज्ञानिकका अनुसार सगरमाथा हिमाल ‘ग्रे लाइमस्टोन’ ले बनेको हो । टेथिस महासागर टेक्टोनिक प्लेट सर्ने–चल्ने क्रममा वा भनौँ ‘अप–हिभल’ सिद्धान्त अनुसार सगरमाथा हिमालले अहिलेको रूपमा आकार लिएको हो । अहिले अस्तित्वमा नरहेको ‘टेथिस महासागर’ त्यो बेला आजको एसिया, उत्तर अफ्रिका, अरब मुलुक र भारत रहेको क्षेत्रसम्म फैलिएको थियो । करिब ४०–४१ मिलियन वर्षअघि ‘टेथिस महासागर’ उत्तरतर्फ सर्दै गएर आजको आल्पस पर्वतमालाका साथै हिमालय पर्वत माला बनेको हो । त्यस्तै गरेर करिब ८०–८१ मिलियन वर्षअघिको समयमा आजको भारत छ हजार चार सय किलोमिटर दक्षिणको युरेसिया प्लेटमा रहेको थियो । साथै सगरमाथा हिमाल आरोहणको इतिहास हेर्दाखेरि सन् १९२१ सम्म पुग्नुपर्ने हुन्छ । त्यस यता सन् २०२४ को वसन्त ऋतुसम्म नेपाललगायत विभिन्न देशका करिब आठ हजार पर्वतारोहीले १२–१३ हजार बढी पटक आरोहण गरेका छन् । त्यसको कारण भनेको माथि नै एक प्रसङ्गमा भनिए झैँ एकै जना पर्वतारोहीले एकभन्दा बढी पटक सगरमाथा आरोहण गरेका छन् । त्यसो त सगरमाथा हिमाल केवल आरोहीका लागि मात्रै आकर्षणको विषय नभएर सगरमाथा आरोहण गर्न अनुमतिपत्र वा भनौँ परमिट जारी गरेबापत कमाइ गर्ने नेपाल सरकारका साथै सगरमाथा हिमाल आरोहण गराउने विभिन्न पर्वतारोही कम्पनीका लागि पनि धेरै आकर्षणको विषय बनेको छ । यसो हुनुको कारण नेपाल सरकाले सगरमाथा आरोहण गर्न आउने विभिन्न देशका पर्वतारोहीबाट अत्यधिक सलामी दस्तुर सङ्कलन गर्ने गर्छ । त्यस्तै विभिन्न देशका पर्वतारोहीलाई सगरमाथा हिमाल आरोहण गर्न आकर्षित गर्दै विभिन्न सञ्चार माध्यममा विज्ञापन निकाले आह्वान गर्दै नेपालसम्म ल्याएर सगरमाथा आरोहण गराउने स्वदेशी तथा विदेशी पर्तारोहण कम्पनीले पनि ठुलो मात्रामा कमाइ गर्ने गरेको छ । त्यस्तै सगरमाथा आरोहीका साथमा जाने कुक, किचेन ब्वाई, पोस्ट म्यान, एल्टिच्युड पोर्टर, सम्पर्क अधिकृत, लुक्ला तथा नाम्चे बजारबाट भारी खेप्ने–बोक्ने याक–नाक र चौँरीको गोठालोसमेत गर्दा कम्तीमा पनि दुई हजार जनाले बर्सेनि रूपमा राम्रै कमाइ गर्ने गर्छन् । त्यसो त नेपाल सरकारले मात्रै सगरमाथा हिमाल आरोहण गर्न अनुमति जारी गरेबापत बर्सेनि ७५ करोडसम्म आम्दानी गरिरहेको देखिन्छ । त्यसैले सगरमाथा हिमालले प्रत्यक्ष एवं अप्रत्यक्ष रूपमा बर्सेनि अर्बौं रकम बराबरको विदेशी मुद्रा आय आर्जन गरिरहेको देखिन्छ । तर सगरमाथा हिमाललाई दीर्घकालसम्म बचाउनका लागि अब हामी लागी पर्ने कि नपर्ने ? भन्ने गम्भीर प्रश्न खडा भएको छ । त्यसैले सगरमाथा हिमालको कमाइबाट हामी मक्ख मात्रै नपरेर सगरमाथा हिमालको दिगोपना र दीर्घकालसम्म बचाइराख्नेतर्फ हामीले तत्कालै केही न केही कदम चाल्नु पर्छ । बिबिसी नेपाली सेवाको पछिल्लो रिपोर्ट अनुसार सगरमाथा हिमालको आसपास रहेका हिम नदीमा विगत दुई हजार वर्षदेखि जमेर रहेको बरफ केही वर्षदेखि तीव्र्र गतिमा पग्लन सुरु भएको छ । सो रिपोर्टमा जनाइए अनुसार सात हजार नौ सय मिटरको उचाइमा रहेको ‘साउथ कोल’ र त्यस वरिपरि रहेको ‘ग्लेसियर’को बरफ पग्लिने क्रम पनि ८० गुणाले छिटो रहेको देखाएको छ । यसले सगरमाथा हिमालको भविष्यप्रति सङ्केत गर्दै छ । अब सगरमाथा हिमालको आयु छोट्टिँदै छ, सगरमाथा हिमालको आयु घट्दै छ । त्यसैले सोचौँ त, केही गरी सगमारथा हिमालको आयु लामो समयसम्म रहेन भने के होला ? वा सगरमाथा हिमालको आयु लामो समयसम्म नै रहे पनि सगमाथा हिमालमा हिउँ पर्न छाड्यो अथवा बरफ जम्न छाड्यो भने ढुङ्गै–ढङ्गा र कडा चट्टानी भिर–पहराका बाटो भएर मात्रै सगरमाथा हिमालको शिरमा पुग्न पर्वतारोहीलाई पनि धेरै गाह्रो र असम्भव जस्तै हुने छ । त्यस्तै यो वर्षको वसन्त ऋतुमा ३१ औँ पटक सगरमाथा आरोहण गर्न सफल हुनु भएका कामीरिता शेर्पाका अनुसार पहिले पहिले जुन महिनाको ५/६ तारिखसम्म पनि बरफ जमेर धेरै कडा रूपमा रहन्थ्यो, बरफ जमेको हुन्थ्यो । फलतः बरफमा गाडेको ‘आइस स्क्रु’ निकाल्न गाह्रो हुन्थ्यो तर अहिले त मे महिनाको २६/२७ तारिखतिरै सगरमाथाको क्याम्प–२ मै खोला बग्न थालेको (हिउँ पग्लेर पानी बग्न थालेको) देखेको बताउनुभएको थियो । त्यसैले बेला छँदैखेरि हामी सबैले सगरमाथा हिमालको दिगोपना र लामो आयु राख्ने सम्बन्धमा गम्भीर छलफल गर्न जरुरी छ । सरकार र सरोकारवालाले पनि यसतर्फ ध्यान दिनुपर्ने देखिन्छ ।  """
बिचौलियाको सिन्डिकेट जनप्रतिनिधि संस्थाभन्दा बलियो छः विराजभक्त श्रेष्ठ,"""काठमाडौँ, असार १ गते । राष्ट्रिय स्वतन्त्र पार्टी (रास्वपा) संसदीय दलका उपनेता विराजभक्त श्रेष्ठ काठमाडौँ निर्वाचन क्षेत्र नं ८ बाट प्रतिनिधिसभामा प्रतिनिधित्व गर्नुहुन्छ । नौ वर्षअघि विवेकशील नेपाली दल हुँदै राजनीतिमा प्रवेश गर्नुभएका पूर्वयुवा तथा खेलकुदमन्त्री श्रेष्ठ बागमती प्रदेशका पूर्वप्रदेशभा सदस्य हुनुहुन्छ । पर्यटन व्यवसायीसमेत रहनुभएका उहाँ सम्पदा संरक्षणलगायत विभिन्न सामाजिक सेवामा आबद्ध हुनुहुन्छ । काठमाडौँको इन्द्रचोकमा जन्मिनुभएका युवा सांसद श्रेष्ठसँग गरिएको अन्तर्वार्ताको सम्पादित अंशः माननीयज्यू, आजभोलि केमा व्यस्त हुनुहुन्छ ? — पछिल्लो समय संसदीय गतिविधिमा अलि बढी व्यस्त छु । योसँगै काठमाडौँ निर्वाचन क्षेत्र नं ८ मेरो निर्वाचन क्षेत्र भएकाले निर्वाचन क्षेत्रका काम अनि मतदातासँग भेटघाटमा समय बितिरहेको छ । निर्वाचन क्षेत्रमा सांस्कृतिक र संस्कृतिका सवालमा स्थानीयका गुनासो सुन्ने र त्यसको सम्बोधन गर्न सक्दो पहल गर्ने काम भइरहेको छ । अहिले भइरहेको संसदीय अभ्यासलाई कसरी हेर्नुभएको छ ? — संसद्ले गर्नुपर्ने धेरै काम छ । संविधान कार्यान्वयनकै चरणमा छ । संविधानबमोजिम संसद्ले समयसापेक्ष ऐन, कानून र नीतिहरू बनाउनुपर्ने छ । कानुन निर्माणमा सबै पक्षको तदारुकताको आवश्यकता छ । सङ्घ र प्रदेशको साझा अधिकारलाई कानुनमार्फत खुकुलो बनाइनुपर्नेछ । त्यसतर्फ संसद्को आवश्यक ध्यान पुग्नसकेको छैन । जसले जनआक्रोश बढाउन सहयोग पुर्याएको हो कि भन्ने लागेको छ । जुन उद्देश्यले संविधान ल्याएको हो, सोहीअनुसार प्रभावकारी काम नभएपछि जनतामा एक खालको आक्रोश देखिनुलाई अन्यथा भन्न मिल्दैन । संसद्मा परिवर्तनकारी र रुपान्तरकारी शक्तिबीचमै पनि हार्दिकता भएन भन्ने सुनिन्छ, यसबारे तपाईँको भनाइ के छ ? — हाम्रो पार्टीको उदय नै अरु पार्टीले देश र जनताको हितमा काम गर्न सकेनन् भन्ने कोणबाट भएको थियो । निर्वाचनमा पनि सोहीअनुरुप मत प्राप्त भयो । सरकारमा सहभागी भएपछि हामीप्रतिको आशामा परिवर्तन भयो । पार्टीको उदयसँगै हामीले सुशासन र सेवा प्रवाहका कुरा उठाएका थियौँ । किनभने कानुन कागजमा मात्र सीमित हुँदैन । मानिसले कानुनको अनुभूति गर्न पाउनुपर्छ । त्यो नहुँदा समाजमा द्वन्द्व सृजना गर्छ । समग्रमा सदनमा आआफ्ना दलीय एजेण्डा उठाए पनि एकअर्का नेता र दलप्रति सद्भाव र हार्दिकता कायमै छ । अहिले भइरहेको संसदीय अभ्यासलाई अझै उत्कृष्ट बनाउन कहाँनिर सुधार गर्नुपर्छ होला ? — अहिले  जनताको प्राथमिकताको विषय सुशासन हो, त्यतातिर ठोस रूपमा काम हुनुपर्नेमा भएको छैन । सदन समयसापेक्ष कानुन बनाउने थलो हो । तर, गएको साढे दुई वर्षलाई समीक्षा गर्ने हो भने त्यतातिर ध्यान गएको देखिँदैन । कतिपय ठाउँमा राजनीतिक स्वार्थभन्दा पनि माथि उठेर काम गर्नुपर्ने हुन्छ । यसअघि म बागमती प्रदेश सांसद थिएँ । कानुन निर्माणमा हामी दत्तचित्त भएर लाग्यौँ, संसदीय समिति पनि सक्रिय बनायौँ । त्यो कार्यकालमा ६५ वटा कानुन बनाइयो । त्यसअनुसारको सङ्घीय सदनमा सक्रियता देखिन्न । सदनलाई चलायमान गराउन सरकारको पनि महत्त्वपूर्ण भूमिका हुन्छ । किनभने विधेयक ल्याउने भनेको सरकारले नै हो । यहाँनिर ठूला दलको ध्यान पुग्न सकेन भन्ने मेरो बुझाइ छ । तपाईँ पूर्वमन्त्री पनि हुनुहुन्छ, तपाईँको बुझाइमा सरकार भनेको के रहेछ ? — सरकार भनेको राज्य सञ्चालन गर्न आवश्यक स्रोत साधन जुटाउने तथा परिचालनका लागि आवश्यक व्यवस्थापन गर्ने निकाय र अभिभावक हो । विकास भनेको कानुन र नीतिले गर्ने हो, मन्त्रीले होइन । खेल खेलाडीले खेल्ने हो, त्यसका निम्ति सरकारले नीति, नियम र कानुन बनाइदिने हो । मैले युवा तथा खेलकुदमन्त्री हुँदा पाँचवटा जति नीतिनिर्माणका काम गरेँ । त्यसबेला राष्ट्रिय स्वयंसेवा नीति अगाडि बढाइयो । मन्त्री र मन्त्रालयले चाहेको खण्डमा धेरै काम गर्न सक्ने ठाउँ छ । बजेट विनियोजनका हिसाबले युवा तथा खेलकुद मन्त्रालयलाई गरिब मन्त्रालयका रूपमा हेरिन्छ । तर ‘स्टेन्थ’ भनेको बजेटभन्दा पनि नीति हो ।  हामीले मौद्रिक नीतिलाई खेलसँग जोडेर कसरी लैजान सकिन्छ भनी काम गर्न कोसिस गरियो । खेलकुदलाई व्यावसायिक र प्राज्ञिक बनाउनेतर्फ पनि काम गरेका थियौँ ।  फलस्वरुप अहिले खेलाडी खेलबाट नै पैसा कमाएर जीवनयापन गर्न सक्ने भएको छ । नेपाली खेलाडीले नै देशलाई अन्तरराष्ट्रिय रूपमा चिनाएका छन् । तर  खेल र खेलाडीलाई त्यसअनुरुप बुझ्ने र  सम्मान गर्ने काम हुनसकेको पाइँदैन । तपाईँहरूले उठाउँदै आएको सुशासनको मुद्दाले अहिले पार्टी नेतृत्वलाई नै अप्ठ्यारो बनायो भनिन्छ नि ? — हामी ठिक अरु सबै गलत भनेको होइन । तर सुशासनका मुद्दाले नै हामी स्थापित भएको हो । त्यो कायम गर्ने क्रममा हामीलाई केही अप्ठ्यारो भएको हो । मैले खेलकुद मन्त्रालय सम्हाल्दै गर्दा मन्त्रालयको एउटा विभागमा रु. एक अर्ब २७ करोडको भ्रष्टाचार भएको पाएँ । त्यो अवस्थामा सुशासन कायम गर्छु भन्दा घेराबन्दीमा परियो । देशमा राजनीतिक नेतृत्व, नीतिनियमभन्दा पनि बिचौलिया विस्तारै संस्थागत भइरहेकोजस्तो लाग्छ । बिचौलिया सबै क्षेत्रमा छन् । हरेक मन्त्रालयको आआफ्नो सिन्डिकेट रहेछ । त्यो सिन्डिकेट जनप्रतिनिधि संस्थाभन्दा पनि बलियो हुँदै गएको छ । पहिलोपटक सदनमा आएको रास्वपा त्यसबेला सरकारमा जान अलि हतारो गर्यो भनी आएका टीकाटिप्पणीलाई के भन्नुहुन्छ ? — पहिलोपटक हाम्रो पार्टी सरकारमा सहभागी हुने बेलामा सभापतिजीले सोध्नु भएपछि  मैले भने हामीलाई सरकारमा जाने ‘म्यान्डेट’ दिएका छैनन् भनेको थिएँ । तर सभापतिले यत्तिकै बसेर हुँदैन, जनताले सेवा प्रवाह खोजिरहेका छन् भन्नुभयो । संसद्को चौथो ठूलो दल हुनुका नाताले सरकारमा जानै हुन्न भन्ने पनि हुँदैन ।  त्यतिबेला सरकारलाई समर्थन गर्ने तर सरकारमा नजाने, गए पनि शर्तका आधारमा जाने, भरसक नजाने विषयमा सल्लाह दिएको थिए । तर सभापतिको चाहना जनताले तत्काल राहत खोजेकाले सुशासन र डेलिभरी दिन जानुपर्छ भन्ने भयो । युवा पलायनलाई कसरी विश्लेषण गर्नुभएको छ ? — युवा पलायनलाई एकतर्फी मात्र नभई बृहत्तर रूपमा हेरिनुपर्छ । मानिसको बसाइँ सर्ने विषय नियमित प्रक्रिया हो । यद्यपि विदेश जानुको कारण भने खोज्नुपर्छ । देशको राजनीतिक, सामाजिक वा बेरोजगारी के कारण युवा विदेश गएका हुन् भनी कारण पत्ता लगाउनुपर्छ । सेवा सुविधा आदि कारणले पहाडमा समस्या भयो भनी तराईमा बसाइँसराइ भएको कुरा यथार्थ हो । नौ महिना खेती गरेर तीन महिना पनि खान नपुगेपछि मानिस तराईमा सर्न बाध्य भएका हुन् । सुविधा खोज्दै बसाइँ सर्ने क्रम बढ्दो छ । त्यसैले युवा विदेश गएको विषयलाई पूर्ण रूपमा नकारात्मक परिभाषा पनि गर्नु हुँदैन । यद्यपि, रोजगारीमा विदेश जाने युवाका निम्ति रोजगारीका अवसर व्यवस्था राज्यले यही गर्नुपर्छ । युवालाई विदेश पठाउने हो भने दक्ष बनाएर मात्र पठाउनुपर्छ । युवा पलायन हुनु भनेको राजनीतिमा भ्रष्टाचार पनि हो । तपाईँहरूले भनेजस्तो मुलुकमा सुशासन कसरी कायम गर्न के गर्न सकिएला ? — अहिले प्रमुख दुई ठूला दल मिलेर गठन भएको सरकार दुईतिहाइको छ । सुशासन कायम गर्ने हो भने सरकारलाई उपयुक्त समय छ । संविधान संशोधन, कानुन र नीतिनियम नै परिवर्तन गर्न सक्ने बहुमत छ । उनीहरूको सत्ता सञ्चालनको लामो अनुभव पनि छ । यी सबै कारणले वर्तमान सरकारलाई देशमा सुशासन काम गर्न बाटो खुला छ । तर सुशासन कायम हुनसकेको छैन । सुशासनको सवालमा जनताले धेरै ठूलो कुरा खोजेको पनि होइन । बत्ती झ्याप्पझ्याप्प नजाओस्, बाढीले घर नबगाओस्, राज्यबाट प्रदान गरिने सेवासुविधा लिन जाँदा आत्मसम्मानमा ठेस नपुगोस् भन्ने जनताले खाजेको छ । संविधान संशोधनको विषयमा तपाईँको पार्टीको धारणा के हो ? — जनतालाई तीनवटा विषय हेरिदिन अनुरोध गर्दछु । पार्टीको वाचापत्र, जलेश्वरको प्रस्तावना र पछिल्लो राष्ट्रिय भेलाको दस्तावेजलाई बुझ्नुपर्छ ।  त्यहाँ भद्दाखाले शासकीय स्वरुपमा संशोधन गर्नुपर्छ भनेका छौँ । यसअघि म प्रदेशको सांसद थिएँ, तथापि प्रदेश सरकारको औचित्यमा प्रश्न उठेको छ । जनतालाई हामीले रगतपसिना बगाएर तिरेको करबाट सांसद र मन्त्रीले तलब खाएका छन्, तर काम  गरेका छैनन् भन्ने परेको छ । हामीले तिरेको करले दुईचार जना मन्त्रीलाई झण्डा हल्लाउन मात्र हो र भन्ने छ । स्थानीय तहको सङ्ख्या र निर्वाचन प्रणालीमा संविधान संशोधन गर्नुपर्छ भन्ने छ । प्रत्यक्ष निर्वाचित कार्यकारी राष्ट्रप्रमुख हुनुपर्छ भन्ने पार्टीको धारणा हो । यी विषय जनतामा लगेर छलफल गरिनुपर्छ । संविधान संशोधनका क्रममा जनताबाट लिएको सुझावलाई पनि अध्ययन गरी सम्बोधन गर्नुपर्छ । अन्त्यमा, आमजनतालाई तपाईँको सन्देश के छ ? — देश बनाउने भनेको राजनीतिक नेतृत्वले मात्र होइन । आमनागरिकको पनि उत्तिकै भूमिका हुन्छ । हामी सबैले अतिकति सकारात्मक सोच राखेर काम गरियो भने देशमा परिवर्तन गर्न सकिन्छ । रचनात्मक हिसाबले हामीले काम गर्न सकेको खण्डमा देश विकासको सम्भावना खोज्न सक्छौँ । त्यसका लागि नागरिक पनि विवेकशील हुनुपर्छ ।रासस """
म्याग्दीमा हुने गण्डकी प्रदेशस्तरीय भलिबलको तयारी अन्तिम,"""अमृतप्रसाद पौडेलम्याग्दी, असार ६ गते । म्याग्दीको बेनीमा हुने गण्डकी प्रदेशस्तरीय अन्तर जिल्ला पुरुष भलिबल प्रतियोगिताको तयारी अन्तिम चरणमा पुगेको छ । यही असार ७ गतेदेखि ११ गतेसम्म हुने प्रतियोगिताका बारेमा जिल्ला खेलकुद विकास समितिमा आयोजित कार्यक्रममा ट्रफी सार्वजनिक गरिएको छ । जिल्ला समन्वय समितिका कार्यवाहक प्रमुख(उपप्रमुख) डिलकुमारी खत्रीले ट्रफी सार्वजनिक गर्नुभएको थियो । भलिबल प्रतिभाको पहिचान तथा खेल पर्यटनमार्फत प्रचारप्रसारमा प्रतियोगिताले टेवा पुग्ने बताइएको थियो । जिल्ला खेलकुद विकास समिति, जिल्ला भलिबल संघका पदाधिकारी तथा सदस्यहरुको उपस्थिति रहेको उक्त कार्यक्रममा जिल्ला भलिबल संघका अध्यक्ष एवम् प्रतियोगिता संयोजक तेजेन्द्र बानियाँले जिल्लामा हुने प्रदेशस्तरीय प्रतियोगिताले खेल पर्यटनमा योगदान दिने बताउनुभयो । जिल्ला खेलकुद विकास समितिका अध्यक्ष सुमन श्रेष्ठले जिल्लामा खेलकुदका प्रतिभालाई आवश्यक सुविधासहित तालिम तथा प्रतियोगितामा सहभागिता गराउने गरी अगाडि बढेको बताउनुभयो । हरेक विधाका खेलमा म्याग्दीलाई सर्वोत्कृष्ट बनाउने र खेलाडीलाई लक्षित गरी बजेट व्यवस्थापन गर्ने बताउनुभयो । प्रतियोगितामा आयोजक म्याग्दीसहित मुस्ताङ, बागलुङ, पर्वत, कास्की, तनहुँ, स्याङ्जा, नवलपुर गरी आठ जिल्लाको सहभागिता हुने छ । प्रदेश खेलकुद परिषद् गण्डकीको प्रवर्धन तथा जिल्ला खेलकुद विकास समिति म्याग्दीको सहकार्यमा हुने प्रतियोगितामा बिजेता टिमले नगद दुई लाख, उपविजेताले नगद एक लाख तथा तेस्रो हुने टिमले नगद ५० हजार तथा चौथो हुने टिमले नगद २५ हजारका साथमा ट्रफी, मेडल तथा प्रमाणपत्र प्राप्त गर्ने छन् । प्रतियोगितामा उत्कृष्ट प्रशिक्षक र सर्वोत्कृष्ट खेलाडीलाई जनही पाँच–पाँच हजार तथा अन्य विधागत उत्कृष्ट स्पाइकर, उत्कृष्ट सर्भर, उत्कृष्ट ब्लकर, उत्कृष्ट लिबेरो, उत्कृष्ट डिफेन्डर र उत्कृष्ट सेटरले जनही तीन–तीन हजारका साथमा ट्रफी र प्रमाणपत्र प्राप्त गर्ने छन् । हरेक टिममा एक प्रशिक्षक र एक व्यवस्थापकसहित १४ जनाको सहभागिता रहने छ । """
पशुपतिमा मनाइयो त्रिशूल जात्रा,"""गोरखापत्र समाचारदाता काठमाडौँ, असार ६ गते । देवपतन र पशुपतिको जय वागेश्वरीमा बिहीबार ‘त्रिशूल जात्रा’ मनाइएको छ । जय वागेश्वरीभन्दा केहीमाथि रहेको सत्तलबाट दुई बालिका र एक बालकलाई त्रिशूलले रोपेको स्वरूप जस्तो देखिने गरेर खटमा राखेर पशुपति क्षेत्रको परिक्रमा गरी जात्रा मनाइएको छ । स्थानीय नेवार समुदायमा यसलाई ‘मचाति’ भनिन्छ । नेपाल संवत् तछलागा, भलभल अष्टमीको दिन पशुपतिनाथको देवपतन (ग्वल देश) र पशुपतिको जयवागेश्वरी क्षेत्रमा नेवार समुदायले यो जात्रा भव्य रूपमा मनाउँदै   आएका छन् । जात्रा यक्ष मल्लको पालादेखि सुरु भएको मानिन्छ । यो काठमाडौँवासीले हेर्न नहुने जात्रा पनि हो, सांस्कृतिक अभियन्ता तथा पुजारी राजन महर्जनले भन्नुभयो, “जात्रामा सहभागीले काठमाडौँवासीलाई जथाभावी गाली गर्छन् ।” किंवदन्ती अनुसार भूमि आचाजु नामका एक पुरोहितले आफ्नो शरीर घरमै छाडेर आत्माको रूप धारणा गरेर अमृतको घडा लिन गएका रहेछन् । काठमाडौँ घर भएकी उनकी श्रीमतीले नहेर्नु भनेको कोठामा गएर हेर्दा श्रीमान्को शरीर देखेर मृत्यु भएको ठानेर माइतीलाई बोलाएर शवको अन्त्येष्टि गरेछन् । भूमि आचाजुले यो कुरा चाल पाएर फर्कंदा शरीर जलिसकेको थियो । यही घटना सम्झिएर जात्रामा सहभागीले काठमाडौँवासीलाई गाली गर्ने गरेका हुन् । आजभोलि गालीको साटो हर हर महादेव भन्ने चलन सुरु भएको छ । जात्रामा रथसँगै शव लगेको जस्तै गरी भूमि आचाजुको शवयात्रा गर्ने प्रचलन छ । """
बुद्धिचालमा पुरुषोत्तमको एकल अग्रता,"""काठमाडौँ, असार ५ गते । काठमाडौँ महानगरपालिका वडा नं २७ को आयोजनामा सञ्चालन भइरहेको श्रीमती मंगलादेवी सिंह स्मृति फिडे रेटिङ बुद्धिचाल प्रतियोगितअन्तर्गत दोस्रो दिन पाँच चरणको खेल सम्पन्न भएका छन् । दोस्रो संस्करणको बुद्धिचाल स्पर्धामा काठमाडौँका युवा खेलाडी सीएम पुरुषोत्तम सिलवाल सबै प्रतिद्वन्दीलाई पराजित गर्दै पूर्ण पाँच अङ्ककासाथ एकल अग्रता हासिल गर्न सफल हुनुभएको छ । गत महिना श्रीलङ्कामा सम्पन्न वेस्टर्न एसियन एमेच्योर चेस प्रतिस्पर्धामा नेपाललाई रजत पदक दिलाउनुभएका उदियमान खेलाडी सीएम पुरुषोत्तमले क्रमश: हार्दिक पन्त, रामकृष्ण महर्जन, महेन्द्रकुमार साम्बा हाम्फे, शैलेन्द्र न्यौपाने र सीएम नवीन तण्डुकारलाई पराजित गर्नुभएको छ । प्रतिस्पर्धामा तीनजना खेलाडीहरूले समान ४.५ अङ्क जोडेर संयुक्त दोस्रो स्थानमा रहन सफल हुनुभएको छ । जसमा मकवानपुरका एफएम क्षितिज भण्डारी, झापाका प्रकाशचन्द्र नेपाल र ललितपुरका सुरज महर्जनले पुरुषोत्तमलाई पछ्याउनुभएको छ । क्षितिजले पाँचौँ चरणमा प्रकाशचन्द्रसँग बराबरी खेले भने चौथो चरणको खेलमा खोटाङका धिरेन राई र तेस्रो चरणमा काठमाडौँका कुशल बेलबासेमाथि जित निकाल्नुभयो । पाँचौँ चरण बराबरी खेल्नुभएका प्रकाशले तेस्रो र चौथो चरणमा स्याङ्जाका सुशील सुवेदी र काठमाडौँका जनार्दन श्रेष्ठलाई पराजित गर्नुभएको छ । यसैगरी ललितपुरका सुरज महर्जनले तेस्रो, चौथो र पाँचौँ चरणमा क्रमशः अशोकमोहन श्रेष्ठ, सन्देश श्रेष्ठ र कमल श्रेष्ठलाई पराजित गर्नुभएको छ । ज्याठास्थित अन्नपूर्ण उच्च माविको सभाहलमा जारीप्रतियोगितामा काठमाडौँका जनार्दन श्रेष्ठ, सीएम नवीन तण्डुकार, खोटाङका धिरेन राई, काभ्रेका राहुल चौप्रधान, दोलखाका आशिष फुयाल, झापाका राजन सुवेदी र काठमाडौँकै सीएम भगवती प्रसाद शर्माले समान ४.४ अङ्क बटुलेर संयुक्त तेस्रो स्थानमा उभिन सफल हुनुभएको छ । त्यस्तै महिलातर्फ भर्खरै सम्पन्न भएको नेशनल जुनियर विजेता रिया श्रेष्ठले तीन अङ्क जोडेर अग्रता लिनुभएको छ । रियासँगै समान तीन अङ्क प्राप्त गर्नेमा प्रतिमा बास्कोटा, शान्ति धिमाल र ओमन नेशनल च्याम्पियन सिन्दिरा जोशी हुनुहुन्छ । स्वीस लिग प्रणाली अनुसार नवौँ चरणसम्म हुने प्रतियोगितामा विजेताले २५ हजार, उपविजेताले २० हजार र तृतीय स्थान प्राप्त गर्ने खेलाडीले १५ हजार रुपियाँ पुरस्कार हात पार्ने छन् । प्रतियोगितामा कूल नगद पुरस्कार एक लाख ४५ हजार रहेको छ। """
रघुगंगा गाउँपालिकाको बजेट ५० करोड,"""अमृतप्रसाद पौडेल म्याग्दी, असार ५ गते । रघुगंगा गाउँपालिकाको आर्थिक वर्ष २०८२–८३ को नीति तथा कार्यक्रम, बजेट तथा कार्यक्रम एवम् १९ औं गाउँसभामा ५० करोडको बजेट प्रस्तुत गरेको छ । गाउँपालिका अध्यक्ष भवबहादुर भण्डारीले प्रस्तुत गर्नुभएको नीति तथा कार्यक्रम पारित भएसँगै उपाध्यक्ष प्रेमकुमारी पुनले आगामी आर्थिक वर्षका लागि ५० करोड ११ लाख ४० हजार आठसय २० रुपियाँको बजेट प्रस्तुत गर्नुभएको हो । उपाध्यक्ष पुनले आन्तरिक राजस्व एक करोड पाँच लाख, चालु आर्थिक वर्षबाट खर्च नभएर बाँकी रहने दुई करोड ५५ लाख, गरी आन्तरिक आयतर्फ तीन करोड ६० लाख प्रस्ताव गर्नुभएको छ । त्यसैगरी संघीय सरकार, प्रदेश सरकार तथा आन्तरिक आय गरी उक्त बजेट प्रस्ताव गर्नुभयो । चालु खर्चतर्फ ३७ करोड ६७ लाख ६० हजार आठसय २० र पुँजीगततर्फ १२ करोड ४३ लाख ८० हजार बजेट प्रस्ताव गरिएको गाउँपालिका प्रमुख प्रशासकीय अधिकृत चेतनारायण भण्डारीले जानकारी दिनुभयो । नीति तथा कार्यक्रम पारित भइसकेपछि बजेट प्रस्तुत गरिएको र बजेटमाथि छलफल जारी रहेको गाउँपालिका अध्यक्ष भण्डारीले जानकारी दिनुभयो । """
कैलालीमा सुत्केरी मृत फेला,"""गोदावरी (कैलाली), असार ६  गते ।  गौरीगङ्गा नगरपालिका–७ स्थित कैलाशपुरमा एक सुत्केरी मृत फेला परेकी छिन् । स्थानीय  १९ वर्षीया तुलसी नाथ घर नजिकै मृत फेला परेकी हुन् । जिल्ला प्रहरी कार्यालयका प्रवक्ता प्रहरी नायब उपरीक्षक राजकुमार सिंहले घटनाबारे अनुसन्धान भइरहेको जानकारी दिनुभयो । घटनास्थल पुग्नुभएका इलाका प्रहरी कार्यालय मालाखेतीका प्रहरी नायब उपरीक्षक रणबहादुर चन्दले मृत भेटिएकी नाथ सुत्केरी भएको खुुलेको बताउनुभयो । नाथ घरको मूलद्वार अगाडिको नालामा मृत भेटिएकी हुन् । उनको १६ दिनको नवजात शिशु (छोरा) भने जिवितै भेटिएको प्रहरी नायब उपरीक्षक चन्दले बताउनुभयो । रासस """
जनताको चाहनाअनुसार काम गरिरहेका छौं : मन्त्री गुरुङ,"""नवीनराज कुइँकेल लमजुङ, असार ६ गते ।  सरकारका प्रवक्ता एवं सञ्चार तथा सूचना प्रविधिमन्त्री पृथ्वीसुब्बा गुरुङले जनताले सरकारको राम्रा कामहरु हेर्न चाहेको बताउनुभएको छ । उहाँले वर्तमान सरकारले जनताको चाहनाअनुरुप राम्रा काम गरेर देखाउने विश्वास दिलाउनुभयो । लमजुङ सदरमुकाम बेसीसहरमा शुक्रबार आयोजित नेकपा (एमाले) जिल्ला कमिटी लमजुङको बार्षिक समीक्षा बैठकमा सम्बोधन गर्र्दै सञ्चारमन्त्री गुरुङले सरकारले राम्रा काम गर्न सकेमा जनताको गुनासो घट्ने बताउनुभयो । “अहिले प्रधानमन्त्री, मन्त्री, मुख्यमन्त्री, पालिका प्रमुखहरुले कस्ता काम गरेका छन् भनेर जनताले मूल्याङ्कन गरिरहेका छन्”, मन्त्री गुरुङले भन्नुभयो, “सरकारले गर्ने कामका आधारमा नै जनमत बढ्ने र घट्ने हुन्छ, त्यसतर्फ ध्यान दिनुपर्छ ।” नेकपा (एमाले) का उपमहासचिव समेत रहनुभएका सञ्चारमन्त्री गुरुङले पार्टीका नेता तथा कार्यकर्ताहरु जतिसुकै खटिए पनि जनप्रतिनिधिले राम्रो काम नगरेमा जनमत बढ्न नसक्ने बताउनुभयो । उहाँले पार्टी बलियो भए मात्र सरकारको नेतृत्व गर्न सक्ने र सरकारको सफल नेतृत्व गर्न सके मात्र जनताको सेवा गर्न सकिने बताउनुभयो । बैठकलाई सम्बोधन गर्दै मन्त्री गुरुङले विचारका हिसावले नेकपा (एमाले) एक ढिक्का हुन जरुरी रहेको बताउनुभयो । “पार्टीभित्र जनताको बहुदलीय जनवाद (जवज) लाई बुझ्ने, ब्याख्या गर्ने, कार्यान्वयन गर्ने शैली सबैको एउटै हुनुपर्छ” उहाँले भन्नुभयो, “तलदेखि माथिसम्म, नेतादेखि कार्यकर्तासम्म बुझाइमा समानता, विचार र सिद्धान्तमा एकताबद्ध हुनुपर्छ ।” राजनीतिक रुपमा नैतिकवान बन्न नेता कार्यकर्तालाई उहाँले सुझाव दिनुभयो । नेताहरु इमान्दार बनेमा मात्र बेइमानलाई कारबाही गर्न सकिने उहाँले बताउनुभयो । नेकपा (एमाले) का नेता कार्यकर्ताले पुनः २०४८ साल तिरकै कार्यशैलीमा फर्कनु पर्ने बेला आएको उहाँले बताउनुभयो । “हामी फेरि २०४८ तिरकै पुरानै कार्यशैलीमा फर्कनुपर्छ । त्यतिबेलाकै आचरणमा फर्कनु पर्छ । श्रमजीवीलाई माया गर्ने कार्यशैली हुनुपर्छ । आचरणमा सुधार हुनुपर्छ”, उहाँले भन्नुभयो, “हामी नैतिकवान बन्न सके, इमान्दार बन्न सके, शासकीय सुधारमा क्षमतावान बन्न सके, हाम्रो साथमा जनता हुनेछन् । हामी जनतामाझ हुनेछौं ।” नेकपा (एमाले) पार्टी विचार र संगठनमा बलियो भएमा बामपन्थी शक्तिविच एकताको सम्भावना बलियो हुने उहाँले बताउनुभयो । उहाँले एमालेलाई बलियो बनाएर मात्र अन्य बाम तथा राष्ट्रबादी शक्तिहरुसँग एकता र सहकार्य अघि बढाउन सकिने उहाँले बताउनुभयो । जिल्ला कमिटी अध्यक्ष राजकुमार विष्टले चालु आर्थिक वर्षको समीक्षा र आगामी आर्थिक वर्षको कार्य योजना प्रस्तुत गर्नुभएको थियो । दुई दिनसम्म चल्ने बैठकमा केन्द्रीय सदस्य एवम् जिल्ला इन्चार्ज जमीन्द्रमान घले, अनुशासन आयोगका सदस्य मायानाथ अधिकारी, प्रदेश कमिटीका सदस्यहरुको सहभागिता थियो । """
अब एकीकृत र संयुक्त परीक्षा हुन्छ :  वीरबहादुर राई,"""काठमाडौं, असार १ गते । लोकसेवा आयोगका सदस्य वीरबहादुर राईले कम खर्चमा कर्मचारी छनाेट प्रक्रिया अगाडि बढाउन अब एकीकृत र संयुक्त परीक्षा सञ्चालन गरिने बताउनुभएको छ । वि.सं. २००८ साल असार १ गते स्थापना भएको लोकसेवा आयोग ७५ औं वर्ष प्रवेश गरेको अवसरमा गोरखापत्र अनलाइनसँगको भिडियो संवादमा उहाँले सो विचार व्यक्त गर्नुभएको हो । आयोगले यो वर्षभरि हीरक महोत्सव विविध रचनात्मक कार्यगरी मनाउने भएको जानकारी पनि उहाँले दिनुभयो ।  विस २००७ मा देशमा प्रजातन्त्रको स्थापनासँगै निजामती कर्मचारीको नियुक्ति छुट्टै र स्वतन्त्र निकायबाट गर्ने उद्देश्यले वि.सं. २००८ असार १ गते  लोकसेवा आयोगको स्थापना भएको हो । स्थापना कालदेखि यस आयोगले निजामती सेवाका पदमा उपयुक्त उम्मेदवार छनाेट गर्ने कार्य गर्दै आएको छ । नेपालको संविधानमा निजामती सेवा, नेपाली सेना, नेपाल प्रहरी, सशस्त्र प्रहरी बल, नेपाल र अन्य सङ्घीय सरकारी सेवाको पदमा पदपूर्तिका लागि लिइने लिखित परीक्षा लोकसेवा आयोगले सञ्चालन गर्ने व्यवस्था छ। भर्ना प्रक्रियामा योग्यता, स्वच्छता र निष्पक्षतालाई प्राथमिकतामा राखिएको बताउँदै सदस्य राईले समान प्रकृतिका संस्थाको परीक्षा एकै पटक सञ्चालन गरिने बताउनुभयो । जस्तै, गोरखापत्र, रासस, रेडियो नेपाल र टेलिभिजन, प्रेस काउन्सिलजस्ता समान प्रकृतिका मिल्ने खालको पदमा एकै पटक परीक्षा सञ्चालन गर्ने आयोगको तयारी छ । युवाहरू विदेश पलायन हुने क्रम बढेकाले आयोगले विश्वविद्यालयको पाठ्यक्रमको पनि अध्ययन गर्ने भएको छ भने विद्यार्थीसँग पनि छलफल गर्ने योजना आयोगको बनाएको छ । कतिपय संस्थानले परीक्षा प्रणाली खर्चिलो भएका कारण परीक्षा नै सञ्चालन गर्न नसक्ने अवस्थामा छन् नि भन्ने प्रश्नमा उहाँले परीक्षाको खर्च र भर्ना प्रक्रियालाई अझै सरल, छिटो र मितव्ययी बनाउने आयोगको तयारी रहेको जानकारी पनि सदस्य राईले दिनुभयो । प्रस्तुत छ– लोकसेवा आयोग स्थापनाको ७५ वर्ष प्रवेशका अवसरमा आयोगका भावी कार्यदिशा, आधुनिक परीक्षा प्रणाली र युवा पुस्तालाई आकर्षण गर्ने के कस्तो तयारी छ भन्ने विषयमा आयोगका सदस्य वीरबहादुर राईसँग गोरखापत्र अनलाइनका लागि नारद गौतम, मनोजरत्न शाही र केशब गुरुङले गर्नुभएको भिडियो संवाद :  """
नगरपालिकाको मुद्दामै सिद्धियो चौबिस लाख,"""कालीकोट समाचारदाता कालीकोट, असार ६ गते । आपसमा स्वार्थ बाझिँदा अदालतमा मुद्दा हाल्ने र नगरपालिकाको विकासे बजेट खर्च गर्ने जनप्रतिनिधिको चलन जस्तै भइसकेको छ । ‘बजेट चलाउन पाएनौँ, नगरपालिका प्रमुखले एकलौटी गरे, उपप्रमुख कोषमा बजेट भएन, वडाध्यक्षले बजेट चलाउन पाएनन्’ जस्ता विषयमा कुरा नमिल्दा जनप्रतिनिधि अदालतसम्म पुग्ने गरेका छन् । मुद्दा लड्दा जनप्रतिनिधिले पालिकाकै बजेट खर्च गर्ने गरेको पाइएको छ । कालीकोटको खाँडाचक्र नगरपालिकाका ११ मध्ये १० वटा वडाका अध्यक्षले नगर प्रमुखविरुद्ध अदालतमा मुद्दा हाल्दा नगरपालिकाको २४ लाख ७१ हजार ७३२ रुपियाँ खर्च भएको छ । हालै सार्वजनिक गरिएको महालेखा परीक्षकको प्रतिवेदनमा २०८० पुस २२ गते भौचरमार्फत विभिन्न १० व्यक्ति र एक फर्मलाई नेपालगन्ज, सुर्खेत, जुम्ला कार्यालयका पदाधिकारी, वडाध्यक्षसमेतले गाडी भाडाबापत छ लाख ८३ हजार रुपियाँ खर्च गरेको उल्लेख छ । उच्च अदालत सुर्खेत जुम्ला अन्तर्गत जुम्ला इजलासमा दायर गरिएको मुद्दाको कामका सिलसिलामा खाँडाचक्र नगरपालिकाले सरकारी ढुकुटीबाट भाडा मात्रै छ लाख ८३ हजार रुपियाँ खर्च गरेको छ भने खाना होटेलको बासबापत १८ लाख ४८ हजार २३२ रुपियाँ गरी जम्मा २४ लाख ७१ हजार ७३२ रुपियाँ खर्च गरेको महालेखाको प्रतिवेदनमा उल्लेख गरेको पाइएको छ ।  योमध्ये छ लाख ८३ हजार असुलउपर गर्न पनि भनेको छ । यो रकम नगरपालिकाको भवन निर्माण शीर्षकबाट रकमान्तर गरी खर्च गरेकाले असुलउपर गर्न भन्दै यस्तो नियमविपरीत काम नगर्न सुझावसमेत दिइएको छ । यस विषयमा खाँडाचक्र नगरपालिकाका प्रमुख कमलबहादुर शाहीले भने अनभिज्ञता प्रकट गर्नुभयो । उहाँले आफूलाई यस विषयमा जानकारी नभएको भन्दै वडाध्यक्षले बेकारमा झमेला गरेका कारणले खर्च हुँदा आफूलाई पनि पछुतो लागेको उल्लेख गर्नुभयो । जनप्रतिनिधिबिचको मुद्दा भएकाले खर्च यतैबाट भयो होला यो राम्रो होइन भनी प्रमुख शाहीको प्रतिक्रिया दिनुभयो । मुद्दा जुम्ला इजलासमा भए पनि रकम खर्च भने सुर्खेत, नेपालगन्जका होटेलमा बढी भएको पाइएको छ । जुम्ला इजलासमा खर्च भएको शीर्षक राखेर सुर्खेतको न्यु मानसरोवर होटेलमा ६२ हजार ६०२, निर्वाणा होटेल एन्ड रिसोर्ट प्रालि सुर्खेतमा चार लाख, होटेल लेकाली सुर्खेतमा ९३ हजार ८२० गरी जम्मा रकम पाँच लाख ५६ हजार ४२२ रुपियाँ असुलउपर गर्न भनेको छ । यो रकम होटेलबाट असुलउपर हुन्छ कि नगरपालिकाले शीर्षक बदलेर असुल गरेको महालेखा परीक्षकको तथ्याङ्कमा उल्लेख छ । यस विषयमा निमित्त प्रमुख प्रशासकीय अधिकृत जसीप्रसाद चौलागाईंले असुलउपर गर्नुभनेको रकम अनिवार्य गर्नुपर्ने भए पनि जनप्रतिनिधिले यसमा चासो नदिएका कारणले समस्या हुँदै आएको बताउनुभयो । यसरी नगरपालिका तथा गाउँपालिकाका जनप्रतिनिधिले मन लाग्दी खर्च गर्ने गरेका छन् । यस्ता खर्चले स्थानीय तहको बेरुजु बढ्नुका साथै आर्थिक अनियमितता पनि मौलाउँदै गएको छ । यस्तै दुई वटा स्थायी लेखा नम्बर राखेर मूल्य अभिवृद्धि करमा दर्ता नभएको लेखासमेतमा नगरपालिकाले स्विस खाजाघर एन्ड रेस्टुरेन्टमा तीन लाख ४५ हजार भुक्तानी गरेको पाइएको छ । होटेललाई हतियार बनाएर भष्टाचार गर्ने नियतले यो रकम भुक्तानी भएको स्थानीयको गुनासो छ । खाँडाचक्र नगरपालिकाका स्थानीय मनिराज पाण्डेले छलछाम गरेर, बहाना बनाएर होटेलका नाममा भुक्तानी गर्ने र रकम फिर्ता माग्ने परिपाटी अनुसार यसरी भुक्तानी भएको बताउनुभयो । महालेखाले स्विस खाजाघरमा भुक्तानी गरिएको तीन लाख ४५ हजार पनि असुल गर्न भनेको छ । """
जनता मालिक हुन सकेनन् : सांसद प्रभु साह,"""काठमाडौँ, जेठ २४ गते। आम जनता पार्टीका अध्यक्ष, पूर्व मन्त्री एवम् रौतहट निर्वाचन क्षेत्र नम्बर-३ का प्रतिनिधि सभा सदस्य प्रभु साहले गणतन्त्रमा पनि जनता मालिक हुन नसकेको बताउनुभएको छ। गोरखापत्र अनलाइनको ‘सांसदलाई सवाल’मा कुराकानी गर्नु हुँदै साहले भन्नुभयो, ‘‘हामी गणतन्त्रका लागि लडेका थियौँ। गणतन्त्र भनेको जनताको हुन्छ तर यो गणतन्त्र जनताको हुन सकेन। हामी लोकतन्त्रका लागि लडेका थियौँ तर अहिले दलतन्त्र मात्र भयो। जनता मालिक हुने र जनताको कारिन्दा सरकार र संसद्‍ हुनुपर्ने थियो। तर त्यो हुन सकेन।’’ तीन पटक प्रत्यक्ष निर्वाचित सांसद बनिसक्नु भएका साहले विभिन्न तीन वटा मन्त्रालयको जिम्मेवारी सम्हाली सक्नुभएको छ। बुवा बाबुलाल साह र आमा लक्ष्मीमिया देवीको कोखबाट रौतहटको मौलापुरमा २०२८ सालमा जन्मनुभएका साहले औपचारिक शिक्षा रौतहटमै लिनुभएको हो। माध्यमिक तहको पढाइ रौतहटकै सदरमुकाम गौरबाट पूरा गर्नुभएका उहाँले नेपाल ल क्याम्पस, काठमाडौँबाट कानुन विषयमा स्नातक तहसम्मको अध्ययन पूरा गर्नुभएको छ। २०४६ सालदेखि राजनीतिमा सक्रिय साहको दलीय राजनीतिमा अबद्धता भने २०४९ सालबाट भएको हो। २०५४ सालको स्थानीय निर्वाचनमा रौतहटको पतौरा गाविसका वडाध्यक्ष बन्नुभएका साह २०५८ सालमा मधेशी राष्ट्रिय मुक्ति मोर्चाको महासचिव बन्नुभयो। मुक्ति मोर्चाको महासचिव बनेसँगै उहाँले रानीतिमा नेतृत्वदायी भूमिका निर्वाह गर्नुभएको देखिन्छ। नेता साह तत्कालीन नेकपा (माओवादी)मा लागेर २०५५ सालमा भूमिगत हुनुभयो। त्यसपछि जनयुद्धको समयमा नौ वर्ष भूमिगत बन्नुभएका साहले मधेशी मुक्ति मोर्चालाई सङ्गठित गर्नुभयो। त्यसताका उहाँले भोजपुरा राज्य समिति इन्चार्जसहितका महत्त्वपूर्ण जिम्मेवारी निर्वाह गर्नुभयो।  तत्कालीन राज्यविरुद्धको सङ्घर्षकै क्रममा उहाँ २०५९ सालमा गिरफ्तारीमा परेसँगै एक वर्ष बेपत्ता हुनुभयो। तत्कालीन माओवादी र राज्यपक्षको वार्ता सुरु भएपछि उहाँ सार्वजनिक हुनुभएको हो। २०६० सालमा माओवादीको केन्द्रीय सदस्य बन्नुभएका साह २०६३ सालमा अन्तरिम संसद्‍को सदस्य बन्नुभयो। देश सङ्घीयतामा गएपछि माओवादीले साहलाई मधेश प्रदेशको अध्यक्षको जिम्मेवारी दियो। माओवादीबाट मधेशको राजनीतिमा हाबी देखिनुभएका साह २०६४ सालमा पहिलो पटक संविधानसभा सदस्यमा प्रत्यक्ष निर्वाचित हुनुभयो। पहिलो संविधान निर्माणताका उहाँले संविधान सभा अन्तर्गतको न्याय प्रणाली सम्बन्धी समितिको सभापति बनेर काम गर्नुभयो। २०७० को दोस्रो संविधानसभा चुनावमा रौतहट-३ बाट निर्वाचित हुनुभयो। संविधान निर्माणताका उहाँले मस्यौदा समितिमा बसेर काम गर्नुभयो। २०७२ सालमा समिति सभापति कृष्णप्रसाद सिटौलाले अघिल्लो संविधानसभाले सर्वसम्मत रूपमा गरेका निर्णयको स्वामित्व ग्रहण गर्न अस्वीकार गरेको आरोप लगाउँदै साहले २०७२ साउन २९ गते मस्यौदा समितिबाट राजीनामा दिनुभयो। साह झलनाथ खनाल, शेरबहादुर देउवा र केपी शर्मा ओली नेतृत्वको सरकारमा क्रमश कानुन, सहरी विकास र भूमि व्यवस्था, सहकारी र गरिबी निवारण मन्त्रीसमेत बनिसक्नुभएको छ। नेता साह २०६८ र २०६९ मा क्रमशः कानुनमन्त्री र भूमिसुधार मन्त्री बन्नुभयो भने २०७३ मा सहरी विकास मन्त्री बन्नुभएको हो।  २०७५ सालमा माओवादी र एमालेले एकता गरेर नेकपा बनेपछि नेकपाको मधेश प्रदेश अध्यक्ष बन्नुभयो। त्यसपछि  नेकपा विभाजन हुँदा उहाँ एमालेमा प्रवेश गर्नुभयो। एमालेमा प्रवेश गरेपछि साह केही समय एमालेको स्थायी कमिटी सदस्यसमेत बन्नुभयो। उहाँले २०७९ असोजमा एमालेले दिएको टिकट त्यागेर रौतहट-३ मा स्वतन्त्र उम्मेवारी दिनुभयो। २०७९ मा स्वतन्त्र उम्मेदवारी दिएर भारी मतका साथ प्रतिनिधिसभा सदस्य निर्वाचित भएपछि साह आम जनता पार्टीको अध्यक्ष बन्नुभयो। मधेश राष्ट्रिय मुक्ति मोर्चा, माओवादी, नेकपा हुँदै एमाले जस्ता शक्तिशाली सङ्गठन भएका पार्टी परित्याग गर्दै उहाँ अहिले आफ्नै नेतृत्वको पार्टी आम जनता पार्टीको अध्यक्षका रूपमा राजनीतिमा सक्रिय हुनुहुन्छ। साह अहिले प्रतिनिधि सभा अन्तर्गतको अन्तर्राष्ट्रिय सम्बन्ध र पर्यटन समिति सदस्य हुनुहुन्छ। दलगत हिसाबले अस्थिर, सामूहिक निर्णयमा भन्दा आफ्नै हठमा रमाउने नेताको परिचय बनाउनुभएका साह मधेश राजनीतिमा प्रभावशाली नेताको रूपमा परिचित हुनुहुन्छ। आफ्नो निर्वाचन क्षेत्रका जनताबिच लोकप्रिय नेता साहले राजनीतिसँगै केही पुस्तकसमेत लेख्नुभएको छ। उहाँले मधेशका पीडा र आफ्नै जीवनको भोगाइ केन्द्रित भएर ‘मधेशी मुक्तिका आधार’, ‘मेरा यातनाका २७० दिन’, ‘जनयुद्ध र मधेशी मुक्तिको कार्यदिशा’ जस्ता पुस्तकसमेत लेख्नुभएको छ। साहले केही गीतसमेत रचना गर्नुभएको छ। प्रस्तुत छ - आम जनता पार्टीका अध्यक्ष, पूर्व मन्त्री एवम् रौतहट निर्वाचन क्षेत्र नम्बर-३ का प्रतिनिधि सभा सदस्य प्रभु साहसँग गोरखापत्र अनलाइनको ‘सांसदलाई सवाल’मा दिनेश लुइटेलले गरेको कुराकानीका आधारमा मनोजरत्न शाही र केशब गुरुङले तयार पार्नुभएको भिडियो सामग्री : """
प्रधानमन्त्रीसहित तीन दलका शीर्ष नेताको बैठक सिंहदरबारमा,"""काठमाडौँ, असार ६ गते। सङ्क्रमणकालीन न्यायलगायत समसामयिक राजनीतिक विषयमा छलफल गर्न प्रधानमन्त्री केपी शर्मा ओलीसहित प्रमुख तीन दलका शीर्ष नेताको बैठक बसेको छ। प्रधानमन्त्री तथा मन्त्रिपरिषद्को कार्यालय, सिंहदरबारमा जारी बैठकमा प्रधानमन्त्री एवं नेकपा (एमाले)का अध्यक्ष ओली, नेपाली कांग्रेसका सभापति एवं पूर्व प्रधानमन्त्री शेरबहादुर देउवा, नेकपा (माओवादी केन्द्र) का अध्यक्ष एवं पूर्व प्रधानमन्त्री पुुष्पकमल दाहाल ‘प्रचण्ड’ लगायत नेता सहभागी हुनुहुन्छ। """
सूचना प्रविधिको विकास तीन तहको समन्वयमा,"""गोरखापत्र समाचारदाता काठमाडौँ, असार ३ गते । सरकारका प्रवक्ता एवं सञ्चार तथा सूचना प्रविधिमन्त्री पृथ्वी सुब्बा गुरुङले सूचना प्रविधि (आइटी) क्षेत्रको विकासका लागि तीन तहको सरकारबिच सहकार्यको आवश्यकता औँल्याउनुभएको छ । उहाँले अबको युग ‘आइटी’ को भएकाले तीन तहकै सरकारको समन्वय र सहकार्यमा यस क्षेत्रको विकास सम्भव हुने स्पष्ट पार्नुभयो । सञ्चार तथा सूचनाप्रविधि मन्त्रालयद्वारा सोमबार आयोजित राष्ट्रिय सूचना तथा सञ्चार प्रविधि दिवस–२०८२ को समीक्षा तथा प्रशंसापत्र वितरण कार्यक्रममा मन्त्री गुरुङले यस्तो बताउनुभएको हो । उहाँले सूचना प्रविधिको विकास स्थानीय तहसम्मै व्यापक हुनुपर्नेमा जोड दिनुभयो । राष्ट्रिय सूचना तथा सञ्चार प्रविधि दिवस (आइटी डे) लाई सरकारले उत्सवका रूपमा मनाउनुपर्ने र युवा पुस्तालाई जतिसक्दो प्रोत्साहित गर्ने कार्यक्रम ल्याउन आवश्यक रहेको उहाँको भनाइ थियो । सिङ्गै देशले नै ‘आइटी डे’ लाई उत्सवका रूपमा मनाउनुपर्ने जिकिर गर्दै उहाँले नयाँ अविष्कारकलाई हौसला थप्ने थप गतिविधि बढाउन आवश्यक रहेको बताउनुभयो । डिजिटल नेपाल फ्रेमवर्क (डिएनएफ) को मसौदा अन्तिम चरणमा रहेको जानकारी दिँदै उहाँले आइटी क्षेत्रमा लगानी गर्न मन्त्रालय कटिबद्ध रहेको बताउनुभयो । मन्त्रालयका सचिव राधिका अर्यालले सूचना तथा प्रविधिको क्षेत्रमा युवालाई प्रोत्साहन गर्न मन्त्रालयले ‘आइटी इन्टर्नसिप’ का लागि बजेट नै छुट्याएको जानकारी दिँदै सूचना प्रविधि दिवसलाई थप व्यापक बनाउनुपर्नेमा जोड दिनुभयो । आमसञ्चार प्राधिकरण गठनमा जोड सञ्चारसम्बन्धी सरोकारवालाले आम सञ्चार प्राधिकरण अनिवार्य रूपमा गठन हुनुपर्नेमा जोड दिएका छन् । उनीहरूले सञ्चार तथा सूचना प्रविधि मन्त्रालयमा सुझाव दिएका हुन् । आमसञ्चारसम्बन्धी कानुनलाई संशोधन र एकीकरण गर्न बनेको विधेयकमाथि मन्त्रालयमा आइतबार सरोकारवालासँग भएको छलफलमा उनीहरूले त्यस्तो सुझाव दिएका हुन् । उनीहरूले सरकारले खर्च जोगाउने हो भने प्रेस रजिस्ट्रार कार्यालय बनाउने वा दुरसञ्चार ऐनमा आमसञ्चार प्राधिकरणसमेत समेटेर लैजान सकिने वैकल्पिक आधार देखाएका थिए । लामो समयदेखि सञ्चार माध्यमको एउटा छाता ऐनका रूपमा आमसञ्चार प्राधिकरणको परिकल्पना हुँदै आएको र पत्रकारिताको स्वायत्ततालाई प्राधिकरणले मात्रै समेट्न सक्ने सरोकारवालाको जोड थियो । सञ्चारमन्त्री गुरुङले सरकार आमसञ्चार प्राधिकरण बनाउने ध्येयमा रहेको बताउनुभयो । उहाँले भन्नुभयो, “हामी पनि आमसञ्चार प्राधिकरण नै बनाउने ध्येयमा छौँ, सञ्चार जगत्लाई जतिसक्दो स्वतन्त्र र बलियो बनाउने हो ।” सञ्चार तथा सूचना प्रविधि मन्त्रालयका सचिव राधिका अर्यालले आमसञ्चारसम्बन्धी कानुनलाई संशोधन र एकीकरण गर्न बनेको विधेयक अर्थ मन्त्रालयमा पेस भई फिर्ता भएको जानकारी दिनुभयो । उहाँले विधेयकमा उल्लेख भएका विभिन्न बुँदामध्ये राष्ट्रिय आमसञ्चार प्राधिकरण गठन प्रस्ताव राख्न अर्थ मन्त्रालय सहमत नभएको जानकारी गराउँदै यसलाई वैकल्पिक आधारसहितको सुझाव माग्न सरोकारवालाबिच छलफल गरिएको बताउनुभयो ।  """
पुनः प्रयोग योग्य रकेटको सफल परीक्षण,"""टोकियो, असार ४ गते । जापानको दोस्रो ठुलो कार निर्माता होन्डाले अन्तरिक्ष क्षेत्रमा विस्तार गर्न खोज्दै एक प्रयोगात्मक पुनः प्रयोग योग्य रकेटको सफल परीक्षण गरेको कम्पनीले बताएको छ । सन् २०२९ सम्ममा सबअर्बिटल प्रक्षेपणका लागि प्राविधिक क्षमता विकास गर्ने आशा राखेको होन्डाले उत्तरी जापानी टापु होक्काइडोमा आफ्नो रकेटको परीक्षण उडान सञ्चालन गरेको छ । “परीक्षण सफलतापूर्वक सम्पन्न भएको छ, करिब तीन सय मिटरको उचाइमा पुगेपछि होन्डाले पहिलो पटक रकेट अवतरण गरेको थियो”, कम्पनीले मङ्गलबार एक विज्ञप्तिमा भन्यो । करिब छ मिटर (२० फिट) अग्लो प्रोटोटाइप उपकरण एक मिनेटको उडानपछि तोकिएको अवतरण स्थानबाट मात्र ३७ सेन्टिमिटर टाढा अवतरण भएको थियो । ‘बाह्य अन्तरिक्षमा डाटा प्रणाली’ को अपेक्षा बढ्दै जाँदा आगामी वर्षहरूमा स्याटेलाइट प्रक्षेपण रकेटहरूको मागमा वृद्धि हुने अपेक्षा गरिएको होन्डाको विज्ञप्तिमा भनिएको छ । “होन्डाले विभिन्न उत्पादन र स्वचालित ड्राइभिङ प्रणालीको विकासमा एकत्रित होन्डा प्रविधिहरू प्रयोग गरेर पुनः प्रयोगयोग्य रकेटहरू विकास गर्ने प्राविधिक चुनौतीलाई लिन रोजेको छ”, कम्पनीले भन्यो । भविष्यमा रकेटहरू उपग्रह-आधारित सञ्चार उपकरणहरू स्थापना गर्न र ग्लोबल वार्मिङजस्ता वातावरणीय अवस्थाहरू निगरानी गर्न प्रयोग गर्न सकिने होन्डाले बताएको छ । एलन मस्कको स्पेसएक्स पुनः प्रयोगयोग्य रकेटहरूको प्रयोगका लागि परिचित छ । यो द्रुतरूपमा बढ्दो क्षेत्र हो जहाँ विश्वभरका विभिन्न कम्पनीहरू आफ्ना मोडलहरू विकास गर्न दौडमा छन् । जापानको अन्तरिक्ष एजेन्सी जाक्सा पनि उपग्रह प्रक्षेपणका लागि प्रमुख खेलाडी बन्ने अभियानमा छ । यसमा यसको एच ३ रकेट समावेश छ र यो पुनः प्रयोगयोग्य छैन । यसैबिच जापानी स्टार्टअपहरू व्यस्त क्षेत्रमा प्रवेश गर्न प्रतिस्पर्धा गरिरहेका छन् । यसमा स्पेस वन समावेश छ । यसले डिसेम्बरमा आफ्नो दोस्रो असफल रकेट प्रक्षेपणको सामना गरेको थियो । रासस/एएफपी """
सिरिज जित्ने लक्ष्यका साथ नेपाल र स्कटल्यान्ड आज अन्तिम खेल खेल्दै,"""काठमाडौँ, असार ६ गते । टी–२० आई सिरिज जित्ने लक्ष्यका साथ शुक्रबार नेपाल र स्कटल्यान्डबिच अन्तिम खेल हुँदैछ । उक्त खेल स्कटल्यान्डको ग्लासग्लोमा बेलुका ७ः४५ बजे सुरु हुने छ । जारी सिरिजमा नेपालले हालसम्म दुई खेल जितेको छ भने स्कटल्यान्ड एउटा खेलमा मात्र विजयी भएको छ । नेपाल पहिलो खेलमा नेदरल्यान्डससँग तेस्रो सुपर ओभरमा पराजित भएको थियो । नेपालले दोस्रो खेलमा स्कटल्यान्डलाई दुई विकेटले हराएको थियो । बिहीबार सम्पन्न तेस्रो खेलमा नेपालले नेदरल्यान्डसलाई ६ विकेटले पराजित गरेको थियो । यसैगरी स्कटल्यान्डले पहिलो खेलमा नेदरल्यान्डसलाई ३९ रनले पराजित गरेको थियो । दोस्रो खेलमा स्कटल्यान्ड नेपालसँग दुई विकेटले पराजित भएको थियो । तेस्रो खेलमा स्कटल्यान्डलाई नेदरल्यान्डसले १७ रनले हराएको थियो । रासस """
श्रम बजारको माग अनुसार जनशक्ति तयार पार्न आग्रह,"""गोरखापत्र समाचारदाता काठमाडौँ, असार ६ गते । श्रम, रोजगार तथा सामाजिक सुरक्षामन्त्री शरतसिंह भण्डारीले नेपालीलाई नेपालको रोजगारीमा संलग्न गराउन श्रम बजारको माग अनुसारको जनशक्ति तयार गर्नुपर्नेमा जोड दिनुभएको छ । राष्ट्रिय व्यावसायिक प्रशिक्षण प्रतिष्ठानले बिहीबार राजधानीमा आयोजना गरेको सरकारी तथा गैरसरकारी निकाय तथा संस्थाको छलफलमा मन्त्री भण्डारीले विश्व श्रम बजारको माग अनुसार सिप तथा क्षमता विकास गर्नुपर्नेमा जोड दिनुभएको हो । देशभित्रै रोजगारी सिर्जना गर्नुपर्ने चुनौतीलाई समाधान गर्न सबै सरोकारवाला गम्भीरतापूर्वक काम गर्नुपर्ने उहाँको भनाइ छ । उहाँले भन्नुभयो, “देशभित्र आन्तरिक रोजगारीका प्रचुर सम्भावना छन्, हामीले तालिम दिएर मात्रै होइन, व्यावहारिक र प्रविधिमा आधारित ज्ञान सिपको प्रवर्धन गर्नुपर्ने छ ।” मन्त्रालयका सचिव डा. कृष्णहरि पुष्करले नेपालको श्रम बजारमा देखा परेको असिमेट्रिक मार्केट सिन्ड्रोम र म्युटेसन सिन्ड्रोमलाई तोड्न प्रभावकारी तवरले काम गर्न श्रम बजारको माग र श्रमिकको प्रक्षेपणमा मन्त्रालयको जोड रहेको प्रस्ट्याउनुभयो । ललितपुर महानगरपालिकाका प्रमुख चिरीबाबु महर्जनले अहिले देशैभर स्थानीय तहले सिपमूलक तालिम दिने होडबाजी चलाएको भए पनि तालिम प्राप्त गर्ने व्यक्तिलाई श्रम बजारमा प्रवेश गराउन सहुलियतपूर्ण कर्जालगायतका प्रवर्धनकारी कामसमेत अघि बढाउनुपर्ने जानकारी दिनुभयो । """
सरकारले बनायो नेपाली सुरक्षादेखि उद्धारको कार्य योजना,"""काठमाडौँ, असार ३ गते । सरकारले पछिल्लो केही दिन यता मध्यपूर्वमा तनाव बढ्दै गएपछि उक्त क्षेत्रमा कार्यरत नेपाली कामदार तथा नागरिकलाई सुरक्षित राख्ने कार्य योजना बनाएको छ । मङ्गलवार श्रम, रोजगार तथा सामाजिक सुरक्षा मन्त्रालयका सचिव डा कृष्णहरि पुष्करको अध्यक्षतामा बसेको प्रधानमन्त्री तथा मन्त्रीपरिषद्को कार्यालय, गृह, परराष्ट्र, पर्यटन, कानुन तथा निजी क्षेत्रका सरोकारवालाको आपतकालिन बैठकले यस्तो योजना भएको हो । इरान र इजरायलबिचको युद्ध चर्कँदै गएपछि मध्यपूर्वमा रहेको नेपालीको सुरक्षाको लागि सरकारले योजना बनाएको हो । मन्त्रालयका सचिव पुष्करले विदेशमा रहेका नेपाली नागरिकहरूको सुरक्षालाई लिएर सरकारले बहु आयामिक तयारी गरिरहेको बताउनु भयो । उहाँले सरकार, निजी क्षेत्र, एनआरएन तथा अन्तर्राष्ट्रिय साझेदारहरूको समन्वयमा सम्भावित सङ्कट व्यवस्थापनका लागि प्रो–एक्टिभ (पूर्वतयारसहित) कदम चालिएको जानकारी दिनुभयो । उहाँले आफ्ना आफ्नो तर्फबाट गर्नुपर्ने पहलकदमीको लागि परराष्ट्र, गृह र प्रधानमन्त्री कार्यालयलाई अनुरोध गरेको जिकिर गर्नुभयो । उहाँले नेपाल आउन चाहनेहरूको लागि सहजीकरण गर्नेदेखि छिमेकी मुलुक हुँदै आउनुपर्ने वातावरण सिर्जना भएको अवस्थामा भिसा सहजीकरणको लागि अनुरोध गरेको बताउनु भयो । उहाँले भन्नुभयो, “नेपाली नागरिकहरू जुन–जुन देशहरूमा हुनुहुन्छ, सरकारी क्षेत्रबाट गर्ने सुरक्षाका प्रत्याभूतिका कुराहरू सरकारी क्षेत्रबाट गर्ने, निजी क्षेत्रबाट गर्ने, एनआरएन तथा डायस्पोराबाट गर्नुपर्ने तयारी, निजी क्षेत्रले गर्ने तयारी, वैदेशिक रोजगार मेनपावरहरुको तयारी र कसरी यो समस्यालाई सम्बोधन गर्दा नेपाली नागरिकलाई कुनै पनि समस्या पर्दैन त्यसको लागि हामी प्रो–एक्टिभ भएर नै यसको तयारी गरेका छौँ । त्यसको लागि परराष्ट्र मन्त्रालयबाट हुनुपर्ने पहलकदमीका कुराहरू, छलफलका निष्कर्षहरू परराष्ट्र मन्त्रालयलाई अनुरोध गरेको अवस्था छ । गृहबाट गर्नुपर्ने कुराहरू गृहलाई, प्रधानमन्त्रीको कार्यालय, श्रम मन्त्रालय आफूले गर्नुपर्ने र वैदेशिक रोजगारलाई थप व्यवस्थित कसरी गर्ने र आउन सक्ने जुन सुकै परिस्थितिलाई सामना गर्नको लागि तयारी गर्ने । खास गरी,, मित्र राष्ट्रहरूको सहयोग कसरी लिने, अन्तर्राष्ट्रिय साझेदार संस्थाहरूको सहयोग कसरी लिने लगायतका सबै कुराहरूको लागि तम्तयार अवस्था बस्ने र जुन सुकै चुनौती आए पनि नेपाली नागरिकहरूलाई पूर्ण सुरक्षाको प्रत्याभूति दिने र उहाँहरूलाई आउन चाहनुहुन्छ भने आउनको लागि सहजीकरण गर्ने । उहाँहरूलाई अप्ठ्यारो परेको अवस्था छ भने छिमेकी मुलुक हुँदै आउने वातावरण र भिसा सहजीकरणको लागि पनि अनुरोध गरेका अवस्थाहरू छन् ।” पछिल्लो समय मध्यपूर्वमा बढ्दै गएको तनावका कारण सो क्षेत्रमा रहेका नेपालीहरू प्रभावित भएका छन् । सरकारी तथ्याङ्क अनुसार इजरायलमा ५ हजारदेखि ७ हजारसम्म नेपालीहरू रहेका छन् भने इरानमा पनि दर्जन बढी नेपाली रहेको अनुमान गरिएको छ । """
प्लास्टिकको विकल्प बायो झोला,"""काठमाडौँ, असार ४ गते । सहर, बजार, घरखेत जताततै प्लास्टिक प्रदूषणले आक्रान्त बनाइरहेका बेला केही हात प्लास्टिकको विकल्प खोज्न र प्रयोग कम गराउन एकजुट भएका छन् । सरकारले नेपालमा ४० माइक्रोनभन्दा पातला प्लास्टिक झोला प्रयोग गर्न प्रतिबन्ध लगाएको छ । प्लास्टिक झोलाको विकल्प आमनागरिकले पाउन नसकेका बेला धीरज श्रेष्ठले प्लास्टिकको विकल्प दिने प्रयत्न थाल्नुभएको छ । उहाँले इको ¥याप नेपालमार्फत ‘म प्लास्टिक हैन’ नारासहित बायो झोला उत्पादन सुरु गर्नुभएको छ । उहाँले भन्नुभयो, “झट्ट हेर्दा प्लास्टिकजस्तै देखिन्छ तर प्लास्टिक हैन, बजारका सामानसँगै ठुला फोहोर हाल्न सकिने आकारका बायो झोला हुन् ।” उहाँका अनुसार व्यापक प्रचलित प्लास्टिक झोला कहिल्यै कुहिँदैन । माटो, पानी र वातावरण दूषित बनाएर सयौँ वर्ष रहन्छ । बायो झोला जमिनमा परेको १८० दिनमा कुहिन्छ । श्रेष्ठका अनुसार बायो झोला मकै, उखु र आलुको ‘स्टार्च’ (मेसिनबाट बनाइएको धुलो) बाट बनाइएको हुन्छ । बजारमा पाइने प्लास्टिकका जति पनि आकारप्रकारका झोला छन्, तिनै आकारमा बायो झोला पाइन्छ । यी झोला किलोको चार सय रुपियाँमा पाउन सकिन्छ । बजारमा पाइने प्लास्टिक झोला करिब तीन सय ५० रुपियाँ प्रतिकिलोमा बिक्री भइरहेका छन्, जसले सोझै मानव स्वास्थ्य र प्रकृतिमा दुस्प्रभाव निम्त्याइरहेको छ । उहाँले थप्नुभयो, “त्यस्ता झोला विस्थापित गर्ने उद्देश्यसहित बनेको बायो झोला मानव स्वास्थ्य हितकर मात्र हैन, वातावरणमैत्री छ, कार्बन पनि उत्सर्जन गर्दैन ।” सुरुवातमा भाटभटेनी सुपर स्टोरमा प्रयोगका रूपमा बायो झोलाको बिक्री थालिएको छ । यसबाहेक नर्भिक अस्पताल, चिरायु अस्पताल, सोल्टी, म्यारियटलगायतका केही ठुला होटलले पनि बायो झोला लिन थालेका छन् । बजारीकरण र नीतिगत कडाइ सरकारले गरिदिएमा बायो झोला देशव्यापी गराएर प्लास्टिक झोला विस्थापित गर्न सकिने दाबी उहाँको छ । सरकारले यस वर्षको बजेटमार्फत वातावरणमैत्री उद्योगलाई सहुलियत र अनुदानको घोषणा गरेको छ । सरकारले प्रतिबन्ध लगाए पनि बजारमा १५ देखि २० माइक्रोनका प्लास्टिक प्रयोग भइरहेकाले बायो झोलाले ठाउँ लिन सकेको छैन । अहिले थोरै उत्पादन गरिरहेकाले उत्पादन मूल्य थोरै महँगो परेको श्रेष्ठ बताउनुहुन्छ । जब बायो झोलाले बजार लिन्छ, तब उत्पादन बढेसँगै अहिलेको भन्दा धेरै कममा ग्राहकको हातमा पुग्ने उहाँको भनाइ छ । दैनिक चार टन बायो झोला उत्पादन गर्न सकिने क्षमता उहाँको उद्योगसँग छ । प्लास्टिकका झोलाजस्तै गाउँघरमा हुने भोजभतेरमा प्रयोग भइरहेका प्लास्टिकका थाल, प्लेट, चम्चा–काँटा आदि पनि विस्थापित हुनुपर्ने धारणा प्रेरणा डङ्गोल राख्नुहुन्छ । हेल्थ इन्भायरोमेन्ट क्लाइमेट एक्सन फाउन्डेसन (हेक्याप) मार्फत उहाँले देशका विभिन्न स्थानमा प्लास्टिकको विकल्पमा बनेका सामग्री खोजी र प्रवर्धन थाल्नुभएको छ । उहाँले पूर्वी नेपालमा अत्यधिक उत्पादन हुने सुपारीका पातबाट स्थानीयले थालेको उत्पादन थाल, कचौरा, प्लेट, चम्चा आदि प्रवर्धन गर्न सरकारले सघाउनुपर्ने औँल्याउनुभयो । त्यति मात्र होइन, हरेक घरमा प्रयोग हुने प्लास्टिकका सामानको विकल्पमा बाँसको काइँयो, ब्रस, ऐनाको खापा, सौन्दर्य सामग्री राख्ने भाँडा आदिको पनि प्रवर्धन उहाँले थाल्नुभएको छ । प्लास्टिकलाई सोझै जमिनमा पुर्नुभन्दा यसको पुनप्र्रयोग पनि प्रवर्धन हुँदै छ । पानीका बोतलबाट बनेका झोला, सुटकेस आदिबारे सचेतना दिने र समुदायलाई यस्ता सामग्री निर्माणमा सघाइरहेको हेक्यापकै श्रम वस्तीले जानकारी दिनुभयो । प्लास्टिक प्रदूषण कम गर्ने उद्देश्यसहित नेपालमा भएका प्रयासको सङ्कलन र प्रवर्धन गर्न देशभरका नगरपालिका र गाउँपालिका गरेर आठ वटासँग सहकार्य गरिएको छ । उहाँले भन्नुभयो, “स्थानीय स्वयम्सेवी र विद्यार्थीलाई परिचालन गर्दै प्लास्टिक प्रदूषण कम गर्न र भएकालाई पुनप्र्रयोग गर्न सघाउँछौँ ।” अहिले प्लास्टिक पुनर्प्रयोगमा काम गरिरहनुभएका लवराज रिमाल पहिले प्राङ्गारिक मल बनाउनुहुन्थ्यो । गत वर्षदेखि भने रिक्लेम नेपाल नामक कम्पनीबाट फोहोर प्लास्टिकबाट बोर्ड निर्माण गर्न थाल्नुभयो । बजारमा पाइने काठको प्लाइउडको विकल्पमा यसको प्रयोग गरेर विभिन्न प्रकारका फर्निचर बनाउन सकिन्छ । उहाँले भन्नुभयो, “मुढा, कुर्सी, टेबल, जुत्ता, पुस्तक राख्ने र्‍याक, अन्य सजावटका सामग्री राख्ने सोकेस बनाउन सकिन्छ ।” अहिले आठ बाई चारको ८० वटा प्लास्टिक प्लाई उत्पादन गरिरहेको उहाँले बताउनुभयो । हेर्दाखेरी मार्बल जस्तो देखिने भएकाले भुइँमा बिछ्याउन पनि सकिन्छ । काठभन्दा सस्तो, टिकाउ र सुन्दरसँगै वातावरण विनाश रोक्न सघाउने गरी प्रशोधन प्रविधि अपनाइएकाले सरकारले बजार प्रवर्धनमा सघाउन सक्ने ठाउँ उहाँ देख्नुहुन्छ । जेन्सन महर्जन पनि सहरीजन्य फोहोरमा आधारित काम गर्नुहुन्छ । कीर्तिपुर र शङ्खरापुरमा चाउचाउ, लेज, कुरकुरे आदिका खोल बटुलेर त्यसको पुनर्प्रयोगलाई ध्यान दिइएको छ । उहाँले भन्नुभयो, “एकैचोटि बजारबाट हटाउन सकिन्न, पुनर्प्रयोगका लागि सामग्री बनाउनैपर्छ ।” प्लास्टिकका खोलबाट लामो धागो बनाएपछि कपडा जस्तो बुनेर ढक्की, फूलदानी, भाँडा, चकटी आदि बनाएर बिक्री गरिने गरिएको छ । वातावरण विभागका महानिर्देशक ज्ञानराज सुवेदीका अनुसार त्यस्ता प्लास्टिकका सामग्री मानिसको शिरदेखि पाउसम्म र घरदेखि कार्यालयसम्म प्रयोग भइरहेका छन् । तिनको प्रयोग ठप्पै रोक्न सकिने अवस्था एकै पटक हुँदैन तर तिनको विकल्प खोज्दै, प्रयोग कम गर्दै र पुनर्प्रयोग गर्र्र्दै जाँदा त्यसले पुर्‍याएको व्यापक प्रभावलाई न्यूनीकरण गर्न सकिन्छ । """
विपत् व्यवस्थापनमा आवश्यक पूर्वतयारी छ,"""६९ वर्षीय हिरा सार्की सुदूरपश्चिम प्रदेशको वामपन्थी आन्दोलन र दलित अधिकारका पक्षमा लड्ने चर्चित नाम हो । सरकारी सेवामा जाने चाहना राखेका नेता सार्की कञ्चनपुर महेन्द्रनगरको एक विद्यालयमा अङ्ग्रेजी शिक्षकले दलितले पढ्नु हुन्न भन्दै पछाडिको बेन्चमा बसाउन थालेपछि विभेदविरुद्ध लड्नकै लागि राजनीतिमा लाग्नुभयो । विगतमा एमाले केन्द्रीय सदस्यसमेत भइसक्नुभएका  नेता सार्की विसं २०७९ मा प्रदेश सभा सदस्य हुनुभएको थियो । करिब एक वर्षदेखि आन्तरिक मामिला तथा कानुनमन्त्री रहनुभएका सार्कीसँग गोरखापत्र दैनिकका प्रदेश संयोजक प्रकाशविक्रम शाह एवं चौमाला समाचारदाता नीराजन परियारले मन्त्रालयगत काम कारबाहीका बारेमा गर्नुभएको कुराकानी :  सुदूरपश्चिम प्रदेशमा कानुन निर्माणले तीव्रता लिएन, आमसञ्चार ऐनमा पनि ढिलाइ भयो भन्ने गुनासो आइरहेको छ । यस्तो किन भइरहेको छ ? –अहिलेसम्म प्रदेशमा ६४ वटा कानुन बनिसकेका छन् । आवश्यक भयो भने अरू थप कानुन पनि बनाउन सक्छौँ । अहिले आमसञ्चार विधेयक तयारी अवस्थामा छ । चालु अधिवेशनमा यसलाई छलफल गराएर पास गर्ने तयारीमा छौँ । केही ऐन पनि पारित हुने क्रममा छन् । सङ्घीय सरकारका केही कानुन नबनेका कारणले पनि प्रदेश कानुन निर्माण प्रभावित भएको हो ।   सङ्घीय सरकारले कानुन नबनाउँदा के समस्या झेल्नुभएको छ ? –सङ्घ संस्थाको ऐन भएको भए हामीलाई काम गर्न एकदम सहज हुन्थ्यो । यो सङ्घीय सरकारले चाँडो गरिदिएको भए हुन्थ्यो । प्रहरी समायोजनको काम नहुँदा हामीलाई कठिनाइ छ । बजेट र कर्मचारीको अभावले पनि कैयौँ काम अगाडि बढ्न सकेको अवस्था छैन । सचिव नहुने समस्या पनि पटक पटक हुन्छ । त्यही कारणले पनि धेरै काम रोकिएका छन् ।   सुदूरपश्चिम प्रदेशको सुरक्षा अवस्था सुधार गर्न के के काम गरिरहनुभएको छ ? सुरक्षा अवस्थाको कुरा गर्ने हो भने अहिले हामीले बोर्डर पोस्ट स्थापना गर्न सकेका छैनौँ र भएकालाई पनि व्यवस्थापन गर्न सकिराखेको अवस्था छैन । हाम्रा सुरक्षाकर्मी अहिले पालमुनि बसेर काम गरिरहेका छन् । मैले अघिल्लो वर्षदेखि कैलाली, कञ्चनपुरदेखि डडेलधुरा, बैतडी, दार्चुलासम्म भवन बनाउने भनेर अघि बढेको छु । अहिले जग्गाका कारणले गर्दा काम अगाडि बढ्न सकेको छैन । धेरै सीमानाकामा ठाउँमा भवन बन्ने अवस्था पनि रहेका छैन । सङ्घीय सरकारले पनि यसका लागि पहल लिनुपर्ने हो । सुरक्षा प्रमुख विषय हो तर सुरक्षाकर्मी नै आफैँ सुरक्षित छैनन् भने सुरक्षा व्यवस्था कहाँबाट कायम हुन्छ ? अहिले बजेट पनि घटेर आएका कारणले पनि धेरै काम गर्ने अवस्था पनि छैन् । विगतमा सवारीसाधन, प्रहरी भवन निर्माणमा पनि काम गरेका छौँ ।   प्रदेशमा लागुऔषध दुव्र्यसनी नियन्त्रणका लागि के के काम गरिरहनुभएको छ ? –अहिलेका प्रायः युवा लागुऔषध दुव्र्यसनीमा लागेको पाइन्छन् । लागुऔषध सेवन हाम्रो प्रदेशमा विकराल समस्याका रूपमा देखा परिरहेको छ । त्यसलाई रोक्न प्रदेश सरकारले जनचेतनालगायताका कार्यक्रम गरिरहेको छ । साथै आन्तरिक तथा कानुन मन्त्रालयले सहिद लोकराज ढकाल दुव्र्यसनी कार्यक्रम अन्तर्गत बजेटसमेत छुट्याएर सचेतनामूलक कार्यक्रम गर्दै आएको छ । यो कार्यक्रम कैलालीबाहिरका अरू आठ जिल्लामा पनि विस्तार गर्दै छौँ । लागुऔषधको कारोबार र दुव्र्यसनी रोक्न नौ वटै जिल्लामा प्रहरीमार्फत स्थानीय तहसँग समन्वय गरेर अभियान थालेका छौँ । विद्यालयमा पनि विद्यार्थीलाई यो विषयमा प्रशिक्षण दिने काम भइरहेको छ ।   सुदूरपश्चिम प्रदेशमा भूकम्प जोखिम रहेको तथा बाढी, पहिरो, हावाहुरी जस्ता प्रकोप पनि यो प्रदेशले खेप्दै आएको छ । विपत्को पूर्वतयारीमा के के काम गरिरहनुभएको छ ? –सुदूरपश्चिम प्रदेशमा यस वर्ष विगतको तुलनामा मनसुन बढी सक्रिय हुन सक्ने अनुमान गरिएको छ । यसबेला हुन सक्ने सम्भावित विपत्लाई लिएर कैलाली कञ्चनपुरका विपत् सम्पर्क व्यक्तिलाई तालिम दिएका छौँ । विशेष गरी पहाडी जिल्लामा पहिरोको जोखिम बढी हुन्छ भने तराईका क्षेत्रमा डुबानको समस्या हुन्छन् । प्रदेश सरकारले यस वर्ष विपत् व्यवस्थापनका लागि आवश्यक पूर्वतयारी गरिरहेको छ । आवश्यक सामग्री खरिददेखि जिल्लास्तरबाट हुने तयारी पनि भइरहेको छ । तराईका क्षेत्रमा भने बर्सातको समयमा डुबानको समस्या बढी देखिने गरेको छ । विशेष गरी कैलाली, कञ्चनपुरका विभिन्न बस्ती डुबानमा पर्ने गरेका छन् । नदी कटान हुँदा बाढी मानवबस्तीमा पस्नेलगायतका समस्या तराईका क्षेत्रमा देखिने गरेका छन् । सुदूरपश्चिम प्रदेश सरकारले विपत् व्यवस्थापन गर्न आवश्यक सामग्री तथा अन्य तयारीका लागि सरोकारवाला निकायसँग छलफल गरेको छ । विपत् पीडितको राहत उद्धारका लागि सङ्घीय, स्थानीय सरकार र विकास साझेदारसँग मिलेर प्रदेश सरकारसँग काम गरिरहेका छौँ । अहिलेसम्मको वैज्ञानिक अनुसन्धान अनुसार भूकम्प आउने समय र यसको केन्द्रविन्दु भूकम्प आउनुपहिले नै निश्चित गर्न सकिँदैन भन्ने छ । भूकम्पबाट सुरक्षित संरचना निर्माण गर्नु र यसका लागि पूर्वतयारीको अवस्थामा रहनु नै यसको क्षतिबाट बच्ने उपाय हो । भूकम्प रोक्न नसकिने प्राकृतिक प्रक्रिया भए पनि जोखिम न्यूनीकरण तथा पूर्वतयारीका लागि गृह मन्त्रालय अन्य सङ्घ संस्थाबाट आवश्यक सामग्री प्राप्त भएको छ । त्यसलाई अहिले गोदाममा सुरक्षित राखेका छौँ । प्रदेश सरकारले खरिद गरेको सामान जिल्ला प्रशासन कैलाली र बैतडीको खोड्पेमा केही सामान राखेका छौँ । प्रदेश सरकार आफ्नो क्षमताले भ्याएसम्म आफैँ नसकेका कुरामा अन्य सङ्घ संस्थाबाट पनि सहयोग लिन तयार छौँ । विपत्  हेलिकोप्टर आवश्यक हुन्छ त्यसका लागि हाम्रो प्रदेशमा हेलिकोप्टर आवश्यक हुन्छ । त्यसका लागि सुदूरपश्चिमलाई हेर्नका लागि कर्णाली प्रदेशको सुर्खेतमा सेनाको हेलिकोप्टर तयार अवस्थामा रहेछ । प्रदेश विपत् प्राधिकरणको पनि गठन गर्ने कुरा अगाडि बढेको छ ।   सुदूरपश्चिम प्रदेशमा दलित, महिलामाथि विभेद तथा छाउपडीलगायतका विभिन्न खालका कुरीति नियन्त्रणका लागि सरकारले के गरिरहेको छ ? –प्रकृतिले मानिस जन्मिने र मर्ने बनाएको भए पनि दलित भएर जन्मेकै आधारमा छुवाछुत र भेदभाव भोग्नुपर्ने स्थिति कायमै रहेको छ । दलित जाति आफू मानव भएर स्वतन्त्रपूर्वक जिउन पाएका छैनन् । मान्छे भएर जन्मेपछि स्वतन्त्र ढङ्गले बाँच्न र राज्यद्वारा प्रदत्त अधिकारको समान उपभोग गर्न पाउनु सबै मानवको नैसर्गिक अधिकार हो तर नेपाली समाजमा भने दलित भएर जन्मेकै आधारमा ऊ आफ्नै अधिकारबाट वञ्चित हुनु परेको छ । यो देख्दा सामान्य लाग्ने तर अनुभूति गर्दा र भोग्दा अत्यास लाग्ने समस्या हो । दलितले बर्सौंदेखि भोग्न बाध्य छुवाछुतको समस्या झन् पीडादायक छ । एउटै समाजमा बसेर पनि दलित हुनुका कारण मानव भएर बाँच्न हैसियतसम्म पाएका छैनन् । जातीय छुवाछुतसम्बन्धी कुरालाई कम गर्न र यसलाई हटाउनका लागि प्रयास गरेको छु । महिला हिंसालगायतका कुरीति हटाउन पनि काम गरिरहेका छौँ । छुवाछुत देखिने गरेर देखिँदैन तर पनि छुवाछुत रहेको छ । जातीय विभेद गर्नु हुँदैन र यसलाई अन्त्य गर्नु पर्छ जस्तो भन्छौँ तर  दलितलाई घर भाडामा दिँदैनन् । त्यसै कुरालाई ध्यान दिएर मैले विपन्न उत्पीडित समुदायका विद्यार्थीका लागि कैलाली, कञ्चनपुरमा छात्रावासको व्यवस्थाका लागि पहल गरिरहेको छु । सायद आउने बजेटमा त्यो व्यवस्था हुन्छ होला ।   सञ्चार सम्बद्ध मन्त्रालय भएकाले अबको बजेटमा सञ्चारकर्मीका लागि के के गर्न खोजिरहनुभएको छ ? –पत्रकारको क्षमता अभिवृद्धिका लागि हामीले पत्रकार महासङ्घसँग मिलेर विभिन्न कार्यक्रम गरिरहेका छौँ । स्थानीय मिडियालाई बचाउनका लागी पनि हामीले केही पहल गरेका छौँ । अहिले लोककल्याणकारी विज्ञापन दिइरहेका छौँ । केही मात्रामा भए पनि यसले थोरै सहयोग पुग्छ भनी विश्वास लिएका छौँ । नेपाल पत्रकार महासङ्घको भवन निर्माण गरेका छौँ । सरकारी सञ्चार माध्यमसँग पनि मिलेर काम गरेका छौँ । यी सबै काम अबको बजेटमा पनि पार्ने प्रयासमा छौँ ।  """
सुरक्षामा छैन ध्यान अकालमै जान्छ ज्यान,"""काठमाडौँ, असार ३ गते । निजी क्षेत्रमा सबैभन्दा ठुलो लगानी र रोजगारीको ठुलो हिस्सा रहेको सार्वजनिक यातायात क्षेत्र मर्यादित र जिम्मेवार नहुँदा न यो कदरयोग्य बन्न सकेको छ न त यात्रु नै सुरक्षित हुन सकेका छन् । सडक यातायात असुरक्षित बन्दै जाँदा बर्सेनि हजारौँ नागरिकको अकालमा ज्यान गइरहेको छ । मनसुन सुरु भएसँगै सडक दुर्घटना बढ्ने गरेको छ । दुर्घटना कम गर्न अग्रसर हुनुपर्ने व्यवसायीमा सुरक्षित व्यवसाय र सेवाभन्दा पैसाका लागि अस्वस्थ प्रतिस्पर्धा छ । अनुमगनमा राज्यको उपस्थिति पनि कमजोर देखिएको छ । सार्वजनिक यातायात व्यवसायीको हडतालका कारण यही जेठ १९ र २० गते देशभर आवतजावत ठप्प भयो । सरकार व्यवसायीबिचको वार्ता, सर्वोच्च अदालतको अल्पकालीन आदेशसँगै व्यापक विरोधपछि हडताल फिर्ता भयो । हडतालको कारण भने गण्डकी प्रदेश सरकारले जारी गरेको ‘राइड सेयरिङ नियमावली’ थियो । संसारभर पछिल्लो समय प्रचलित ‘राइड सेयरिङ’ विरुद्ध देशभरकै यातायात नै अवरुद्ध पारियो । संविधानको धारा १७ को उपधारा २ मा अत्यावश्यक सेवामा बन्द हडताल वा अवरोध गर्न पाइँदैन । अत्यावश्यक सेवा अवरुद्ध पार्नेलाई सजायसहित इजाजत रद्द हुने कानुनी व्यवस्था छ । आमनागरिकको आवतजावत गर्न पाउने मौलिक अधिकार नै हनन हुने गरी हडताल गर्ने व्यवसायीले उल्टै राज्यलाई नै सम्झौता गर्न बाध्य पारे । व्यवसायीको हठका अघि स्वयम् गण्डकी सरकारसमेत पछि हट्न बाध्य भयो । यो घटना सार्वजनिक यातायात क्षेत्रमा बर्सौंदेखि अघोषित रूपमा चलिरहेको ‘सिन्डिकेट’ कै एक उदाहरण बन्यो तर व्यवसायीको कुरा सुनिँदा यात्रुको सुरक्षाप्रति कुनै पक्षको चासो देखिएन । नेपाल प्रहरीका सहप्रवक्ता रमेश थापाका अनुसार सवारी दुर्घटनाबाट बर्सेनि ठुलो जनधनको क्षति हुने गरेको छ । सबैको सामूहिक प्रयासबाट सवारी दुर्घटना न्यूनीकरण नगरे यसले राष्ट्रिय समस्याकै रूप लिन सक्छ । प्रहरी प्रधान कार्यालयको तथ्याङ्क अनुसार पछिल्लो पाँच वर्षमा मात्र सडक दुर्घटनामा १४ हजार ४८७ जनाको ज्यान गएको छ । एक लाख ७१ हजार ९५२ जना घाइते (अङ्गभङ्ग) भएका छन् । दुर्घटनाबाट हुने गरेको भौतिक क्षतिको कुनै लेखाजोखा नै छैन ! आर्थिक वर्ष २०७६/७७ मा २५ हजार ७८८ वटा सडक दुर्घटनामा दुई हजार २९१ जनाको ज्यान गएको थियो । जसमध्ये एक हजार ८२३ जना पुरुष र ४६८ जना महिला छन् । दुर्घटना हुनेमा सार्वजनिक र भाडाका सवारीको सङ्ख्या १३ हजार ५८२ छ । आव २०७७/७८ मा २४ हजार ५३९ सवारी दुर्घटनामा दुई हजार ८८३ जनाको मृत्यु भयो । यसमध्ये दुई हजार ३६३ जना पुरुष र ५२० जना महिला थिए । दुर्घटना हुने सार्वजनिक तथा भाडाका सवारीको सङ्ख्या १३ हजार ४९५ थियो । त्यसै गरी आव २०८१/८२ को नौ महिनामा २२ हजार ८६० वटा सवारी दुर्घटनामा दुई हजार ७९ जनाको ज्यान गएको छ । जसमध्ये एक हजार ६२६ जना पुरुष र ४४३ जना महिला रहेका छन् । दुर्घटनामा परी ३५ हजार ७७८ जना घाइते भएका छन् । सडक दुर्घटनामा ज्यान गुमाउनेमध्ये अधिकांश २५ वर्षमाथि उमेर समूहका पुरुषको सङ्ख्या ८० प्रतिशतको हाराहारीमा रहेको पाइएको छ । सडक दुर्घटनाको तथ्याङ्क विश्लेषण गर्दा दैनिक ८० वटा दुर्घटनामा औसत आठ जनाको मृत्यु हुने गरेको छ भने ७० जना घाइते हुने गरेका छन् । यो तथ्याङ्कले सडक दुर्घटनाबाट श्रीमान्, श्रीमती तथा अभिभावक गुमाउने परिवारको सम्भावित एकल अवस्थालाई भयावह देखाउँछ । सडक सुरक्षामा पुगेन ध्यान नेपाल प्रहरीका पूर्वअतिरिक्त महानिरीक्षक पोषराज पोखरेल सडक दुर्घटना मुख्य कारण सवारी नियमको उलङ्घन, चालकको लापरबाही, तीव्र गति, मादक पदार्थ सेवन तथा सवारीसाधनको नियमित यान्त्रिक जाँच नहुनु रहेको बताउनुहुन्छ । पोखरेल भन्नुहुन्छ, “सार्वजनिक तथा भाडाका सवारीको चाप बढ्दो छ, अनुगमन गर्ने जनशक्ति अत्यन्तै कम रहेकाले नमुना जाँचमै सीमित रहनुपर्ने बाध्यताले प्रभावकारी अनुगमन नै भइरहेको छैन ।” उहाँले चालकको लापरबाही यात्रुले पहिले थाहा पाउने भएकाले सजग गराउने र नजिकै प्रहरीलाई खबर गर्न सके दुर्घटना कम हुन सक्ने बताउनुहुन्छ । सवारी तथा यातायात व्यवस्था ऐन, २०५४ मा सार्वजनिक यातायातलाई लामो, छोटो र मध्यम गरी तीन भागमा वर्गीकरण गरी २५० किलोमिटरभन्दा लामो दुरीमा दुई जना चालक राख्ने, गति सीमित तोकी टाइमकार्ड लागु गर्ने, सिट क्षमतामा मात्र यात्रु बोक्ने र नियमित प्राविधिक परीक्षण गरेको हुनुपर्ने जस्ता नियम तोकिएको छ । सार्वजनिक यातायात इजाजत, अनुगमनमा सङ्घ, प्रदेश र स्थानीयबिचको तेहेरोपनका कारण समन्वयको अभाव देखिएको छ । यातायात व्यवस्था विभागका निर्देशक गणेशमानसिंह राईले अन्तरप्रदेश रुट निर्धारण, राष्ट्रिय राजमार्ग तथा लोकमार्गको अनुगमनबारे अन्योल रहेको बताउनुहुन्छ । रार्ई भन्नुहुन्छ, “सवारीचालक अनुमतिपत्र, सार्वजनिक यातायातको रुट निर्धारण सङ्घबाट प्रदेश र स्थानीय तहमा पुगेको छ । आवश्यक प्रविधि र जनशक्ति अभावले प्रभावकारी अनुगमन हुन सकेको छैन ।” उहाँले सडक सुरक्षालाई प्रभावकारी बनाउन सडक सुरक्षा विधेयकको मसौदा तयार भइरहेको जानकारी दिनुभयो । नेपाल यातायात व्यवसायी राष्ट्रिय महासङ्घका महासचिव सरोज सिटौला यातायात क्षेत्रमा बढ्दै गइरहेको अस्वस्थ प्रतिस्पर्धा, दक्ष चालकको पलायन, प्रभावकारी अनुगमनको अभावका कारण सडक दुर्घटना हुने गरेको बताउनुहुन्छ ।  """
"सत्तापक्ष र प्रतिपक्षको आँखाले होइन, सुशासन व्यवहारमा प्रकट हुनुपर्छ : नेता बाँस्कोटा","""काठमाडौँ, जेठ २७  गते ।  नेपाल कम्युनिष्ट पार्टी (एमाले)का पोलिटब्यूरो सदस्य तथा पूर्वमन्त्री गोकुलप्रसाद बास्कोटाले नेपाली राजनीतिमा हक्की र खरो स्वभाव तथा स्पष्ट वक्ताको बेग्लै परिचय बनाउनुभएको छ । पत्रकारिताकै पृष्ठभूमि रहेका उहाँ प्रतिनिधिसभाका गएका दुवै निर्वाचनमा आफ्ना प्रतिस्पर्धीलाई भारी मतले हराउँदै विजयी हुनुभएको थियो । नेपालको संसदीय अभ्यास, संविधान संशोधन, सङ्घीयता, विकास निर्माण, युवाको विदेश पलायन, भ्रष्टाचार न्यूनीकरण, सुशासन प्रवर्धनलगायत समसामयिक विषयमा राससका प्रमुख समाचारदाता नारायण न्यौपानेले लिएको अन्तर्वार्ताको सम्पादित अंश : माननीयज्यू, अहिले केमा व्यस्त हुनुहुन्छ ? अहिले संसदमा बजेट अधिवेशन चलिराखेको छ । हाम्रो व्यस्तताको एउटा नियमितता छ भने अर्को आकस्मिक छ । नियमितताभित्र नियमित संसदीय काम कारबाही र राजनीतिक दलहरूसँग सम्बन्धित काम गर्छौं । मतदाता र नीति निर्माता भेट्छौँ । आकस्मिक रूपमा नसोचेका कुरा पर्छ  । जस्तो अहिले सदन निरन्तर चल्नुपर्नेमा अवरोध भइराखेको छ । त्यस सम्बन्धित विषय, बजेट निर्माण र आफ्ना निर्वाचन क्षेत्रका जनताको आवाज उठाउने काम भइरहेको छ । मुलुकको संसदीय अभ्यासलाई कसरी हेर्नुभएको छ र कसरी जानु पर्थ्याे भन्ने लाग्छ ? यसमा विश्लेषनात्मक पाटो जरुरत पर्दछ । हामीले तीनवटा राजनीतिक अभ्यास गर्‍यौँ । एउटा जहानियाँ राणा शासन, अर्को वंशको तन्त्र अर्थात् निरङ्कुशताभित्रको एक दलीय व्यवस्था र अहिले रोजेको हामीले लोकतन्त्र र गणतन्त्र छ । लोकतन्त्रको प्राप्तिपछि तत्कालीन सात राजनीतिक दल र सशस्त्र विद्रोहमा रहेको माओवादीले मुलुकलाई नयाँ प्रस्थान दिने कोसिस ग¥यौँ । राजनीतिक अभ्यासमा व्यवस्थाका हिसाबले यो राम्रो रह्यो तर यसका कैयन् चीजहरू अभ्यासले परिस्कृत हुनुपर्नेमा हामी ठाउँमा–ठाउँमा चुकियो । हामीले संसदीय अभ्यासमा सत्तापक्ष र प्रतिपक्षको आँखाले मात्र हरेक घटनालाई हेर्न कुरा दुःखद लाग्छ । मुलुकलाई आवश्यकता र जनताको चाहना, विश्व परिस्थिति र त्यससँगै दौडिनुपर्ने कुरातर्फ हाम्रो संसदीय अभ्यासले ध्यान पुर्‍याएको लाग्दैन । जसका निम्ति हामीले अझै केही समय पर्खिनुपर्छ । वा केही हण्डर र ठक्कर खाँदै अगाडि बढ्नुपर्छ । नेपालका अभ्यास गरिरहेको परराष्ट्र नीति र समाजवादसम्बन्धी अर्थ व्यवस्थालाई कसरी  हेर्नुभएको छ ? अघिल्लो प्रश्नकै निरन्तरता भित्र यसलाई हेर्न सकिन्छ । हामीले राजनीतिक परिवर्तनलाई विचार, सङ्गठन, अभिव्यक्ति, फ्री प्रेसलाई मात्रै डेमोक्रेसीको बोर्डर फ्रेमवर्कलाई मात्र हेर्न हुँदैन थियो । सँगसँगै अब मुलुकको सामाजिक तथा आर्थिक रूपान्तरणतर्फ कता जाने भन्नेमा न्यूनतम राष्ट्रिय लक्ष्य निर्धारित हुनुपथ्र्यो, जहाँ मतभिन्नता होइन एकरूपता चाहिन्छ । मुलुकले विकासमा फड्को मार्नुपर्छ । त्यो समयको गतिलाई लिड गर्ने पनि क्षमता विकास गर्नुपर्छ । तर, मलाई लाग्दैन कि नेपालले तत्कालै विश्व समयको प्रगतिलाई लिड गर्न सक्छ १ तर हामी छुट्नु चाहिँ भएन । सँगसँगै कम्तीमा यात्रामा हुनुपर्थ्याे भन्ने हो । यसमा राजनीतिक दल चुकेका छन् । किनभने हाम्रो परराष्ट्र नीतिमा एकरूपता छैन । सरकार नै पिच्छे फरक छ । जुन कुरा अत्यन्त घातक र गलत छ । जनतामा नेपालको राजनीतिक प्रणालीले मार्गदर्शन गर्दै त्यही आधारमा चल्छ भन्ने मान्यता रहेन । हिजोजस्तै आज पनि दिल्ली, मस्को, बेइजिङ, वासिङटन र लन्डनको मानसिकता जीवित रहनाको कारण के हो रु  त्यसलाई पन्छाउन पथ्र्यो । त्यो उठ्नै नसक्ने गरी समाप्त गरिदिनुपथ्र्यो । यहाँ जे कुरा हुन्छ, नेपाली जनमत, राजनीतिक दलको स्वाभाविक अभ्यासबाट भएका हुन् भन्ने बुझाइ स्थापित हुनुपथ्र्यो । त्यो परराष्ट्र नीतिमा एकरुपता नहुनाको परिणती हो । परराष्ट्र नीतिका कुरा गर्दा खाली पञ्चशीलको एउटा फ्रेमवर्क मात्र छ । कतै न कतै भन्ने खाले कुरा अनुभूतिको माध्यम बनिराखेको छ । त्यो सत्यमा, अनुभूतिमा र आशङ्कामा कति आधारित छ रु त्यसलाई हटाउन गर्न सकेनौँ । अर्कातर्फ हामी सबैले समाजवाद भन्यौँ । तर, समाजवादको ढाँचा कस्तो हुने र केमा न्यूनतम सहमति गर्ने भन्नुको साटो सामाजिक सुरक्षामै अल्झिन्छौँ । सामान्य वृद्ध भत्ताका सन्दर्भमा समेत ६८ र ७० वर्षको उमेर हदमा अल्मलियौँ । स्वास्थ्य बिमामा फरक–फरक मान्यता छन् । शिक्षा र स्वास्थ्य राज्य र निजी क्षेत्रको दायित्व कति भनेर हेर्नपर्नेमा त्यो भएन । उद्योगमा समाजवाद अनि स्वास्थ्यमा पुँजीवाद खोजियो भने समाजवाद अपूर्ण हुन्छ । उत्पादनको क्षेत्रलाई बरु निजीतर्फ बढ्ता जोड दिनुपर्छ । केही चीजमा राज्यले समान न्याय, समान पहँुच, समान अवसर र समान भूमिका दिनुपर्ने हुन्छ । त्यहाँ समाजवाद झल्किनु पर्छ । त्यसमा राजनीतिक दलबिच मतभिन्नता छ । वर्तमान सरकार गठनको पृष्ठभूमिसँगै चर्चामा रहेको संविधान संशोधनको पाटोलाई कसरी हेर्नुभएको छ ? हामीले समावेशिता नेपालको अनिवार्य सर्त हो भनेका छौँ, तर समानुपातिक के हो ? त्यसको मोडालिटी कस्तो हुनुपर्ने राजनीतिक प्रणाली जुन अवलम्बन गरिन्छ त्यसअनुरूप पार्टीहरुको आन्तरिक राजनीतिक प्रणाली अवलम्बन गरिनु पर्दछ । त्यहाँ फरकपन देखिन्छ । निर्वाचन आयोगमा खाली वार्षिक आयव्ययको प्रतिवेदन बुझाउने वा महाधिवेशन गर्ने मात्रै कुराले गणतन्त्र बलियो हुँदैन ।  पार्टीभित्रको आन्तरिक लोकतन्त्रको असल अभ्यास हुनुपर्छ । त्यसमा चुकेका छौँ । समानुपातिक जनताले छानेको भन्दा नेतृत्वको रोजाइमा परेको, खल्तीबाट झिकिएको भने आम बुझाइ छ । आरोप होइन है ।  नयाँ परिष्कृत ढङ्गले जान नसक्दा अस्थिरता आएको पक्षलाई मनन गरिनुपर्छ । हामीले अहिले रोजेको निर्वाचन प्रणालीले कसैलाई बहुमत दिन्न । १३८ सिट नआई बहुमत हुँदैन, त्यो पुग्न कठिन छ । अर्कातर्फ दलहरुबीच सहकार्यको संस्कृति अवलम्बन गर्न नसक्नुका कारण घोषणापत्र फरक छन् । न्यूनतम साझा राज्यका मुद्दा कसैले बोकेका छैनौँ । सबैले आफ्नो सर्वोच्चताका कुरा बोकेका छाैँ । पार्टीका विचारधारा, गन्तव्य र राजनीतिक मान्यता र दार्शनिक हिसाबले हुन सक्दछ । यद्यपि, कैयौँ चीजहरू भने दर्शनभन्दा बाहिर हुन्छ । परराष्ट्र नीतिमा राजनीतिक दल विशेषकोे विचारधाराको के अर्थ हुन्छ ? त्यहाँ उदार पुँजीवाद, नव उदारवाद र वामपन्थीले भन्ने गरेको समाजवाद भिन्नता हुन्छ ? परराष्ट्र नीति एउटै हुनुपर्छ । त्यहाँ कुनै वाद र विचार भन्ने नै व्यक्त हुँदैन । त्यसमा अलि सोच्नुपर्ने हुन्छ । अर्कातर्फ हामीले संरचना धेरै बनायौँ कि भन्ने छ । एउटा समावेशी आयोग भए पुग्नेमा १२ वटा आयोग किन चाहियो । त्यसैमा ५० प्रतिशत महिलासहित सबै जाति र समुदायको प्रतिनिधित्व गराइदिए भैगयो । राज्यको स्रोत कहाँ प्रयोग गर्ने ? सङ्गठनात्मक कि उत्पादनका संरचना निर्माणमा भन्ने स्पष्ट नीति छैन । गरिबीमा लोकतन्त्र दूषित हुन्छ, त्यसैले हामीलाई समृद्धि चाहिएको छ ।  हाम्रा प्रदेशकै सङ्ख्याबारे अनेक मान्यता छन् । यसमा म अलि फरक मत राख्छु । दुई तहको सङ्घीयता भए हुन्छ कि हुँदैन ? सेवा प्रवाह दिने आँगनको र परराष्ट्रदेखि सम्पूर्ण राजनीतिक नीति निर्माण गर्नेमाथि सरकार भएपछि अरू किन चाहियो भन्ने प्रश्न पनि उठ्या छ । ती पनि जनताबाटै उठ्या प्रश्न हुन् बाहिरबाट लादिइएका होइन । पालिका सङ्ख्या र उस्तै प्रकृतिका संस्था कति राख्ने भन्नेमा स्पष्ट हुन जरुरी छ । राजनीतिक सङ्क्रमणकालीनको अवस्थामा विगतमा जनताका असीमित चाहनालाई संविधानमै समेट्ने कोसिस गर्‍यौँ । जनभावनालाई निरन्तर प्रतिनिधित्व गर्नेतर्फ सोचिएन । त्यसले पनि केही समस्या निम्त्यायो भन्ने लाग्छ । लोकतन्त्रमा निर्वाचनको विकल्प नभए पनि स्थिरताका लागि अभ्यासमा देखिएका कमजोरी सच्याउन निर्वाचन प्रणालीमा सुधारको खाँचो छ । समानुपातिकको ठाउँमा ३३ प्रतिशत महिलालाई प्रत्यक्षमै स्थान सुरक्षित गर्दै केही जातीय समुदायको प्रतिनिधित्व राष्ट्रियसभामा गराउन सकिन्छ । प्रतिनिधित्व हुन नसक्ने समुदायको आवश्यकता र चाहनाको आवाजलाई राष्ट्रिय मत बनाएर बुलन्द गर्न सकिन्छ । सङ्घीयताको सौन्दर्य भनेको प्रदेश हो, प्रदेश हटाएर कसरी त्यो अभ्यास गर्न सकिएला र ? हामीलाई आफूले बोकेको भारीले आफैँलाई नथिचोस् । थेग्न पनि सक्नुपर्यो नि त ! म सङ्घीयताको विरोधी हैन । गणतन्त्र सर्वेसर्वा हो । सङ्घीयता त प्रणालीभित्रकोे एउटा विषय हो । गणतन्त्र उद्देश्य र गन्तव्य हो । उदाहरणका लागि मानिसको मुख्य सपना घर बनाउनेछ । घरमा कोठा, झ्याल र भर्‍याङ जता फर्काए नि हुन्छ । त्यसैगरी, गणतन्त्र चाहिँ राज्यकै गन्तव्य हो । बाँकी  कोठामा के गर्ने, कुन रङ्ग लगाउने, कस्तो सजावट गर्ने भन्ने विषय आर्थिक क्षमतामा भर पर्छ । यो पनि त्यस्तै विषय हो । हामीले सोच्नुपर्ने सुशासन हो । भोट त  जसले बढी ल्याउँछ उसैले जित्छ नि । पढेकै मानिस विद्वान हुनुपर्छ भन्ने छैन । प्रदेशले बनाएका शैक्षिक कानुन कता छन् ? प्रदेश नै पिच्छे फरक कानुन बनाइएको छ, यो के गर्‍या ।  नियन्त्रण र सन्तुलनमा विवेक देखिन्न । यसबाट अराजकता हुन्छ । ‘मोनिटरिङ सिस्टम’ सहितको चुस्त दुरुस्त  हुनुपर्छ । सङ्घीताको दुईटा मान्यता छन् । एउटा जन्मजात  मिलेका र बाहिरबाट पछि आएर मिलेका राज्य, अर्को भनेको ठुला देश जहाँ विशाल भूगोल र जनसङ्ख्या छ । हाम्रो जस्तो सानो देशमा तहगत संरचना धेरै नभए पनि हुन्छ । के फरक छ पहिलाका पाँच विकास क्षेत्र र अहिलेका सात प्रदेशमा ? अहिलेसम्म कानुन बन्न नसक्नुमा केही जटिलता छ ।  छलफलको पोको निस्केपछि यसबारे थप धारणा राख्छु । नेपाल कम्युनिष्ट पार्टी (एमाले), नेपाली कांग्रेस र माओवादी परिवर्तनका संवाहक हुन्, तीन दल नमिलेसम्म देशले समृद्धिको गति लिन सक्दैन, उनीहरूका बिचमा किन हार्दिकता हुन सकेन भन्ने लाग्छ ? केही विषय पार्टी र सरकारभन्दा माथि हुन्छन् । त्यसको सीमा हामीले बुझ्न सकेनौँ वा चाहेनौँ वा प्रयोगमा ल्याएनौँ । समस्या त्यही नेर छ । विद्यमान चुनाव प्रणालीबाट चुनावमा कसैको पनि बहुमत आउँदैन, तर सबैलाई सरकार चाहिएको छ । प्रत्यक्ष निर्वाचन वा समग्रमा ठुलो दलले नेतृत्व गर्छ, अरू मिसिन सक्छन् भनी संविधानमै लेख्नुपर्छ । दस र सात सिटेलाई प्रधानमन्त्री बनाएर गएपछि नीति र जनमतको सम्मान हुन नसकेको हो । सबै दल मिल्ने हो भने एउटै बनाए भैगयो नि, तर त्यहाँ फेरि अर्को अटोक्रेसीको जन्म हुन्छ । राष्ट्रिय सहमतिका आधारमा न्यूनतम साझा अवधारणा बनाएर कम्तीमा १०–२० वर्ष काम गर्ने हो भने आर्थिक र परराष्ट्र नीति स्थिर हुन्छ । राष्ट्रका साझा विषयमा न्यूनतम सहमति नहुँदा सत्तामा हुँदा राम्रो बिम्ब देख्ने, प्रतिपक्षमा गएपछि खराब देख्ने दूषित मानसिकताद्वारा राजनीतिमा विषाक्त छ, त्यो अन्त्य गर्न प्रमुख दलले सत्तामा हुँदा सेवा प्रवाह र विपक्षमा रहँदा जनताको आवाजलाई मुखरित गर्नुपर्छ । लोकतान्त्रिक संसदीय व्यवस्थाले सत्ता र प्रतिपक्ष दुवै खोज्छ र स्वीकार गर्छ । हरेक सरकार बदलिँदा भ्रष्टाचार र सुशासनका कुरा उठाउने गरिए पनि भ्रष्टाचार मौलाइरहेको छ, यस्तो किन हुन पुग्यो ? एउटा साधारण उदाहरण मेलाम्ची परियोजना किसुनजीको कल्पना हो । सबै सरकारले त्यसलाई निरन्तरता दिए । कसको पालोमा शिलान्यास, सुरुङको ब्रेक थ्रू, पानी खसाल्यो, उद्घाटन भयो भन्ने कल्चरबाट हामी बाहिरिनु पर्छ । यसमा ठूला नेतामै रुपान्तरण आवश्यकता छ । नयाँ पुस्तालाई असल पाठ सिकाएर अभ्यस्त बनाउनुपर्छ । असल संस्कार हस्तान्तरण गर्न आफैँ अनुयायी भए के हुन्छ ? कतिपय विषय प्रणालीले नै काम गर्दिएको हुन्छ । उदाहरणका लागि भूकम्पले राससको भवन भत्किएपछि जुन सरकार भए पनि बनाउने व्यवस्था गर्दथ्यो, जमिन थियो नै, संयोग म सञ्चारमन्त्री हुँदा बजेट सुनिश्चिता भयो, तर यसको सबै श्रेय मैले नै लिनुपर्छ भन्ने होइन । सुशासन व्यवहारमा प्रकट हुनुपर्छ, आरोपमा मात्रै होइन । एउटा दल र मानिस विपक्षमा हुँदा फाइल खोलाैँ भन्छ,  सत्ता पक्षमा हुदा खोल्दैन । अर्कातर्फ हाम्रो नेपाली समाजमा कसैलाई अभियोग लाग्ना साथ राक्षसजस्तो ठान्छौँ । उठेको विषयको निरुपण आउन दिनुपर्छ । बदला र प्रदूषित राजनीतिबाट मुक्त हुनुपर्छ । भएका राम्रा कामको श्रेय सबैले लिनपर्छ । अहिले भइरहेको सदनको अवरोधप्रति तपाईंको धारणा के हो ? भ्रष्टाचारको विषय उठ्नासाथ संलग्न हो कि होइन ? संलग्नता कति होला ? त्यो पहिचान हुनुपर्यो  । यस्ता चीजहरु त आइरहन्छन्, हेर्नुस् यो घटनामा आधारित भएर कति विषय आउँछन्–जान्छन् । अहिले सदन अवरुद्ध गर्नुपर्ने कारण देखिँदैन । खुद अख्तियार नियमनकारी निकायले ‘छानबिन गर्दै छु है, हात हाल्या छु’ भन्छ भने अब अभियोजन गर्ने अधिकार संस्था त्यही हो । अनुसन्धान र अभियोजन दुइटै गर्छ उसले । प्रतिवेदन आउन्जेल त पर्खिदिनु पर्‍याे नि होइन र ? यहाँ हामीलाई धैर्यताको अभाव छ । बुझेको विषयलाई बुझ पचाएर प्रस्तुत हुनु हुँदैन । राजीनामा दिने नदिने स्वयं व्यक्तिमा भर पर्ने विषय हो । मेरो बारेमा मुद्दा उठ्दा मैले राजीनामा दिए ।  कसैलाई छोड्न मन लाग्दैन भने छोड्दैन नि त । आ–आफ्नो कुरा हुन्छ । तर उसले उन्मुक्ति पाउँछ कि पाउँदैन भन्ने विषय अख्तियारले हेरेपछि विश्वास गर्नुपर्छ । कानुनले कसैलाई पनि उन्मुक्ति दिँदैन । त्यही कारणले लोकतान्त्रिक गणतन्त्र छ । पञ्चायत, राजतन्त्र र हुकुमतन्त्र हैन नि ।  कानुनले जे भन्छ त्यही हुन्छ । अनुसन्धानको प्रक्रियाले जे निष्कर्ष आउँछ, त्यही हुन्छ । आरोप लागेलाई दया र मायाले बचाइदिने होइन । बजेट रोक्नु भनेको जनतालाई रोक्नु हो । यो फेल हुन्न । नेकपा (एमाले) र कांग्रेसमध्ये एउटा फ्याक्टरल हुन्न भने पो रोकिन्छ अन्यथा अघि बढ्छ । पास हुन्छ । आर्थिक मूल नीति र बजेट अब के परिवर्तन हुन्छ त ? युवा विदेश पलायन हुने क्रम बढिरहेकै देखिन्छ । देशभित्र पनि सरकारी निकाय र संयन्त्रप्रति आमनागरिकको विश्वास कमजोर बन्दै देखिन्छ, किन यस्तो भयो भन्ने लाग्छ ? हो, राज्यले नागरिकलाई अवसर छ भन्ने वातावरण दिनुपर्छ । राज्यका पनि कमजोरी छन् । तर, राज्य मात्र जिम्मेवार छ भन्न मिलेन । १२ कक्षा उत्तीर्ण हुने बित्तिकै विदेश पठाउने त अभिभावकहरू नै हुन् नि । यो व्यक्तिको स्वतन्त्रताको अधिकार हो । अध्ययन गर्न, घुम्न र रोजगारीका लागि अन्य देश जानु उसकोे अधिकार हो भने राज्यले उसलाई कसरी रोक्नु त ? पकै पनि प्रणालीमा पारदर्शिता चाहिन्छ । हाम्रो शिक्षाले रोजगारी सृजना गर्न सक्नुपर्यो । शिक्षाले गुणस्तरमा वृद्धि र मानसिकतामा सकारात्मक परिवर्तन ल्याउनुपर्छ ।  कुनै पनि देश आफ्नै जनताले बनाउने हो । अर्काले दिने त सहयोग हो । काँध त आफैँले थाप्ने हो । त्यसैले यसमा धेरै चिन्ता लिनु हुँदैन ।  परम्परागत उत्पादन प्रणाली र सम्बन्धहरूसँग रमाइरहेका बेला  राज्यले अनिवार्य दिनुपर्ने न्यूनतम विकासका पूर्वाधार सेवा उपलब्ध गराउन सकेन । शिक्षा, स्वास्थ्य, यातायात, खानेपानीलगायत अत्यावश्यक सेवाको अभावमा सुविधा खोज्दै सङ्घर्ष गर्नकै लागि पनि बसाइसराइ गर्न थालियो । गाउँबाट सदरमुकाम, सदरमुकामबाट काठमाडौँसम्म अवसरको खोजीमा सर्न थालियो । काठमाडौँबाट विकासको प्रक्रियाले अर्को सपना जाग्यो भने ऊ जान्छ नि त । यो निरन्तर चल्ने प्रक्रिया हो ।  मान्छे सन्तुष्ट हुने जात पनि होइन । त्यहाँ राज्य दोषी छैन । तर, कमजोरी पक्कै छन् । अहिले जागिर पाइएन भनेको सुन्छौँ तर, प्लम्बिङमा हाम्रो पैसा बाहिर गइरहेको छ ? त्यही काम अन्य देशबाट आएका कामदारले गरिरहेका छन् । आफ्नो घरको भर्‍याङ नपुछ्ने अर्काको शौचालय सफा गर्ने प्रवृत्ति छ । हामीले जस्तोसुकै श्रमलाई पनि सम्मान गर्ने संस्कृति विकास गर्नुपर्छ । विधायिकाको मुख्य जिम्मेवारी कानुन निर्माण हो, तर सदनमा उपस्थिति सङ्ख्या (कोरम) पुग्दैन, उत्ता  बजेटका लागि मन्त्रालयको कोठा भेटिनुहुन्छ, किन ? यो  व्यावहारिक जीवनको कुरा हो । निर्वाचनमा जनतासँग सडक, पुल, स्वास्थ्य संस्था र विद्यालय निर्माण गर्छु भनेर भोट प्राप्त गरेको छु । मलाई कानुन बनाउँछु भनेर मात्र भोट प्राप्त हुँदैन । सार्वजनिक सेवाका सम्पूर्ण क्षेत्रमा नेतृत्वकारी भूमिका खेल्छु भनेर भोट मागिन्छ । ठुलो कमजोरी हो । कोही पनि सांसदले कानुन राम्रो बनाउँछु भनेर त चुनाव जितेकै छैन । जनता झुक्याउने कुरा गरेर हुँदैन । प्रधानमन्त्री छान्ने, बजेट पास र फेल गर्नेमा दलीय ह्विप ठीक होला । कानुन बनाउने कुरामा ह्विप लगाउनु हुँदैन । ‘पोलिसी मेकिङ’मा पनि ह्विप लगाइदिएपछि सांसदको भूमिका के बाँकी ! अर्कोतर्फ सांसदसँग धेरै अपेक्षा गरेपछि लगानी पनि सोहीअनुसार हुनुपर्छ । हो, जनता पनि कानुन निर्माण र सुशासन दिइन्छभन्दा मत हाल्छन् त रु निर्वाचनको समयमा रेष्टुरेन्टबाट फोन गरेर सोध्छन के गर्नु हुन्छ भनेर तर, म त्यस्तालाई भोट हाल्नुहुन्छ भने धन्यवाद दिन्छु । हाल्न हुुन्न भने उहाँको अधिकार हो ।  सुविधाका कुरा गर्दा सांसद १० मिनेट बसेर सोच्नका लागि एउटा छुट्टै टेबल र कोठा छैन । स्वकीय सचिव कहाँ बस्ने, चौरमा गएर सुत्ने कि घाम तापेर बस्ने रु आगामी दिनमा यसको व्यवस्थापन गर्दै जानुपर्छ । सांसद सङ्ख्या कम होस् तर जवाफदेही बनाइनुपर्छ । जुम्ला, हुम्ला कालीकोट, डोल्पा, ताप्लेजुङ जस्ता विभिन्न ठाउँबाट आएका सांसदलाई आवासको व्यवस्था छैन, त्यो अव्यावहारिक पनि छ । बजेट आइसक्यो अझै योजना पर्या छैन भन्छन् । संसद्मा बजेटका विषयमा अब हुने छलफल दन्त बजान मात्रै हो भन्ने बुझ्दैनन् । पाना पल्टाएर योजना खोज्छ, हाल्या योजना  कार्यान्वयनमा लैजानलाई मङ्सिर पुस लाग्छ । यस प्रणालीमा पनि सुधार हुनुपर्छ । राज्य जिम्मेवार भएन, आफ्ना दुःख–कष्ट कसलाई सुनाऔँ भनी बसेका जनतालाई आशा प्रदान गर्ने तपाईंको सन्देश केही छ ? म हिरोइजमको खोजी गर्दिनँ । लास्टमा हिरो आउँछ भन्ने विश्वास पनि गर्दिनँ । समाज नै हिरो हो । सार्वजनिक सेवा प्रवाहमा नागरिकले भोग्दै आएका समस्या चिन्ताजनक छ । उदाहरणका लागि मालपोत र राष्ट्रिय परिचयपत्र डिजिटल हुन्छ भनिन्छ । तर त्यहाँ नागरिक लामो लाइन बस्न बाध्य छन् । ती कार्यालयमा सर्भर बिग्रियो भनेर सेवा दिन ढिलाइ भइरहेको हुन्छ ।  त्यहाँ ठेक्कामा काम हुन्छ । मेरै जिल्लामा पनि  सर्भर बिग्रिएको भन्छन्, अनि सेटिङमा काम हुन्छ । लौरो लिएर धर्ना कस्न मिलेन । फर्म भरेको तीन दिनभित्र उसको काम सम्पन्न हुनुपर्ने कानुन ल्याउनुपर्छ । सेवा उपलब्ध गराउने जिम्मेवारीमा रहेका अधिकारीहरूलाई बाध्यकारी व्यवस्था नगरेसम्म, यो सुधार हुनेवाला छैन । कामचोर प्रवृत्ति छ । यसबाट निमुखा मर्ने हो । बाघलाई कसैले बलि दिएको आजसम्म थाहा पाएको छैन । त्यो एउटा सामान्ती चेतबाट हामी अलग हुनु प¥यो । नागरिकलाई नागरिकका रूपमा हेर्नु पर्‍यो । उनीहरूले तिरेको करबाट कर्मचारी र नेताहरूले तलब बुझ्छन् । राज्यबाट नागरिकलाई उपलब्ध गराइने सेवासुविधालाई सर्वसुलभ र सहज तुल्याउन आवश्यक छ । जिब्रो चपाएर र मौका परस्त कुरा गर्ने खराब बानी सबैले त्याग्नुपर्छ । रासस """
गणतन्त्रपछि महत्त्वपूर्ण उपलब्धि हासिल,"""नेपाल कम्युनिस्ट पार्टी (एमाले) का उपमहासचिव प्रदीप ज्ञवाली विद्वत् नेताका रूपमा परिचित हुनुहुन्छ । उहाँको विश्लेषणमा गणतन्त्र हरेक किसिमले उत्तम व्यवस्था हो । गणतन्त्रको रक्षा गर्नु र अझै सशक्त बनाउनुको विकल्प नरहेको उहाँको धारणा छ । नेपाली राजतन्त्र र प्रजातन्त्र सँगसँगै जान नसक्ने इतिहासले पुष्टि गरिसकेको सन्दर्भमा गणतन्त्र नै वास्तवमा हरेक किसिमले उत्तम व्यवस्था भएको उहाँको भनाइ छ । गणतन्त्र सफल बनाउनु र जनताको उपलब्धि रक्षा गर्नु सबैको कर्तव्य भएको उहाँ बताउनुहुन्छ । यसै विषयमा केन्द्रित रहेर गोरखापत्रका उपसम्पादक अजय शर्मा र समाचारदाता भउचप्रसाद यादवले नेता ज्ञवालीसँग गर्नुभएको कुराकानीको सारसङ्क्षेप यहाँ प्रस्तुत गरिएको छ : मुलुक अहिले १८ औँ गणतन्त्र दिवस मनाउने क्रममा छ । नेकपा (एमाले) ले गणतन्त्र दिवस मनाउने तयारी कसरी गरेको छ ? गणतन्त्र दिवस नेपाली जनताको एउटा सर्वाधिक महत्वपूर्ण चाड हो । नेपाली जनताले दशकौँ लामो सङ्घर्षपश्चात् प्राप्त गरेको सबैभन्दा महत्वपूर्ण उपलब्धि पनि हो । यो जनताले जितेको दिन भएका कारण यस बेला हामीले एक खालको उत्सवका रूपमा मनाउने तयारी गरिरहेका छौँ । यस दिवसका अवसरमा सबै पालिकामा विभिन्न कार्यक्रम आयोजना गरिने छ । केन्द्रीय रूपमा जेठ १५ गते बिहान ११ बजेदेखि प्रदर्शनीमार्गस्थित भृकुटीमण्डपमा सांस्कृतिक झाँकी, नाचगानसहित विभिन्न कार्यक्रम आयोजना गरी यो दिवस मनाइने छ । यसका लागि उपत्यकाको पार्टी पङ्क्ति, विभिन्न सम्पर्क मञ्च र जनसङ्गठन परिचालन गरेका छौँ । मुलुकमा गणतन्त्र आएको १८ वर्ष भयो । अब के कुरालाई ‘फोकस’ गर्ने ? जनतालाई गणतन्त्रबारे कसरी बुझाउने ? जनतामा निराशा पनि देखिएको जस्तो देखिन्छ । यसलाई संस्थागत गर्न के पहल गर्नु पर्छ ? पहिलो कुरा त एउटा प्रणाली र राजनीतिक व्यवस्थाका लागि १८ वर्ष धेरै लामो समय होइन । एक व्यक्तिको जीवनमा १८ वर्षको वयस्क भयो भनेर उसको वयस्कतामा प्रवेश गर्ने उमेर हो । तर के के कुरामा त्यो उमेरमा उसलाई बन्देजै लगाइएको हुन्छ नेपालको कानुनले । बिहेबारीलगायतका कतिपय विषयमा थप उमेरको समेत माग गर्छ । भन्नुको तात्पर्य एउटा व्यक्तिको जीवनमा उसलाई परिपक्व हुन समय आवश्यक पर्छ भने एउटा नयाँ राजनीतिक प्रणालीका निम्ति, संस्थागत हुन, सुदृढ हुन, यसले पूर्ण रूपले कार्यकारी बनेर काम गर्न र यसका उपलब्धि जनतासमक्ष पुग्न केही समय लाग्छ नै । यसको तात्पर्य हामीले यस अवधिमा कुनै उपलब्धि नै हासिल गरेका छैनौँ भन्ने होइन । महìवपूर्ण उपलब्धि हासिल भएका छन्; जसको लामो सूची बनाउन सकिन्छ । अहिले जनतामा देखा परेका केही गुनासा स्वाभाविक छन् तर त्योभन्दा बढ्ता गणतन्त्र मन नपराउनेहरू, जनताको शासन मन नपराउनेहरू, लोकतान्त्रिक प्रणाली मन नपराउनेहरू, जन्मजात श्रेष्ठता, एउटा खास कुलमा, घरानामा, वंशमा जन्मेपछि शासक हुन योग्य हुन्छन् भन्ने खालको सामन्ती सोच राख्नेहरूले योजनाबद्ध ढङ्गले गणतन्त्रविरुद्ध प्रहार पनि गरिरहेका छन् । नकारात्मक भाष्य निर्माण गर्ने कोसिस पनि गरिरहेका छन् । यो उत्सव मनाइरहेको बेला हामीले चार/पाँच वटा विषयमा ‘फोकस’ गर्ने छौँ । पहिलो त लोकतन्त्र, स्वतन्त्रता, गणतन्त्र किन महत्वपूर्ण छन् भन्ने कुरा नयाँ पुस्तालाई त्यो सन्देश सम्प्रेषण गर्ने छौँ । नयाँ पुस्ता प्रजातन्त्रमै, गणतन्त्रमै जन्मियो । उसलाई हिजो लोकतन्त्र खोसिँदाको पीडा, लोकतन्त्र नहुँदाको पीडा, स्वतन्त्रता गुम्दाको पीडा अनुभूत भएको छैन । जसरी एउटा चरा जो जङ्गलमै जन्मिन्छ हुर्किन्छ, उसलाई पिँजडाभित्र बस्दाको पीडाबोध हुँदैन । स्वतन्त्रताको युगमा जन्मेको पुस्तालाई त्यो थाहा नहुनु स्वाभाविक होला तर हामीले कथा वाचनमार्फत इतिहासलाई पढाइरहनु पर्छ । हिजोका पीडादायी कालखण्डको स्मरणमार्फत लोकतन्त्रप्रति सजग बनाइरहनु पर्छ । दोस्रो कुरा, यसबिचमा हामीले प्राप्त गरेका उपलब्धिलाई स्थापित पनि गर्नु पर्छ । वास्तवमा भन्नुहुन्छ भने निरङ्कुशतन्त्र र लोकतन्त्रको कुनै तुलना हुँदैन । समावेशिताकै कुरा गरौँ; जुन सामन्ती राज्यव्यवस्थामा उही राजा वा उही रानीको कोखबाट जन्मेकी छोरीले गद्दीतिर फर्केर पनि हेर्न नपाउने एउटा व्यवस्था थियो । आज सर्वसाधारणका घरमा जन्मेको एक जना महिला देशको सर्वोच्च राष्ट्राध्यक्ष बन्नुभयो । सर्वसाधारणको घरमा जन्मेका एक किसानको छोरा देशको गणतन्त्रको पहिलो राष्ट्रपति हुनुभयो । आज राज्यका हरेक अङ्गमा न्यूनतम एक तिहाइ महिलाको सहभागिता छ । समावेशिताको दृष्टिले एउटा उत्तम प्रणालीका रूपमा विश्वव्यापी रूपमै एउटा प्रेरणाको विषय बनाएका छौँ । यो उपलब्धि होइन र ? मुलुकमा गणतन्त्र, लोकतन्त्र र नयाँ संविधान जारी नभएको भए दलित, सीमान्तकृत समुदाय, मधेशी, मुस्लिम, थारू, जनजाति, ‘ह्वाट एभर’ । राज्यका अङ्गहरूमा आज उहाँहरूको जुन ढङ्गको पहुँच छ, त्यो सम्भावना थिएन । सामाजिक सुरक्षामार्फत हामीले झन्डै ३८ लाख नागरिकलाई बुढेसकालको सहारा दिइरहेका छौँ, त्यो सम्भव थिएन । स्वास्थ्य बिमामार्फत नागरिकको स्वास्थ्य उपचारको जुन प्रबन्ध गरेका छौँ, त्यो सम्भव थिएन । ९७ प्रतिशत नागरिकका घरमा बिजुली पु¥याएका छौँ, त्यो सम्भावना थिएन । करिब १० वटा छोडेर, आठ वटा छोडेर सबै पालिकामा मोटरबाटोले छोएको छ; जुन हिजोका दिनमा कल्पना पनि गर्न सकिँदैनथ्यो । हामी यी उपलब्धि स्थापित गर्न चाहन्छौँ र यसलाई अझ बढी ‘फक्सनल’, अझ राम्रो ‘डेलिभरी’ दिन सक्ने खालको बनाउनका निम्ति सङ्कल्प पनि गर्छौं । यहाँ भन्नुहुन्छ कि लोकतन्त्रको विकल्प सुदृढ लोकतन्त्र हो । त्यसै गरी यहाँले भन्नुहुन्छ कि हामी नेता र नेतृत्व चरित्र, अनुशासन र आचरणमा बसेनौँ कि ? यसलाई कसरी लिनुहुन्छ ? निःसन्देह, लोकतन्त्र र गणतन्त्रको सफलता लोकतन्त्र र गणतन्त्र सञ्चालन गर्ने नायक र कर्ताहरूमा भर पर्छ । लोकतन्त्र एउटा उच्चतम प्रणालीको मात्र नाम होइन, उच्चतम संस्कृति, उच्चतम मूल्यमान्यताको र उच्चतम चरित्रको पनि नाम हो । यसमा केही प्रश्न निःसन्देह उठेका छन् । मलाई खुसी कहाँनिर लाग्छ भने यो लोकतन्त्र हो । त्यस कारण कानुनले गल्ती गर्नेहरूलाई ढिलोचाँडो दण्डित पनि गरिरहेको छ । हामीले देखिरहेका छौँ, लोकतन्त्रकै निम्ति सङ्घर्ष गरेका कतिपय साथी पछि गल्ती गर्दा, अनियमितता संलग्न हुँदा, भ्रष्टाचारमा मुछिँदा दण्डित हुनुभएको छ । लोकतन्त्रको सामथ्र्य के हो भन्ने लोकतान्त्रिक व्यक्तिहरूले पनि गल्ती गर्छन् भने छोड्दैन । कानुनका नजरमा सबै बराबर हुन्छन् । अझ यो प्रणालीले मूल्यमान्यतालाई प्रवर्धन र दण्डहीनता अन्त्य गर्ने कुरामा अझ बढी ध्यान जानु जरुरी छ । अहिले फरक आवाज उठेका छन् । राजनीतिक दल ‘भर्सेज’ आफूलाई वैकल्पिक शक्ति राजावादी भन्नेहरूको पनि आन्दोलन उठ्यो, यसलाई कसरी लिनुहुन्छ ? पहिलो कुरा, हामीले के बुझ्न जरुरी छ भने राजतन्त्र र प्रजातन्त्रलाई सँगै लैजान सकिन्छ कि, राजासहितको लोकतन्त्रको अभ्यास गर्न सकिन्छ कि ? भनेर नेपाली जनता र राजनीतिक दलले पटक पटक यसको अभ्यास र प्रयास गरे तर त्यो असफल भयो । उदाहरणका निम्ति २००७ सालमा नेपाल छोडेर दिल्लीमा शरण लिन पुगेका त्रिभुवनलाई आन्दोलनको सफलतापछि फर्काएर दलहरूले नै गद्दीमा बसाए तर गद्दीमा बसेको भोलिपल्टदेखि क्रमशः शक्ति सञ्चय गर्दै संविधान सभाको चुनाव गर्छु भन्ने वचनलाई आफैँ लत्याउँदै अधिकार केन्द्रित गर्ने कोसिसमा लागे । महेन्द्रले त संविधान सभाको चुनाव नै खारेज गरे । आफूले बनाएको संविधान अन्तर्गत बनेको पहिलो ‘पार्लियामेन्ट’ र जननिर्वाचित सरकारलाई समेत डेढ वर्षमै बर्खास्त गरेर निरङ्कुश तानाशाही व्यवस्था लागु गरे । हाम्रो पहिलो प्रयास असफल भयो । २०४६ सालमा आन्दोलनबाट बहुदलीय प्रजातन्त्र स्थापना ग¥यौँ । फेरि एक पटक तत्कालीन राजतन्त्रसँग एउटा सर्तमा हाम्रो सम्झौता भयो कि राजालाई सम्मान र जनतालाई सत्ता । त्यस बेला मदन भण्डारीले भन्नुभएको थियो कि संवैधानिक राजतन्त्र राख्नु भनेको ‘सेतो हात्ती’ पाले जस्तै हो । तर पनि सहज राजनीतिक व्यवस्थापनका लागि हामीले खर्चिलो व्यवस्था पनि बेहोर्न तयार भयौँ । तर सर्त थियो कि जनताको अधिकारमाथि कुदृष्टि लाउनु भएन । जुन दिन कुदृष्टि सुरु हुन्छ, गणतन्त्र त्यहीँबाट सुरु हुन्छ भनिएको थियो तर १२ वर्षपछि तत्कालीन राजा ज्ञानेन्द्रले सम्पूर्ण सता हातमा लिने दुस्साहस गरे । दरबार हत्याकाण्डपछि पनि ज्ञानेन्द्रको सत्तारोहण पनि स्वाभाविक थिएन । तैपनि राजनीतिक दल र नेताहरूले ज्ञानेन्द्रलाई सत्तामा बसाले । दुई वर्षपछि सबै नेतालाई जेलमा थुनेर, मिडियाको मुख थुनेपछि नेपाली जनता यो निष्कर्षमा पुगे कि नेपालको सन्दर्भमा राजतन्त्र र लोकतन्त्र सँगै जान सक्दैन । नेपालको सन्दर्भमा यो दुइटाको सहकार्य सम्भव नहुँदो रहेछ । जहिलेसम्म राजतन्त्र राख्छौँ, उसले अनुकूल परेपछि लोकतन्त्रमाथि हमला गर्छ भन्ने निष्कर्षका आधारमा हामीले गणतन्त्र स्थापना गरेका हौँ । अहिले राजावादीले गरेका गतिविधिमा तीन वटा आयाम देखिन्छन् । पहिलो, समाजको पछौटे तत्व जुन जहिले पनि पुरानै व्यवस्थातिर फर्कन चाहन्छन् । संसारका जुनसुकै ठाउँमा यस्ता ‘कन्जर्भेटिभ’ हुन्छन् । दोस्रो, केही अत्यन्त उग्र अस्थिरतावादी र साँचो अर्थमा प्रतिगामी । षड्यन्त्रको बलमा जनताले स्थापित गरेको लोकतन्त्रलाई उल्ट्याउने केही तत्व पनि छन् । उनीहरू कुनै लोकतान्त्रिक बाटोबाट होइन । संविधानले राजतन्त्र ल्याउँछु भन्नेहरूलाई पनि ठाउँ दिएको छ । दुई तिहाइ बहुमत ल्याएर संविधान संशोधन गरी उनीहरूले चाहेको व्यवस्था ल्याउन संविधानमा त्यो व्यवस्थासमेत छ तर जनतामा उनीहरूको समर्थन छैन । यसअघि ४२ ठाउँमा भएको उपनिर्वाचनमा एउटा ठाउँमा पनि उनीहरूले जित्न सकेनन् । अधिकांश ठाउँमा उनीहरूको जमानत जफत भएको थियो । यसरी उनीहरूको जनतामा समर्थन छैन । तेस्रो, हिजोका दुःखका दिनहरू नदेखेको र नबेहोरेका पुस्ताको सानो एउटा हिस्सा पनि लहैलहैमा जोडिएको देखिन्छ । यो कुनै पनि अर्थमा सफल हुने बाटो होइन । लोकतान्त्रिक गणतन्त्र पछाडि फर्किने, यो व्यवस्था उल्टिने र सामन्ती राजतन्त्र फर्किने कुनै पनि सम्भावना छैन । एउटा अन्योल सिर्जना गर्ने र मुलुकलाई अराजकतातर्फ धकेल्ने प्रयत्न पछिलो समय देखा परेको छ । केही दिनअघि नेकपा (एमाले) का अध्यक्ष एवं प्रधानमन्त्री केपी शर्मा ओलीले काठमाडौँ हाम्रो कब्जामा हुन्छ भन्नुभएको थियो । यसबारे के भन्नुहुन्छ ? प्रधानमन्त्रीले साङ्केतिक रूपमा भन्नुभएको कुरा के हो भने जेठ १५ को दिन भनेको जनताको दिन हो । गणतन्त्र ल्याइएको एउटा उपलब्धिको दिन हो । त्यो एउटा उत्सवको दिन हो । उत्सवका निम्ति जनता स्वाभाविक रूपले सडकमा आउँछन् । उहाँले त्यस रूपमा भन्नुभएको हो । उहाँले साङ्केतिक रूपमा गणतन्त्रलाई उत्सवका रूपमा सबै मिलेर बनाऊँ र त्यो मनाउने व्रmममा नेकपा (एमाले) अग्रपङ्क्तिमा हुन्छ भन्ने अर्थमा उहाँले त्यस्तो भन्नुभएको हो । प्रधानमन्त्री देशको कार्यकारी प्रमुख हो र कार्यकारी प्रमुखले कानुन हातमा लिने भन्ने कुरा कल्पना पनि गर्न सकिने कुरा होइन । त्यसलाई हामीले स्पष्ट बुझ्नु पर्छ । अरू दलले के गर्नुहुन्छ उहाँहरूको कुरा भयो तर एमाले मुलुकमा गणतन्त्र ल्याउने अभियानको एउटा अग्रपङ्क्तिमा रहेको राजनीतिक शक्तिको हैसियतले यस रक्षा पनि हाम्रो दायित्व हो । सरकारको नेतृत्व गरेको हुनाले नेकपा (एमाले) को दायित्व अझ बढी हुँदै हो । त्यस अर्थमा हामीले यो कार्यक्रम गर्न खोजेका हौँ । देशका प्रत्येक पालिकामा त्यहाँको स्थानीय विशेषता अनुसारको विभिन्न कार्यक्रम गरेर गणतन्त्र दिवस मनाइन्छ । सरकारले त्यस दिन बिहान काठमाडौँको सैनिक मञ्च टुँडिखेलमा कार्यक्रम गर्छ र दिउँसो जनताले विभिन्न कार्यक्रम गरेर खुसियाली मनाउँछन् । गणतन्त्र दिवसका अवसरमा सबै नेपाली र खास गरी नयाँ पुस्तालाई के सन्देश दिन चाहनुहुन्छ ? गणतन्त्रले सबै नेपालीलाई सार्वभौम बनाएको छ । यसले एउटा यस्तो खुला र बहुलवादी समाज निर्माण गरेको छ जहाँ कानुनको नजरमा हामी सबै बराबर छौँ । गर्न चाहनेका लागि देशभित्र पर्याप्त अवसर छन् । हिजोको माओवादी सशस्त्र द्वन्द्वले लामो समयसम्म मुलुकभित्र बस्न नसक्ने अन्योलको स्थिति सिर्जना गरेको अवस्था, हाम्रो शिक्षा र हुर्काइमा रहेका कमी जसले देशलाई माया गर्ने कुराभन्दा पनि आफ्नो ‘क्यारियर’ को पछाडि दौडिने खालका स्थिति र अहिले सूचना प्रविधिमा आएको विकासले नेपालको एउटा गाउँमा बसेर उसले आफ्नो जीवनलाई संसारका विकसित समाजसँग तुलना गर्छन् । यस्ता कतिपय कुराले देशभित्रका युवा पङ्क्तिमा देशभित्र केही हुन्न कि क्या हो ? भन्ने अन्योल सिर्जना भएको छ तर देशभित्र केही हुन्छ र केही भइरहेको छ । मुलुकमा बहुदल आएको पाँच वर्ष नबित्दै १० वर्ष सशस्त्र द्वन्द्वमा फस्यो । त्यो १० वर्षको द्वन्द्वलाई व्यवस्थापन गर्न हामीलाई थप १० वर्ष लाग्यो । साँच्चिकै भन्नुहुन्छ भन्ने बहुदलीय व्यवस्थाको ३५ वर्षमध्ये द्वन्द्व र द्वन्द्वत्तर व्यवस्थापनमा खर्चिनु प¥यो । २०६५ सालमा गणतन्त्रको घोषणा भए पनि संविधानमार्फत त्यसको व्यवस्थापन सात वर्षपछि मात्र भयो । साँचो अर्थमा गणतन्त्रले काम गर्न पाएको त १० वर्ष मात्र भएको छ । त्यसबिच भूकम्प, नाकाबन्दी, कोरोना महामारी, राजनीतिक अस्थिरता भए पनि आज नेपाल जहाँ छ केही सूचकाङ्कमा हामी पछाडि छौँ, प्रतिव्यक्ति आय अलिकति कम छ । ‘माइग्रेसन’ को दर अलिकति बढी छ । तर विभिन्न समुदायको समावेशिता र शान्तिको हिसाबले नेपाल उत्कृष्ट छ । खुसियाली सूचकमा नेपाल जहिले पनि अगाडि छ । खाद्य सुरक्षाको दृष्टिले हामी अगाडि छौँ । नियमित रूपमा निर्वाचन भइरहेका छन् । लोकतन्त्र दिनप्रतिदिन ‘म्याचुअर्ड’ बन्दै गएको छ । यी सबै कुरालाई हामीले देख्नु पर्छ । युवाले बुझ्नु पर्छ । विदेश जाँदै नजाने भन्ने होइन । उच्च शिक्षाका लागि विदेश जानु, त्यहाँका ज्ञान सिक्नु र त्यसलाई आफ्नो देश विकासमा प्रयोग गर्नु पर्छ । देश बन्दै छ । देश राम्रो भइरहेको छ । जति हुनु पथ्र्यो त्यति गर्न सकिएन होला, विकासको गति जति तीव्र हुनु पथ्र्यो त्यति हुन सकेन होला तर हामीले देशलाई राम्रो बनाइरहेका छौँ । यो एउटा आशा र विश्वासका साथ अगाडि बढ्न युवा साथी र आमनेपालीलाई आग्रह गर्न चाहन्छु । """
पर्खाल निर्माण गर्दै महिला,"""जलेश्वर, असार ६ गते । महोत्तरीको बर्दिबास नगरपालिका–११ खयरमारा गाउँमा  महिला  पर्खाल निर्माण  गर्दै । """
फोक्सुण्डो ताल : यात्रा अब झनै रमाइलो,"""डोल्पा, असार ३ गते । डोल्पा जिल्लाको शे–फोक्सुण्डो गाउँपालिका–८ मा रहेको फोक्सुण्डो ताल नेपालको अत्यन्तै प्रसिद्ध र सुन्दर ताल हो। यो ताल शे–फोक्सुण्डो राष्ट्रिय निकुञ्ज भित्र पर्दछ र पर्यटकीय दृष्टिले निकै महत्वपूर्ण छ। यस क्षेत्रसम्म पहुँच कठिन थियो किन भने सडक सञ्जाल पर्याप्त थिएन । तर अहिले भेरी करिडोर सडक योजनाअन्तर्गत डोल्पामा सडक विस्तार भइसकेको छ। उक्त सडक योजनाले डोल्पा जिल्लालाई राष्ट्रिय सडक सञ्जालसँग जोडेको छ, जसका कारण अब फोक्सुण्डो तालसम्म पुग्न यातायातको दृष्टिले धेरै सहज भएको छ। यो विकासले पर्यटन प्रवर्द्धन, स्थानीय बासिन्दाको जीवनस्तरमा सुधार र डोल्पाको सामाजिक–आर्थिक विकासमा मद्दत गर्ने अपेक्षा गरिएको छ। """
‘तीन तहको समन्वय नहुँदा आधारभूत  सेवा प्रभावकारी हुन सकेन’,"""काठमाडौँ, असार ६ गते । तीन (संघ, प्रदेश, स्थानीय) तहको सरकारको समन्वयको अभावले आधारभूत स्वास्थ्य सेवा प्रभावकारी ढङ्गले सञ्चालन हुन सकेको छैन । उपचारात्मक सेवा महाशाखाले आयोजना गरेको एक कार्यक्रममा आधारभूत तथा आकस्मिक स्वास्थ्य सेवा व्यवस्थापन शाखा प्रमुख डा.फणिन्द्रप्रसाद बरालले तीन तहको सरकारको समन्वयको अभावले आधारभूत स्वास्थ्य सेवा प्रभावकारी ढङ्गले सञ्चालन हुन नसकेको बताउनुभयो । साथै, आधारभूत सेवा प्रभावकारी ढङ्गले सञ्चालन हुन नसक्नुको कारण औषधीको खरिद मूल्यमा एकरूपता नहुनु, औषधी समयमा खरिद नहुनु, औषधीको गुणस्तर जाँच नहुनु, मानवस्रोत अभाव रहेको उहाँको तर्क छ । उहाँले जिल्ला वा सो भन्दा माथिल्लो अस्पतालबाट आधारभूत स्वास्थ्य सेवा प्रदान गर्ने सम्बन्धमा पनि एकरूपता नभएको जिकिर गर्नुभयो । उपचारात्मक सेवा महाशाखाका निर्देशक डा.सुधा देवकोटाले तीन तहका सरकारले आधारभूत सेवा प्रभावकारी ढङ्गले सञ्चालन गर्न तीन तहका सरकारले अनुगमन गर्नुपर्नेमा जोड दिनुभयो । त्यस्तै व्यवस्थापन शाखा पूर्व निर्देशक भोगेन्द्रप्रसाद डोटेलले धेरै नागरिक आधारभूत सेवाको बारेमा जानकार नभएको बताउनुभयो । स्थानीय तहले सरकारले तोकेको आधारभूत सेवा पनि राम्रोसँग प्रवाह गर्न नसकेको उहाँको आरोप छ ।  घट्दै बजेटको सिलिङ आधारभूत स्वास्थ्य सेवाको लागि औषधी खरिद गर्न उपचारात्मक सेवा महाशाखाबाट प्रदेश तथा स्थानीय तहमा बजेट विनियोजित हुँदै आएको छ । डा.बरालले आधारभूत स्वास्थ्य सेवाको औषधी खरिदको लागि स्थानीय तहमा विनियोजित हुने बजेट प्रत्येक वर्ष घट्दै गएको जानकारी दिनुभयो । उहाँका अनुसार सरकारले आर्थिक वर्ष २०८१/८२ मा प्रदेशमा १७ करोड तथा स्थानीय तहमा एक अर्ब ४० करोड सिलिङ्ग रहेकोमा स्थानीय तहको बजेट एक अर्ब ११ करोड मात्र स्वीकृत भएको छ । आर्थिक वर्ष २०८०/८१ मा प्रदेशमा १८ करोड ५० लाख तथा स्थानीय तहमा एक अर्ब २८ करोड बजेट विनियोजित भएको थियो । त्यसैगरी, आर्थिक वर्ष २०७९/८० मा आधारभूत स्वास्थ्य सेवाको औषधी खरिदको लागि प्रदेशमा १९ करोड र स्थानीय तहमा एक अर्ब ४३ करोड बजेट विनियोजित भएको थियो । के हो आधारभूत सेवा ? संविधानको धारा ३५ ले प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने र कसैलाई पनि आकस्मिक स्वास्थ्य सेवाबाट बञ्चित नगर्ने उल्लेख गरेको छ । जनस्वास्थ्य सेवा नियमावली २०७७ ले दफा ३ को उपदफा (४) ले आधाभूत स्वास्थ्य सेवा प्रत्येक आधारभूत स्वास्थ्य सेवा केन्द्र तथा नेपाल सरकार, प्रदेश सरकार र स्थानीय तहबाट तोकिएको स्वास्थ्य संस्थाबाट नि:शुल्क प्रदान गरिने उल्लेख गरेको छ । महाशाखाका निर्देशक डा.सुधा देवकोटाका अनुसार सबै आधारभूत स्वास्थ्य सेवाहरु निशुल्क हुन्छन् तर, सबै नि:शुल्क स्वास्थ्य सेवा आधारभूत स्वास्थ्य सेवा भित्र पर्दैन ।  के के पर्छन् आधारभूत सेवामा आधारभूत स्वास्थ्य सेवामा खोप सेवा, एकीकृत नवजात शिशु तथा बालरोग व्यवस्थापन, पोषण सेवा, गर्भवती, प्रसव तथा सुत्केरी सेवा, परिवार नियोजन, गर्भपतन तथा प्रजनन स्वास्थ्य जस्ता मातृ, नवजात शिशु तथा बालस्वास्थ्य सेवा, सरुवा रोग सम्बन्धी सेवा, नसर्ने रोग तथा शारीरिक विकलाङ्ग सम्बन्धी सेवा, मानसिक रोग सम्बन्धी सेवा, ज्येष्ठ नागरिक स्वास्थ्य सम्बन्धी सेवा सामान्य आकस्मिक अवस्थाका सेवा, स्वास्थ्य प्रवर्द्धन सेवा आयुर्वेद तथा अन्य परम्परागत स्वास्थ्य सेवा पर्छन् । सरकारले आधारधूत सेवा अन्तर्गत ९८ प्रकारका औषधी तथा १८ प्रकारका औषधीजन्य सामग्री निःशुल्क वितरण गर्दै आएको छ । हालसम्म ४१३ स्थानीय तहमा आधारभूत अस्पताल निर्माणधीन छन् । सरकारले स्थानीय तह अन्तर्गत रहेका करिब ३८ सय भन्दा बढी स्वास्थ्य संस्थाबाट आधारभूत सेवा प्रदान गर्दै आएको छ । """
पाकिस्तानबाट २६९ अफगान नागरिक स्वदेश फिर्ता,"""काबुल, असार ६  गते । पाकिस्तानको जेलमा रहेका कुल दुई सय ६९ अफगान नागरिकलाई बिहीबार रिहा गरी उनीहरूको मातृभूमि अफगानिस्तानमा फिर्ता पठाइएको स्थानीय मिडिया आउटलेट टोलोन्युजले शुक्रबार बताएको छ । पाकिस्तानको विभिन्न जेलमा तीन महिना बिताएका महिला र बालबालिका लगायत पूर्व कैदीहरूलाई तोरखाम सीमा विन्दुमा अफगान अधिकारीहरूलाई हस्तान्तरण गरिएको छ । पाकिस्तानले विगत छ महिनामा सयौँ अफगान कैदीलाई मुक्त गरेको छ । इस्लामाबादले कानूनी यात्रा कागजातहरू नभएका अफगान शरणार्थीहरूलाई छिमेकी देश छोड्न समेत निर्देशन दिएको छ । सिन्हा """
टेउवा मूर्ति सङ्ग्रहालय अलपत्र,"""बागलुङ, असार, ६ गते । टेउवा पछिल्लो समय बागलुङ जिल्लाकै एक आकर्षक पर्यटकीय गन्तव्य हो । यहाँ निर्माण गरिएका मूर्तिकलाको दृश्यावलोकन गर्न मानिसहरू आउने गर्दछन् । गलकोट नगरपालिका–५ हरि चौरमा पर्ने टेउवामा विश्व विख्यात मूर्तिकारहरूले निर्माण गरेका मूर्तिहरू छन् । खुल्ला मूर्ति सङ्ग्रहालय निर्माण गर्ने सोचका साथ काम अघि बढाइएको छ । यहाँ बनाइएका मूर्ति यहाँका ढुङ्गाबाट १२ देशका १५ जना विश्वविख्यात मूर्तिकारहरूले निर्माण गरिएको हो ।  यहाँ २०७६ माघमा अन्तर्राष्ट्रिय मूर्ति कार्यशाला गोष्ठी गरिएको थियो । गलकोट कला प्रतिष्ठानले अन्तर्राष्ट्रिय मूर्तिकला कार्यशाला गरेको थियो । टेउवा आन्तरिक तथा बाह्य पर्यटकले मूर्तिकलाको दृश्यावलोकन गर्नुका साथै सूर्योदय र सूर्यास्तको सुन्दर दृश्यावलोकन गर्न आन्तरिक पर्यटकको बाक्लो उपस्थिति हुने गर्दछ । यहाँबाट धौलागिरि, माछापुच्छ्रे लगायतका हिमालको सुन्दरता नियाल्न सकिन्छ । यहाँ ललितकला सम्बन्धी अनुसन्धान केन्द्र बनाउने लक्ष्य राखिएको छ । यो समुन्द्री सतहदेखि १९८० मिटर उचाइमा रहेको छ । बागलुङ बजारदेखि हटिया–हरि चौर–टेउवा ३ घण्टामा यहाँ पुग्न सकिन्छ । यहाँसम्म पुग्ने मोटर बाटोको अवस्था कच्ची रहेको छ । यहाँ पुग्ने पर्यटकलाई लक्षित गरी हरि चौरमा सुविधा सम्पन्न होटलहरु सञ्चालनमा ल्याइएको छ । टेउवा आकर्षक पर्यटकीय गन्तव्य बन्दै गए पनि कामलाई पूर्णता दिन नसकिएको गलकोट कला प्रतिष्ठानका अध्यक्ष क्या। पूर्ण बहादुर रानाले बताउनु भयो । ‘मन्त्रालयबाट विनियोजित बजेट पनि रोकियो, स्थानीय तहले पनि राम्रोसँग जिम्मेवारी ल्याउन सकेन ।’ उहाँले भन्नु भयो–‘सरकार परिवर्तन भइरहँदा हाम्रो काम पनि प्रभावित भइरहेको छ ।’ पर्यटन मन्त्रालयले गत वर्ष स्थानीय तहसँगको ५० प्रतिशत साझेदारीमा काम गर्ने गरी ५० लाख रुपैयाँ विनियोजन गरे पनि गलकोट नगरपालिका जिम्मेवारीबाट हटेको उहाँको भनाई छ । नगरपालिका जिम्मेवारीबाट हटेपछि केही काम प्रभावित भएका छन् । बजेट नपाउँदा टेउवामा जग्गादाता र आजीवन सदस्यहरुकोे शिलालेख, फिल्म सुटिङ स्थल, अन्तर्राष्ट्रिय सम्मेलन केन्द्र निर्माण, बगैँचा, गेट निर्माण र तारबार गर्ने कार्य प्रभावित भएको उहाँले बताउनु भयो । ‘हामीले काम अझै सकेका छैनौँ, तर यहाँ आन्तरिक पर्यटकहरू निरन्तर आइरहनु भएको छ ।’ उहाँले भन्नुभयो–‘त्यहिपनि पहल गर्न छोडेका छैनौँ ।’ उहाँले टेउवामा दोस्रो चरणको अन्तर्राष्ट्रिय मूर्तिकला कार्यशाला पनि गरिने बताउनु भयो । ‘हामीले दोस्रो चरणको अन्तर्राष्ट्रिय मूर्तिकला कार्यशाला गर्ने योजना बनाएका छौँ तर कहिले गर्ने भन्ने सुनिश्चित गरिएको छैन ।’ उहाँले भन्नु भयो–‘हाम्रो उद्देश्य भनेको मूर्तिकलाको अनुसन्धान गराउनु पनि हो, १५ वटा मूर्तिले अनुसन्धान केन्द्र बन्दैन ।’ उहाँले भन्नु भयो–‘यसलाई अनुसन्धान केन्द्र बनाउनको लागि पनि दोस्रो चरणको अन्तर्राष्ट्रिय कार्यशाला बनाउन जरुरी छ ।, यस विषयमा नगर प्रमुख भरत शर्मा  गैरेले  अन्तर्राष्ट्रिय टेवा मूर्तिकला सङ्ग्रहालय लगायत कोत घर ,गलकोट दरबार, घुम्टेको लेक, सिद्ध थान, सहस्र झरना, रमुवा, निलुवा, थाले पोखरा, काली लेक, राम्चेढुङ्का, उदयवुद्ध विहार, चमेरे गुफा, शिवधुरी जागाधुरी लगायत क्षेत्रका संरक्षण र विकासमा विशेष पहल गर्ने नीति कार्यक्रम आर्थिक वर्ष २०८२÷०८३ क उल्लेख गरेको बताउनुभयो । """
सुनचाँदी बजारः दुवै धातुको मूल्य घट्यो,"""काठमाडौँ,  असार  ६ गते ।  विगत केही दिनदेखि उच्च वृद्धि भएको सुनचाँदीको मूल्यमा बिहीबारदेखि सामान्य गिरावट आएको छ । बुधबारको तुलनामा बिहीबार सुन तोलामा रु. ४०० र चाँदीमा रु. २५ ले घटेकामा त्यति नै परिमाणको सुन र चाँदी आज क्रमशः रु. ८०० र रु. ५० ले घटेको छ । नेपाल सुनचाँदी व्यवसायी महासङ्घका अनुसार आज एक तोला सुनको मोल रु. एक लाख ९४ हजार ७०० सोही परिमाणको चाँदीको मोल रु. दुई हजार १५० निर्धारण भएको छ । बिहीबार प्रतितोला सुन रु. एक लाख ९५ हजार ५०० र चाँदी रु. दुई हजार २०० मा कारोबार भएको थियो । अन्तरराष्ट्रिय बजारमा आज एक औँस सुन तीन हजार ३०० अमेरिकी डलरमा खरिदबिक्री भइरहेको अन्तर्राष्ट्रिय सञ्चारमाध्यमले जनाएका छन् । रासस """
अन्धविश्वासविरुद्धको आवाज हो ‘मोहर’ : निर्देशक ओम प्रतीक,"""काठमाडौँ,  असार ६ गते ।  आगामी साउन २३ मा प्रदर्शन हुने चलचित्र ‘मोहर’ ले देवीदेवताको सेवाका नाममा कन्या बालिकालाई ‘देउकी’ बनाउने जस्ता अन्धविश्वासविरुद्ध जनचेतना जगाउने लेखक तथा निर्देशक ओम प्रतीकले जानकारी दिनुभएको छ । आज यहाँ कमलपोखरीस्थित एक चलचित्र भवनमा चलचित्रमा समावेश शिर्ष गीतको श्रव्यदृश्य सार्वजनिक गर्न आयोजित कार्यक्रममा निर्देशक प्रतीकले बालिकामाथि हुने परम्परागत सामाजिक हिंसाका घटनालाई चलचित्रले निरुत्साहित गर्ने संदेश प्रवाह गर्ने बताउनुभयो । उहाँले भन्नुभयो,“मेरो जानकारीमा भएसम्म विसं २०७९ सम्म देउकी प्रथा चलेको छ । त्यसकारण पनि आजकै शैलीमा उक्त कथालाई भनेका छौँ । अहिले विभिन्न बहानामा बालिका माथि हुने गरेको हिँसालाई बन्देज गर्नुपर्छ भन्ने संदेश चलचित्रले प्रवाह गर्छ । यो मनोरञ्जनसँगै सामाजिक विकृतिलाई उठान गरिएको चलचित्र हो ।” उहाँले चलचित्रका माध्यमले धेरै तथ्यलाई बुझाउन सहज भएकाले ‘मोहर’ को विषयवस्तु छनोट गरेको जानकारी दिनुभयो । चलचित्रमा पल शाह, बेनिशा हमाल, निती शाह, अर्जुनजङ्ग शाही, मिस पबि लगायतका कलाकारले अभिनय गर्नुभएको छ । सामाजिक यथार्थ र विद्रोह मिसिएको कथावस्तुमा बनेको ‘मोहर’ ले दर्शकलाई निराश बनाउने अभिनेत्री शाहले बताउनुभयो । “यसले मनोरञ्जनसँगै हाम्रो एउटा दुःखद परम्परालाई समेटेको छ । यो चलचित्र हेरेपछि महिला वा बालिकालाई हुने हिँसा थोरै भएपनि घट्छ भन्ने विश्वास छ”, उहाँले भन्नुभयो । चलचित्रमा भुपेन्द्र अधिकारीले सम्पादन, दिपेन बस्न्यातले छायाङ्कन, रामजी लामिछाने र कविराज गहतराजले नृत्य निर्देशन, कुमार महर्जनले द्वन्द्व निर्देशन गर्नुभएको छ । रासस """
हल गोरु पाल्ने किसानलाई आर्थिक सहयोग,"""वालिङ (स्याङ्जा), असार ६ गते । स्याङ्जाको फेदीखोला गाउँपालिकाले हलगोरु पाल्ने किसानलाई प्रोत्साहनका लागि अनुदान दिएको छ । परम्परागत कृषि प्रणालीको संरक्षण र कृषकलाई आर्थिक प्रोत्साहन दिने उद्देश्यले हल गोरु पाल्ने किसानलाई अनुदान दिएको गाउँपालिकाका अध्यक्ष घनश्याम सुवेदीले बताउनुभयो । पछिल्लो समय गाउँगाउँमा गोरु पाल्न छाड्ने क्रम बढ्दै गएपछि हलगोरु पाल्ने किसानलाई प्रोत्साहनस्वरुप प्रतिहल रु. १० हजार अनुदान दिइएको हो । फेदीखोला गाउँपालिकाका पाँचवटै वडाबाट हल गोरुको तथ्याङ्क सङ्कलन गरी प्रोत्साहन अनुदान प्रदान गरेको हो । हल गोरु पाल्ने किसानलाई प्रोत्साहन अनुदान कार्यक्रमअन्तर्गत २२४ जना किसान समेटिएका छन् । कुल २९० हल गोरुका लागि रु. १४ लाख ४५ हजार अनुदान वितरण गरिएको उहाँले बताउनुभयो । यो कार्यक्रममार्फत आर्थिक, सामाजिक, पर्यावरणीय र सांस्कृतिक महत्वलाई जोगाइ राख्नका लागि टेवा पुग्ने गाउँपालिकाको अपेक्षा छ । “हल गोरु पाल्ने किसानलाई प्रोत्साहन अनुदानले विशेषगरी आर्थिक, सामाजिक, पर्यावरणीय, सांस्कृतिक रुपमा समेत प्रभाव पार्ने देखिन्छ,” उहाँले भन्नुभयो, “किसानको मनोबल बढाउँदै दिगो, आत्मनिर्भर र सांस्कृतिक रुपमा समृद्ध कृषि प्रणालीतर्फ सकारात्मक सङ्केत दिएको छ ।” किसानको उत्पादन लागत घटेर आम्दानी बढ्ने, सामूहिक श्रम र पराम्परागत कृषि अभ्यासको पुनर्जीवनमा टेवा पुग्ने विश्वास उहाँको छ । यान्त्रिक प्रविधिहरुको प्रयोगबाट हुने जोताइको सट्टामा वातावरणमैत्री विधिको प्रोत्साहनमा जोड दिएको हो । “पछिल्लो समय गोरु पाल्ने चलन हराउँदै गएको छ, हाम्रो परम्परा मेटिँदै गएको छ,” उहाँले भन्नुभयो, “एकातिर हाम्रो परम्पराको संरक्षण हुने र अर्कोतर्फ जैविक मल घरमै उत्पादन गर्न सकिने भएकाले गोरु पाल्ने किसानलाई प्रोत्साहन अनुदान उपलब्ध गराएका हौँ ।” यो कार्यक्रममा गाउँपालिकाको ७५ प्रतिशत अनुदान र किसानको २५ प्रतिशत लागत साझेदारी रहेको फेदीखोला गाउँपालिका पशुपक्षी विकास उपशाखाका प्रमुख भगवानदेव यादवले बताउनुभयो । गाउँपालिकाले हल गोरु पालेका किसानहरुलाई प्रोत्साहन अनुदान दिनेसम्बन्धी सूचना सार्वजनिक गरेपछि वडावडाबाट निवेदन सङ्कलन भएको थियो । सङ्कलन भएका निवेदनउपर जनप्रतिनिधि तथा कर्मचारीहरु घरघरमै पुगेर अनुगमनपश्चात् प्रमाणित भएपछि सम्बन्धित किसानको बैङ्क खातामा रकम जम्मा गरिदिने भएको उहाँले बताउनुभयो । “एउटै किसानले पालेको एक हल गोरु अथवा दुईजना किसानको मिलाएर एक हल गोरु बनाइएको रहेछ भने पनि पालिकाले प्रोत्साहनस्वरुप ७५ प्रतिशत अनुदान दिन्छ,” उहाँले भन्नुभयो, “गोरु पाल्ने किसानहरुको सबै तथ्याङ्क सङ्कलन गरी प्रक्रिया पूरा भइसकेको छ ।” रासस """
धोवीखोलामा बाढी (फोटो फिचर),"""काठमाडौँ, असार ६ गते । दिनभर भारी वर्षा भएपछि काठमाडौँको धोवीखोलामा बाढी आएको छ । बाढीले धोवीखोला करिडोर अधिकांश भागमा डुबानमा परेको छ । तस्बिरः न्युज एजेन्सी  """
इरान–इजरायल युद्धले युरोपमा आप्रवासनलाई ‘नकारात्मक’ प्रभाव पार्न सक्ने,"""पेरिस, असार  ६ गते (रासस/एएफपी)। इरान र इजरायलबीचको हवाई युद्धका कारण आप्रवासनमा वृद्धि हुन सक्ने टर्कीएले जनाएको छ। टर्कीएका राष्ट्रपति रेसेप तैयप एर्दोगानले युद्धका कारण आप्रवासनमा वृद्धि हुन सक्ने युरोप र यस क्षेत्रलाई हानि पुर्‍याउन सक्ने चेतावनी दिनुभएको हो। इरानले आणविक अस्त्र विकास गर्न लागेको भन्दै इजरायलले एक साताअघि ठूलो सङ्ख्यामा हवाई आक्रमण गरेपछि इरानले गरेको प्रतिकारका कारण युद्ध चर्किएको छ। जर्मनीका चान्सलर फ्रेडरिक मर्जसँगको टेलिफोन वार्तामा गरिएको उहाँको भनाइ उद्धृत गर्दै एर्दोगानको कार्यालयले भनेको छ, “इजरायलको आक्रमणले निम्त्याएको हिंसाको चक्रले यस क्षेत्र र युरोपलाई आप्रवासन समस्या बढाउने र आणविक चुहावटको सम्भावना रहने भएकाले यो युद्धले युरोपलाई व्यापक प्रभाव पार्नसक्छ। एर्दोगानले इरानसँगको आणविक असहमतिको समाधान ‘वार्ताबाट’ मात्रै हुने बताउनुभएको छ। उहाँले हिंसाले क्षेत्रीय सुरक्षाका लागि खतरालाई उच्च स्तरमा पु¥याएको र टर्कीएले ‘द्वन्द्व अन्त्यका लागि प्रयास गरिरहेको’ बताउनुभयो। बढ्दो द्वन्द्वका बावजुद टर्कीएको रक्षा मन्त्रालय स्रोतले बिहीबार इरानबाट बाहिरिने सङ्ख्यामा ‘कुनै वृद्धि’ नभएको बताएको छ। टर्कीएका अधिकारीहरूले यस दावीलाई पुष्टि गर्ने कुनै तथ्याङ्क सार्वजनिक गरेका भने छैनन्। टर्कीएको पूर्वी शहर वान नजिकैको मुख्य कापिकोय सीमा नाकामा एएफपीका संवाददाताहरूले दुवै दिशाबाट सयौं मानिस पार गरेको देखेको बताएका छन्। रक्षामन्त्री यासर गुलेरले बुधबार सीमाक्षेत्रको भ्रमणका क्रममा भन्नुभयो, “हाम्रो सीमामा सुरक्षा व्यवस्था बढाइएको छ।” """
कैलालीमा कैदी मृत्यु प्रकरण : प्रहरीका सई पक्राउपछि परिवारले बुझ्यो शव,"""निराजन परियारचौमाला (कैलाली), असार ६ गते । कैलाली कारागारमा कैद भुक्तान गरिरहेको अवस्थामा मृत्यु भएका डडेल्धुराको भागेश्वर गाउँपालिका–५ का २८ वर्षीय हरिस सिंह पालीको परिवारले पाँच दिनपछि शव बुझेको छ । पालीकी श्रीमती जानकी साउदले दिएको किटानी जाहेरीका आधारमा जिल्ला प्रहरी कार्यालयमा कार्यरत प्रहरी नायब निरीक्षक सई हरजीत नाथलाई पक्राउ गरेपछि मृतकका परिवारले शव बुझेका हुन् । जिल्ला प्रहरी कार्यालयका प्रवक्ता प्रहरी नायब उपरीक्षक डीएसपी राजकुमार सिंहले पालीको शव परीक्षणपछि शुक्रबार बिहान पीडित पक्षले शव बुझेको जानकारी दिनुभयो । उहाँका अनुसार मृतककी श्रीमतीको किटानी जोहरीका आधारमा सई नाथलाई पक्राउ गरी अनुसन्धानका लागि हिरासतमा राखिएको छ । नाथ मृतक पाली प्रतिवादी रहेको बैंकिङ कसुर मुद्दाका वादी हुन् । नाथले दिएको मुद्दामा पालीलाई जिल्ला अदालतले २०८० सालको फागुनमा १० दिन कैद र दुई लाख जरिवाना हुने फैसला गरेको थियो । अहिले मृतककी श्रीमतीले उनीविरुद्ध कर्तव्य ज्यान शीर्षकमा मुद्दा दर्ता गर्नुभएको छ । मृतककी श्रीमती साउदले नाथकै योजनामा कारागारभित्र कुटपिट गरी श्रीमानको हत्या गरिएको आरोप लगाउदै बुधबार कारागार प्रमुख वसन्तबहादुर खत्रीसहितका पाँच जनाविरुद्ध किटानी जाहेरी दिनुभएको थियो । तर कैलाली प्रहरीले उहाँलाई जाहेरी सच्याएर ल्याउन भनेपछि बिहीबार भने नाथविरुद्ध मात्र जाहेरी दिइएको थियो । २९ जेठमा डडेल्धुराबाट पक्राउ परेका पालीलाई कैलाली प्रहरीले ३० गते धनगढी ल्याएको थियो । ३१ गते शनिबार पक्राउ परेका कारण उनलाई असार १ गते मात्र अदालत पेस गरिएको थियो । अदालतले पालीलाई सोही दिन कैद भुक्तानका लागि जिल्ला कारागार चलान गरिएको थियो । तर असार २ गते राति १०ः३० बजे कारागारका बाथरुम नजिकै पाली अचेत अवस्थामा भेटिएपछि सेती प्रादेशिक अस्पताल लगिएकोमा सोही राति मृत्यु भएको थियो । मृतक पालीका शरीरमा चोटपटकसमेत देखिएका कारण परिवारले उनको योजनाबद्ध हत्या गरेको आरोप लगाएको छ । """
देश चौतर्फी ढङ्गले विकास गर्दैछौँ : प्रधानमन्त्री ओली,"""ललितपुर, असार ६ गते । प्रधानमन्त्री केपी शर्मा ओलीले ग्वार्कोमा नवनिर्मित ‘फ्लाई ओभर’ ले ग्वार्कोसहित आसपासका क्षेत्रमा हुने सवारी जामको समस्या समाधान गर्ने बताउनुभएको छ। आज भौतिक पूर्वाधार तथा यातायात मन्त्रालयद्वारा आयोजित कार्यक्रममा नवनिर्मित फ्लाई ओभरको उद्घाटन गर्दै उहाँले सरकारले बहुआयामिक र चौतर्फी ढङ्गले विकास अगाडि बढाएकाले यसमा सबैको साथ रहने विश्वास व्यक्त गर्नुभयो। काठमाडौँ चक्रपथको कलङ्की–कोटेश्वर खण्डमा निर्मित ग्वार्को फ्लाई ओभरको भौतिक पूर्वाधार तथा यातायात मन्त्रालयले निर्माण गरेको हो। इञ्जिनियरिङ प्रोक्युरमेन्ट कन्स्ट्रक्सन ९इपिसी० ढाँचामा रु १७ करोड छ लाख ८८ हजारमा आशिष समानान्तर रेलिगेर जेभीद्वारा निर्मित् उक्त फ्लाई ओभर नेपालको पहिलो हो।  कुल पाँच सय मिटर ‘अप्रोच’ सडक रहेको यसमा ३५ मिटर स्पानको चार लेन पुल निर्माण भएको छ। ग्वार्को चोकको ट्राफिक जामलाई हटाउन २०७८ सालमा यसको निर्माण आरम्भ भएको थियो। “हामी विकासको बाटोमा लगातार अगाडि बढिरहेका छौँ। हिजो दैलेखमा नेपाललाई ५० वर्ष पुग्ने मिथेन ग्यास रहेको प्रमाणित भयो। तीनवटा कुवामध्ये एउटा कुवाबाट त्यति ग्यास पैदा हुन्छ। त्यसको उत्खननको सुरुआत गरेका थियौँ। धौवादी फलाम कारखाना सुरु भएपछि नेपालमा फलाम उत्पादन भई देशको अर्थतन्त्रलाई धेरै अगाडि बढाउने छ”, प्रधानमन्त्री ओलीले भन्नुभयो, “यसरी विकास हुँदा विदेश जाने मुद्रा स्वदेशमा रहन्छ। ठूलो आर्थिक लाभसहित रोजगारी सृजना हुन्छ। अरु खनिजको उत्खनन, कृषिको आधुनिकीकरण गर्नेछौँ। नयाँ उद्योग स्थापना, सामाजिक र प्रशासनिक सुधार गरेर देशलाई अगाडि बढाउनेछौँ।”  सुनकोशी–मरिन डाइभर्सन आयोजना र हुलाकी राजमार्गले तराईको मुहार फेर्ने र मेची–महाकालीको कायाकल्प गर्ने बताउँदै उहाँले देशले पूर्वाधार विकासका क्षेत्रमा गति लिँदै गएको बताउनुभयो। उहाँले मदन भण्डारी राजमार्ग, पुष्पलाल मध्यपहाडी राजमार्गलगायत अन्य आयोजनाले पनि गति लिइरहेका उल्लेख गर्नुभयो। """
पाँचथरमा ट्राफिक सप्ताह,"""राधा लुइटेल फिदिम, असार ६ गते। पाँचथरमा ट्राफिक सप्ताह सुरु भएको छ। सवारी दुर्घटना र तिनबाट हुने क्षतिको न्युनीकरणका लागि जिल्ला ट्राफिक प्रहरी कार्यालयको अगुवाइमा ट्राफिक सप्ताह सुरु भएको हो। फिदिम बजारस्थित शिवालय मन्दिरबाट प्रभातफेरी आयोजना गर्दै यो सप्ताह सुरु गरिएको हो। र्‍यालीमा सहभागीले सवारी दुर्घटना हुन नदिन चालक पैदलयात्री र यात्रुले अपनाउनुपर्ने सावधानी सम्बन्धी सन्देश लेखेका प्ले कार्ड र ब्यानर बोकेका थिए । र्‍याली पश्चात जिल्ला समन्वय समितिको सभाहलमा प्रवेश गरेका सहभागीले त्यहाँ औपचारिक कार्यक्रम मार्फत ट्राफिक सप्ताह सुरु भएको उद्घोष गरे। समारोहका प्रमुख अतिथी रहनुभएका फिदिम नगरपालिकाका प्रमुख मित्रप्रसाद काफ्लेले सहभागी विद्यार्थीलाई हेलमेट लगाइ दिएर कार्यक्रमको उद्घाटन गर्नुभएको थियो। कार्यक्रममा ट्राफिक नियमको पालना, सवारी साधनको नवीकरण र लाइसेन्सको महत्त्व लगायतका विषयमा सचेतना फैलाइएको थियो। """
वित्त सम्मेलन रणनीतिक अवसर,"""संयुक्त राष्ट्रसङ्घको आयोजनामा अन्तर्राष्ट्रिय विकासका लागि चौथो वित्त सम्मेलन आगामी जुन ३० देखि ३ जुलाई २०२५ सम्म स्पेनको सेभिलमा आयोजना हुँदै छ । सम्मेलनले सन् २००२ को मोन्टेरे, २००८ को दोहा र २०१५ को आदिस अबाबा सम्मेलनमा भएका प्रतिबद्धताको पुनरवलोकन गर्दै दिगो विकास, ऋण सङ्कट, वित्त समावेशिता र जलवायु वित्तको सन्दर्भमा विश्वव्यापी ऐक्यबद्धता निर्माण गर्ने लक्ष्य राखेको छ । मेक्सिको, नर्वे र जाम्बियासँगै सम्मेलनको परिणामको दस्ताबेजको सहसंयोजकका रूपमा नेपालले अन्तर्राष्ट्रिय वित्त शासनमा प्रभावशाली भूमिका प्राप्त गरेको छ । नेपाल जस्ता ऋण र रेमिट्यान्समा आधारित, प्राकृतिक स्रोत र श्रममुखी अर्थतन्त्र भएका मुलुकका लागि यो सम्मेलन बहुपक्षीय विकास साझेदारीमा स्पष्ट रणनीतिक धारणा राख्ने कूटनीतिक अवसर हो । आजको विश्वमा समावेशी, न्यायसङ्गत र दिगो वित्त संयन्त्रको आवश्यकता तीव्र रूपमा महसुस भइरहेको छ । विश्वले नेपालको नेतृत्व र दृष्टिकोणलाई नियालिरहँदा यो सम्मेलन नेपाललाई समृद्ध, सशक्त, र समान विकासको मार्गमा अघि बढाउन सक्ने ऐतिहासिक अवसर हो । यो सम्मेलन केवल छलफलको मञ्च मात्र नभई विश्व मञ्चमा आफ्नो विकास दृष्टिकोण र रणनीतिक प्राथमिकता प्रस्तुत गर्ने सुनौलो अवसर पनि हो । सम्मेलन नेपाललाई आफ्नो आर्थिक र सामाजिक समृद्धिको मार्गलाई बलियो बनाउन र अन्तर्राष्ट्रिय सहयोग जुटाउन र नेपालको सहसंयोजकको भूमिकामार्फत अन्य कम विकसित र भूपरिवेष्टित देशले सामना गर्ने संरचनात्मक अवरोधलाई सम्बोधन गर्ने नीतिका पक्षमा वकालत गर्ने अवसर पनि हो । सम्मेलनको अन्तरसम्बन्ध समृद्ध नेपाल, सुखी नेपालीको राष्ट्रिय आकाङ्क्षा हासिल गर्न र नेपाललाई २०२६ सम्ममा अल्पविकसित मुलुकको सूचीबाट स्तरोन्नति गरी मध्यम आय भएको देश बनाउन तथा २०३० सम्ममा दिगो विकास लक्ष्य हासिल गर्ने प्रतिबद्धता पूरा गर्न नेपालले प्रभावकारी अन्तर्राष्ट्रिय सहकार्य गर्न अपरिहार्य छ । नेपाल जस्तो मुलुक जहाँ गरिबी, विकट भूगोल र जलवायु सङ्कट गहिरिँदो छ, विकासका लागि वित्त सम्मेलन केवल नीतिगत बहसको विषय नभई, राष्ट्रिय अस्तित्व र सामाजिक रूपान्तरणको महìवपूर्ण पक्ष हो । नेपालले यस्ता अन्तर्राष्ट्रिय सम्मेलनमा सहभागी मात्र भएर होइन, प्रभावकारी रूपमा नेतृत्वकारी भूमिका निर्वाह गर्नु आजको आवश्यकता हो । सम्मेलनमा नेपालको सहभागिता विश्वव्यापी वित्त संरचनालाई पुनर्संरचना गर्ने र दिगो विकास लक्ष्यका लागि स्रोत जुटाउने ऐतिहासिक अवसर हो । यो नेपालका लागि मात्र नभई समग्र न्यून विकसित, भूपरिवेष्टित र विकासशील देशका लागि महत्वपूर्ण छ । यो अवसरले नेपाललाई आफ्ना विकास चुनौती विश्वमञ्चमा प्रस्तुत गर्न र समावेशी समाधानको वकालत गर्ने अवसर पनि हो । नेपालले आफ्नो कूटनीतिक प्रभावलाई उपयोग गरी जलवायु अनुकूल वित्त, ऋण राहत र निजी लगानी आकर्षणका लागि अन्तर्राष्ट्रिय समर्थन जुटाउन सक्छ, जसले देशको दिगो विकासको मार्गलाई बलियो बनाउने छ । नेपालको १६ पञ्चवर्षीय योजनाले समृद्धिको आधार तय गर्दै दिगो वित्त संरचना निर्माणमा जोड दिएको छ । जसका लागि नेपालले निम्न सन्देश सम्मेलनमा स्पष्ट रूपमा प्रस्तुत गर्नु पर्छ । पहिलो, ऋणमुखी वित्त संरचना हटाउँदै अनुदानमुखी र मिश्रित वित्तसंरचना पहुँच सुनिश्चित गर्नु पर्छ । दोस्रो, जलवायु सङ्कटले सर्वाधिक प्रभावित मुलुकका रूपमा नेपालले हरित जलवायु कोष र अनुकूलन कोषको स्रोतमा न्यायसङ्गत पहुँचका लागि आवाज उठाउन पर्छ । तेस्रो, दिगो विकास लक्ष्यका लागि आवश्यक वित्त प्रवाहमा दीर्घकालीन रणनीति प्रस्ताव गर्नुपर्ने हुन्छ । चौथो, अन्तर्राष्ट्रिय वित्त संस्थाहरूमा नेपाल जस्ता देशहरूको सहभागिता र मतभार वृद्धि गर्ने विषयमा स्पष्ट धारणा राख्न सक्नु पर्छ । त्यसै गरी हालै स्वीकृत वैदेशिक सहायता परिचालन नीति, २०८२ लाई सम्मेलनको भावनासँग जोडेर नेपालले आफ्नो रणनीतिक प्रभाव विस्तार गर्न सक्छ । यी नीतिगत प्राथमिकताले नेपाललाई विश्वव्यापी वित्त संरचनामा प्रभावकारी भूमिका खेल्न सहयोग गर्ने छन् । पहल गर्नुपर्ने विषय चौथो वित्त सम्मेलन नेपालको सहसंयोजकको भूमिकाले यसलाई कम विकसित र भूपरिवेष्टित देशहरूले सामना गर्ने संरचनात्मक अवरोधलाई सम्बोधन गर्ने नीतिका पक्षमा नेतृत्व प्रदान गर्न अवसर छ । प्रधानमन्त्री केपी शर्मा ओलीले नेतृत्व गर्नुहुने उच्चस्तरीय प्रतिनिधिमण्डलमा अर्थ, परराष्ट्र, योजना आयोग र स्थानीय सरकारका प्रतिनिधि समावेश हुने सम्मेलनमा नेपालको प्रभावकारी तयारी र सहभागिताले दीर्घकालीन विकासमा महìवपूर्ण योगदान पु¥याउन सक्छ । सम्मेलनमा नेपालले सामान्य सहभागिता होइन, रणनीतिक सहभागिता सुनिश्चित गर्नु पर्छ । चौथो वित्त सम्मेलन नेपालको सह संयोजकको भूमिकाले यसलाई कम विकसित र भूपरिवेष्टित देशले सामना गर्ने संरचनात्मक अवरोधलाई सम्बोधन गर्ने नीतिका पक्षमा नेतृत्व प्रदान गर्न अवसर छ । वित्त सम्मेलन नेपालको सहसंयोजकको भूमिकाले यसलाई कम विकसित र भूपरिवेष्टित देशले सामना गर्ने संरचनात्मक अवरोधलाई सम्बोधन गर्ने नीतिका पक्षमा नेतृत्व प्रदान गर्न अवसर पनि छ । यो अवसर द्विपक्षीय छलफलद्वारा सहयोग विस्तार गर्ने, जी–७७ र चीन, अति कम विकसित राष्ट्रको समूहलगायत समान परिस्थिति भएका देशसँग साझा प्रस्ताव प्रस्तुत गर्ने र जलवायु तथा वित्त न्यायका विषयमा सहकार्य विस्तार गर्ने समय हो । यो नेपालका लागि आफ्नो विकास दृष्टिकोण, वित्त आवश्यकता, र कूटनीतिक हैसियत स्पष्ट पार्ने अवसर हो । नेपालले दिगो विकास र समावेशी समृद्धिका लागि न्यायोचित वित्त संरचना र अन्तर्राष्ट्रिय सहयोगको माग राख्न, तथा विकासशील राष्ट्रहरूको हितमा स्पष्ट धारणा दिन यो सम्मेलनलाई प्रयोग गर्नु पर्छ । सरकार, निजी क्षेत्र, नागरिक समाज, र दातृ साझेदारबिचको सहकार्यमा तयार गरिएको साझा दृष्टिकोणबाट मात्रै नेपालले आफ्नो उपस्थिति सशक्त बनाउँदै अन्तर्राष्ट्रिय समुदायसँग प्रभावकारी साझेदारी विस्तार गर्न सक्छ । विश्वका नेताहरू, अन्तर्राष्ट्रिय वित्त संस्था, व्यापारिक सङ्गठन, नागरिक समाज र संयुक्त राष्ट्रसङ्घीय प्रणालीलाई एकै मञ्चमा ल्याउने हुँदा सम्मेलन विश्वव्यापी सहयोगलाई सुदृढ गर्ने एक मात्र मञ्च हो । अन्तर्राष्ट्रिय वित्त संरचनाको सुधार र दिगो विकासका लागि स्रोत परिचालनको प्रमुख क्षेत्र–जस्तै आन्तरिक स्रोत परिचालन, अन्तर्राष्ट्रिय कर सहयोग, विकास सहायता, निजी लगानी, व्यापार, ऋण दिगोपन, प्रविधि र तथ्याङ्क शासनमा आफ्नो कूटनीतिक प्रयासलाई केन्द्रित गर्न सक्छ । उदाहरणका लागि, नेपालको कर–जिडिपी अनुपात, डिजिटल कर प्रशासन र अनौपचारिक क्षेत्रलाई औपचारिक बनाएर सुधार गर्न सकिन्छ । त्यस्तै, अवैध वित्त प्रवाह रोक्न पारदर्शिता मापदण्ड र विश्वव्यापी लाभकारी स्वामित्वको पक्षमा वकालत गर्न सकिन्छ । यी प्रयासले नेपालको वित्त आधारलाई सुदृढ बनाउने छ । नेपालले अन्तर्राष्ट्रिय विकास सहायताको ०.७ प्रतिशत लक्ष्य र एलडिसीका लागि ०.२ प्रतिशतको सुनिश्चितता, हानि तथा नोक्सानी कोषमा सहज पहुँच र दक्षिण दक्षिण सहयोगमार्फत भारत र चीनसँगको साझेदारीलाई जोड दिन सक्छ । यसै गरी जलविद्युत्, पर्यटन र कृषि क्षेत्रमा प्रत्यक्ष वैदेशिक लगानी आकर्षित गर्न एलडिसीका लागि अन्तर्राष्ट्रिय लगानी समर्थन केन्द्रको प्रस्ताव र वैदेशिक रेमिट्यान्स लागतलाई ३५ प्रतिशतभन्दा कम गर्ने पहल महत्वपूर्ण हुन सक्छ । व्यापारको क्षेत्रमा, कर र कोटामुक्त वैदेशिक व्यापार, खुला बजारमा पहुँच र व्यापार पूर्वाधारका लागि लगानी कोषले भारत र चीनसँगको क्षेत्रीय व्यापारलाई बलियो बनाउन सकिन्छ । जलवायु अनुकूलन ऋण सहायतामा र जी –२० साझा फ्रेमवर्कमा विस्तारित पहुँचले नेपालको वित्त जोखिमलाई कम गर्नेछ । प्रविधि र नवप्रवर्तनमा डिजिटल पूर्वाधार र हरित प्रविधिमा लगानी, साथै लैङ्गिक रूपमा खण्डीकृत तथ्याङ्क र एकीकृत राष्ट्रिय वित्त फ्रेमवर्कमा अन्तर्राष्ट्रिय सहायता प्राप्त गर्न नेपालले वकालत गर्न सक्छ । नेपालले बहुपक्षीय सहायता मञ्चसँग पारदर्शी विनियोजनका पक्षमा बजेट समर्थन र संयुक्त कोष संयन्त्रको माग गर्न सक्छ, जसले राष्ट्रि«य योजनासँग सहायतालाई तादम्यता गर्न सहयोग पु¥याउँछ । सम्भावना र चुनौती सम्मेलन नेपालको भूमिका विश्वव्यापी वित्त परिदृश्यलाई नेपालले आफ्नो हितका साथै भूपरिवेष्टित विकासशील देश, जलवायु संवेदनशील देश र सामान्यतया अति कम विकसित राष्ट्रहहरूको हितलाई अगाडि बढाउने दिशामा हुन पर्छ । विश्व बैङ्क सम्बद्ध निकायमा अन्तर्राष्ट्रिय विकास सहयोगमा नेपालको निर्भरतालाई ध्यानमा राख्दै, सहुलियत वित्त क्षमता विस्तार गर्न दातृनिकायको योगदानमा वृद्धिको वकालत गर्न सकिन्छ । यी सुधारले नेपालको विकास प्राथमिकतालाई समर्थन गर्ने छ । अन्य एलडिसी र एलएलडिसी समूहसँग गठबन्धन निर्माण गरेर समावेशी वित्त सहयोग, जलवायु वित्त र ऋण राहतका मागलाई बलियो बनाउन सकिन्छ । एसडिजी लगानी मेला र व्यापार सञ्चालन समितिमार्फत निजी लगानीकर्ता र बहुपक्षीय विकास बैङ्कसँग सम्बन्ध विस्तार गर्न सकिन्छ । प्राथमिक बजारमा पहुँच सुनिश्चित गर्न एलडिसी प्राथमिकतालाई उजागर गर्नु पर्छ । अन्तर्राष्ट्रिय वित्त संस्थामा कम विकसित राष्ट्रको प्रतिनिधित्व बढाउन आइएमएफ र विश्व बैङ्कको पुनर्संरचना सुधारको माग पनि महìवपूर्ण छ । चुनौती कायम छन् । विगतका सम्मेलनमा भएका प्रतिबद्धता प्रायः कमजोर कार्यान्वयन भएको तथ्यले जवाफदेहिता सुनिश्चित गर्न बलियो अनुगमन र मूल्याङ्कन आवश्यक छ । सम्मेलनको माध्यमबाट नेपालको प्रभाव वृद्धि अन्तर्राष्ट्रिय साझेदारहरूसँग सहकार्यलाई सुदृढ गर्नु पर्छ । विभिन्न वित्त स्रोतको राम्रो व्यवस्थापन र उपयोगको साथै, लगानीकर्ता र दातासँग विश्वास निर्माण गर्न स्रोतको पारदर्शी वितरण र समयमै परियोजना कार्यान्वयन र सम्पन्न गर्नुपर्ने हुन्छ । यस्ता सुधारले नेपाललाई सन् २०२६ सम्ममा न्यून विकसित मुलुकको सूचीबाट सहज सङ्क्रमण सुनिश्चित गर्न, दिगो विकासको वित्त खाडल कम गर्न र समृद्ध र सुखी राष्ट्र बनाउने लक्ष्यतर्फ एक कदम नजिक ल्याउन सक्छ । यो अवसरलाई सदुपयोग गर्न नेपालले उच्चस्तरीय तयारी, रणनीतिक सहभागिता र अन्तर्राष्ट्रिय साझेदारीमा जोड दिनु पर्छ । """
वास्तविक किसानले अनुदान नपाएको गुनासो,"""चन्द्र पन्दाक ताप्लेजुङ, असार ६ गते। ताप्लेजुङको फुङ्लिङ नगरपालिकाका किसानले वास्तविक किसानले अनुदान नपाउने गरेको गुनासो गरेका छन्। फुङ्लिङ नगरपालिका–८ दोखु मेवाराजाका किसानले कृषक लक्षित विभिन्न अनुदान वास्तविक किसानहरुले नपाएको गुनासो गरेका हुन्। कोशी प्रदेश, उद्योग कृषि तथा सहकारी मन्त्रालयको सहयोगमा दोखु मिडिया सेन्टरले शुक्रबार आयोजना गरेको ‘किसानसँग कृषिमन्त्री’ कार्यक्रममा सहभाभी किसानले वास्तविक किसानले अनुदान नपाउने गरेको गुनासो गरेका हुन्। बजारमा पसल, व्यवासय भएकाहरुको पहुँच पुग्ने र उनीहरुले अनुदान पाउने गरेको स्थानीय किसान मदन पौडेलले बताउनुभयो। कृषक समूह दर्ता गरी बजारमा किराना, कपडा लगायतका व्यापार व्यवसाय गर्नेले अनुदान पाउने र गाउँका वास्तविक किसानले अनुदान नपाउने गरेको पौडेलको भनाइ छ। किसान लक्षित कार्यक्रम तथा अनुदान कार्यान्वयन गर्ने कृषि ज्ञान केन्द्रलगायतका निकायबाट पाउने त्यस्ता सुविधाहरु वास्तविक किसानले नपाउने गरेको उहाँले गुनासो गर्नुभयो। यस्तै अर्का किसान मनुकादेवी नेपालले पनि कृषि कर्ममा निरन्तर खटिरहने वास्तविक किसान भन्दा टाठा, बाठा तथा पहुँच पु¥याउने कृषिमा संलग्न नभएकाले अनुदान र सहयोग पाउने गरेका गुनासो गर्नुभयो। वास्तविक किसानको दुःख र परिश्रमलाई हेरेर अनुदान र सहयोगहरु गरिदिन सम्बन्धित पक्ष र जनप्रतिनिधिलाई उहाँले आग्रह गर्नुभयो। उहाँहरुजस्तै अन्य किसानले पनि कृषि कर्ममा सधैं दुःख गर्ने र पसिना बगाउने वास्तविक किसानले अनुदान सहयोगहरु नपाउने गरेको गुनासो गरेका छन्। यता कोशी प्रदेशका उद्योग कृषि तथा सहकारीमन्त्री खगेनसिंह हाङ्गाम सहभागी बन्नुभएको उक्त कार्यक्रममा सहभागी किसानले आफ्ना गुनासो सुनाउँदै आफूहरुलाई सहयोग गर्न पनि माग गरेका छन्। स्थानीय किसान गुरुभक्ति नेपालले खेती गर्न सिँचाइको समस्या रहेको र कुलो निर्माणका लागि बजेटको व्यवस्था गरी दिन मन्त्रीसमक्ष माग गर्नुभयो। यस्तै अग्निप्रसाद भण्डारीले बाख्रापालनका लागि सहयोग गर्न माग गर्नुभयो। स्थानीय किसान मदन पौडेलले सामूहिक गाई पालन गर्ने सोच रहेको र यसका लागि आवश्यक सहयोग गर्न माग गर्नुभयो। तरकारी खेती गर्दै आउनुभएकी किसान पवित्रा नेपालले परम्परागत शैलीमा खेती गर्दै आएको र आधुनिक खेती प्रविधि साथै प्राविधिक ज्ञान र सीपका लागि सहयोग गर्न मन्त्रीसमक्ष अनुरोध गर्नुभयो। यस्तै दोखुको मेवाराज टोलमा लिचि खेती, आँप खेती, टिमुर खेती, कफीजस्ता खेती गर्न सकिने भएकाले आवश्यक सहयोग गर्न किसानले मन्त्री हाङ्गामलाई आग्रह गरेका हुन्। यता किसानले गर्दै आएको खेती बाँदर, दुम्सीजस्ता जङ्गली जनावरले क्षति गर्ने गरेकाले जङ्गली जनावर नियन्त्रण गर्न सहयोग गर्न पनि मन्त्रीसमक्ष उनीहरुले आग्रह गरेका छन्। कार्यक्रममा सहभागी मन्त्री हाङ्गामले स्थानीय किसानको पीडा, आवश्यकता र मागबारे जानकारी लिने उद्देश्यले नै किसानसँग कृषिमन्त्री कार्यक्रम अघि बढाएको र आवश्यक सहयोगका लागि आफूले पहल गर्ने आश्वासन दिनुभयो। आगामी आर्थिक वर्षका लागि दोखुका किसानलाई लक्षित गरी केही बजेट तथा योजना विनियोजन गरी दिएको पनि उहाँले बताउनुभयो। कार्यक्रममा वडाध्यक्ष क्षितिज सुनुवार, वडाका अन्य जनप्रतिनिधि, शिक्षक, बुद्धिजीवीसहित स्थानीय किसानको सहभागिता रहेको थियो। विशेषगरी मन्त्रीसँग स्थानीय किसानले किसानको पीडा, आवश्यकता र ज्ञिजासाबारे प्रत्यक्ष साक्षात्कार गर्ने अवसर प्राप्त गरेका दोखु मिडिया सेन्टरका सञ्चालक माला पालुङ्वाले बताउनुभयो। उहाँका अनुसार किसानसँग कृषिमन्त्री कार्यक्रम मन्त्रीलाई प्रत्यक्ष भेट गर्ने अवसर प्राप्त गरेकोमा दोखुका किसानले खुशी व्यक्त गरेका छन्। """
उत्कृष्ट तीन कृषकलाई ‘भीमदत्त पन्त कृषक’ पुरस्कार,""""""
आगोले जलेर घाइते बालिकाको उपचारको क्रममा मृत्यु,"""बोमलाल गिरी नवलपुर, असार ६ गते। नवलपुरको देवचुलीमा आगोले जलेर घाइते भएकी कावासोती नगरपालिका–८ की बालिकाको उपचारको क्रममा काठमाडौँमा मृत्यु भएको छ। देचुली–१७ पिप्रहरस्थित चितवन टाइगर रिसोर्टमा जेठ ३० गते राति आगोले पोलेर घाइते भएका ५ जना मध्ये एक बालिकाको  उपचारको क्रममा मृत्यु भएको हो। आगोले पोलेर एकै परिवारका तीनसहित पाँच जना घाइते भएका थिए। जिल्ला प्रहरी कार्यालय नवलपुरका प्रहरी नायब उपरीक्षक मधु नेपालका अनुसार कावासोती–८ निवासी ४४ वर्षीय प्रदीपकुमार भट्टराईकी छोरी ६ वर्षीया अन्नी भट्टराईको वर्न अस्पताल कीर्तिपुरमा उपचारको क्रममा मृत्यु भएको हो। उक्त घटनामा कावासोती–८ निवासी ४४ वर्षीय भट्टराई, उहाँकी श्रीमती ४१ वर्षीया मीना पौडेल, छोरी  अन्नी, २६ वर्षीय असिम राना र २४ वर्षीय अनुप गुरुङ घाइते भएका थिए। भट्टराई कावासोतीको मध्यविन्दु बहुमुखी क्याम्पसका प्रध्यापक हुनुहुन्छ। घाइते चार जनाको वर्न अस्पतालमै उपचार भइरहेको प्रहरी नायब उपरीक्षक  नेपालले जानकारी दिनुभयो। रिसोर्टमा सेकुवा पोल्ने क्रममा पाँच जनालाई आगोले पोलेको थियो। उक्त घटनामा रिसोर्टको गम्भीर लापरबाही भएको पीडितको दाबी छ। घाइते भट्टराईले खाजा खाँदै गर्दा होटलका स्टाफले आगोमा पेट्रोल हालेकाले यस्तो घटना घटेको भिडियो सन्देशमार्फत बताउनुभएको छ। जिल्ला प्रहरी कार्यालय नवलपुरका प्रहरी उपरीक्षक यादव ढकालले  घटनाको अनुसन्धान भइरहे पनि घाइते निको भएर फर्किएपछि थप अनुसन्धानमा सहज हुने बताउनुभएको छ। """
कालीगण्डकी काेरिडोर पहिरोका कारण अवरुद्ध,"""तिलाचन पाण्डे तम्घास (गुल्मी), असार ६ गते । कालीगण्डकी काेरिडोर पहिरोका अवरुद्ध भएको छ । कालीगण्डकी गाउँपालिका गुल्मीको हर्मिचौर अर्वेनी सडक खण्डको वडा नम्बर २ को गरगरेमा सडकमाथिबाट पहिरो खसेका कारण सडक अवरुद्ध भएको छ । शुक्रबार दिउँसो सडकमाथिबाट ठुलो ढुङ्गासहित खसेको पहिरोका कारण सडक अवरुद्ध भएको कालीगण्डकी गाउँपालिकाका उपाध्यक्ष मञ्जुकुमारी दर्लामीले जानकारी दिनुभयो । उहाँले अवरुद्ध सडक खुलाउनका लागि एक्साभेटर प्रयोग गरिएको र सडकमाथिबाट ढुङ्गाहरू खसिराखेका कारण सडक खुलाउन समस्या हुने बताउनु भयो । सडक खुलाउन समय लाग्ने भएकाले साना सवारीहरूले हर्मिचौरमाथि देउराली अर्वेनीकोट हुँदै झर्न थालेका छन् । सडक अवरुद्ध हुँदा पुर्तिघाटदेखि बुटवल जाने सवारीहरु अलपत्र परेका छन् । यसका साथै हर्मिचौरदेखि गाउँपालिकाको केन्द्र पुर्तिघाटसम्म जाने यात्रुहरू पनि अलपत्र परेका छन् । हरेक वर्ष उक्त स्थानमा पहिरो खसेर समस्या हुँदै आएको छ ।  """
मिथेन ग्याँस र धौवादी फलाम उत्खननसँगै अर्थतन्त्रमा सहयोग पुग्छ: प्रधानमन्त्री ओली,"""काठमाडौँ, असार ६ गते । प्रधानमन्त्री केपी शर्मा ओलीले दैलेखमा ५० वर्षसम्म नेपाललाई पुग्ने मिथेन ग्याँस पत्ता लागेको बताउनुभएको छ । शुक्रवार ग्वार्को फ्लाइओभरको उद्घाटन गर्दै उहाँले यस्तो बताउनुभएको हो । उहाँले १ सय १२ मिलियन मेट्रिक टन ग्याँस पत्ता लागेको बताउँदै यसबाट नेपालले आर्थिक उन्नति गर्न सक्ने बताउनु भयो । उहाँले दैलेखमा रहेको ग्याँसको अध्ययनका लागि पनि आफूले नै काम सुरु गरेको र अहिलेको फ्लाइओभरको उद्घाटन पनि आफूले नै गरेको बताउनु भयो । धौवादी फलाम कारखानाको काम अघि बढिरहेको र धौवादी फलाम कारखाना सम्पन्न हुने बित्तिकै नेपाललाई सय वर्षलाई पुग्ने फलाम, आइरन, स्टिल प्राप्त हुने दाबी गर्नुभयो । त्यसले देशलाई ठुलो टेवा पुग्ने बताउनु भयो । प्रधानमन्त्री ओलीले भन्नुभयो, ‘हिजो मात्रै एउटा समाचार आयो । अखबारहरूमा व्यापक स्थान पायो । दैलेखमा नेपाललाई ५० वर्ष कमसेकम पुग्ने गरीको मिथेन ग्याँस पत्ता लाग्यो । त्यो प्रमाणित भयो । १ सय १२ मिलियन मेट्रिक टन होला सायद अथवा ठुलो मात्रामा ५० वर्ष नेपाललाई पुग्ने गरी तीन वटा कुवा छ त्यहाँ त्यसमध्ये एउटाबाट मात्रै ५० वर्ष नेपाललाई मिथेन ग्याँस त्यहाँबाट पैदा हुन्छ । जुन कुरा यो फ्लाइओभर सुरु गरेको जस्तै त्यसको पनि सुरुवात मैले नै गरेको थिएँ । हामी धौवादी फलाम कारखाना अघि बढाउँदै छौँ । धौवादी फलाम कारखाना सम्पन्न हुने बित्तिकै हामीले नेपाललाई सय वर्षलाई पुग्ने फलाम, आइरन, स्टिल आदि कारखानाहरू यहाँ स्थापना गर्नेछौँ । त्यसले देशको अर्थतन्त्रलाई धेरै अगाडि बढाउनेछ । त्यसले विदेश जाने मुद्रा नेपालमै रहन्छ । वार्षिक ठुलो आम्दानी त्यहाँबाट हुनेछ । धेरैले रोजगारी नेपालभित्र पाउनेछन् । अरू खनिजको उत्खनन हुन्छ ।’ प्रधानमन्त्री ओलीले उहाँले धौवादी फलाम कारखानाको उत्खनन र मिथेन ग्याँसको प्राप्तिसँगै विदेश जाने मुद्रा नेपालमै रहने र वार्षिक ठुलो आम्दानी हुने बताउनु भयो । यसले स्वदेशमै रोजगारी सिर्जना हुने बताउनु भयो । """
अमेरिकाका दुई सहरमा नेपाली कन्सुलेट कार्यालय खोलिँदै,"""न्युयोर्क, असार ५ गते। नेपाली जनसम्पर्क समिति, अमेरिकाले अमेरिकाको टेक्सास र क्यालिफोर्नियाको सन् फ्रान्सिस्को सहरमा नेपाल सरकारद्वारा कन्सुलेट कार्यालय स्थापना हुने तयारीप्रति खुसी व्यक्त गरेको छ। नेपाल सरकारका तर्फबाट दुवै स्थानमा वाणिज्य दूतावास स्थापना गरी सेवा सञ्चालनका लागि प्रारम्भिक तयारी भइरहेका बेला उक्त समितिले प्रधानमन्त्री केपी शर्मा ओली र परराष्ट्रमन्त्री डा. आरजु राणा देउवासहित नेपाल सरकारप्रति विशेष आभार प्रकट गरेको हो। ‘‘नेपाली जनसम्पर्क समिति नेपाली समुदायको हित र नेपाल सरकारबाट प्रदान गरिने सेवा सहज रूपमा उपलब्ध गराउन सधैँ प्रतिबद्ध छ ।’’ विज्ञप्तिमा भनिएको छ । पश्चिमी क्षेत्रको क्यालिफोर्निया राज्यको सन् फ्रान्सिस्को र टेक्सासको डाल्लास सहरमा वाणिज्य दूतावासको आवश्यकता सम्बन्धमा पटक पटक नेपाल सरकार र नेपाली कांग्रेसको नेतृत्वसमक्ष पहल गर्दै आएको कुरा विज्ञप्तिमा उल्लेख छ । परराष्ट्र मन्त्रालयबाट जिम्मेवारी पाएका कर्मचारीहरू हाल दुवै सहरमा पुगेर कार्यालय खोल्नका लागि अध्ययनरत छन्। सभापति आनन्द विष्टद्वारा हस्ताक्षरित विज्ञप्तिमा सेवा सञ्चालनपछि अमेरिकास्थित नेपाली समुदायले सहज र कम झन्झटिलो सेवा पाउने विश्वास व्यक्त गरिएको छ । नेपाल सरकारको औपचारिक कार्यालय स्थापना भएपछि राहदानी, नागरिकता, आप्रवासनसम्बन्धी सिफारिस र अन्य सेवामा सहज हुने छ।    """
त्रिविका विद्यार्थी र प्राध्यापकले सरकारी अस्पतालमा उपचार सुविधा पाउने,"""काठमाडौँ, असार ६ गते। त्रिभुवन विश्वविद्यालयका विद्यार्थी तथा प्राध्यापकलाई संघीय अस्पताल तथा प्रतिष्ठानमा उपचार सुविधा दिन स्वास्थ्य मन्त्रालय र त्रिविबीच समझदारी भएको छ। स्वास्थ्य तथा जनसंख्यामन्त्री प्रदीप पौडेल र त्रिविका उपकुलपति डा. खड्ग केसीको उपस्थितिमा मन्त्रालयमा भएको समझदारीअनुसार सबै संघीय अस्पताल तथा प्रतिष्ठानमा त्रिविको उपचार कोषमार्फत ९० प्रतिशत तथा १० प्रतिशत योगदानमा आधारित उपचार सुविधा उपलब्ध हुनेछ। समझदारीमा त्रिविले प्राध्यापक तथा विद्यार्थीलाई स्वास्थ्य बीमामा आबद्ध गराउन प्रोत्साहन गर्ने समेत उल्लेख छ। कार्यक्रममा मन्त्री पौडेलले सरकारले संगठित क्षेत्रमा आवद्ध सबैलाई स्वास्थ्य बीमा कोषमा आबद्ध गराउने निर्णय गरिसकेकाले त्रिविले समेत आगामी दिनमा सबैलाई आबद्ध गराएर स्वास्थ्य बीमा सुविधा उपलब्ध गराउन आग्रह गर्नुभयो। यसका लागि आवश्यक गृहकार्य त्रिविले चाँडै सक्ने उहाँले विश्वास गर्नुभयो। स्वास्थ्य बीमा कार्यक्रम प्रभावकारी बनाउन श्रोत थप्नुका साथै नीतिगत सुधार भइरहेको बताउँदै मन्त्री पौडेलले त्रिविका प्राध्यापक विद्यार्थी आबद्ध हुँदा सकारात्मक सन्देश जाने बताउनुभयो।  मन्त्रालयका सचिव डिल्लीराम शर्माले समझदारीको प्रभावकारी कार्यान्वयन हुने विश्वास गर्नुभयो। त्रिविका उपकुलपति डा. केसीले स्वास्थ्य बीमामा आबद्धताका लागि प्रक्रिया थालिएको भन्दै कार्यदल बनाउने बताउनुभयो। उहाँले त्रिवि र मन्त्रालयबिच शिक्षा र स्वास्थ्यमा थप सहकार्य गर्ने बताउनुभयो। """
ब्रिज डिकेड कप क्रिकेट हुने,"""काठमाडौँ, असार ३ गते । ब्रिज इन्टरनेशनलको १०औँ वार्षिकोत्सवको अवसरमा असार ७ गते ब्रिज डिकेड कप मैत्रीपूर्ण क्रिकेट हुने भएको छ । युकेस्थित डेवाइजिस क्रिकेट मैदानमा ब्रिज–११ र डेभिज क्रिकेट क्लबबिच हुने प्रतियोगिता चर्चित क्रिकेटर सन्दीप लामिछानेको नेतृत्वमा हुनेछ । मैत्री खेलबाट जुट्ने रकम नेपालका अनाथ बालबालिकाको सहयोगमा खर्च गरिने आयोजकले जनाएको छ । सन्दीप ब्रिज इन्टरनेशनल कन्सल्टेन्सीका ब्रान्ड एम्बेसडरसमेत हुनुहुन्छ । ब्रिज इन्टरनेशनलका संस्थापक तथा प्रमुख कार्यकारी अधिकृत भुवन गिरीले कम्पनीको दशक लामो सफलतासँगै सामाजिक उत्तरदायित्वको सन्देश बोकेर क्रिकेट खेल आयोजना गरिन लागेको बताउनुभयो । मैत्रीपूण खेलका संयोजक विज्ञान कार्कीले प्रतियोगिता नेपाली डायस्पोरा, खेलप्रेमी र स्थानीय समुदायबिच आपसी सम्बन्ध सुदृढ बनाउन उपयोगी बन्ने बताउनुभयो । कार्कीले भन्नुभयो, ‘‘ यो खेल प्रतिस्पर्धाभन्दा बढी आपसी स्नेह र सहयोगको उदाहरण बन्नेछ ।’’  """
कमलपोखरीको सुन्दर दृश्य,"""काठमाडौँस्थित कमलपोखरीको सुन्दर दृश्य । """
"देशको पहिलो ‘फ्लाई ओभर’ निर्माण सम्पन्न, प्रधानमन्त्रीबाट आज उद्घाटन हुँदै","""काठमाडौँ, असार ६ गते । उपत्यकाको निकै व्यस्त सडकका रूपमा रहेको ललितपुरस्थित ग्वार्को चोकमा ‘फ्लाई ओभर’ निर्माणले बल्ल पूर्णता पाएको छ । पटकपटक भाका सार्दैै सम्पन्न भएको ‘फ्लाई ओभर’ शुक्रबार प्रधानमन्त्री केपी शर्मा ओलीले विधिवत रूपमा उद्घाटन गर्दै हुनुहुन्छ । ‘फ्लाई ओभर’ निर्माणका क्रममा सास्ती भोगिरहेका सर्वसाधरण अब भने ट्राफिक जामको समस्याबाट मुक्त हुने भएका छन् । भौतिक पूर्वाधार तथा यातायात मन्त्रालय, सडक विभागअन्तर्गत गुणस्तर अनुसन्धान तथा विकास केन्द्रले काठमाडौँ उपत्यकामा निर्माण सम्पन्न बहुप्रतिक्षित ग्वार्को ओभरपास परियोजना निर्माणको प्रक्रिया अगाडि बढाएको थियो । केन्द्रले दुई वर्षभित्र काम सम्पन्न हुनेगरी २०७८ साल फागुन १२ गते आशिष–समानान्तर रेलिगेर जेभी निर्माण व्यवसायी कम्पनीसँग ठेक्का सम्झौता गरेको थियो । यसरी २०८० साल फागुन ११ गते ठेक्का सम्पन्न गर्ने मिति तोकिएको थियो । तर तोकिएको समयमा निर्माण सम्पन्न नभएपछि २०८१ असारमा निर्माण सम्पन्न हुनेगरी फेरि दोस्रोपटक म्याद थप भएको थियो । तर फेरि पनि तोकिएको समयमा पनि निर्माण सम्पन्न हुन नसकेपछि २०८१ साल पुस ८ गते सम्पन्न गर्नेगरी म्याद थप भयो । आयोजनामा समस्या देखिएपछि गत पुस र माघमा गरी एक महिना जति आयोजना निर्माणको कामसमेत ठप्प भएको थियो । केन्द्रका प्रवक्ता प्रदीप भण्डारीले ठेकेदार कम्पनीले पटकपटक म्याद थप गर्दा पनि निर्माण सम्पन्न गर्न नसकेपछि हालसम्मको करिब रु एक करोड ४७ लाख हर्जना तिराएर निर्माण सम्पन्न गरिएको जानकारी गराउनुभयो । “ग्वार्को ओभरपासको निर्माण कार्यमा प्राविधिक जटिलता र अपरिहार्य प्राविधिक परिमार्जनका कारण केही ढिलाइ भयो”, उहाँले भन्नुभयो, “प्रारम्भिक डिजाइनअनुसार काम सुरू गरे पनि निर्माण व्यवसायीले पेस गरेको प्रारम्भिक डिजाइनमा आवश्यक परिवर्तन गर्नुपरेको थियो । त्यसका लागि थप अध्ययन तथा स्वीकृति प्रक्रियाले समय लिएको हो । साथै, यान्त्रिक रूपमा स्थिर माटोको पर्खाल जडान गर्दा जमिनमुनिको माटोमा अपेक्षित मात्रामा सुधार गर्नुपर्ने देखिएकाले माटो सुधारसम्बन्धी थप कार्य गर्नुपर्यो । यो कामले अतिरिक्त समय र स्रोतको खपत गर्यो ।” त्यसैगरी, अप्रोच सडक निर्माणका क्रममा माटो थपिँदै जाँदा सातदोबाटोतर्फको भागमा जगको माटो असमान रूपमा थिचिएकाले पनि थप समय लागेको भण्डारीले बताउनुभयो । “त्यसको असरस्वरूप सातदोबाटोतर्फको भागमा असमान रूपमा माटो दबिँदा प्यानल–४ र प्यानल–५ बीचको अन्तराल बढेको थियो । उक्त समस्या समाधान गर्न दुवै प्यानललाई खोलेर पुनः सन्तुलनसहित जडान गर्नुपरेको थियो । जसले कार्यअवधि थप लम्बिएको हो”, उहाँले भन्नुभयो । भण्डारीका अनुसार ग्वार्को ओभरपासको कुल र्याम्प र पुलको लम्बाइ ५७६ दशमलव २ मिटर,  ग्वार्को चोकबाट लगनखेलतर्फ तीन सय २० मिटर र सातदोबाटोतर्फ एक सय ८५ मिटर लामो ओभरपास रहेको छ । दुवैतर्फ चार तहको कालोपत्र गरिनुका साथै ओभरपासको र्याम्पको दूरी भने १० दशमलव २ मिटर रहेको उहाँको भनाइ छ । “बीचको पुल खण्डको लम्बाइ भने ३६ दशमलव २ मिटर छ । यसरी दुईवटै र्याम्प र पुल मिलाएर ओभरपासको कुल लम्बाइ पाँच सय ४० मिटर ९र्याम्प० प्लस ३६ दशमलव २ मिटर (पुल) गरी ५७६ दशमलव २ मिटर हुन्छ”, भण्डारीले भन्नुभयो, “यस पुलको चौडाइ १६ दशमलव ४ मिटर छ, जसमा चार लेन सडक सञ्चालन हुनेगरी डिजाइन गरिएको हो ।” चौध करोड थप लागत केन्द्रका प्रवक्ता भण्डारीले तोकिएको समयमा काम सम्पन्न हुन नसक्दा सुरूको सम्झौताभन्दा रु १४ करोड लागत थप भएको जानकारी दिनुभयो । “करिब रु १७ करोड छ लाख ८८ हजार ८८८ मा सम्पन्न हुनेगरी ठेक्का सम्झौता भएको हो, तर काम सम्पन्न भइसक्दा हाम्रो अनुमानित लागत रु ३१ करोड ४६ लाख ५१ हजार ४४० पुगेको छ”, उहाँले थप्नुभयो, “ग्वार्को चोकस्थित चार लेनको ओभरपास र पहुँचमार्गको योजना, डिजाइन, इञ्जिनियरिङ, खरिद तथा निर्माणकार्य (इपिसी प्रणालीमा) भएको ठेक्का सम्झौता हो, जसअन्तर्गत डिजाइन र निर्माणको जिम्मेवारी पूर्ण रूपमा निर्माण व्यवसायीमा रहन्छ ।” भण्डारीका अनुसार उक्त सम्झौताअनुसार निर्माणपश्चात  निर्माण कार्यमा पाँच वर्षसम्म र डिजाइनमा १० वर्षसम्म कुनै त्रुटि देखिएमा उक्त त्रुट सुधार गर्ने पूर्ण जिम्मेवारी निर्माण व्यवसायीको रहन्छ । ट्राफिक व्यवस्थापनमा सहज काठमाडौँउपत्यका ट्राफिक प्रहरी कार्यालयका प्रवक्ता प्रहरी उपरीक्षक दीपक गिरीले पछिल्लो समय सवारीसाधनको बढ्दो चापसँगै उपत्यकाका विभिन्न चोकमा ट्राफिक जामको समस्या बढ्दै गइरहेको भन्दै यस्ता फ्लाई ओभर निर्माणको कार्यले ट्राफिक जाम व्यवस्थापनमा सहज हुने बताउनुभयो । “ग्वार्को चोकमा देखिएको ट्राफिक जामको समस्या अबदेखि हट्ने भयो । छोटाछोटाभन्दा पनि लामो फ्लाई ओभर निर्माण गर्न सकियो भने अझै ट्राफिक व्यवस्थापनमा सहज हुनेछ”, उहाँले भन्नुभयो, “ग्वार्कोमा अबदेखि जाम नहुने र छिटोछिटो सवारीसाधन आवतजावत गर्न सक्छन् । तर सातदोबाटो चोकमा आएर एकैपटक सवारी चाप बढ्ने र त्यो स्थानमा जाम बढ्ने छ । तसर्थ लामो ओभरपास निर्माणको योजना ल्याउन आवश्यक छ ।” गिरीले भविष्यमा अझै बढ्न सक्ने ट्राफिक जामको व्यवस्थापनका लागि उपत्यकालगायतका अन्य सहरका मुख्य चोकमा पनि यस्ता ओरपास र अन्डरपासको योजना बनाउन आवश्यक रहेको सुझावसमेत दिनुभयो । अन्डरपास र ओभरपास अबको आवश्यकता पूर्वाधारविद्समेत रहनुभएका नेपाल बुद्धिजीवी परिषद्का अध्यक्ष इञ्जिनियर गजेन्द्रप्रसाद थपलियाले उपत्यकालगायत मुलुकका मुख्य सहरमा सवारीसाधनको चापका कारण ट्राफिक समस्या बढिरहेको अवस्थामा अन्डरपास र ओभरपास आजको आवश्यकता रहेको बताउनुभयो । “ग्वार्को फ्लाई ओभर निर्माणले मुलुकमा पूर्वाधार विकासको सकरात्मक पक्षलाई झल्काउँछ । निर्माणकार्य ढिला भए पनि यसले सकरात्मक सन्देश प्रवाह गरेको छ”, उहाँले भन्नुभयो, “ग्वार्कोमा मात्र नभएर अब कोटेश्वरर, बानेश्वर, थापाथली, माइतीघर, चाबहिल, सातदोबाटोलगायत क्षेत्रमा अन्डरपास र ओभरपासको योजना छिट्टै तर्जुमा गरी प्रभावकारी कार्यान्वयन गर्नुपर्ने आवश्यकता छ । अनि मात्र ट्राफिक व्यवस्थापन सहज हुन्छ ।” सिसीटिभी र बत्ती जडान गर्न आवश्यक सङ्घीय संसद्अन्तर्गत प्रतिनिधिसभाको पूर्वाधार विकास समितिले ग्वार्को ओभरपासको निरीक्षण गरेको थियो । उद्घाटनको पूर्वसन्ध्यामा गत बुधबार समितिका सभापति दीपक सिंहको संयोजकत्वमा स्थलगत अवलोकन गरिएको थियो । ओभरपासको प्रगतिबारे जानकारी लिन निरीक्षण गरिएको र जहाँ स–साना तर महत्त्वपूर्ण काम बाँकी रहेको बताउनुहुन्छ समितिका सदस्य तथा प्रतिनिधिसभा सदस्य माधव सापकोटा । “ओभरपासको निरीक्षण गर्दा अधिकांश कार्य सम्पन्न भए पनि केही साना काम बाँकी छन्”, उहाँले भन्नुभयो, “जस्तै बत्ती जडान गर्नुपर्ने, सुरक्षा सुनिश्चितताका लागि सिसीक्यामेरा जडानलगायतका काम बाँकी छन् । मन्त्रालयका सचिव, सडक विभागका महानिर्देशकलगायतका पदाधिकारीलाई बोलाएर आवश्यक निर्देशन दिन छलफल गरिएको छ ।” निर्माण सम्पन्न गराउन अग्रसरता भौतिक पूर्वाधार तथा यातायातमन्त्री देवेन्द्र दाहालले ग्वार्को चोकमा निर्माणाधीन अवस्थामा रहेको फ्लाई ओभर निर्माणलाई चालु आर्थिक वर्षभित्र नै सम्पन्न गराउनका लागि निरन्तर अग्रसरता देखाउनुभएको थियो । पटकपटक  स्थलगत निरीक्षण गरेर मन्त्री दाहालले फ्लाई ओभर निर्माणको कामलाई गति दिन निर्देशन दिँदै आउनुभएको थियो । काठमाडौँको सहरी तथा यातायात व्यवस्थापनमा महत्त्वपूर्ण हुने अपेक्षा राखिएको उक्त फ्लाई ओभर निर्माणकार्यलाई गति दिएर समयमा नै सक्नुपर्ने भन्दै उहाँले ताकेता गर्दै आउनुभएको थियो । आगामी आव २०८२/८३ मा टोखा–छहरे–गुर्जु–भन्ज्याङ सुरूङमार्ग, हेम्जा–नयाँपुल खण्ड सडक सुरूङमार्ग, नयाँबानेश्वर अन्डरपास, सिद्धबाबा सुरूङमार्ग, खुर्कोट–चियाबारी सुरूङमार्ग, फुस्रेखोला छोरेपाटन (पोखरा)बाट स्याङ्ग्जा गुडीकोला टनेल अध्ययन, शिवपुरी–भालुवाङ सुरूङमार्ग, रानीघाट–भुरीगाउँ सुरूङमार्गलगायत विकासका योजना छनोट भएका छन् । निर्माणकार्य सम्पन्नपछि ट्राफिक समस्याको व्यवस्थापन गर्ने अपेक्षा गरिएको छ । रासस """
माधवनारायण नगरपालिकाकाे बजेट ५३ करोड ३५ लाख ८९ हजार,"""प्रवीण कुमार शर्मा चन्द्रपुर, (रौतहट) असार ६ गते । रौतहटको माधवनारायण नगरपालिकाले आर्थिक वर्ष २०८२-८३ का लागि ५३ करोड ३५ लाख ८९ हजार रुपियाँको बजेट सार्वजनिक गरेको छ । आर्थिक वर्ष २०८२-०८३ को नीति तथा कार्यक्रम र बजेटमा पालिकाले कृषिलाई पहिलो प्राथमिकतामा राखेको हो । नगरपालिकाले सार्वजनिक गरेको बजेटको आय स्रोतमा आन्तरिक आम्दानीबाट १ करोड रुपियाँ, नेपाल सरकार वित्तीय हस्तान्तरणबाट १० करोड ७३ लाख रुपियाँ, नेपाल सरकार सशर्त अनुदान २६ करोड ६७ लाख, नेपाल सरकार समपुरक अनुदान ५० लाख र संघिय सरकार राजस्व बाँडफाँटबाट १० करोड १२ लाख रुपियाँ अनुमान गरिएको छ । त्यस्तै प्रदेश सरकार सशर्त अनुदानतर्फ २ करोड ५० लाख, प्रदेश सरकार समपुरक अनुदान ७३ लाख ५५ हजार, प्रदेश सरकार विशेष अनुदान ३० लाख, प्रदेश सरकार बिशेष अनुदान ३० लाख र प्रदेश सरकार समपुरक अनुदान २० लाख अनुमान गरिएको छ । माधवनारायण नगरपालिकाका नगर प्रमुख बैजनाथ प्रसाद यादवले आज शुक्रवार आयोजित कार्यक्रममा नीति, कार्यक्रम तथा बजेट सार्वजनिक गर्नुभएको हो । नगर प्रमुख यादवका अनुसार यो बजेट पूर्वाधार, शिक्षा, स्वास्थ्य र कृषि क्षेत्रलाई प्राथमिकतामा राखेर तयार गरिएको हो । कृषकहरूको जीवनस्तर उकास्न नगर सभाले बिशेष प्राथिमिकतामा राखेर कार्यक्रम ल्याएको नगर प्रमुख यादवले बताउनुभयो । बजेट प्रस्तुत गर्दै नगर प्रमुख यादवले पालिकाको आवश्यकता, बजेटको अवस्था र प्राथमिकतालाई ध्यानमा राख्दै यो बजेट तयार पारिएको बताउनुभयो । उहाँले यो बजेटले नगरपालिकाको समग्र विकासमा उल्लेखनीय योगदान पुग्ने  विश्वास व्यक्त गर्नुभयो । किसानसँग नगरपालिका ,नगरका हरेक किसानको खेतमा सिंचाइको सुबिधा, बाँझो जग्गामा वृक्षारोपण, अनुदानमा आधारित कृषि मोटर, बिउ तथा मलको ब्यवस्था खुला प्रतिस्पर्धा बाट बिद्यालयमा प्रधानाध्यापकको ब्यवस्था , नगरका सम्पूर्ण बिद्यालयमा बुक फ्री फ्राइडे, निर्माणाधीन १५ शैयाको अस्पताल सुचारु गरि गुणस्तरीय स्वास्थ्य सेवा प्रदान, नगरपालिकाको ४ ओटा वडामा बर्थिंग सेन्टर संचालन, गौरवको योजना मिठुअवा नहरदेखि माधोपुर जाने सडक निर्माण, बागमती नदीमा झोलुङ्गे पूल निर्माणलाई प्राथमिकता, प्रशासकीय भवन निर्माण सम्पन्न गरि आफ्नै भवनबाट सेवा प्रवाह लगायतका कार्यक्रम नीति, कार्यक्रम तथा बजेटमा समेटिएको छ । सुशासन, पारदर्शिताको लागि नगरपालिकाको हरेक सुचनामा जनताको पहुँच पुर्याइने नगर प्रमुख यादवले बताउनुभयो । """
"रैथानीबाली कागुनो, झुमरो र चिनोको संरक्षण गरिँदै","""बाजुरा, असार ६ गते । बाजुराको स्वामिकार्तिक खापर गाउँपालिकाले रैथाने बाली कागुनो, झुमरो, चिनो, कोदो, मकैको संरक्षण अभियान सुरु गरेको छ ।  मानव स्वास्थ्यका लागि निकै उपयोगी रहेको स्थानीय बाली पछिल्लो समय लोप हुने अवस्थामा रहेको भन्दै स्वामिकार्तिक खापर गाउँपालिकाले यसको संरक्षण अभियान सुरु गरेको छ । राम्रो उत्पादन हुने यो बालिलाई यहाँका कृषकहरूले गाउँमा यसको खासै खेती गर्न इच्छा नदेखाएपछि स्थानीय सरकारले पहल सुरु गरेको हो । पहिला गाउँमा सारै भोकमरी हुन्थ्यो । त्यति बेला कागुनो, झुमरो, कोदो र मकै लगायतको रैथाने बाली लगाउने गर्थ्यौ । अहिले गाउँमा सडक पुगेपछि घरमै दलेको दाल  र फलेको चामल पाउन थालेपछि यहाँका सबै स्थानीयले यसको खेती गर्न छोडेको स्वामिकार्तिक खापर गाउँपालिका स्थानीय नरबहादुर लहुारले बताउनुभयो । उहाँले भन्नुभयो, “यसको बारेमा हामीलाई  खासै ज्ञान थिएन । यो बाली मानव स्वास्थ्यका लागि निकै उपयोगी रहेछ । त्यसैले यती बेला यसलाई पालिकाले संरक्षण गर्न थालेको रहेछ । पहिला खानका लागि लगाउने गर्थ्यो । अहिले यो बाली मानव स्वास्थ्यका लागि निकै उपयोगी रहेको छ । अहिले यो बाली किन्नका लागि समेत गाउँमा आउने गरेका छन् । सडक गाउँमा पुगेसँगै यो बालीको पनि देश तथा विदेशमा माग हुने गरेपछि अब फेरि यहाँका किसान बिक्रीका लागि खेती गर्न थालेको लुहारले बताउनभयो । केही वर्ष पहिला यहाँ यसको खेती गर्दैन थिए । अहिले पालिकाले यसको महत्त्व तथा बिक्रीका बजारीकरणको व्यवस्था सँगै ढुवानी अनुदान  समेत दिन थालेपछि कागुनो झुमरो चिनो लगायतको रैथाने बाली १.२ मेट्रिक टन उत्पादन हुने गरेको स्वार्किातक खापर गाउँपालिकाको कृषि शाखा सहायक प्रमुख रत्न रावलले बताउनुभयो । रैथाने बाली मानव स्वास्थ्यका लागि निकै राम्रो भएको र यसको खेती गर्दा यहाँका स्थानीयको  आयआर्जनमा थप केही टेवा पुग्ने देखिएकोले पालिका यसको संरक्षणमा लागेको स्वामिकार्तिक खापर गाउँपालिका अध्यक्ष भरतबहादुर रोकायाले बताउनुभयो । उहाँले भन्नुभयो, “अहिले पालिकाले कागुनो झुमरो चिनो उन्नतखाले पुरानो स्थानीय जातको धान कोदो लगायतको बिउ समेत किसानलाई वितरण गर्ने गरेको छ । रैथाने बालीको खेती गर्न उत्प्रेरित गर्ने गरी यती बेला पालिकाको कृषि विकास शाखाले यो बिउ किसानलाई वितरण गरेको छ ।” रैथाने बाली उत्पादनका लागि यहाँको माटो उत्तम देखिएकोले पछिल्लो समय किसानलाई रैथाने बाली खेती गर्नका लागि हौसला दिने गरेका छौ । साथै यहाँका सरकारी तथा गैरसरकारी कार्यालयमा समेत रैथाने बालीको परिवार अनिवार्य गर्ने भनेका छौ  । यसले गर्दा एका तिर रैथाने बाली संरक्षण हुने र अर्को  यहाँका किसानको आयआर्जनमा थप टेवा पुग्ने अध्यक्ष रोकायाले बताउनुभयो । """
'सङ्घीयता सुदृढीकरणका लागि जनमुखी कानुन निर्माण र कार्यान्वयन प्राथमिकता',"""दाङ, असार ६ गते । लुम्बिनी प्रदेशका मुख्यमन्त्री चेतनारायण आचार्यले सङ्घीय शासन प्रणालीलाई सुदृढ बनाउने उद्देश्यले जनमुखी कानुन निर्माणमा सरकारको प्राथमिकता रहेको र बनेका कानुनहरूको प्रभावकारी कार्यान्वयनमा ध्यान केन्द्रित गरिएको बताउनुभएको छ। मुख्य न्यायाधिवक्ताको कार्यालय, लुम्बिनीको आयोजनामा शुक्रबार लमहीमा आयोजित ‘सङ्घीयताको सुदृढीकरणमा प्रदेश कानुन निर्माण तथा कार्यान्वयनका चुनौती र समाधान’ विषयक सरोकारवालासँगको अन्तरक्रिया कार्यक्रमलाई सम्बोधन गर्दै मुख्यमन्त्री आचार्यले संविधानले व्यवस्था गरेका एकल तथा साझा अधिकारको सूचीका आधारमा जनमुखी कानुन निर्माण भइरहेको स्पष्ट पार्नुभयो । ""हामी यहाँ कानुन निर्माण गर्ने, कार्यान्वयन गर्ने र व्याख्या गर्ने निकायहरूको जमघटमा छौँ,"" उहाँले भन्नुभयो, ""यसले कानुन निर्माण र कार्यान्वयनमा देखिएका समस्या समाधान गर्न सहयोग गर्ने विश्वास लिएको छु । अहिलेसम्म ८४ वटा कानुन निर्माण गरिसकेका छौँ। प्रदेश निजामती सेवा ऐन र स्थानीय निजामती सेवा ऐन निर्माण गरी कार्यान्वयनमा लगिएका छन् ।"" मुख्यमन्त्री आचार्यले प्रदेशले बनाएका कानुन कार्यान्वयनको क्रममा देखा परेका जटिलता हटाउन आवश्यक संशोधनसहित अघि बढिएको पनि जानकारी दिनुभयो। """
‘आर्थिक सामाजिक रुपमा असर नपर्ने गरी जलविद्युत निर्माण गरिनुपर्छ’,"""अमृतप्रसाद पौडेलम्याग्दी, असार  ५ गते । अन्नपूर्ण गाउँपालिका क्षेत्रमा कालीगण्डकी किनारमा रहेको तातोपानीको मुहानहरु जलविद्युतका कारण विस्थापित हुने तथा सुक्ने भन्दै स्थानीयले चिन्ता गरेका छन्  ।  कालीगण्डकी नदीमा निर्माण सुरु भएका र हुन लागेका जलविद्युतका कारण पानी सुरुङबाट बग्दा नदी किनारमा रहेका तातोपानीका मुहानहरु सुक्ने भन्दै स्थानीयले चिन्ता व्यक्त गरेका हुन् । पानी सुकेमा आर्थिक, सामाजिक तथा वातावरणीय हिसाबले पनि प्रभाव पर्ने भएकाले त्यस तर्फ ध्यान दिन स्थानीयले सचेत गराएका छन् । अन्नपूर्ण गाउँपालिकाको भूरुङ तातोपानीमा आयोजना गरिएको ६६.३ मेगावाट क्षमताको मध्य कालीगण्डकी जलविद्युत आयोजनाको पुरक वातावरणीय प्रभाव मूल्याङ्कन प्रतिवेदनसम्बन्धी सार्वजनिक सुनुवाइमा सर्वसाधारणले चिन्ता व्यक्त गरेका थिए । हाइड्रो सपोर्ट प्रा.ली.ले निर्माण गर्न लागेको उक्त जलविद्युत निर्माण हुँदा पिउने पानी तथा तातोपानीको मुहानमा कुनै असर नपर्ने गरी मात्रै काम हुनुपर्ने स्थानीयको माग  छ । तातोपानीका स्थानीय अनिल हिराचनले विगतमा कालीगण्डकीको सतह अनुसार तातोपानीको मुहानको स्थान फेरिएको सुनाउँदै तातोपानीको मुलको भविष्य नै अन्यौल हुने तर्फ चिन्ता व्यक्त गर्नुभयो । उहाँले भन्नुभयो, ‘‘हामी यही क्षेत्रमा जन्मियौं हुर्कियौं र अब अन्त्य पनि यही हुने हो, यो हुँदै गर्दा हाम्रो हरेक गतिविधि कालीगण्डकीसँग जोडिएको हुनाले पानी सुरुङमा हाल्दा हामी पनि अन्यौलमा हुन्छौं ।’ १० प्रतिशत पानी छाड्ने कुरा ३६५ दिन नै हुनु पर्ने बताउँदै उहाँले भन्नुभयो–हाम्रो मृत्यु संस्कार कालीगण्डकी नदी बगेको किनारमा हुदै आएको छ, पानी सुरुङ छिरे हामीलाई पनि सुरुङ भित्रै लगेर जलाउने कुरा त भएन नि । अन्नपूर्ण गाउँपालिका २ का वडा अध्यक्ष ओम फगामीले अन्नपूर्ण क्षेत्रमा अन्य जलविद्युत निर्माणको क्रममा विस्फोटक प्रयोग गरेर सुरुङ बनाउँदा कम्पनका कारणले पानीको मुहान सुकेकाले गर्दा पानीको मुहानमा असर नपर्ने गरी काम गर्न आग्रह गर्नुभएको थियो ।  कालीगण्डकी नदी मात्रै नभएर सभ्यता पनि भएको हुनाले यसलाई जोगाउनु पर्ने धारणा राख्नु भएको थियो । कालीगण्डकी नदी नै रहेन भने यहाँको बसोबास र सभ्यता पनि नरहने तर्फ उहाँले चिन्ता व्यक्त गर्नुभएको थियो । नेपाल उद्योग वाणिज्य महासंघका अध्यक्ष समेत रहनुभएका हाइड्रो सपोर्ट प्रा.ली.का चन्द्रप्रसाद ढकालले तातोपानीको मुहान बचाउँदै स्थानीय जनजीवनमा कुनै पनि प्रभाव नपर्ने गरी आयोजना सम्पन्न गर्ने प्रतिबद्धता जनाउनु भएको थियो । कुनै पनि मुल्यमा स्थानीयलाई असर नपर्ने गरी काम गर्ने गरी तयारी गरी रहेको सुनाउँदै उहाँले त्यसमा आफ्नो प्रतिबद्धता रहेको धारणा राख्नुभयो । सार्वजनिक सुनुवाइको क्रममा जलविद्युत आयोजना निर्माणको क्रममा सामाजिक उत्तरदायित्व तथा वातावरणीय प्रभाव न्यूनीकरणका लागि नौ करोड ७० लाख २४ हजार विनियोजन गरिने जानकारी गराइएको थियो । निर्माण थालिएको चार वर्षमा सम्पन्न हुने उक्त आयोजनाको १२ अर्ब ९३ करोड ६४ लाख ७५ हजार सात सय ३० कुल लागत रहेको छ । भूमिगत विद्युतगृह रहने उक्त आयोजना निर्माण गर्दा अन्नपूर्ण गाउँपालिकाको २, ३, ४, ५ र ६ नम्बर वडा प्रभावित हुने छन् । एक सय ५१ मिटर ग्रस हेड रहेको उक्त विद्युत आयोजनाको  चार हजार तीन सय १९ मिटर लामो सुरुङ रहने छ । अन्नपूर्ण गाउँपालिका ६ को पोखरे बगरभन्दा ठीक पारी अन्नपूर्ण गाउँपालिका २ मा भूमिगत रहने विद्युतगृहबाट अन्नपूर्ण गाउँपालिका ३ दानामा रहेको सब स्टेसन मार्फत राष्ट्रिय प्रसारण लाइनमा विद्युत जडान हुने छ । """
अन्तरप्रदेशीय मार्ग निर्माण कार्य अघि बढ्छ: अर्थ मन्त्री यादव,"""जीवछ यादव लहान, असार ६ गते । मधेस प्रदेशका अर्थमन्त्री सुनिल कुमार यादवले मधेस प्रदेश सरकारले अन्तरप्रदेशीय मार्ग खोल्ने कार्य लहान नगरपालिकाबाट सुरु गर्ने बताउनु भएको छ । लहान नगरपालिकाको १६ औँ नगर सभालाई लहान नगरपालिकाको सभा हलमा समुद्घाटन गर्दै यस्तो बताउनु भएको हो । मधेस प्रदेश सरकारले प्रदेशको आर्थिक अवस्थालाई मजबुत गर्न व्यापार व्यवसायलाई प्रवर्धन गर्नको लागि पहाडी क्षेत्रको अन्तरप्रदेशीय मार्ग सञ्चालनमा ल्याउने क्रममा लहान नगरपालिकाको उत्तरी भेगमा रहेको धार्मिक पर्यटकीय क्षेत्र काब्रे महादेवलाई ध्यानमा राखेर कोशी प्रदेशको उदयपुर जिल्लालाई जोडने मार्ग निर्माणमा पहल थाल्ने उहाँले विश्वास दिलाउनुभयो । लहान नगरपालिका गठन भएको ५० औ वर्ष पुग्न लागेको यो नगरपालिकाले १६औ बजेट प्रस्तुत गर्दा शिक्षा , स्वास्थ्य कृषि र पर्यटन क्षेत्रको लागि नीति तथा कार्यक्रममा ल्याएको कार्यक्रमहरू सफल बनाउन प्रदेश सरकारले सके जति सहयोग गर्ने मन्त्री यादवले बताउनुभयो । उहाँले भन्नुभयो,‘लहानको खुटी नहर सञ्चालनमा ल्याउन बजेट विनियोजन गर्न छुटे पनि यसको लागि बजेट रकमान्तर गरेर भए पनि नहर सञ्चालन गरेर किसानको माग पुरा गरिनेछ ।’ """
‘आदिबासीको प्रतिनिधित्वले मुलुक समृद्ध बन्छ’,"""गोरखापत्र अनलाइन काठमाडौं, असार ६ गते । रक्षामन्त्री मनवीर राईले मुलुकको विविधताअनुसार राज्यको संरचनाहरुमा विविधत्तायुक्त प्रतिनिधित्व कायम गर्न सके मुलुक समृद्ध बन्ने बनाउनुभएको छ । आदिबासी जनजाति चलचित्र महासंघको पाँचौ चलचित्र महोत्सवको उदघाटन गर्दै उहाँले सो कुरा बताउनुभयो । ‘कुनै बेला मातृभाषामा कुरा गर्दा अपहेलित हुनुपर्ने अवस्था थियो, २०४६ सालको आन्दोलनको सफलतापछि त्यो अवस्थाको अन्त्य हुनेक्रम सुरुभएर अहिले लोकतान्त्रिक गणतन्त्रतात्मक शासन व्यवस्थामा थप सफलता प्राप्त भएको छ’ उहाँले भन्नुभयो । नयाँ संविधानले आदिबासी जनजाति, पछाडि परेका वर्गलाई आरक्षणको व्यवस्था सुनिश्चित गरेपछि थप अवसर प्राप्त भएको चर्चा गर्नुहुँदै मन्त्री राईले भन्नुभयो, “आरक्षणले आदिबासीलाई प्रतिनिधित्वमा सहज भएको छ, यसलाई कायम गर्न आदिबासी समुदाय नै सचेत हुनुपर्छ । आदिबासी जनजातिको मातृभाषाको चलचित्रले समाजमा जागरण ल्याउने काम गरेको मन्त्री राईले बताउनुभयो । चलचित्र विकास बोर्डका अध्यक्ष दिनेश डिसीले हरेक वर्ष हुने आदिबासी चलचित्र महोत्सवले चलचित्र क्षेत्रमा जागरण ल्याउने काम गरेको बताउनुभयो । आदिबासीका मातृभाषी चलचित्रले समाज जोड्ने काम गरेकाले यसको विकास र प्रवर्धनमा राज्यले सहयोग गर्नुपर्ने बताउनुभयो । चलचित्र निर्देशक नवीन सुब्बाले बाह्य मुलुकमा आदिबासीका मातृभाषा चलचित्रलाई फरक मान्यता दिएर सम्मान गर्ने काम गरे पनि नेपालमा त्यस्तो हुन नसकेको बताउनुभयो । आदिबासी जनजाति चलचित्र महासंघका कार्यबाहक अध्यक्ष भुइसल लामाको अध्यक्षतामा भएको कार्यक्रममा नागरिक उन्मुक्ति पार्टीका संरक्षक रेशमलाल चौधरी, नेपाल आदिबासी जनजाति महासंघका अध्यक्ष गेल्जे लामा शर्पा, नेपाल आदिबासी जनजाति उत्थान राष्ट्रिय प्रतिष्ठानका उपाध्यक्ष रेशम गुरुङ, प्रतिमा पुनमगर लगायतले आदिबासी जनजाति चलचित्रले समाज जागरणमा गरिरहेको भूमिकाको चर्चा गर्नुभयो । चलचित्रको माध्यमबाट समाज रुपान्तरण र आदिबासी चलचित्रको प्रवर्धनमा खेलेको योगदानको प्रसंशा गर्दै कार्यक्रममा राजकुमार राई, नवीन सुब्बा, छिरिङ शेर्पा, डब्बु क्षेत्री र विष्णु शर्मालाई सम्मान गरिएको छ । कार्यक्रममा आदिबासी नृत्य तथा संस्कृति प्रदर्शन गरिएको थियो । महोत्सवमा आदिबासीका विभिन्न भाषाका फिल्म र विदेशी मातृभाषाका चलचित्र प्रदर्शन गरिने बताइएको छ । """
मधेश सङ्ग्रहालय स्थापना हुने,"""लक्ष्मी चौधरी जनकपुरधाम, असार ६ गते । मधेश प्रदेश सरकारका शिक्षा तथा संस्कृति मन्त्री रानी कुमारी तिवारीले मधेशका सबै भेषभाषा, कला लोक संस्कृतिको संरक्षण, प्रवर्धन गरेर अस्तित्व जोगाउनमा जोड दिनुभएकाे छ । शुक्रबार धनुषाको पुरन्दाहा आयोजित मधेश प्रज्ञा प्रतिष्ठानको स्थापना दिवसको अवसरमा आअयोजित सरोकारवालासँगको एक दिवसीय अन्तरक्रिया कार्यक्रममा मन्त्री तिवारीले सो कुरामा जोड दिनुभएको हो । उहाँले सबै जातजातिको भेषभुषा, कला संस्कृतिलाई सम्मान गर्ने संस्कारको विकास आवश्यक रहेको बताउनुभयो । मधेशको लोकभाषा, लोक संस्कृति, लोक गीत, लोक नृत्य, नाट्य को संरक्षणको मधेश सरकारले मधेश संस्कृति सङ्ग्रहालय स्थापनाको तयारीमा लागेको उहाँले जानकारी समेत दिनुभयो । यस्तै कार्यक्रममा नीति तथा योजना आयोगका पुर्व उपाध्यक्ष डा. भोगेन्द्र झाले प्रतिष्ठान कुनै दल, जाती र व्यक्ती विशेषको नभएर सबैको लागि रहेको बताउनुभ्यो । उहाँले भन्नुभयो, ""सङ्घीयताको उपज मधेश हो र मधेशले स्थापना गरेको प्रतिष्ठान हो । त्यसकार यो विभिन्न क्षेत्रको कला, संस्कृति, साहित्य उजागर गर्नका निम्ति प्रतिष्ठानको स्थापना भएको हो ।"" प्रतिष्ठानका अध्यक्ष राम भरोस कापडिको अध्यक्षतामा आयोजित कार्यक्रममा प्रतिष्ठानका सदस्य दिनेशकुमार यादव, शिवकुमार साह, नेपाल प्रज्ञा प्रतिष्ठानका प्रज्ञा सभा सदस्य डा. सुर्यकुमार यादव, भाषा अभियन्ता डा. बिनोद यादव, साहित्यकार तथा संस्कृत कर्मी अशोक दत्तलगायतले मधेश प्रदेशका सबै भषा, साहित्य, संस्कृति, ललितकला , नाट्यकला, सङ्गीतको अध्ययन अनुसन्धान गरि संरक्षण सम्वर्धन र विकासमा जोड दिनुभयो । प्रतिष्ठानका प्रशासकीय प्रमुख अमोदकुमार यादवले प्रतिष्ठान साहित्य, संस्कृति, कला , गीत( सङ्गीत र नाटक गरि छ वटा विधामा रहेर काम गर्दै आएको जानकारी गराउनुभयो । """
धार्मिक नदी वरुणबाट बिजुली निकाल्न स्थानीयको अवरोध,"""सङ्खुवासभा, असार ६ गते । धार्मिक, सांस्कृतिक र पर्यावरणीय दृष्टिले अत्यन्तै संवेदनशील मानिने भोटखोला गाउँपालिकामा रहेको वरुण नदीमा विद्युत् परियोजना सञ्चालन गर्ने सरकारी निर्णयप्रति स्थानीयवासीले आपत्ति जनाएका छन् । जल माफियाले सांस्कृतिक पक्षलाई समेत ध्यान नदिएको स्थानीयको आरोप छ । प्रशासनले समेत माफियासँग मिलेमतो गरी निर्णय गरेको भन्दै विद्युत् उत्पादन कुनै हालतमा गर्न नदिने भन्दै स्थानीयले आपत्ति जनाएका हुन् । भोटखोला गाउँपालिका–४ मा अवस्थित वरुण नदीलाई पवित्र धार्मिक स्थलको रूपमा चिनिन्छ । जहाँ हरेक वर्ष करिब  ३० हजार बढी श्रद्धालु नुहाउन र पूजा गर्न पुग्ने गर्छन्। तर हालै एम्पीक इनर्जी प्रालिलाई उक्त क्षेत्रमा १३२ मेगावाटको जलविद्युत् आयोजना सञ्चालन गर्न अनुमति दिइएको भन्दै स्थानीय आक्रोशित भएका छन्। शुक्रबार खाँदवारीमा आयोजित पत्रकार सम्मेलनमार्फत वरुण धाम संरक्षण नागरिक समितिले आफ्नो औपचारिक विरोध सार्वजनिक गर्दै विद्युत् परियोजना तुरुन्त खारेज गर्न माग गरेको छ। समितिका संयोजक उत्तरकुमार राईले भन्नुभयो, “वरुण शिव धाराबाट बगेको पवित्र नदी हो। धार्मिक, सांस्कृतिक र प्राकृतिक सम्पदाको विनाश हुने भएकाले कुनै पनि हालतमा यहाँ बिजुली निकाल्न दिने छैन।” वरुण नदी मकालु–वरुण राष्ट्रिय निकुञ्जको सीमाभित्र पर्छ, जसले वरुण क्षेत्रलाई संरक्षित पर्यावरणीय सम्पदाको रूपमा अझ महत्त्वपूर्ण बनाएको छ। संयोजक राईले विद्युत् आयोजना सञ्चालन भए सांस्कृतिक मूल्य–मान्यता, जैविक विविधता र धार्मिक पर्यटकीय सम्भावनामा गम्भीर क्षति पुग्ने चेतावनी दिएका छन्। यता, परियोजना लिएको एम्पिक इनर्जीले भने स्थानीयको मागअनुसार विकास पूर्वाधार निर्माण गर्ने र मकालु गाउँपालिकाद्वारा तयार पारिएको वरुण धामको डिपिआर (विस्तृत परियोजना प्रतिवेदन) अनुसार निर्माण गरिदिने आश्वासन दिँदै आएको छ। तर नागरिक समितिले यस्तो आश्वासनलाई विश्वास गर्न नसकिने स्पष्ट पारेको छ। वरुण संरक्षणका पक्षमा गाउँपालिकाले समेत सक्रियता देखाएको छ । २०८० साल जेठ ३१ गते गाउँपालिकाले जलस्रोत तथा ऊर्जा मन्त्रालय र सङ्खुवासभाका सांसदहरूलाई पत्राचार गरी वरुण क्षेत्रमा विद्युत् आयोजना उपयुक्त नभएको जानकारी गराइसकेको छ। """
मधेशको विकास गरे नेपालको विकास हुन्छ : उपेन्द्र यादव,"""काठमाडौँ, जेठ ३१ गते। जनता समाजवादी पार्टी (जसपा) नेपालका अध्यक्ष, पूर्व उपप्रधानमन्त्री एवम् बारा निर्वाचन क्षेत्र नम्बर-२ का प्रतिनिधि सभा सदस्य उपेन्द्र यादवले मधेशको विकास गरे नेपालको विकास हुने बताउनुभएको छ। गोरखापत्र अनलाइनको ‘सांसदलाई सवाल’मा कुराकानी गर्नुहुँदै नेता यादवले यस्तो बताउनुभएको हो। ‘‘विकासको बजेट मधेशलाई हेरेर बन्दैन। मधेशको विकास गरे नेपालको विकास हुन्छ। तर मधेशमा ६० प्रतिशत जनसङ्ख्या छ, १३ प्रतिशत मात्र विकास बजेट पुगेको छ’’, यादवले मधेशको विकासमा राज्यको दृष्टि नपरेको भन्दै आपत्ति जनाउनुभयो। नेता यादवको जन्म बुवा धनिलाल र आमा फुदनीदेवीको कोखबाट २०१६ सालमा सप्तरी जिल्लाको भगवतपुरमा भएको हो। उहाँको बाल्यकाल सप्तरीको मधुवनमा बित्यो। अहिले भने त्यो ठाउँ सुनसरीको वराहक्षेत्र नगरपालिका-४ मा पर्छ। उपत्यकामा उहाँ ललितपुर महानगरपालिका-२३ हात्तीवनमा बसोवास गर्दै आउनुभएको छ। विज्ञान र कानुन विषयमा उच्च शिक्षा अध्ययन गर्नुभएका यादवले औपचारिक शिक्षा मधुवनमै लिनुभएको हो।   मधुवनमा रुखमा काठको पाटी ठोकेर कालो पोतेर लेख्दै उहाँको औपचारिक शिक्षाको सुरुवात भएको हो। मोहन निमाविमा प्रारम्भिक शिक्षा लिनुभएका यादवले जनता मावि मधुवन र वनदहवाकट्टी हाइस्कुल सप्तरीबाट माध्यमिक शिक्षा लिनुभयो। २०३२ सालमा एसएलसी दिनुभयो। यादवले अक्षर चिन्नुभएको विद्यालय अहिले मोहन माध्यमिक बनेको छ। सुनसरी धरानको हात्तीसार क्याम्पसबाट उच्च शिक्षा अध्ययन सुरु गरेर आइएस्सी गरेपछि उहाँले विभिन्न कारणले धरानको पढाइलाई निरन्तरता दिन सक्नु भएन। महेन्द्र मोरङ आदर्श बहुमुखी क्याम्पस विराटनगरबाट स्नातक र स्नातकोत्तर तहसम्मको अध्ययन पूरा गर्नुभएका यादवले विज्ञानसँगै कानुन विषयलाई समेत प्रमुख अध्ययनको क्षेत्र बनाउनुभयो। सप्तरीमा विद्यालयमा पढ्दादेखि नै उहाँ पुष्पलाल श्रेष्ठको व्यक्तित्वबाट प्रभावित भएर राजनीतिमा लाग्नुभएको हो। २०३२ सालमा वामपन्थी राजनीतिमा प्रवेश गर्नुभएका उहाँले पुष्पलालको प्रभावले नै नेपाल कम्युनिस्ट पार्टीको सदस्यता लिनुभएको हो। उहाँको राजनीतिको सुरुवात पुष्पलाल समूहको अनेरास्ववियुबाट भयो। पुष्पलाल श्रेष्ठबाट २०३५ सालमा कम्युनिस्ट पार्टीको सदस्यता लिएको समयमा अखिल प्रतिबन्धित थियो। कम्युनिस्ट कार्यकर्ताका रूपमा सुरुवाती दिनमा भूमिगतरूपमै काम गर्नुभएका यादव २०३६ सालको जनमत सङ्ग्रहको समयमा विद्यार्थी राजनीतिमा सक्रिय हुनुहुन्थ्यो। जनमत सङ्ग्रहपछि अखिल विभाजित हुँदा उहाँ प्रगतिशील विद्यार्थी युनियनको दुई कार्यकाल उपाध्यक्ष बन्नुभयो। विद्यार्थी राजनीतिकैक्रममा उहाँले एक वर्ष केन्द्रीय कारागारमा बिताउनुपरेको थियो। कारागारमा कांग्रेसका तत्कालीन युवा नेता प्रदीप गिरी, दमननाथ ढुङ्गानालाई भेट्नुभएको थियो। नेकपा (मार्क्सवादी) पार्टी बन्दा उहाँलाई कोशी अञ्चल कमिटीमा राखिएको थियो। यादव २०४६ को आन्दोलनमा विराटनगरबाट गिरफ्तार हुनुभयो। धनकुटामा कैदी जीवन बिताउनुभएका उहाँ प्रजातन्त्र पुनस्र्थापनापछि छुट्नुभयो। माले र मार्क्सवादी एकतापछि २०४८ सालमा यादवलाई एमालेले सुनसरी-४ मा उम्मेदवार बनाएको थियो। उहाँ पहिलो संसदीय चुनावमा पराजित हुनुभयो। त्यसपछि उहाँले एमालेको सुनसरी र मोरङको जिम्मेवारी पाउनुभयो। लामो समय पार्टीमा काम गरेपछि २०५४ सालमा सामाजिक संस्थाको रूपमा मधेशी जनअधिकार फोरम, नेपाल गठन गर्नुभयो।  २०५६ मा पार्टीभित्र मधेशको मुद्दा उठाएको भन्दै साम्प्रदायिक व्यक्तिको आरोप लागेपछि उहाँ एमालेबाट अलग हुनुभयो। त्यसपछि फोरममा सक्रिय यादव २०५९ असोजमा तत्कालीन राजा ज्ञानेन्द्रले सत्ता हातमा लिएपछि भूमिगत हुन बाध्य बन्नुभयो। उक्त समयमा उहाँले तत्कालीन नेकपा (माओवादी)सँग सहकार्य गर्दै राजनीतिलाई अगाडि बढाउनुभयो। २०६१ सालमा दिल्लीबाट पक्राउ पर्नुभएका यादव दुई महिनापछि छुट्नु भएको थियो। २०६२/६३ सालको आन्दोलनमा सक्रियताका साथ सहभागी यादव २०६३ सालमा अन्तरिम संविधान जलाएको आरोपमा फेरि गिरफ्तारीमा पर्नुभयो। अन्तरिम संविधान जारी भएपछि पनि मधेशीलाई विदेशी जस्तो व्यवहार गरेर पीडा भोग्नु परेपछि उहाँ मधेशको मुद्दा लिएर थप सशक्त रूपमा राजनीतिमा लाग्नुभयो। २०६३ सालमा मधेशी जनअधिकार फोरमलाई पार्टी बनाएर उहाँ त्यसको अध्यक्ष बन्नुभयो। २०६५ सालमा फोरमको पहिलो महाधिवेशनबाट उहाँ सर्वसम्मतिले अध्यक्ष चयन हुनुभयो। लगातार मधेशको राजनीतिको नेतृत्व गर्नुभएका यादवले पार्टी बनाउन विभिन्न नेतासँग सहकार्य गरे पनि त्यसले निरन्तरता पाउन सकेन। सङ्घीय समाजवादी फोरम, नेपालका अध्यक्ष यादव २०७६ सालमा गठन भएको समाजवादी पार्टीको अध्यक्ष बन्नुभयो। जनता समाजवादी पार्टीमा महन्थ ठाकुरसँगै यादव पनि अध्यक्ष बन्नुभयो। २०८१ साल जेठमा जनकपुरमा भएको जनता समाजवादी पार्टी (जसपा) नेपालको महाधिवेशनबाट उहाँ पछिल्लो समय पार्टी अध्यक्ष बन्नुभएको हो। यसरी हेर्दा यादव करिब तीन दशकदेखि सदावहार पार्टीको नेतृत्वमा हुनुहुन्छ।  संविधानसभाको दुई कार्यकाल निर्वाचित उहाँ अहिलेसम्म चार पटक सांसद बनिसक्नुभएको छ। पहिलो संविधानसभाको चुनावमा एकसाथ सुनसरी-५ र मोरङ-५ बाट निर्वाचित यादवले मोरङ छोड्नुभएको थियो। २०७० सालमा सम्पन्न दोस्रो संविधानसभाको चुनावमा सुनसरी-५ बाट निर्वाचित उहाँ २०७४ सालमा भएको आम चुनावमा सप्तरी-२ बाट निर्वाचित हुनुभएको हो। २०७९ सालको चुनावमा सप्तरी-२ मा डा.चन्द्रकान्त राउतसँग पराजित यादव बारा-२ मा सम्पन्न उपनिर्वाचनबाट प्रतिनिधिसभामा आउनुभएको हो। बारा-२ का सांसद रामसहाय प्रसाद यादव उपराष्ट्रपति बनेपछि २०८० मा भएको उपनिर्वाचनबाट यादव प्रतिनिधि सभा सदस्य बन्नुभएको हो। उहाँ अहिले प्रतिनिधि सभाको अर्थ समिति सदस्यसमेत हुनुहुन्छ। नेता यादव पटकपटक विभिन्न सरकारमा मन्त्रीसमेत बन्नुभएको छ। झलनाथ खनाल प्रधानमन्त्री हुँदा २०६५ सालमा परराष्ट्र मन्त्री बन्नुभएका यादव केपी ओली नेतृत्वको सरकारमा २०७५ सालमा उपप्रधानसँगै स्वास्थ्य तथा जनसङ्ख्या मन्त्री बन्नुभयो। प्रस्तुत छ- जनता समाजवादी पार्टी (जसपा) नेपालका अध्यक्ष उपेन्द्र यादवसँग गोरखापत्र अनलाइनको ‘सांसदलाई सवाल’मा दिनेश लुइटेलले गरेको कुराकानीका आधारमा मनोजरत्न शाही र केशब गुरुङले तयार पार्नुभएको भिडियो सामग्री  ः  """
"सङ्क्रमणकालीन न्यायका विषयमा प्रधानमन्त्री ओली, देउवा र दाहालबिच छलफल","""काठमाडौँ, असार ६ गते । प्रधानमन्त्री केपी शर्मा ओली, नेपाली काँग्रेसका सभापति शेरबहादुर देउवा र नेकपा (माओवादी केन्द्र) का अध्यक्ष पुष्पकमल दाहालबिच सङ्क्रमणकालीन न्यायका विषयमा छलफल भएको छ । शुक्रवार सिंहदरबारस्थित प्रधानमन्त्री तथा मन्त्रीपरिषद्को कार्यालयमा तीन शीर्ष नेताहरूबिच छलफल भएको हो । उहाँहरूबिच सङ्क्रमणकालीन न्यायलगायत समसामयिक राजनीतिक विषयमा केन्द्रित रहेर छलफल भएको प्रधानमन्त्री ओलीका विज्ञ सल्लाहकार अग्नि खरेलले जानकारी दिनुभयो । छलफलपछि सञ्चारकर्मीहरूसँग कुरा गर्दै उहाँले एक अर्ब रुपैयाँ सङ्क्रमणकालीन न्यायसम्बन्धी कोषमा राख्ने गरी बजेट आएको र पीडितहरूको उपचार सरकारी अस्पतालबाट गर्ने कुराहरू पनि समेटिएकोले ती विषयहरू बैठकमा राखिएको बताउनु भयो । उहाँले सङ्क्रमणकालीन न्यायसँग सम्बन्धित संयन्त्रहरू निर्माण भई कामहरू प्रारम्भ भइसकेको अवस्था रहेको बताउँदै ती विषयहरूलाई पनि छलफलमा ब्रिफिङ गरेर जानकारी गराउने काम भएको बताउनु भयो । यस्तै, आयोगहरूको कार्यालय र सवारीसाधन व्यवस्थापन लगायतका विषयमा पनि छलफल भएको थियो । बैठकमा सङ्क्रमणकालीन न्याय कसरी अगाडी बढ्दै छ भन्ने विषयमा छलफल केन्द्रित भएको र बाँकी काम आयोगले गर्ने उहाँले जानकारी दिनुभयो । उहाँले भन्नुभयो, “हामी आज छलफलमा बसेको टीआरसी कै विषयमा हो । अहिलेसम्म यो बिचमा अर्थमन्त्रीद्वारा बजेट बाहिर आयो । करिब एक अर्ब रुपैयाँ सङ्क्रमणकालीन न्यायसम्बन्धी कोषमा राख्ने गरी बजेट आएको थियो । ती लगायत अनेकौँ व्यवस्थापनका कुरा र पीडितहरूको उपचार सरकारी अस्पतालबाट गर्ने कुराहरू अहिलेको बजेट वक्तव्यमा रहेको छ । ती कुराहरू आजको बैठकमा राख्ने काम भए । दोस्रो कुरा, यो बिचमा सङ्क्रमणकालीन न्यायसँग सम्बन्धित संयन्त्रहरू निर्माण भइसकेका, कामहरू प्रारम्भ भइसकेका र उनीहरूले आफ्ना ठाउँमा बैठक तथा छलफलहरू गर्न थालिसकेका र त्यसमा कतिपय भिक्टिम साथीहरूलाई पनि बोलाएर, छलफलहरू प्रारम्भ भएका स्थितिहरू पनि हुन् । ती कुराहरूलाई पनि सामान्य ब्रिफिङ गरेर जानकारी गराउने तहसम्मका त्यहाँ कुराहरू भए । साथै, कार्यालय व्यवस्थापन, सवारीसाधन व्यवस्थापन लगायतका कुराहरू पनि उहाँहरूका थिए । ती कुराहरूसँग सम्बन्धित रहेर आज छलफल भएको हो । यसलाई सकारात्मक ढङ्गले अगाडी बढाउने कुरामा तीनै दलका नेताहरूको उपस्थितिमा ती कुराहरू भएका हुन् । सङ्क्रमणकालीन न्याय कहाँ छ ? कसरी अगाडी बढ्दै छ ? यी कुराहरूलाई जानकारीमा राख्नुपर्ने कुराहरू भएकोले जानकारीमा राखिदिने कुराहरू भएको हो । बाँकी कुरा आयोगले गर्छ ।” छलफलमा प्रधानमन्त्री ओली, काँग्रेस सभापति देउवा र माओवादी केन्द्रका अध्यक्ष दाहालसहित गृहमन्त्री रमेश लेखक, माओवादी केन्द्रका उपमहासचिव वर्षमान पुन र प्रधानमन्त्रीका विज्ञ सल्लाहकार अग्नि खरेल पनि सहभागी हुनुभएको थियो । """
नेसनल लाइफको लाभांश पारित,"""गोरखापत्र समाचारदाता काठमाडौँ, असार ६ गते  । नेसनल लाइफ इन्स्योरेन्स कम्पनी लिमिटेडले आफ्ना सेयरधनीलाई १० प्रतिशत नगद र पाँच प्रतिशत बोनस सेयर दिने भएको छ । कम्पनीको राजधानीमा सम्पन्न ३७ औँ वार्षिक साधारण सभाले उक्त लाभांश प्रदान गर्ने प्रस्ताव पारित गरेको हो । साधारण सभामा कम्पनीको आर्थिक वर्ष २०८०/८१ मा व्यवसाय सन्तोषनजनक रहेको बताइएको छ । कम्पनीको कुल बिमा शुल्क २१.९० प्रतिशतले वृद्धि भई २०४९.१२ करोड पुगेको जनाइएको छ । समीक्षा वर्षको सञ्चालनबाट जम्मा १३६८.१८ करोड रुपियाँ खुद थप रकम कुल बिमा करार दायित्वमा सारिएको छ र कुल बिमा करार दायित्व गत वर्षको तुलनामा २१.७० प्रतिशतले वृद्धि भई वर्षान्तमा ७९६०.१८ करोड पुगेको कम्पनीले जनाएको छ । कम्पनीले समीक्षा वर्षमा मृत्यु दाबी, अवधि समाप्ति एवं आंशिक अवधि समाप्ति दाबी, सर्मपण मूल्य, दाबी एवं अन्य दाबी भुक्तानीमा ८३२.८२ करोड भुक्तानी गरेको छ । """
लोकसेवा तयारी विशेष : वस्तुगत प्रश्नोत्तर,"""१.  मानव विकास प्रतिवेदन, २०२५ मा नेपाल कति औँ स्थानमा रहेको छ ?  १४५ औँ – संयुक्त राष्ट्रसङ्घीय विकास कार्यक्रम (युनडिपी) ले सन् २०२५ जुन १० मा सार्वजनिक गरेको सो प्रतिवेदन अनुसार नेपाल ०.६२२ सूचकाङ्कसहित १४५ औँ स्थानमा रहेको । – पछिल्लो ३५ वर्षमा नेपालको मानव विकास सूचकाङ्कमा ५४ प्रतिशतको वृद्धि भएको पनि प्रतिवेदनमा उल्लेख रहेको । – मानव विकास सूचकाङ्कमा नेपाल मध्यम खालको मानव विकास भएका मुलुकको सूचीमा रहेको ।  २. अन्तर्राष्ट्रिय स्तरको ‘आइरिस’ प्रमाणपत्र प्राप्त गर्ने नेपालको पहिलो मेनपावर कम्पनी कुन हो ?  आइएमआर (इन्टरनेसनल मेनपावर रिक्रुटमेन्ट) – वैदेशिक रोजगारी क्षेत्रमा पारदर्शिता, न्यायोचित प्रक्रिया र श्रमिक अधिकारको संरक्षण सुनिश्चित गरेको भन्दै आइएमआरलाई अन्तर्राष्ट्रिय भर्ना एकीकृत प्रणाली (आइरिस) को प्रमाणपत्र प्रदान (२०८२ जेठ २६) गरिएको । – आइरिसका अनुसार हालसम्म यो प्रमाणपत्र पाउने ५ वटा (नेपाल, सिङ्गापुर, पोल्यान्ड, केन्या, मेक्सिकोका एक–एक) मात्रै मेनपावर कम्पनी रहेका । ३. इजरायल र इरानबिच युद्धको सुरुवात कहिले भएको हो ?  सन् २०२५ जुन १३ – जुन १३ मा इजरायलले इरानका आणविक केन्द्र र शीर्ष सैन्य अधिकारी लक्षित गर्दै अचानक आक्रमण सुरु गरेपछि दुई देशबिच लडाइँ सुरु भएको । – इरानको इस्लामिक रिभोलुसनरी गार्ड कोप्र्सले इजरायलले आक्रमण जारी राखे आफ्ना आक्रमण थप बढाउने चेतावनी दिएको । ४. विसं २०८२ असार १ मा सात वटै प्रदेशद्वारा आव २०८२/८३ का लागि कुल कति राशिको बजेट प्रस्तुत गरियो ?  रु. दुई खर्ब ८७ अर्ब ७० करोड सातै प्रदेशको बजेट (२०८२/८३) : सङ्क्षिप्त झलक बागमती प्रदेश : – कुल बजेट : रु. ६७ अर्ब ४७ करोड ७३ लाख – चालुतर्फ : रु. २६ अर्ब चार करोड ४७ लाख (३८.६०५) – पुँजीगत तर्फ : रु. ४१ अर्ब ४३ करोड २६ लाख (६१.४०५) कोशी – कुल बजेट : ३५ अर्र्ब ८७ करोड ९९ लाख – चालु : १८ अर्ब ६७ करोड ३३ लाख (५२.०४ प्रतिशत) – पुँजीगततर्फ : १७ अर्व १० करोड ६५ लाख (४७.६८ प्रतिशत) – वित्तीय व्यवस्थातर्फ : रु. १० करोड (०.२८ प्रतिशत) मधेश – कुल बजेट : ४६ अर्ब ९८ करोड ३३ लाख – चालुतर्फ : १६ अर्ब ७२ करोड पाँच लाख (३५.५९ प्रतिशत) – पुँजीगततर्फ : ३० अर्ब २६ करोड २८ लाख (६४.४१ प्रतिशत) गण्डकी – कुल बजेट : रु. ३१ अर्ब ९७ करोड ९९ लाख – चालुतर्फ : रु. १२ अर्व ६३ करोड ६६ लाख (३९.५२ प्रतिशत) – पुँजीगततर्फ : रु. १९ अर्ब नौ करोड ३३ लाख (५९.७१ प्रतिशत) – वित्तीय व्यवस्थातर्फ : रु. २५ करोड (०.७८ प्रतिशत) लुम्बिनी – कुल बजेट : रु. ३८ अर्ब ९१ करोड – चालुतर्फ : रु. १२ अर्ब एक करोड ४७ लाख (३०.८८ प्रतिशत) – पुँजीगततर्फ : रु. २३ अर्ब ४७ करोड १४ लाख (६०.३२ प्रतिशत) – वित्तीय व्यवस्थातर्फ : रु. तीन अर्ब ४२ करोड ३७ लाख (८.८०प्रतिशत) कर्णाली – कुल बजेट : रु. ३२ अर्ब ९९ करोड ६६ लाख – चालुतर्फ : रु. सात अर्ब ७९ करोड ९१ लाख (२३.६३ प्रतिशत) – पुँजीगततर्फ : रु. १९ अर्ब ९८ करोड २९ लाख (६०.५६ प्रतिशत) – वित्तीय व्यवस्थातर्फ : रु. ६१ करोड ५० लाख (१.८६ प्रतिशत) वित्तीय हस्तान्तरण : रु. चार अर्ब ५९ करोड ९८ लाख (१३.९४ प्रतिशत) सुदूरपश्चिम –कुल बजेट : रु. ३३ अर्ब ४७ करोड ६० लाख –चालुतर्फ : रु. १० अर्ब २० करोड ८१ लाख (३०.४९ प्रतिशत) –पुँजीगततर्फ : १९ अर्ब ८३ करोड दुई लाख (५९.२४ प्रतिशत) –वित्तीय व्यवस्थातर्फ : रु. एक करोड (०.०३ प्रतिशत) –वित्तीय हस्तान्तरण : रु. तीन अर्ब ४२ करोड ७७ लाख (१०.२४ प्रतिशत) ५. हालै (विसं २०८२ जेठ) आइएसओ २१००१ गुणस्तर प्रमाणपत्र प्राप्त गर्न सफल विद्यालय कुन हो ?  नीलकण्ठ बालमन्दिर माध्यमिक विद्यालय (धादिङ) – आइएसओ २१००१ गुणस्तर प्रमाणपत्र प्राप्त गर्ने सो विद्यालय नेपालको दोस्रो सामुदायिक विद्यालय बनेको । ६. भेरी–१ अर्धजलाशययुक्त जलविद्युत् आयोजनाको विद्युत् उत्पादन क्षमता कति रहेको छ ?  २७० मेगावाट – जाजरकोटको नलगाढ नगरपालिका र रुकुम पश्चिमको आठविसकोट नगरपालिका बिच रहेको भेरी नदीमा सो जलविद्युत् आयोजना निर्माण हुने भएको । – निर्माण सम्पन्न अवधि : पाँच वर्ष । – लागत अनुमान : रु. ४६ अर्ब – उक्त आयोजना स्थलमा पुग्न मुख्य बाटोबाट ११ किलोमिटरको सहायक बाटो निर्माण गर्नुपर्ने जनाइएको । – नदीमा तीन वटा बेलिब्रिजसमेत निर्माण गर्नुपर्ने भएको । ७. नेपाल राष्ट्र बैङ्कले विसं २०८२ जेठ २७ मा सार्वजनिक गरेको देशको वर्तमान आर्थिक तथा वित्तीय स्थितिसम्बन्धी प्रतिवेदन अनुसार गत वैशाखमा मुद्रास्फीति कतिमा झरेको छ ?  २.७७ प्रतिशत – आर्थिक गतिविधि शिथिल हुँदा उपभोक्ता मूल्य वृद्धिदर पाँच वर्ष पछि कै न्यून विन्दुमा झरेको । – राष्ट्र बैङ्कका अनुसार २०७७ माघमा उपभोक्ता मूल्य वृद्धिदर २.७७ प्रतिशतमा झरेको थियो । कोभिड–१९ को महामारीका कारण आर्थिक गतिविधि ठप्प हुँदा बजारमा वस्तु तथा सेवाको माग घटेपछि मुद्रास्फीति न्यून विन्दुमा झरेको थियो । ८. आमाको नामबाट मात्र पनि नागरिकता दिइने विधेयक प्रतिनिधि सभाको राज्य व्यवस्था तथा सुशासन समितिबाट कहिले पारित भएको हो ?  विसं २०८२ जेठ २७ ९. धिमाल युवा प्रतिभा पुरस्कार २०८२ कसलाई प्रदान गरियो ?  डा. सजना धिमाल – धिमाल समुदायबाट पहिलो चिकित्सक बन्न सफल डा. सजनालाई सो पुरस्कारबाट सम्मान गरिएको । – हरेक वर्ष असार २ गते सिरिजात पर्व समापनका अवसरमा सो पुरस्कारबाट एक जना युवा प्रतिभालाई सम्मान गरिँदै आएको । १०. राष्ट्र बैङ्कले २०८२ जेठ २७ मा सार्वजनिक प्रतिवेदन अनुसार गत वैशाखमा मात्र नेपालमा कति विप्रेषण भित्रिएको छ ?  रु. एक खर्ब ६५ अर्ब ३० करोड – मासिक रूपमा तुलना गर्दा वैशाखमा भित्रिएको रेमिट्यान्स हालसम्मकै सबैभन्दा बढी हो । आव २०८१/८२ को १० महिनाको अवस्था शोधनान्तर बचत : रु. चार खर्ब ३८ अर्ब विप्रेषण : रु. १३ खर्ब ५६ अर्ब कुल विदेशी मुद्रा सञ्चिति : रु. २५ खर्ब १२ अर्ब ११. विश्वको पहिलो वैदिक घडी कुन हो ?  विक्रामादित्य वैदिक घडी – भारतको मध्यप्रदेशस्थित उज्जैनमा रहेको । – समय गणना मान ३० घण्टा एक दिन एवं १ घण्टा ४८ मिनेट रहेको । – यस घडीको उद्घाटन सन् २०२४ फेब्रुअरी २९ मा भारतीय प्रम नरेन्द्र मोदीद्वारा गरिएको । १२. पहिलो नेपाली एनिमेटेड फिचर फिल्म कुन हो ?  सलिना (तेजसराज जोशी निर्देशित) १३. नेपालका प्रथम महालेखा परीक्षक को हुन् ?  चन्द्र बहादुर थापा १४. अनुसूचीको व्यवस्था नभएको नेपालको संविधान कुन हो ?  नेपाल अधिराज्यको संविधान, २०१५ १५. धेरै गजुर भएको मन्दिर पाटनको कृष्ण मन्दिर हो भने गजुर नै नभएको मन्दिर कुन हो ?  अशोक विनायक १६. आन्तरिक राजस्व विभागले केन्द्रीय विजक प्रणालीको सुरुवात कहिलेदेखि गरेको हो ?   विसं २०७४ मङ्सिर १ १७. आणिविक हतियारमा प्रतिबन्ध लगाउनेसम्बन्धी संयुक्त राष्ट्रसङ्घीय सन्धि औपचारिक रूपमा कहिलेदेखि कार्यान्वयनमा आएको हो ?  सन् २०२१ जनवरी २२ १८. नेपाल विश्व पर्यटन सङ्गठन (युएनडब्लुटीओ) को सदस्य कहिले बनेको हो ?  सन् १९७५ १९. लोक सेवा आयोगको स्थापना कहिले भएको हो ?  विसं २००८ असार १ – ‘नेपाल पब्लिक सर्भिस कमिसन’ नामबाट २००८ साल असार १ गते लोकसेवा आयोगको विधिवत् स्थापना भएको । २०.  उपप्रधानमन्त्रीले को समक्ष शपथ लिनुपर्ने प्रावधान रहेको छ ?  राष्ट्रपति प्रस्तुतकर्ता : टङ्क केसी  """
‘कार्यसम्पादनमा संस्कृति मन्त्रालय अब्बल’,"""गोरखापत्र समाचारदाता काठमाडौँ, असार ६ गते । संस्कृति, पर्यटन तथा नागरिक उड्डयनमन्त्री बद्रीप्रसाद पाण्डेले  सरकारको वार्षिक कार्यसम्पादनमा संस्कृति मन्त्रालय दोस्रो स्थानमा रहेर अब्बल भएको बताउँदै नेपाल–प्रज्ञा–प्रतिष्ठान आफैँले कमाएर सञ्चालन हुन सक्ने वातावरण बनाउन अग्रसर हुनुपर्नेमा जोड दिनुभयो । आफू भाषा साहित्यसेवी भएको उल्लेख गर्दै उहाँले भन्नुभयो, “प्रतिष्ठानले दिने हल भाडालाई सदुपयोग गरे आर्थिक  रूपमा बलियो हुन्छ ।” उहाँले सार्वजनिक संस्थानहरूको उत्पादकत्व बढाउँदै देशको अर्थतन्त्र मजबुत बनाउन आवश्यक रहेको बताउनुभयो । नेपाल प्रज्ञा–प्रतिष्ठानको ६८ औँ वार्षिकोत्सवको अवसरमा लोकतान्त्रिक कलाकार तथा कर्मचारी सङ्घले आयोजना गरेको कवि गोष्ठी तथा स्वास्थ्य परीक्षण कार्यक्रममा बोल्दै मन्त्री पाण्डेले आजको आवश्यकता सबल सार्वजनिक संस्थान रहेको उल्लेख गर्नुभयो । “अब हामीले आयआर्जन र उत्पादकत्व बढाउनेतर्फ ध्यान दिनु पर्छ, जसले मुलुकको अर्थतन्त्रमा प्रत्यक्ष योगदान दिन सक्छ,” उहाँले भन्नुभयो । मन्त्री पाण्डेले सार्वजनिक संस्थानमा आवश्यक जनशक्ति व्यवस्थापन स्पष्ट र प्रभावकारी ढङ्गले गर्नुपर्नेमा जोड दिनुभयो । “कति कर्मचारी आवश्यक छन्, कसरी परिचालन गर्ने भन्ने विषयमा स्पष्ट खाका बनाइनु आवश्यक छ,” उहाँले भन्नुभयो, “यसले संस्थाको क्षमता अभिवृद्धि र आर्थिक स्थायित्वमा टेवा पु¥याउँछ ।” उहाँले नेपाल धार्मिक, प्राकृतिक, भौगोलिक बनावट, उर्वर जमिन र जल सम्पदाको हिसाबले सम्पन्न भएको उल्लेख गर्दै त्यसको व्यवस्थापन र उपयोग गर्ने विषयमा सरकारले काम गरिरहेको बताउनुभयो । नेपाल प्रज्ञा–प्रतिष्ठानका कुलपति भूपाल राईले नेपाली भाषा र संस्कृतिको संरक्षणमा लाग्न सबैलाई आग्रह गर्नुभयो । कार्यक्रममा कवि बाबु त्रिपाठी, प्रगति राई, तुलसीहरि कोइराला, रञ्जिता गिरी र कल्पना भण्डारीलगायतले आफ्ना रचनामार्फत सामाजिक, आर्थिक तथा राज्य संयन्त्रका विविध पक्षबारे आवाज उठाउनुभएको थियो । यसैबिच सांस्कृतिक संस्थानको ५३ औँ वार्षिकोत्सव विविध सांस्कृतिक कार्यक्रम गरी बिहीबार सम्पन्न भएको छ । संस्कृति, पर्यटन तथा नागरिक उड्डयनमन्त्री बद्रीप्रसाद पाण्डेले समारोहको उद्घाटन गर्दै नेपालमा बस्ने गर्ने हरेक जातजातिसँग फरक भाषा, संस्कृति, गीत/सङ्गीत, नृत्य नाटक परम्परा रहेको भन्दै त्यस्ता मौलिक अमूर्त सम्पदाको प्रवर्धनबाट पर्यटकको ध्यानाकर्षण गर्न सकिने बताउनुभयो । उहाँले त्यसबाट आर्थिक समृद्धिमा टेवा पुग्ने पनि बताउनुभयो  । सोही अवसरमा नेपाली  सांस्कृतिक उत्थानमा फरक/फरक विधा र माध्यमबाट योगदान पु¥याएका स्रष्टालाई सम्मान तथा पुरस्कार प्रदान गरिएको थियो । नेपालका पहिलो नृत्य गुरु भैरवबहादुर थापा, कलाकार मिथिला शर्मा, लोकगायिका चन्द्रकला शाह, गायन, वाद्यवादनका लागि नरसिंहलाल श्रेष्ठ र पञ्चनारायण महर्जन, कलाकार लोकनाथ ढकाललाई मन्त्री पाण्डेले पुरस्कार प्रदान गर्नुभयो । सोही अवसरमा नेपालका सबै भूभाग र जातजातिमा रहेका सांस्कृतिक सम्पदाबारे समेटिएको ‘संस्कृति अध्ययन जर्नल’ को लोकार्पण गरियो । जर्नलका सम्पादक गुरुङ सुशान्त र भोगीराज चाम्लिङलाई प्रशंसापत्र प्रदान गरिएको थियो । सिन्धुली कलाघरका कलाकारले नौमती बाजा प्रस्तुत गर्नुभएको सो कार्यक्रममा गीतिनाटक मुनामदनको पनि मञ्चन गरिएको थियो । """
ढुण्डीराज शास्त्रीको योगदान स्मरणीय : राष्ट्रपति पौडेल,"""काठमाडौं, असार ६ गते । राष्ट्रपति रामचन्द्र पौडेलले पूर्व मन्त्री तथा समाजवादी चिन्तक ढुण्डीराज शास्त्रीको निधनमा दुःख व्यक्त गर्दै परिवारलाई समवेदना पठाउनुभएको छ । राष्ट्रपति पौडेलले समवेदना पठाउँदै ढुण्डीराजलाई लोकतन्त्रप्रतिको अटुट आस्था, लोकतन्त्रमा साँच्चै जनता अधिकार सम्पन्न बन्नुपर्छ भन्ने मान्यता राख्ने नेता रहेको उल्लेख गर्नुभएको छ । राष्ट्रपति पौडेलले विसं २०१० मा भारतको वाराणसीमा अध्ययन गर्दै गर्दादेखि नेपालको लोकतान्त्रिक आन्दोलनमा सक्रिय रहनुभएका ढुण्डीराजले पञ्चायतको कालरात्रीमा गुल्मी, पाल्पा र अर्घाखाँचीलागयतका जिल्लामा प्रजातन्त्रको पक्षमा युवालाई संलग्न गराउने खेलेको भूमिका सदाका लागि स्मरणीय रहेको बताउनुभएको छ । राष्ट्रपति पौडेलले समवेदना सन्देशमा भन्नुभएको छ, ‘‘ढुण्डीराजले विसं २०१७ साल पुस १ गतेको ‘कु’ पछि भारतमा निर्वासित जीवन बिताउँदाका बखत गोरखपुर महाविद्यालयमा केही समय अध्यापन गराई प्रजातन्त्रको पक्षमा पर्चा पम्प्लेट र पत्रिका प्रकाशित गरी नेपाल पठाएको कुरा मेरो स्मरणमा ताजै छ ।’’ उहाँले २०४८ सालमा अर्घाखाँची क्षेत्र नम्बर २ बाट प्रतिनिधिसभा सदस्यमा निर्वाचित भएर एउटै मन्त्रीपरिषदमा रहेर काम  गर्दाको र २०५१ सालमा प्रतिनिधिसभा सदस्यमा रुपमा ढुण्डीराजको भूमिका मेरो स्मृतिमा अझै ताजै रहेको उल्लेख गर्नुभएको छ । राष्ट्रपति पौडेलले पठाएको समवेदना सन्देश शुक्रबार ढुण्डीराजको परिवारलाई कौशलटार पुगेर राष्ट्रपतिका प्रेस सल्लाहकार किरण पोखरेल र प्रमुख स्वकीय सचिव अवज्ञा पौडेलले हस्तान्तरण गर्नुभयो । """
"चोर खोलामा पहिरो, राप्ती राजमार्ग अवरुद्ध","""शंकर केसीसल्यान, असार ६ गते । सल्यान र दाङ जिल्लाको सिमाना चोर खोलामा ठुलो पहिरो जाँदा राप्ती राजमार्ग अवरुद्ध भएको छ । कपुरकोट गाउँपालिका–३ स्थित चोरखोलामा अविरल वर्षासँगै गएको पहिराले कपुरकोट–दाङ सडकखण्ड पूर्णरूपमा ठप्प बनेको हो । बिहीबार राति ९ः५५ देखि पहिरो झरेका कारण सडक अवरुद्ध बनेको जिल्ला प्रहरी कार्यालय सल्यानले जनाएको छ । शुक्रबार बिहान ६ बजेदेखि बाटो खोल्ने प्रयास जारी रहे पनि निरन्तरको वर्षाका कारण पहिरो हटाउने काममा कठिनाइ भएको छ । कपुरकोट गाउँपालिका अध्यक्ष दुर्गा पुनले भन्नुभयो, “पहिरो रोकिएलगत्तै दुई–तीन घण्टामा सडक खुलाउन सकिने अनुमान छ ।” उहाँका अनुसार सडक डिभिजन कार्यालयको मेसिन प्रयोग गरी पहिरो हटाउने प्रयास भइरहेको छ । राप्ती राजमार्गको सल्यान–दाङ सडकखण्डमा वर्षाैँदेखि पहिरोको समस्या हुँदै आएको छ । जसका कारण यातायात सञ्चालनमा पटक–पटक अवरोध हुने गरेको छ भने यात्रा समेत जोखिमयुक्त बन्ने गरेको छ । पहिरोका कारण लामो तथा छोटो दूरीका सयौँ सवारी साधन बिच बाटोमै अलपत्र परेका छन् । """
एमेच्योर राहुल प्रिमियर गल्फ च्याम्पियन,"""काठमाडौँ, असार ५ गते । सूर्य नेपाल प्रिमियर गल्फ च्याम्पियनसिपको उपाधि एमेच्योर राहुल विश्वकर्माले जित्नुभएको छ । पार ७२ को गोकर्ण फरेस्ट गल्फ रिसोर्टमा बिहीबार सम्पन्न चार दिने प्रतियोगितामा राहुलले कूल २१ अन्डर दुई सय ६७ को स्कोर खेल्नुभयो । सिजनको अन्तिम स्पर्धाको उपाधि जित्ने क्रममा राहुलले प्रोफेसनल खेलाडी भुवन नगरकोटीलाई दुई स्ट्रोकले पछि पार्नुभयो । अन्तिम दिन राहुलले पाँच अन्डर ६७ र भुवनले आठ अन्डर ६४ खेल्नुभयो । समग्रमा १९ अन्डर खेल्नुभएका भुवनले तीन लाख रुपियाँ पुरस्कार पाउनुभयो । प्रोतर्फ साविक विजेता सुवाश तामाङ समग्रमा १५ अन्डर दुई सय ७३ स्कोरसहित दोस्रो हुनुभयो । उहाँले एक लाख ८५ हजार रुपियाँ पाउनुभयो । समग्रमा १० अन्डर दुई सय ७८ खेल्नुभएका निरज तामाङ तेस्रो हुनुभयो । उहाँले एक लाख २५ हजार रुपियाँ पुरस्कार पाउनुभयो । कूल १६ लाख रुपियाँ पुरस्कार रासी रहेको प्रतियोगितामा प्रोतर्फ शीर्ष २२ मा रहने खेलाडीले नगद पुरस्कार पाए । यस्तै एमेच्योरतर्फ सद्भाव आचार्य दोस्रो र भुटानका एमेच्योर निम दोर्जी तामाङ तेस्रो हुनुभयो । च्याम्पियनसिप अन्तर्गत शनिबार प्रो–एम स्पर्धा हुनेछ ।  """
प्रणालीगत सुधार अपरिहार्य,"""भ्रष्टाचार नेपालमा गहिरो रूपमा गाडिएको बहुआयामिक समस्या हो, जसले सुशासन, सामाजिक चेतना, आर्थिक क्षेत्र, पूर्वाधार विकास, अन्तर्राष्ट्रिय सम्बन्ध र राष्ट्रिय छविमा गम्भीर असर पु¥याएको छ । नीतिगत र प्रशासनिक तहमा व्यापक भ्रष्टाचार व्याप्त छ, जसमा घुस दिने र लिने दुवै जिम्मेवार छन् । केही गैरजिम्मेवार कर्मचारीका कारण सम्पूर्ण कर्मचारीतन्त्र बदनाम भइरहेको छ । जटिल प्रशासनिक प्रणालीले नागरिकलाई सेवा पाउन कठिन बनाएको छ, जसले गर्दा घुस दिन बाध्य हुने अवस्था सिर्जना भएको छ । सार्वजनिक सेवामा समानता र न्यायको अभावले जनविश्वास घट्दै गएको छ र यसले दीर्घकालीन रूपमा समाजमा नकारात्मक प्रभाव पार्ने खतरा बढाएको छ । राजनीतिक नेतृत्वको प्रत्यक्ष–अप्रत्यक्ष संलग्नतामा हुने नीतिगत भ्रष्टाचारले लोकतान्त्रिक शासन प्रणाली र राष्ट्रिय विकासमा बाधा पु¥याएको छ । सङ्घीय लोकतान्त्रिक गणतन्त्रको स्थापनापछि पनि देश प्रणालीगत भ्रष्टाचारसँग जुधिरहेको छ । मिडियामा निरन्तर आएका भ्रष्टाचारसम्बन्धी समाचारले आमजनताको चेतनास्तर त बढाइरहेको छ तर यससँगै राजनीतिक दल, कर्मचारीतन्त्र र शासन प्रणालीप्रति विश्वास घटाइरहेको छ । भ्रष्टाचारले आर्थिक वृद्धि रोक्दै आर्थिक असमानता र राजनीतिक अस्थिरता बढाइरहेको छ । भ्रष्टाचारको प्रकृति र रूप नेपालमा नागरिकले सामान्य प्रशासनिक सेवाहरू जस्तै राहदानी, ड्राइभिङ इजाजतपत्र, सार्वजनिक विद्यालयमा भर्ना, सार्वजनिक अस्पतालमा स्वास्थ्य सेवा, इजाजतपत्र तथा कागजात प्राप्तिका लागि प्रायः घुस दिनुपर्ने बाध्यता रहेको आमबुझाइ छ । पूर्वाधार र विकास परियोजनामा सार्वजनिक कोषको दुरुपयोग, नातावाद, कृपावाद र योग्यभन्दा सम्बन्धमा आधारित राजनीतिक रूपमा गरिने नियुक्तिहरूले दक्ष व्यक्ति अवसरबाट वञ्चित हुने गरेको आरोपसमेत छ । राजनीतिक नेताहरू र व्यावसायिक स्वार्थ समूहबिचको साँठगाँठ, साथै न्यायपालिकामा मौलाउँदै गएको अनियमित कार्यले कानुनको शासन र सामाजिक जवाफदेहितासमेत कमजोर हुँदै गएको छ । भूमिको अभिलेख हेरफेर र अवैध जग्गा कब्जामा राजनीतिज्ञहरूको संलग्नताका खबरहरू समय समयमा विभिन्न सञ्चार माध्यमबाट प्रकाशन र प्रसारण भएबाट समेत यहाँ नीतिगत भ्रष्टाचार रहेको देखिन्छ । मेलम्ची खानेपानी आयोजना, वाइडबडी विमान खरिद, कर छली, नक्कली भ्याट बिल जस्ता घटना भ्रष्टाचारका ठुला उदाहरण हुन् । केही ठुला व्यवसायी कर कार्यालयका कर्मचारीसँग मिलेर सरकारलाई अर्बौंको क्षति पु¥याइरहेका छन् । यसै गरी विशेष अदालतकाबाट भएका केही फैसलामा समेत निष्पक्षता नदेखिएको भनी प्रश्न उठ्ने गरेको छ, जसले आमजनतामा देशको न्यायिक प्रणालीप्रति पनि शङ्का उत्पन्न भएको छ । यी सबै क्रियाकलापले देशको सुशासन, पारदर्शिता, जवाफदेहिता, आर्थिक स्थिरता र जनविश्वासमा गम्भीर असर पु¥याइरहेका छन् । शक्ति र भ्रष्टाचारबिच सम्बन्ध नेपालमा राजनीतिक भ्रष्टाचारका घुसखोरी, सार्वजनिक रकमको दुरुपयोग, नातावाद र अधिकारको गलत प्रगोगसहित विभिन्न रूपमा प्रकट भइरहेको छ । यसलाई रोकथाम गर्नका लागि कानुन र आचारसंहिताको डण्डा स्वरूप भ्रष्टाचारको अनुगमन र खबरदारी गर्ने गरी स्थापित अख्तियार दुरुपयोग अनुसन्धान आयोग भ्रष्टाचारका विरुद्धका गतिविधिसँग लड्नका लागि खडा गरिएको जिम्मेवार संवैधानिक निकाय हो । ललिता निवास जग्गा हडप्ने घोटाला प्रकरण भ्रष्टाचारको सबैभन्दा ज्वलन्त उदाहरणमध्ये एक हो । जहाँ राजनीतिज्ञ, कर्मचारी र व्यवसायीबिचको मिलेमतोमा ११४ रोपनीभन्दा बढी सरकारी जग्गा गैरकानुनी रूपमा निजी संस्थाहरूलाई हस्तान्तरण गरियो । यसमा पूर्वमन्त्री र सचिवसहित तीन सयभन्दा बढी व्यक्ति संलग्न भएको भनियो । यो प्रकरणमा अख्तियारले विशेष अदालतमा मुद्दा दायर ग¥यो । त्यस्तै सहकारी क्षेत्र ठगीमार्फत निक्षेपकर्ताबाट अर्बौं रुपियाँ हिनामिना भएको आरोप छ । यी सामान्य राजनीतिक आडमा भएका घोटालाहरूको प्रकरणले नेपालमा भ्रष्टाचारको जरा कहाँसम्म पुगेको छ भन्ने प्रस्ट हुन्छ । यसमा समाजका उपल्लो वर्ग, कर्मचारी, व्यवसायी, राजनीतिक नेताहरू र उनीहरूको संरक्षणमा सङ्गठित रूपमा देखिएका स्वार्थ समूह र बिचौलियाको शक्तिशाली संलग्नतालाई उजागर गर्छ । अनुसन्धानमा राजनीतिक हस्तक्षेप, सूचना दिनेहरूका लागि सुरक्षाको अभाव, कमजोर कार्यान्वयन र कम दोषी ठहर हुनु नै प्रमुख चुनौती हो । भ्रष्टाचारको मूल कारण राजनीतिज्ञ संस्था र नेतृत्वले दीर्घकालीन राष्ट्रिय हितको सट्टा तत्काल व्यक्तिगत लाभमा ध्यान केन्द्रित गर्नु पनि भ्रष्टाचारको कारण हो । सार्वजनिक संस्थामा सीमित व्यक्ति, समूह र संस्थाहरूको पहुँच, पारदर्शिता र जवाफदेहिताको कमीले भ्रष्टाचार न्यूनीकरणमा गम्भीर प्रभाव पारेको छ । केही सन्दर्भमा उपहार वा सुविधा शुल्क दिने कार्यलाई सामान्यकृत गरिनु पनि अर्को भ्रष्टाचारको कारण हो । पूर्वाधार विकासमा प्रभाव सहयोग पुग्ने खालका विदेशी लगानीलाई आकार्षित गर्ने खालका नीति ल्याउनुका साथै कार्यान्वयनमा जोड दिनुपर्नेमा विकास परियोजना प्रभाव पार्ने मनसाय स्वरूप हुने गैरकानुनी कार्यबाट प्राप्त आर्थिक परिणामहरूले भ्रष्टाचारजन्य गतिविधिलाई उजागर गर्छ । फलस्वरूप यसले देशमा विदेशी लगानीलाई निरुत्साहित गर्नुका साथै विदेशी लागनीमा सञ्चालित परियोजनाको लागत बढाउँछ, आर्थिक दक्षता घटाउँछ र नागरिकमा आर्थिक भार थपिन्छ । भ्रष्टाचारले निम्न गरिब वर्गलाई असर गर्छ । जो सार्वजनिक निकायमा घुस तिर्न कम सक्षम हुन्छन्, उनीहरूको मात्र आवाज सुनिन्छ भन्ने कमजोर मानसिकता नागरिकमा जागृत हुन दिनु हुँदैन । प्राकृतिक स्रोत व्यवस्थापन स्वरूप भ्रष्टाचारले वन फँडानी, अवैध खानी उत्खनन् र जलविद्युत् परियोजना सञ्चालन पनि अर्को कारण हो । नागरिकले सार्वजनिक संस्थामाथि विश्वास गुमाउनु भनेको उनीहरूको समाजप्रतिको उदासीनता, मोह भङ्ग हुनु हो । संस्थागत कमजोरी र दण्डहीनता खोज पत्रकारिता, सामाजिक सेवा संस्थाहरूले दबाब र धम्कीको सामना गरे पनि महìवपूर्ण रूपमा भ्रष्टाचारजन्य गतिविधिको निगरानीमा भूमिका खेलिरहेका छन । यसै गरी युएनडिपी, विश्व बैङ्क, अन्तर्राष्ट्रिय मुद्रा कोष र युएसएआइडी संस्थाहरूले विकासोन्मुख देशमा शासन सुधार र पारदर्शिता पहललाई समर्थन गर्छन् । संस्थागत कमजोरीका कारण नेपालमा भ्रष्टाचारजन्य कार्यले निरन्तरता पाएको हो । सार्वजनिक संस्थाहरूमा पारदर्शिता, जवाफदेहिता र सुशासनको अभावले यहाँ हुने भ्रष्ट अभ्यासलाई अनियन्त्रित रूपमा फस्टाउन मलजल गरेको छ । भ्रष्टाचारजन्य गतिविधिको सामाजिक रूपमा निगरानी गर्ने ‘ह्विसल ब्लोअर’ हरूले यहाँ प्रतिशोधको सामना गरिरहनु परेको छ । यसले गलत काम पर्दाफास गर्ने प्रयासलाई निरुत्साहित गर्छ । यसबाहेक दण्डहीनताको संस्कृति व्याप्त छ, फलस्वरूप यहाँ शक्तिशाली व्यक्तिलाई कार्यका आधारमा बिरलै जवाफदेही बनाइएको छ । जहाँ नियुक्ति र निर्णयहरू राजनीतिक विचारबाट प्रभावित हुन्छन्, त्यहाँ कानुनको शासन स्वतः कमजोर बन्छ भन्ने प्रजातान्त्रिक देशहरूप्रतिको विश्वव्यापी मान्यता रहिआएको छ । लोकतन्त्र र विकासमा प्रभाव लोकतन्त्रको विकासमा भ्रष्टाचारको दूरगामी परिणाम देखिन थालेको छ । भ्रष्टाचारजन्य लोकतान्त्रिक संस्थामाथि जनताको विश्वासलाई कमजोर बनाउँछ । जसले आममतदातामा आवधिक निर्वाचनप्रतिको उदासीनता बढाउँछ । हालसालै केही राजनीतिक आस्था समूहबाट राजतन्त्रको माग गर्दै भएको विरोध प्रदर्शनले वर्तमान राजनीतिक प्रणाालीप्रति घन्टी बजाएको छ । नेपालमा भ्रष्टाचार नियन्त्रणका लागि नेपालको संविधान, भ्रष्टाचार निवारण ऐन २०५९ (पहिलो संशोधन २०८१), फौजदारी संहिता, २०७४ सूचनाको हकसम्बन्धी ऐन, २०६४ सूचनाको हकसम्बन्धी नियमावली, २०६५ र सार्वजनिक खरिद ऐन, २०६३ सार्वजनिक खरिद नियमावली, २०६४ लगायतका कानुन तथा अख्तियार दुरुपयोग अनुसन्धान आयोग र राष्ट्रिय सतर्कता केन्द्र जस्ता संस्थाहरू क्रियाशील छन् । यी कानुनले सार्वजनिक पदाधिकारीको आचरण नियन्त्रण, घुस लेनदेन तथा गैरकानुनी सम्पत्ति आर्जनलाई दण्डनीय बनाएका छन् । विशेष अदालतमार्फत मुद्दा दर्ता, अनुसन्धान र सुनुवाइको व्यवस्था गरिएको छ । यद्यपि प्रभावकारी कार्यान्वयनको अभावले भ्रष्टाचार नियन्त्रणमा चुनौती रहेका छन् र कार्यान्वयन निकायहरूको पारदर्शिता तथा जवाफदेहिता सुदृढ गर्नु आवश्यक छ । निष्कर्ष नेपालको अन्तर्राष्ट्रिय छवि सुधार्न केवल कानुन पर्याप्त हुँदैन, राजनीतिक र प्रशासनिक क्षेत्रको भ्रष्टाचार नियन्त्रणका लागि गहिरो संरचनागत सुधार आवश्यक छ । भ्रष्टाचार विरोधी निकायलाई राजनीतिक प्रभावबाट मुक्त गर्दै स्वतन्त्र, जवाफदेही र सक्षम बनाउनु पर्छ । न्यायपालिका स्वतन्त्र र अखण्ड हुनु पर्छ भने सूचनामा सार्वजनिक पहुँच र ‘ह्विसल ब्लोअर’ संरक्षण सुनिश्चित गर्नु पर्छ । डिजिटल शासन, पारदर्शिता र नागरिक शिक्षाबाट घुसको अवसर घटाउन सकिन्छ । योग्यतामा आधारित नियुक्ति र नागरिक समाजको सक्रिय सहभागिताले शासनलाई जवाफदेही बनाउँछ । स्वतन्त्र मिडियाको समर्थन र सूचनादाताको सुरक्षाले पारदर्शिता प्रवर्धन गर्छ । अन्ततः राजनीतिक इच्छाशक्ति र नेताहरूको इमानदार प्रतिबद्धताले नै भ्रष्टाचार नियन्त्रणमा दिगो सुधारको आधार खडा गर्न सक्छ । भ्रष्टाचार शासन विफलताको लक्षण र कारण दुवै हो, जसले लोकतन्त्रको जग कमजोर पार्दै राष्ट्रिय प्रगतिमा अवरोध पु¥याएको छ । सुधारका प्रयास भए पनि प्रणालीगत र सांस्कृतिक रूपान्तरण अपरिहार्य छ । यसका लागि संस्थागत सुधारसँगै राजनीतिक इच्छाशक्ति र सामाजिक मूल्यमा परिवर्तन आवश्यक छ । शक्तिको दुरुपयोगले भ्रष्टाचारलाई बढावा दिएको छ, जसलाई अन्त्य गर्न सबै क्षेत्रको एकीकृत प्रयास जरुरी छ । पारदर्शिता, न्यायिक स्वतन्त्रता, नागरिक सहभागिता र सुदृढ राजनीतिक प्रतिबद्धतामार्फत मात्र न्यायपूर्ण, समतामूलक र समृद्ध नेपाल सम्भव छ । यात्रा चुनौतीपूर्ण भए पनि सम्भावनायुक्त छ ।  """
स्वास्थ्य क्षेत्रमा सुधार,"""नेपालको संविधानले प्रत्येक नेपाली नागरिकको आधारभूत स्वास्थ्य सेवालाई मौलिक हकका रूपमा स्थापित गरेको छ । स्वास्थ्य सेवासँगै संविधानले अरू धेरै क्षेत्रमा मौलिक हकको व्यवस्था गरेको छ । सङ्घीय लोकतान्त्रिक गणतन्त्र अभ्यासको यो एक दशकमा संविधानले प्रत्याभूत गरेका सबै मौलिक हकको कार्यान्वयन समान तवरले गर्न सकिएको छैन । प्रत्याभूत गरिएका मौलिक हक कार्यान्वयनका निम्ति पर्याप्त स्रोतसाधन र संरचना बन्नपर्ने हुन्छ । सीमित स्रोतसाधन र संरचनाले सबै मौलिक हक समान तवरले कार्यान्वयन गर्न नसकिएको हो । कतिपय क्षेत्रमा भने आशालाग्दो गरी मौलिक हक कार्यान्वयनले गति लिएको छ । त्यसमध्ये स्वास्थ्य क्षेत्रमा नागरिकले प्राप्त गर्नुपर्ने मौलिक हक कार्यान्वयनले तीव्र गति लिइरहेको छ । त्यति मात्र होइन देशका स्वास्थ्य पूर्वाधारका क्षेत्रमा यताको दशकमा राम्रो प्रगति हासिल गरेको छ । कुनै बेला कतिपय जटिल रोगका निम्ति मात्र होइन, सामान्य रोगका निम्ति पनि बिदेसिनुपर्ने बाध्यता थियो । आर्थिक क्षमता भएकालाई पनि छिमेकी मुलुक भारत तथा थाइल्यान्ड जस्ता देशमा जानुपर्ने अवस्था थियो । नेपालमा उपचारको व्यवस्था नहुँदा सक्नेका निम्ति बाहिर जानुको विकल्प पनि थिएन, नसक्नेले रोग पालेर बस्नुपर्ने थियो । अब बिस्तारै अवस्थामा परिवर्तन आएको छ । धेरै रोगका निम्ति बाहिर जानुपर्ने बाध्यता छैन । त्यति मात्र होइन, विदेशीसमेत नेपालमा उपचारका निम्ति आउन थालेका छन् । नेपाल स्वास्थ्य उपचार पर्यटनका निम्तिसमेत सम्भावनायुक्त मुलुक बन्दै छ । स्वास्थ्य क्षेत्रको सुधारले यस्तो प्रगति सम्भव भएको हो । क्षेत्रगत रूपमै भन्नुपर्दा एक दशकअघिसम्म नेपालमा मिर्गौला प्रत्यारोपण सम्भव थिएन । अब मिर्गौला प्रत्यारोपणकै निम्ति विदेश जानु पर्दैन । क्यान्सरको उपचार त झनै जटिल थियो । नेपालमा पूर्वाधार थिएन । क्यान्सरको उपचार नेपालमै सम्भव हुँदै छ । सरकारले सहयोग गर्ने वातावरणसमेत बनेको छ । मुटुको उपचार अझ राम्रो भएको छ । सरकारी तथा निजी क्षेत्रबाट मुटुसम्बन्धी उपचार तथा शल्यक्रियामा राम्रो प्रगति भएको छ । कलेजो प्रत्यारोपणसमेत नेपालमै हुन थालेको छ । आँखा तथा दाँतको उपचारमा पनि राम्रो पूर्वाधारसँगै सेवा विस्तार भएको छ । आँखा उपचारमा त नेपाल विश्वमै ख्याति कमाउँदै छ । दाँतको उपचार सस्तो र भरपर्दो बन्दै छ । यी क्षेत्रमा उपचारका निम्ति नेपालीलाई त सुबिस्ता भएकै छ, विदेशमा रहेका नेपाली तथा विदेशी नागरिक पनि नेपालमा आएर उपचार गर्न थालेका छन् । मिर्गौला प्रत्यारोपण अघि डायलासिसको ठुलो महत्व हुन्छ । यो सेवामा पनि व्यापकता आएको छ । सरकारले आर्थिक सहयोग पनि गरिरहेको छ । भक्तपुरस्थित सहिद धर्मभक्त राष्ट्रिय प्रत्यारोपण केन्द्रले मिर्गौला तथा कलेजो प्रत्यारोपणमा राम्रो सफलता हासिल गरिरहेको छ । यस्ता अनेक उदाहरण छन् । भारत र बङ्गलादेशका बिरामी पनि कतिपय स्वास्थ्य सेवा लिन नेपाल आउनु थाल्नु सकारात्मक पक्ष हो । आँखा उपचारमा त ठुलै आकर्षण बढेकै छ । वर्तमान सरकारले स्वास्थ्य क्षेत्रमा सुधारका अनेक कदम चालिरहेको छ । स्वास्थ्य बिमाको संस्थागत विकास र विस्तारले स्वास्थ्य सेवा सर्वसाधारणको पहुँचमा पुग्न थालेको हो तर अझै कतिपय समस्या भने छन् । स्वास्थ्य तथा जनसङ्ख्या मन्त्री प्रदीप पौडेलले स्वास्थ्य क्षेत्रमा सुधारका निम्ति प्रभावकारी काम गरिरहेको विषयलाई जनसाधारण तथा मिडियाले सकारात्मक रूपमा लिएको देखिएको छ । मन्त्री पौडेलका अनुसार स्वास्थ्य प्रणाली सुधारका क्रममा अङ्ग प्रत्यारोपण सेवा देशका सबै प्रदेशमा विस्तारतर्फ काम अगाडि बढेको छ । मुटु र क्यान्सर उपचार सेवालाई पनि विस्तारित छन् । स्वास्थ्य बिमा प्रावधान तथा संस्थागत सुधारका कारण जटिल रोगका उपचारलगायतका स्वास्थ्य सेवामा पहुँच विस्तारले नेपालको स्वास्थ्य प्रणाली प्रगतितर्फ उन्मुख छ । स्वास्थ्य क्षेत्रमा सरकारी सेवालाई गुणस्तरीय र सर्वसाधारणको पहुँचमा विस्तार गरिनु पर्छ । निजी क्षेत्रको स्वास्थ्य सेवा बलियो नियमनमा हुनु पर्छ । स्वास्थ्य पूर्वाधार विस्तारसँगै भइरहेको सेवाको गुणस्तरीयता र सुलभ पहुँचमा ध्यान पुर्‍याउन सक्नु पर्छ । उच्च तथा उच्च मध्यम वर्गका नागरिकले शुल्क तिरेर गुणस्तरीय सेवा पाउन सक्ने व्यवस्थाका साथै विपन्न तथा निम्न मध्यम वर्गका नागरिकले निःशुल्क स्वास्थ्य सेवा पाउने मोडालिटीमा अगाडि बढाउनु आवश्यक छ । दक्ष जनशक्ति विकास गरी तिनलाई स्वदेशमै राख्न सक्ने वातावरणका निम्ति पनि नीतिगत, कानुनी र संस्थागत प्रयास आवश्यक छ ।  """
बोरिङका भरमा रोपाइँ,"""धनगढी समाचारदाता धनगढी, असार ६ गते । पर्याप्त पानी नपरेपछि कैलालीका किसानले बोरिङका भरमा रोपाइँ सुरु गरेका छन् । किसानले बोरिङको मद्दतले भूमिगत पानीबाट सिँचाइ गरी रोपाइँ गर्न थालेका हुन् । यस वर्ष मनसुन चाँडै नेपाल प्रवेश गरे पनि सुदूरपश्चिम प्रदेशसम्म अझै पुगिसकेको छैन । पश्चिमी र स्थानीय वायुको प्रभावले भने फाटफुट पानी परिरहेको छ । पर्याप्त पानी नपरे पनि खेतीपातीका बेला सुरु भएकाले रोपाइँ गर्न थालेको कैलारी गाउँपालिका–७, मोहनपुरका कृषक बलराम चौधरीले बताउनुभयो । गाउँघरमा एक/दुई परिवारले रोपाइँ थालेपछि देखासिकी सबैले रोपाइँ सुरु गर्ने परिपाटी पनि रहेको छ । “ब्याड तयार भइसकेकाले हामीले पनि रोपाइँ गर्न थाल्यौँ,” चौधरीले भन्नुभयो, “ढिलो भएमा वरिपरिका सबै खेत रोपिसक्छन् । आफ्नो खेतसम्म हलगोरु, पावर ट्रिलर लैजाने बाटो हुँदैन ।” किसानले बोरिङले पालैपालो भूमिगत पानी तानेर खेत सिँचाइ गर्ने कार्य गरिरहेको बताइएको छ । सबै किसान बोरिङकै भरमा रहेकाले पालो पाउन समस्या रहेको जनाइएको छ । यसै गरी सुक्खाका कारण बोरिङमै पानी कम आइरहेको किसानले बताएका छन् । दिनभरि इन्जिन चलाएर मुस्किलले एक/दुई कट्ठा जमिनमा सिँचाइ हुने गरेको कृषक फूलराज चौधरीले बताउनुभयो । उहाँले गाउँघरका सबैले रोपाइँ थालेका कारण पानी नपरे पनि आफूले पनि रोपाइँको काम सुरु गरेको उल्लेख गर्नुभयो । पहाडी क्षेत्रमा पर्ने जिल्लाको चुरे र मोहन्याल गाउँपालिकाबाहेक बाँकी ११ वटा पालिकामा सबैभन्दा बढी धान खेती हुने गरेको छ । डुबान प्रभावित भजनी नगरपालिकाका किसानले बर्खेभन्दा धेरै चैते धानको खेती गर्दै आएका छन् । """
फिक्कलमा अभिनय कार्यशाला सुरु,"""गोरखापत्र समाचारदाता काठमाडौँ, असार ५ गते । राइटर्स इन्टरनेसनल ग्लोबल कमिटीको आयोजना तथा नेपाल सङ्गीत तथा नाट्य प्रज्ञा–प्रतिष्ठानको सहकार्यमा १५ दिने अभिनय कार्यशाला सुरु भएको छ । सूर्योदय नगरपालिका–१०, फिक्कल इलाममा रहेको फिक्कल माध्यमिक विद्यालयका ६ देखि १० कक्षासम्मका २६ जना विद्यार्थी अभिनय कार्यशालामा सहभागी रहेका छन् ।समारोहलाई सम्बोधन गर्दै  सूर्योदय नगरपालिकाका उपप्रमुख एवं अभिनय कार्यशाला उद्घाटन समारोहका प्रमुख अतिथि दुर्गाबहादुर बरालले यस्ता खालका कार्यक्रमले विद्यार्थीको व्यक्तित्व विकासका लागि महत्वपूर्ण भूमिका खेल्छ भन्दै आफ्नो विगतको गायन तथा रचनात्मक काममा सधैँ अगाडि रहेको समयलाई सम्झिनुभयो । उहाँले आफैँ कलालाई नजिकबाट महसुस गरेको र कला मान्छेको महत्वपूर्ण पाटोका रूपमा लिँदै, यस्ता कार्यक्रमका लागि नगरपालिकाले बजेट विनियोजनमा कुनै कन्जुस्याइँ नगर्ने कुरा बताउनुभयो । नेपाल सङ्गीत तथा नाट्य प्रज्ञा–प्रतिष्ठानका प्राज्ञ एवं नाटक प्रशिक्षक पुरु लम्सालले कला र संस्कृतिका क्षेत्रमा स्थानीय सरकारले लगानी गर्नुपर्ने कुरामा जोड दिँदै उहाँले भाइबहिनीहरूलाई यो छोटो समयको प्रशिक्षणले आफूभित्र लुकेको प्रतिभा उजागर गर्ने अवसरका रूपमा लिन अनुरोध गर्नुभयो । कार्यक्रमका सभापति एवं विद्यालय प्रधानाध्यापक गङ्गाबहादुर महतले कार्यशालाले विद्यार्थीको शैक्षिक ज्ञान मात्र नभई कलात्मक, रचनात्मक र व्यावहारिक रूपले पनि सक्षम हुने विश्वास व्यक्त गर्नुभयो । """
विद्यावारिधि गर्नेलाई पालिकाले दुई लाख दिने,"""अविनाश चौधरी धनगढी, असार ६ गते। कैलालीको लम्कीचुहा नगरपालिकाले विद्यावारिधि उपाधि प्राप्त गर्ने पालिकावासीलाई दुई लाख रुपियाँ दिने भएको छ। सो पालिकाले विद्यावारिधि गर्न चाहेकालाई प्रोत्साहनका लागि आगामी आर्थिक वर्षबाट दुई लाख रुपियाँ दिने गरी बजेटमै व्यवस्था गरेको हो। यसैगरी, उच्च शिक्षामा पहुँच बढाउन तथा एमबिबिएस, होटल म्यानेजमेन्ट जस्ता विषयमा अध्ययनका लागि प्रदान गरिने छात्रवृत्ति कार्यक्रमलाई निरन्तरता दिएको उपप्रमुख जुना चौधरीले बताउनुभयो। लम्कीचुहाले आगामी आर्थिक वर्ष २०८२/८३ का लागि एक अर्ब २० करोड ९९ लाख रुपियाँ बजेट प्रस्तुत गरेको छ। जसमा चालुतर्फ ७६ करोड ५७ लाख र पुँजीगततर्फ ४४ करोड ४२ लाख रुपियाँ बजेट विनियोजन गरेको छ। सो पालिकाले चालु आर्थिक वर्षमा निर्माण सम्पन्न हुन नसकेका तथा भुक्तानी बाँकी रहेका र क्रमागत एवम् बहुवर्षीय ठेक्का भएका योजना समयमै सम्पन्न गर्नका लागि आठ करोड ९० लाख रुपियाँ बजेट विनियोजन गरेको छ। त्यस्तै, स्वास्थ्य सेवा तथा बिमा कार्यक्रमका लागि पाँच करोड, कृषि तथा पशु सेवातर्फ एक करोड ९२ लाख रुपियाँ बजेट विनियोजन गरेको छ। यसैगरी, जानकी गाउँपालिकाले कृषि उपज ढुवानी साधन (कृषि एम्बुलेन्स) खरिदका लागि २५ लाख रुपियाँ बजेट विनियोजन गरेको छ। खैरीपुर–भोक्सी सडक कालोपत्रे निर्माणमा संघीय सरकार समपूरक अनुदान लागत साझेदारीका लागि दुई करोड ५२ लाख रुपियाँ बजेट विनियोजन गरिएको छ। यस्तै, नयाँ लायकपुर–जगतपुर–मुर्तिया–कटासे हाइड्रोपावर हुँदै पूर्व पश्चिम राजमार्ग जोड्ने सडक कालोपत्रे सङ्घीय सरकार समपूरक अनुदान लागत साझेदारीका लागि चार करोड १४ लाख रुपियाँ बजेट विनियोजन गरिएको छ। सिकलसेल थालासेमिया रोगको पहिचा सम्बन्धी स्क्रिनिङ शिविर सञ्चालन, पालिका अन्तर्गतका स्वास्थ्य संस्थाहरुबाट तोकिए बमोजिमको निःशुल्क स्वास्थ्य सेवा प्रवाह गर्न ४५ लाख रुपियाँ बजेट विनियोजन गरिएको छ। त्यस्तै, गाउँपालिकाको प्रशासकीय भवन निर्माणका लागि पाँच करोड रुपियाँ बजेट विनियोजन गरिएको छ। जानकीको आगामी आर्थिक वर्षका लागि ९१ करोड ३७ लाख रुपियाँको बजेट छ। जसमध्ये चालुतर्फ ४५ करोड ८८ लाख र पुँजीगततर्फ ४५ करोड ४८ लाख रुपियाँ छुट्याइएको छ। """
करेन्ट लागेर दुई जना घाइते,"""गोकर्ण पौडेल तुलसीपुर, असार ६ गते । तुलसीपुर उपमहानगरपालिका–१० वनगाउँमा करेन्ट लागेर दुई जना घाइते भएका छन् । शुक्रबार बिहान ५ः३० बजेतिर लत्रिएको विद्युत तारमा मोटरसाइकल र साइकल जाँदा दुर्घटना भएको हो । प्रहरीका अनुसार वनगाउँबाट तुलसीपुर बजारतर्फ जाँदै गरेको रा. १ प. ७७७० नम्बरको मोटरसाइकल र एक साइकल जाँदा विद्युत् प्रवाह भइरहेको लत्रिएको तारमा छोएको कारणले करेन्ट प्रवाह हुँदा घाइते भएको प्रहरीले जनाएको छ  । इलाका प्रहरी कार्यालय तुलसीपुरका प्रहरी निरीक्षक एवम् प्रवक्ता सूर्य रानाका अनुसार तुलसीपुर–११ बेलगनार निवासी ४८ वर्षीय देसुराम चौधरी र तुलसीपुर–१० वनगाउँ निवासी ५२ वर्षीय चक्रपाणि अधिकारी रहेको बताउनुभयो । घाइते दुवैको उपचारका लागि नेपालगन्ज लगिएको प्रहरीले जनाएको छ । """
अवरुद्ध राप्ती राजमार्ग सुचारु,"""प्रतीक इच्छुक शर्मा सल्यान, असार ६ गते । लगातार वर्षासँगै कपुरकोट गाउँपालिका–३ चोरखोलामा आएको पहिरोका कारण अवरुद्ध राप्ती राजमार्ग सञ्चालनमा आएको छ। पहिरो हटाएपछि अवरुद्ध राजमार्ग खुलेको हो । वर्षासँगै चोरखोलामा आएको पहिरोले गएरातिदेखि राप्ती राजमार्ग अवरुद्ध भएको थियो । अवरुद्ध राजमार्ग खुलेपछि लामो समयदेखि सडकमा रोकिएका गाडीहरू अहिले आ–आफ्नो गन्तव्यतिर लागेका छन् । रातिको समयमा काम हुन नसकेको र बिहानदेखि जेसीभीले पहिरो हटाउने काम गरे पनि माथिबाट ढुङ्गा खस्ने कार्य नरोकिएकाले राप्ती राजमार्ग लामो समयसम्म अवरुद्ध भएको जिल्ला प्रहरी कार्यालय सल्यानका प्रहरी निरीक्षक रेशमबहादुर खत्रीले बताउनुभयो । उहाँका अनुसार अवरुद्ध सडक खुलेपछि अहिले रोकिएका दर्जनौं गाडी र यात्रु आ–आफ्ना स्थानमा प्रस्थान गरेका छन् । पानी पर्नेबित्तिकै चोरखोलामा पहिरो खस्ने र माथिबाट ढुङ्गा खसिरहने गरेकाले उक्त सडकमा आउजाउ गर्दा उच्च सतर्कता अपनाउन गाडी व्यवसायी तथा यात्रुलाई उहाँले आग्रह गरेका छन् । अहिले चोरखोलादेखि राम्रीसम्म धमाधम कालोपत्रेको काम भैरहे पनि दैनिकजसो खस्ने गरेको पहिरोले यात्रुले सास्ती खेप्दै आएको छन् । कपुरकोट गाउँपालिका अध्यक्ष दुर्गा पुनले राजमार्ग निर्माणाधीन भएकाले वर्षायामा यातायात गर्न सजतकता अपनाउनु पर्ने बताउनुभयो । उहाका अनुसार पानी पर्नसाथ माथिवाट माटो बग्ने गरेको छ । """
विपद् पूर्वतयारीमा ध्यान दिन सभामुखको निर्देशन,"""काठमाडौँ, असार ६ गते।  सभामुख देवराज घिमिरेले मनसुनका कारण उत्पन्न हुन सक्ने परिस्थितीलाई ध्यान दिई आवश्यक प्रबन्ध गर्न सरकारलाई निर्देशन दिनुभएको छ। प्रतिनिधिसभाको आजको बैठकमा सांसद ठाकुर गैरेले मनसुनका कारण देशव्यापी रूपमा वर्षा भएकाले विपद् पूर्वतयारीलाई विशेष ध्यान दिन र सार्वजनिक सूचनामार्फत आमनागरिकलाई सचेत गराउन आग्रह गर्नुभएको थियो। उहाँले काठमाडौँको धोवीखोलालगायतका स्थानमा आएको बाढीको उदाहरण दिँदै सार्वजनिक यातायातलाई सुरक्षित रूपमा सञ्चालन गर्ने वातावरण बनाउन भौतिक पूर्वाधार र यातायात मन्त्रालयको ध्यानाकर्षण गराउनुभएको थियो। प्रतिनिधिसभाको अर्को बैठक यही असार ७ गते शनिबार बिहान ११ बजे बस्नेछ। """
क्यान्सर रोगका बिरामीलाई घरमै उपचार सुविधा,"""धरान, असार ६ गते । बिपी कोइराला स्वास्थ्य विज्ञान प्रतिष्ठान धरानले क्यान्सरका सिकिस्त बिरामीहरूलाई लक्षित गरी सहज रूपमा उपचार तथा हेरचाह पुर्‍याउने उद्देश्यले घरमै गएर उपचार दिने सेवाको प्रारम्भ गरेको छ । क्यान्सरका बिरामीलाई लक्षित गरी आवश्यक पर्ने नियमित या आकस्मिक उपचार सेवाहरू सर्वसाधारणहरूलाई सहज रूपमा उपलब्ध गराउन प्रतिष्ठानले स्वास्थ्यकर्मीहरूको टोलीले घरैमा गएर उपचार गर्ने व्यवस्था मिलाइएको बिपी प्रतिष्ठानको सह–प्रवक्ता डा.अभिजीत कुमारले जानकारी दिनुभयो । यस प्रकारको सेवाले क्यान्सरका कारण दुखाइको पिडाले असह्य भएर छटपटाइ रहेको तथा कमजोर भई घरमा थलिएर बसेको समयमा उपचारका लागि अस्पताल आउनुपर्ने कठिन परिस्थितिको सामना गर्नुपरेका बिरामी तथा आफन्तजनका लागि ठुलो राहत दिने विश्वास प्रतिष्ठानले लिएको छ । यो सेवा काठमाडौँ बाहेक धरानमा नै पहिलो पटक रहेको सह–प्रवक्ता डा.कुमारले जानकारी दिनुभयो । यस सेवा लिनको लागि प्रतिष्ठानको आन्तरिक चिकित्सा विभाग अन्तर्गतको ओन्कोलोजी एकाइस“ग समन्वय गरी सर्वसाधारणले सेवा लिन सकिने छ । उक्त सेवाको लागि प्रतिष्ठानले हाललाई प्रति भिजिट पन्ध्र सय शुल्क निर्धारण गरेको छ भने विपन्न बिरामीको हकमा भने प्रतिष्ठानले विपन्न बिरामीलाई प्रदान गर्ने नियमानुसारको निःशुल्क सेवा दिने व्यवस्था गरिएको छ । हाललाई यो सेवा धरान उपमहानगरपालिका भित्र प्रदान गरिने प्रतिष्ठानले जनाएको छ । घरमै गएर उपचार गरिने यस प्रकारको कार्यक्रममा क्यान्सर रोग भएका सिकिस्त बिरामीहरूलाई क्यान्सर सम्बन्धी प्रशिक्षित नर्सहरू र डाक्टरहरू लेभेटी, लक्षण व्यवस्थापन गर्ने, उपशामक व्यवस्थापन गर्ने, भावनात्मक-आध्यात्मिक सहयोग गर्ने जस्ता कार्यका साथै पारिवारिक परामर्श प्रदान गर्ने गरिन्छ सह–प्रवक्ता डा.कुमारले जानकारी दिनुभयो । यसै गरी उपचारका लागि आउने बिरामीहरूको सुविधाका लागि ओपिडी टिकट दर्ता गर्न तथा ल्याब रिपोर्ट हेर्न मोबाइल एपको नयाँ“ संस्करण सार्वजनिक गरेको सह–प्रवक्ता डा.कुमराले जानकारी दिनुभयो । सेवाको पहुँच, पारदर्शिता र सेवा ग्रहण प्रक्रियालाई अझ सरल र प्रभावकारी बनाउन सुविधाहरू थप गरिएको हो । यस मोबाइल एप मार्फत सेवाग्राहीहरूले घरमै बसेर जेनेरल ओपिडी टिकट दर्ता गर्न सक्नेछन् । एपमा लग इन गरी आफूले देखाउन चाहेको ओपिडी चयन गरी भुक्तानीको प्रक्रिया पश्चात् दर्ता भइसकेको जानकारीका साथै टोकन नम्बर प्राप्त गर्न सक्ने छन् । सो टोकन नम्बरको आधारमा अस्पतालको सम्बन्धित ओपिडीमा आएर ओपिडी टिकट तथा चिकित्सकलाई देखाउने टोकन प्राप्त गर्न सक्नेछन् । साथै ओपिडी टिकट बापतको शुल्क आएमइपे र खल्ती नामका माध्यमबाट भुक्तानी गर्न सकिने छ । विद्यार्थीहरूको चिकित्सकीय अभ्यासलाई बृहत् बनाउने उद्देश्यले प्रतिष्ठानमा स्नातक तहका विद्यार्थीका लागि विद्यार्थी अन्कोलोजी शाखा पनि स्थापन गरिएको छ । यस शाखामा रहेर विद्यार्थीले क्यान्सर रोकथाम र जागरूकतामा योगदान पुर्‍याउनु, विद्यार्थी र आमजनतामा क्यान्सर शिक्षा, जागरूकता र निवारक स्वास्थ्य सेवा अभ्यासहरूलाई प्रवर्धन गर्नुका साथ प्रतिष्ठान र समुदाय बिच पुलको रूपमा काम गर्ने गरेको छ । चिकित्सा विज्ञानको क्षेत्रमा अनुसन्धानको ठुलो महत्त्व रहेको हुँुदा प्रारम्भिक चरणदेखि नै विद्यार्थीहरूलाई अनुसन्धानको क्षेत्रमा आबद्ध गराई अनुसन्धान सम्बन्धी ज्ञानलाई बलियो बनाउने उद्देश्यले विद्यार्थी अनुसन्धान शाखाको समेत स्थापना गरिएको सह–प्रवक्ताले कुमारले जानकारी दिनुभयो  । """
विपदबाट हुने क्षति न्यूनीकरणका लागि तयार रहन निर्देशन,"""राजु लामिछानेरुकुमपश्चिम, असार ६ गते । नेपाल प्रहरीको कर्णाली प्रदेश प्रमुख प्रहरी नायब महानिरीक्षक (डिआईजी) माधव प्रसाद श्रेष्ठले विपदबाट हुनसक्ने क्षति न्यूनीकरणका लागि तयारी अवस्थामा रहन प्रहरीलाई निर्देशन दिनुभएको छ । जिल्लाको निरीक्षण तथा अनुगमनको क्रममा रुकुमपश्चिम आउनुभएका डिआईजी श्रेष्ठले मनसुनजन्य विपदबाट हुने क्षति न्यूनीकरणका लागि प्रहरीको भूमिका महत्वपूर्ण हुने भएकाले तयार रहन निर्देशन दिनुभएको हो । विगतका वर्षहरुमा भूकम्प र बाढीपहिरो समेतले धनजनको क्षति गरेको स्मरण गराउनुहुँदै उहाँले पूर्व तयारीका लागि सरोकारवाला सबै निकायहरुसँग आवश्यक समन्वय गरिरहन आवश्यक रहेको जनाउनुभयो । जिल्ला प्रहरी कार्यालयमा कार्यरत प्रहरी कर्मचारीहरुलाई निर्देशनको क्रममा उहाँले नागरिकमैत्री सेवा प्रदान गर्नुपर्ने बताउनुभयो । जिम्मेवार भएर गुनासोरहित सेवा प्रवाह गर्नुपर्ने उहाँको भनाइ छ ।  डिआइजी श्रेष्ठले सेवाप्रति उच्च व्यावसायिक हुन, शान्ति, सुरक्षा र जनताको न्यायका लागि प्रहरीप्रतिको आशा र भरोसा कम हुन नदिन निर्देशन दिनुभयो । यस क्रममा उहाँले थुनुवाहरुको अवस्था र विभिन्न शाखाबाट सम्पादन भएका काम कारबाहीको अनुगमन गर्नुभएको प्रहरी नायब उपरीक्षक (डिएसपी) प्रमेश बिष्टले जानकारी दिनुभयो । अनुगमनको क्रममा देखिएका कमी कमजोरीहरु सुधारका लागि समेत उहाँले निर्देशन दिनुभएको छ । डिएसपी बिष्टले भौतिक पूर्वाधारको र स्रोत साधनको अभावमा पनि प्रहरीले उत्कृष्ट कार्य गरिरहेको उल्लेख गुर्नभयो । जिल्ला प्रहरी कार्यालयसहित यस मातहतका विभिन्न प्रहरी कार्यालयहरु कतै भाडाको घरमा त कतै जीर्ण भवनमा जोखिम मोलेर बसिरहेका छन् । २०८० कात्तिक १२ गते जाजरकोट केन्द्रबिन्दु भएर गएको भूकम्पले यहाँ १२ वटा विभिन्न प्रहरी कार्यालयहरुमा क्षति गरेको थियो । ती भवनहरु अझैसम्म मर्मत तथा पुनर्निर्माण हुन सकेका छैनन् । """
बाढीप्रति समयमै सतर्कता,"""बर्सात सुरु भएको छ । यो वर्ष केही चाँडो मनसुन आरम्भ भएको भनिए पनि बरालियो । साबिकमा जेठ अन्तिमबाट सुरु हुने मनसुन यो पटक जेठ मध्यमै आइसकेको थियो । गर्मीमा राहत भएको थियो भने धर्तीमा बर्सात जलसँगै किसान खुसी हुन थालेका थिए । मनसुन बरालिँदा असर धेरैतिर पर्‍यो । पानी नपर्दा तेज सूर्यकिरण धर्तीमा पर्दा गर्मी बढ्यो । मुख्यतया तराई मधेशमा अधिक गर्मी भयो । विद्यालय पनि बन्द भए । अब बिस्तारै देशभर मनसुन फेरि लयमा आएको छ । मनसुनसँगै खण्ड र तेज वृष्टि पनि देखिन थालेको छ । खण्ड तथा असन्तुलित वर्षाले एकै पटक बाढी आउने प्रवृत्तिसमेत व्यापक हुन सक्ने छ । देशभर नै बाढी, पहिरो र डुबानको समस्या विगतदेखि नै भोग्दै आएको हो । काठमाडौँ उपत्यका पनि त्रासमय बन्दै छ । यताका वर्षमा उपत्यकामा प्रकोप बढ्न थालेको छ । सुरक्षित जस्तै रहेको काठमाडौँ र वरपर बाढीको चपेटामा पर्न थालेको देखिन्छ । गत असोजको १० देखि १२ गतेसम्म आएको बाढीले काठमाडौँ र वरपर जनधनको ठुलो क्षति गरेको ताजै जस्तो लाग्छ । असोजका ती दिन सम्झेर काठमाडौँ उपत्यकावासी आकाशमा कालो बादल मडारिँदा पनि त्रास बढ्न थालेको छ । सहरले बाढीको प्रताडना भोग्नु अनौठो नै हो । सुविधासम्पन सहरमा पनि किन र कसरी बाढी भन्ने प्रश्न पनि उठ्न सक्छ । काठमाडौँ उपत्यका बिस्तारै सिमेन्टका घर, कालोपत्रे तथा ढलान सडकले भरिन थालेको छ । सिमेन्ट घरका आँगन तथा वरपर पनि ढलान नै गरिने प्रवृत्ति छ । आकाशको पानी जमिनमुनि पुनर्भरण हुने खाली जमिन सकिँदै गएका छन् । वर्षाको पानी ढल हुँदै खोला र नदीमै पुग्ने गरेका छन् । बर्खायाममा परेको पानीको निकास अभाव हुँदै गएको छ । निकास प्रवाह भएका खोला र नदी साँघुरिए पनि तीव्र बर्सातमा पानीको मात्र बढ्दो छ । तिनको बहाब क्षेत्र मिचेर संरचना निर्माण गरिएका छन् । यी सबै कारणले बर्सातको पानी खोला तथा नदीमा पुगेर एकै पटक आयातन व्यापक हुन जान्छ । यसले ‘सहरी बाढी’ को स्वरूप लिएको छ । खोला किनार र आसपासका बस्ती केही वर्षा हुना साथ डुबानमा पर्ने गरेका छन् । यस्तो अवस्था एक दुई दशकयताकै प्रवृत्ति हो । दुई दशकअघिसम्म पनि बागमती नदीसहित सहायक खोला किनार छेउमा खेतबारी प्रशस्त थियो । उपत्यकाका धेरै फाँट साउने झरीमा रुझ्दै स्थानीयवासी रोपाइँमा जुट्थे । रोपो सरेसँगै फाँट मनोरम देखिन्थे । काठमाडौँ उपत्यकाभित्रको ती दृश्य अब बिस्तारै इतिहास भएका छन् । तीव्र सहरीकरणसँगै बाढी, डुबान प्रकोप बढ्दो छ । वैज्ञानिक र प्राविधिक योजनाबिना नै विस्तार भएको सहरी बस्ती अब अनेक समस्यामा पर्न थाल्दै छ । त्यसमा पनि मूलतः बर्सातमा बाढीको प्रकोपको वितन्डा देखिन थालेको छ । हुन पनि बर्खायाम सुरु हुनासाथ काठमाडौँ, भक्तपुर र ललितपुरका नदीखोला किनारका बासिन्दा ‘पोहोर जसोतसो ज्यान जोगाइयो, यस पालि के होला !’ भन्ने चिन्तामा छन् । कुनैबेला पानीको दह भएको उपत्यका मञ्जुश्रीले चोभारको डाँडा काटेर उपत्यकामा बस्ती बसाएको ऐतिहासिक कथन छ । उपत्यकाको सबै पानी चोभारको साँघुरो बागमती निकासबाट दक्षिण बग्ने गर्छ । चोभार गल्छी साँघुरो भइसकेको गत वर्षको असोजको बाढीले नै देखायो । भीषण वर्षा र बाढीपछि ललितपुरतर्फबाट चट्टान, रोडा, बालुवाले चोभारस्थित गल्छीको केही क्षेत्र अवरुद्ध भयो । नक्खुलगायतका क्षेत्र डुबानको मुख्य कारण पनि थियो त्यो । चोभार गल्छी निकास साँघुरो भएको सम्बद्ध निकायलाई जानकारी हुनु पर्छ । कतिपय रोडा र बालुवा अझै पनि नदी वरपर थुप्रिएको छ । चोभारमा मात्र होइन अन्य नदी तथा खोलामा पनि रोडा, माटो, फोहोर थुप्रिएर साँघुरिएको पानी बहाब क्षेत्रलाई अझ साँघुरो बनाएको छ । सफाइमा सम्बद्ध निकायको ध्यान पुग्न सकेको छैन । यसले पनि उपत्यकावासीमा बाढीको सन्त्रास छ । सम्बद्ध निकायले नदी तथा खोला सफा गर्न थाल्नु पर्छ, चोभारको निकासमा ध्यान दिनु पर्छ । पानी पुनर्भरणका निम्ति घर घरमा पानी जमिनमुनि जाने व्यवस्था आवश्यक छ । नदी निकास सफा र फराकिलो बनाउन अब ढिला गर्नुहुन्न । सल्लाह गर्दागर्दै सात गाउँ डुबेको उखान उचित हुँदैन । """
औषधि मूल्य नीति सहमतिमा बनाइएको हो : महानिर्देशक ढकाल,"""काठमाडौँ, जेठ २८ गते । औषधि मूल्य नीति सुझाव समितिले मङ्गलवार स्वास्थ्य तथा जनसङ्ख्या मन्त्री प्रदीप पौडेललाई प्रतिवेदन बुझायो । अर्थविद् डा पोषराज पाण्डेको संयोजकत्वमा बनाइएको औषधिको मूल्य समायोजन सम्बन्धमा सुझाव दिन गठित समितिले लामो अध्ययनपछि प्रतिवेदन सरकारलाई बुझाएको थियो । तर समितिले सरकारलाई बुझाएको प्रतिवेदन सेवाग्राहीमुखी नभएको भन्दै औषधि व्यवसायीहरूले आपत्ति जनाएका छन् । उनीहरूले उक्त प्रतिवेदनको प्रभाव भोलिका दिनमा जन सुरक्षित, असरयुक्त र गुणयुक्त औषधिहरू सेवाग्राहीले अत्यावश्यक परेको समयमा नपाउन सक्ने पीडादायी वातावरण सिर्जना गर्ने जिकिर गरेका छन् । यस सन्दर्भमा, प्रतिवेदनमा उल्लेख विषयहरू, औषधिको मूल्य समायोजन, आगामी रणनीति लगायतका विषयमा उक्त समितिका सदस्य–सचिव तथा औषधि व्यवस्था विभागका महानिर्देशक नारायणप्रसाद ढकालसँग गरिएको कुराकानीको सम्पादित अंश:  औषधि मूल्य समायोजनको समस्या समाधान गर्न सरकारले बनाएको उच्चस्तरीय समितिले प्रतिवेदन बुझाइसकेको छ, उक्त समितिमा रहेर तपाईँले पनि काम गर्नुभयो, समितिले तयार पारेको प्रतिवेदनले दीर्घकालीन समाधानका लागि के–कस्ता नीति, विधि र वैज्ञानिक आधारहरू समेटेको छ, यसको व्यावहारिक कार्यान्वयन कसरी सुनिश्चित हुनेछ ? – औषधिको गुणस्तरीयता, मूल्य उपलब्धता सुनिश्चित गर्ने सन्दर्भमा नेपाल सरकारले केही प्रडक्टको पहिला अधिकतम खुद्रा मूल्य तोकेको थियो भने कतिपय औषधिको मूल्य समायोजन गर्न सकिरहेको थिएन । तोकिएका मूल्यको पनि समायोजन हुन नसकेको र नतोकिएका तर एमआरपी भएका औषधिहरूको पनि समयानुकूल मूल्यमा समायोजन गर्नुपर्ने समस्या ज्युँका त्युँ थियो । यो समस्यालाई कसरी समाधान गर्ने  र जनतालाई कसरी सर्वसुलभ औषधि कसरी उपलब्ध गराउने सुनिश्चित गर्ने भन्ने सन्दर्भमा माननीय मन्त्रीज्यू आइसकेपछि अति मूल्यवृद्धि भएका, धेरै मूल्य तिर्नुपर्ने अवस्थाका केही औषधिहरू प्राथमिकतामा रहेका औषधिहरूको मूल्य घट्नुपर्छ । औषधि सुशासनलाई कायम गर्नुपर्छ भन्ने उहाँको निर्देशन र ध्येय रह्यो । यो समस्यालाई कसरी समाधान गर्ने त भन्दा खेरी कानुनतः के व्यवस्था छ भनेर हेर्नुपर्‍यो । कानुनमा व्यवस्था गरेको अवस्थाबाहेक कुनै पनि निकायले कानुन विपरीत निर्णय गरेर मूल्य समायोजन गरिदिन सक्दैन । औषधि ऐनमा मूल्य तोक्न सक्ने व्यवस्था छ र अहिलेसम्म हामीले एक सय १७ वटाको मूल्य तोकी पनि सकेका छौँ । ती औषधिको पुनरावलोकन कसरी गर्ने भन्ने सैद्धान्तिक रूपमा हामीलाई विभिन्न सिद्धान्तहरू छन् तर फिक्स चाहिँ सरकारले के चाहिँ सिद्धान्तमा अडिएर तीनको मूल्य समायोजन गरिदिने हो ? र  विभागले अपनाउँदै आएको प्रक्रिया जसले मूल्य माग गर्छ, उसको पनि हामीले समयानुकूल ती नतोकिएका अन्य औषधिहरूको पनि मूल्य समायोजन समय अनुकूल गरिदिनुपर्छ । यो गर्नको लागि कानुन र कार्यविधिगत रूपमा स्पष्टता छैन भनेपछि अब के गर्नुपर्छ त रु मूल्य सम्बन्धमा नीति कस्तो अपनाउने ? भन्ने प्रश्न उठेपछि माननीय मन्त्री ज्युले उच्चस्तरीय समिति गठन गर्नुभएको हो । त्यसमा मैले सदस्य–सचिवको रूपमा काम गरे । त्यसमा नेपाल औषधि उत्पादक सङ्घ सदस्यकै रूपमा सहभागी छ, नेपाल औषधि व्यवसायी सङ्घ, औषधि आयातकर्ताहरूको सङ्घ छ, विभिन्न अन्य स्वास्थ्य क्षेत्रमा काम गर्ने उत्पादक र व्यवसायी सङ्घहरू, थोक विक्री व्यवसायी सङ्घहरू, पत्रकारहरू, नेपाल मेडिकल एसोसिएसन, विभिन्न काउन्सिल, नेपाल फार्मासिटीकल एसोसिएसन, नर्सिङ एसोसिएसन, पब्लिक हेल्थ एशोसिशसन, जो जो हामीले थाहा पाएका छौँ, उहाँहरू सबैलाई बोलाएर छलफल गरेर राय सुझावहरू लियौँ । त्यसरी हामीले प्रतिवेदन दिएका हौँ । प्रतिवेदन तयार गर्ने क्रममा औषधि उत्पादक सङ्घ, व्यवसायी, मेडिकल एसोसिएसन, पत्रकार, काउन्सिल लगायत सरोकारवालासँग छलफल गरिएको बताउनु भयो तर उनीहरूका सुझावहरू नसमेटिएका हुन्, औषधि व्यवसायीहरू त आन्दोलनमा उत्रिने अवस्थामा आए त ? – उहाँहरूका सुझावहरूलाई स्थान दिएर नै बनेको छ । अब मनोगत सुझाव छन् भने त ती परेका छैनन् । जो वैज्ञानिक आधारमा र अन्तर्राष्ट्रिय चलन÷प्रचलनहरू हेरेर उपयुक्त लागेका सुझावहरू हामीले समेट्ने कोसिस गरेका छौँ । हामीले अन्तर्राष्ट्रिय अभ्यासहरूलाई पनि सँगसँगै राखेर के उचित हुन्छ भन्ने राखेर उहाँहरूका सुझावहरूलाई समेटेका छौँ । उहाँहरूले चाहेकै जस्तै भाषा र त्यही नै सुझाव दुरुस्त नभएको हुन सक्छ, तर उहाँहरूको सुझाव लिएर नै गरेको हो । उहाँहरूको सुझाव लिएर प्रतिवेदन बनाइएको भने समितिमै रहेकाहरू नै आन्दोलनमा उत्रने निर्णय कसरी लिए त ? – उहाँहरूले भनेअनुसार नै त्यहाँ आएन कि भन्ने होला । कसरी भन्नुभयो, हामीलाई पनि थाहा छैन । हामीले अहिलेसम्म प्रतिवेदन सार्वजनिक गरेका पनि छैनौँ । स्वास्थ्य मन्त्रालयको सम्पत्तिको रूपमा पेस गरिसकेकोले प्रतिवेदनमा के छ भनेर भन्न पनि मिल्दैन । स्वास्थ्य मन्त्रालयले पनि आधिकारिक रूपमा सार्वजनिक गरेको मैले थाहा पाएको छैन । उहाँहरूले के कारणले भन्नुभयो, उहाँहरूलाई नै थाहा होला । सबैलाई समेटेर लैजानुपर्ने दायित्व होइन र ? –  यो बहाना नै हो । वास्तविकतामा नअडिएको त बहाना नै हुन्छ । मलाई जहाँसम्म लाग्छ, उहाँहरूले त्यसो गर्नुहुन्न । हिजोको पत्रकार सम्मेलनमा माननीयज्यूले स्पष्ट भन्नुभएको छ, मैले प्रतिवेदन बुझेको छु, मैले पनि यसलाई अध्ययन गर्नुपर्ने हुन्छ । समयानुकूल अरूका सुझावहरू पनि लिएर, केही सुधार गर्नुपर्छ भन्ने तयार छौँ भनेर भन्नुभएको छ । उहाँको त्यो बहाना चाहिने पनि आवश्यक देखिएन । उहाँहरूलाई त्यस्तो लागेको छ भने सम्बन्धित निकायमा गएर कुरा राख्न रोकिएको छैन । हामीले खुल्ला र पारदर्शी तरिकाले काम गरेको हो । हामीले राखिएको कुनै पनि छलफलको विषय नेपाल औषधी उत्पादक सङ्घको अध्यक्ष स्वयं सदस्यको रूपमा उपस्थित हुनुहुन्छ । हामीले कुनै कुरा लुकाएका छैनौँ । नेपाल सरकारको काम गर्ने जुन सोच छ, त्यो सोच उहाँहरूलाई समावेश गरेरै जाने छ । कसैलाई पनि बाहिर राख्ने भन्ने छैन । आयातलाई प्रतिबन्ध गरिदिनुपर्‍यो, हामी माथि उठ्न सकिएन, मूल्य यता तिर नियमन गर्ने हो भने सरकारले हामीलाई काम गर्ने वातावरण बनाइदिनुपर्‍यो भन्ने एक थरीको भनाइ रहेको हुन्छ भने अर्को थरीले आयात प्रतिबन्ध कसरी गर्ने, हामीले पेसा व्यवसाय कसरी गरेर खाने भनेर उहाँहरूले भनिराख्नुभएको हुन्छ । उहाँहरूलाई कसरी असर गर्‍यो भन्ने हामीले बुझ्न सकेका छैनौँ । आन्दोलनमा किन जाने हो ? प्रतिवेदनमा के छ भन्ने सार्वजनिक नभई उहाँहरूलाई कसरी जानकारी भयो ? त्यो जानकारी कहाँबाट र कसरी भयो त्यो उहाँहरूले जान्नुपर्‍यो । प्रतिवेदन सार्वजनिक भइसकेपछि पनि उहाँहरूले सुझाव दिन सक्नुहुन्छ भन्ने अवस्थामा राखिएको छ त । औषधि व्यवसायीहरू यसरी सशङ्कित हुनुपर्ने कारण के देख्नुहुन्छ, केही औषधि बजारबाट हराउने स्थितिमा छन् भने केहीको मूल्य अत्यधिक छ, यस्तो अवस्थामा मूल्य वृद्धि वा घटाउने सन्दर्भमा विभागले अपनाउने वैज्ञानिक मापदण्ड के–के छन्, मूल्य निर्धारणको स्पष्ट विधि विकास गर्नेतर्फ के कस्ता प्रयास भइरहेका छन् ? – मुख्य कुरा सशङ्कित  हुनुपर्ने कारण के हो भने यो मूल्य व्यवसायीहरूको जे जति उत्पादन हुन्छ, जति व्यवसाय गर्नुहुन्छ उहाँहरूले विक्री गर्दा खेरी उहाँको व्यवसाय गरेको फाइदा वा बेफाइदा यसै मूल्यसँग जोडिने भयो । जहाँ मूल्यको कुरा उठ्छ त्यहाँ उहाँहरू सशङ्कित  हुनु उहाँको लागि स्वाभाविक हुनसक्छ । मूल्यबाटै उहाँहरूको फाइदा वा बेफाइदाको निर्णय हुन्छ । या, मूल्य किन तोक्नुपर्‍यो सरकारले भन्ने उहाँहरूको सोचाइहरू रहेको हुन सक्छ । सरकारले त व्यवसायी मात्रै नभएर सामान्य नागरिकलाई पनि हेर्नुपर्‍यो । सामान्य नागरिकले सर्वसुलभ ढङ्गले औषधी पनि पाउनुपर्‍यो । आजको दिनमा पनि औषधीसहितको स्वास्थ्यमा लगभग ५४ प्रतिशत हाम्रो आफ्नै पकेटबाट खर्च भइरहेको छ । यत्रो परिणाममा त गरिबले त सक्दैनन् नि । उहाँहरूलाई त उपचारबाट वञ्चित हुनुपर्ने अवस्था हुन्छ । उपचार भइहाल्यो भने पनि भएको सबै सम्पत्ति सकिने डर छ भनेपछि सरकारले त ती नागरिकको बारेमा पनि त सोच्नुपर्‍यो । त्यसैले मूल्यको सन्दर्भमा उहाँहरूको चासो रहनु र सरकारको चासो पनि जनतालाई केन्द्रित भएर निर्णय गर्नु स्वाभाविक हो । औषधि मूल्यमा सरकारको ध्यान जनताको पहुँच र सर्वसुलभता सुनिश्चित गर्नतर्फ रहेको बताउनुभयो, यथार्थमा औषधिमा खर्चको ठुलो हिस्सा जनताले आफ्नै पकेटबाट तिर्नुपरेको छ, यस्तो सन्दर्भमा गरिब र विपन्न वर्गलाई औषधि सहज रूपमा उपलब्ध गराउन विभागको दूरदर्शी योजना के हो, साथै, मूल्य निर्धारण जस्तो संवेदनशील विषयमा निजी क्षेत्रका आशङ्का, अविश्वास वा असन्तोषलाई कम गर्दै दीर्घकालीन नीति निर्माणमा कसरी आपसी समझदारी बढाउने योजना छ ? –  हामीले औषधिको मूल्य तोक्ने कसरी त ? मान्नुस्, तपाईँले औषधिको मूल्य यति राख्नुपर्‍यो भनेर भन्नुपर्‍यो भने त्यसको आधार के ? त्यसको लागि वैज्ञानिक आधार चाहिन्छ नि । त्यसलाई आधार क्लियर गरिदिनुपर्‍यो । औषधि विभाग त खास गरी गुणस्तरीय औषधिको सुनिश्चितता गर्न बसेको हो नि । कानुनले दिएको काम गर्ने हो । त्यसमा के सम्म भनिएको छ भने, औषधि व्यवस्था विभागले आवश्यक देखेमा कुनै पनि औषधिको अधिकतम खुद्रा मूल्य तोक्न सक्छ र त्यसरी तोकिएको मूल्य नेपाल सरकारको अनुमति लिएर राजपत्रमा प्रकाशन गर्नुपर्दछ । यो भन्नुको अर्थ के हो भने, कार्यान्वयन गर्ने सम्बन्धमा मूल्य औषधि ऐनको एउटा अङ्गको रूपमा रहेको छ । औषधिको ऐनको दफा ५ को उपदफा २ ले यो ऐन कार्यान्वयन गर्न आवश्यक ‘सबै’ काम भन्ने छ, ‘सबै’ भन्ने शब्द छ त्यहाँ ।  यसलाई हाई लाइट गरेर बुझिदिनुहोला । यसको अर्थ विभागको त जिम्मेवारी छ नि त । तर, यो जिम्मेवारी कसरी परिपूर्ति गर्ने, पारदर्शी कसरी बनाउने भन्दा खेरी त मूल्य कसरी घटबढ हुन्छ भन्ने सिद्धान्त त हामीले क्लियर गरिदिनुपर्‍यो नि त । अहिले हामीसँग रहेको व्यवस्थामा छैन त्यो । त्यो नभएपछि हामीले गर्नु नै पर्ने भयो । कतिपय औषधिहरू मूल्य नै समायोजन नभएको कारणले बजारबाट हट्ने अवस्था रहेकोले त्यसको मूल्य बढाइदिनुपर्ने अवस्था पनि छ । त्यस्ता औषधीको मूल्यलाई कसरी बढाउने भन्नेमा हामीसँग स्पष्ट कार्यविधि हुनुपर्‍यो, त्यस कारण यो कुरा उठेको हो ।  आवश्यकता थियो, तब यो समिति बन्यो । त्यो समितिले आफूले अध्ययन गरेर, सकेसम्म सबैका धारणाहरूलाई समेटेर, राष्ट्रिय तथा अन्तर्राष्ट्रिय अभ्यासहरूलाई पनि अध्ययन गरेर सबैको सहमतिमा प्रतिवेदन दिएका हौँ । प्रतिवेदन बुझाउने सन्दर्भमा पनि उहाँहरू सहमत हुनुहुन्छ, प्रक्रियामा सँगै आउनुभएको छ, सकेसम्म उहाँहरूका कुराहरू समेटेर दिइएको छ, प्रतिवेदन सार्वजनिक भएपछि अझै पनि कुनै कुरामा यस्तो गर्दा राम्रो हुन्छ भन्ने छ भने उहाँहरूले सुझाव दिन सक्नुहुन्छ । सरकार खुल्ला छ भनेर माननीय मन्त्रीज्यूले भनिसक्नुभयो । एउटा समितिले गरेको काम न हो । यसमा समझदारी बढाउँदै जाने, उपयुक्त नीति निर्माणमा योगदान पुराउनेतर्फ उहाँहरू जानुपर्छ । यसमा उत्तेजना हुने अवस्था छैन, त्यो गर्नै पर्दैन । """
नेपाल–पाकिस्तान संसदीय मैत्री समूहसँग भेटवार्ता,"""काठमाडौं, असार ५ गते । नेपालका लागि पाकिस्तानका राजदूत अबरार एच. हाश्मीले आज संघीय संसदअन्तर्गत गठित नेपाल–पाकिस्तान संसदीय मैत्री समूहसँग भेटवार्ता गर्नुभएको छ । उहाँले दुई देशबीचको ऐतिहासिक सम्बन्ध, वर्तमान सहकार्य र भविष्यका सम्भावनाबारे जानकारी गराउनु भयो। अन्तरक्रियामा मैत्री समूहका सांसद, नेपालस्थित पाकिस्तान दूतावासका कूटनीतिक अधिकारी तथा नेपाल–पाकिस्तान मैत्री तथा सांस्कृतिक संघका प्रतिनिधिहरूसमेतको उपस्थिति थियो। भेटका क्रममा राजदूत हाश्मीले पाकिस्तान र नेपालको दीर्घकालीन, आत्मीय र सौहार्दपूर्ण सम्बन्धप्रति प्रसन्नता व्यक्त गर्दै साझा सांस्कृतिक सम्पदा, आपसी सम्मान र क्षेत्रीय सन्निकटताको आधारमा सम्बन्ध थप विस्तार गर्न पाकिस्तान प्रतिबद्ध रहेको बताउनुभयो। उहाँले व्यापार, पर्यटन, शिक्षा, स्वास्थ्य, संस्कृति, जलवायु अनुकूलन, जनस्तरीय सम्बन्ध तथा क्षेत्रीय शान्तिका क्षेत्रहरूमा द्विपक्षीय सहकार्यको थप सम्भावनाबारे प्रकाश पार्नुभयो। साथै, पाकिस्तानको वर्तमान आर्थिक स्थिति र क्षेत्रीय परिवेशबारे समेत जानकारी गराउँदै दक्षिण एशियामा शान्ति, स्थायित्व र समृद्धिको पक्षमा पाकिस्तानले राख्दै आएको दृष्टिकोण प्रस्तुत गर्नुभयो। राजदूतले नेपाली सांसदद्वारा संसदीय कूटनीति र संस्थागत सम्बन्ध विस्तारमा देखाउनु भएको रुचिप्रति कृतज्ञता व्यक्त गर्दै त्यसले दुई देशबीचको विश्वास र समझदारी अझ प्रगाढ हुने विश्वास व्यक्त गर्नुभयो। मैत्री समूहका सांसदले नेपालप्रति पाकिस्तानले गर्दै आएको सहयोगप्रति धन्यवाद व्यक्त गर्नुभयो। उहाँहरूले दुई देशबीच कुनै पनि अवरोधरहित, स्पष्ट र सकारात्मक सम्बन्ध रहेको उल्लेख गर्दै आर्थिक, सांस्कृतिक, युवा तथा महिला सशक्तीकरण, सीमान्तकृत समुदायका हित, प्राविधिक सहयोग तथा क्षमता विकासका क्षेत्रमा सहकार्य अझ विस्तार गर्नुपर्ने आवश्यकता औँल्याउनुभयो। दुवै पक्षले दुई देश र जनस्तरबीचको मित्रता अझ प्रगाढ बनाउँदै लैजान खुला संवाद, संस्थागत समन्वय तथा बहुआयामिक सम्बन्धहरूलाई नियमित र प्रभावकारी बनाउँदै लैजाने साझा प्रतिबद्धता व्यक्त गर्नुभएको जानकारी नेपालस्थित पाकिस्तान दूतावासद्वारा प्रेस विज्ञप्तिमा उल्लेख छ । """
युवाले इतिहासको सङ्घर्ष बुझ्नु आवश्यक छ : मुख्यमन्त्री कँडेल,"""प्रेमराज सिम्खडा कालीकोट असार ६ गते। कर्णाली प्रदेश सरकारका मुख्यमन्त्री यामलाल कँडेलले  युवाले इतिहासको सङ्घर्षलाई बुझ्नुपर्ने आवश्यकता रहेको बताउनुभएको छ। कर्णाली प्रदेश स्तरीय युवा उद्यमको प्रवर्धन सम्मेलको उद्घाटन सत्रमा बोल्दै मुख्यमन्त्री कँडेलले  यस्तो बताउनुभएको हो। इतिहासको सहि तरिकाले मूल्याङ्कन गरेर मात्र यो अनुकुलता र अवसर प्राप्त परिवेशमा देश विकासमा टेवा पुग्नेछ । दलीय व्यवस्थामा कुनै न कुनै राजनीति पार्टी र जनप्रतिनिधि छन्, नुनका लागि छ महिना कुर्ने अवस्थाको अन्त्य भएको यो अनुकुल परिवेशमा होइन निकै दुखःका क्षण पुराना युवा पुस्ताले पार गरेको स्मरण गर्नुपर्छ’’, उहाँले भन्नुभयो । उहाँले नकारात्मक टिप्पणी गर्ने बानी सुधार गर्नुपर्ने बताउनुभयो । ‘‘तपाईंलाई विज्ञता हासिल गर्ने परिवेश ल्याउने उनै पुरानाको योगदान हो। पात्र हेरेर होइन आफूले यो देशका लागि के गर्ने भनेर सोच्यौँ भने बल्ल मुलुक बदल्न सक्छौँ । शारीरिक श्रमलाई हेर्ने दृष्टिकोण सकारात्मक जबसम्म हुँदैन तबसम्म युवा विदेशिन छोड्दैनन’’, मुख्यमन्त्री कँडेलले भन्नुभयो । सम्मेलनमा कर्णाली प्रदेश सरकारका सामाजिक विकासमन्त्री घनश्याम भण्डारी, पूर्वमन्त्री विन्दमान विष्टले युवालाई रोजगार केन्द्रित गर्ने योजना छनोटमा सरकारले प्राथमिकता दिएको बताउनुभयो। """
तरुण दलको परिपत्र : असार १५ गतेसम्म सदस्यता वितरण गर्नू,"""काठमाडौँ, असार ६ गते। नेपाल तरुण दलले असार १५ गतेसम्म सदस्यता वितरण गरी त्यसपछि मात्र अधिवेशन गर्न निर्देशन जारी गरेको छ। तरुण दलका अध्यक्ष विद्धान गुरुङका अनुसार नेपाली काँग्रेस र पाँचौं महाधिवेशन निर्देशन समितिसँग समन्वय गरी महाधिवेशन छिट्टै सम्पन्न गर्न क्रियाशील भइ देशभरका सबै जिल्लामा अभियान सञ्चालन भएको छ। उहाँले यसै सन्दर्भमा जिल्ला कार्य समितिले अधिवेशन हुन बाँकी आ–आफ्ना वडा, पालिका, प्रदेशसभा क्षेत्र, प्रतिनिधिधसभा क्षेत्रमा सदस्यता लिन छुट भएकालाई ध्यानमा राखी २०८२ असार १५ गतेसम्म सदस्यता वितरण गर्न निर्देशनसहितको परिपत्र जारी गरिएको बताउनुभयो। यसका लागि आवश्यक सदस्यता फारम दलको केन्द्रीय कार्यालयबाट बुझी लिन अनुरोध गरिएको उहाँको भनाइ छ। """
मलमला क्षेत्र चुरे जैविक पार्क बन्दै,"""बुटवल समाचारदाता बुटवल, असार ६ गते । रुपन्देहीको सैनामैना नगरपालिका–६ मा रहेको मलमला मन्दिर क्षेत्रलाई चुरे जैविक पार्क बनाउने योजना अघि बढाइएको छ । जिल्लाकै प्रमुख धार्मिक स्थलका रूपमा विकास हुँदै गरेको मलमला मन्दिर क्षेत्र वरिपरि घना जङ्गलसमेत रहेकाले चुरे जैविक पार्कको विकास गर्ने हो भने धार्मिकसँगै पर्यटकीय गन्तव्यसमेत बनाउन सकिने भएकोले चुरे जैविक पार्कका रूपमा विकास गर्ने योजना अघि बढेको हो । लुम्बिनी प्रदेशका भौतिक पूर्वाधार विकासमन्त्री भूमिश्वर ढकालले मलमला मन्दिरको विस्तृत गुरुयोजना बनाएर धार्मिक तथा चुरे जैविक पार्कका रूपमा विकास गर्ने र आन्तरिक तथा बाह्य पर्यटक आकर्षित गर्ने योजना रहेको जानकारी दिनुभयो ।  मलमला मन्दिरमा खासगरी दसैँका नौ दिन र चैते दसैँमा ठुलो सङ्ख्यामा भक्तजन भाकल पूरा हुने विश्वासमा दर्शन गर्न आउने गर्दछन् । मलमला मन्दिर क्षेत्रको विकासका लागि सैनामैना नगरपालिकाले समेत काम गर्दै आएको छ । नगरपालिकाले एसियाली विकास बैँकको सहयोगमा दुई वर्षअघि यो क्षेत्रको विस्तृत परियोजना प्रतिवेदन (डिपिआर) बनाइएको थियो । नगरपालिका उपप्रमुख वीना रानाले मलमला मन्दिर क्षेत्रको सरसफाइ, मन्दिरको व्यवस्थापन, मन्दिरसम्म पुग्ने धर्मावलम्बीलाई खानेपानीको व्यवस्थालगायत सिँढीको मर्मतको काम गरेको बताउनुभयो । त्यसअघि रूपन्देही क्षेत्र नं. ५ का पूर्वसांसद भरतकुमार शाहको पहलमा सांसद विकास कोषबाट ३० लाख र सैनामैना नगरपालिकाका तर्फबाट २० लाख गरी कुल ५० लाख रुपियाँमा मन्दिरसम्म पुग्ने पक्की बाटो निर्माण भएको थियो । सैनामैना नगरपालिकाका पूर्व नगर प्रमुख चित्रबहादुर कार्कीले मलमला क्षेत्रलाई वरिपरिको भूगोल अनुसार जैविक पार्कका रूपमा विकास गर्ने प्रशस्त सम्भावना रहेकाले त्यसका लागि प्रदेश सरकार र सैनामैना नगरपालिकाले पहल गर्नुपर्ने बताउनुभयो । """
हलगोरु पाल्ने किसानलाई अनुदान,"""स्याङ्जा समाचारदाता स्याङ्जा, असार ६ गते । फेदीखोला गाउँपालिका स्याङ्जाले हल गोरु पाल्ने किसानलाई बिहीबार १४ लाख ४५ हजार प्रोत्साहन अनुदान वितरण गरेको छ । हामी सधैँ श्रमजीवी र किसानको पक्षमा दृढताका साथ उभिएका छौँ भन्ने नारासहित पालिकाले परम्परागत कृषि प्रणालीको संरक्षण र कृषकलाई आर्थिक प्रोत्साहन दिने उद्देश्यले हलगोरु पाल्ने किसानलाई अनुदान वितरण गरेको जनाएको छ । यस कार्यक्रममा २२४ जना किसान समेटिएको बताउँदै पालिकाका अध्यक्ष घनश्याम सुवेदीले गाउँपालिकाभित्र २९० वटा गोरुका लागि प्रतिहल १० हजार रुपियाँका दरले अनुदान वितरण गरिएको जानकारी दिनुभयो । गाोरु पाल्ने किसानलाई नगद अनुदान दिने गाउँ सभाको निर्णय अनुसार किसानलाई नगद प्रदान गरिएको हो । यस्तै यो कार्यक्रमले किसानको मनोबल बढाउँदै दिगो, आत्मनिर्भर र सांस्कृतिक रूपमा समृद्ध कृषि प्रणालीतर्फ सकारात्मक सङ्केत दिएको सुवेदीले बताउनुभयो । यस अनुदान कार्यक्रमले किसानको उत्पादन लागत घटेर आम्दानी बढ्ने, सामूहिक श्रम र परम्परागत कृषि अभ्यासको पुनर्जीवन, यान्त्रिक जोतको सट्टा वातावरणमैत्री विधिको प्रोत्साहन, हराउँदै गएको हल गोरु जोत्ने परम्पराको संरक्षण हुने अपेक्षा पालिकाले लिएको छ । """
काठेखोलाको नीति : लोकल रक्सी ब्रान्डिङ गर्ने,"""अर्जुन कार्की काठे खोला (बागलुङ), असार ६ गते । जिल्लाको काठेखोला गाउँपालिकाले स्थानीय रूपमा उत्पादन गरिने मदिरा (रक्सी)लाई ब्रान्डिङ र लेवलिङ गर्ने नीति लिएको छ । शुक्रबार गाउँपालिकाको १७ औं गाउँसभामा आर्थिक वर्ष २०८२-०८३ को नीति तथा कार्यक्रम सार्वजनिक गर्दै गाउँपालिका अध्यक्ष राजु थापाले कोदोको अर्गानिक लोकल रक्सीलाई ब्रान्डिङ र लेवलिङ गरी बिक्री वितरण गर्न प्रक्रिया अगाडि बढाउने नीति सार्वजनिक गर्नुभएको हो गाउँपालिकाले आगामी आर्थिक वर्षको नीति तथा कार्यक्रममा तरकारी खेतीमा नागरिकलाई आकर्षण वृद्धि गर्न तरकारी मिनिकिट अनुदान कार्यक्रम, चिया, अलैंची, ओखर, टिमुर, आलु र सुन्तला खेतीको पकेट स्थापना गरी ब्लकको रूपमा विकास गर्दै कृषि पकेट पूर्वाधार कार्यक्रम सज्चालन, कृषकको उत्पादानलाई सङ्कलन र बजारीकरणका लागि काठेखोला कृषि उपज सङ्कलन केन्द्रको भवन निर्माण र सञ्चालन गर्ने जनाएको छ । गाउँपालिकाले बाँदर व्यवस्थापन कार्यक्रम सञ्चालन गर्ने भएको छ । अध्यक्ष थापाले सामुदायिक वन उपभोक्ता समूहहरूसँग सहकार्य गरी बाँझो तथा सामुदायिक वन जङ्गलहरूमा फलफूल तथा गिठा, तरुल, भ्याकुर र कन्दमूल जस्ता फलफूल तथा खनिजजन्य खाद्यान्नहरू लगाएर बाँदर व्यवस्थापन गर्ने नीति सार्वजनिक गर्नुभएको छ । यस्तै गाउँपालिकाभित्र उत्पादन हुने नाङ्लो, डाली, मकैको खाेस्टाबाट निर्माण हुने फूलजन्य सामग्रीहरूको बजारीकरणमा साथ दिन ‘काठेखोला कोसेली घर’ सङ्कलन गरिने भएको छ । गाउँपालिकाभित्र रहेका खानीहरू उत्खनन तथा अनुसन्धान गर्न सङ्घ तथा प्रदेश सरकारसँग समन्वय तथा पहल गर्ने र गाउँपालिकलो रैथाने बाँकोको सिन्की, सिस्नुको पाउडर, अल्लोको कपडा, लालीगुराँसको जुस, अदुवाको मिठाई (क्यान्डी), जुस, अचारलाई व्यवसायिक गर्दै स्थानीय उत्पादनको ब्रान्डिङ, प्याकेजिङ र लेवलिङ गरी बजार व्यवस्थापन गर्ने भएको छ । यस्तै गाउँपालिकाभित्र रहेको पर्यटकीय क्षेत्र घुम्ने गरी पर्यापर्यटन रूपको विकास गरी पूर्वाधार निर्माण गरिने र नीजि क्षेत्रसँग समन्वय गरी जडीबुटी उत्पादन र प्रशोधन केन्द्र सञ्चालन गरिने अध्यक्ष थापाले नीति ल्याउनुभएको छ । यस्तै आम नागरिकहरूमा शैक्षिक जागरणका नवीनतम कार्यक्रम सञ्चालन गर्न सबैको लागि शिक्षा सञ्चालनमा जोड दिने, गाउँपालिकाभित्र बन्ने नयाँ संरचनाहरूमा बाल तथा अपाङ्गमैत्री भौतिक संरचना निर्माणमा जोड दिने र विद्यालयहरूको खाजामा जङ्कफुडरहित बनाउन सबै विद्यालयमा पढ्दै कमाउँदै कार्यक्रम सञ्चालन गरिने भएको छ । त्यस्तै उपाध्यक्षसँग सघन र नियमित अनुगमन कार्यक्रम राखिएको हो । गाउँपालिकाका सबै नागरिकको मृगौला, मुटु, उच्च रक्तचाप, मधुमेह जस्ता रोगको निःशुल्क जाँच र उपचारको प्रबन्ध मिलाइने । स्वास्थ्यतर्फ १२० विपन्न घर परिवारलाई निःशुल्क बिमा लगायतका कार्यक्रम जोडिएको हो । गाउँपालिकाले प्रतिभा पहिचान कार्यक्रम र सृजनशील शुक्रबार पनि विद्यालयमा सञ्चालन हुने, लोप हुन लागेका गीतसङ्गीतको संरक्षण, प्रवर्धन र उजागरमा जोड दिने योजना छ । यस्तै लक्षित समुदायहरूको सीप क्षमता विकासका लागि विगतदेखि सञ्चालनमा आएको अध्यक्षसँग सीप विकास कार्यक्रमलाई निरन्तरता दिने, दलित समुदायहरूको सशक्तीकरण र आर्थिक आयआर्जन वृद्धि गर्न दलित सशक्तीकरण अभियान सञ्चालन गरिने भएको छ । पूर्वाधारतर्फ गाउँपालिकाले हरेक वर्ष गाउँपालिका भवनदेखि वडा कार्यालयसम्म जोड्ने सडकलाई गौरवको योजनामा समावेश गर्दै स्तराेन्नति गर्ने योजना यस वर्ष वडा  नम्बर ३ धम्जा र वडा नं. ७ रेशेको वडा कार्यालयसम्म जोड्ने सडक स्तराेन्नति गरिने भएको छ । यस्तै गाउँपालिका र वडा कार्यालयसँगको साझेदारीमा वडा कार्यालयले सङ्कलन गरेको राजस्व रकम बराबरको साझेदारीमा  प्रत्येक वडाको सडक ढलान, ग्रावेलिङ, ग्याविन लगायतका काममा जोड दिइने र सडक निर्माण गर्दा पर्यावरणीय दृष्टिकोणले वातावरणमैत्री सडक संरचना निर्माण गर्न पहल गरिने र यस वर्ष ५० प्रतिशत पूर्वाधार संरचनाको निर्माण कार्य गर्ने नीति अवलम्बन गरिने नीति लिइएको अध्यक्ष थापाले जानकारी दिनुभयो । """
सुनको मूल्य निरन्तर बढ्दो,"""काठमाडौँ,  असार ४ गते ।  गत जेठ २७ गतेदेखि अन्तरराष्ट्रिय बजारमा सुनको मूल्य निरन्तर बढिरहेको छ । आज बजार खुल्दा मङ्गलबारको तुलनामा सुन तोलामा रु. ९०० र चाँदीे रु. ६५ ले बढेको हो । नेपाल सुनचाँदी व्यवसायी महासङ्घका अनुसार आज एक तोला सुनको मोल रु. एक लाख ९५ हजार ५०० कायम भएको छ भने एक तोला चाँदी रु. दुई हजार २२५ मा कारोबार भइरहेको छ ।  अन्तर्राष्ट्रिय बजारमा आज एक औँस सुन तीन हजार ३९३ अमेरिकी डलरमा कारोबार भइरहेको अन्तर्राष्ट्रिय सञ्चारमाध्यमहरूले जनाएका छन् ।  रासस """
सिदिङ्वाको बजेट साढे ४४ करोडभन्दा बढी,"""साहारा लिम्बू फुङलिङ, असार ५ गते । सिदिङ्वा गाउँपालिकाले आर्थिक वर्ष २०८२(८३ का लागि साढे ४४ करोड बढी रुपियाँको बजेट गाउँसभामा प्रस्तुत गरेको छ । विहीबार भएको गाउँपालिकाको १७ औं गाउँसभामा उक्त बजेट प्रस्तुत गरिएको हो । पालिकाको केन्द्र साब्लाखुमा उपाध्यक्ष कृष्णकुमारी कडरियाले ४४ करोड ५२ लाख ८७ हजार रुपियाँको बजेट प्रस्तुत गर्नुभयो । जसमध्ये आन्तरिक स्रोतबाट ५ करोड ४७ लाख ७५ हजार ४५२ रुपियाँ, वित्तिय समानीकरणबाट १० करोड ३० लाख, राजश्व बाँडफाँडबाट ८ करोड २२ लाख र प्रदेश अन्तर्गत वित्तीय समानीकरणबाट ९२ लाख २३ हजार रुपियाँ आय हुने अनुमान गरिएको छ। त्यस्तै, प्रदेशको राजश्व बाँडफाँटबाट ५१ लाख ७६ हजार, रोयल्टी बाँडफाँट १ लाख ५० हजार र स्थानीयको राजश्व बाँडफाँटबाट ६ लाख रुपियाँ प्राप्त हुने विवरण उपाध्यक्ष कडरियाले पेश गर्नुभएको बजेटमा उल्लेख छ । त्यस्तै, सङ्घीय सरकारको ससर्त अनुदानबाट १९ करोड १ लाख रुपियाँ आय हुने अनुमान गरिएको छ । """
नवदुर्गा गणको अन्त्येष्टि दिन,"""काठमाडाैँ, असार ५ गते । हरेक वर्षको भलभल अष्टमीका दिन नवदुर्गा गणको देहावसान हुने विश्वाससहित नवदुर्गाको विलाप नाचसँगै जीवित देवता नवदुर्गा गणले प्रयोग गर्ने मुकुटलाई ब्रह्मायणीमा विसर्जन गरिएकाे छ । गत बुधबार नवदुर्गा गणले प्रयोग गर्ने मुकुटलाई ब्रह्मायणीमा विसर्जन अन्तिम संस्कार गरिएको हो । देव गणको मुकुन्डो जलाउनुलाई नवदुर्गा देवगणको अन्त्येष्टि मानिन्छ । अन्त्येष्टि क्रममा भलभल अष्टमीमा नवदुर्गा गण बिहानै द्योछें (देवता घर)बाट बाहिर निस्केर विलाप नाच प्रदर्शन गर्ने परम्परा रहेको छ । प्रत्येक वर्ष भलभल अष्टमीमा देहावसान भएका नवदुर्गा देवगणको दशैँमा पुनः जन्म हुने र जन्मसँर्गै नयाँ मुकुन्डो तयार गरी नवदुर्गा गणले लगाउँछन् । घण्टाकर्ण चतुर्दशी अर्थात गठेमङ्गलका दिन नवदुर्गा गणले प्रयोग गर्ने मुकुटलाई विधिपूर्वक प्राणप्रतिष्ठा गरेपछि त्यसमा देवता प्रविष्ट हुन्छन् भन्ने मान्यता रहिआएको छ । यो नाचमा भैरव, महाकाली, वाराही, ब्रह्मायणी, महेश्वरी, कुमारी, वैष्णवी, इन्द्रायणी, गणेश, महादेव, श्वेतभैरव र दुई सिंह (नन्दी–भृङ्गी)सहित १३ जना पात्र रहेका हुन्छन् । तन्त्रमन्त्रद्वारा भक्तपुरवासीलाई सुरक्षा प्रदान गर्ने नवदुर्गा गणको देहावसानपछि रोगव्याधि तथा भूतप्रेतको प्रकोप बढ्ने जनविश्वास छ । प्रकोपबाट बच्न नवदुर्गा देवगणबाट दिइने पासुका (धागोको माला) लगाउने परम्परा रहिआएको छ ।                   """
‘लोक सेवा युवाको भरोसा केन्द्र’,"""काठमाडौँ, असार २ गते । राष्ट्रपति रामचन्द्र पौडेलले राज्यका नीति निर्माण तहमा सबै वर्गको प्रतिनिधित्वले राष्ट्रिय एकतालाई मजबुत बनाउन योगदान पुग्ने बताउनुभएको छ । उहाँले लोकतान्त्रिक व्यवस्थाको मर्म र भावनालाई आत्मसात् गरी निजामती सेवामा समावेशी समूहमार्फत उम्मेदवार सिफारिस हुनु सकारात्मक पक्ष रहेको बताउनुभयो । लोक सेवा आयोगको हीरक महोत्सवका अवसरमा काठमाडौँमा आयोजित समारोहमा राष्ट्रपति पौडेलले नेपालमा निजामती सेवामा समावेशी रूपले कर्मचारी नियुक्ति प्रक्रिया सुरु भएयता विभिन्न समावेशी समूहमार्फत उम्मेदवार सिफारिस हुनु सकारात्मक पक्ष रहेको बताउनुभएको हो । उहाँले भन्नुभयो, “यसबाट राज्यका नीति निर्माण तहमा सबै वर्गको प्रतिनिधित्व भई राष्ट्रिय एकतालाई मजबुत बनाउने र सङ्घीयता अनुरूप समावेशी समूहतर्फ उम्मेदवार छनोट प्रक्रियालाई समयसापेक्ष परिष्कृत गर्दै यी समूहबाट थप उम्मेदवार सफल हुन सक्ने गरी आयोगले कार्यसम्पादन गर्ने विश्वास लिएको छु ।” राष्ट्रपति पौडेलले आयोगले वर्तमान पुस्ताप्रति न्याय तथा भविष्यका पुस्ताप्रतिको आशा एवं भरोसाको केन्द्रका रूपमा आफ्नो कर्तव्य, दायित्व, जिम्मेवारी निर्वाह गर्नुपर्ने आवश्यकता औँल्याउनुभयो । सङ्घीय लोकतान्त्रिक गणतान्त्रिक व्यवस्थामा जनताको मुख्य चाहना भनेको तीव्र आर्थिक विकासको बाटोमा अग्रसर हुनु रहेको उल्लेख गर्दै राष्ट्रपति पौडेलले यसको पहिलो खुड्किलो सुशासन रहेकाले त्यसप्रति कर्मचारीतन्त्र सचेत हुनुपर्नेमा जोड दिनुभयो । उहाँले भन्नुभयो, “अब सहज, सरल र प्रभावकारी तवरले सेवा प्रवाह गरेर कर्मचारीतन्त्रले नागरिकको मनसमेत जित्न सक्नु पर्छ । नागरिक हकका निम्ति सहज पहुँच नदिएसम्म लोकतन्त्र दह्रो हुन सक्दैन ।” उहाँले स्थायी सरकारका रूपमा लिइएको कर्मचारीतन्त्रले आधुनिक विधि, प्रविधि र दक्ष जनशक्तिको उपयोग गरी सुशासनको भावना र मर्म अनुरूप काम गर्नुपर्ने आवश्यकता औँल्याउनुभयो । लोक सेवामाथि विश्वास प्रबल : प्रधानमन्त्री सो अवसरमा शुभकामना मन्तव्य राख्ने क्रममा प्रधानमन्त्री केपी शर्मा ओलीले अहिले थुप्रै निकायमाथि जनविश्वास कमी भएको अवस्थामा लोक सेवा आयोगमाथिको जनविश्वास प्रबल हुनु सकारात्मक भएको बताउनुभयो । उहाँले शासन व्यवस्था प्रभावकारी रूपमा सञ्चालनका लागि सरकार र प्रशासनको भूमिका महट्टवपूर्ण रहेको बताउनुभयो । “सरकारको कार्य सफलता कर्मचारीतन्त्रको सक्षमतामा धेरै हदसम्म निर्भर हुन्छ । तसर्थ राज्य सञ्चालनका लागि छनोट गरिने कर्मचारी योग्य, दक्ष, निपुण हुनुका अतिरिक्त नेपालको राष्ट्रिय हितको जगेर्ना र प्रवर्धन गर्ने हुनु आवश्यक छ,” प्रधानमन्त्री ओलीले बताउनुभयो । प्रधानमन्त्री ओलीले नयाँ धारका विषयवस्तु समेटेर शैक्षिक योग्यता निर्धारण गर्न सुझाव दिनुभयो । उहाँले काम र परिवेश अनुसार समय सापेक्ष रूपमा कार्यसम्पादन गर्न उपयुक्त ज्ञान, सिप र क्षमता प्रदान गर्न सक्ने विषयवस्तु समेटिएका पाठ्यक्रम हुन आवश्यक रहेको तर्क गर्नुभयो । प्रधानमन्त्री ओलीले लाखौँ सङ्ख्यामा बिदेसिने युवा शक्तिलाई देशमै निष्पक्ष रूपमा रहेर रोजगारीमा छनोट गर्ने संस्थाको रूपमा लोक सेवा आयोगको भूमिकाको प्रशंसा गर्नुभयो । उहाँले भन्नुभयो, “संवैधानिक व्यवस्थाबमोजिम सरकारी निकायका लागि उपयुक्त उम्मेदवार छनोट गर्ने जिम्मेवारी लोक सेवा आयोगको हो । आयोगले जति निष्पक्ष, स्वच्छ र वस्तुनिष्ठ भएर कर्मचारी छनोट गर्छ, कर्मचारी संयन्त्र त्यति नै सबल र प्रभावकारी हुन्छ ।” प्रधानमन्त्री ओलीले आयोगको कार्यसम्पादनमा आवश्यक पर्ने साधन र स्रोत सम्पन्न तथा प्रविधिमैत्री बनाउने विषयमा सम्बन्धित सबै निकाय प्रतिबद्ध हुनुपर्ने बताउनुभयो । लोक सेवा आयोगले आफ्नो वार्षिक प्रतिवेदनमा औँल्याएका र सिफारिस गरेका सुझाव कार्यान्वयनमा सबै निकायले ध्यान दिन जरुरी रहेको उहाँको भनाइ थियो । शुभकामना मन्तव्यका क्रममा प्रतिनिधि सभाको राज्य व्यवस्था तथा सुशासन समितिका सभापति रामहरि खतिवडाले लोक सेवा आयोगले निष्पक्षता र स्वच्छताको मानक तयार गरेको भन्दै प्रशंसा गर्नुभयो । उहाँले भन्नुभयो, “राजनीतिक नेतृत्वले पनि पारदर्शिता, निष्पक्षता र स्वच्छताका लागि आयोगको कार्यसम्पादनबाट प्रेरित हुनु पर्छ ।” सो अवसरमा आयोगका अध्यक्ष माधवप्रसाद रेग्मीले आयोगले हालसम्म गरेको सुधारको प्रयासबारे जानकारी गराउनुभयो । उहाँले भन्नुभयो, “विगतका सफलताप्रति गौरवबोध गर्दै कमजोरीबाट सिक्ने एवं वर्तमान र भविष्यका आवश्यकताको पहिचान गर्दै आगामी कार्ययोजना निर्माण गर्न निरन्तर क्रियाशील रहने प्रतिबद्धता व्यक्त गर्दछु ।” सो अवसरमा आयोगका सदस्य दिनेश सिलवालले धन्यवाद ज्ञापन र सचिव किरणराज शर्माले स्वागत मन्तव्य राख्नुभयो । हीरक महोत्सव मनाउने क्रममा आयोगले चार जना कर्मचारीलाई सम्मानित गरेको छ । लोक सेवा आयोग बुटवल कार्यालयका खरिदार चित्रकुमार सुवाल, केन्द्रीय कार्यालय, कमलपोखरीका शाखा अधिकृतहरू लक्ष्मीप्रसाद पराजुली र ऋषिकेश चौलागाई तथा कम्प्युटर अपरेटर प्रल्हाद सिलवाललाई आयोगले सम्मान गरेको हो । विसं २००८ असार १ गते स्थापना भएको आयोगले स्थापनाको ७५ औँ वर्ष पुगेको अवसरमा बर्सैभरि विभिन्न कार्यक्रम गरी हीरक महोत्सव मनाउने छ ।  """
‘विद्युत् ट्रिपिङबाट उद्योगी प्रताडित’,"""गोरखापत्र समाचारदाता काठमाडौँ, असार ६ गते । सुनसरी–मोरङ औद्योगिक कोरिडोरका उद्योगी व्यवसायी पर्याप्त विद्युत् उपलब्ध भइरहने अहिलेको समयमा पनि दैनिक कैयौँ पटक विद्युत् ट्रिपिङ हुँदा प्रताडित भएको बताएका छन् । नेपालमा उत्पादन हुने विद्युत् भारत तथा बङ्गलादेश निर्यातको चर्चा गरिहने तर स्वदेशी उद्योग व्यवसाय ट्रिपिङका कारण लामो समयसम्म हुने विद्युत् कटौतीको मार खेप्न बाध्य हुनु परेको उद्योग सङ्गठन मोरङले विज्ञप्तिमार्फत जनाएको छ । अध्यक्ष नन्दकिशोर राठीले दैनिक निरन्तर भइरहने ट्रिपिङले उद्योगको मिल मेसिनरीमा बिग्रन गएको, उत्पादनका क्रममा रहेको कच्चा पदार्थ खेर गएको, श्रमिकको काम नभई त्यसै राख्नु परेको, जेनेरेटर सञ्चालन गर्नुपर्दा उत्पादन लागत वृद्धि भएको बताउनुभयो । राठीले भन्नुभयो, “उद्योगी व्यवसायीको गुनासो सम्बन्धित निकायलाई बारम्बार सुनाउँदासमेत समस्या समाधानमा ठोस पहल नभएकामा हामी उद्योगी प्रताडित छौँ ।” उहाँले वर्षायाम सुरु भएसँगै औद्योगिक कोरिडोरमा निरन्तर विद्युत् आपूर्ति हुने आशामा रहेका उद्योगी व्यवसायीको आशाविपरीत हाल दैनिक कैयौँ पटक भइरहेको ट्रिपिङका कारण निराश बढ्दै गएको बताउनुभयो । उहाँले सुक्खायाममा विद्युत्को अभाव र वर्षायाममा ट्रिपिङको मार खेप्नु परिरहेको भन्दै विद्युत् आपूर्तिको समस्या दीर्घकालीन रूपमा समाधान गर्न नेपाल विद्युत् प्राधिकरणलाई संवेदनशील हुन आग्रह गर्नुभयो । """
बन्दीपुर बजार,"""तनहुँको पर्यटकीय नगरी बन्दीपुर बजार। पछिल्लो समय बन्दीपुर आन्तरिक तथा बाह्य पर्यटकको आकर्षणको केन्द्र बनेको छ । तस्बिरः कृष्ण न्यौपाने/रासस """
विद्युत् महसुलले विद्यालय हैरान,"""काठमाडौँ, असार ६ गते । वीरगन्ज महानगरपालिका–४ मा रहेको त्रिजुद्ध माध्यमिक विद्यालयले २० लाख रुपियाँ बिजुलीको शुल्क नेपाल विद्युत् प्राधिकरणलाई बुझाउन बाँकी छ । बक्यौता नतिरेकै कारण नेपाल विद्युत् प्राधिकरणले विगतमा स्कुलको पटक पटक लाइन काटिसकेको छ । महानगरपालिकाको समन्वयमा प्राधिकरणले लाइन त जोडिदिएको छ तर समस्या समाधान भएको छैन । अहिले पनि प्राधिकरणबाट पटक पटक ताकेता भइरहेको छ । विद्यालयका प्रधानाध्यापक नवीनकुमार मिश्रका अनुसार झन्डै पाँच वर्षदेखिको बिजुलीको शुल्क विद्यालयले तिर्न बाँकी छ । यस विद्यालयमा कोरोना भाइरसको सङ्क्रमण फैलिएको समयमा क्वारेन्टाइनसमेत राखिएको थियो । त्यतिबेला उच्च बिजुली खपत भएपछि स्कुलकै नाममा महसुल उठेको थियो । प्रधानाध्यापक मिश्रले भन्नुभयो, “त्यतिबेलादेखि नै कुनै पनि निकायले बिजुली र पानीका लागि पैसा दिएको छैन । तिरौँ  भने विद्यालयको स्रोत केही छैन । विद्यार्थीबाट उठाएर तिर्ने कुरा भएन । प्राधिकरणले फेरि कुन दिन बिजुलीको लाइन काट्ला भन्ने त्रास छ ।” उहाँका अनुसार अहिले पनि विद्यालयमा मासिक सरदर २० हजार रुपियाँ बिजुलीको बिल आउँछ । वीरगन्जकै रामचरण साह पन्नालाल माध्यमिक विद्यालयको पनि एक लाख २० हजार रुपियाँ बिजुलीको बिल तिर्न बाँकी छ । विद्यालयका प्रधानाध्यापक उमेशकुमार मिश्रका अनुसार दुई वर्षदेखिको बिल तिर्न बाँकी छ । नेपाल राष्ट्रिय माध्यमिक विद्यालयमा दुई लाख रुपियाँ बिजुलीको बिल तिर्न बाँकी रहेको विद्यालयका प्रधानाध्यापक रामनारायण मिश्रले बताउनुभयो ।  यी सबै विद्यालयमा अहिले पनि मासिक २० हजार रुपियाँभन्दा बढी बिजुलीको बिल उठ्छ । गर्मी महिनामा सबै कोठामा पङ्खा चलाउनुपर्ने हुँदा अझ बढी बिजुली खपत हुन्छ तर हरेक वर्ष विद्यालयको बिल कसरी तिर्ने भन्ने चिन्ताले विद्यालयलाई सताउने गरेको छ । महानगरपालिकाका प्रमुख प्रशासकीय अधिकृत अरबिन्दलाल कर्णका अनुसार वीरगन्ज महानगरपालिका अन्तर्गतका सामुदायिक विद्यालयमा प्राधिकरणलाई बुझाउनुपर्ने बिजुलीको बक्यौता तीन करोड रुपियाँभन्दा धेरै छ । महानगरपालिका भने आफ्नै आम्दानीबाट उक्त रकम तिर्न नसक्ने अवस्थामा पुगेको कर्णले बताउनुभयो । बिजुलीको शुल्क मिनाहा गरिदिन नेपाल विद्युत् प्राधिकरण तथा सम्बन्धित मन्त्रालयका मन्त्रीसँग समेत पटक पटक छलफल भइसकेको छ तर सरकारी स्तरबाटै नीतिगत निर्णय नगर्दासम्म आफूहरूले मात्रै केही गर्न नसक्ने कर्णले गुनासो गर्नुभयो । सरकारले शिक्षक कर्मचारीको तलबभत्ताका लागि बजेटमै रकम छुट्याए पनि पानी, बिजुली, सरसफाइलगायतका शीर्षकमा पैसा नदिँदा समस्या भएको विद्यालयका प्रधानाध्यापकहरूको गुनासो छ । यी विद्यालयमा मात्रै होइन, मुलुकभरकै सामुदायिक विद्यालयका यी साझा समस्या हुन् । आर्थिक रूपमा सम्पन्न स्थानीय निकायले आफ्नै राजस्वबाट विद्यालय, अस्पताललगायत निकायको बिजुली तथा पानीको बिल तिर्न रकम उपलब्ध गराउने गरेको छ । सामुदायिक विद्यालयलाई सरकारले मसलन्द खर्च शीर्षकमा वार्षिक ३० हजार रुपियाँ उपलब्ध गराउँछ । त्यसबाहेक विभिन्न समुदाय र समूहका विद्यार्थीलाई छात्रवृत्तिका लागि पनि पैसा दिन्छ तर त्यो पैसा सम्बन्धित शीर्षकमै खर्च गर्नुपर्ने भएका कारण यस्ता समस्या समाधानमा खर्च गर्न नमिल्ने काठमाडौँको रानीपोखरीस्थित संस्कृत माध्यमिक विद्यालयका प्रधानाध्यापक शिवराज अधिकारीले बताउनुभयो । दरबार हाइस्कुलको नामले चिनिने भानु माध्यमिक विद्यालय भवनमै सञ्चालित यस विद्यालयमा पनि मासिक एक लाख रुपियाँसम्म बिजुलीको बिल उठ्ने गर्छ । अहिलेसम्म दुवै स्कुल मिलेर आधा आधा तिर्ने गरेको र उक्त रकम काठमाडौँ महानगरपालिकाले उपलब्ध गराएको प्रधानाध्यापक अधिकारीले बताउनुभयो तर सबै स्थानीय तहले यो शीर्षकमा पर्याप्त पैसा नछुट्याउँदा समस्या भएको वीरगन्जको त्रिजुद्ध माविका प्रधानाध्यापक नवीनकुमार मिश्रको बुझाइ छ । स्कुलको संरचना हेरेर मासिक रूपमा न्यूनतम सीमा तोकेर निश्चित युनिट बिजुली छुट दिन सरकारले नै नीतिगत निर्णय गरिदिने हो भने समस्या सधैँका लागि समाधान हुने मिश्रको भनाइ छ । उहाँले भन्नुभयो, “राज्यले स्कुललाई धेरै दिएको छ तर अलिकति मात्रै रकम बढाउने हो भने धेरै कुराको व्यवस्थापन गर्न सजिलो हुने थियो ।” विद्यालयमा अन्य शीर्षकमा आएको पैसा पानी तथा बिजुलीका लागि तिरौँ भने पनि अनियमितताको आरोपमा भ्रष्टाचार मुद्दा लाग्ने डर भएको विद्यालयको भनाइ छ । केही विद्यालयले भने आफ्नै सटर वा भाडा लगाउने स्थान भएमा सोही रकमबाट बिजुलीको बिल तिर्ने गरेका छन् ।  नयाँ संविधान जारी भएसँगै विद्यालय तहको शिक्षाको अधिकार स्थानीय तहमा गएपछि यस्तो समस्या बढी देखिएको छ । राज्यले हरेक वर्ष विद्यार्थीको सिकाइ उपलब्धि सुधारका लागि विविध कार्यक्रम सञ्चालन गरिरहेको छ तर पानी र बिजुली जस्तो आधारभूत आवश्यकता पूरा गर्नसमेत प्रशस्त बजेट नहुनु दुःखद भएको वीरगन्जको रामचरण साह पन्नालाल माध्यमिक विद्यालयका प्रधानाध्यापक उमेशकुमार मिश्रले बताउनुभयो । विद्यालयका प्रधानाध्यापक जहिले पनि शैक्षिक परिचालन गर्नभन्दा पनि आर्थिक खोजीमा लाग्नुपर्ने बाध्यतामा रहेका कारण पनि शिक्षाको स्तर सुधार्न समस्या भएको उहाँको भनाइ छ । यस विषयमा शिक्षा, विज्ञान तथा प्रविधि मन्त्रालयमा पनि थुप्रै गुनासा आउने गरेका छन् तर पनि गुनासो सुनुवाइ भएको छैन । मन्त्रालयका प्रवक्ता शिवकुमार सापकोटाले भन्नुभयो, “बिजुली तथा पानीको बिल छुटको विषयमा नीतिगत निर्णय नै गर्नुपर्ने अवस्था आएको छ । विभिन्न चरणमा छलफल पनि भएको छ ।” """
"डोटीमा जिप दुर्घटना : तीन जनाको मृत्यु, पाँच घाइते","""केशवचन्द्र महरा दिपायल, असर ६ गते । डोटीमा जिप दुर्घटनामा हुँदा तीन जनाको मृत्यु भएको छ भने पाँच जना घाइते भएका छन् । जिल्लाको आदर्श गाउँपालिका-१ खिरधार धौलामाटी भन्ने ठाउँमा शुक्रबार दिउँसो जिप दुर्घटना भएको हो । आदर्श गाउँपालिकाबाट मेल्लेखतर्फ जाँदै गरेको सुपप्र ०१ ००१ ज १३९५ नम्बरको जिप दुर्घटना भएको जिल्ला प्रहरी कार्यालय डोटीले जनाएको छ । जिप घुम्तीमा अनियन्त्रित भएर सडकबाट अन्दाजी २५० मिटर तल भिरमा खसेको प्रहरी निरीक्षक राजेन्द्रबहादुर चन्दले जानकारी दिनुभयाे । प्रहरीका अनुसार दुर्घटनामा सायल गाउँपालिका-४ सुण्ड निवासी ४१ वर्षीया हरुदेवी विक, चालक आदर्श गाउँपालिका-७ दडिमानाका २७ वर्षीय सुरेश कार्की र सायल गाउँपालिका-६ कटुवाल गाँउकी ३५ वर्षीया काली कटुवालको मृत्यु भएको हो । मृतक कटुवाल गर्भवती रहेको प्रहरीले जनाएको छ । विक र चालक कार्कीको घटनास्थलमै मृत्यु भएको हो भने कटुवालको उपचारका क्रममा जिल्ला अस्पताल डोटीमा मृत्यु भएको हो । दुर्घटनामा आदर्श गाउँपालिका-३ नुवाकोटकी १४ वर्षीया अनिता विक, सोही ठाउँकी १६ वर्षीय स्यानु विक, आदर्श गाउँपालिकाका- ७ दडिमानाका २२ वर्षीय कैलाश विष्ट, सोही ठाउँका १४ वर्षीय दीपक विष्ट घाइते हुनुभएकाे छ । त्यस्तै मृतक कटुवालकी ९ वर्षीया छोरी सविता कटुवाल पनि घाइते हुनुभएकाे छ । दुर्घटनाका घाइतेको जिल्ला अस्पताल डोटीमा उपचार भइरहेको छ । """
न्यायाधीशद्वय थारू र महर्जन छानबिनमा,"""गोरखापत्र समाचारदाता काठमाडौँ, असार ६ गते । उच्च अदालत जनकपुर अस्थायी इजलास वीरगन्जका दुई जना न्यायाधीश फैसलाउपरको छानबिनका क्रममा न्याय परिषद्मा तानिनुभएको छ । नेपाली कांग्रेसका नेता मोहम्मद अफताव आलमलाई ज्यानसम्बन्धी मुद्दामा सफाइ दिएका न्यायाधीशद्वय खुसीप्रसाद थारू र अर्जुन महर्जन छानबिनमा तानिनुभएको हो । जिल्ला अदालतले जन्मकैद सजाय सुनाएका आलमसहितलाई उच्च अदालतबाट सफाइ भएपछि पीडित र अन्य पक्षले पनि परिषद्मा फैसला अनुसन्धान र न्यायाधीशमाथि कारबाही माग गर्दै उजुरी दिएका थिए । उजुरी अनुसन्धानका क्रममा न्यायाधीशद्वय थारू र महर्जनलाई परिषद्मा तानिएको हो । परिषद्का एक सदस्यका अनुसार बिहीबार उक्त निर्णय भएको हो । न्यायाधीशद्वय थारू र महर्जन परिषद्मा अब दैनिक उपस्थित हुनुपर्ने छ । जेठ १४ गते न्यायाधीशद्वय थारू र महर्जनको इजलासले आलमसहित तीन जनालाई मुद्दामा सफाइ दिएको थियो । उक्त घटनामा मारिएका त्रिलोकप्रताप सिंहका बाबुले मङ्गलबार परिषद्मा उपस्थित भएर निवेदन दिनुभएको थियो । विसं २०६४ मा संविधान सभा सदस्य निर्वाचनको अघिल्लो दिन रौतहटमा भएको बम विस्फोटमा घाइते भएका व्यक्तिलाई इँटाभट्टामा जलाएर मारेको आरोप आलमसहितलाई लागेको थियो । उक्त घटनामा कति व्यक्ति मारिएको भन्नेसमेत यकिन छैन । २०६४ चैत २७ गतेको घटनामा मुद्दा नचलाउने गरी सरकारी वकिल कार्यालय हुँदै महान्यायाधिवक्ता कार्यालयसमेतबाट निर्णय भएको थियो तर सर्वोच्च अदालतबाट जाहेरी दर्ता र अनुसन्धानको आदेशपछि मात्र घटनाको १२ वर्षपछि २०७६ सालमा आलम पक्राउ पर्नुभएको थियो । आलम पक्राउपछि अनुसन्धान हुनुका साथै जिल्ला अदालतमा मुद्दा दायर भएको थियो । जिल्ला अदालतले आलमसहित तिनै जनालाई जन्मकैदको सजाय गरेको थियो । उच्च अदालतले पुनरावेदनको रोह (विधि) बाट सफाइ दिएको थियो । समाचार हटाउन जारी आदेश बदर जिल्ला अदालत काठमाडौँले दुई सञ्चार गृहलाई समाचार हटाउन र तोकिएको विषयमा समाचार सम्प्रेषण नगर्न लगाएको प्रतिबन्ध खारेज गरेको छ । नेपाल धितोपत्र बोर्डका अध्यक्ष सन्तोषनारायण श्रेष्ठसँग सम्बन्धित प्रकाशित समाचार हटाउन जेठ २७ गते न्यायाधीश पीताम्बर शर्माले बिजमान्डु र नेपालखबर प्रालिका नाममा अल्पकालीन अन्तरिम आदेश जारी गरेको थियो । शर्माको इजलासले श्रेष्ठका सम्बन्धमा थप समाचार नलेख्न पनि आदेशमा भनेको थियो । उक्त अल्पकालीन अन्तरिम आदेशलाई न्यायाधीश श्यामविहारी मौर्यको इजलासले बिहीबार खारेज गरेको हो । संविधानले प्रकाशनपूर्वको प्रतिबन्ध अस्वीकार गरेको अवस्थामा समाचार नलेख्न अदालतबाट आदेश भएको भन्दै मानव अधिकार आयोग, प्रेस काउन्सिललगायतका सरोकारवाला संस्थाले आपत्ति जनाएका थिए । पक्राउ नगर्न आदेश यस्तै उच्च अदालत पाटनले पत्रकार दिलभूषण पाठकलाई युट्युबमा प्रकाशित सामग्रीलाई लिएर विद्युतीय कारोबार ऐन अन्तर्गतको कसुरमा पक्राउ नगर्न अन्तरिम आदेश जारी गरेको छ । न्यायाधीशद्वय टङ्कप्रसाद गुरुङ र टीकाराम आचार्यको संयुक्त इजलासले रिटको अन्तिम टुङ्गो नलागेसम्म उक्त आरोपमा पक्राउ नगर्न आदेश जारी गरेको हो । दुवै पक्षको छलफलपछि अदालतले अन्तरिम आदेश जारी गरेको हो । प्रसारित सामग्रीविरुद्ध उजुरी परेपछि प्रहरीले जेठ २७ गते पाठकलाई पक्राउको अनुमति लिएको थियो ।  """
नेपाली उद्धारको तयारी,"""अहिले मध्यपूर्व तनावग्रस्त छ । इजरायल–हमास युद्ध चलिरहेकै बेला गएको सातादेखि इजरायल र इरानबिच युद्ध चर्केको छ । दुवै मुलुक एकअर्काविरुद्ध आक्रामक ढङ्गले प्रस्तुत भएका छन् । विवादास्पद परमाणु कार्यक्रमलाई लिएर इजरायलले शुक्रबार बिहानै इरानमाथि भीषण हवाई आक्रमण सुरु गरेपछि इरान प्रत्याक्रमणमा उत्रेको हो । सात दिनदेखिको युद्धमा जनधनको व्यापक क्षति भएको छ । एक अर्काविरुद्ध गोलाबारुद, क्षेप्यास्त्र, बम, ड्रोन प्रहार गरी आक्रमण भइरहँदा जनजीवन अस्तव्यस्त बन्न पुगेको छ । अहिलेसम्मको घटनाक्रमले के देखाएको छ भने यो युद्धमा इरानभन्दा इजरायल शक्तिशाली देखिएको छ । जनधनको क्षतिको हिसाबले पनि इरानको तुलनामा इजरायलमा कम क्षति भएको छ । इजरायलले बङ्करमा राखेर नागरिकलाई सुरक्षा दिइरहेको छ । तैपनि दुवै देशमा अशान्ति छ, आमनागरिक त्रासमा छन् । कति बेला को कहाँ मारिने हो वा घाइते हुने हो भन्ने त्रासमा नागरिक सुरक्षाको खोजीमा छन् । यस्तो अवस्थामा नेपाल सरकारले इरान र इजरायलमा रहेका नेपालीको आवश्यक उद्धारका लागि तयारी सुरु गरेको छ । श्रम, रोजगार तथा सामाजिक सुरक्षा मन्त्रालयले युद्धरत इजरायलमा कार्यरत नेपाली श्रमिकलाई सुरक्षित गर्दै उद्धार गर्ने विषयमा कार्ययोजना बनाएको छ । श्रम मन्त्रालयमा बसेको आपत्कालीन बैठकले कार्ययोजना बनाएको हो । बैठकले गएको शुक्रबारदेखि इजरायल र इरानबिच युद्ध चर्किन थालेसँगै मध्यपूर्वी देशमा कार्यरत नेपाली श्रमिकलाई सुरक्षित गर्ने र उद्धार गर्ने विषयमा कार्ययोजना बनाएर अगाडि बढ्ने विषयमा सहमति गरेसँगै स्वदेश फर्कन चाहने नेपालीमा आशा पलाएको छ । बैठकमा नेपाली श्रमिकको उद्धार गर्न राज्यका सबै संयन्त्र परिचालन गर्ने र आवश्यक स्रोत जुटाउने निर्णय भएको छ । त्यस्तै स्थलगत मार्गबाट उद्धार गर्न छिमेकी देशमा प्रवेश गर्न सीमामै भिसा उपलब्ध गराउन अनुरोध गरेको छ । नेपाल सरकारले आपत्कालीन कामबाहेक मध्यपूर्व क्षेत्रमा यात्रा नगर्न ट्राभल एडभाइजरी जारी गरेको छ । अहिले युद्धग्रस्त क्षेत्रका नेपालीलाई मानसिक परामर्श सेवा सुरु गर्ने, मध्यपूर्वमा श्रमिक नलैजान रोजगारदातालाई अनुरोध गर्ने, श्रमिकको हवाई टिकट सार्न लाग्ने खर्च मिनाहा गर्न पर्यटन मन्त्रालयमार्फत उडान कम्पनीलाई अनुरोध गर्ने निर्णय भएको छ । यस्तै नेपाली दूतावासलाई आवश्यक स्रोत उपलब्ध गराउने र आफ्ना नागरिक उद्धार गर्दा नेपालीलाई पनि स्थान दिन भारत र चीनलाई अनुरोध गर्ने निर्णय बैठकले गरेको छ । भारत र चीनले त्यहाँ रहेका आफ्ना नागरिकको उद्धार सुरु गरेका छन् । इजरायलमा कार्यरत नेपाली श्रमिकमध्ये धेरैले आफू सुरक्षित भएर काम गर्ने तर अहिले नै स्वदेश नफर्कने जानकारी पनि गराएका छन् । कतिपय चाहिँ स्वेदश फर्कन आतुर पनि छन् । युद्धसँगै असुरक्षा पनि बढेकाले त्रसित भएको मनोविज्ञान प्रकट गरेको हुँदा नेपाली श्रमिकलाई मनोपरामर्श सेवा दिनुपर्ने अवस्था पनि देखिएको छ । इजरायलमा रहेको नेपाली दूतावासका अनुसार त्यहाँ पाँच हजारभन्दा बढी नेपाली छन् । वैदेशिक रोजगार विभागका अनुसार पछिल्लो पटक दुई सरकारबिच जिटुजी गरेर गएकाको सङ्ख्या एक हजार ८८८ जना छन् । अन्य कृषिमा काम र अध्ययन गर्न र अन्य देशबाट विभिन्न काम गर्न त्यहाँ पुगेका छन् । इजरायलको अवस्था सहज नभएकाले अहिले सहायक श्रमिक केयर गिभरमा इजरायल जाने भिसा र टिकट लिएर बसेका ३५ जनाको टिकट रद्द गरिएको छ । इजरायलमा केयर गिभरमा जान असार ७ गते शनिबारका लागि टिकट लिएकालाई तत्काल नपठाउन इजरायली पक्षबाट पत्राचार भएपछि उनीहरूको टिकट रद्द गरिएको हो । युद्धबाट बढी प्रभावित इरानमा पनि केही नेपाली कार्यरत छन् । त्यहाँको अवस्था अत्यारलाग्दो छ । इजरायलले इरानको राजधानी तेहरान खाली गर्न आदेश गरेसँगै त्यहाँ झन् ठुलो त्रास छ । तेहरानबाट धमाधाम मानिसहरू अन्यत्र जान थालेका छन् । त्यहाँ भीषण रूपमा बमबारी भइरहेको छ । इजरायलभन्दा पनि इरानमा रहेका नेपालीलाई छिटोभन्दा छिटो उद्धार गरी स्वदेश ल्याउनुपर्ने अवस्था छ । इरानलाई आत्मसमर्पण गर्न वा घातक परिणाम भोग्न अमेरिकाले चेतावनी दिएको छ । इरानले आत्मसमर्पण गर्न मानेन भने इजरायललाई साथ दिँदै इरानविरुद्ध थप कारबाही गर्ने सङ्केत अमेरिकाले गरेको छ । इरानले भने आत्मसमर्पण नगर्ने बताएको छ । यसले गर्दा युद्ध लम्बिने र परिस्थिति अरू जटिल बन्ने खतरा देखिएको छ । यस्तो अवस्थामा इजरायल र इरानमा मात्र होइन खाडी क्षेत्रमा रहेका लाखौँ नेपालीको जीवन सुरक्षा गर्न नेपाल सरकारले भरपर्दो व्यवस्थाका लागि पहल गर्नुपर्ने अवस्था देखिएको छ । युद्ध रोकी वार्ताद्वारा समस्या समाधान गर्नतिर लाग्ने हो भने अहिले त्यस क्षेत्रमा देखिएको यो अत्यासलाग्दो अवस्थाले सहजै निकास पाउने छ । """
बजेटका उद्देश्य र प्राथमिकता : विषयगत प्रश्नोत्तर,"""बजेटका उद्देश्य र प्राथमिकता १. नेपाल सरकारको आर्थिक वर्ष २०८२/८३ को लागि सङ्घीय संसद्मा पेस गरेको बजेटका उद्देश्य र प्राथमिकताहरू उल्लेख गर्नुहोस् । साथै प्रदेश सरकारहरूले प्रदेश सभामा पेस गरेको आगामी आवको बजेटले लिएका उद्देश्यहरूको तुलनात्मक विश्लेषण गर्नुहोस् । कुनै आवका लागि सरकारले गर्ने आय र व्ययको अनुमानलाई बजेट भनिन्छ । नेपालको संविधानले तीनै तहका सरकारले नीति, योजना र वार्षिक बजेट तर्जुमा गर्न र कार्यान्वयन गर्न सक्ने व्यवस्था गरेको छ । संविधानबमोजिम नेपाल सरकारको अर्थमन्त्रीले जेठ महिनाको पन्ध्र गते राजस्व र व्ययको अनुमान सङ्घीय संसद्को दुवै सदनको संयुक्त बैठकमा पेस गर्नुपर्ने व्यवस्था छ । अन्तरसरकारी वित्त व्यवस्थापन ऐनबमोजिम प्रदेश सरकारको अर्थमन्त्रीले प्रत्येक वर्ष असार महिनाको एक गतेभित्र आगामी आवको राजस्व र व्ययको अनुमान प्रदेश सभामा पेस गर्नुपर्ने व्यवस्था रहेको छ । नेपाल सरकारले लिएका राष्ट्रिय नीति, उद्देश्य र प्राथमिकतासँग तालमेल हुने तथा प्रादेशिक आवश्यकता र प्राथमिकतासमेत सम्बोधन हुने गरी प्रदेश सरकारले वार्षिक बजेट तर्जुमा गर्नुपर्ने अवस्था रहेको छ । यस सम्बन्धमा नेपाल सरकारले आव २०८२÷८३ को लागि सङ्घीय संसद्मा पेस गरेको बजेटका उद्देश्य तथा प्राथमिकता र प्रदेश सरकारहरूले प्रदेश सभामा पेस गरेका बजेटका उद्देश्य निम्नानुसार रहेको पाइन्छ : सङ्घीय बजेटका उद्देश्य र प्राथमिकताहरू : क) उद्देश्यहरू : – उच्च, दिगो एवं फराकिलो आर्थिक वृद्धि हासिल गरी गरिबी निवारण गर्ने, – उद्यमशीलता विकास र सार्वजनिक तथा निजी लगानी विस्तार गरी रोजगारी सिर्जना गर्ने, – आधुनिक प्रविधिको प्रयोग बढाउँदै आर्थिक दक्षता वृद्धि गर्ने, – सामाजिक संरक्षण एवं विकासका माध्यमबाट सामाजिक न्याय कायम गर्ने र – गुणस्तरीय सार्वजनिक सेवा र सुशासन प्रवर्धन गर्ने । ख) प्राथमिकताहरू : – उद्यमशीलता, रोगारी, उत्पादन तथा उत्पादकत्व अभिवृद्धि, प्रतिफलयुक्त गुणस्तरीय भौतिक पूर्वाधारमा लगानी विस्तार, सामाजिक क्षेत्रमा गुणात्मक सुधार, – सन्तुलित विकास र सामाजिक सुरक्षाको सुनिश्चितता र नागरिकमैत्री सेवा, भ्रष्टाचार नियन्त्रण र शासकीय सुधार । प्रदेश सरकारको बजेटका उद्देश्यहरू : क) कोशी प्रदेश सरकार : – समग्र आर्थिक आधारको सबलीकरण गरी उच्च, दिगो र फराकिलो आर्थिक वृद्धि हासिल गर्ने, – सार्वजनिक–निजी साझेदारीको माध्यमबाट लगानी विस्तार गरी रोजगारीको अवसर सिर्जना र प्रदेशको समग्र आयमा वृद्धि गर्ने, – कृषि र उद्योग क्षेत्रमा उत्पादन र उत्पादकत्व वृद्धि गरी राष्ट्रिय पुँजीको निर्माण गर्ने, – भौगोलिक क्षेत्रको सन्तुलित एवं समन्यायिक विकास गर्ने, – हिमाली, पहाडी यथा ग्रामीण क्षेत्रमा शिक्षा, स्वास्थ्य, आवास, रोजगारी, खाद्यान्न र सामाजिक सुरक्षामा पहुँच अभिवृद्धि गरी बसाइँसराइ न्यूनीकरण गर्ने । ख) मधेश प्रदेश सरकार : मधेश प्रदेश सरकारले बजेटका उद्देश्यहरू छुट्टै उल्लेख गरेको देखिँदैन । बजेटका सिद्धान्त, उद्देश्य प्राथमिकता र प्रमुख नीतिहरू समग्रमा उल्लेख गरेको पाइन्छ । बजेटले देहायका विषयलाई जोड दिएको छ । – सङ्घीय सरकारप्रतिको परनिर्भरता घटाउन तथा मधेश प्रदेशको अर्थतन्त्रलाई आत्मनिर्भर, समृद्ध र सशक्त बनाउन उपलब्ध स्रोतसाधनको अधिकतम उपयोगमा बजेट केन्द्रित हुने, – कार्यान्वयनयोग्य, उच्च प्रतिफल र लाभ हुने योजना छनोट गरी प्रभावकारी कार्यान्वयन गर्ने, – प्राकृतिक स्रोतको दोहन न्यूनीकरण र जलवायु परिवर्तनका असर न्यूनीकरण गर्ने, – सार्वजनिक निजी साझेदारी र निजी क्षेत्रलाई प्रोत्साहन गरी प्रदेशभित्र रोजगारीका अवसर सिर्जना गर्ने, – तहगत सरकारबिच समन्वय कायम गरी विपत् जोखिम न्यूनीकरण तथा व्यवस्थापन गर्ने, – तहगत समन्वय गरी कार्यक्षेत्रमा दोहोरोपना हटाउँदै बजेट प्रणालीमा क्रमिक सुधार गर्ने, – सन्तुलित विकास र स्रोतसाधन वितरणमा समन्याय कायम गर्ने, – खाद्य सुरक्षा र कृषि उत्पादनमा आत्मनिर्भरता हासिल गर्ने, – दिगो विकास लक्ष्यको आन्तरिकीरण र स्थानीयकरण गर्ने, – सार्वजनिक प्रशासनलाई स्वच्छ र सक्षम बनाई सूचना प्रविधिको प्रयोगमार्फत सेवालाई सरल, मितव्ययी र सेवाग्राहीमैत्री बनाउने । ग) बागमती प्रदेश सरकार : – सहकार्य र साझेदारीमार्फत लगानी गरी उत्पादन र उत्पादकत्व अभिवृद्धि गर्ने, – आर्थिक तथा सामाजिक पूर्वाधारको क्षेत्रको विकासमार्फत् गरिबी न्यूनीकरण गर्ने, – उद्यमशीलता विकास र आधुनिक प्रविधिको उपयोग विस्तार गरी रोजगारीका अवसर सिर्जना गर्ने, – बजेट प्रणालीमा सुधार गरी सार्वजनिक खर्चको प्रभावकारिता कायम गर्ने, – सुशासन प्रवर्धनका लागि सार्वजनिक सेवा प्रवाहमा गुणस्तरीयता ल्याउने, घ) गण्डकी प्रदेश सरकार : – दिगो आर्थिक वृद्धिमार्फत रोजगारी र आय वृद्धि गर्नु, – गुणस्तरीय र आधुनिक पूर्वाधार विकास गर्नु, – आधुनिक प्रविधिमा दक्ष र उत्पादनशील मानव पुँजी निर्माण गर्नु, – सामाजिक न्याय र समुन्नति हासिल गर्नु, – गुणस्तरीय सार्वजनिक सेवा प्रवाहमार्फत सुशासन अभिवृद्धि गर्नु । ङ) लुम्बिनी प्रदेश सरकार : – उच्च, दिगो र फराकिलो आर्थिक वृद्धि हासिल गर्ने, – उत्पादन, उत्पादकत्व र रोजगारी वृद्धि गर्ने, – स्वस्थ र दक्ष मानव पुँजीको निर्माण गर्ने, – लगानीमैत्री वातावरण निर्माण गरी निजी क्षेत्रको लगानी वृद्धि गर्ने, – स्रोत र साधनलाई सन्तुलित र समन्यायिक ढङ्गले परिचालन गरी आर्थिक असमानता र गरिबी न्यूनीकरण गर्ने, र – गुणस्तरीय सार्वजनिक सेवा र सुशासन प्रवर्धन गर्ने । च) कर्णाली प्रदेश सरकार : – उत्पादन तथा उत्पादकत्व अभिवृद्धिमार्फत आय आर्जन वृद्धि गरी गरिबी न्यूनीकरण गर्ने, – दिगो र प्रतिफलमुखी भौतिक पूर्वाधार निर्माण गरी सघन आबद्धता कायम गर्ने, – पर्याप्त पूर्वाधार निर्माण र उपयुक्त प्रोत्साहन प्रदान गरी लगानी आकर्षण गर्ने, – गुणस्तरीय मानव पुँजी निर्माण, उपयोग र उद्यमशीलता विकासमार्फत रोजगारीका अवसर सिर्जना गर्ने, – गुणस्तरीय सार्वजनिक सेवा र सुशासन प्रवर्धन गर्ने । छ) सुदूरपश्चिम प्रदेश सरकार : – सार्वजनिक वित्त सन्तुलन, बजेट प्रणाली सुधार र राजश्व प्रणालीको सुदृढीकरण गरी वित्तीय अनुशासन कायम गर्नु, – सार्वजनिक–निजी–सहकारी साझेदारी र लगानीमैत्री वातावरणको सिर्जना गर्नु, – विकासमा समन्वय र सहकार्य कायम गर्नु, – कृषिको व्यवसायीकरण, पर्यटन क्षेत्रको विकास र विस्तारमार्फत रोजगारी सिर्जना, स्वरोजगार प्रवर्धन, गरिबी न्यूनीकरण गर्नु, – गुणस्तरीय शिक्षा र स्वास्थ्य सेवामार्फत दक्ष तथा स्वस्थ मानव पुँजी निर्माण गर्नु, – सामाजिक सांस्कृतिक रूपान्तरण, सामाजिक न्याय, समता र समावेशी विकास गर्नु, – गुणस्तरीय भौतिक पूर्वाधार विकास, डिजिटल पूर्वाधार र डिजिटल अर्थतन्त्र निर्माण गर्नु, – दिगो, जलवायु परिवर्तन अनुकूलन र विपत् प्रतिरोधी विकास गर्नु, – नागरिकमैत्री सेवा प्रवाह, भ्रष्टाचार न्यूनीकरण र सुशासन कायम गर्नु । – प्रदेश सरकारले प्रदेश सभामा पेस गरेको बजेटका उद्देश्य अध्ययन गर्दा देहायबमोजिम रहेको पाइन्छ । कोशी प्रदेशले हिमाल र पहाडबाट तराईतर्फ हुने बसाइँसराइ र ग्रामीण क्षेत्रबाट सहरी क्षेत्रतर्फ हुने बसाइँसराइलाई नियन्त्रण गर्न बजेटमार्फत शिक्षा, स्वास्थ्य, आवास, रोजगारी खाद्यान्न र सामाजिक सुरक्षामा नागरिकको पहुँच बढाउने विषयलाई जोड दिएको छ । जुन अन्य प्रदेशले स्पष्ट रूपमा उल्लेख गरेका छैनन् । अन्य प्रदेशभन्दा पृथक् कर्णाली प्रदेशले प्रदेशभित्रको सडक सञ्जाललगायतका भौतिक पूर्वाधारको न्यूनतालाई सम्बोधन गरी सघन आबद्धता कायम गर्न भौतिक पूर्वाधार निर्माणमा जोड दिएको पाइन्छ । सुदूरपश्चिम प्रदेशले सार्वजनिक वित्त सन्तुलन, बजेट प्रणाली सुधार, राजस्व प्रणाली सुदृढीकरण गरी वित्तीय अनुशासन कायम गर्न जोड दिएको छ । बागमती प्रदेशले बजेट प्रणालीमा सुधार गरी सार्वजनिक वित्तको प्रभावकारिता कायम गर्न जोड दिएको छ । जुन कुरा अन्य प्रदेशको बजेट उद्देश्यमा घोषणा गरेको पाइँदैन । प्राय सबै प्रदेशले उत्पादन र उत्पादकत्व अभिवृद्धि गरी रोजगारी सिर्जना, गरिबी न्यूनीकरण र आर्थिक वृद्धि गर्ने कुरामा जोड दिएका छन् । अधिकांश प्रदेशले मानव पुँजी निर्माणलाई बजेटको उद्देश्यको रूपमा उल्लेख गरेका छन् । अधिकांश प्रदेशले निजी लगानी आकर्षण गर्न जोड दिएका छन् । सुदूरपश्चिम प्रदेशले तीन खम्बे अर्थ नीतिबमोजिम सरकार, निजी क्षेत्र र सहकारी क्षेत्रको साझेदारी र लगानीमैत्री वातावरण निर्माणमा जोड दिएको छ । चालु सोह्रौँ योजनाको सोच तथा नेपाल सरकारको बजेट उद्देश्यसँग तालमेल हुने गरी अधिकांश प्रदेशले सुशासन प्रवर्धन र सार्वजनिक सेवा प्रवाह सुधारमा जोड दिएका छन् । अन्त्यमा तहगत सरकारका नीति, कार्यक्रम र बजेटबिचको तालमेलबाट नै मुलुकको अर्थतन्त्रमा देखा परेका समस्या सम्बोधन गर्न सकिन्छ । राष्ट्रिय नीति, उद्देश्य र प्राथमिकतालाई तिनै तहका सरकारले कार्यान्वयन गर्न सकेमा मात्र साझा गन्तव्यमा पुग्न सकिन्छ । नेपाल सरकार र प्रदेश सरकारको आव २०८२/८३ को बजेटका उद्देश्य र प्राथमिकता अध्ययन गर्दा सङ्घ र प्रदेशबिच बजेट तालमेलको अवस्था सन्तोषजनक रहेको देखिन्छ । आयोजना तथा कार्यक्रम तहमा देखापर्ने दोहोरपना न्यूनीकरण गर्न कार्यान्वयन चरणमा समेत ध्यान दिनु आवश्यक छ । २. वैयक्तिक गोपनीयतासम्बन्धी ऐन, २०७५ अनुसार वैयक्तिक सूचना भन्नाले कस्ता सूचनालाई जनाउँछ ? प्रस्ट पार्नुहोस् । – वैयक्तिक गोपनीयतासम्बन्धी ऐन, २०७५ बमोजिम वैयक्तिक सूचना भन्नाले कुनै पनि व्यक्तिसँग सम्बन्धित देहायका सूचनालाई जनाउँछ : – निजको जातजाति, जन्म, उत्पत्ति, धर्म, वर्ण वा वैवाहिक स्थिति, – निजको शिक्षा वा शैक्षिक उपाधि, – निजको ठेगाना, टेलिफोन वा विद्युतीयपत्र (इमेल) को ठेगाना, – निजको राहदानी, नागरिकताको प्रमाणपत्र, राष्ट्रिय परिचयपत्र नम्बर, सवारीचालक अनुमतिपत्र, मतदाता परिचयपत्र वा सार्वजनिक निकायबाट जारी भएका परिचयपत्रको विवरण, – वैयक्तिक सूचना उल्लेख गरी निजले कसैलाई पठाएको वा निजले प्राप्त गरेको पत्र, – निजको औलाको छाप, हस्तरेखा, आँखाको रेटिना, रगत समूह वा निजको अन्य वायोमेट्रिक सूचना, – निजको आपराधिक पृष्ठभूमि वा निजले फौजदारी कसुरमा सजाय पाएको वा कसुर भुक्तान गरेको विवरण, कुनै निर्णय प्रक्रियामा पेसागत वा विशेषज्ञ राय दिने व्यक्तिले त्यस्तो प्रक्रियामा के, कस्तो राय वा धारणा व्यक्त गरेको थियो भन्ने विषय । अन्त्यमा नेपालको संविधानले व्यक्तिको गोपनीयताको हकलाई मौलिक हकको रूपमा उल्लेख गरेको सन्दर्भमा व्यक्तिको गोपनीयताको हकको प्रचलन गराउने मुख्य दायित्व राज्यसँग रहन्छ । त्यसैले राज्यका निकाय व्यक्तिको गोपनीयताको हक कार्यान्वयनमा संवेदनशील बन्नु पर्छ । ३. अन्तःशुल्क इजाजतपत्रको निलम्बन र रद्द सम्बन्धमा अन्तःशुल्क ऐनमा भएको व्यवस्था लेख्नुहोस् । अन्तःशुल्क लाग्ने वस्तु तथा सेवासम्बन्धी कारोबार सुरु गर्नुपूर्व सो कारोबार गर्नका लागि लिइने अनुमतिपत्रलाई अन्तःशुल्क इजाजतपत्र भनिन्छ । अन्तःशुल्क ऐन, २०५८ मा व्यवस्था भएबमोजिम अन्तःशुल्क इजाजतपत्रलाई स्थगन, निलम्बन वा रद्द गर्न सकिन्छ । इजाजतपत्रको निलम्बन र रद्द हुने सम्बन्धमा ऐनमा देहायका विषय उल्लेख गरिएको छ । क) इजाजतपत्र निलम्बन : अन्तःशुल्क लाग्ने मदिरा, चुरोट वा सूर्तीजन्य वस्तुको उत्पादन गर्ने इजाजतपत्रवालाले आफूले उत्पादन गरेको त्यस्तो वस्तुमा अन्तःशुल्क टिकट नलगाई त्यस्तो वस्तुको उत्पादन, निष्कासन वा बिक्री वितरण गरेमा वा त्यस्तो वस्तुमा नक्कली वा प्रयोग भएको टिकट पुनः प्रयोग गरी त्यस्तो वस्तुको उत्पादन, निष्कासन वा बिक्री वितरण गरेमा वा त्यस्तो वस्तुको उत्पादनका लागि आवश्यक कच्चा पदार्थको अभिलेख नदेखाई उत्पादन र भण्डारण गरी अन्तःशुल्क छलेको कुरा प्रारम्भिक अनुसन्धानबाट देखिएमा अन्तःशुल्क अधिकृतले त्यस्तो इजाजतपत्रवालाको इजाजतपत्र तीन महिनासम्म निलम्बन गर्न सक्ने व्यवस्था रहेको छ । इजाजतपत्र निलम्बन भएको अवधिभर इजाजतपत्रवालाले आफूले उत्पादन गरी आएको वस्तु उत्पादन, बिक्री वा निष्कासन गर्न पाउँदैन । कसैले यसबमोजिम कार्य गरेको प्रमाणित भएमा सो कार्यलाई ऐनबमोजिमको कसुर गरेको मानिन्छ । ख) अन्तःशुल्क इजाजतपत्र रद्द गर्न सक्ने अवस्था : – इजाजतपत्रमा तोकिएका सर्त तथा बन्देज उल्लङ्घन भएको पाइएमा, – सार्वजनिक हित विपरीत हुने देखिएमा, – अन्तःशुल्क नतिरेमा, – इजाजतपत्रवाला संस्था विघटन भएमा वा इजाजतपत्रवालाले आफ्नो इजाजतपत्र रद्द गर्न निवेदन दिएमा, – तोकिएबमोजिम इजाजतपत्र नवीकरण नगरेमा । अन्त्यमा अन्तःशुल्क इजाजतपत्र लिनु भनेको कारोबारलाई अन्तःशुल्कमा दर्ता गरेको भन्ने पनि बुझिन्छ । अन्तःशुल्क लाग्ने वस्तु तथा सेवाको कारोबार गर्ने व्यक्तिले त्यस्ता वस्तु तथा सेवाको उत्पादन, पैठारी, खरिद, बिव्रmी, सञ्चय, निकासी तथा सेवा प्रदान गर्ने जस्ता कारोबार अन्तःशुल्क इजाजतपत्र लिएर मात्र गर्नु पर्छ । ४. बालअधिकार भनेको के हो ? बालअधिकारसम्बन्धी महासन्धिबमोजिम बालअधिकारका चार आधारभूत सिद्धान्त उल्लेख गर्नुहोस् । बालबालिका भन्नाले १८ वर्ष उमेर नपुगेका व्यक्तिलाई जनाउँछ । यिनै बालबालिकालाई प्राप्त हुने विशेष अधिकारलाई बालअधिकार भनिन्छ । गर्भदेखि बालक रहुन्जेलसम्म उपभोग गर्न पाउने सम्पूर्ण अधिकार बालअधिकार अन्तर्गत पर्छन् । बालअधिकार मानव अधिकारको एक अंश हो । बालबालिका संसारको जुनसुकै ठाउँमा जन्मे वा हुर्के पनि उनीहरूले माया, ममता, संरक्षण, स्वस्थ वातावरण, उचित पोषण, शिक्षा र विकासका अवसर जस्ता आधारभूत आवश्यकता उपभोग गर्न पाउनु बालबालिकाको नैसर्गिक अधिकार हो । नेपालको संविधानको धारा ३९ मा बालबालिकाको हकलाई मौलिक हकको रूपमा उल्लेख गरिएको छ । बालबालिका सम्बन्धी ऐन, २०७५ ले बालबालिकाका अधिकारलाई विस्तृतमा उल्लेख गरी प्रचलनका लागि आवश्यक व्यवस्था गरेको छ । नेपालले बालअधिकारसम्बन्धी महासन्धिलाई अनुमोदन गरी सोबाट सिर्जित दायित्व निर्वाह गर्दै आएको छ । बालअधिकारसम्बन्धी महासन्धिमा उल्लिखित बालअधिकारका धारालाई सरल तरिकाले बुझ्न निम्न चार समूहमा विभाजन गरी अध्ययन गर्न सकिन्छ : क) बाँच्न पाउने अधिकार, ख) संरक्षणको अधिकार, ग) विकासको अधिकार र घ) सहभागिताको अधिकार । बालअधिकारसम्बन्धी महासन्धिका चार आधारभूत सिद्धान्त अन्तर्गत निम्न विषय पर्छन् : क) भेदभावरहितता, ख) बालबालिकाको सर्वोत्तम हित, ग) दीर्घजीवन र विकास, घ) बालबालिकाका विचार र भावनाको कदर । अन्त्यमा बालबालिका परिवारको खुसी मात्र नभई मुलुकको भविष्यका कर्णधारसमेत हुन् । मुलुकको भविष्य नै वर्तमानमा बालबालिकाप्रति सरकारको प्राथमिकता र दृष्टिकोणमा निर्भर गर्छ । नेपालको संविधान, प्रचलित कानुन र अन्तराष्ट्रिय प्रतिबद्धतासमेतका आधारमा बालबालिकाप्रतिको राज्यको दायित्व पूरा गर्न सरकार र सरकारी निकाय सदैव क्रियाशील हुनु पर्छ । प्रस्तुतकर्ता : अर्जुन शर्मा """
नेपालद्वारा नेदरल्याण्ड्स पराजित,"""काठमाडौँ, असार ६ गते । स्कटल्याण्डमा जारी त्रिकोणात्मक टि–२० आई शृङ्खलामा नेदरल्याण्ड्सलाई पराजित गर्दै नेपाल विजयी भएको छ । स्कटल्याण्डको ग्लासगोमा सम्पन्न खेलमा नेपालले नेदरल्याण्ड्सलाई छ विकेटले पराजित गर्दै विजयी भएको हो । यस जितसँगै तीन खेलमा चार अङ्क जोडेको नेपाल नेट रनरेटमा नेदरल्यान्ड्सलाई पछाडि पार्दै तालिकाको शीर्षस्थानमा उक्लिएको छ । खेलमा एक सय ७५ रनको लक्ष्य पछ्याएको नेपालले १९ दशमलव चार ओभरमा चार विकेट गुमाएर लक्ष्य पूरा ग¥यो । नेपालको जितमा ओपनर कुशल भुर्तेलले सर्वाधिक ६५ रनको योगदान दिनुभयो । उहाँले ५१ बलमा छ चौकाको सहयोगमा ६५ रनको अर्धशतकीय पारी खेल्नुभयो । त्यसैगरी, नेपालका अर्का ओपनर आसिफ शेखले कुशलसँग पहिलो विकेटका लागि २२ रनको साझेदारी गर्दै छ बलमा सात रनका साथ आउट हुनुभयो । दोस्रो विकेटका लागि कुशलले भीम सार्कीसँग मिलेर ५४ रनको साझेदारी गर्नुभयो । भीमले १६ बलमा दुई चौका र एक छक्काको सहयोगमा २७ रनमा आउट हुनुभयो । कप्तान रोहितकुमार पौडेलले सात बलमा पाँच रन जोड्दै आउट हुनुभयो । आरिफ शेखले २३ बलमा तीन चौका र दुई छक्काको सहयोगमा ३९ रन जोड्नुभयो । उपकप्तान दीपेन्द्रसिंह ऐरीले १२ बलमा १६ रनमा अविजित रहनुभयो । लोकस बम चार बलमा १२ रनमा अविजित रहे । नेदरल्याण्ड्सका रोलफ भान डर, मर्वे बेन फ्लेचर, आर्यन दत्त र जाच लायन काचेटले समान एक–एक विकेट लिनुभयो । त्यसअघि टस जितेर पहिला ब्याटिङको निम्तो पाएको नेदरल्याण्ड्सले निर्धारित २० ओभरमा सात विकेट गुमाउँदै एक सय ७४ रनको योगफल बनाएको थियो । नेदरल्याण्ड्सका लागि ओपनर माइकल लेविटले सर्वाधिक ८६ रनको योगफल बनाउनुभयो । उहाँले ५३ बलमा छ चौका र पाँच छक्काको सहयोगमा ८६ रन बनाउनुभएको हो । त्यस्तै रोइलेफ भान डर मिर्वोले २१ बलमा ३६ रन बनाउनुभयो भने आर्यान दत्तले १८ बलमा १७ रन बनाउँदै नटआउट रहनुभयो । सकिव जुल्फिकरले ११ बलमा १४ रन जोड्नु भयो । त्यसबाहेक नेदरल्याण्ड्सका अन्य ब्याटरले दोहोरो अङ्कमा रन जोड्न सकेनन् । नेपालका लागि करण केसीले दुई विकेट लिनुभयो भने सन्दीप लामिछाने, रुपेस सिंह, ललितनारायण राजवंशी र दीपेन्द्रसिंह ऐरीले समान एक–एक विकेट लिनुभयो । अब नेपालले शुक्रबार शृङ्खलाको अन्तिम खेल स्कटल्याण्डसँग खेल्ने छ । रासस """
समयमै राष्ट्रिय खेलकुद,"""राष्ट्रिय गौरव बढाउन खेलकुद क्षेत्रको भूमिका महत्वपूर्ण हुन्छ । खेलकुद क्षेत्रबाट राष्ट्रिय गौरव बढाउन नेपालमा अनेक सम्भावना भए पनि यो क्षेत्र चाहे जसरी अगाडि बढ्न सकेको छैन । राष्ट्रिय खेलकुदले नियमितता पाउन सकेको छैन । विसं २०३८ मा पहिलो पटक आयोजना भएको राष्ट्रिय खेलकुद अहिले १० औँ संस्करणको नयाँ मिति निर्धारणको चर्चासम्म आइपुग्दा ४४ वर्ष पुगिसकेको छ । यद्यपि अहिले कर्णाली प्रदेशमा हुने भनिएको १० औँ संस्करण पनि पूरा भएको छैन । प्रत्येक दुई वर्षमा गरिने भनिएको नेपालको सर्वाधिक ठुलो खेलकुद महोत्सवको आयोजनाको गति निकै सुस्त छ । २०७९ कात्तिकमा पोखरामा भएको नवौँ राष्ट्रिय खेलकुदको समापनमा दुई वर्षपछि कर्णालीमा भेट्ने वाचा गर्दै विश्राम लिएको थियो । समय तालिका अनुसार १० औँ संस्करण २०८१ मङ्सिर २ देखि ९ गते हुनुपर्ने थियो तर अहिलेसम्म १० औँ संस्करण हुन सकेको छैन । यसबिच तीन पटक मिति तय भएर पनि  सरेको सर्‍यै छ । पोखरामा तोकिएको मिति सुरुवातमै अलपत्र पर्‍यो । दोस्रो पटक तोकिएको २०८१ चैत २३ देखि ३० गतेसम्म थियो । त्यसपछि २०८२ जेठ ३ देखि १० गतेसम्म हुने भनिए पनि भएन । नयाँ मिति पनि तोकिएको छैन । विश्वका ठुला खेलकुद मेला ओलम्पिक, एसियाली खेलकुद र दक्षिण एसियाली खेलकुदकै स्वरूपमा राष्ट्रिय खेलकुद हुने गर्छ । विश्वको सबभन्दा ठुलो खेलकुद मेला ओलम्पिकको आयोजना निकै कठिन हुन्छ । विश्वभरका राष्ट्रका १० हजारभन्दा बढी शीर्ष खेलाडीले भाग लिने ओलम्पिक आर्थिक दृष्टिकोणले पनि बोझिलो हुन्छ । सुरक्षालगायत अन्य पक्ष पनि उत्तिकै चुनौतीपूर्ण हुन्छ तर पनि प्रत्येक आयोजकले ओलम्पिकलाई समयमै गरेर सफल बनाएका छन् । प्रत्येक चार वर्षमा हुने ओलम्पिक सन् १८९६ मा सुरु भएको हो । ओलम्पिकको ३३ औँ संस्करण भइसकेको छ । १२९ वर्षको इतिहासमा ओलम्पिकको तय भएको मिति एक पटक मात्र सरेको छ । त्यो पनि कोभिड महामारीले ३२ औँ संस्करण एक वर्ष ढिला भएको थियो । नेपालमा दुई/दुई वर्षमा आयोजना गर्ने प्रावधान अनुरूप अहिलेसम्म राष्ट्रिय खेलकुदको २२ औँ संस्करण हुनुपर्ने हो । १० वटासम्म पुग्न पनि कठिन भएको छ । अलिकति इतिहास पनि हेरौँ । राष्ट्रिय खेलकुदका सुरुका तीन संस्करण समयमै आयोजना भए । दोस्रो संस्करण पोखरामा २०४० साल र तेस्रो संस्करण २०४२ सालमा वीरगन्जमा सम्पन्न भयो । त्यसपछि भने विविध कारणले यस प्रतियोगिताले समयमै निरन्तरता पाउन सकेन । तेस्रो राष्ट्रिय खेलकुद भएको १३ वर्षपछि मात्र २०५५ सालमा नेपालगन्जमा चौथो राष्ट्रिय खेलकुद प्रतियोगिताको आयोजना भएको थियो । काठमाडौँमा भएको पाँचौँ राष्ट्रिय खेलकुद हुन पनि यसले ११ वर्ष पार गर्नु परेको थियो । पाँचौँ संस्करण पहिले निर्धारण गरिएको सुदूरपश्चिममा हुन नसक्ने भएपछि काठमाडौँमा भएको थियो । छैटौँ राष्ट्रिय खेलकुद प्रतियोगिता सुदूरपश्चिमको कैलाली, कञ्चनपुर र डडेलधुरामा २०६८ साल र २०७३ सालमा सातौँ राष्ट्रिय खेलकुद प्रतियोगिता सम्पन्न भयो । यसै गरी आठौँ राष्ट्रिय खेलकुद प्रतियोगिता २०७५ सालमा बाँके, बर्दिया, दाङलगायत जिल्लामा आयोजना गरियो । त्यसपछि नवौँ संस्करण पोखरामा हुन पनि चार वर्ष पर्खनु परेको थियो । राष्ट्रिय खेलकुद एकदमै महत्वपूर्ण प्रतियोगिता हो । खेलकुद अभियानलाई विकेन्द्रीकरण गरी खेलाडीको दक्षता वृद्धि गर्न यो महत्वपूर्ण छ । राष्ट्रिय खेलकुदले खेलक्षेत्रको पूर्वाधार विस्तारमा ठुलो भूमिका खेल्छ । सङ्घीयतापछि आयोजक प्रदेशमा राष्ट्रिय खेलकुद हुने भएपछि ठुलो उत्साह छाउने गर्छ । खेलकुद क्षेत्रका आर्थिक लाभ पनि छ । सम्बद्ध क्षेत्रका आर्थिक जीवनलाई सकारात्मक प्रभाव पार्छ । खेल पर्यटनलाई पनि बढावा दिन्छ । त्यति मात्र होइन, राष्ट्रिय खेलकुद देशभरकै खेलाडीका लागि प्रतिभा, क्षमता र खुबी देखाउने ठुलो मञ्च हो । यसलाई सरकारले प्राथमिकतामा राख्नु पर्छ । बजेट विनियोजन गरी पूर्वाधारसमेत विस्तार गरिसकेपछि राष्ट्रिय खेल महोत्सव हुन नसक्नु राम्रो होइन । खेलकुद क्षेत्रमा अनावश्यक राजनीतीकरण भएको भनेर आलोचना गर्नेहरू पनि छन् । त्यस्ता आलोचकलाई स्थान दिने गरी राष्ट्रिय खेलकुद जस्तो महान् पर्वलाई पटक पटक पछाडि धकेल्नु हुन्न । वास्तवमा राष्ट्रिय खेलकुदलाई राष्ट्रिय गौरवका साथ मुख्य प्राथमिकतामा राख्नु पर्छ । खेलकुदलाई देशको गौरव, खेलाडीको प्रतिभा र व्यावसायिक जीवनको उन्नयनसँग जोड्नु जरुरी छ । त्यसैले पनि दसौँ राष्ट्रिय खेलकुद अब चाहिँ ढिला हुँदैन । """
सुनसरीमा हिउँदे मकै उत्पादन वृद्धि,"""धरान (सुनसरी), असार  ६ गते ।  सुनसरीमा हिउँदे मकैको उत्पादनमा उल्लेखनीय वृद्धि भएको छ । कृषि ज्ञान केन्द्र सुनसरीका अनुसार आर्थिक वर्ष २०८०/८१ को तुलनामा आव २०८१/८२ मा हिउँदे मकै उत्पादन दुई दशमलव ३८ प्रतिशतले बढेको छ । आव २०८०/८१ मा १० हजार ६४० हेक्टर क्षेत्रफलबाट ८३ हजार १२ मेट्रिकटन मकै उत्पादन भएका आव २०८१/८२ मा ८४ हजार ८०२ मेट्रिकटन मकै उत्पादन भएको केन्द्रका सूचना अधिकारी प्रविनलाल श्रेष्ठले जानकारी दिनुभयो । उहाँका अनुसार अहिले किसानले हाइब्रिड प्रजातिको हिउँदे मकैखेती गर्दै आएका छन् । उहाँले भन्नुभयो, “किसानले हाल रामपुर हाइब्रिड १०, पार्नियर ३३ र ५३, पार्नियर ३५ जस्ता उन्नत जातको मकै बढी लगाउने गरेका छन् । सुनसरीको वराहक्षेत्र नगरपालिका–११ का किसान रोशन गुप्ताले दुई बिघा बाँझो जमिनमा हिउँदे मकैखेती गर्दा ९० क्विन्टलभन्दा बढी उत्पादन भएको भएको बताउनुभयो । अन्य बालीको तुलनामा हिउँदे मकै छिटो पाक्ने, मेहनत र खर्च पनि कम लाग्ने साथै बिक्रीका लागि बजारको समस्या नहुने भएकाले यस खेतीमा किसानको आकर्षण बढेको हो । गुप्ताले उत्पादन गर्नुभएको मकै स्थानीय बजारमा प्रतिकेजी रु. ३२ देखि ३५ का दरले बिक्री भइरहेको बताउनुभयो । हिउँदे मकै मङ्सिर, पुसमा रोपेर चैत र वैशाखमा पाक्ने गर्छ । करिब १४० देखि १५० दिनमा पाक्ने गरेको कृषि ज्ञान केन्द्र सुनसरीले जनाएको छ । केन्द्रले किसानलाई तालिम तथा प्राविधिक सहयोग निरन्तर गर्दै आएको छ । सुनसरीको भोक्राहा, देवानगञ्ज, इनरुवा, दुहबी, कोशी, हरिनगरा वराहक्षेत्रलगायत क्षेत्रका किसानले हिउँदे मकैखेती गर्दै आएका छन् । रासस """
सार्वजनिक यातायातको मर्म,"""देश कति सभ्य छ, नागरिक कति सचेत छन् भन्ने कुरा त्यहाँको सार्वजनिक यातायातले देखाउँछ । हाम्रो सार्वजनिक यातायातको अवस्था भने दयनीय मात्र होइन चिन्ताजनक नै छ । नागरिक स्वयम् पनि सचेत हुन नसक्दा सार्वजनिक यातायातमा मनपरीले सीमा नाघेको छ । सार्वजनिक यातायात सुरक्षित र मर्यादित बन्न सकेन । यसमा निजी क्षेत्रको ठुलो लगानी छ । यसले धेरैलाई रोजगारी पनि दिएको छ । मुलुकको कठिन भौगोलिक अवस्थितिका साथै सडकको दुरवस्थाले गर्दा सार्वजनिक यातायात सहज बन्न सकेन । तैपनि यसको भरपर्दो विकल्प पनि छैन । सडक यातायात असुरक्षित बन्दा बर्सेनि हजारौँ नागरिकको अकालमा ज्यान गएको छ । अझ वर्षायाममा त सडक दुर्घटना चिन्ताको विषय बन्ने गर्छ । मनसुन सुरु भएसँगै बाढीपहिरोमा जान्छ । सडक भत्किने, भासिने र पहिरो जाने समस्या बढ्छ । यसै कारण सडक दुर्घटना झन् बढ्ने गरेको छ । दुर्घटना कम गर्न अग्रसर हुनुपर्ने व्यवसायी, चालक र सहचालकमा सुरक्षित व्यवसाय र सेवाभन्दा पैसाका लागि अस्वस्थ प्रतिस्पर्धा छ । सार्वजनिक यातायातमा सीमित व्यवसायीको एकाधिकार छ । यसमा अरूलाई छिर्न दिँदैनन् । मापदण्डविपरीतका सार्वजनिक सवारीसाधन चलाउने, मनपरी भाडा असुल्ने, यात्रुलाई दुव्र्यवहार गर्ने जस्ता घटना सामान्य भएका छन् । अनुगमनमा राज्यको उपस्थिति पनि कमजोर देखिएको छ । यस्ता अनेकौँ कारणले नेपालको सार्वजनिक यातायातमाथि प्रश्नचिह्न खडा भएको छ । एकाधिकार गर्न नपाएपछि गत महिना यातायात व्यवसायीले एकाएक देशव्यापी हडताल गरे । जेठ १९ र २० गते देशभर आवतजावत ठप्प हुँदा यात्रुले ठुलो सास्ती खेप्नु प¥यो । सरकार र व्यवसायीबिच वार्ता भयो । सर्वोच्च अदालतको अल्पकालीन आदेशसँगै व्यापक विरोधपछि हडताल फिर्ता भयो । हडतालको कारण भने गण्डकी प्रदेश सरकारले जारी गरेको ‘राइड सेयरिङ’ नियमावली थियो । विभिन्न मुलुकमा पछिल्लो समय प्रचलित ‘राइड सेयरिङ’ विरुद्ध देशभरकै यातायात अवरुद्ध पारियो । यो संविधानविरोधी काम थियो । नेपालको संविधानले अत्यावश्यक सेवामा बन्द, हडताल वा अवरोध गर्न रोकेको छ । अत्यावश्यक सेवा अवरुद्ध पार्नेलाई सजायसहित इजाजत रद्द हुने कानुनी व्यवस्था छ । नेपालमा सवारी दुर्घटनाबाट बर्सेनि ठुलो जनधनको क्षति हुने गरेको छ । सबैको सामूहिक प्रयासबाट सवारी दुर्घटना न्यूनीकरण नगर्दा यसले राष्ट्रिय समस्याकै रूप लिएको छ । प्रहरी प्रधान कार्यालयले सडक दुर्घटनाको कहालीलाग्दो तस्बिर प्रस्तुत गरेको छ । पछिल्लो पाँच वर्षमा मात्र सडक दुर्घटनामा १४ हजार ४८७ जनाको ज्यान गएको छ । एक लाख ७१ हजार ९५२ जना घाइते भएका छन् । दुर्घटनाबाट हुने गरेको भौतिक क्षतिको कुनै लेखाजोखा नै छैन । यो आफैँमा भयावह अवस्था हो । नागरिक सुरक्षा कति कमजोर छ भन्ने कुरा यसले देखाउँछ । आर्थिक वर्ष २०७६/७७ मा २५ हजार ७८८ वटा सडक दुर्घटनामा दुई हजार २९१ जनाको ज्यान गएको थियो । जसमध्ये एक हजार ८२३ जना पुरुष र ४६८ जना महिला छन् । दुर्घटना हुनेमा सार्वजनिक र भाडाका सवारीको सङ्ख्या १३ हजार ५८२ छ । आव २०७७/७८ मा २४ हजार ५३९ सवारी दुर्घटनामा दुई हजार ८८३ जनाको मृत्यु भयो । यसमध्ये दुई हजार ३६३ जना पुरुष र ५२० जना महिला थिए । दुर्घटना हुने सार्वजनिक तथा भाडाका सवारीको सङ्ख्या १३ हजार ४९५ थियो । त्यसै गरी आव २०८१/८२ को नौ महिनामा २२ हजार ८६० वटा सवारी दुर्घटनामा दुई हजार ७९ जनाको ज्यान गएको छ । जसमध्ये एक हजार ६२६ जना पुरुष र ४४३ जना महिला रहेका छन् । दुर्घटनामा परी ३५ हजार ७७८ जना घाइते भएका छन् । सडक दुर्घटनामा ज्यान गुमाउनेमध्ये अधिकांश २५ वर्षमाथि उमेर समूहका पुरुषको सङ्ख्या ८० प्रतिशतको हाराहारीमा रहेको पाइएको छ । सडक दुर्घटनामा दैनिक ८० वटा दुर्घटनामा हुने र औसतमा आठ जनाको मृत्यु हुने गरेको छ भने ७० जना घाइते हुने गरेका छन् । सडक दुर्घटना मुख्य कारण सवारी नियमको उल्लङ्घन, चालकको लापरबाही, तीव्र गति, मादक पदार्थ सेवन तथा सवारीसाधनको नियमित यान्त्रिक जाँच नहुनु रहेको छ । संयुक्त राष्ट्रसङ्घले सडक सुरक्षाका लागि सडकमा सुधार, चालकमा ज्ञान, सिप र मनोवृत्तिमा सुधार, सवारीसाधन कन्डिसन, उचित कानुनको विकास र लागु साथै दुर्घटनापछिको उद्धारलाई प्रभावकारी बनाउन सुझाव दिएको छ । अतः सार्वजनिक यातायातलाई सुरक्षित, भरपर्दो र मर्यादित बनाउन सबैको तत्परता आवश्यक छ । """
ग्वार्को ‘ओभर पास’ प्रधानमन्त्री ओलीद्वारा उद्घाटन (फोटो फिचर),"""काठमाडौँ, असार ६ गते । ललितपुरको ग्वार्को चोकमा ‘ओभर पास’ आज प्रधानमन्त्री केपी शर्मा ओलीले उद्घाटन गर्नुभएको छ । उद्घाटनसँगै सञ्चालनमा आएको ओभरपासका कारण  काठमाडौँ उपत्यकाको निकै व्यस्त सडक चक्रपथको जाम कम हुने विश्वास गरिएको छ । चक्रपथमा हुने गरेको सवारी आवागमनको अत्यधिक चाप व्यवस्थापन गर्न सरकारले ग्वार्कोमा ओभर पास निर्माण गरेको हो । चक्रपथको सातदोबाटो–कोटेश्वर सडक खण्ड र मंगलबजार-इमाडोल-लुभूमा कुद्ने सवारीलाई सुरक्षित, सहज तथा व्यवस्थित भएको छ । अब चक्रपथको गाडी नरोकी सिधै ओभर पासमाथिबाट गुड्नेछ । मंगलबजारदेखि इमाडोल वा इमाडोलतर्फबाट मंगलबजारतर्फ जाने सवारी भने पुलमुनिबाट जानेछन् । भौतिक पूर्वाधार तथा यातायात मन्त्रालय, सडक विभागअन्तर्गत गुणस्तर अनुसन्धान तथा विकास केन्द्रले काठमाडौँ उपत्यकामा निर्माण सम्पन्न बहुप्रतिक्षित ग्वार्को ओभरपास परियोजना निर्माणको प्रक्रिया अगाडि बढाएको थियो । दुई वर्षभित्र सक्ने गरी २०७८ साल फागुन १२ गते आशिष्–समानान्तर रेलिगेर जेभी निर्माण व्यवसायी कम्पनीसँग ओभर पास ठेक्का सम्झौता भएको थियो ।  """
कर्मथलोमा साहित्यकार रसिकको सम्झना,"""प्रेम अधिकारी पशुपतिनगर (इलाम) असार ३ गते। वरिष्ठ साहित्य सर्जक स्वर्गीय गणेश रसिकको सम्झनामा मंगलबार उहाको कर्मथलो सूर्योदय नगरपालिकामा श्रद्धाञ्जली सभाको आयोजना गरिएको छ। स्वर्गीय साहित्यकार रसिकको सम्झनामा रसिक संस्थापक रहनु भएको रेडियो फिक्कल र उहाँकै सक्रियतामा संचालित गणेश रसिक पाउण्डेशनले कर्मथलोमा श्रद्धाञ्जली सभाको  आयोजना गरेर उहाँलाई सम्झना गरेको हो। रसिकको ७८ वर्षको उमेरमा उपचारकै क्रममा गत जेठ १८ गते प्रोस्टेड क्यान्सरको उपचार गराई रहँदा ललितपुरको हरिसिद्धिमा रहेको नेपाल क्यान्सर अस्पतालमा क्रममा निधन भएको थियो। स्वर्गीय रसिकको श्रद्धाञ्जली सभामा इलाम, झापा र छिमेकी देश भारतका साहित्य, संगीत पारखीको सहभागिता रहेको थियो। स्वर्गीय रसिकको बारेमा चर्चा गर्दै गर्दा कार्यक्रममा उपस्थित धेरैको आँखा रसाएको थियो। कार्यक्रममा सूर्योदय नगरपालिकाका नगर प्रमुख रणबहादुर राई, जिल्ला समन्वय समिति इलामका उप प्रमुख चित्रकला बराइली, नगर उप प्रमुख दुर्गा कुमार बराल, साहित्यकार विमल वैद्य लगायत साहित्यकार र संगीत क्षेत्रका व्यक्तिले स्वर्गीय रसिक प्रति श्रद्धाञ्जली अर्पण गर्नुभएको थियो। श्रद्धाञ्जली सभामा सूर्योदय नगर उपप्रमुख तथा नगरको संगीत साहित्य प्रतिष्ठानका संयोजक दुर्गा कुमार बरालले रसिकको चर्चा गर्दै सूर्योदयले मात्र नभई देशले एउटा श्रष्टा गुमाएको बताउनुभयो। साहित्यकार वैद्यले रसिकको चर्चा गर्दै सरल र समाज बोल्ने उहाँका कृति जीवन्त रहिरहने बताउनुभयो। कार्यक्रममा पत्रकार केदार शर्मा, गणेश रसिक फाउण्डेशन इलामका संयोजक भुवन ढुंगानाले उहाँको चर्चा गर्नु भयो।  कार्यक्रममा  रसिककी छोरी निर्जला रसिक लगायत परिवारका सदस्यको उपस्थिति थियो। """
प्रशासकीय अधिकृत श्रीवास्तव सहित दुई जना पक्राउ,"""दीपकप्रसाद गौतम वीरगन्ज, असार ६ गते । अख्तियार दुरुपयोग अनुसन्धान आयोगको काठमाडौँ कार्यालयबाट खटी आएको टोलीले पर्साको बहुदरमाई नगरपालिकाका निमित्त प्रमुख प्रशासकीय अधिकृत अजय कुमार श्रीवास्तव र पोखरिया नगरपालिकाका जिन्सी, प्रशासन तथा इन्धन वितरण शाखाका प्रमुख सन्दीप साहलाई पक्राउ गरेको छ । जिल्ला प्रहरी कार्यालय पर्साका प्रमुख, प्रहरी उपरीक्षक गौतम मिश्रका अनुसार काठमाडौँबाट खटिएको आयोगको टोलीले श्रीवास्तवलाई पोखरिया नगरपालिकामा कार्यरत रहँदा त्यहाँका विभिन्न योजनाहरूको स्वीकृति, खरिद आदेश तथा ठेक्कासम्बन्धी प्रक्रियामा अनियमितता गरेको आरोपमा पक्राउ गरेको हो भने सोही प्रकृतिका आरोपमा सन्दीप साह पनि पक्राऊ परेका हुन् । बहुदरमाई नगरपालिकाका निमित्त प्रमुख प्रशासकीय अधिकृत श्रीवास्तवलाई शुक्रवार बिहान वीरगन्ज १५ मा रहेको दिनबन्धु पेट्रोल पम्प अगाडि रहेको चिया पसलबाट पक्राऊ गरिएको थियो । त्यस्तै गरी पोखरिया नगरपालिकाका जिन्सी, प्रशासन तथा इन्धन वितरण शाखाका प्रमुख सन्दीप साहलाई आयोगको टोलीले वीरगन्जको प्रगतिनगरस्थित उनकै निवासबाट पक्राऊ गरेको हो । पक्राऊ परेका दुवै जनालाई जिल्ला प्रहरी कार्यालयमा राखेर आवश्यक कानुनी प्रक्रिया पूरा गरी ४ बजे काठमाण्डाैँ तर्फ लगिएको जिल्ला प्रहरी कार्यालय पर्साका प्रहरी उपरीक्षक गौतम मिश्रले जानकारी दिनु भयो । सार्वजनिक पदको दुरुपयोग गरी व्यक्तिगत लाभ लिने उद्देश्यले गैर कानुनी रकम मागेको र रकम लिएको प्रमाण भेटिएपछि अख्तियारले श्रीवास्तवविरुद्ध कानुनी कारबाही अघि बढाएको जनाईएको छ । पोखरिया नगरपालिकाका मेयर प्रदुमन चौहानका विश्वासपात्र साहलाई नगरपालिकाका विभिन्न आयोजना र सामान खरिदमा ठेकेदार तथा सेवाग्राहीहरूसँग अनधिकृत रूपमा आर्थिक लेनदेन गरेको आरोपमा आयोगले पक्राऊ गरेको हो । श्रीवास्तव एक महिना अघि मात्र पोखरिया नगरपालिकाबाट सरुवा भई बहुदरमाई नगरपालिका निमित्त प्रमुख प्रशासकीय अधिकृत भएर आउनु भएको हो । उहाँ पोखरिया नगरपालिकामा रहँदा कर्मचारी नियुक्तिमा आर्थिक अनियमितता भएको , विभिन्न योजनाहरूको स्वीकृति, खरिद आदेश तथा ठेक्कासम्बन्धी प्रक्रियामा अनियमितता भएको भनी अख्तियारमा उजुरी परेपछि अनुसन्धानका क्रममा अख्तियारले यसअघि नै छापामारी गरी केही कागजात नियन्त्रणमा लिई अनुसन्धान गरी रहेको थियो । अनुसन्धानमा क्रममा केही प्रमाण भेटिनु , लिखित स्पष्टीकरणहरू समेत अख्तियार कार्यालयमा समयमा नपठाउनु जस्ता कारणले अख्तियार कार्यालयले तत्कालीन निमित्त प्रमुख प्रशासकीय अधिकृत श्रीवास्तव लगायत ६÷७ जना उपर पक्राऊ पुर्जी नै जारी गरी पक्राऊ गर्न सुरु गरेको बुझिएको छ । """
पशुपतिनाथको प्रवर्धन र पुनर्निर्माण : धार्मिक पर्यटनमा जोड,"""काठमाडौँ, असार ६ गते। धार्मिक पर्यटन प्रवर्धन गरी आर्थिक समृद्धिको आकाङ्क्षा पूरा गर्ने राष्ट्रिय दायित्व पूरा गर्ने अभियानमा पशुपति क्षेत्र विकास कोष अल्पकालीन र दीर्घकालीन योजनाका साथ जोडिएको छ। कोषले विश्वकै सबैभन्दा बढी सनातन हिन्दु धर्मावलम्बी रहेको भारतमा जनस्तरमै ‘पशुपति दर्शन अभियान’ सञ्चालन गरिरहँदा भौतिक संरचना निर्माणलाई पनि एकैसाथ अघि बढाउने जमर्को गरेको हो। पशुपति क्षेत्र विकास कोषका सदस्यसचिव डा. मिलनकुमार थापाका अनुसार पशुपतिनाथको स्वामित्वमा रहेको जग्गा खोजी र संरक्षण एवं संरचना पुनर्निर्माण कार्य अघि बढाउने गृहकार्यमा कोष लागेको छ। उहाँले पशुपतिनाथ मन्दिर परिसरमै रहेको वेद विद्याश्रम संस्कृत माध्यमिक विद्यालयलाई महाविद्यालय बनाउन भवन निर्माणका लागि भारतीय दूतावाससँग सम्झौता चाँडै हुने बताउनुभयो। उहाँले भन्नुभयो, “गुरुकुल शिक्षाको आवश्यकतालाई दृष्टिगत गर्दै वेद विद्याश्रमलाई महाविद्यालय बनाइने छ। यसका लागि भवन निर्माणार्थ भारतीय दूतावासले ९८ करोड आठ लाख १३ हजार रुपियाँ अनुदान दिने गरी सम्झौता हुँदैछ।” त्यसैगरी कोषले ३७ करोड रुपियाँको लागतमा पञ्चदेवल र १६ करोड रुपियाँको लागतमा वज्रघर पुनर्निर्माणका लागि सहरी विकास मन्त्रालयलाई सहमति दिएको छ। पशुपतिनाथको जग्गा फिर्ता धमाधम सदस्यसचिव डा. थापाका अनुसार पशुपतिनाथको सम्पत्तिमा संरक्षणका लागि कोष जुटेको छ। उहाँले पशुपति क्षेत्र विकास कोषले गुठी जग्गा छानबिन समितिको प्रतिवेदन अनुसार पशुपतिनाथको जग्गा र अन्य सम्पत्ति संरक्षणका अधिकतम पहल गरिरहेको छ। उहाँले तिलगङ्गास्थित ‘सी टु’ मा रहेको पशुपतिनाथको जग्गा अतिक्रमण गरी बनेका टहरा निरीक्षणपछि जग्गा फिर्ता गरेर कोष आफैँले उपयोग गर्ने बताउनुभयो। उहाँले भन्नुभयो, “पशुपतिनाथको जग्गामा टहरा हाल्ने काम भएको रहेछ। त्यसको जग्गाको नक्सा निकालेर ल्याएका छौँ। टहरा लगाएर भाडा अरूले उठाउनेलाई कारबाही र जग्गा संरक्षणको काम अघि बढाइन्छ।” भगवान् पशुपतिनाथका नाममा देशका विभिन्न स्थानमा जग्गाजमिन छ। काठमाडौँकै बालाजुस्थित गोलढुङ्गामा दुई सय रोपनी छ। सदस्य सचिव डा. थापाका अनुसार काठमाडौँकै नाङ्लेभारे, सिन्धुपाल्चोक, मोरङको विराटनगरमा पनि छ। उहाँले भन्नुभयो, “पशुपतिनाथ र गुठी संस्थानका नाममा १३ हजार रोपनी जग्गा छ। पाँच हजार रोपनी पशुपतिनाथकै नाममा छ। तीन–चार हजार रोपनी जग्गा खोजीमा छ। कहाँ कहाँ छ र कुन अवस्थामा भन्ने विषयमा हाम्रो संयन्त्रले भ्याएसम्म खोजी गरिरहेका छौँ तर सरकारले नै पशुपतिको जग्गा संरक्षण गर्नका लागि उच्चस्तरीय संयन्त्र निर्माण गरेर काम अघि बढाउनुपर्ने आवश्यकता छ।” उहाँले कोष सञ्चालक परिषद्ले गुठी जग्गा छानबिनका सन्दर्भमा गोठाटारको जग्गा छानबिन गर्ने भनेर समिति पनि बनाए पनि निष्कर्षमा पुग्न नसकेको बताउनुभयो। उहाँका अनुसार कोषको संयन्त्र परिचालन गरी भण्डारखालमा सार्वजनिक जग्गामा रहेको पोखरी मिचेर बनाएको घर भत्काइएको जानकारी दिनुभयो। उहाँका अनुसार जोसमनी मठको जग्गा र भण्डारेश्वरको नौ रोपनी जग्गा पशुपतिनाथकै भए पनि अहिले गुठीको नाममा रहेकाले संरक्षण गर्नुपर्ने बताउनुभयो। सुधारका सूत्राधार कोषका सदस्यसचिव डा. थापाले कोषाध्यक्षको जिम्मेवारीमा रहँदै पशुपतिनाथ मन्दिरलाई व्यवस्थित गर्ने कार्य आरम्भ गर्नुभयो। पर्यटक शुल्क बापत लिइने एक हजार रुपियाँ बैङ्किङ प्रणालीमार्फत बुझाउनुपर्ने, पशुपतिको रुद्राभिषेक पूजाको शुल्क पनि बैङ्कमै जग्मा गर्नुपर्ने र अन्य सेवा शुल्क पनि बैङ्कमै जग्गा गर्ने कार्यको थालनी भयो। उहाँले भन्नुभयो, “भक्तजनले पूजाका लागि टिकट नपाउने, बिचौलियाले किनेर दुई हजार एक सयको टिकट पाँच हजार रुपियाँसम्ममा बेच्ने गरेको पाइयो। पर्यटक टिकट व्यवस्थित गरिएपछि वार्षिक तीन करोड रुपियाँ कोषको आय वृद्धि भयो तर बैङ्किङ प्रणालीमा लैजान धेरै मेहनत गरेका थियौँ। सङ्घर्ष गरेरै पारदर्शी र सुशासनका पक्षमा काम अघि बढाइएको हो।” डा. थापाले एक महिनासम्म निगरानी गरेर पशुपतिको भेटी चोरीमा संलग्नलाई नियन्त्रणमा लिएर प्रहरीलाई बुझाउनुभयो। उहाँले भन्नुभयो, “भगवान् पशुपतिनाथ मन्दिरलाई व्यवस्थित गर्ने र आन्तरिक सुशासन कायम गर्न हामी प्रतिबद्ध छौँ। पशुपतिनाथको सेवा गर्ने शपथ खाएर गलत क्रियाकलाप गर्ने १३ जना कर्मचारी कारबाहीमा परेका छन्। हामी सुधारको निरन्तर प्रयासमा छौँ।” """
प्रतिनिधिसभा बैठक (प्रत्यक्ष प्रसारण),"""काठमाडौँ, असार ६ गते । सङ्घीय संसद्अन्तर्गतको प्रतिनिधिसभा बैठक सुरु भएको छ । आजको बैठकमा प्रधानमन्त्री केपी शर्मा ओलीले प्रतिनिधिसभा सदस्यले सोध्नुभएको प्रश्नको जवाफ दिनुहुने कार्यसूची छ । प्रतिनिधिसभा नियमावली, २०७९ अनुसार हरेक महिनाको पहिलो साता प्रधानमन्त्रीसँग प्रत्यक्ष प्रश्नोत्तरको प्रबन्ध गरिएको छ । यस्तै, विनियोजन विधेयक, २०८२ को विभिन्न शीर्षकमाथि प्रारम्भ हुने छलफलअन्तर्गत छवटा मन्त्रालयको समूहीकृत रूपमा छलफल हुने कार्यसूची छ । आजको बैठकमा संस्कृति, पर्यटन तथा नागरिक उड्डयन, युवा तथा खेलकुद, भौतिक पूर्वाधार तथा यातायात, महिला, बालबालिका तथा ज्येष्ठ नागरिक, उद्योग वाणिज्य तथा आपूर्ति र भूमि व्यवस्था, सहकारी तथा गरिबी निवारण मन्त्रालयको विनियोजनमाथि छलफल हुने सम्भावित कार्यसूची तय भएको सङ्घीय संसद् सचिवालयले जनाएको छ । """
त्रिशुल जात्रा,"""काठमाडौँ, असार ६ गते । पशुपति मन्दिर परिसरमा बिहीबार गरिएको ऐतिहासिक त्रिशुल जात्रा । नेपाल भाषाामा मचाति जात्रा भनिने यो जात्रा पशुपति क्षेत्रका वछलेश्वर र वज्रघरमा राखिएको विशेष प्रकारको रथमा कुमार गणेश रूपी बालकलाई त्रिशुलले साङ्केतिक छेदन गरेर रथमा राखेर भक्तजनबाट रथ बोकेर परिक्रमा गरिन्छ । जयबागेश्वरको खटमा एक कुमार र दुई कुमारी रहन्छ । """
लेकमा बाख्रा गोठ स्थानान्तरण गरिँदै,"""मुस्ताङ, (जोमसोम),  असार ५ गते । म्याग्दीको सिख गाउँ आसपासका लेकबाट मुस्ताङको थासाङ गाउँपालिका–२ अन्तर्गतको बतासे लेकमा बाख्रा लग्दै किसान । चिसो मौसममा ६ महिना बेंसी  र  गर्मी मौसममा ६ महिना लेक राख्ने परम्परालाई अङ्गाल्दै उनीहरुले  मुस्ताङको बतासे हुँदै विभिन्न लेकहरुमा  ६ महिनाका लागि गोठ स्थानान्तरण गरेका हुन्  । """
शैक्षिक पद्धतिमा सुधार,"""नेपालको शैक्षिक प्रणालीलाई समयसापेक्ष तुल्याउन २०२७ सालमा नयाँ शिक्षा लागु गरियो । सो अनुरूप विद्यालय शिक्षा ऐन, २०२८ जारी भयो । तत्पश्चात् प्राविधिक शिक्षालाई व्यवस्थित गर्न प्राविधिक शिक्षा ऐन, २०४५ माध्यमिक शिक्षालाई व्यवस्थित गर्न माध्यमिक शिक्षा ऐन, २०४६ र त्रिवि व्यवस्थित गर्न त्रिभुवन विश्वविद्यालय ऐन, २०४९ जारी गरियो । अहिले, नेपालको शैक्षिक क्षेत्र, विद्यालयय शिक्षा ऐन, २०२८, प्राविधिक शिक्षा ऐन, २०४५, माध्यमिक शिक्षा ऐन, २०४६, त्रिभुवन विश्वविद्यालय ऐन, २०४९ सञ्चालन भइरहेको छ । शैक्षिक क्षेत्रलाई समयसापेक्ष गराउने उद्देश्यका साथ तर्जुमा गरिएका विद्यालयय शिक्षा, प्राविधिक शिक्षा र उच्च शिक्षा विधेयक मसौदा अहिले सङ्घीय संसद्मा विचाराधीन अवस्थामा छन् । २०६२/६३ सालको दोस्रो जनआन्दोलनपूर्व नेपालमा छ वटा विश्वविद्यालय रहेकोमा अहिले सङ्घीय, प्रादेशिक र मानक गरी यो सङ्ख्या १७ पुगेको छ । हालसम्म आङ्गिक १६२ वटा, सम्बन्धन प्राप्त ५३९ वटा, निजी ७५४ वटा, विदेशी विश्वविद्यालयसँग सम्बन्धन प्राप्त ५७ वटा गरी कुल उक हजार ५१४ कलेज सञ्चालनमा छन् । जहाँ, आर्थिक सर्वेक्षणले २०७८/७९ मा ६८२ हजार विद्यार्थी विश्वविद्यालय तथा कजेजमा अध्ययनत देखाएको छ । नेपालको शैक्षिक क्षेत्र अहिले पनि अनेकौँ कमीकमजोरी एवं उल्झनमा बल्झिरहेको छ । शैक्षिक लागतको जहाँसम्म सवाल छ, नेपालमा अध्ययन गर्न शैक्षिक शुल्क मात्र, एमबिएस पढ्न तीन लाख, नर्सिङ चारदेखि पाँच लाख, बिबिए पाँचदेखि छ लाख, चार्टर्ड एकाउन्टेन्सी आठदेखि १० लाख, इन्जिनियरिङ १० देखि १२ लाख, एमबिबिएस ४० देखि ४५ लाख आवश्यक पर्छ । छात्रवास, खाना, स्टेसनरी खर्चबाहेक आवश्यक पर्ने न्यूनतम लागत हो, यो । यो तितो सत्य हो कि नेपालमा, मानविकी, समाजशास्त्र, राजनीति शास्त्र, शिक्षा वा त्यस्तै विषयमा स्नातक वा स्नातकोत्तर उत्तीर्णपश्चात् मासिक २०/२५ हजार रुपियाँ प्राप्त गर्ने गरी रोजगारी पाउनु कठिन छ । करिब चार÷पाँच लाख रुपियाँ खर्र्चिएर नर्सिङ विषय अध्ययन गरेका युवतीले रोजगारीको अभावमा मासिक १२/१५ हजार रुपियाँ मासिक पारिश्रमिकमै निजी क्लिनिक वा नर्सिङ होमहरूमा कार्य गर्नु पर्ने बाध्यता छ । इन्जिनियरिङ वा चिकित्साशास्त्र अध्ययन गरेका जनशक्तिले समेत मासिक ३०/३५ हजार रुपियाँ पारिश्रमिकमै चित्त बुझाउनुपर्ने विवशता छ । निजी शैक्षिक संस्थामा उच्च शिक्षा अध्यापन गराउने शिक्षकले समेत स्तरीय जीवन व्यतीत गर्न सक्ने पारिश्रमिक प्राप्त गर्नु कठिन छ । अर्थात् मासिक पारिश्रमिक ३०/३५ हजार रुपियाँमै चित्त बुझाउनुपर्ने विवशता छ । हाम्रो हकमा परम्परागत शैक्षिक प्रणालीको कारण अहिले पनि १९ प्रतिशत स्नातक पूर्ण बेरोजगार छन् भने १६ प्रतिशत स्नातक प्रचलितभन्दा न्यून पारिश्रमिकमा काम गर्न बाध्य छन् । जबकि, नेपालका कतिपय व्यावसायिक घराना मासिक दुई/तीन लाख रुपियाँ पारिश्रमिक प्रदान गर्न तम्तयार हुँदासमेत तदनुरूपको जनशक्ति प्राप्त गर्न सकिएको छैन । अर्थात् शैक्षिक जनशक्ति उत्पादन गर्ने संस्था र शैक्षिक जनशक्ति खपत गर्ने निकायबिच समन्वयको अभाव छ । यसको अर्थ शैक्षिक संस्थाबाट उत्पादित जनशक्ति र श्रम बजारबिच उपयुक्त तादाम्यता अभाव छ । आकर्षक भनिएका अन्य क्षेत्रमा असफल भएका शैक्षिक जनशक्ति शिक्षण पेसामा प्रवेश गर्ने दूषित वातावारण निर्माण गरिएको छ । शिक्षकले आर्जित ज्ञानलाई व्यवहारमा उतार्ने गरेको बिरलै पाइन्छ । जसले जीवनमा कुनै व्यापार व्यवसाय नै गरेको छैन उसले बिबिए वा एमबिए जस्ता विषय अध्यापन गर्छन् । शिक्षकलाई अध्ययनशील, प्रविधिमैत्री र शोधक बनाउन सकिएको छैन । आवश्यकता अनुसार शिक्षक चयन, क्षमता अनुसार नियुक्त तथा बर्खास्ती, कार्यसम्पादनमा आधारित पारिश्रमिकको अभाव छ । शिक्षकले समयमा पारिश्रमिक प्राप्त गर्न नसक्दा त्यसको नकारात्मक प्रभाव अध्यापनको गुणवत्तमा पर्ने गरेको छ । शिक्षकको क्षमता अभिवृद्धिका लागि यथेष्ट तालिम, सिकाइ वा प्रशिक्षणको व्यवस्था गर्न सकिएको छैन । कुनै पनि कार्यबाट परिलक्षित उद्देश्य प्राप्त गर्न कार्यगत धारण, लक्ष्य, उद्देश्य, गति, गन्तव्य निर्धारण गरिएको हुनु पर्छ । राज्यले उपलब्ध गराउने शिक्षा के कस्तो हुने, शिक्षाको राष्ट्रिय उद्देश्य के हुने, शिक्षा सेवामूलक वा व्यावसायिक के हुने, सबैका लागि समान वा आर्थिक हैसियतका आधारमा प्राप्त गर्न सकिने भन्ने सम्बन्धमा राज्यको धारणा के हुने भन्ने विषयमा बहस नै भएको पाइँदैन । शैक्षिक युवा तप्कालाई उद्यमशील कसरी बनाउने, युवातप्काको बदलिँदो सपना, आकाङ्क्षा एवं महत्वाकाङ्क्षालाई के कसरी सम्बोधन गर्ने, राज्यलाई आवश्यक पर्ने शैक्षिक जनशक्ति के कति अवधिभित्र तयार पार्ने, उच्च शिक्षा हासिलका लागि बाहिरिनुपर्ने बाध्यता निरूपण के कसरी गर्ने, विदेशमा पुगी ज्ञान, सिप एवं दक्षता आर्जन गरेका जनशक्तिलाई कसरी स्वदेशमा भित्र्याउने भन्ने विषयमा खासै चासो र चिन्तन छैन । विश्वविद्यालयलाई कसरी बचाउने, शैक्षिक प्रणालीलाई कसरी गुणस्तरीय, व्यावहारिक, जीवनउपयोगी, बजार माग अनुकूल कसरी बनाउने, नयाँ पुस्ताले उच्च शिक्षाका लागि विदेशी शैक्षिक संस्था किन रोजिरहेका हुन् भन्ने, अध्ययनपश्चात् स्वदेशमा फर्कने सोच किन नबनाएका हुन् यी र यस्ता विषय राज्यले केस्रा–केस्रा केलाई समाधनार्थ प्रस्ट सोच, दृष्टिकोण, योजना र रणनीति तय गर्नुपर्ने होइन र ? कुनै पनि कार्य गर्नुअघि उक्त कार्यको आवश्यकता, औचित्य, आयाम, उपयोगिता र दीर्घकालीन प्रभाव विश्लेषण तथा लेखाजोखा गर्नु बुद्धिमानी हुन्छ । उक्त दर्शन शैक्षिक क्षेत्रमा पनि झनै लागु हुन्छ । यसर्थ, विद्यालयय तथा विश्वविद्यालयको पाठ्यक्रम तयार गर्दा, राष्ट्रिय आवश्यकता के हो, के कस्तो जनशक्ति, कुन कुन क्षेत्रमा, के कति परिमाणमा आवश्यक पर्ने हो, जनशक्ति मौज्दातको अवस्था कस्तो छ ? वार्षिक रूपमा के कति परिमाणमा श्रमशक्ति श्रम बजारमा आगमन हुने गरेको छ, शैक्षिक क्षेत्रमा के कस्ता नवीतम पद्धति प्रविष्ट भएका छन् आदि विषयको लेखाजोखा हुनै सकेको छैन । केन्द्रीय र प्रादेशक गरी कुल १७ वटा विश्वविद्यालय स्थापना भइसकेको र नयाँ विश्वविद्यालय स्थापनाको ढोका खुला राखिएको सन्दर्भमा बढीमा ७ लाख विद्यार्थीका लागि के कति विश्वविद्यालय, के कस्ता विधामा र कुन कुन भौगोलिक क्षेत्रमा, के कति अवधिमा स्थापना गर्नु आवश्यक पर्ने हो अध्ययन विश्लेषण  गरी सङ्ख्या निर्धारण गर्नु पर्छ । गुणस्तरहीन शिक्षाले निराशा, कुण्ठा, बेरोजगारी र विसङ्गति मात्र निम्ताउने हुँदा शैक्षिक संस्थाबाट प्रदान गरिने शिक्षालाई गुणस्तरीय, जीवनउपयोगी, व्यावहारिक र वैज्ञानिक तुल्याउनु पर्छ । गुणात्मक भन्दा मात्रात्मक जनशक्ति उत्पादनमा जोड दिनु उपयुक्त होइन । यसर्थ, गुणात्मक शैक्षिक जनशक्ति उत्पादन गर्न प्राथमिक, निम्नमाध्यमिक, माध्यमिक, उच्च माध्यमिक र उच्च शिक्षाबिच तारताम्य मिलाउनु पर्छ । शैक्षिक गुणस्तरण सुधारार्थ सरकारी, सामुदायिक तथा निजी तहमा सञ्चालित प्राथिमिक, निम्न माध्यमिक, माध्यमिक तथा उच्च माध्यमिक र विश्वविद्यालयमा निहित प्रयोगशाला, पाठ्यसामग्री, भौतिक पूर्वाधार, अध्यापकीय क्षमता, अनुगमन तथा निरीक्षण पद्धतिलाई अब्बल तुल्याउनु पर्छ । गुणस्तर सुधार लक्ष्य र समयसीमा अनुबन्धित हुनु पर्छ । पाँच, दश वा २० वर्षमा के कस्तो गुणस्तरसहित कुन उचाइमा पु¥याउने हो, लक्ष्य र समयसीमा निर्धारण गरी, लक्ष्य प्राप्तार्थ आवश्यक स्रोतसाधन सुनिश्चित गर्नु पर्छ । उच्च शिक्षालाई व्यावहारिक र जीवनउपयोगी तुल्याउन अत्याधुनिक प्रयोगशालासहित प्राविधिक शिक्षामा जोड दिनु पर्छ । यसका निमित्त शोध–अनुसन्धान, समस्या समाधान, आलोचनात्मक सोचाइ, सूचना प्रविधिको प्रयोग र विद्युतीय पुस्तकालय जस्ता शैक्षिक आयाम मजबुत बनाउनु पर्छ । शैक्षिक पद्धतिलाई जीवन उपयोगी तुल्याउन शैक्षिक संस्थाहरूलाई उद्योगधन्दा, उद्यमशीलता र समुदायसँग अनुबन्धन गर्न बिर्सनु हुँदैन । जलस्रोत, कृषि भूमि, उच्च हिमशृङ्खला, हिमताल, बहुमूल्य जडीबुटी, खनिज, जैविक विविधता, सांस्कृतिक विविधतासँग शैक्षिक आयाम अनुबन्धन गरी विदेशी विद्यार्थीलाई यी विधामा पठनपाठनमा आकर्षित गर्नु पर्छ । शिक्षकले विद्यार्थीको मात्र नभई, समाज र मुलुकको भविष्यसमेत निर्धारण गर्ने हुँदा क्षमतावान् व्यक्ति मात्र शैक्षिक पेसामा प्रवेश गर्ने वातावरण निर्माण गर्नु पर्छ । शिक्षकको क्षमता अभिवृद्धिका लागि नियमित रूपमा तालिम, सिकाइ, प्रशिक्षण, अनुसन्धान, आकर्षक सेवासुविधा उपलब्ध गराउँदै निजलाई अध्ययनशील, शोधक, नैतिकवान्, अद्यावधिक बनाउने वातावरण सिर्जना गर्नु पर्छ । अध्यापकलाई अध्ययनशील एवं अद्यावधिक तुल्याउन नियुक्ति तथा निष्कासन स्वतन्त्रता (हायर एन्ड फायर) र कार्यसम्पादनमा आधारित पारिश्रमिक (परफमेन्स बेस्ड पेइङ) विधि कार्यान्वयमा ल्याउन हिचकिचाउनु हुँदैन । अध्यापन पेसाको सामाजिक प्रतिष्ठा खस्किरहेकाले उठानका उपाय पहिल्याइ कार्यान्वयन गर्नु पर्छ । अर्थात् आकर्षक सेवा सुविधाको प्रबन्ध गरी निजामती वा सो सरह आकर्षक तुल्याउनु पर्छ । """
कर्मथलोमा रसिकको सम्झना,"""पशुपतिनगर समाचारदाता पशुपतिनगर, असार ४ गते । वरिष्ठ साहित्य सर्जक स्व. गणेश रसिकको सम्झनामा मङ्गलबार उहाँको कर्मथलो सूर्योदय नगरपालिकामा श्रद्धाञ्जली सभा आयोजना गरिएको छ । स्व. रसिकको सम्झनामा रसिक संस्थापक रहनुभएको रेडियो फिक्कल र उहाँकै सक्रियतामा सञ्चालित गणेश रसिक फाउन्डेसनले उहाँलाई सम्झिएको हो । श्रद्धाञ्जली सभामा इलाम, झापा र छिमेकी देश भारतका साहित्य र सङ्गीतपारखीको सहभागिता थियो । साहित्यकार विमल वैद्यले रसिकको चर्चा गर्दै सरल बोल्ने उहाँका कृति जीवन्त रहिरहने बताउनुभयो । उहाँले भन्नुभयो, “साहित्यकार जिउँदो हुँदाभन्दा मरेपछि धेरै बाँच्छन्, यसको प्रमाण रसिकका कृति हुन् ।” सभामा स्व. रसिककी छोरी निर्जला रसिकलगायत परिवारका सदस्यको उपस्थिति थियो । कार्यक्रममा सङ्गीतकार भूपेन्द्र राईको संयोजकत्वमा विभिन्न क्षेत्रका कलाकारले रसिकले रचना गर्नुभएका गीत गाएका थिए । """
दैलेखमा ११२ अर्ब घनमिटर प्राकृतिक ग्यास रहेको पुष्टि,"""लक्ष्मी सापकोटा/यामराज विष्ट काठमाडौँ/दैलेख, असार ६ गते । मुलुकमा वार्षिक ५५ अर्ब रुपियाँ बराबरको पाँच लाख मेट्रिक टनभन्दा बढी खाना पकाउने एलपी ग्यास आयात भइरहेको बेला त्यसलाई प्रतिस्थापन गर्न सक्ने गरी स्वदेशमै प्राकृतिक ग्यास फेला परेको छ । चाइना जिओलोजिकल सर्भेको अध्ययनले दैलेखको भैरवी गाउँपालिकास्थित जलजलेमा ११२ अर्ब घनमिटर प्राकृतिक मिथेन ग्यास भण्डारण रहेको देखाएको हो । सन् २०१९ देखि अध्ययन गरिरहेको चाइना जिओलोजिकल सर्भेको प्रारम्भिक अध्ययनले नेपाललाई ५० देखि ६० वर्ष पुग्ने प्राकृतिक ग्यास रहेको देखाएको हो । प्राकृतिक ग्यासको उत्पादनमा गई प्रयोगमा आउन थालेपछि एलपी ग्यासको आयातलाई विस्थापन गर्न सक्ने देखिएको छ । अध्ययनको प्रारम्भिक प्रतिवेदनले एक वर्षभित्रमा उत्पादन परीक्षणमा जान सक्ने देखाएको छ । चीन सरकारको अनुदानमा दुई अर्ब १७ करोड रुपियाँ लागतमा छ वर्ष लगाएर सो अध्ययन गरिएको थियो । खानी तथा भूगर्भ विभागमार्फत चिनियाँ अध्ययन टोलीले प्राकृतिक ग्यास रहेको फेला परेको जानकारी हालै उद्योग, वाणिज्य तथा आपूर्ति मन्त्रालयलाई गराएको हो । उद्योग, वाणिज्य तथा आपूर्तिमन्त्री दामोदर भण्डारीले अध्ययनको विस्तृत प्रतिवेदन आइसकेपछि एक वर्षभित्रमा उत्पादन र परीक्षणको काम सुरु गरिने जानकारी दिनुभयो । “दैलेखमा ११२ अर्ब घनमिटर प्राकृतिक ग्यास भएको पुष्टि भएको छ । उत्पादन र प्रशोधनका लागि थप लगानी गर्नुपर्ने छ । यसका लागि अर्थमन्त्रालयमार्फत चिनियाँ सरकारलाई अनुरोध गर्छौं,” मन्त्री भण्डारीले भन्नुभयो । विस्तृत प्रतिवेदन आइसकेपछिको ७५ दिनमा ग्यासको प्रारम्भिक उत्पादनको काम सुरु गरिने उहाँले जानकारी दिनुभयो । प्रचुर मात्रामा उच्च गुणस्तरको प्राकृतिक ग्यास देखिएकाले जति सक्दो उत्पादन तथा प्रशोधनको प्रक्रिया अगाडि बढाउनेसमेत मन्त्री भण्डारीले जानकारी दिनुभयो । यसले ठुलो परिणामको ग्यास आयातलाई समेत प्रतिस्थापन गर्न सक्ने अनुमान गरिएको मन्त्री भण्डारीको भनाइ छ । खानी तथा भूगर्भ विभागका उपमहानिर्देशक तथा प्रवक्ता दिनेशकुमार नापितले प्रारम्भिक अध्ययनले वातावरणमैत्री ठुलो मात्रामा प्राकृतिक ग्यास फेला परेको जानकारी दिनुभयो । ८५ अर्ब अमेरिकी डलर बराबरको प्राकृतिक ग्यास रहेको अनुमान गरिएको उहाँले जानकारी दिनुभयो । संसारभर यसको प्रयोग भइरहेको छ । यो नेपालका लागि नयाँ भए पनि एलपिजी ग्यासको तुलनामा वातावरणमैत्री रहेको उहाँको भनाइ छ । पेट्रोलियम लिक्विड तेल नभई ठुलो मात्रामा प्राकृतिक ग्यास भेटिएको र त्यसमा करिब ९० प्रतिशतभन्दा बढी मिथेन ग्यास रहेको उहाँको भनाइ छ । यो ग्यास विशेष गरी खाना पकाउन, उद्योगहरू सञ्चालन गर्न, बिजुली बाल्न र अटोमोबाइल सञ्चालन गर्नका लागि उपयुक्त हुने बताइएको छ । प्रारम्भिक अध्ययन प्राप्त भएसँगै परीक्षणका लागि विभागले प्रक्रिया अघि बढाइरहेको जनाएको छ । चीनले अध्ययनसँगै ग्यासको परीक्षण पनि आफैँले गर्नका लागि प्रस्तावसमेत गरेको मन्त्रालयले जनाएको छ । प्राकृतिक ग्यास अन्वेषण गर्नका लागि हालसम्म चार हजार १३ मिटर ड्रिल गरिएको र जहाँ ९० प्रतिशतभन्दा बढी मिथेन ग्यास रहेको पाइएको अध्ययनले देखाएको छ । यसको व्यावसायिक उत्पादनका लागि हाल सञ्चालनमा भइरहेको कम्पनी, नयाँ कम्पनी खोल्नुपर्ने र निजी क्षेत्रलाई  उत्पादन गर्न दिनुपर्ने हुन्छ । सन् २०१६ मा तत्कालीन प्रधानमन्त्री केपी शर्मा ओलीको चीन भ्रमणका क्रममा नेपालमा पेट्रोलियम पदार्थको सम्भाव्यता अध्ययन गरिदिने समझदारी भएको थियो । यस्तै सन् २०१७ अगस्टमा चीनसँग पेट्रोलियम पदार्थ अध्ययनका लागि सहयोग गर्ने सम्झौता भएको थियो । सन् २०१९ फेब्रुअरीमा कार्यान्वयनका लागि खानी तथा भूगर्भ विभाग र चाइना फिजियोलोजी सर्भेसँग सम्झौता भएको थियो । सर्भेको प्रारम्भिक अध्ययनको प्रतिवेदन बुझाउने अवधि सन् २०२५ को डिसेम्बरसम्म रहेको छ । यसैबिच थप तीन स्थानमा पनि ठुलो मात्रामा प्राकृतिक ग्यास रहेको अनुमान गरिएको छ । दाङ, पाल्पा र सुनसरीमा करिब ४३० अर्ब घनमिटर ग्यास रहेको विभागको अनुमान छ । यसको अध्ययन गर्न भने बाँकी छ । यसरी भयो अन्वेषण चीनको सिएनपिसी सिबु इन्जिनियरिङ कम्पनीले २०८० वैशाख २८ गतेदेखि ड्रिलिङका लागि चार हजार १३ मिटर गहिराइसम्म खनेको थियो । चिनियाँ जियोलोजिकल सर्भे कम्पनीबिच उत्खनन गर्न दुई अर्ब ४० करोडको आर्थिक तथा प्राविधिक सहयोगको सम्झौता भएको थियो । चाइना जिओलोजिकल सर्वे कम्पनीले सन् २०२५ को डिसेम्बरमा अन्तिम प्रतिवेदन दिने तयारी गरेको छ । सङ्घीय सरकारले पेट्रोलियम पदार्थको अन्वेषणको काम अघि बढाउन ४५ रोपनी जग्गा अधिग्रहणका लागि स्वीकृति दिएको थियो ।  """
"विनयी खोलामा आएको बाढीले बस बगायो, यात्रु सकुशल","""नवलपुर (नवलपरासी), असार ६ गते । पूर्वपश्चिम राजमार्गअन्तर्गत नारायणघाट–बुटवल खण्डको विनयी त्रिवेणी गाउँपालिका–१ विनयी खोलामा आएको बाढीले यात्रुवाहक बस बगाएको छ । काठमाडौँबाट नेपालगञ्जतर्फ जाँदै गरेको भे१ख ४०८५ नम्बरको बसलाई बिहीबार राति बाढीले बगाएको इलाका प्रहरी कार्यालय दुम्कीबासका प्रमुख प्रहरी निरीक्षक राजन तिमिल्सेनाले जानकारी दिनुभयो । विनयी खोलाको नयाँ डाइभर्सनबाट बस गुडिरहेको बेला एक्कासी आएको बाढीले बस बगाएको उहाँले बताउनुभयो । “नयाँ डाइभर्सनबाट आउँदै गर्दा बाढीले बस बगाएको हो”, प्रहरी निरीक्षक तिमिल्सेनाले भन्नुभयो– “तत्काल एक्साभेटर लगेर सबै यात्रुको सकुशल उद्धार गर्न सफल भयौँ ।” बसमा तीन शिशुसहित ३८ जना यात्रु रहेका थिए । उक्त क्षेत्रमा पानी निरन्तर परिरहेका कारण खोलाबाट बस निकाल्न नसकिएको उहाँले बताउनुभयो । यात्रुको सामान के कति बगायो भन्नेबारे थाहा हुन सकेको छैन । रातभरी परेको पानीका कारण उक्त सडकखण्ड पूर्णरुपमा अवरुद्ध छ । दाउन्नेमा सडक हिलाम्य भएकाले सवारीसाधन गुड्न सकेका छैनन । वैकल्पिक सडक प्रयोग गर्न प्रहरी निरीक्षक तिमिल्सेनाले यात्रुलाई आग्रह गर्नुभएको छ । रासस """
नेपालमा एमसिसी निरन्तर रहने,"""काठमाडौँ, असार ६ गते । अमेरिकी सरकारको वैदेशिक सहायतामा आधारित नेपालमा कार्यान्वयनमा रहेको मिलेनियम च्यालेन्ज कर्पोरेसन (एमसिसी) अन्तर्गतको एमसिसी नेपाल कम्प्याक्टको परियोजना निरन्तर रहने भएको छ । ९० दिनको रोक लगाएको मिलेनियम च्यालेन्ज नेपाल कम्प्याक्टलाई अमेरिकी सरकारले निरन्तरताका लागि फुकुवा गरेको हो । अमेरिकी सरकारले वैदेशिक सहायता सम्बन्धमा एमसिए नेपालको समीक्षा चलिरहेकै बखत नेपालमा परियोजना कार्यान्वयन जारी राख्न स्वीकृति प्रदान गरेको जनाएको छ । अमेरिकाको विदेश मन्त्रालयले नेपालको परियोजनालाई निरन्तरता दिने विशेष निर्णय गरेको वक्तव्यमार्फत प्रस्ट पारेको छ । नेपालस्थित अमेरिकी दूतावासले प्रकाशन गरेको वक्तव्यमा भनिएको छ, “अमेरिकी वैदेशिक सहायताका बारेमा अमेरिकी सरकारको समीक्षा जारी छ, यस अपवाद अन्तर्गत एमसिसी नेपाल कम्प्याक्ट कार्यान्वयन जारी राख्न अनुमति प्रदान गरिएको छ ।” साथै वक्तव्यमा एमसिसी र नेपालस्थित अमेरिकी दूतावासले अमेरिका सरकारले गरिरहेको समीक्षालाई थप रचनात्मक बनाउन सरोकारवालाहरूसँग परामर्श जारी राखेको जनाइएको छ । वक्तव्य अनुसार एमसिसीले अर्थ मन्त्रालय र एमसिए–नेपालसँगको सहकार्यमा काम गरिरहेको उल्लेख गर्दै सम्भावित नयाँ दायित्वहरूसहित एमसिसी नेपाल सम्झौता अन्तर्गत यसअघि गरिएका र पछि सुरु गर्ने गतिविधिहरू नेपाल सरकार र अमेरिकाका प्राथमिकताहरूसँग मेल खाएको प्रस्ट्याइएको छ, जस अनुसार परियोजना पारदर्शिता, सुदृढ शासन, प्रभावकारी कार्यान्वयनमा र विवेकपूर्ण जोखिम व्यवस्थापन सुनिश्चित गर्न सकिने पनि वक्तव्यमा औँल्याइएको छ । नेपाल र संयुक्त राज्य अमेरिकाबिचको द्विपक्षीय सम्बन्ध समृद्धि र दीर्घकालीन आर्थिक पुनरुत्थानलाई प्रवर्धन गर्ने प्रयासमार्फत नेपाली जनतालाई सहयोग गर्न प्रतिबद्ध रहेको पनि अमेरिकी सरकारले प्रस्ट पारेको छ । अब के हुन्छ ? अमेरिकी सरकारले कार्यान्वयनमा निरन्तरताका लागि तत्काल बाटो खोलिदिए पनि अगाडि बढ्ने विषयमा नेपालमा थप निर्णयहरू गर्नुपर्ने हुन्छ । त्यसका लागि वक्तव्यमा भनिएको जस्तो नयाँ दायित्व कस्तो हो भन्ने कुरा प्रस्ट हुनुपर्ने हुन्छ । परियोजना निरन्तर रहने भनिए पनि कसरी जाने भन्ने अन्योलमा एमसिएको नेपाल कार्यालय रहेको छ । प्रधानमन्त्री कार्यालय र अर्थ मन्त्रालयले पनि भइरहेका गतिविधिलाई निरन्तरता दिने प्रक्रिया थालेका छन्, जसका लागि अर्थमन्त्रालयले एमसिए नेपालसँग परामर्श सुरु गरेको जनाएको छ । यसअघि गत फेब्रुअरीमा अमेरिकी सरकारले विश्वभर एमसिसी परियोजना सञ्चालित देशहरूलाई लक्षित गर्दै परियोजनाको समीक्षाका लागि भन्दै कार्यान्वयनमा रोक लगाएको थियो । एक महिनापछि मार्चको मध्यमा अमेरिकी सरकारले एमसिसी नेपाल कम्प्याक्ट अन्तर्गतका केही कार्य अगाडि बढाउन अनुमति प्रदान गरेको थियो, जसअनुसार महत्वपूर्ण खरिद कार्यहरू र कार्यालय सञ्चालनसम्बन्धी आवश्यक कार्यहरू सञ्चालन गर्न भनिएको थियो । अमेरिका सरकारले विकासशील मुलुकहरूको विकासमा सघाउने उद्देश्यसहित एमसिसीमार्फत विभिन्न मुलुकहरूमा वैदेशिक सहायता उपलब्ध गराउँदै आएको थियो, जसमा समीक्षासहित ठुलो मात्रामा सहायता कटौतीसमेत गरिसकेको छ । """
यस्तो छ आजको सागसब्जी र फलफूलको थोक मूल्य,"""काठमाडौँ,  असार६ गते ।  कालीमाटी फलफूल तथा तरकारी बजार विकास समितिले आजका लागि कृषि उपजहरूको थोक मूल्य निर्धारण गरेको छ । समितिका अनुसार प्रस्तुत सागसब्जी र फलफूलको अधिकतम थोक मूल्य निर्धारण गरिएको हो । गोलभेँडा ठूलो (नेपाली) प्रतिकिलो रु ७०, गोलभेँडा ठूलो (भारतीय) प्रतिकिलो रु ९५, गोलभेँडा सानो (लोकल) प्रतिकिलो रु ३१, गोलभेँडा सानो (टनेल) प्रतिकिलो रु ५०, आलु रातो भारतीय प्रतिकिलो रु ४४, आलु रातो (भारतीय) प्रतिकिलो रु ३५, आलु रातो (मुडे) प्रतिकिलो रु ३८, आलु सेतो प्रतिकिलो रु ३४, प्याज सुकेको (भारतीय) प्रतिकिलो रु ४३, गाजर (लोकल) प्रतिकिलो रु ६५, गाजर (तराई) प्रतिकिलो रु ५०, बन्दा (लोकल) प्रतिकिलो रु ३०, काउली स्थानीय प्रतिकिलो रु ८०, मूला रातो प्रतिकिलो रु ५०, सेतो मूला (हाइब्रिड) प्रतिकिलो रु २०, भन्टा लाम्चो प्रतिकिलो रु २५, भन्टा डल्लो प्रतिकिलो रु ४०, तने बोडी प्रतिकिलो रु ३०, मकै बोडी प्रतिकिलो रु ५० कायम भएको छ । यसैगरी, मटरकोसा प्रतिकिलो रु १५०, घिउ सिमी (लोकल) प्रतिकिलो रु ५५, घिउ सिमी (हाइब्रिड) प्रतिकिलो रु ४०, घिउ सिमी (राजमा) प्रतिकिलो रु १२०, टाटे सिमी मूल्य प्रतिकिलो रु ७०, भटमास कोसा प्रतिकिलो रु ११०, तीतो करेला प्रतिकिलो रु ३०, लौका प्रतिकिलो रु २५, परबर (लोकल) प्रतिकिलो रु ३५, परबर (तराई) प्रतिकिलो रु ४०, चिचिण्डो प्रतिकिलो रु ३५, घिरौला प्रतिकिलो रु ५०, झिगुनी प्रतिकिलो रु ४५, फर्सी पाकेको प्रतिकिलो रु ४५, फर्सी हरियो (लाम्चो) प्रतिकिलो रु ३५, हरियो फर्सी (डल्लो) प्रतिकिलो रु ३५, भिण्डी प्रतिकिलो रु ४५ कायम गरिएको छ । यस्तै, सखरखण्ड प्रतिकिलो ७०, पिँडालु प्रतिकिलो रु १००, स्कूस प्रतिकिलो रु ६०, रायोसाग प्रतिकिलो रु २५, पालुङ्गो साग प्रतिकिलो रु ४०, तोरीको साग प्रतिकिलो रु ३०, हरियो प्याज प्रतिकिलो रु १००, च्याउ (कन्य) प्रतिकिलो रु १८०, च्याउ (डल्ले) प्रतिकिलो रु ३५०, कुरिलो प्रतिकिलो रु ३००, निगुरो प्रतिकिलो रु ३० निर्धारण गरिएको छ । ब्रोकाउली प्रतिकिलो रु ७०, चुकुन्दर प्रतिकिलो रु ७०, सजिवन प्रतिकिलो रु १७०, रातो बन्दा रु ८०, जिरीको साग प्रतिकिलो रु १००, ग्याठकोभी प्रतिकिलो रु ७०, सौफको साग प्रतिकिलो रु ११०, पुदिना प्रतिकिलो रु ११०, इमली प्रतिकिलो रु १७०, तामा प्रतिकिलो रु १२०, तोफु प्रतिकिलो रु १४० र गुन्द्रुक प्रतिकिलो रु ३५० तोकेकोे छ । समितिले स्याउ (झोले) प्रतिकिलो रु २५०, स्याउ (फुजी) प्रतिकिलो रु ३००, केरा (दर्जन) रु १५०, कागती प्रतिकिलो रु १७०, अनार प्रतिकिलो रु ३५०, आँप (माल्द) प्रतिकिलो रु ७०, आँप (दशहरी) प्रतिकिलो रु ८०, अङ्गुर (हरियो) प्रतिकिलो रु २५०, अङ्गुर (कालो) प्रतिकिलो रु ३५०, तरबुजा (हरियो) प्रतिकिलो रु ४०, मौसम प्रतिकिलो रु २००, जुनार प्रतिकिलो रु २५०, भुइँकटहर प्रतिगोटा रु १९०, काँक्रो (लोकल) प्रतिकिलो रु ६०, काँक्रो (हाइब्रिड) प्रतिकिलो रु १८, रुखकटहर प्रतिकिलो रु ६०, मेवा (भारतीय) प्रतिकिलो रु १००, लिची (लोकल) प्रतिकिलो रु १९० निर्धारण गरिएको छ । यसैगरी, अदुवा प्रतिकिलो रु ११०, खुर्सानी सुकेको प्रतिकिलो रु ४२०, खुर्सानी हरियो प्रतिकिलो रु ४०, खुर्सानी हरियो (बुलेट) प्रतिकिलो रु ३०, खुर्सानी हरियो (माछे) प्रतिकिलो रु ३५, खुर्सानी हरियो अकबरे प्रतिकिलो रु २२०, भेडे खुर्सानी प्रतिकिलो रु ७०, धनियाँ प्रतिकिलो रु ५५, लसुन सुकेको चाइनिज प्रतिकिलो रु २००, लसुन सुकेको नेपाली प्रतिकिलो रु १७०, छ्यापी सुकेको प्रतिकिलो रु २००, छ्यापी हरियो प्रतिकिलो रु १२०, ताजा माछा (रहु) प्रतिकिलो रु ३३०, ताजा माछा (बचुवा) प्रतिकिलो रु ३२०, ताजा माछा (छडी) प्रतिकिलो रु २४०, राजा च्याउ प्रतिकिलो रु ३०० र सिताके च्याउ प्रतिकिलो रु ९०० तोकेको छ । रासस """
प्रदेश बजेटका विविधता,"""लामो एकात्मक शासनव्यवस्थामा सन्तुलित विकास हुन नसकेका कारण नै देश सङ्घीय लोकतान्त्रिक गणतन्त्रको अभ्यासमा अग्रसर छ । एक दशकको अभ्यासमा सङ्घ, प्रदेश र स्थानीय सरकार आआफ्नै विधि अनुरूप अगाडि बढेका छन् । संविधानले नै सङ्घलाई प्रत्येक वर्षको जेठ १५ गते नयाँ आर्थिक वर्षको बजेट सङ्घीय विधायिकामा प्रस्तुत गर्नुपर्ने तोकेको छ । त्यसै अनुसार आव २०८२/८३ को बजेट प्रस्तुत भई यतिबेला सङ्घीय विधायिकामा विचाराधीन छ । सङ्घीय बजेटले प्रदेश तथा स्थानीय तहलाई अनेक खालका स्रोतसाधन प्रदान गर्छ । सङ्घीय सरकारबाट प्राप्त स्रोत तथा प्रदेशमा उपलब्ध स्रोतसाधनका आधारमा सबै प्रदेशले असार १ गते प्रदेश विधायिकामा बजेट प्रस्तुत गर्नुपर्ने कानुनी प्रावधान छ । अन्तरसरकारी वित्त व्यवस्थापन ऐन, २०७४ अनुसार प्रत्येक वर्ष असार १ गतेभित्र प्रदेश सरकारले बजेट सार्वजनिक गर्नुपर्ने अनिवार्य प्रावधान छ । त्यस अनुसार नै आइतबार प्रदेश सरकारहरूले आआफ्ना प्रदेश सभामा नयाँ बजेट प्रस्तुत गरेका छन् । प्रतिपक्षीको विरोध र आन्तरिक विवाद आदिका बिच प्रदेश सरकारले आइतबार आगामी आव २०८२÷८३ को आय तथा राजस्वको अनुमानित बजेट प्रस्तुत गरे । कोशी प्रदेशले सबैभन्दा चाँडो दिउँसै बजेट प्रस्तुत गर्न सफल भयो । कतिपय प्रदेशमा साँझतिर बजेट प्रस्तुत भयो भने बागमतीमा प्रशासनिक झन्झटलगायतका कारण राति अबेर बजेट प्रस्तुत गरियो । कर्णालीमा भने राजनीतिक विवादका कारण बजेट धेरै ढिला भयो । मध्यराततिर मात्र सहमति भई बजेट प्रस्तुत गर्ने वातावरण बन्यो । प्रतिपक्षीको विरोधका कारण कर्णाली प्रदेश सभा अन्योलमा थियो । बजेट प्रस्तुत हुँदा असार १ गतेको राति ११ बजेर ५३ मिनेट नै भइसकेको थियो । प्रदेश बजेटका अनेक प्राथमिकता छन् । विश्लेषकले बजेट छरेको पनि भन्न सक्छन् । विवेचना जे भए पनि सबै प्रदेशले बजेट प्रस्तुत गरी सङ्घीयताको अभ्यासलाई अगाडि बढाएका छन् । बजेट सङ्घीय अनुदान र बाँडफाँटसमेतमा बढी निर्भर देखिन्छ । सङ्घीय अनुदान र बाँडफाँट रकम घटेपछि कतिपय प्रदेशले बजेटको आकार पनि घटाएका छन् । कतिपयले भने सीमित स्रोतकै बिच पनि बजेट बढाएका छन् । समग्र बजेट बढेको छ । आगामी बजेटको समग्र आकार चालु आवभन्दा करिब नौ अर्ब रुपियाँले बढी छ । सातै प्रदेशको बजेटको कुल आकार दुई खर्ब ८७ अर्ब रुपियाँ रहेको छ । चालु आवमा दुई खर्ब ७८ अर्ब रुपियाँको बजेट थियो । चालु आवमा पनि सबै जसो प्रदेशको पुँजीगत बजेट कार्यान्वयनको अवस्था उति उत्साहजनक छैन । खर्च गर्न नसकेका कारणले हुन सक्छ, लुम्बिनी र गण्डकी सरकारले भने नयाँ बजेटको आकार घटाएर यथार्थवादी हुन खोजेको देखिन्छ । सात प्रदेशमध्ये बागमती प्रदेशको बजेट सबैभन्दा ठुलो छ । बागमतीले चालु आवको तुलनामा तीन अर्ब रुपियाँ बढाएर ६७ अर्ब ४७ करोड रुपियाँको बजेट ल्याएको छ । राजधानी काठमाडौँसमेत रहेको यो प्रदेशले भौतिक पूर्वाधारलाई उच्च प्राथमिकता दिएको छ । भौतिक पूर्वाधारलाई करिब २५ अर्ब रुपियाँ विनियोजन छ । भौतिक पूर्वाधारमा पनि निर्माण क्षेत्रलाई बढी प्राथमिकता दिइएको छ । दोस्रो ठुलो बजेट मधेश प्रदेशको छ । सो प्रदेशले ४६ अर्ब ५८ करोड रुपियाँको बजेट प्रस्तुत गरेको छ । चालु आवमा सो प्रदेशको बजेट ४३ अर्ब ८९ करोड रुपियाँ मात्र थियो । मधेश प्रदेशले कृषि र पर्यटनलाई प्राथमिकतामा राखेको छ । देशलाई पाल्न सक्ने कृषि भूमि भएको मधेशले कृषिलाई प्राथमिकता दिनु उचित नै हो । आकारका हिसाबले लुम्बिनी प्रदेश तेस्रो स्थानमा छ । लुम्बिनीले ३८ अर्ब ९२ करोड रुपियाँ खर्चको अनुमान गरेको छ । त्यसपछि कोशीले ६० करोड रुपियाँ बढाएर ३५ अर्ब ८७ करोड रुपियाँको बजेट प्रस्ताव गरेको छ । सुदूरपश्चिम प्रदेशले ३३ अर्ब ४७ करोड रुपियाँको बजेट प्रस्तुत गरेको छ । त्यस्तै कर्णालीले ३२ अर्ब ९९ करोडको बजेट प्रस्तुत गरेको छ । प्रदेशमा सबैभन्दा कम बजेट गण्डकीको छ । गण्डकीले ३१ अर्ब ५७ करोड रुपियाँको बजेट प्रस्तुत गरेको छ । बजेटका प्राथमिकता विविधीकरण छ । प्राथमिकता पनि छरिएका छन् । छरिएका प्राथमिकतामा आएका सबै प्रदेश बजेटको प्रभावकारिता भने सफल कार्यान्वयनमै निर्भर रहने देखिन्छ । """
‘भुइँमान्छेहरू सांसदबाट विकास चाहन्छन्’,"""काठमाडौँ, जेठ १७ गते । प्रतिनिधिसभा सदस्य गङ्गाप्रसाद यादवले प्रत्यक्ष निर्वाचित सांसद र समानुपातिक सांसदमा सरकार, कर्मचारी र आम नागरिकको हेराई फरक रहेकाले स्रोत साधन वितरणमा विभेद भएको बताउनुहुन्छ । गोरखापत्र अनलाइन डट कमसँगको भिडियो अन्तर्वार्ता ‘सांसदलाई सवाल’ मा उहाँले सो कुरा बताउनुभयो । प्रत्यक्ष निर्वाचित सांसद र समानुपातिक सांसद सबै जनताको मतबाटै निर्वाचित भएर आउने भए पनि प्रत्यक्ष र समानुपातिक सांसदलाई गरिने सरकारको व्यवहार समान नरहेको उहाँको बुझाइ छ । सरकारले दिने सुविधा र बजेटमा विभेद छ, कर्मचारी र आम नागरिकको बुझाइ पनि फरक देखिन्छ उहाँले भन्नुभयो, “सांसदबिच विभेद गर्नु नपर्ने हो, प्रत्यक्ष निर्वाचित सांसदले गर्ने र समानुपातिक सांसदले गर्ने काम एउटै हो भने फेरि किन पक्षपात ?” सांसदको मुख्य काम ऐन नीति बनाउनु भए पनि ग्रामीण क्षेत्रमा बसोवास गर्ने भुइँमान्छेहरूको चाहना विकास हो । उहाँहरूले सांसदबाट विकास चाहनुहुन्छ, ऐन नियम होइन । तर हामीले आफ्नो जिम्मेवारी बिर्सनु हुँदैन । प्रमुख काममा हामी बढी व्यस्त हुनुपर्छ । यो विषय भुइँमान्छेहरूलाई अझै बुझाउन नसकिएको उहाँले बताउनुभयो । नेकपा (एमाले) को केन्द्रीय सदस्य तथा सिराहा जिल्ला इन्चार्ज समेत रहनुभएका सांसद यादवले मुलुक सङ्घीय शासन प्रणालीमा गए पनि बुझाइ अझै केन्द्रिकृत शासन व्यवस्थाकै रहेको दाबी गर्नुभयो । मुलुक सङ्घीयतामा गएपछि स्थानीय सरकार, प्रदेश सरकार र सङ्घीय सरकार गरी तीन तहको सरकार भए पनि विकासका लागि जनताले सांसदसँग अपेक्षा गर्न नछाडेको उहाँको बुझाइ छ । ‘सांसदको प्रमुख काम नीति, ऐन बनाउने हो तर जनताको माग विकास हो । ऐन बनाउनुपर्छ, छिटो सङ्घीयता कार्यान्वयन गर्नुपर्छ भन्ने कुरा जनतालाई बुझाउन नसकिएको, स्थानीय विकासमा सांसदले भूमिका खेल्नुपर्छ भन्ने बुझाइ अद्यापि जनतामा रहेको छ, त्यो कुरा बुझाउन सकिएको छैन’ उहाँले भन्नुभयो । टोलमा एउटा विद्युत् पोल ढल्दा समेत सांसदले भनिदिनुपर्ने अवस्था अझै रहेको उहाँले बताउनुभयो । पूर्व उपप्रधानपञ्च र गाविस अध्यक्षको जिम्मेवारी समेत निर्वाह गर्नुभएका सांसद यादवले देशको सम्पूर्ण विकासमा सही ऐन कानुन निर्माण गरी त्यसको सही कार्यान्वयन हुन आवश्यक रहेको बताउनुभयो । प्रधानमन्त्रीले, मन्त्री तथा नेताले चाहेर मात्र विकास हुन नसक्ने, विकास अभियानमा सबैको हातेमालो र सहयोगको खाँचो उहाँले औल्याउनुभयो ।  लहान नगरपालिका वडा नं. १३ सिराहामा २०१८ साल वैशाख १५ गते बुवा हनुमानी यादव र आमा सुदामा यादवको कोखबाट जन्मनुभएका सांसद यादव सुरुमा कर्मचारी भएर काम गरेको स्मरण गर्नुभयो । आफू करिब दुई वर्षबढी समय कर्मचारी भूमिकामा रहँदा पनि तत्कालीन अनेरास्ववियूमा आबद्ध भएर काम गरेकाले राजनीतिक चेतना त्यहीबाट आर्जन गरेको बताउनुभयो । उहाँ पछि उपप्रधानपञ्चमा निर्वाचित भएपछि राजनीतिक रूपमा थप चेतना वृद्धि भएको उहाँको बुझाइ छ । आफू उपप्रधानपञ्च रहँदै गाउँमा कृषि र सिँचाइका लागि सक्रिय भूमिका खेलेका कारण राजनीतिक पृष्ठभूमि निर्माण भएको उहाँले स्मरण गर्नुभयो । गाउँमा जमिन्दारी प्रथा हाबी रहेका बेला आफू कम्युनिष्ट आन्दोलनमा सक्रिय भएको सांसद यादवको भनाइ छ । उपप्रधानपञ्च र गाविस अध्यक्ष भएकाबेला गाउँमा ५२ वटा बोरिङ पम्पिङसेट आफूले सिँचाइ प्रयोजनका लागि किसानलाई उपलब्ध गराएकै कारण राजनीतिक वातावरण बनेको दाबी गर्नुभयो । राजनीतिक स्थायित्व नभएकै कारण चाहेकोजस्तो विकास र परिवर्तन हुन नसकेको भए पनि मुलुकमा लोकतान्त्तिक गणतन्त्रात्मक शासन व्यवस्था आएपछि विकासले गति लिएको उहाँको बुझाइ छ । विकासको अर्को बाधक अनियमित्ता र भ्रष्टाचार भएको बताउँदै उहाँले तीनै तहमा सुशासन कायम गर्न नसके चाहेजस्तो विकास गर्न नसकिने बताउनुभयो । नेकपा (एमाले) को तर्फबाट सिराहाबाट प्रतिनिधिसभामा समानुपातिक सांसद गङ्गाप्रसाद यादवसँग गोरखापत्र अनलाइन डट कमका नि. सम्पादक लक्की चौधरी, प्रविधितर्फ मनोजरत्न शाही र केशब गुरुङले गर्नुभएको भिडियो अन्तरवार्ता– """
बजेट कार्यान्वयन उदाहरणीय हुने,"""गोरखापत्र समाचारदाता काठमाडौँ, असार ६ गते । उपप्रधानमन्त्री एवं अर्थमन्त्री विष्णुप्रसाद पौडेलले सन्तुलित र यथार्थपरक बजेट ल्याइए झैँ आर्थिक वर्ष २०८२/८३ को बजेट उदाहरण पेस गर्ने गरी कार्यान्वयन गर्ने प्रतिबद्धता व्यक्त गर्नुभएको छ । उहाँले हरेक मन्त्रालयलाई कार्यान्वयनका सन्दर्भमा कार्ययोजना बनाएर अगाडि बढ्न जोड दिइएको बताउनुभयो । राष्ट्रिय सभामा आव २०८२/८३ को राजस्व र व्ययको वार्षिक अनुमानमाथिको सामान्य छलफलमा उठेका प्रश्नको जवाफ दिँदै अर्थमन्त्री पौडेलले बजेट दुवै सदनबाट पारित भएको अवस्थामा साउन लाग्दा नलाग्दै ठेक्का सम्झौता गरी अगाडि बढ्ने बताउनुभयो । बजेट सन्तुलनलाई मापन गर्ने तीन वटा उपकरण– राजस्व अनुमान, वैदेशिक सहयोग र आन्तरिक ऋणका मामिलामा यथार्थपरक र सन्तुलित भएको उहाँको दाबी थियो । अर्थमन्त्री पौडेलले भन्नुभयो, “चालु आवमा राजस्व सङ्कलनबाट ३१ प्रतिशत स्रोत व्यवस्थापन हुने अनुमान गरियो । आगामी बजेटमा सो सीमा घटाएर १६ प्रतिशत गरेका छौँ । राजस्वको दायरा विस्तार र राजस्व चुहावट नियन्त्रण गरेर सो लक्ष्य पूरा गर्न सकिन्छ ।” उहाँले विगतमा भएका सम्झौता र प्रतिबद्धताका आधारमा वैदेशिक सहायताको अनुमान गरिएको र आन्तरिक ऋणसमेत वित्त आयोगले तोकेको ५.५ प्रतिशतको सीमाभन्दामुनि नै रहेर उठाउने लक्ष्य लिएकाले बजेट सन्तुलित र यथार्थपरक भएको तर्क गर्नुभयो । छलफलका क्रममा उठेका प्रश्नको जवाफ दिँदै अर्थमन्त्री पौडेलले समाजवादले समग्र सामाजिक, आर्थिक र सांस्कृतिक व्यवस्थालाई प्रतिनिधित्व गर्ने हुनाले समाजवाद उन्मुख अर्थतन्त्रका लागि पूर्वतयारीस्वरूप बजेटले निश्चित बाटो समातेको बताउनुभयो । उहाँले भन्नुभयो, “समाजवादको अवस्थामा पुग्न पूर्वतयारी गर्नु पर्छ । अहिलेको अवस्था समाजवादको होइन । पुग्न लामो यात्रा गर्नु पर्छ । त्यसैले समाजवाद उन्मुख भनेका छौँ ।” अर्थमन्त्री पौडेलले संविधानको भावनालाई प्रस्तुत बजेटले आत्मसात् गरेको बताउँदै लोकतान्त्रिक प्रणाली र बहुदलीय प्रतिस्पर्धासहितको संविधानको व्यवस्थाबमोजम बजेट आएको उल्लेख गर्नुभयो । जनतामा निराश भएर व्यवस्थाविरोधी गतिविधिमा लागेको भन्ने प्रश्नको जवाफमा अर्थमन्त्री पौडेलले भन्नुभयो, “बजेटले असन्तुष्ट, निराशालाई सम्बोधन ग¥यो/गरेन भन्ने विषयमा समाजका विभिन्न क्षेत्रले जनाएको प्रतिक्रियाबाट नै स्पष्ट भएको छ । हाम्रो बजेटका व्यवस्था कार्यान्वयनयोग्य,  स्रोतको  अनुमान विश्वसनीय, आयोजना कार्यान्वयन हुने विश्वासको आधार हुनुपर्ने कोणबाट निर्देशित भएर ल्याइएको हो ।” उहाँले नयाँ कार्यक्रम र योजनाको घोषणाभन्दा विगतमा घोषित आयोजना र कार्यक्रमको कार्यान्वयनबाट स्पष्ट रूपमा अगाडि बढ्न चाहेको बताउनुभयो । नयाँ सपना देख्नेभन्दा पनि देखिएका सपनालाई पूरा गर्ने गरी बजेटमा कार्यक्रम राखिएको उहाँले बताउनुभयो । आफू र बजेटको मार्गचित्रलाई लिएर विकृत, दलाल, नोकरशाह, दिशाहीन पुँजीवाद जस्तो विश्लेषण गरिएकोमा त्यसमा आफ्नो असहमति रहेको उहाँले बताउनुभयो । उहाँले भन्नुभयो, “यसप्रकारको आरोप आग्रहपूर्ण छ । बजेटले दृष्टिकोण सारेको छ । जग्गा बाँझो नराखौँ । पालिकाले बाँझो जग्गा जम्मा गर्ने र पालिकामार्फत नै खेती गर्न उपलब्ध गराउने बजेटमा व्यवस्था गरिएको छ । उत्पादन र उत्पादकत्वका लागि यो उत्तम हुने छ ।” अर्थमन्त्री पौडेलले बजेटमा उल्लेख भएका नीति तथा कार्यक्रम हेर्दा सामाजिक संरक्षण, लक्षित समुदायकेन्द्रित रहेको र यसले आर्थिक शिथिलतालाई सम्बोधन गरेको दाबी गर्नुभयो । करिब तीन हजार तीन सय जति तीन करोड रुपियाँभन्दा बढीका आयोजना बजेटमा समेटिएका छन् । बजेटले पुरानै अभ्यासबमोजिम सानो रकमको योजना समेटिएकाले सभाका सदस्यहरूले आपत्ति जनाएकोमा अर्थमन्त्री पौडेलले नयाँ योजनामा तीन करोडको सीमा पालन गरिएको दाबी गर्नुभयो ।  """
दुई महिनामा ४७ फरार अभियुक्त पक्राउ,"""सिराज खाननेपालगन्ज, असार ६ गते । जिल्ला प्रहरी कार्यालय बाँकेले जेठ महिनामा मात्रै बाँकेमा ४७ जना फरार अभियुक्तलाई पक्राउ गरी कानुनी दायरामा ल्याइएको जनाएको छ । अदालतबाट कैद तथा आर्थिक जरिवाना भई फरार रहेका ४७ अभियुक्तलाई पक्राउ गरी अदालतमा पेस गरिएको जिल्ला प्रहरी कार्यालय बाँकेका प्रहरी प्रमुख प्रहरी उपरीक्षक रामप्रसाद घर्तीमगरले बताउनुभयो  । उहाँले पक्राउ परेका फरार अभियुक्तबाट एक करोड आठ लाख ८४ हजार २५५ रुपियाँ राजस्व समेत सङ्कलन गरिएको पनि बताउनुभयो । अदालतले सजाय तोके पनि फरार रहेका व्यक्तिहरूलाई पक्राउ गरी कानुनी दायरामा ल्याउने सरकारको नीति अनुसार अदालतमा बुझाइएको एसपी घर्तीमगरले बताउनुभयो । केही समयअघि जिल्लामा सुरु गरिएको फरारहरूलाई पक्राउ गर्ने अभियानअन्तर्गत हरेक महिना ५० जना जतिको हाराहारीमा फरारहरुलाई पक्राउ गर्ने कार्य भइरहेको जनाउँदै प्रहरी उपरीक्षक घर्तिमगरले सो अभियान निरन्तर जारी रहने जनाउनुभयो । उहाँले जेठ महिनामा ५२ लाख ३७ हजार ८८२ रुपियाँ बराबरको भन्सार छलीको अबैध सामानसहित चार वटा मोटरसाइकल, एक ई–रिक्सा र एउटा कार नियन्त्रणमा लिएर आवश्यक कारबाहीका लागि सम्बन्धित निकायलाई बुझाएको बताउनुभयो । यसैगरी, प्रहरीले ट्राफिक नियम उल्लङ्घन गर्ने तीन हजार १७५ वटा सवारी साधनलाई कारबाही गरी २५ लाख १२ हजार ५०० रुपियाँ राजस्व सङ्कलन गरेको छ । एक महिनाको अवधिमा १०१ वटा मुद्दा दर्ता भएकोमा उजुरी परेका १०७ जनालाई पक्राउ गरी कानुनी दायरामा ल्याइएको एसपी घर्तीमगरले जानकारी दिनुभयो । उहाँले ४७ जना फरार अपराधीलाई पक्राउ गरी पाँच वर्ष तीन महिना कैद असुल उपर गरिएको पनि बताउनुभयो । लागु औषध दुर्व्यसन र ओसारपसारविरुद्ध कडा रूपमा प्रस्तुत भएको बाँके प्रहरीले ७३८ ग्राम ४७४ मिलिग्राम ब्राउनसुगर, ३०० मिलि लिटर कोरेक्स, १११ किलो गाँजा, तीन हजार सात ६० मिलिग्राम चरेश, ५० ट्याब्लेट ट्रामाडोल र ७० ट्याब्लेट नाइट्रोजेपामसहित ओसारपसार तथा सेवन गर्ने ३४ जनालाई पक्राउ गरिएको जानकारी जिल्ला प्रहरी कार्यालय बाँकेले दिएको छ । """
"चोभार गल्छीमा गेग्रान, बाढी थुनिने जोखिम","""काठमाडौँ, असार ४ गते । सङ्घीय सरकारका निकाय र स्थानीय सरकारबिच समन्वय नहुँदा काठमाडौँ उपत्यकाको चोभारस्थित गल्छीमा थुप्रिएको माटो, बालुवा, ढुङ्गासहित गेग्रान हटाउन ढिलाइ भएको छ । काठमाडौँ कीर्तिपुर वडा नं. ६ र ललितपुर महानगरपालिका वडा नं. १८ स्थित बागमती नदी बहाव क्षेत्रमा थुप्रिएको गेग्रान व्यवस्थापनमा अलमल भएको हो । २०८१ असोज १० देखि १३ गतेसम्मको भीषण वर्षा र बाढीले लगेको ठुला ढुङ्गा, लेदो र बलौटे माटो चोभार गल्छीको मुखैमा ठोस भएर बसेको छ । वर्षा र बाढी आएको बेला माथिबाट पहिरो खस्ने र त्यहाँ रुख अड्किए काठमाडौँ डुबानमा पर्न सक्ने चिन्ता छ । वर्षा र बाढी सुरु भए पनि सहरी विकास मन्त्रालय अन्तर्गत अधिकारसम्पन्न बागमती सभ्यता एकीकृत विकास समिति, गृह मन्त्रालय अन्तर्गत राष्ट्रिय विपत् जोखिम न्यूनीकरण तथा व्यवस्थापन प्राधिकरण, ललितपुर महानगरसँग कीर्तिपुर नगरपालिकाको कुरा नमिल्दा गल्छी आसपासको बागमती बहाव क्षेत्रको अवरोध कायमै छ । राष्ट्रिय विपत् जोखिम न्यूनीकरण तथा व्यवस्थापन प्राधिकरणको जेठ १४ गते सम्पन्न बैठकले ‘चोभार गल्छी साँघुरो भई २०८१ असोज १० देखि १३ गतेसम्म परेको वर्षाका कारण बागमती नदीमा पानीको सतह बढ्न गई काठमाडौँ उपत्यकाका नख्खु, कुलेश्वर, थापाथली, बल्खुलगायतका भूभागमा डुबान भएको हुँदा पुनः उक्त प्रकारको क्षति हुन नदिन नेपाली सेनाबाट सहयोग लिई चोभार गल्छीमा रहेको अवरोध हटाउन सहरी विकास मन्त्रालयलाई निर्देशन दिने’ निर्णय गरेको थियो तर कीर्तिपुर नगरपालिकाका प्रमुख कृष्णमान डङ्गोल र उपप्रमुख शुभलक्ष्मी शाक्य (सुनिता) ऐतिहासिक र पुरातात्त्विक महत्वको चोभार गल्छी ‘साँघुरो भएको’ भन्ने विषय गलत भएको तर्क गर्दै अध्ययनबिना खोल्न नदिइने बताउनुहुन्छ । प्रमुख डङ्गोलले भन्नुभयो, “चोभार गल्छीका सम्बन्धमा चर्चा सुनेको हुँ तर औपचारिक रूपमा सम्बन्धित निकायबाट कुनै पत्र वा जानकारी आएको छैन । समन्वयबिना चोभारको गल्छीमा कुनै काम अघि बढाउन सकिँदैन ।” उपप्रमुख शाक्यले पनि चोभारको गल्छी खोल्ने भनेर भइरहेको चर्चापछि स्थानीयले आपत्ति व्यक्त गरेको बताउँदै स्थानीय तहसँग समन्वय र पुरातात्त्विक अध्ययनबिना कुनै काम अघि बढाइए स्वीकार्य नहुने चेतावनी दिनुभयो । ‘गेग्रान हटाउने भनेका हौँ’ अधिकारसम्पन्न बागमती सभ्यता एकीकृत विकास समिति र राष्ट्रिय विपत् जोखिम न्यूनीकरण तथा व्यवस्थापन प्राधिकरणले चोभारको गल्छी खोल्ने नभनेको प्रस्ट पार्दै त्यहाँ थुप्रिएको माटो, बालुवा र ढुङ्गा हटाउने तयारी भएको जनाएको छ । समितिका आयोजना उपनिर्देशक एवं सूचना अधिकारी उद्धव नेपाल र प्राधिकरणका उपसचिव एवं प्रवक्ता रामबहादुर केसीले चोभार गल्छीमा रहेको गेग्रान हटाइने बताउनुभयो । उपनिर्देशक नेपालले भन्नुभयो, “गेग्रान, ढुङ्गा र माटो हटाउनका लागि ललितपुर महानगर वडा नं. १८ ले निवेदन दिएको छ । त्यसका लागि सिमानामा रहेकाले कीर्तिपुरको सहमति चाहिन्छ । त्यसकारण विपत् जोखिम आकलन गरेर व्यवस्थापनका लागि प्राधिकरणसँग समन्वय थालिएको हो ।” उहाँका अनुसार ढुङ्गासहितको गेग्रान हटाउने सन्दर्भमा नेपाली सेनाको सहयोग लिने र भूगर्भ विभागका भूगर्भविद्सहितको टोलीले स्थलगत अध्ययन पनि गरेको छ । उहाँले भन्नुभयो, “वर्षा सुरु भएको छ । त्यसैले छिट्टै व्यवस्थापन गर्नु पर्छ ।  त्यहाँ अहिले पनि पानी जमेको छ । बाढी आएको बेला त्यहाँ रुख अड्किएमा पनि काठमाडौँमा डुबानको गम्भीर अवस्था हुन सक्छ । सेनाको निर्णयको प्रतीक्षामा हामी छौँ ।” ललितपुर महानगरपालिका वडा नं. १८ का अध्यक्ष दामोदर खड्काले जिल्ला प्रशासन कार्यालय, नेपाली सेना, सशस्त्र प्रहरी बल, नेपाल प्रहरीसहित सरोकारवालाले स्थलगत अध्ययन गरिसकेको र अब चोभारको गल्छीको माथिल्लो भागमा थुप्रिएका ढुङ्गा हटाउनुपर्ने बताउनुभयो । उहाँले भन्नुभयो, “चट्टान फुटेर अड्किएका छन् । ती नहटाए जोखिमपूर्ण हुन्छ । सरकारको ध्यान जाओस् ।” """
६० किलो सुन तस्कर गर्ने अमला रोका पक्राउ,"""काठमाडौँ, असार ६ गते । ६० किलो सुन ओसारपसारका क्रममा बरामद गरिएको घटनामा संलग्न एक जनालाई प्रहरीले पक्राउ गरेको छ । रोल्पाको थवाङ गापा २ स्थायी घर भई हाल काठमाडौँको टोखा नपा वडा ३ सुर्यदर्शन टोल बस्ने ४४ बर्षीया अमला रोकालाई प्रहरीले पक्राउ गरेको हो । मिति २०८० साउन २ गते बरामद भई आएको ६० किलो अवैध सुन अनुसन्धान सम्बन्धमा भन्सार चोरी पैठारी तथा सङ्गठित अपराध मुद्दामा फरार रहेकी प्रतिवादी अमला रोकालाई पक्राउ गरिएको नेपाल प्रहरी केन्द्रीय अनुसन्धान ब्युरोका  प्रहरी उपरीक्षक युवराज खड्काले जानकारी दिनुभयो । यस ब्युरोबाट खटिएको अनुसन्धान टोलीले शुक्रवार काठमाडौँको टोखा नपा ३ सुर्यदर्शन टोलबाट पक्राउ गरिएको खड्काले जानकारी दिनुभयो । उनी सुन तस्करका नाइके दावा छिरिङसँग नजिक थिइन । प्रहरीले अवैध सुन भन्सार चोरी पैठारी तथा सङ्गठित अपराधमा संलग्न भएको भन्दै पक्राउ गरी आवश्यक कानुनी कारबाहीका लागि काठमाडौँ जिल्ला अदालत बुझाइएको प्रहरीले जनाएको छ ।    """
अन्धविश्वासविरुद्धको आवाज हो ‘मोहर’ : निर्देशक ओम प्रतीक,"""काठमाडौँ, असार ६ गते । आगामी साउन २३ मा प्रदर्शन हुने चलचित्र ‘मोहर’ ले देवीदेवताको सेवाका नाममा कन्या बालिकालाई ‘देउकी’ बनाउने जस्ता अन्धविश्वासविरुद्ध जनचेतना जगाउने लेखक तथा निर्देशक ओम प्रतीकले जानकारी दिनुभएको छ । आज यहाँ कमलपोखरीस्थित एक चलचित्र भवनमा चलचित्रमा समावेश शीर्ष गीतको श्रव्यदृश्य सार्वजनिक गर्न आयोजित कार्यक्रममा निर्देशक प्रतीकले बालिकामाथि हुने परम्परागत सामाजिक हिंसाका घटनालाई चलचित्रले निरुत्साहित गर्ने संदेश प्रवाह गर्ने बताउनुभयो । उहाँले भन्नुभयो,“मेरो जानकारीमा भएसम्म विसं २०७९ सम्म देउकी प्रथा चलेको छ । त्यसकारण पनि आजकै शैलीमा उक्त कथालाई भनेका छौँ । अहिले विभिन्न बहानामा बालिका माथि हुने गरेको हिँसालाई बन्देज गर्नुपर्छ भन्ने संदेश चलचित्रले प्रवाह गर्छ । यो मनोरञ्जनसँगै सामाजिक विकृतिलाई उठान गरिएको चलचित्र हो ।” उहाँले चलचित्रका माध्यमले धेरै तथ्यलाई बुझाउन सहज भएकाले ‘मोहर’ को विषयवस्तु छनोट गरेको जानकारी दिनुभयो । चलचित्रमा पल शाह, बेनिशा हमाल, निती शाह, अर्जुनजङ्ग शाही, मिस पबि लगायतका कलाकारले अभिनय गर्नुभएको छ । सामाजिक यथार्थ र विद्रोह मिसिएको कथावस्तुमा बनेको ‘मोहर’ ले दर्शकलाई निराश बनाउने अभिनेत्री शाहले बताउनुभयो । “यसले मनोरञ्जनसँगै हाम्रो एउटा दुःखद परम्परालाई समेटेको छ । यो चलचित्र हेरेपछि महिला वा बालिकालाई हुने हिँसा थोरै भएपनि घट्छ भन्ने विश्वास छ”, उहाँले भन्नुभयो । चलचित्रमा भुपेन्द्र अधिकारीले सम्पादन, दिपेन बस्न्यातले छायाङ्कन, रामजी लामिछाने र कविराज गहतराजले नृत्य निर्देशन, कुमार महर्जनले द्वन्द्व निर्देशन गर्नुभएको छ । रासस """
सगरमाथा हिमालको दिगोपन,"""सगरमाथा हिमालले सबैभन्दा अग्लो हिमालको मान्यता पाएको छ । त्यसैले गर्दा विश्वका हरेक पर्वतारोहीले यो हिमालको शिरमा एक पटक पाइला राख्ने सपना देख्छन् । यस्तो सपना देख्नु पर्वतारोहीहरूका लागि अनौठो कुरो पनि होइन । किनकि उनीहरूको आफ्नो काम नै विश्वका विभिन्न अग्ला र अप्ठ्यारा हिमाल आरोहण गरेर आफ्नो व्यक्तिगत एवं देशको नाम विश्वमा ऊँचो राख्नु रहेको हुन्छ । त्यसैले त सगरमाथा हिमाल आरोहण गर्न सक्नु जुनसुकै देशका पर्वतारोहीका लागि आफ्नो प्रतिष्ठासमेत जोडिएको हुन्छ । फलतः पछिल्लो वर्षको हरेक वसन्त ऋतुमा सगरमाथा हिमाल आरोहणका लागि ठुलो भिडभाड हुने गरेको छ । हुन पनि पछिल्लो समय बर्सेनि पाँच सय जना नेपाली एवं विदेशी पर्वतारोहीले सगरमाथा हिमाल आरोहण गरिरहेका छन् । साथै त्यसरी सगरमाथा हिमाल आरोहण गर्न आएका विदेशी अनि स्वदेशी पर्वतारोहीहरूका साथमा जाने सहयोगीहरू जस्तै सरदार, गाइड, क्लाईम्बिङ शेर्पा (हाई एल्टिच्युड शेर्पा) आदि गरेर बर्सेनि आठ सयभन्दा बढी पर्वतारोही सगरमाथा हिमालको शिरमा पाइला राख्न सफल भइरहेका छन् । त्यस्तै गरेर उनीहरूका साथमा जाने कुक, किचेन ब्वाई, पोस्ट म्यान, एल्टिच्युड पोर्टर, सम्पर्क अधिकृत, याक–नाक एवं प्रकारले चौँरी गोठालोसमेत गर्दा करिब दुई हजार जनाको ठुलो भिडभाड हुने गरेको छ, सगरमाथा हिमालको आधार शिविरमा । यो क्रम ७५ दिन अर्थात् साढे दुई महिनासम्म निरन्तर जारी रहने गर्छ । समग्रमा सरकारले पटक पटक गरेर ४७६ वटा हिमाल पर्वतारोहीहरूले आरोहण गरुन् भनेर खुला गरेको छ । त्यसो भए तापनि बर्सेनि सगरमाथा हिमालमै पर्वतारोहीहरूको ठुलो भिड हुने गरेको देखिन्छ । यस्तो किन भइरहेको छ त ? सरकारले यसको सटिक एवं चित्तबुझ्दो जवाफ दिन सक्दैन । हुन सक्छ, सगरमाथा हिमाल विश्वको एक मात्रै अग्लो र ‘आइकोनिक’ हिमालका रूपमा स्थापित भएको हुनाले गर्दा प्रायः सबै पर्वतारोहीको आकर्षण सगरमाथामै रहेको होस् । त्यसैले हालसम्म लगभग नौ हजार पर्वतारोहीले १२ हजारदेखि १३ हजार पटक आरोहण गर्न सफल भएका छन् । त्यसरी नौ हजार पर्वतारोहीले १२ हजारदेखि १३ हजार पटक आरोहण गर्न कसरी सफल भए ? भन्दा एकै व्यक्तिले आठदेखि ३१ पटक सगरमाथा आरोहण गरिसकेका छन् । सोलुखुम्बु जिल्लाको थामे गाउँका कामीरिता शेर्पाले सन् २०२४ मा वसन्त ऋतुको एकै सिजनमा दुई पटक सगरमाथा आरोहण गरेर २९ एवं ३० औँ पटक सगरमाथा आरोहण गर्नुभएको थियो । उहाँले नै यो वर्ष (सन् २०२५) को वसन्त ऋतुमा ३१ औँ पटक सगरमाथा आरोहण गरेर गत वर्षको आफ्नै विश्व कीर्तिमान तोड्नुभयो । अहिलेसम्म सगरमाथा आरोहणको सन्दर्भमा कामीरिताले ३१ औँ पटक सगरमाथा आरोहण गरेर दुर्लभ विश्व कीर्तिमान कायम गर्नुभएको छ । त्यस्तै सोलुखुम्बुकै पासाङदावा (पादावा) शेर्पाले पनि यही वर्षको वसन्त ऋतुमा २९ औँ पटक सगरमाथा हिमाल आरोहण गरेर दोस्रो धेरै पटक सगरमाथा हिमाल आरोहण गर्ने पर्वतारोही बन्न सफल भएका छन् । जे होस्, भूगर्भविद् एवं वैज्ञानिकका अनुसार सगरमाथा हिमाल ‘ग्रे लाइमस्टोन’ ले बनेको हो । टेथिस महासागर टेक्टोनिक प्लेट सर्ने–चल्ने क्रममा वा भनौँ ‘अप–हिभल’ सिद्धान्त अनुसार सगरमाथा हिमालले अहिलेको रूपमा आकार लिएको हो । अहिले अस्तित्वमा नरहेको ‘टेथिस महासागर’ त्यो बेला आजको एसिया, उत्तर अफ्रिका, अरब मुलुक र भारत रहेको क्षेत्रसम्म फैलिएको थियो । करिब ४०–४१ मिलियन वर्षअघि ‘टेथिस महासागर’ उत्तरतर्फ सर्दै गएर आजको आल्पस पर्वतमालाका साथै हिमालय पर्वत माला बनेको हो । त्यस्तै गरेर करिब ८०–८१ मिलियन वर्षअघिको समयमा आजको भारत छ हजार चार सय किलोमिटर दक्षिणको युरेसिया प्लेटमा रहेको थियो । साथै सगरमाथा हिमाल आरोहणको इतिहास हेर्दाखेरि सन् १९२१ सम्म पुग्नुपर्ने हुन्छ । त्यस यता सन् २०२४ को वसन्त ऋतुसम्म नेपाललगायत विभिन्न देशका करिब आठ हजार पर्वतारोहीले १२–१३ हजार बढी पटक आरोहण गरेका छन् । त्यसको कारण भनेको माथि नै एक प्रसङ्गमा भनिए झैँ एकै जना पर्वतारोहीले एकभन्दा बढी पटक सगरमाथा आरोहण गरेका छन् । त्यसो त सगरमाथा हिमाल केवल आरोहीका लागि मात्रै आकर्षणको विषय नभएर सगरमाथा आरोहण गर्न अनुमतिपत्र वा भनौँ परमिट जारी गरेबापत कमाइ गर्ने नेपाल सरकारका साथै सगरमाथा हिमाल आरोहण गराउने विभिन्न पर्वतारोही कम्पनीका लागि पनि धेरै आकर्षणको विषय बनेको छ । यसो हुनुको कारण नेपाल सरकाले सगरमाथा आरोहण गर्न आउने विभिन्न देशका पर्वतारोहीबाट अत्यधिक सलामी दस्तुर सङ्कलन गर्ने गर्छ । त्यस्तै विभिन्न देशका पर्वतारोहीलाई सगरमाथा हिमाल आरोहण गर्न आकर्षित गर्दै विभिन्न सञ्चार माध्यममा विज्ञापन निकाले आह्वान गर्दै नेपालसम्म ल्याएर सगरमाथा आरोहण गराउने स्वदेशी तथा विदेशी पर्तारोहण कम्पनीले पनि ठुलो मात्रामा कमाइ गर्ने गरेको छ । त्यस्तै सगरमाथा आरोहीका साथमा जाने कुक, किचेन ब्वाई, पोस्ट म्यान, एल्टिच्युड पोर्टर, सम्पर्क अधिकृत, लुक्ला तथा नाम्चे बजारबाट भारी खेप्ने–बोक्ने याक–नाक र चौँरीको गोठालोसमेत गर्दा कम्तीमा पनि दुई हजार जनाले बर्सेनि रूपमा राम्रै कमाइ गर्ने गर्छन् । त्यसो त नेपाल सरकारले मात्रै सगरमाथा हिमाल आरोहण गर्न अनुमति जारी गरेबापत बर्सेनि ७५ करोडसम्म आम्दानी गरिरहेको देखिन्छ । त्यसैले सगरमाथा हिमालले प्रत्यक्ष एवं अप्रत्यक्ष रूपमा बर्सेनि अर्बौं रकम बराबरको विदेशी मुद्रा आय आर्जन गरिरहेको देखिन्छ । तर सगरमाथा हिमाललाई दीर्घकालसम्म बचाउनका लागि अब हामी लागी पर्ने कि नपर्ने ? भन्ने गम्भीर प्रश्न खडा भएको छ । त्यसैले सगरमाथा हिमालको कमाइबाट हामी मक्ख मात्रै नपरेर सगरमाथा हिमालको दिगोपना र दीर्घकालसम्म बचाइराख्नेतर्फ हामीले तत्कालै केही न केही कदम चाल्नु पर्छ । बिबिसी नेपाली सेवाको पछिल्लो रिपोर्ट अनुसार सगरमाथा हिमालको आसपास रहेका हिम नदीमा विगत दुई हजार वर्षदेखि जमेर रहेको बरफ केही वर्षदेखि तीव्र्र गतिमा पग्लन सुरु भएको छ । सो रिपोर्टमा जनाइए अनुसार सात हजार नौ सय मिटरको उचाइमा रहेको ‘साउथ कोल’ र त्यस वरिपरि रहेको ‘ग्लेसियर’को बरफ पग्लिने क्रम पनि ८० गुणाले छिटो रहेको देखाएको छ । यसले सगरमाथा हिमालको भविष्यप्रति सङ्केत गर्दै छ । अब सगरमाथा हिमालको आयु छोट्टिँदै छ, सगरमाथा हिमालको आयु घट्दै छ । त्यसैले सोचौँ त, केही गरी सगमारथा हिमालको आयु लामो समयसम्म रहेन भने के होला ? वा सगरमाथा हिमालको आयु लामो समयसम्म नै रहे पनि सगमाथा हिमालमा हिउँ पर्न छाड्यो अथवा बरफ जम्न छाड्यो भने ढुङ्गै–ढङ्गा र कडा चट्टानी भिर–पहराका बाटो भएर मात्रै सगरमाथा हिमालको शिरमा पुग्न पर्वतारोहीलाई पनि धेरै गाह्रो र असम्भव जस्तै हुने छ । त्यस्तै यो वर्षको वसन्त ऋतुमा ३१ औँ पटक सगरमाथा आरोहण गर्न सफल हुनु भएका कामीरिता शेर्पाका अनुसार पहिले पहिले जुन महिनाको ५/६ तारिखसम्म पनि बरफ जमेर धेरै कडा रूपमा रहन्थ्यो, बरफ जमेको हुन्थ्यो । फलतः बरफमा गाडेको ‘आइस स्क्रु’ निकाल्न गाह्रो हुन्थ्यो तर अहिले त मे महिनाको २६/२७ तारिखतिरै सगरमाथाको क्याम्प–२ मै खोला बग्न थालेको (हिउँ पग्लेर पानी बग्न थालेको) देखेको बताउनुभएको थियो । त्यसैले बेला छँदैखेरि हामी सबैले सगरमाथा हिमालको दिगोपना र लामो आयु राख्ने सम्बन्धमा गम्भीर छलफल गर्न जरुरी छ । सरकार र सरोकारवालाले पनि यसतर्फ ध्यान दिनुपर्ने देखिन्छ ।  """
राजस्व र व्ययको वार्षिक अनुमान माथिको छलफल समाप्त,"""विराटनगर, असार ५ गते । कोसी प्रदेशसभाको आज बसेको बैठकमा आर्थिक वर्ष २०८२-८३ को राजस्व र व्ययको अनुमान माथिको छलफल समाप्त भएको छ । छलफलमा कोसी प्रदेशसभा सदस्यहरु सपना दर्जी, गोम्बु शेर्पा र रमेशकुमार बस्नेतले राख्नुभएको जिज्ञासामा आर्थिक मामिला तथा योजनामन्त्री रामबहादुर मगरले आगामी आर्थिक वर्षको बजेट यथार्थपरक रहेको बताउनुभयो । उहाँले स्रोतहरुको खोजी र आयको अनुमान गरी नै सरकारले बजेट ल्याएको दाबी गर्दै आगामी आर्थिक वर्षमा वन क्षेत्र र नदीजन्य पदार्थबाट रु एक अर्ब राजस्व उठ्ने अनुमान रहेको बताउनुभयो । मन्त्री मगरले विगतमा कृषिमा दिएको अनुदानले सही किसान लाभान्वित नभएकाले अहिले कृषकलाई ब्याजमा अनुदान दिने जानकारी दिँदै चालु आवको चैत मसान्तसम्ममा पुँजीगत खर्च ४७ प्रतिशत भए पनि असार मसान्तसम्मा ८० प्रतिशत पुग्ने अनुमान रहेको बताउनुभयो । उहाँले यातायात क्षेत्रबाट पनि अपेक्षित राजस्व उठ्ने उल्लेख गर्दै विकासलाई व्यवस्थित गर्न धेरै योजनालाई निरन्तरता दिएको जानकारी दिनुभयो । सामाजिक सुरक्षा कोषका कारण चालु खर्चमा वृद्धि भएको जिकिर गर्दै मन्त्री मगरले सरकार स्थानीय तहसँग साझेदारी र समन्वय गरे अघि बढ्ने प्रयासमा रहेको बताउनुभयो । भौतिक पूर्वाधार विकास एवं सामाजिक विकासमन्त्री भूपेन्द्र राईले प्रदेश सरकारले निर्णय गरेको योजनामा सङ्घीय सरकारले वास्ता नगरेकामा चिन्ता व्यक्त गर्नुभयो । उहाँले दातृ निकायले पनि प्रदेश संरचना बलियो हुनुपर्ने धारणा राखिरहेको परिवेशमा सङ्घीय सरकारले प्रदेश संरचनालाई इकाइका रुपमा हेर्न नहुने उल्लेख गर्नुभयो । शून्य समय शून्य समयमा कोसी प्रदेशसभा सदस्यहरु कमलप्रसाद जबेगु, राजेन्द्र कार्की र रमेशकुमार बस्नेतले आ–आफ्नो धारणा राख्नुभएको थियो । कोसी प्रदेशसभाको अर्को बैठक शुक्रबार दिउँसो १ बजे बस्नेछ । """
बिचौलियाको सिन्डिकेट जनप्रतिनिधि संस्थाभन्दा बलियो छः विराजभक्त श्रेष्ठ,"""काठमाडौँ, असार १ गते । राष्ट्रिय स्वतन्त्र पार्टी (रास्वपा) संसदीय दलका उपनेता विराजभक्त श्रेष्ठ काठमाडौँ निर्वाचन क्षेत्र नं ८ बाट प्रतिनिधिसभामा प्रतिनिधित्व गर्नुहुन्छ । नौ वर्षअघि विवेकशील नेपाली दल हुँदै राजनीतिमा प्रवेश गर्नुभएका पूर्वयुवा तथा खेलकुदमन्त्री श्रेष्ठ बागमती प्रदेशका पूर्वप्रदेशभा सदस्य हुनुहुन्छ । पर्यटन व्यवसायीसमेत रहनुभएका उहाँ सम्पदा संरक्षणलगायत विभिन्न सामाजिक सेवामा आबद्ध हुनुहुन्छ । काठमाडौँको इन्द्रचोकमा जन्मिनुभएका युवा सांसद श्रेष्ठसँग गरिएको अन्तर्वार्ताको सम्पादित अंशः माननीयज्यू, आजभोलि केमा व्यस्त हुनुहुन्छ ? — पछिल्लो समय संसदीय गतिविधिमा अलि बढी व्यस्त छु । योसँगै काठमाडौँ निर्वाचन क्षेत्र नं ८ मेरो निर्वाचन क्षेत्र भएकाले निर्वाचन क्षेत्रका काम अनि मतदातासँग भेटघाटमा समय बितिरहेको छ । निर्वाचन क्षेत्रमा सांस्कृतिक र संस्कृतिका सवालमा स्थानीयका गुनासो सुन्ने र त्यसको सम्बोधन गर्न सक्दो पहल गर्ने काम भइरहेको छ । अहिले भइरहेको संसदीय अभ्यासलाई कसरी हेर्नुभएको छ ? — संसद्ले गर्नुपर्ने धेरै काम छ । संविधान कार्यान्वयनकै चरणमा छ । संविधानबमोजिम संसद्ले समयसापेक्ष ऐन, कानून र नीतिहरू बनाउनुपर्ने छ । कानुन निर्माणमा सबै पक्षको तदारुकताको आवश्यकता छ । सङ्घ र प्रदेशको साझा अधिकारलाई कानुनमार्फत खुकुलो बनाइनुपर्नेछ । त्यसतर्फ संसद्को आवश्यक ध्यान पुग्नसकेको छैन । जसले जनआक्रोश बढाउन सहयोग पुर्याएको हो कि भन्ने लागेको छ । जुन उद्देश्यले संविधान ल्याएको हो, सोहीअनुसार प्रभावकारी काम नभएपछि जनतामा एक खालको आक्रोश देखिनुलाई अन्यथा भन्न मिल्दैन । संसद्मा परिवर्तनकारी र रुपान्तरकारी शक्तिबीचमै पनि हार्दिकता भएन भन्ने सुनिन्छ, यसबारे तपाईँको भनाइ के छ ? — हाम्रो पार्टीको उदय नै अरु पार्टीले देश र जनताको हितमा काम गर्न सकेनन् भन्ने कोणबाट भएको थियो । निर्वाचनमा पनि सोहीअनुरुप मत प्राप्त भयो । सरकारमा सहभागी भएपछि हामीप्रतिको आशामा परिवर्तन भयो । पार्टीको उदयसँगै हामीले सुशासन र सेवा प्रवाहका कुरा उठाएका थियौँ । किनभने कानुन कागजमा मात्र सीमित हुँदैन । मानिसले कानुनको अनुभूति गर्न पाउनुपर्छ । त्यो नहुँदा समाजमा द्वन्द्व सृजना गर्छ । समग्रमा सदनमा आआफ्ना दलीय एजेण्डा उठाए पनि एकअर्का नेता र दलप्रति सद्भाव र हार्दिकता कायमै छ । अहिले भइरहेको संसदीय अभ्यासलाई अझै उत्कृष्ट बनाउन कहाँनिर सुधार गर्नुपर्छ होला ? — अहिले  जनताको प्राथमिकताको विषय सुशासन हो, त्यतातिर ठोस रूपमा काम हुनुपर्नेमा भएको छैन । सदन समयसापेक्ष कानुन बनाउने थलो हो । तर, गएको साढे दुई वर्षलाई समीक्षा गर्ने हो भने त्यतातिर ध्यान गएको देखिँदैन । कतिपय ठाउँमा राजनीतिक स्वार्थभन्दा पनि माथि उठेर काम गर्नुपर्ने हुन्छ । यसअघि म बागमती प्रदेश सांसद थिएँ । कानुन निर्माणमा हामी दत्तचित्त भएर लाग्यौँ, संसदीय समिति पनि सक्रिय बनायौँ । त्यो कार्यकालमा ६५ वटा कानुन बनाइयो । त्यसअनुसारको सङ्घीय सदनमा सक्रियता देखिन्न । सदनलाई चलायमान गराउन सरकारको पनि महत्त्वपूर्ण भूमिका हुन्छ । किनभने विधेयक ल्याउने भनेको सरकारले नै हो । यहाँनिर ठूला दलको ध्यान पुग्न सकेन भन्ने मेरो बुझाइ छ । तपाईँ पूर्वमन्त्री पनि हुनुहुन्छ, तपाईँको बुझाइमा सरकार भनेको के रहेछ ? — सरकार भनेको राज्य सञ्चालन गर्न आवश्यक स्रोत साधन जुटाउने तथा परिचालनका लागि आवश्यक व्यवस्थापन गर्ने निकाय र अभिभावक हो । विकास भनेको कानुन र नीतिले गर्ने हो, मन्त्रीले होइन । खेल खेलाडीले खेल्ने हो, त्यसका निम्ति सरकारले नीति, नियम र कानुन बनाइदिने हो । मैले युवा तथा खेलकुदमन्त्री हुँदा पाँचवटा जति नीतिनिर्माणका काम गरेँ । त्यसबेला राष्ट्रिय स्वयंसेवा नीति अगाडि बढाइयो । मन्त्री र मन्त्रालयले चाहेको खण्डमा धेरै काम गर्न सक्ने ठाउँ छ । बजेट विनियोजनका हिसाबले युवा तथा खेलकुद मन्त्रालयलाई गरिब मन्त्रालयका रूपमा हेरिन्छ । तर ‘स्टेन्थ’ भनेको बजेटभन्दा पनि नीति हो ।  हामीले मौद्रिक नीतिलाई खेलसँग जोडेर कसरी लैजान सकिन्छ भनी काम गर्न कोसिस गरियो । खेलकुदलाई व्यावसायिक र प्राज्ञिक बनाउनेतर्फ पनि काम गरेका थियौँ ।  फलस्वरुप अहिले खेलाडी खेलबाट नै पैसा कमाएर जीवनयापन गर्न सक्ने भएको छ । नेपाली खेलाडीले नै देशलाई अन्तरराष्ट्रिय रूपमा चिनाएका छन् । तर  खेल र खेलाडीलाई त्यसअनुरुप बुझ्ने र  सम्मान गर्ने काम हुनसकेको पाइँदैन । तपाईँहरूले उठाउँदै आएको सुशासनको मुद्दाले अहिले पार्टी नेतृत्वलाई नै अप्ठ्यारो बनायो भनिन्छ नि ? — हामी ठिक अरु सबै गलत भनेको होइन । तर सुशासनका मुद्दाले नै हामी स्थापित भएको हो । त्यो कायम गर्ने क्रममा हामीलाई केही अप्ठ्यारो भएको हो । मैले खेलकुद मन्त्रालय सम्हाल्दै गर्दा मन्त्रालयको एउटा विभागमा रु. एक अर्ब २७ करोडको भ्रष्टाचार भएको पाएँ । त्यो अवस्थामा सुशासन कायम गर्छु भन्दा घेराबन्दीमा परियो । देशमा राजनीतिक नेतृत्व, नीतिनियमभन्दा पनि बिचौलिया विस्तारै संस्थागत भइरहेकोजस्तो लाग्छ । बिचौलिया सबै क्षेत्रमा छन् । हरेक मन्त्रालयको आआफ्नो सिन्डिकेट रहेछ । त्यो सिन्डिकेट जनप्रतिनिधि संस्थाभन्दा पनि बलियो हुँदै गएको छ । पहिलोपटक सदनमा आएको रास्वपा त्यसबेला सरकारमा जान अलि हतारो गर्यो भनी आएका टीकाटिप्पणीलाई के भन्नुहुन्छ ? — पहिलोपटक हाम्रो पार्टी सरकारमा सहभागी हुने बेलामा सभापतिजीले सोध्नु भएपछि  मैले भने हामीलाई सरकारमा जाने ‘म्यान्डेट’ दिएका छैनन् भनेको थिएँ । तर सभापतिले यत्तिकै बसेर हुँदैन, जनताले सेवा प्रवाह खोजिरहेका छन् भन्नुभयो । संसद्को चौथो ठूलो दल हुनुका नाताले सरकारमा जानै हुन्न भन्ने पनि हुँदैन ।  त्यतिबेला सरकारलाई समर्थन गर्ने तर सरकारमा नजाने, गए पनि शर्तका आधारमा जाने, भरसक नजाने विषयमा सल्लाह दिएको थिए । तर सभापतिको चाहना जनताले तत्काल राहत खोजेकाले सुशासन र डेलिभरी दिन जानुपर्छ भन्ने भयो । युवा पलायनलाई कसरी विश्लेषण गर्नुभएको छ ? — युवा पलायनलाई एकतर्फी मात्र नभई बृहत्तर रूपमा हेरिनुपर्छ । मानिसको बसाइँ सर्ने विषय नियमित प्रक्रिया हो । यद्यपि विदेश जानुको कारण भने खोज्नुपर्छ । देशको राजनीतिक, सामाजिक वा बेरोजगारी के कारण युवा विदेश गएका हुन् भनी कारण पत्ता लगाउनुपर्छ । सेवा सुविधा आदि कारणले पहाडमा समस्या भयो भनी तराईमा बसाइँसराइ भएको कुरा यथार्थ हो । नौ महिना खेती गरेर तीन महिना पनि खान नपुगेपछि मानिस तराईमा सर्न बाध्य भएका हुन् । सुविधा खोज्दै बसाइँ सर्ने क्रम बढ्दो छ । त्यसैले युवा विदेश गएको विषयलाई पूर्ण रूपमा नकारात्मक परिभाषा पनि गर्नु हुँदैन । यद्यपि, रोजगारीमा विदेश जाने युवाका निम्ति रोजगारीका अवसर व्यवस्था राज्यले यही गर्नुपर्छ । युवालाई विदेश पठाउने हो भने दक्ष बनाएर मात्र पठाउनुपर्छ । युवा पलायन हुनु भनेको राजनीतिमा भ्रष्टाचार पनि हो । तपाईँहरूले भनेजस्तो मुलुकमा सुशासन कसरी कायम गर्न के गर्न सकिएला ? — अहिले प्रमुख दुई ठूला दल मिलेर गठन भएको सरकार दुईतिहाइको छ । सुशासन कायम गर्ने हो भने सरकारलाई उपयुक्त समय छ । संविधान संशोधन, कानुन र नीतिनियम नै परिवर्तन गर्न सक्ने बहुमत छ । उनीहरूको सत्ता सञ्चालनको लामो अनुभव पनि छ । यी सबै कारणले वर्तमान सरकारलाई देशमा सुशासन काम गर्न बाटो खुला छ । तर सुशासन कायम हुनसकेको छैन । सुशासनको सवालमा जनताले धेरै ठूलो कुरा खोजेको पनि होइन । बत्ती झ्याप्पझ्याप्प नजाओस्, बाढीले घर नबगाओस्, राज्यबाट प्रदान गरिने सेवासुविधा लिन जाँदा आत्मसम्मानमा ठेस नपुगोस् भन्ने जनताले खाजेको छ । संविधान संशोधनको विषयमा तपाईँको पार्टीको धारणा के हो ? — जनतालाई तीनवटा विषय हेरिदिन अनुरोध गर्दछु । पार्टीको वाचापत्र, जलेश्वरको प्रस्तावना र पछिल्लो राष्ट्रिय भेलाको दस्तावेजलाई बुझ्नुपर्छ ।  त्यहाँ भद्दाखाले शासकीय स्वरुपमा संशोधन गर्नुपर्छ भनेका छौँ । यसअघि म प्रदेशको सांसद थिएँ, तथापि प्रदेश सरकारको औचित्यमा प्रश्न उठेको छ । जनतालाई हामीले रगतपसिना बगाएर तिरेको करबाट सांसद र मन्त्रीले तलब खाएका छन्, तर काम  गरेका छैनन् भन्ने परेको छ । हामीले तिरेको करले दुईचार जना मन्त्रीलाई झण्डा हल्लाउन मात्र हो र भन्ने छ । स्थानीय तहको सङ्ख्या र निर्वाचन प्रणालीमा संविधान संशोधन गर्नुपर्छ भन्ने छ । प्रत्यक्ष निर्वाचित कार्यकारी राष्ट्रप्रमुख हुनुपर्छ भन्ने पार्टीको धारणा हो । यी विषय जनतामा लगेर छलफल गरिनुपर्छ । संविधान संशोधनका क्रममा जनताबाट लिएको सुझावलाई पनि अध्ययन गरी सम्बोधन गर्नुपर्छ । अन्त्यमा, आमजनतालाई तपाईँको सन्देश के छ ? — देश बनाउने भनेको राजनीतिक नेतृत्वले मात्र होइन । आमनागरिकको पनि उत्तिकै भूमिका हुन्छ । हामी सबैले अतिकति सकारात्मक सोच राखेर काम गरियो भने देशमा परिवर्तन गर्न सकिन्छ । रचनात्मक हिसाबले हामीले काम गर्न सकेको खण्डमा देश विकासको सम्भावना खोज्न सक्छौँ । त्यसका लागि नागरिक पनि विवेकशील हुनुपर्छ ।रासस """
म्याग्दीमा हुने गण्डकी प्रदेशस्तरीय भलिबलको तयारी अन्तिम,"""अमृतप्रसाद पौडेलम्याग्दी, असार ६ गते । म्याग्दीको बेनीमा हुने गण्डकी प्रदेशस्तरीय अन्तर जिल्ला पुरुष भलिबल प्रतियोगिताको तयारी अन्तिम चरणमा पुगेको छ । यही असार ७ गतेदेखि ११ गतेसम्म हुने प्रतियोगिताका बारेमा जिल्ला खेलकुद विकास समितिमा आयोजित कार्यक्रममा ट्रफी सार्वजनिक गरिएको छ । जिल्ला समन्वय समितिका कार्यवाहक प्रमुख(उपप्रमुख) डिलकुमारी खत्रीले ट्रफी सार्वजनिक गर्नुभएको थियो । भलिबल प्रतिभाको पहिचान तथा खेल पर्यटनमार्फत प्रचारप्रसारमा प्रतियोगिताले टेवा पुग्ने बताइएको थियो । जिल्ला खेलकुद विकास समिति, जिल्ला भलिबल संघका पदाधिकारी तथा सदस्यहरुको उपस्थिति रहेको उक्त कार्यक्रममा जिल्ला भलिबल संघका अध्यक्ष एवम् प्रतियोगिता संयोजक तेजेन्द्र बानियाँले जिल्लामा हुने प्रदेशस्तरीय प्रतियोगिताले खेल पर्यटनमा योगदान दिने बताउनुभयो । जिल्ला खेलकुद विकास समितिका अध्यक्ष सुमन श्रेष्ठले जिल्लामा खेलकुदका प्रतिभालाई आवश्यक सुविधासहित तालिम तथा प्रतियोगितामा सहभागिता गराउने गरी अगाडि बढेको बताउनुभयो । हरेक विधाका खेलमा म्याग्दीलाई सर्वोत्कृष्ट बनाउने र खेलाडीलाई लक्षित गरी बजेट व्यवस्थापन गर्ने बताउनुभयो । प्रतियोगितामा आयोजक म्याग्दीसहित मुस्ताङ, बागलुङ, पर्वत, कास्की, तनहुँ, स्याङ्जा, नवलपुर गरी आठ जिल्लाको सहभागिता हुने छ । प्रदेश खेलकुद परिषद् गण्डकीको प्रवर्धन तथा जिल्ला खेलकुद विकास समिति म्याग्दीको सहकार्यमा हुने प्रतियोगितामा बिजेता टिमले नगद दुई लाख, उपविजेताले नगद एक लाख तथा तेस्रो हुने टिमले नगद ५० हजार तथा चौथो हुने टिमले नगद २५ हजारका साथमा ट्रफी, मेडल तथा प्रमाणपत्र प्राप्त गर्ने छन् । प्रतियोगितामा उत्कृष्ट प्रशिक्षक र सर्वोत्कृष्ट खेलाडीलाई जनही पाँच–पाँच हजार तथा अन्य विधागत उत्कृष्ट स्पाइकर, उत्कृष्ट सर्भर, उत्कृष्ट ब्लकर, उत्कृष्ट लिबेरो, उत्कृष्ट डिफेन्डर र उत्कृष्ट सेटरले जनही तीन–तीन हजारका साथमा ट्रफी र प्रमाणपत्र प्राप्त गर्ने छन् । हरेक टिममा एक प्रशिक्षक र एक व्यवस्थापकसहित १४ जनाको सहभागिता रहने छ । """
पशुपतिमा मनाइयो त्रिशूल जात्रा,"""गोरखापत्र समाचारदाता काठमाडौँ, असार ६ गते । देवपतन र पशुपतिको जय वागेश्वरीमा बिहीबार ‘त्रिशूल जात्रा’ मनाइएको छ । जय वागेश्वरीभन्दा केहीमाथि रहेको सत्तलबाट दुई बालिका र एक बालकलाई त्रिशूलले रोपेको स्वरूप जस्तो देखिने गरेर खटमा राखेर पशुपति क्षेत्रको परिक्रमा गरी जात्रा मनाइएको छ । स्थानीय नेवार समुदायमा यसलाई ‘मचाति’ भनिन्छ । नेपाल संवत् तछलागा, भलभल अष्टमीको दिन पशुपतिनाथको देवपतन (ग्वल देश) र पशुपतिको जयवागेश्वरी क्षेत्रमा नेवार समुदायले यो जात्रा भव्य रूपमा मनाउँदै   आएका छन् । जात्रा यक्ष मल्लको पालादेखि सुरु भएको मानिन्छ । यो काठमाडौँवासीले हेर्न नहुने जात्रा पनि हो, सांस्कृतिक अभियन्ता तथा पुजारी राजन महर्जनले भन्नुभयो, “जात्रामा सहभागीले काठमाडौँवासीलाई जथाभावी गाली गर्छन् ।” किंवदन्ती अनुसार भूमि आचाजु नामका एक पुरोहितले आफ्नो शरीर घरमै छाडेर आत्माको रूप धारणा गरेर अमृतको घडा लिन गएका रहेछन् । काठमाडौँ घर भएकी उनकी श्रीमतीले नहेर्नु भनेको कोठामा गएर हेर्दा श्रीमान्को शरीर देखेर मृत्यु भएको ठानेर माइतीलाई बोलाएर शवको अन्त्येष्टि गरेछन् । भूमि आचाजुले यो कुरा चाल पाएर फर्कंदा शरीर जलिसकेको थियो । यही घटना सम्झिएर जात्रामा सहभागीले काठमाडौँवासीलाई गाली गर्ने गरेका हुन् । आजभोलि गालीको साटो हर हर महादेव भन्ने चलन सुरु भएको छ । जात्रामा रथसँगै शव लगेको जस्तै गरी भूमि आचाजुको शवयात्रा गर्ने प्रचलन छ । """
बुद्धिचालमा पुरुषोत्तमको एकल अग्रता,"""काठमाडौँ, असार ५ गते । काठमाडौँ महानगरपालिका वडा नं २७ को आयोजनामा सञ्चालन भइरहेको श्रीमती मंगलादेवी सिंह स्मृति फिडे रेटिङ बुद्धिचाल प्रतियोगितअन्तर्गत दोस्रो दिन पाँच चरणको खेल सम्पन्न भएका छन् । दोस्रो संस्करणको बुद्धिचाल स्पर्धामा काठमाडौँका युवा खेलाडी सीएम पुरुषोत्तम सिलवाल सबै प्रतिद्वन्दीलाई पराजित गर्दै पूर्ण पाँच अङ्ककासाथ एकल अग्रता हासिल गर्न सफल हुनुभएको छ । गत महिना श्रीलङ्कामा सम्पन्न वेस्टर्न एसियन एमेच्योर चेस प्रतिस्पर्धामा नेपाललाई रजत पदक दिलाउनुभएका उदियमान खेलाडी सीएम पुरुषोत्तमले क्रमश: हार्दिक पन्त, रामकृष्ण महर्जन, महेन्द्रकुमार साम्बा हाम्फे, शैलेन्द्र न्यौपाने र सीएम नवीन तण्डुकारलाई पराजित गर्नुभएको छ । प्रतिस्पर्धामा तीनजना खेलाडीहरूले समान ४.५ अङ्क जोडेर संयुक्त दोस्रो स्थानमा रहन सफल हुनुभएको छ । जसमा मकवानपुरका एफएम क्षितिज भण्डारी, झापाका प्रकाशचन्द्र नेपाल र ललितपुरका सुरज महर्जनले पुरुषोत्तमलाई पछ्याउनुभएको छ । क्षितिजले पाँचौँ चरणमा प्रकाशचन्द्रसँग बराबरी खेले भने चौथो चरणको खेलमा खोटाङका धिरेन राई र तेस्रो चरणमा काठमाडौँका कुशल बेलबासेमाथि जित निकाल्नुभयो । पाँचौँ चरण बराबरी खेल्नुभएका प्रकाशले तेस्रो र चौथो चरणमा स्याङ्जाका सुशील सुवेदी र काठमाडौँका जनार्दन श्रेष्ठलाई पराजित गर्नुभएको छ । यसैगरी ललितपुरका सुरज महर्जनले तेस्रो, चौथो र पाँचौँ चरणमा क्रमशः अशोकमोहन श्रेष्ठ, सन्देश श्रेष्ठ र कमल श्रेष्ठलाई पराजित गर्नुभएको छ । ज्याठास्थित अन्नपूर्ण उच्च माविको सभाहलमा जारीप्रतियोगितामा काठमाडौँका जनार्दन श्रेष्ठ, सीएम नवीन तण्डुकार, खोटाङका धिरेन राई, काभ्रेका राहुल चौप्रधान, दोलखाका आशिष फुयाल, झापाका राजन सुवेदी र काठमाडौँकै सीएम भगवती प्रसाद शर्माले समान ४.४ अङ्क बटुलेर संयुक्त तेस्रो स्थानमा उभिन सफल हुनुभएको छ । त्यस्तै महिलातर्फ भर्खरै सम्पन्न भएको नेशनल जुनियर विजेता रिया श्रेष्ठले तीन अङ्क जोडेर अग्रता लिनुभएको छ । रियासँगै समान तीन अङ्क प्राप्त गर्नेमा प्रतिमा बास्कोटा, शान्ति धिमाल र ओमन नेशनल च्याम्पियन सिन्दिरा जोशी हुनुहुन्छ । स्वीस लिग प्रणाली अनुसार नवौँ चरणसम्म हुने प्रतियोगितामा विजेताले २५ हजार, उपविजेताले २० हजार र तृतीय स्थान प्राप्त गर्ने खेलाडीले १५ हजार रुपियाँ पुरस्कार हात पार्ने छन् । प्रतियोगितामा कूल नगद पुरस्कार एक लाख ४५ हजार रहेको छ। """
कैलालीमा सुत्केरी मृत फेला,"""गोदावरी (कैलाली), असार ६  गते ।  गौरीगङ्गा नगरपालिका–७ स्थित कैलाशपुरमा एक सुत्केरी मृत फेला परेकी छिन् । स्थानीय  १९ वर्षीया तुलसी नाथ घर नजिकै मृत फेला परेकी हुन् । जिल्ला प्रहरी कार्यालयका प्रवक्ता प्रहरी नायब उपरीक्षक राजकुमार सिंहले घटनाबारे अनुसन्धान भइरहेको जानकारी दिनुभयो । घटनास्थल पुग्नुभएका इलाका प्रहरी कार्यालय मालाखेतीका प्रहरी नायब उपरीक्षक रणबहादुर चन्दले मृत भेटिएकी नाथ सुत्केरी भएको खुुलेको बताउनुभयो । नाथ घरको मूलद्वार अगाडिको नालामा मृत भेटिएकी हुन् । उनको १६ दिनको नवजात शिशु (छोरा) भने जिवितै भेटिएको प्रहरी नायब उपरीक्षक चन्दले बताउनुभयो । रासस """
जनताको चाहनाअनुसार काम गरिरहेका छौं : मन्त्री गुरुङ,"""नवीनराज कुइँकेल लमजुङ, असार ६ गते ।  सरकारका प्रवक्ता एवं सञ्चार तथा सूचना प्रविधिमन्त्री पृथ्वीसुब्बा गुरुङले जनताले सरकारको राम्रा कामहरु हेर्न चाहेको बताउनुभएको छ । उहाँले वर्तमान सरकारले जनताको चाहनाअनुरुप राम्रा काम गरेर देखाउने विश्वास दिलाउनुभयो । लमजुङ सदरमुकाम बेसीसहरमा शुक्रबार आयोजित नेकपा (एमाले) जिल्ला कमिटी लमजुङको बार्षिक समीक्षा बैठकमा सम्बोधन गर्र्दै सञ्चारमन्त्री गुरुङले सरकारले राम्रा काम गर्न सकेमा जनताको गुनासो घट्ने बताउनुभयो । “अहिले प्रधानमन्त्री, मन्त्री, मुख्यमन्त्री, पालिका प्रमुखहरुले कस्ता काम गरेका छन् भनेर जनताले मूल्याङ्कन गरिरहेका छन्”, मन्त्री गुरुङले भन्नुभयो, “सरकारले गर्ने कामका आधारमा नै जनमत बढ्ने र घट्ने हुन्छ, त्यसतर्फ ध्यान दिनुपर्छ ।” नेकपा (एमाले) का उपमहासचिव समेत रहनुभएका सञ्चारमन्त्री गुरुङले पार्टीका नेता तथा कार्यकर्ताहरु जतिसुकै खटिए पनि जनप्रतिनिधिले राम्रो काम नगरेमा जनमत बढ्न नसक्ने बताउनुभयो । उहाँले पार्टी बलियो भए मात्र सरकारको नेतृत्व गर्न सक्ने र सरकारको सफल नेतृत्व गर्न सके मात्र जनताको सेवा गर्न सकिने बताउनुभयो । बैठकलाई सम्बोधन गर्दै मन्त्री गुरुङले विचारका हिसावले नेकपा (एमाले) एक ढिक्का हुन जरुरी रहेको बताउनुभयो । “पार्टीभित्र जनताको बहुदलीय जनवाद (जवज) लाई बुझ्ने, ब्याख्या गर्ने, कार्यान्वयन गर्ने शैली सबैको एउटै हुनुपर्छ” उहाँले भन्नुभयो, “तलदेखि माथिसम्म, नेतादेखि कार्यकर्तासम्म बुझाइमा समानता, विचार र सिद्धान्तमा एकताबद्ध हुनुपर्छ ।” राजनीतिक रुपमा नैतिकवान बन्न नेता कार्यकर्तालाई उहाँले सुझाव दिनुभयो । नेताहरु इमान्दार बनेमा मात्र बेइमानलाई कारबाही गर्न सकिने उहाँले बताउनुभयो । नेकपा (एमाले) का नेता कार्यकर्ताले पुनः २०४८ साल तिरकै कार्यशैलीमा फर्कनु पर्ने बेला आएको उहाँले बताउनुभयो । “हामी फेरि २०४८ तिरकै पुरानै कार्यशैलीमा फर्कनुपर्छ । त्यतिबेलाकै आचरणमा फर्कनु पर्छ । श्रमजीवीलाई माया गर्ने कार्यशैली हुनुपर्छ । आचरणमा सुधार हुनुपर्छ”, उहाँले भन्नुभयो, “हामी नैतिकवान बन्न सके, इमान्दार बन्न सके, शासकीय सुधारमा क्षमतावान बन्न सके, हाम्रो साथमा जनता हुनेछन् । हामी जनतामाझ हुनेछौं ।” नेकपा (एमाले) पार्टी विचार र संगठनमा बलियो भएमा बामपन्थी शक्तिविच एकताको सम्भावना बलियो हुने उहाँले बताउनुभयो । उहाँले एमालेलाई बलियो बनाएर मात्र अन्य बाम तथा राष्ट्रबादी शक्तिहरुसँग एकता र सहकार्य अघि बढाउन सकिने उहाँले बताउनुभयो । जिल्ला कमिटी अध्यक्ष राजकुमार विष्टले चालु आर्थिक वर्षको समीक्षा र आगामी आर्थिक वर्षको कार्य योजना प्रस्तुत गर्नुभएको थियो । दुई दिनसम्म चल्ने बैठकमा केन्द्रीय सदस्य एवम् जिल्ला इन्चार्ज जमीन्द्रमान घले, अनुशासन आयोगका सदस्य मायानाथ अधिकारी, प्रदेश कमिटीका सदस्यहरुको सहभागिता थियो । """
अब एकीकृत र संयुक्त परीक्षा हुन्छ :  वीरबहादुर राई,"""काठमाडौं, असार १ गते । लोकसेवा आयोगका सदस्य वीरबहादुर राईले कम खर्चमा कर्मचारी छनाेट प्रक्रिया अगाडि बढाउन अब एकीकृत र संयुक्त परीक्षा सञ्चालन गरिने बताउनुभएको छ । वि.सं. २००८ साल असार १ गते स्थापना भएको लोकसेवा आयोग ७५ औं वर्ष प्रवेश गरेको अवसरमा गोरखापत्र अनलाइनसँगको भिडियो संवादमा उहाँले सो विचार व्यक्त गर्नुभएको हो । आयोगले यो वर्षभरि हीरक महोत्सव विविध रचनात्मक कार्यगरी मनाउने भएको जानकारी पनि उहाँले दिनुभयो ।  विस २००७ मा देशमा प्रजातन्त्रको स्थापनासँगै निजामती कर्मचारीको नियुक्ति छुट्टै र स्वतन्त्र निकायबाट गर्ने उद्देश्यले वि.सं. २००८ असार १ गते  लोकसेवा आयोगको स्थापना भएको हो । स्थापना कालदेखि यस आयोगले निजामती सेवाका पदमा उपयुक्त उम्मेदवार छनाेट गर्ने कार्य गर्दै आएको छ । नेपालको संविधानमा निजामती सेवा, नेपाली सेना, नेपाल प्रहरी, सशस्त्र प्रहरी बल, नेपाल र अन्य सङ्घीय सरकारी सेवाको पदमा पदपूर्तिका लागि लिइने लिखित परीक्षा लोकसेवा आयोगले सञ्चालन गर्ने व्यवस्था छ। भर्ना प्रक्रियामा योग्यता, स्वच्छता र निष्पक्षतालाई प्राथमिकतामा राखिएको बताउँदै सदस्य राईले समान प्रकृतिका संस्थाको परीक्षा एकै पटक सञ्चालन गरिने बताउनुभयो । जस्तै, गोरखापत्र, रासस, रेडियो नेपाल र टेलिभिजन, प्रेस काउन्सिलजस्ता समान प्रकृतिका मिल्ने खालको पदमा एकै पटक परीक्षा सञ्चालन गर्ने आयोगको तयारी छ । युवाहरू विदेश पलायन हुने क्रम बढेकाले आयोगले विश्वविद्यालयको पाठ्यक्रमको पनि अध्ययन गर्ने भएको छ भने विद्यार्थीसँग पनि छलफल गर्ने योजना आयोगको बनाएको छ । कतिपय संस्थानले परीक्षा प्रणाली खर्चिलो भएका कारण परीक्षा नै सञ्चालन गर्न नसक्ने अवस्थामा छन् नि भन्ने प्रश्नमा उहाँले परीक्षाको खर्च र भर्ना प्रक्रियालाई अझै सरल, छिटो र मितव्ययी बनाउने आयोगको तयारी रहेको जानकारी पनि सदस्य राईले दिनुभयो । प्रस्तुत छ– लोकसेवा आयोग स्थापनाको ७५ वर्ष प्रवेशका अवसरमा आयोगका भावी कार्यदिशा, आधुनिक परीक्षा प्रणाली र युवा पुस्तालाई आकर्षण गर्ने के कस्तो तयारी छ भन्ने विषयमा आयोगका सदस्य वीरबहादुर राईसँग गोरखापत्र अनलाइनका लागि नारद गौतम, मनोजरत्न शाही र केशब गुरुङले गर्नुभएको भिडियो संवाद :  """
नगरपालिकाको मुद्दामै सिद्धियो चौबिस लाख,"""कालीकोट समाचारदाता कालीकोट, असार ६ गते । आपसमा स्वार्थ बाझिँदा अदालतमा मुद्दा हाल्ने र नगरपालिकाको विकासे बजेट खर्च गर्ने जनप्रतिनिधिको चलन जस्तै भइसकेको छ । ‘बजेट चलाउन पाएनौँ, नगरपालिका प्रमुखले एकलौटी गरे, उपप्रमुख कोषमा बजेट भएन, वडाध्यक्षले बजेट चलाउन पाएनन्’ जस्ता विषयमा कुरा नमिल्दा जनप्रतिनिधि अदालतसम्म पुग्ने गरेका छन् । मुद्दा लड्दा जनप्रतिनिधिले पालिकाकै बजेट खर्च गर्ने गरेको पाइएको छ । कालीकोटको खाँडाचक्र नगरपालिकाका ११ मध्ये १० वटा वडाका अध्यक्षले नगर प्रमुखविरुद्ध अदालतमा मुद्दा हाल्दा नगरपालिकाको २४ लाख ७१ हजार ७३२ रुपियाँ खर्च भएको छ । हालै सार्वजनिक गरिएको महालेखा परीक्षकको प्रतिवेदनमा २०८० पुस २२ गते भौचरमार्फत विभिन्न १० व्यक्ति र एक फर्मलाई नेपालगन्ज, सुर्खेत, जुम्ला कार्यालयका पदाधिकारी, वडाध्यक्षसमेतले गाडी भाडाबापत छ लाख ८३ हजार रुपियाँ खर्च गरेको उल्लेख छ । उच्च अदालत सुर्खेत जुम्ला अन्तर्गत जुम्ला इजलासमा दायर गरिएको मुद्दाको कामका सिलसिलामा खाँडाचक्र नगरपालिकाले सरकारी ढुकुटीबाट भाडा मात्रै छ लाख ८३ हजार रुपियाँ खर्च गरेको छ भने खाना होटेलको बासबापत १८ लाख ४८ हजार २३२ रुपियाँ गरी जम्मा २४ लाख ७१ हजार ७३२ रुपियाँ खर्च गरेको महालेखाको प्रतिवेदनमा उल्लेख गरेको पाइएको छ ।  योमध्ये छ लाख ८३ हजार असुलउपर गर्न पनि भनेको छ । यो रकम नगरपालिकाको भवन निर्माण शीर्षकबाट रकमान्तर गरी खर्च गरेकाले असुलउपर गर्न भन्दै यस्तो नियमविपरीत काम नगर्न सुझावसमेत दिइएको छ । यस विषयमा खाँडाचक्र नगरपालिकाका प्रमुख कमलबहादुर शाहीले भने अनभिज्ञता प्रकट गर्नुभयो । उहाँले आफूलाई यस विषयमा जानकारी नभएको भन्दै वडाध्यक्षले बेकारमा झमेला गरेका कारणले खर्च हुँदा आफूलाई पनि पछुतो लागेको उल्लेख गर्नुभयो । जनप्रतिनिधिबिचको मुद्दा भएकाले खर्च यतैबाट भयो होला यो राम्रो होइन भनी प्रमुख शाहीको प्रतिक्रिया दिनुभयो । मुद्दा जुम्ला इजलासमा भए पनि रकम खर्च भने सुर्खेत, नेपालगन्जका होटेलमा बढी भएको पाइएको छ । जुम्ला इजलासमा खर्च भएको शीर्षक राखेर सुर्खेतको न्यु मानसरोवर होटेलमा ६२ हजार ६०२, निर्वाणा होटेल एन्ड रिसोर्ट प्रालि सुर्खेतमा चार लाख, होटेल लेकाली सुर्खेतमा ९३ हजार ८२० गरी जम्मा रकम पाँच लाख ५६ हजार ४२२ रुपियाँ असुलउपर गर्न भनेको छ । यो रकम होटेलबाट असुलउपर हुन्छ कि नगरपालिकाले शीर्षक बदलेर असुल गरेको महालेखा परीक्षकको तथ्याङ्कमा उल्लेख छ । यस विषयमा निमित्त प्रमुख प्रशासकीय अधिकृत जसीप्रसाद चौलागाईंले असुलउपर गर्नुभनेको रकम अनिवार्य गर्नुपर्ने भए पनि जनप्रतिनिधिले यसमा चासो नदिएका कारणले समस्या हुँदै आएको बताउनुभयो । यसरी नगरपालिका तथा गाउँपालिकाका जनप्रतिनिधिले मन लाग्दी खर्च गर्ने गरेका छन् । यस्ता खर्चले स्थानीय तहको बेरुजु बढ्नुका साथै आर्थिक अनियमितता पनि मौलाउँदै गएको छ । यस्तै दुई वटा स्थायी लेखा नम्बर राखेर मूल्य अभिवृद्धि करमा दर्ता नभएको लेखासमेतमा नगरपालिकाले स्विस खाजाघर एन्ड रेस्टुरेन्टमा तीन लाख ४५ हजार भुक्तानी गरेको पाइएको छ । होटेललाई हतियार बनाएर भष्टाचार गर्ने नियतले यो रकम भुक्तानी भएको स्थानीयको गुनासो छ । खाँडाचक्र नगरपालिकाका स्थानीय मनिराज पाण्डेले छलछाम गरेर, बहाना बनाएर होटेलका नाममा भुक्तानी गर्ने र रकम फिर्ता माग्ने परिपाटी अनुसार यसरी भुक्तानी भएको बताउनुभयो । महालेखाले स्विस खाजाघरमा भुक्तानी गरिएको तीन लाख ४५ हजार पनि असुल गर्न भनेको छ । """
जनता मालिक हुन सकेनन् : सांसद प्रभु साह,"""काठमाडौँ, जेठ २४ गते। आम जनता पार्टीका अध्यक्ष, पूर्व मन्त्री एवम् रौतहट निर्वाचन क्षेत्र नम्बर-३ का प्रतिनिधि सभा सदस्य प्रभु साहले गणतन्त्रमा पनि जनता मालिक हुन नसकेको बताउनुभएको छ। गोरखापत्र अनलाइनको ‘सांसदलाई सवाल’मा कुराकानी गर्नु हुँदै साहले भन्नुभयो, ‘‘हामी गणतन्त्रका लागि लडेका थियौँ। गणतन्त्र भनेको जनताको हुन्छ तर यो गणतन्त्र जनताको हुन सकेन। हामी लोकतन्त्रका लागि लडेका थियौँ तर अहिले दलतन्त्र मात्र भयो। जनता मालिक हुने र जनताको कारिन्दा सरकार र संसद्‍ हुनुपर्ने थियो। तर त्यो हुन सकेन।’’ तीन पटक प्रत्यक्ष निर्वाचित सांसद बनिसक्नु भएका साहले विभिन्न तीन वटा मन्त्रालयको जिम्मेवारी सम्हाली सक्नुभएको छ। बुवा बाबुलाल साह र आमा लक्ष्मीमिया देवीको कोखबाट रौतहटको मौलापुरमा २०२८ सालमा जन्मनुभएका साहले औपचारिक शिक्षा रौतहटमै लिनुभएको हो। माध्यमिक तहको पढाइ रौतहटकै सदरमुकाम गौरबाट पूरा गर्नुभएका उहाँले नेपाल ल क्याम्पस, काठमाडौँबाट कानुन विषयमा स्नातक तहसम्मको अध्ययन पूरा गर्नुभएको छ। २०४६ सालदेखि राजनीतिमा सक्रिय साहको दलीय राजनीतिमा अबद्धता भने २०४९ सालबाट भएको हो। २०५४ सालको स्थानीय निर्वाचनमा रौतहटको पतौरा गाविसका वडाध्यक्ष बन्नुभएका साह २०५८ सालमा मधेशी राष्ट्रिय मुक्ति मोर्चाको महासचिव बन्नुभयो। मुक्ति मोर्चाको महासचिव बनेसँगै उहाँले रानीतिमा नेतृत्वदायी भूमिका निर्वाह गर्नुभएको देखिन्छ। नेता साह तत्कालीन नेकपा (माओवादी)मा लागेर २०५५ सालमा भूमिगत हुनुभयो। त्यसपछि जनयुद्धको समयमा नौ वर्ष भूमिगत बन्नुभएका साहले मधेशी मुक्ति मोर्चालाई सङ्गठित गर्नुभयो। त्यसताका उहाँले भोजपुरा राज्य समिति इन्चार्जसहितका महत्त्वपूर्ण जिम्मेवारी निर्वाह गर्नुभयो।  तत्कालीन राज्यविरुद्धको सङ्घर्षकै क्रममा उहाँ २०५९ सालमा गिरफ्तारीमा परेसँगै एक वर्ष बेपत्ता हुनुभयो। तत्कालीन माओवादी र राज्यपक्षको वार्ता सुरु भएपछि उहाँ सार्वजनिक हुनुभएको हो। २०६० सालमा माओवादीको केन्द्रीय सदस्य बन्नुभएका साह २०६३ सालमा अन्तरिम संसद्‍को सदस्य बन्नुभयो। देश सङ्घीयतामा गएपछि माओवादीले साहलाई मधेश प्रदेशको अध्यक्षको जिम्मेवारी दियो। माओवादीबाट मधेशको राजनीतिमा हाबी देखिनुभएका साह २०६४ सालमा पहिलो पटक संविधानसभा सदस्यमा प्रत्यक्ष निर्वाचित हुनुभयो। पहिलो संविधान निर्माणताका उहाँले संविधान सभा अन्तर्गतको न्याय प्रणाली सम्बन्धी समितिको सभापति बनेर काम गर्नुभयो। २०७० को दोस्रो संविधानसभा चुनावमा रौतहट-३ बाट निर्वाचित हुनुभयो। संविधान निर्माणताका उहाँले मस्यौदा समितिमा बसेर काम गर्नुभयो। २०७२ सालमा समिति सभापति कृष्णप्रसाद सिटौलाले अघिल्लो संविधानसभाले सर्वसम्मत रूपमा गरेका निर्णयको स्वामित्व ग्रहण गर्न अस्वीकार गरेको आरोप लगाउँदै साहले २०७२ साउन २९ गते मस्यौदा समितिबाट राजीनामा दिनुभयो। साह झलनाथ खनाल, शेरबहादुर देउवा र केपी शर्मा ओली नेतृत्वको सरकारमा क्रमश कानुन, सहरी विकास र भूमि व्यवस्था, सहकारी र गरिबी निवारण मन्त्रीसमेत बनिसक्नुभएको छ। नेता साह २०६८ र २०६९ मा क्रमशः कानुनमन्त्री र भूमिसुधार मन्त्री बन्नुभयो भने २०७३ मा सहरी विकास मन्त्री बन्नुभएको हो।  २०७५ सालमा माओवादी र एमालेले एकता गरेर नेकपा बनेपछि नेकपाको मधेश प्रदेश अध्यक्ष बन्नुभयो। त्यसपछि  नेकपा विभाजन हुँदा उहाँ एमालेमा प्रवेश गर्नुभयो। एमालेमा प्रवेश गरेपछि साह केही समय एमालेको स्थायी कमिटी सदस्यसमेत बन्नुभयो। उहाँले २०७९ असोजमा एमालेले दिएको टिकट त्यागेर रौतहट-३ मा स्वतन्त्र उम्मेवारी दिनुभयो। २०७९ मा स्वतन्त्र उम्मेदवारी दिएर भारी मतका साथ प्रतिनिधिसभा सदस्य निर्वाचित भएपछि साह आम जनता पार्टीको अध्यक्ष बन्नुभयो। मधेश राष्ट्रिय मुक्ति मोर्चा, माओवादी, नेकपा हुँदै एमाले जस्ता शक्तिशाली सङ्गठन भएका पार्टी परित्याग गर्दै उहाँ अहिले आफ्नै नेतृत्वको पार्टी आम जनता पार्टीको अध्यक्षका रूपमा राजनीतिमा सक्रिय हुनुहुन्छ। साह अहिले प्रतिनिधि सभा अन्तर्गतको अन्तर्राष्ट्रिय सम्बन्ध र पर्यटन समिति सदस्य हुनुहुन्छ। दलगत हिसाबले अस्थिर, सामूहिक निर्णयमा भन्दा आफ्नै हठमा रमाउने नेताको परिचय बनाउनुभएका साह मधेश राजनीतिमा प्रभावशाली नेताको रूपमा परिचित हुनुहुन्छ। आफ्नो निर्वाचन क्षेत्रका जनताबिच लोकप्रिय नेता साहले राजनीतिसँगै केही पुस्तकसमेत लेख्नुभएको छ। उहाँले मधेशका पीडा र आफ्नै जीवनको भोगाइ केन्द्रित भएर ‘मधेशी मुक्तिका आधार’, ‘मेरा यातनाका २७० दिन’, ‘जनयुद्ध र मधेशी मुक्तिको कार्यदिशा’ जस्ता पुस्तकसमेत लेख्नुभएको छ। साहले केही गीतसमेत रचना गर्नुभएको छ। प्रस्तुत छ - आम जनता पार्टीका अध्यक्ष, पूर्व मन्त्री एवम् रौतहट निर्वाचन क्षेत्र नम्बर-३ का प्रतिनिधि सभा सदस्य प्रभु साहसँग गोरखापत्र अनलाइनको ‘सांसदलाई सवाल’मा दिनेश लुइटेलले गरेको कुराकानीका आधारमा मनोजरत्न शाही र केशब गुरुङले तयार पार्नुभएको भिडियो सामग्री : """
प्रधानमन्त्रीसहित तीन दलका शीर्ष नेताको बैठक सिंहदरबारमा,"""काठमाडौँ, असार ६ गते। सङ्क्रमणकालीन न्यायलगायत समसामयिक राजनीतिक विषयमा छलफल गर्न प्रधानमन्त्री केपी शर्मा ओलीसहित प्रमुख तीन दलका शीर्ष नेताको बैठक बसेको छ। प्रधानमन्त्री तथा मन्त्रिपरिषद्को कार्यालय, सिंहदरबारमा जारी बैठकमा प्रधानमन्त्री एवं नेकपा (एमाले)का अध्यक्ष ओली, नेपाली कांग्रेसका सभापति एवं पूर्व प्रधानमन्त्री शेरबहादुर देउवा, नेकपा (माओवादी केन्द्र) का अध्यक्ष एवं पूर्व प्रधानमन्त्री पुुष्पकमल दाहाल ‘प्रचण्ड’ लगायत नेता सहभागी हुनुहुन्छ। """
सूचना प्रविधिको विकास तीन तहको समन्वयमा,"""गोरखापत्र समाचारदाता काठमाडौँ, असार ३ गते । सरकारका प्रवक्ता एवं सञ्चार तथा सूचना प्रविधिमन्त्री पृथ्वी सुब्बा गुरुङले सूचना प्रविधि (आइटी) क्षेत्रको विकासका लागि तीन तहको सरकारबिच सहकार्यको आवश्यकता औँल्याउनुभएको छ । उहाँले अबको युग ‘आइटी’ को भएकाले तीन तहकै सरकारको समन्वय र सहकार्यमा यस क्षेत्रको विकास सम्भव हुने स्पष्ट पार्नुभयो । सञ्चार तथा सूचनाप्रविधि मन्त्रालयद्वारा सोमबार आयोजित राष्ट्रिय सूचना तथा सञ्चार प्रविधि दिवस–२०८२ को समीक्षा तथा प्रशंसापत्र वितरण कार्यक्रममा मन्त्री गुरुङले यस्तो बताउनुभएको हो । उहाँले सूचना प्रविधिको विकास स्थानीय तहसम्मै व्यापक हुनुपर्नेमा जोड दिनुभयो । राष्ट्रिय सूचना तथा सञ्चार प्रविधि दिवस (आइटी डे) लाई सरकारले उत्सवका रूपमा मनाउनुपर्ने र युवा पुस्तालाई जतिसक्दो प्रोत्साहित गर्ने कार्यक्रम ल्याउन आवश्यक रहेको उहाँको भनाइ थियो । सिङ्गै देशले नै ‘आइटी डे’ लाई उत्सवका रूपमा मनाउनुपर्ने जिकिर गर्दै उहाँले नयाँ अविष्कारकलाई हौसला थप्ने थप गतिविधि बढाउन आवश्यक रहेको बताउनुभयो । डिजिटल नेपाल फ्रेमवर्क (डिएनएफ) को मसौदा अन्तिम चरणमा रहेको जानकारी दिँदै उहाँले आइटी क्षेत्रमा लगानी गर्न मन्त्रालय कटिबद्ध रहेको बताउनुभयो । मन्त्रालयका सचिव राधिका अर्यालले सूचना तथा प्रविधिको क्षेत्रमा युवालाई प्रोत्साहन गर्न मन्त्रालयले ‘आइटी इन्टर्नसिप’ का लागि बजेट नै छुट्याएको जानकारी दिँदै सूचना प्रविधि दिवसलाई थप व्यापक बनाउनुपर्नेमा जोड दिनुभयो । आमसञ्चार प्राधिकरण गठनमा जोड सञ्चारसम्बन्धी सरोकारवालाले आम सञ्चार प्राधिकरण अनिवार्य रूपमा गठन हुनुपर्नेमा जोड दिएका छन् । उनीहरूले सञ्चार तथा सूचना प्रविधि मन्त्रालयमा सुझाव दिएका हुन् । आमसञ्चारसम्बन्धी कानुनलाई संशोधन र एकीकरण गर्न बनेको विधेयकमाथि मन्त्रालयमा आइतबार सरोकारवालासँग भएको छलफलमा उनीहरूले त्यस्तो सुझाव दिएका हुन् । उनीहरूले सरकारले खर्च जोगाउने हो भने प्रेस रजिस्ट्रार कार्यालय बनाउने वा दुरसञ्चार ऐनमा आमसञ्चार प्राधिकरणसमेत समेटेर लैजान सकिने वैकल्पिक आधार देखाएका थिए । लामो समयदेखि सञ्चार माध्यमको एउटा छाता ऐनका रूपमा आमसञ्चार प्राधिकरणको परिकल्पना हुँदै आएको र पत्रकारिताको स्वायत्ततालाई प्राधिकरणले मात्रै समेट्न सक्ने सरोकारवालाको जोड थियो । सञ्चारमन्त्री गुरुङले सरकार आमसञ्चार प्राधिकरण बनाउने ध्येयमा रहेको बताउनुभयो । उहाँले भन्नुभयो, “हामी पनि आमसञ्चार प्राधिकरण नै बनाउने ध्येयमा छौँ, सञ्चार जगत्लाई जतिसक्दो स्वतन्त्र र बलियो बनाउने हो ।” सञ्चार तथा सूचना प्रविधि मन्त्रालयका सचिव राधिका अर्यालले आमसञ्चारसम्बन्धी कानुनलाई संशोधन र एकीकरण गर्न बनेको विधेयक अर्थ मन्त्रालयमा पेस भई फिर्ता भएको जानकारी दिनुभयो । उहाँले विधेयकमा उल्लेख भएका विभिन्न बुँदामध्ये राष्ट्रिय आमसञ्चार प्राधिकरण गठन प्रस्ताव राख्न अर्थ मन्त्रालय सहमत नभएको जानकारी गराउँदै यसलाई वैकल्पिक आधारसहितको सुझाव माग्न सरोकारवालाबिच छलफल गरिएको बताउनुभयो ।  """
पुनः प्रयोग योग्य रकेटको सफल परीक्षण,"""टोकियो, असार ४ गते । जापानको दोस्रो ठुलो कार निर्माता होन्डाले अन्तरिक्ष क्षेत्रमा विस्तार गर्न खोज्दै एक प्रयोगात्मक पुनः प्रयोग योग्य रकेटको सफल परीक्षण गरेको कम्पनीले बताएको छ । सन् २०२९ सम्ममा सबअर्बिटल प्रक्षेपणका लागि प्राविधिक क्षमता विकास गर्ने आशा राखेको होन्डाले उत्तरी जापानी टापु होक्काइडोमा आफ्नो रकेटको परीक्षण उडान सञ्चालन गरेको छ । “परीक्षण सफलतापूर्वक सम्पन्न भएको छ, करिब तीन सय मिटरको उचाइमा पुगेपछि होन्डाले पहिलो पटक रकेट अवतरण गरेको थियो”, कम्पनीले मङ्गलबार एक विज्ञप्तिमा भन्यो । करिब छ मिटर (२० फिट) अग्लो प्रोटोटाइप उपकरण एक मिनेटको उडानपछि तोकिएको अवतरण स्थानबाट मात्र ३७ सेन्टिमिटर टाढा अवतरण भएको थियो । ‘बाह्य अन्तरिक्षमा डाटा प्रणाली’ को अपेक्षा बढ्दै जाँदा आगामी वर्षहरूमा स्याटेलाइट प्रक्षेपण रकेटहरूको मागमा वृद्धि हुने अपेक्षा गरिएको होन्डाको विज्ञप्तिमा भनिएको छ । “होन्डाले विभिन्न उत्पादन र स्वचालित ड्राइभिङ प्रणालीको विकासमा एकत्रित होन्डा प्रविधिहरू प्रयोग गरेर पुनः प्रयोगयोग्य रकेटहरू विकास गर्ने प्राविधिक चुनौतीलाई लिन रोजेको छ”, कम्पनीले भन्यो । भविष्यमा रकेटहरू उपग्रह-आधारित सञ्चार उपकरणहरू स्थापना गर्न र ग्लोबल वार्मिङजस्ता वातावरणीय अवस्थाहरू निगरानी गर्न प्रयोग गर्न सकिने होन्डाले बताएको छ । एलन मस्कको स्पेसएक्स पुनः प्रयोगयोग्य रकेटहरूको प्रयोगका लागि परिचित छ । यो द्रुतरूपमा बढ्दो क्षेत्र हो जहाँ विश्वभरका विभिन्न कम्पनीहरू आफ्ना मोडलहरू विकास गर्न दौडमा छन् । जापानको अन्तरिक्ष एजेन्सी जाक्सा पनि उपग्रह प्रक्षेपणका लागि प्रमुख खेलाडी बन्ने अभियानमा छ । यसमा यसको एच ३ रकेट समावेश छ र यो पुनः प्रयोगयोग्य छैन । यसैबिच जापानी स्टार्टअपहरू व्यस्त क्षेत्रमा प्रवेश गर्न प्रतिस्पर्धा गरिरहेका छन् । यसमा स्पेस वन समावेश छ । यसले डिसेम्बरमा आफ्नो दोस्रो असफल रकेट प्रक्षेपणको सामना गरेको थियो । रासस/एएफपी """
सिरिज जित्ने लक्ष्यका साथ नेपाल र स्कटल्यान्ड आज अन्तिम खेल खेल्दै,"""काठमाडौँ, असार ६ गते । टी–२० आई सिरिज जित्ने लक्ष्यका साथ शुक्रबार नेपाल र स्कटल्यान्डबिच अन्तिम खेल हुँदैछ । उक्त खेल स्कटल्यान्डको ग्लासग्लोमा बेलुका ७ः४५ बजे सुरु हुने छ । जारी सिरिजमा नेपालले हालसम्म दुई खेल जितेको छ भने स्कटल्यान्ड एउटा खेलमा मात्र विजयी भएको छ । नेपाल पहिलो खेलमा नेदरल्यान्डससँग तेस्रो सुपर ओभरमा पराजित भएको थियो । नेपालले दोस्रो खेलमा स्कटल्यान्डलाई दुई विकेटले हराएको थियो । बिहीबार सम्पन्न तेस्रो खेलमा नेपालले नेदरल्यान्डसलाई ६ विकेटले पराजित गरेको थियो । यसैगरी स्कटल्यान्डले पहिलो खेलमा नेदरल्यान्डसलाई ३९ रनले पराजित गरेको थियो । दोस्रो खेलमा स्कटल्यान्ड नेपालसँग दुई विकेटले पराजित भएको थियो । तेस्रो खेलमा स्कटल्यान्डलाई नेदरल्यान्डसले १७ रनले हराएको थियो । रासस """
श्रम बजारको माग अनुसार जनशक्ति तयार पार्न आग्रह,"""गोरखापत्र समाचारदाता काठमाडौँ, असार ६ गते । श्रम, रोजगार तथा सामाजिक सुरक्षामन्त्री शरतसिंह भण्डारीले नेपालीलाई नेपालको रोजगारीमा संलग्न गराउन श्रम बजारको माग अनुसारको जनशक्ति तयार गर्नुपर्नेमा जोड दिनुभएको छ । राष्ट्रिय व्यावसायिक प्रशिक्षण प्रतिष्ठानले बिहीबार राजधानीमा आयोजना गरेको सरकारी तथा गैरसरकारी निकाय तथा संस्थाको छलफलमा मन्त्री भण्डारीले विश्व श्रम बजारको माग अनुसार सिप तथा क्षमता विकास गर्नुपर्नेमा जोड दिनुभएको हो । देशभित्रै रोजगारी सिर्जना गर्नुपर्ने चुनौतीलाई समाधान गर्न सबै सरोकारवाला गम्भीरतापूर्वक काम गर्नुपर्ने उहाँको भनाइ छ । उहाँले भन्नुभयो, “देशभित्र आन्तरिक रोजगारीका प्रचुर सम्भावना छन्, हामीले तालिम दिएर मात्रै होइन, व्यावहारिक र प्रविधिमा आधारित ज्ञान सिपको प्रवर्धन गर्नुपर्ने छ ।” मन्त्रालयका सचिव डा. कृष्णहरि पुष्करले नेपालको श्रम बजारमा देखा परेको असिमेट्रिक मार्केट सिन्ड्रोम र म्युटेसन सिन्ड्रोमलाई तोड्न प्रभावकारी तवरले काम गर्न श्रम बजारको माग र श्रमिकको प्रक्षेपणमा मन्त्रालयको जोड रहेको प्रस्ट्याउनुभयो । ललितपुर महानगरपालिकाका प्रमुख चिरीबाबु महर्जनले अहिले देशैभर स्थानीय तहले सिपमूलक तालिम दिने होडबाजी चलाएको भए पनि तालिम प्राप्त गर्ने व्यक्तिलाई श्रम बजारमा प्रवेश गराउन सहुलियतपूर्ण कर्जालगायतका प्रवर्धनकारी कामसमेत अघि बढाउनुपर्ने जानकारी दिनुभयो । """
सरकारले बनायो नेपाली सुरक्षादेखि उद्धारको कार्य योजना,"""काठमाडौँ, असार ३ गते । सरकारले पछिल्लो केही दिन यता मध्यपूर्वमा तनाव बढ्दै गएपछि उक्त क्षेत्रमा कार्यरत नेपाली कामदार तथा नागरिकलाई सुरक्षित राख्ने कार्य योजना बनाएको छ । मङ्गलवार श्रम, रोजगार तथा सामाजिक सुरक्षा मन्त्रालयका सचिव डा कृष्णहरि पुष्करको अध्यक्षतामा बसेको प्रधानमन्त्री तथा मन्त्रीपरिषद्को कार्यालय, गृह, परराष्ट्र, पर्यटन, कानुन तथा निजी क्षेत्रका सरोकारवालाको आपतकालिन बैठकले यस्तो योजना भएको हो । इरान र इजरायलबिचको युद्ध चर्कँदै गएपछि मध्यपूर्वमा रहेको नेपालीको सुरक्षाको लागि सरकारले योजना बनाएको हो । मन्त्रालयका सचिव पुष्करले विदेशमा रहेका नेपाली नागरिकहरूको सुरक्षालाई लिएर सरकारले बहु आयामिक तयारी गरिरहेको बताउनु भयो । उहाँले सरकार, निजी क्षेत्र, एनआरएन तथा अन्तर्राष्ट्रिय साझेदारहरूको समन्वयमा सम्भावित सङ्कट व्यवस्थापनका लागि प्रो–एक्टिभ (पूर्वतयारसहित) कदम चालिएको जानकारी दिनुभयो । उहाँले आफ्ना आफ्नो तर्फबाट गर्नुपर्ने पहलकदमीको लागि परराष्ट्र, गृह र प्रधानमन्त्री कार्यालयलाई अनुरोध गरेको जिकिर गर्नुभयो । उहाँले नेपाल आउन चाहनेहरूको लागि सहजीकरण गर्नेदेखि छिमेकी मुलुक हुँदै आउनुपर्ने वातावरण सिर्जना भएको अवस्थामा भिसा सहजीकरणको लागि अनुरोध गरेको बताउनु भयो । उहाँले भन्नुभयो, “नेपाली नागरिकहरू जुन–जुन देशहरूमा हुनुहुन्छ, सरकारी क्षेत्रबाट गर्ने सुरक्षाका प्रत्याभूतिका कुराहरू सरकारी क्षेत्रबाट गर्ने, निजी क्षेत्रबाट गर्ने, एनआरएन तथा डायस्पोराबाट गर्नुपर्ने तयारी, निजी क्षेत्रले गर्ने तयारी, वैदेशिक रोजगार मेनपावरहरुको तयारी र कसरी यो समस्यालाई सम्बोधन गर्दा नेपाली नागरिकलाई कुनै पनि समस्या पर्दैन त्यसको लागि हामी प्रो–एक्टिभ भएर नै यसको तयारी गरेका छौँ । त्यसको लागि परराष्ट्र मन्त्रालयबाट हुनुपर्ने पहलकदमीका कुराहरू, छलफलका निष्कर्षहरू परराष्ट्र मन्त्रालयलाई अनुरोध गरेको अवस्था छ । गृहबाट गर्नुपर्ने कुराहरू गृहलाई, प्रधानमन्त्रीको कार्यालय, श्रम मन्त्रालय आफूले गर्नुपर्ने र वैदेशिक रोजगारलाई थप व्यवस्थित कसरी गर्ने र आउन सक्ने जुन सुकै परिस्थितिलाई सामना गर्नको लागि तयारी गर्ने । खास गरी,, मित्र राष्ट्रहरूको सहयोग कसरी लिने, अन्तर्राष्ट्रिय साझेदार संस्थाहरूको सहयोग कसरी लिने लगायतका सबै कुराहरूको लागि तम्तयार अवस्था बस्ने र जुन सुकै चुनौती आए पनि नेपाली नागरिकहरूलाई पूर्ण सुरक्षाको प्रत्याभूति दिने र उहाँहरूलाई आउन चाहनुहुन्छ भने आउनको लागि सहजीकरण गर्ने । उहाँहरूलाई अप्ठ्यारो परेको अवस्था छ भने छिमेकी मुलुक हुँदै आउने वातावरण र भिसा सहजीकरणको लागि पनि अनुरोध गरेका अवस्थाहरू छन् ।” पछिल्लो समय मध्यपूर्वमा बढ्दै गएको तनावका कारण सो क्षेत्रमा रहेका नेपालीहरू प्रभावित भएका छन् । सरकारी तथ्याङ्क अनुसार इजरायलमा ५ हजारदेखि ७ हजारसम्म नेपालीहरू रहेका छन् भने इरानमा पनि दर्जन बढी नेपाली रहेको अनुमान गरिएको छ । """
प्लास्टिकको विकल्प बायो झोला,"""काठमाडौँ, असार ४ गते । सहर, बजार, घरखेत जताततै प्लास्टिक प्रदूषणले आक्रान्त बनाइरहेका बेला केही हात प्लास्टिकको विकल्प खोज्न र प्रयोग कम गराउन एकजुट भएका छन् । सरकारले नेपालमा ४० माइक्रोनभन्दा पातला प्लास्टिक झोला प्रयोग गर्न प्रतिबन्ध लगाएको छ । प्लास्टिक झोलाको विकल्प आमनागरिकले पाउन नसकेका बेला धीरज श्रेष्ठले प्लास्टिकको विकल्प दिने प्रयत्न थाल्नुभएको छ । उहाँले इको ¥याप नेपालमार्फत ‘म प्लास्टिक हैन’ नारासहित बायो झोला उत्पादन सुरु गर्नुभएको छ । उहाँले भन्नुभयो, “झट्ट हेर्दा प्लास्टिकजस्तै देखिन्छ तर प्लास्टिक हैन, बजारका सामानसँगै ठुला फोहोर हाल्न सकिने आकारका बायो झोला हुन् ।” उहाँका अनुसार व्यापक प्रचलित प्लास्टिक झोला कहिल्यै कुहिँदैन । माटो, पानी र वातावरण दूषित बनाएर सयौँ वर्ष रहन्छ । बायो झोला जमिनमा परेको १८० दिनमा कुहिन्छ । श्रेष्ठका अनुसार बायो झोला मकै, उखु र आलुको ‘स्टार्च’ (मेसिनबाट बनाइएको धुलो) बाट बनाइएको हुन्छ । बजारमा पाइने प्लास्टिकका जति पनि आकारप्रकारका झोला छन्, तिनै आकारमा बायो झोला पाइन्छ । यी झोला किलोको चार सय रुपियाँमा पाउन सकिन्छ । बजारमा पाइने प्लास्टिक झोला करिब तीन सय ५० रुपियाँ प्रतिकिलोमा बिक्री भइरहेका छन्, जसले सोझै मानव स्वास्थ्य र प्रकृतिमा दुस्प्रभाव निम्त्याइरहेको छ । उहाँले थप्नुभयो, “त्यस्ता झोला विस्थापित गर्ने उद्देश्यसहित बनेको बायो झोला मानव स्वास्थ्य हितकर मात्र हैन, वातावरणमैत्री छ, कार्बन पनि उत्सर्जन गर्दैन ।” सुरुवातमा भाटभटेनी सुपर स्टोरमा प्रयोगका रूपमा बायो झोलाको बिक्री थालिएको छ । यसबाहेक नर्भिक अस्पताल, चिरायु अस्पताल, सोल्टी, म्यारियटलगायतका केही ठुला होटलले पनि बायो झोला लिन थालेका छन् । बजारीकरण र नीतिगत कडाइ सरकारले गरिदिएमा बायो झोला देशव्यापी गराएर प्लास्टिक झोला विस्थापित गर्न सकिने दाबी उहाँको छ । सरकारले यस वर्षको बजेटमार्फत वातावरणमैत्री उद्योगलाई सहुलियत र अनुदानको घोषणा गरेको छ । सरकारले प्रतिबन्ध लगाए पनि बजारमा १५ देखि २० माइक्रोनका प्लास्टिक प्रयोग भइरहेकाले बायो झोलाले ठाउँ लिन सकेको छैन । अहिले थोरै उत्पादन गरिरहेकाले उत्पादन मूल्य थोरै महँगो परेको श्रेष्ठ बताउनुहुन्छ । जब बायो झोलाले बजार लिन्छ, तब उत्पादन बढेसँगै अहिलेको भन्दा धेरै कममा ग्राहकको हातमा पुग्ने उहाँको भनाइ छ । दैनिक चार टन बायो झोला उत्पादन गर्न सकिने क्षमता उहाँको उद्योगसँग छ । प्लास्टिकका झोलाजस्तै गाउँघरमा हुने भोजभतेरमा प्रयोग भइरहेका प्लास्टिकका थाल, प्लेट, चम्चा–काँटा आदि पनि विस्थापित हुनुपर्ने धारणा प्रेरणा डङ्गोल राख्नुहुन्छ । हेल्थ इन्भायरोमेन्ट क्लाइमेट एक्सन फाउन्डेसन (हेक्याप) मार्फत उहाँले देशका विभिन्न स्थानमा प्लास्टिकको विकल्पमा बनेका सामग्री खोजी र प्रवर्धन थाल्नुभएको छ । उहाँले पूर्वी नेपालमा अत्यधिक उत्पादन हुने सुपारीका पातबाट स्थानीयले थालेको उत्पादन थाल, कचौरा, प्लेट, चम्चा आदि प्रवर्धन गर्न सरकारले सघाउनुपर्ने औँल्याउनुभयो । त्यति मात्र होइन, हरेक घरमा प्रयोग हुने प्लास्टिकका सामानको विकल्पमा बाँसको काइँयो, ब्रस, ऐनाको खापा, सौन्दर्य सामग्री राख्ने भाँडा आदिको पनि प्रवर्धन उहाँले थाल्नुभएको छ । प्लास्टिकलाई सोझै जमिनमा पुर्नुभन्दा यसको पुनप्र्रयोग पनि प्रवर्धन हुँदै छ । पानीका बोतलबाट बनेका झोला, सुटकेस आदिबारे सचेतना दिने र समुदायलाई यस्ता सामग्री निर्माणमा सघाइरहेको हेक्यापकै श्रम वस्तीले जानकारी दिनुभयो । प्लास्टिक प्रदूषण कम गर्ने उद्देश्यसहित नेपालमा भएका प्रयासको सङ्कलन र प्रवर्धन गर्न देशभरका नगरपालिका र गाउँपालिका गरेर आठ वटासँग सहकार्य गरिएको छ । उहाँले भन्नुभयो, “स्थानीय स्वयम्सेवी र विद्यार्थीलाई परिचालन गर्दै प्लास्टिक प्रदूषण कम गर्न र भएकालाई पुनप्र्रयोग गर्न सघाउँछौँ ।” अहिले प्लास्टिक पुनर्प्रयोगमा काम गरिरहनुभएका लवराज रिमाल पहिले प्राङ्गारिक मल बनाउनुहुन्थ्यो । गत वर्षदेखि भने रिक्लेम नेपाल नामक कम्पनीबाट फोहोर प्लास्टिकबाट बोर्ड निर्माण गर्न थाल्नुभयो । बजारमा पाइने काठको प्लाइउडको विकल्पमा यसको प्रयोग गरेर विभिन्न प्रकारका फर्निचर बनाउन सकिन्छ । उहाँले भन्नुभयो, “मुढा, कुर्सी, टेबल, जुत्ता, पुस्तक राख्ने र्‍याक, अन्य सजावटका सामग्री राख्ने सोकेस बनाउन सकिन्छ ।” अहिले आठ बाई चारको ८० वटा प्लास्टिक प्लाई उत्पादन गरिरहेको उहाँले बताउनुभयो । हेर्दाखेरी मार्बल जस्तो देखिने भएकाले भुइँमा बिछ्याउन पनि सकिन्छ । काठभन्दा सस्तो, टिकाउ र सुन्दरसँगै वातावरण विनाश रोक्न सघाउने गरी प्रशोधन प्रविधि अपनाइएकाले सरकारले बजार प्रवर्धनमा सघाउन सक्ने ठाउँ उहाँ देख्नुहुन्छ । जेन्सन महर्जन पनि सहरीजन्य फोहोरमा आधारित काम गर्नुहुन्छ । कीर्तिपुर र शङ्खरापुरमा चाउचाउ, लेज, कुरकुरे आदिका खोल बटुलेर त्यसको पुनर्प्रयोगलाई ध्यान दिइएको छ । उहाँले भन्नुभयो, “एकैचोटि बजारबाट हटाउन सकिन्न, पुनर्प्रयोगका लागि सामग्री बनाउनैपर्छ ।” प्लास्टिकका खोलबाट लामो धागो बनाएपछि कपडा जस्तो बुनेर ढक्की, फूलदानी, भाँडा, चकटी आदि बनाएर बिक्री गरिने गरिएको छ । वातावरण विभागका महानिर्देशक ज्ञानराज सुवेदीका अनुसार त्यस्ता प्लास्टिकका सामग्री मानिसको शिरदेखि पाउसम्म र घरदेखि कार्यालयसम्म प्रयोग भइरहेका छन् । तिनको प्रयोग ठप्पै रोक्न सकिने अवस्था एकै पटक हुँदैन तर तिनको विकल्प खोज्दै, प्रयोग कम गर्दै र पुनर्प्रयोग गर्र्र्दै जाँदा त्यसले पुर्‍याएको व्यापक प्रभावलाई न्यूनीकरण गर्न सकिन्छ । """
विपत् व्यवस्थापनमा आवश्यक पूर्वतयारी छ,"""६९ वर्षीय हिरा सार्की सुदूरपश्चिम प्रदेशको वामपन्थी आन्दोलन र दलित अधिकारका पक्षमा लड्ने चर्चित नाम हो । सरकारी सेवामा जाने चाहना राखेका नेता सार्की कञ्चनपुर महेन्द्रनगरको एक विद्यालयमा अङ्ग्रेजी शिक्षकले दलितले पढ्नु हुन्न भन्दै पछाडिको बेन्चमा बसाउन थालेपछि विभेदविरुद्ध लड्नकै लागि राजनीतिमा लाग्नुभयो । विगतमा एमाले केन्द्रीय सदस्यसमेत भइसक्नुभएका  नेता सार्की विसं २०७९ मा प्रदेश सभा सदस्य हुनुभएको थियो । करिब एक वर्षदेखि आन्तरिक मामिला तथा कानुनमन्त्री रहनुभएका सार्कीसँग गोरखापत्र दैनिकका प्रदेश संयोजक प्रकाशविक्रम शाह एवं चौमाला समाचारदाता नीराजन परियारले मन्त्रालयगत काम कारबाहीका बारेमा गर्नुभएको कुराकानी :  सुदूरपश्चिम प्रदेशमा कानुन निर्माणले तीव्रता लिएन, आमसञ्चार ऐनमा पनि ढिलाइ भयो भन्ने गुनासो आइरहेको छ । यस्तो किन भइरहेको छ ? –अहिलेसम्म प्रदेशमा ६४ वटा कानुन बनिसकेका छन् । आवश्यक भयो भने अरू थप कानुन पनि बनाउन सक्छौँ । अहिले आमसञ्चार विधेयक तयारी अवस्थामा छ । चालु अधिवेशनमा यसलाई छलफल गराएर पास गर्ने तयारीमा छौँ । केही ऐन पनि पारित हुने क्रममा छन् । सङ्घीय सरकारका केही कानुन नबनेका कारणले पनि प्रदेश कानुन निर्माण प्रभावित भएको हो ।   सङ्घीय सरकारले कानुन नबनाउँदा के समस्या झेल्नुभएको छ ? –सङ्घ संस्थाको ऐन भएको भए हामीलाई काम गर्न एकदम सहज हुन्थ्यो । यो सङ्घीय सरकारले चाँडो गरिदिएको भए हुन्थ्यो । प्रहरी समायोजनको काम नहुँदा हामीलाई कठिनाइ छ । बजेट र कर्मचारीको अभावले पनि कैयौँ काम अगाडि बढ्न सकेको अवस्था छैन । सचिव नहुने समस्या पनि पटक पटक हुन्छ । त्यही कारणले पनि धेरै काम रोकिएका छन् ।   सुदूरपश्चिम प्रदेशको सुरक्षा अवस्था सुधार गर्न के के काम गरिरहनुभएको छ ? सुरक्षा अवस्थाको कुरा गर्ने हो भने अहिले हामीले बोर्डर पोस्ट स्थापना गर्न सकेका छैनौँ र भएकालाई पनि व्यवस्थापन गर्न सकिराखेको अवस्था छैन । हाम्रा सुरक्षाकर्मी अहिले पालमुनि बसेर काम गरिरहेका छन् । मैले अघिल्लो वर्षदेखि कैलाली, कञ्चनपुरदेखि डडेलधुरा, बैतडी, दार्चुलासम्म भवन बनाउने भनेर अघि बढेको छु । अहिले जग्गाका कारणले गर्दा काम अगाडि बढ्न सकेको छैन । धेरै सीमानाकामा ठाउँमा भवन बन्ने अवस्था पनि रहेका छैन । सङ्घीय सरकारले पनि यसका लागि पहल लिनुपर्ने हो । सुरक्षा प्रमुख विषय हो तर सुरक्षाकर्मी नै आफैँ सुरक्षित छैनन् भने सुरक्षा व्यवस्था कहाँबाट कायम हुन्छ ? अहिले बजेट पनि घटेर आएका कारणले पनि धेरै काम गर्ने अवस्था पनि छैन् । विगतमा सवारीसाधन, प्रहरी भवन निर्माणमा पनि काम गरेका छौँ ।   प्रदेशमा लागुऔषध दुव्र्यसनी नियन्त्रणका लागि के के काम गरिरहनुभएको छ ? –अहिलेका प्रायः युवा लागुऔषध दुव्र्यसनीमा लागेको पाइन्छन् । लागुऔषध सेवन हाम्रो प्रदेशमा विकराल समस्याका रूपमा देखा परिरहेको छ । त्यसलाई रोक्न प्रदेश सरकारले जनचेतनालगायताका कार्यक्रम गरिरहेको छ । साथै आन्तरिक तथा कानुन मन्त्रालयले सहिद लोकराज ढकाल दुव्र्यसनी कार्यक्रम अन्तर्गत बजेटसमेत छुट्याएर सचेतनामूलक कार्यक्रम गर्दै आएको छ । यो कार्यक्रम कैलालीबाहिरका अरू आठ जिल्लामा पनि विस्तार गर्दै छौँ । लागुऔषधको कारोबार र दुव्र्यसनी रोक्न नौ वटै जिल्लामा प्रहरीमार्फत स्थानीय तहसँग समन्वय गरेर अभियान थालेका छौँ । विद्यालयमा पनि विद्यार्थीलाई यो विषयमा प्रशिक्षण दिने काम भइरहेको छ ।   सुदूरपश्चिम प्रदेशमा भूकम्प जोखिम रहेको तथा बाढी, पहिरो, हावाहुरी जस्ता प्रकोप पनि यो प्रदेशले खेप्दै आएको छ । विपत्को पूर्वतयारीमा के के काम गरिरहनुभएको छ ? –सुदूरपश्चिम प्रदेशमा यस वर्ष विगतको तुलनामा मनसुन बढी सक्रिय हुन सक्ने अनुमान गरिएको छ । यसबेला हुन सक्ने सम्भावित विपत्लाई लिएर कैलाली कञ्चनपुरका विपत् सम्पर्क व्यक्तिलाई तालिम दिएका छौँ । विशेष गरी पहाडी जिल्लामा पहिरोको जोखिम बढी हुन्छ भने तराईका क्षेत्रमा डुबानको समस्या हुन्छन् । प्रदेश सरकारले यस वर्ष विपत् व्यवस्थापनका लागि आवश्यक पूर्वतयारी गरिरहेको छ । आवश्यक सामग्री खरिददेखि जिल्लास्तरबाट हुने तयारी पनि भइरहेको छ । तराईका क्षेत्रमा भने बर्सातको समयमा डुबानको समस्या बढी देखिने गरेको छ । विशेष गरी कैलाली, कञ्चनपुरका विभिन्न बस्ती डुबानमा पर्ने गरेका छन् । नदी कटान हुँदा बाढी मानवबस्तीमा पस्नेलगायतका समस्या तराईका क्षेत्रमा देखिने गरेका छन् । सुदूरपश्चिम प्रदेश सरकारले विपत् व्यवस्थापन गर्न आवश्यक सामग्री तथा अन्य तयारीका लागि सरोकारवाला निकायसँग छलफल गरेको छ । विपत् पीडितको राहत उद्धारका लागि सङ्घीय, स्थानीय सरकार र विकास साझेदारसँग मिलेर प्रदेश सरकारसँग काम गरिरहेका छौँ । अहिलेसम्मको वैज्ञानिक अनुसन्धान अनुसार भूकम्प आउने समय र यसको केन्द्रविन्दु भूकम्प आउनुपहिले नै निश्चित गर्न सकिँदैन भन्ने छ । भूकम्पबाट सुरक्षित संरचना निर्माण गर्नु र यसका लागि पूर्वतयारीको अवस्थामा रहनु नै यसको क्षतिबाट बच्ने उपाय हो । भूकम्प रोक्न नसकिने प्राकृतिक प्रक्रिया भए पनि जोखिम न्यूनीकरण तथा पूर्वतयारीका लागि गृह मन्त्रालय अन्य सङ्घ संस्थाबाट आवश्यक सामग्री प्राप्त भएको छ । त्यसलाई अहिले गोदाममा सुरक्षित राखेका छौँ । प्रदेश सरकारले खरिद गरेको सामान जिल्ला प्रशासन कैलाली र बैतडीको खोड्पेमा केही सामान राखेका छौँ । प्रदेश सरकार आफ्नो क्षमताले भ्याएसम्म आफैँ नसकेका कुरामा अन्य सङ्घ संस्थाबाट पनि सहयोग लिन तयार छौँ । विपत्  हेलिकोप्टर आवश्यक हुन्छ त्यसका लागि हाम्रो प्रदेशमा हेलिकोप्टर आवश्यक हुन्छ । त्यसका लागि सुदूरपश्चिमलाई हेर्नका लागि कर्णाली प्रदेशको सुर्खेतमा सेनाको हेलिकोप्टर तयार अवस्थामा रहेछ । प्रदेश विपत् प्राधिकरणको पनि गठन गर्ने कुरा अगाडि बढेको छ ।   सुदूरपश्चिम प्रदेशमा दलित, महिलामाथि विभेद तथा छाउपडीलगायतका विभिन्न खालका कुरीति नियन्त्रणका लागि सरकारले के गरिरहेको छ ? –प्रकृतिले मानिस जन्मिने र मर्ने बनाएको भए पनि दलित भएर जन्मेकै आधारमा छुवाछुत र भेदभाव भोग्नुपर्ने स्थिति कायमै रहेको छ । दलित जाति आफू मानव भएर स्वतन्त्रपूर्वक जिउन पाएका छैनन् । मान्छे भएर जन्मेपछि स्वतन्त्र ढङ्गले बाँच्न र राज्यद्वारा प्रदत्त अधिकारको समान उपभोग गर्न पाउनु सबै मानवको नैसर्गिक अधिकार हो तर नेपाली समाजमा भने दलित भएर जन्मेकै आधारमा ऊ आफ्नै अधिकारबाट वञ्चित हुनु परेको छ । यो देख्दा सामान्य लाग्ने तर अनुभूति गर्दा र भोग्दा अत्यास लाग्ने समस्या हो । दलितले बर्सौंदेखि भोग्न बाध्य छुवाछुतको समस्या झन् पीडादायक छ । एउटै समाजमा बसेर पनि दलित हुनुका कारण मानव भएर बाँच्न हैसियतसम्म पाएका छैनन् । जातीय छुवाछुतसम्बन्धी कुरालाई कम गर्न र यसलाई हटाउनका लागि प्रयास गरेको छु । महिला हिंसालगायतका कुरीति हटाउन पनि काम गरिरहेका छौँ । छुवाछुत देखिने गरेर देखिँदैन तर पनि छुवाछुत रहेको छ । जातीय विभेद गर्नु हुँदैन र यसलाई अन्त्य गर्नु पर्छ जस्तो भन्छौँ तर  दलितलाई घर भाडामा दिँदैनन् । त्यसै कुरालाई ध्यान दिएर मैले विपन्न उत्पीडित समुदायका विद्यार्थीका लागि कैलाली, कञ्चनपुरमा छात्रावासको व्यवस्थाका लागि पहल गरिरहेको छु । सायद आउने बजेटमा त्यो व्यवस्था हुन्छ होला ।   सञ्चार सम्बद्ध मन्त्रालय भएकाले अबको बजेटमा सञ्चारकर्मीका लागि के के गर्न खोजिरहनुभएको छ ? –पत्रकारको क्षमता अभिवृद्धिका लागि हामीले पत्रकार महासङ्घसँग मिलेर विभिन्न कार्यक्रम गरिरहेका छौँ । स्थानीय मिडियालाई बचाउनका लागी पनि हामीले केही पहल गरेका छौँ । अहिले लोककल्याणकारी विज्ञापन दिइरहेका छौँ । केही मात्रामा भए पनि यसले थोरै सहयोग पुग्छ भनी विश्वास लिएका छौँ । नेपाल पत्रकार महासङ्घको भवन निर्माण गरेका छौँ । सरकारी सञ्चार माध्यमसँग पनि मिलेर काम गरेका छौँ । यी सबै काम अबको बजेटमा पनि पार्ने प्रयासमा छौँ ।  """
सुरक्षामा छैन ध्यान अकालमै जान्छ ज्यान,"""काठमाडौँ, असार ३ गते । निजी क्षेत्रमा सबैभन्दा ठुलो लगानी र रोजगारीको ठुलो हिस्सा रहेको सार्वजनिक यातायात क्षेत्र मर्यादित र जिम्मेवार नहुँदा न यो कदरयोग्य बन्न सकेको छ न त यात्रु नै सुरक्षित हुन सकेका छन् । सडक यातायात असुरक्षित बन्दै जाँदा बर्सेनि हजारौँ नागरिकको अकालमा ज्यान गइरहेको छ । मनसुन सुरु भएसँगै सडक दुर्घटना बढ्ने गरेको छ । दुर्घटना कम गर्न अग्रसर हुनुपर्ने व्यवसायीमा सुरक्षित व्यवसाय र सेवाभन्दा पैसाका लागि अस्वस्थ प्रतिस्पर्धा छ । अनुमगनमा राज्यको उपस्थिति पनि कमजोर देखिएको छ । सार्वजनिक यातायात व्यवसायीको हडतालका कारण यही जेठ १९ र २० गते देशभर आवतजावत ठप्प भयो । सरकार व्यवसायीबिचको वार्ता, सर्वोच्च अदालतको अल्पकालीन आदेशसँगै व्यापक विरोधपछि हडताल फिर्ता भयो । हडतालको कारण भने गण्डकी प्रदेश सरकारले जारी गरेको ‘राइड सेयरिङ नियमावली’ थियो । संसारभर पछिल्लो समय प्रचलित ‘राइड सेयरिङ’ विरुद्ध देशभरकै यातायात नै अवरुद्ध पारियो । संविधानको धारा १७ को उपधारा २ मा अत्यावश्यक सेवामा बन्द हडताल वा अवरोध गर्न पाइँदैन । अत्यावश्यक सेवा अवरुद्ध पार्नेलाई सजायसहित इजाजत रद्द हुने कानुनी व्यवस्था छ । आमनागरिकको आवतजावत गर्न पाउने मौलिक अधिकार नै हनन हुने गरी हडताल गर्ने व्यवसायीले उल्टै राज्यलाई नै सम्झौता गर्न बाध्य पारे । व्यवसायीको हठका अघि स्वयम् गण्डकी सरकारसमेत पछि हट्न बाध्य भयो । यो घटना सार्वजनिक यातायात क्षेत्रमा बर्सौंदेखि अघोषित रूपमा चलिरहेको ‘सिन्डिकेट’ कै एक उदाहरण बन्यो तर व्यवसायीको कुरा सुनिँदा यात्रुको सुरक्षाप्रति कुनै पक्षको चासो देखिएन । नेपाल प्रहरीका सहप्रवक्ता रमेश थापाका अनुसार सवारी दुर्घटनाबाट बर्सेनि ठुलो जनधनको क्षति हुने गरेको छ । सबैको सामूहिक प्रयासबाट सवारी दुर्घटना न्यूनीकरण नगरे यसले राष्ट्रिय समस्याकै रूप लिन सक्छ । प्रहरी प्रधान कार्यालयको तथ्याङ्क अनुसार पछिल्लो पाँच वर्षमा मात्र सडक दुर्घटनामा १४ हजार ४८७ जनाको ज्यान गएको छ । एक लाख ७१ हजार ९५२ जना घाइते (अङ्गभङ्ग) भएका छन् । दुर्घटनाबाट हुने गरेको भौतिक क्षतिको कुनै लेखाजोखा नै छैन ! आर्थिक वर्ष २०७६/७७ मा २५ हजार ७८८ वटा सडक दुर्घटनामा दुई हजार २९१ जनाको ज्यान गएको थियो । जसमध्ये एक हजार ८२३ जना पुरुष र ४६८ जना महिला छन् । दुर्घटना हुनेमा सार्वजनिक र भाडाका सवारीको सङ्ख्या १३ हजार ५८२ छ । आव २०७७/७८ मा २४ हजार ५३९ सवारी दुर्घटनामा दुई हजार ८८३ जनाको मृत्यु भयो । यसमध्ये दुई हजार ३६३ जना पुरुष र ५२० जना महिला थिए । दुर्घटना हुने सार्वजनिक तथा भाडाका सवारीको सङ्ख्या १३ हजार ४९५ थियो । त्यसै गरी आव २०८१/८२ को नौ महिनामा २२ हजार ८६० वटा सवारी दुर्घटनामा दुई हजार ७९ जनाको ज्यान गएको छ । जसमध्ये एक हजार ६२६ जना पुरुष र ४४३ जना महिला रहेका छन् । दुर्घटनामा परी ३५ हजार ७७८ जना घाइते भएका छन् । सडक दुर्घटनामा ज्यान गुमाउनेमध्ये अधिकांश २५ वर्षमाथि उमेर समूहका पुरुषको सङ्ख्या ८० प्रतिशतको हाराहारीमा रहेको पाइएको छ । सडक दुर्घटनाको तथ्याङ्क विश्लेषण गर्दा दैनिक ८० वटा दुर्घटनामा औसत आठ जनाको मृत्यु हुने गरेको छ भने ७० जना घाइते हुने गरेका छन् । यो तथ्याङ्कले सडक दुर्घटनाबाट श्रीमान्, श्रीमती तथा अभिभावक गुमाउने परिवारको सम्भावित एकल अवस्थालाई भयावह देखाउँछ । सडक सुरक्षामा पुगेन ध्यान नेपाल प्रहरीका पूर्वअतिरिक्त महानिरीक्षक पोषराज पोखरेल सडक दुर्घटना मुख्य कारण सवारी नियमको उलङ्घन, चालकको लापरबाही, तीव्र गति, मादक पदार्थ सेवन तथा सवारीसाधनको नियमित यान्त्रिक जाँच नहुनु रहेको बताउनुहुन्छ । पोखरेल भन्नुहुन्छ, “सार्वजनिक तथा भाडाका सवारीको चाप बढ्दो छ, अनुगमन गर्ने जनशक्ति अत्यन्तै कम रहेकाले नमुना जाँचमै सीमित रहनुपर्ने बाध्यताले प्रभावकारी अनुगमन नै भइरहेको छैन ।” उहाँले चालकको लापरबाही यात्रुले पहिले थाहा पाउने भएकाले सजग गराउने र नजिकै प्रहरीलाई खबर गर्न सके दुर्घटना कम हुन सक्ने बताउनुहुन्छ । सवारी तथा यातायात व्यवस्था ऐन, २०५४ मा सार्वजनिक यातायातलाई लामो, छोटो र मध्यम गरी तीन भागमा वर्गीकरण गरी २५० किलोमिटरभन्दा लामो दुरीमा दुई जना चालक राख्ने, गति सीमित तोकी टाइमकार्ड लागु गर्ने, सिट क्षमतामा मात्र यात्रु बोक्ने र नियमित प्राविधिक परीक्षण गरेको हुनुपर्ने जस्ता नियम तोकिएको छ । सार्वजनिक यातायात इजाजत, अनुगमनमा सङ्घ, प्रदेश र स्थानीयबिचको तेहेरोपनका कारण समन्वयको अभाव देखिएको छ । यातायात व्यवस्था विभागका निर्देशक गणेशमानसिंह राईले अन्तरप्रदेश रुट निर्धारण, राष्ट्रिय राजमार्ग तथा लोकमार्गको अनुगमनबारे अन्योल रहेको बताउनुहुन्छ । रार्ई भन्नुहुन्छ, “सवारीचालक अनुमतिपत्र, सार्वजनिक यातायातको रुट निर्धारण सङ्घबाट प्रदेश र स्थानीय तहमा पुगेको छ । आवश्यक प्रविधि र जनशक्ति अभावले प्रभावकारी अनुगमन हुन सकेको छैन ।” उहाँले सडक सुरक्षालाई प्रभावकारी बनाउन सडक सुरक्षा विधेयकको मसौदा तयार भइरहेको जानकारी दिनुभयो । नेपाल यातायात व्यवसायी राष्ट्रिय महासङ्घका महासचिव सरोज सिटौला यातायात क्षेत्रमा बढ्दै गइरहेको अस्वस्थ प्रतिस्पर्धा, दक्ष चालकको पलायन, प्रभावकारी अनुगमनको अभावका कारण सडक दुर्घटना हुने गरेको बताउनुहुन्छ ।  """
"सत्तापक्ष र प्रतिपक्षको आँखाले होइन, सुशासन व्यवहारमा प्रकट हुनुपर्छ : नेता बाँस्कोटा","""काठमाडौँ, जेठ २७  गते ।  नेपाल कम्युनिष्ट पार्टी (एमाले)का पोलिटब्यूरो सदस्य तथा पूर्वमन्त्री गोकुलप्रसाद बास्कोटाले नेपाली राजनीतिमा हक्की र खरो स्वभाव तथा स्पष्ट वक्ताको बेग्लै परिचय बनाउनुभएको छ । पत्रकारिताकै पृष्ठभूमि रहेका उहाँ प्रतिनिधिसभाका गएका दुवै निर्वाचनमा आफ्ना प्रतिस्पर्धीलाई भारी मतले हराउँदै विजयी हुनुभएको थियो । नेपालको संसदीय अभ्यास, संविधान संशोधन, सङ्घीयता, विकास निर्माण, युवाको विदेश पलायन, भ्रष्टाचार न्यूनीकरण, सुशासन प्रवर्धनलगायत समसामयिक विषयमा राससका प्रमुख समाचारदाता नारायण न्यौपानेले लिएको अन्तर्वार्ताको सम्पादित अंश : माननीयज्यू, अहिले केमा व्यस्त हुनुहुन्छ ? अहिले संसदमा बजेट अधिवेशन चलिराखेको छ । हाम्रो व्यस्तताको एउटा नियमितता छ भने अर्को आकस्मिक छ । नियमितताभित्र नियमित संसदीय काम कारबाही र राजनीतिक दलहरूसँग सम्बन्धित काम गर्छौं । मतदाता र नीति निर्माता भेट्छौँ । आकस्मिक रूपमा नसोचेका कुरा पर्छ  । जस्तो अहिले सदन निरन्तर चल्नुपर्नेमा अवरोध भइराखेको छ । त्यस सम्बन्धित विषय, बजेट निर्माण र आफ्ना निर्वाचन क्षेत्रका जनताको आवाज उठाउने काम भइरहेको छ । मुलुकको संसदीय अभ्यासलाई कसरी हेर्नुभएको छ र कसरी जानु पर्थ्याे भन्ने लाग्छ ? यसमा विश्लेषनात्मक पाटो जरुरत पर्दछ । हामीले तीनवटा राजनीतिक अभ्यास गर्‍यौँ । एउटा जहानियाँ राणा शासन, अर्को वंशको तन्त्र अर्थात् निरङ्कुशताभित्रको एक दलीय व्यवस्था र अहिले रोजेको हामीले लोकतन्त्र र गणतन्त्र छ । लोकतन्त्रको प्राप्तिपछि तत्कालीन सात राजनीतिक दल र सशस्त्र विद्रोहमा रहेको माओवादीले मुलुकलाई नयाँ प्रस्थान दिने कोसिस ग¥यौँ । राजनीतिक अभ्यासमा व्यवस्थाका हिसाबले यो राम्रो रह्यो तर यसका कैयन् चीजहरू अभ्यासले परिस्कृत हुनुपर्नेमा हामी ठाउँमा–ठाउँमा चुकियो । हामीले संसदीय अभ्यासमा सत्तापक्ष र प्रतिपक्षको आँखाले मात्र हरेक घटनालाई हेर्न कुरा दुःखद लाग्छ । मुलुकलाई आवश्यकता र जनताको चाहना, विश्व परिस्थिति र त्यससँगै दौडिनुपर्ने कुरातर्फ हाम्रो संसदीय अभ्यासले ध्यान पुर्‍याएको लाग्दैन । जसका निम्ति हामीले अझै केही समय पर्खिनुपर्छ । वा केही हण्डर र ठक्कर खाँदै अगाडि बढ्नुपर्छ । नेपालका अभ्यास गरिरहेको परराष्ट्र नीति र समाजवादसम्बन्धी अर्थ व्यवस्थालाई कसरी  हेर्नुभएको छ ? अघिल्लो प्रश्नकै निरन्तरता भित्र यसलाई हेर्न सकिन्छ । हामीले राजनीतिक परिवर्तनलाई विचार, सङ्गठन, अभिव्यक्ति, फ्री प्रेसलाई मात्रै डेमोक्रेसीको बोर्डर फ्रेमवर्कलाई मात्र हेर्न हुँदैन थियो । सँगसँगै अब मुलुकको सामाजिक तथा आर्थिक रूपान्तरणतर्फ कता जाने भन्नेमा न्यूनतम राष्ट्रिय लक्ष्य निर्धारित हुनुपथ्र्यो, जहाँ मतभिन्नता होइन एकरूपता चाहिन्छ । मुलुकले विकासमा फड्को मार्नुपर्छ । त्यो समयको गतिलाई लिड गर्ने पनि क्षमता विकास गर्नुपर्छ । तर, मलाई लाग्दैन कि नेपालले तत्कालै विश्व समयको प्रगतिलाई लिड गर्न सक्छ १ तर हामी छुट्नु चाहिँ भएन । सँगसँगै कम्तीमा यात्रामा हुनुपर्थ्याे भन्ने हो । यसमा राजनीतिक दल चुकेका छन् । किनभने हाम्रो परराष्ट्र नीतिमा एकरूपता छैन । सरकार नै पिच्छे फरक छ । जुन कुरा अत्यन्त घातक र गलत छ । जनतामा नेपालको राजनीतिक प्रणालीले मार्गदर्शन गर्दै त्यही आधारमा चल्छ भन्ने मान्यता रहेन । हिजोजस्तै आज पनि दिल्ली, मस्को, बेइजिङ, वासिङटन र लन्डनको मानसिकता जीवित रहनाको कारण के हो रु  त्यसलाई पन्छाउन पथ्र्यो । त्यो उठ्नै नसक्ने गरी समाप्त गरिदिनुपथ्र्यो । यहाँ जे कुरा हुन्छ, नेपाली जनमत, राजनीतिक दलको स्वाभाविक अभ्यासबाट भएका हुन् भन्ने बुझाइ स्थापित हुनुपथ्र्यो । त्यो परराष्ट्र नीतिमा एकरुपता नहुनाको परिणती हो । परराष्ट्र नीतिका कुरा गर्दा खाली पञ्चशीलको एउटा फ्रेमवर्क मात्र छ । कतै न कतै भन्ने खाले कुरा अनुभूतिको माध्यम बनिराखेको छ । त्यो सत्यमा, अनुभूतिमा र आशङ्कामा कति आधारित छ रु त्यसलाई हटाउन गर्न सकेनौँ । अर्कातर्फ हामी सबैले समाजवाद भन्यौँ । तर, समाजवादको ढाँचा कस्तो हुने र केमा न्यूनतम सहमति गर्ने भन्नुको साटो सामाजिक सुरक्षामै अल्झिन्छौँ । सामान्य वृद्ध भत्ताका सन्दर्भमा समेत ६८ र ७० वर्षको उमेर हदमा अल्मलियौँ । स्वास्थ्य बिमामा फरक–फरक मान्यता छन् । शिक्षा र स्वास्थ्य राज्य र निजी क्षेत्रको दायित्व कति भनेर हेर्नपर्नेमा त्यो भएन । उद्योगमा समाजवाद अनि स्वास्थ्यमा पुँजीवाद खोजियो भने समाजवाद अपूर्ण हुन्छ । उत्पादनको क्षेत्रलाई बरु निजीतर्फ बढ्ता जोड दिनुपर्छ । केही चीजमा राज्यले समान न्याय, समान पहँुच, समान अवसर र समान भूमिका दिनुपर्ने हुन्छ । त्यहाँ समाजवाद झल्किनु पर्छ । त्यसमा राजनीतिक दलबिच मतभिन्नता छ । वर्तमान सरकार गठनको पृष्ठभूमिसँगै चर्चामा रहेको संविधान संशोधनको पाटोलाई कसरी हेर्नुभएको छ ? हामीले समावेशिता नेपालको अनिवार्य सर्त हो भनेका छौँ, तर समानुपातिक के हो ? त्यसको मोडालिटी कस्तो हुनुपर्ने राजनीतिक प्रणाली जुन अवलम्बन गरिन्छ त्यसअनुरूप पार्टीहरुको आन्तरिक राजनीतिक प्रणाली अवलम्बन गरिनु पर्दछ । त्यहाँ फरकपन देखिन्छ । निर्वाचन आयोगमा खाली वार्षिक आयव्ययको प्रतिवेदन बुझाउने वा महाधिवेशन गर्ने मात्रै कुराले गणतन्त्र बलियो हुँदैन ।  पार्टीभित्रको आन्तरिक लोकतन्त्रको असल अभ्यास हुनुपर्छ । त्यसमा चुकेका छौँ । समानुपातिक जनताले छानेको भन्दा नेतृत्वको रोजाइमा परेको, खल्तीबाट झिकिएको भने आम बुझाइ छ । आरोप होइन है ।  नयाँ परिष्कृत ढङ्गले जान नसक्दा अस्थिरता आएको पक्षलाई मनन गरिनुपर्छ । हामीले अहिले रोजेको निर्वाचन प्रणालीले कसैलाई बहुमत दिन्न । १३८ सिट नआई बहुमत हुँदैन, त्यो पुग्न कठिन छ । अर्कातर्फ दलहरुबीच सहकार्यको संस्कृति अवलम्बन गर्न नसक्नुका कारण घोषणापत्र फरक छन् । न्यूनतम साझा राज्यका मुद्दा कसैले बोकेका छैनौँ । सबैले आफ्नो सर्वोच्चताका कुरा बोकेका छाैँ । पार्टीका विचारधारा, गन्तव्य र राजनीतिक मान्यता र दार्शनिक हिसाबले हुन सक्दछ । यद्यपि, कैयौँ चीजहरू भने दर्शनभन्दा बाहिर हुन्छ । परराष्ट्र नीतिमा राजनीतिक दल विशेषकोे विचारधाराको के अर्थ हुन्छ ? त्यहाँ उदार पुँजीवाद, नव उदारवाद र वामपन्थीले भन्ने गरेको समाजवाद भिन्नता हुन्छ ? परराष्ट्र नीति एउटै हुनुपर्छ । त्यहाँ कुनै वाद र विचार भन्ने नै व्यक्त हुँदैन । त्यसमा अलि सोच्नुपर्ने हुन्छ । अर्कातर्फ हामीले संरचना धेरै बनायौँ कि भन्ने छ । एउटा समावेशी आयोग भए पुग्नेमा १२ वटा आयोग किन चाहियो । त्यसैमा ५० प्रतिशत महिलासहित सबै जाति र समुदायको प्रतिनिधित्व गराइदिए भैगयो । राज्यको स्रोत कहाँ प्रयोग गर्ने ? सङ्गठनात्मक कि उत्पादनका संरचना निर्माणमा भन्ने स्पष्ट नीति छैन । गरिबीमा लोकतन्त्र दूषित हुन्छ, त्यसैले हामीलाई समृद्धि चाहिएको छ ।  हाम्रा प्रदेशकै सङ्ख्याबारे अनेक मान्यता छन् । यसमा म अलि फरक मत राख्छु । दुई तहको सङ्घीयता भए हुन्छ कि हुँदैन ? सेवा प्रवाह दिने आँगनको र परराष्ट्रदेखि सम्पूर्ण राजनीतिक नीति निर्माण गर्नेमाथि सरकार भएपछि अरू किन चाहियो भन्ने प्रश्न पनि उठ्या छ । ती पनि जनताबाटै उठ्या प्रश्न हुन् बाहिरबाट लादिइएका होइन । पालिका सङ्ख्या र उस्तै प्रकृतिका संस्था कति राख्ने भन्नेमा स्पष्ट हुन जरुरी छ । राजनीतिक सङ्क्रमणकालीनको अवस्थामा विगतमा जनताका असीमित चाहनालाई संविधानमै समेट्ने कोसिस गर्‍यौँ । जनभावनालाई निरन्तर प्रतिनिधित्व गर्नेतर्फ सोचिएन । त्यसले पनि केही समस्या निम्त्यायो भन्ने लाग्छ । लोकतन्त्रमा निर्वाचनको विकल्प नभए पनि स्थिरताका लागि अभ्यासमा देखिएका कमजोरी सच्याउन निर्वाचन प्रणालीमा सुधारको खाँचो छ । समानुपातिकको ठाउँमा ३३ प्रतिशत महिलालाई प्रत्यक्षमै स्थान सुरक्षित गर्दै केही जातीय समुदायको प्रतिनिधित्व राष्ट्रियसभामा गराउन सकिन्छ । प्रतिनिधित्व हुन नसक्ने समुदायको आवश्यकता र चाहनाको आवाजलाई राष्ट्रिय मत बनाएर बुलन्द गर्न सकिन्छ । सङ्घीयताको सौन्दर्य भनेको प्रदेश हो, प्रदेश हटाएर कसरी त्यो अभ्यास गर्न सकिएला र ? हामीलाई आफूले बोकेको भारीले आफैँलाई नथिचोस् । थेग्न पनि सक्नुपर्यो नि त ! म सङ्घीयताको विरोधी हैन । गणतन्त्र सर्वेसर्वा हो । सङ्घीयता त प्रणालीभित्रकोे एउटा विषय हो । गणतन्त्र उद्देश्य र गन्तव्य हो । उदाहरणका लागि मानिसको मुख्य सपना घर बनाउनेछ । घरमा कोठा, झ्याल र भर्‍याङ जता फर्काए नि हुन्छ । त्यसैगरी, गणतन्त्र चाहिँ राज्यकै गन्तव्य हो । बाँकी  कोठामा के गर्ने, कुन रङ्ग लगाउने, कस्तो सजावट गर्ने भन्ने विषय आर्थिक क्षमतामा भर पर्छ । यो पनि त्यस्तै विषय हो । हामीले सोच्नुपर्ने सुशासन हो । भोट त  जसले बढी ल्याउँछ उसैले जित्छ नि । पढेकै मानिस विद्वान हुनुपर्छ भन्ने छैन । प्रदेशले बनाएका शैक्षिक कानुन कता छन् ? प्रदेश नै पिच्छे फरक कानुन बनाइएको छ, यो के गर्‍या ।  नियन्त्रण र सन्तुलनमा विवेक देखिन्न । यसबाट अराजकता हुन्छ । ‘मोनिटरिङ सिस्टम’ सहितको चुस्त दुरुस्त  हुनुपर्छ । सङ्घीताको दुईटा मान्यता छन् । एउटा जन्मजात  मिलेका र बाहिरबाट पछि आएर मिलेका राज्य, अर्को भनेको ठुला देश जहाँ विशाल भूगोल र जनसङ्ख्या छ । हाम्रो जस्तो सानो देशमा तहगत संरचना धेरै नभए पनि हुन्छ । के फरक छ पहिलाका पाँच विकास क्षेत्र र अहिलेका सात प्रदेशमा ? अहिलेसम्म कानुन बन्न नसक्नुमा केही जटिलता छ ।  छलफलको पोको निस्केपछि यसबारे थप धारणा राख्छु । नेपाल कम्युनिष्ट पार्टी (एमाले), नेपाली कांग्रेस र माओवादी परिवर्तनका संवाहक हुन्, तीन दल नमिलेसम्म देशले समृद्धिको गति लिन सक्दैन, उनीहरूका बिचमा किन हार्दिकता हुन सकेन भन्ने लाग्छ ? केही विषय पार्टी र सरकारभन्दा माथि हुन्छन् । त्यसको सीमा हामीले बुझ्न सकेनौँ वा चाहेनौँ वा प्रयोगमा ल्याएनौँ । समस्या त्यही नेर छ । विद्यमान चुनाव प्रणालीबाट चुनावमा कसैको पनि बहुमत आउँदैन, तर सबैलाई सरकार चाहिएको छ । प्रत्यक्ष निर्वाचन वा समग्रमा ठुलो दलले नेतृत्व गर्छ, अरू मिसिन सक्छन् भनी संविधानमै लेख्नुपर्छ । दस र सात सिटेलाई प्रधानमन्त्री बनाएर गएपछि नीति र जनमतको सम्मान हुन नसकेको हो । सबै दल मिल्ने हो भने एउटै बनाए भैगयो नि, तर त्यहाँ फेरि अर्को अटोक्रेसीको जन्म हुन्छ । राष्ट्रिय सहमतिका आधारमा न्यूनतम साझा अवधारणा बनाएर कम्तीमा १०–२० वर्ष काम गर्ने हो भने आर्थिक र परराष्ट्र नीति स्थिर हुन्छ । राष्ट्रका साझा विषयमा न्यूनतम सहमति नहुँदा सत्तामा हुँदा राम्रो बिम्ब देख्ने, प्रतिपक्षमा गएपछि खराब देख्ने दूषित मानसिकताद्वारा राजनीतिमा विषाक्त छ, त्यो अन्त्य गर्न प्रमुख दलले सत्तामा हुँदा सेवा प्रवाह र विपक्षमा रहँदा जनताको आवाजलाई मुखरित गर्नुपर्छ । लोकतान्त्रिक संसदीय व्यवस्थाले सत्ता र प्रतिपक्ष दुवै खोज्छ र स्वीकार गर्छ । हरेक सरकार बदलिँदा भ्रष्टाचार र सुशासनका कुरा उठाउने गरिए पनि भ्रष्टाचार मौलाइरहेको छ, यस्तो किन हुन पुग्यो ? एउटा साधारण उदाहरण मेलाम्ची परियोजना किसुनजीको कल्पना हो । सबै सरकारले त्यसलाई निरन्तरता दिए । कसको पालोमा शिलान्यास, सुरुङको ब्रेक थ्रू, पानी खसाल्यो, उद्घाटन भयो भन्ने कल्चरबाट हामी बाहिरिनु पर्छ । यसमा ठूला नेतामै रुपान्तरण आवश्यकता छ । नयाँ पुस्तालाई असल पाठ सिकाएर अभ्यस्त बनाउनुपर्छ । असल संस्कार हस्तान्तरण गर्न आफैँ अनुयायी भए के हुन्छ ? कतिपय विषय प्रणालीले नै काम गर्दिएको हुन्छ । उदाहरणका लागि भूकम्पले राससको भवन भत्किएपछि जुन सरकार भए पनि बनाउने व्यवस्था गर्दथ्यो, जमिन थियो नै, संयोग म सञ्चारमन्त्री हुँदा बजेट सुनिश्चिता भयो, तर यसको सबै श्रेय मैले नै लिनुपर्छ भन्ने होइन । सुशासन व्यवहारमा प्रकट हुनुपर्छ, आरोपमा मात्रै होइन । एउटा दल र मानिस विपक्षमा हुँदा फाइल खोलाैँ भन्छ,  सत्ता पक्षमा हुदा खोल्दैन । अर्कातर्फ हाम्रो नेपाली समाजमा कसैलाई अभियोग लाग्ना साथ राक्षसजस्तो ठान्छौँ । उठेको विषयको निरुपण आउन दिनुपर्छ । बदला र प्रदूषित राजनीतिबाट मुक्त हुनुपर्छ । भएका राम्रा कामको श्रेय सबैले लिनपर्छ । अहिले भइरहेको सदनको अवरोधप्रति तपाईंको धारणा के हो ? भ्रष्टाचारको विषय उठ्नासाथ संलग्न हो कि होइन ? संलग्नता कति होला ? त्यो पहिचान हुनुपर्यो  । यस्ता चीजहरु त आइरहन्छन्, हेर्नुस् यो घटनामा आधारित भएर कति विषय आउँछन्–जान्छन् । अहिले सदन अवरुद्ध गर्नुपर्ने कारण देखिँदैन । खुद अख्तियार नियमनकारी निकायले ‘छानबिन गर्दै छु है, हात हाल्या छु’ भन्छ भने अब अभियोजन गर्ने अधिकार संस्था त्यही हो । अनुसन्धान र अभियोजन दुइटै गर्छ उसले । प्रतिवेदन आउन्जेल त पर्खिदिनु पर्‍याे नि होइन र ? यहाँ हामीलाई धैर्यताको अभाव छ । बुझेको विषयलाई बुझ पचाएर प्रस्तुत हुनु हुँदैन । राजीनामा दिने नदिने स्वयं व्यक्तिमा भर पर्ने विषय हो । मेरो बारेमा मुद्दा उठ्दा मैले राजीनामा दिए ।  कसैलाई छोड्न मन लाग्दैन भने छोड्दैन नि त । आ–आफ्नो कुरा हुन्छ । तर उसले उन्मुक्ति पाउँछ कि पाउँदैन भन्ने विषय अख्तियारले हेरेपछि विश्वास गर्नुपर्छ । कानुनले कसैलाई पनि उन्मुक्ति दिँदैन । त्यही कारणले लोकतान्त्रिक गणतन्त्र छ । पञ्चायत, राजतन्त्र र हुकुमतन्त्र हैन नि ।  कानुनले जे भन्छ त्यही हुन्छ । अनुसन्धानको प्रक्रियाले जे निष्कर्ष आउँछ, त्यही हुन्छ । आरोप लागेलाई दया र मायाले बचाइदिने होइन । बजेट रोक्नु भनेको जनतालाई रोक्नु हो । यो फेल हुन्न । नेकपा (एमाले) र कांग्रेसमध्ये एउटा फ्याक्टरल हुन्न भने पो रोकिन्छ अन्यथा अघि बढ्छ । पास हुन्छ । आर्थिक मूल नीति र बजेट अब के परिवर्तन हुन्छ त ? युवा विदेश पलायन हुने क्रम बढिरहेकै देखिन्छ । देशभित्र पनि सरकारी निकाय र संयन्त्रप्रति आमनागरिकको विश्वास कमजोर बन्दै देखिन्छ, किन यस्तो भयो भन्ने लाग्छ ? हो, राज्यले नागरिकलाई अवसर छ भन्ने वातावरण दिनुपर्छ । राज्यका पनि कमजोरी छन् । तर, राज्य मात्र जिम्मेवार छ भन्न मिलेन । १२ कक्षा उत्तीर्ण हुने बित्तिकै विदेश पठाउने त अभिभावकहरू नै हुन् नि । यो व्यक्तिको स्वतन्त्रताको अधिकार हो । अध्ययन गर्न, घुम्न र रोजगारीका लागि अन्य देश जानु उसकोे अधिकार हो भने राज्यले उसलाई कसरी रोक्नु त ? पकै पनि प्रणालीमा पारदर्शिता चाहिन्छ । हाम्रो शिक्षाले रोजगारी सृजना गर्न सक्नुपर्यो । शिक्षाले गुणस्तरमा वृद्धि र मानसिकतामा सकारात्मक परिवर्तन ल्याउनुपर्छ ।  कुनै पनि देश आफ्नै जनताले बनाउने हो । अर्काले दिने त सहयोग हो । काँध त आफैँले थाप्ने हो । त्यसैले यसमा धेरै चिन्ता लिनु हुँदैन ।  परम्परागत उत्पादन प्रणाली र सम्बन्धहरूसँग रमाइरहेका बेला  राज्यले अनिवार्य दिनुपर्ने न्यूनतम विकासका पूर्वाधार सेवा उपलब्ध गराउन सकेन । शिक्षा, स्वास्थ्य, यातायात, खानेपानीलगायत अत्यावश्यक सेवाको अभावमा सुविधा खोज्दै सङ्घर्ष गर्नकै लागि पनि बसाइसराइ गर्न थालियो । गाउँबाट सदरमुकाम, सदरमुकामबाट काठमाडौँसम्म अवसरको खोजीमा सर्न थालियो । काठमाडौँबाट विकासको प्रक्रियाले अर्को सपना जाग्यो भने ऊ जान्छ नि त । यो निरन्तर चल्ने प्रक्रिया हो ।  मान्छे सन्तुष्ट हुने जात पनि होइन । त्यहाँ राज्य दोषी छैन । तर, कमजोरी पक्कै छन् । अहिले जागिर पाइएन भनेको सुन्छौँ तर, प्लम्बिङमा हाम्रो पैसा बाहिर गइरहेको छ ? त्यही काम अन्य देशबाट आएका कामदारले गरिरहेका छन् । आफ्नो घरको भर्‍याङ नपुछ्ने अर्काको शौचालय सफा गर्ने प्रवृत्ति छ । हामीले जस्तोसुकै श्रमलाई पनि सम्मान गर्ने संस्कृति विकास गर्नुपर्छ । विधायिकाको मुख्य जिम्मेवारी कानुन निर्माण हो, तर सदनमा उपस्थिति सङ्ख्या (कोरम) पुग्दैन, उत्ता  बजेटका लागि मन्त्रालयको कोठा भेटिनुहुन्छ, किन ? यो  व्यावहारिक जीवनको कुरा हो । निर्वाचनमा जनतासँग सडक, पुल, स्वास्थ्य संस्था र विद्यालय निर्माण गर्छु भनेर भोट प्राप्त गरेको छु । मलाई कानुन बनाउँछु भनेर मात्र भोट प्राप्त हुँदैन । सार्वजनिक सेवाका सम्पूर्ण क्षेत्रमा नेतृत्वकारी भूमिका खेल्छु भनेर भोट मागिन्छ । ठुलो कमजोरी हो । कोही पनि सांसदले कानुन राम्रो बनाउँछु भनेर त चुनाव जितेकै छैन । जनता झुक्याउने कुरा गरेर हुँदैन । प्रधानमन्त्री छान्ने, बजेट पास र फेल गर्नेमा दलीय ह्विप ठीक होला । कानुन बनाउने कुरामा ह्विप लगाउनु हुँदैन । ‘पोलिसी मेकिङ’मा पनि ह्विप लगाइदिएपछि सांसदको भूमिका के बाँकी ! अर्कोतर्फ सांसदसँग धेरै अपेक्षा गरेपछि लगानी पनि सोहीअनुसार हुनुपर्छ । हो, जनता पनि कानुन निर्माण र सुशासन दिइन्छभन्दा मत हाल्छन् त रु निर्वाचनको समयमा रेष्टुरेन्टबाट फोन गरेर सोध्छन के गर्नु हुन्छ भनेर तर, म त्यस्तालाई भोट हाल्नुहुन्छ भने धन्यवाद दिन्छु । हाल्न हुुन्न भने उहाँको अधिकार हो ।  सुविधाका कुरा गर्दा सांसद १० मिनेट बसेर सोच्नका लागि एउटा छुट्टै टेबल र कोठा छैन । स्वकीय सचिव कहाँ बस्ने, चौरमा गएर सुत्ने कि घाम तापेर बस्ने रु आगामी दिनमा यसको व्यवस्थापन गर्दै जानुपर्छ । सांसद सङ्ख्या कम होस् तर जवाफदेही बनाइनुपर्छ । जुम्ला, हुम्ला कालीकोट, डोल्पा, ताप्लेजुङ जस्ता विभिन्न ठाउँबाट आएका सांसदलाई आवासको व्यवस्था छैन, त्यो अव्यावहारिक पनि छ । बजेट आइसक्यो अझै योजना पर्या छैन भन्छन् । संसद्मा बजेटका विषयमा अब हुने छलफल दन्त बजान मात्रै हो भन्ने बुझ्दैनन् । पाना पल्टाएर योजना खोज्छ, हाल्या योजना  कार्यान्वयनमा लैजानलाई मङ्सिर पुस लाग्छ । यस प्रणालीमा पनि सुधार हुनुपर्छ । राज्य जिम्मेवार भएन, आफ्ना दुःख–कष्ट कसलाई सुनाऔँ भनी बसेका जनतालाई आशा प्रदान गर्ने तपाईंको सन्देश केही छ ? म हिरोइजमको खोजी गर्दिनँ । लास्टमा हिरो आउँछ भन्ने विश्वास पनि गर्दिनँ । समाज नै हिरो हो । सार्वजनिक सेवा प्रवाहमा नागरिकले भोग्दै आएका समस्या चिन्ताजनक छ । उदाहरणका लागि मालपोत र राष्ट्रिय परिचयपत्र डिजिटल हुन्छ भनिन्छ । तर त्यहाँ नागरिक लामो लाइन बस्न बाध्य छन् । ती कार्यालयमा सर्भर बिग्रियो भनेर सेवा दिन ढिलाइ भइरहेको हुन्छ ।  त्यहाँ ठेक्कामा काम हुन्छ । मेरै जिल्लामा पनि  सर्भर बिग्रिएको भन्छन्, अनि सेटिङमा काम हुन्छ । लौरो लिएर धर्ना कस्न मिलेन । फर्म भरेको तीन दिनभित्र उसको काम सम्पन्न हुनुपर्ने कानुन ल्याउनुपर्छ । सेवा उपलब्ध गराउने जिम्मेवारीमा रहेका अधिकारीहरूलाई बाध्यकारी व्यवस्था नगरेसम्म, यो सुधार हुनेवाला छैन । कामचोर प्रवृत्ति छ । यसबाट निमुखा मर्ने हो । बाघलाई कसैले बलि दिएको आजसम्म थाहा पाएको छैन । त्यो एउटा सामान्ती चेतबाट हामी अलग हुनु प¥यो । नागरिकलाई नागरिकका रूपमा हेर्नु पर्‍यो । उनीहरूले तिरेको करबाट कर्मचारी र नेताहरूले तलब बुझ्छन् । राज्यबाट नागरिकलाई उपलब्ध गराइने सेवासुविधालाई सर्वसुलभ र सहज तुल्याउन आवश्यक छ । जिब्रो चपाएर र मौका परस्त कुरा गर्ने खराब बानी सबैले त्याग्नुपर्छ । रासस """
गणतन्त्रपछि महत्त्वपूर्ण उपलब्धि हासिल,"""नेपाल कम्युनिस्ट पार्टी (एमाले) का उपमहासचिव प्रदीप ज्ञवाली विद्वत् नेताका रूपमा परिचित हुनुहुन्छ । उहाँको विश्लेषणमा गणतन्त्र हरेक किसिमले उत्तम व्यवस्था हो । गणतन्त्रको रक्षा गर्नु र अझै सशक्त बनाउनुको विकल्प नरहेको उहाँको धारणा छ । नेपाली राजतन्त्र र प्रजातन्त्र सँगसँगै जान नसक्ने इतिहासले पुष्टि गरिसकेको सन्दर्भमा गणतन्त्र नै वास्तवमा हरेक किसिमले उत्तम व्यवस्था भएको उहाँको भनाइ छ । गणतन्त्र सफल बनाउनु र जनताको उपलब्धि रक्षा गर्नु सबैको कर्तव्य भएको उहाँ बताउनुहुन्छ । यसै विषयमा केन्द्रित रहेर गोरखापत्रका उपसम्पादक अजय शर्मा र समाचारदाता भउचप्रसाद यादवले नेता ज्ञवालीसँग गर्नुभएको कुराकानीको सारसङ्क्षेप यहाँ प्रस्तुत गरिएको छ : मुलुक अहिले १८ औँ गणतन्त्र दिवस मनाउने क्रममा छ । नेकपा (एमाले) ले गणतन्त्र दिवस मनाउने तयारी कसरी गरेको छ ? गणतन्त्र दिवस नेपाली जनताको एउटा सर्वाधिक महत्वपूर्ण चाड हो । नेपाली जनताले दशकौँ लामो सङ्घर्षपश्चात् प्राप्त गरेको सबैभन्दा महत्वपूर्ण उपलब्धि पनि हो । यो जनताले जितेको दिन भएका कारण यस बेला हामीले एक खालको उत्सवका रूपमा मनाउने तयारी गरिरहेका छौँ । यस दिवसका अवसरमा सबै पालिकामा विभिन्न कार्यक्रम आयोजना गरिने छ । केन्द्रीय रूपमा जेठ १५ गते बिहान ११ बजेदेखि प्रदर्शनीमार्गस्थित भृकुटीमण्डपमा सांस्कृतिक झाँकी, नाचगानसहित विभिन्न कार्यक्रम आयोजना गरी यो दिवस मनाइने छ । यसका लागि उपत्यकाको पार्टी पङ्क्ति, विभिन्न सम्पर्क मञ्च र जनसङ्गठन परिचालन गरेका छौँ । मुलुकमा गणतन्त्र आएको १८ वर्ष भयो । अब के कुरालाई ‘फोकस’ गर्ने ? जनतालाई गणतन्त्रबारे कसरी बुझाउने ? जनतामा निराशा पनि देखिएको जस्तो देखिन्छ । यसलाई संस्थागत गर्न के पहल गर्नु पर्छ ? पहिलो कुरा त एउटा प्रणाली र राजनीतिक व्यवस्थाका लागि १८ वर्ष धेरै लामो समय होइन । एक व्यक्तिको जीवनमा १८ वर्षको वयस्क भयो भनेर उसको वयस्कतामा प्रवेश गर्ने उमेर हो । तर के के कुरामा त्यो उमेरमा उसलाई बन्देजै लगाइएको हुन्छ नेपालको कानुनले । बिहेबारीलगायतका कतिपय विषयमा थप उमेरको समेत माग गर्छ । भन्नुको तात्पर्य एउटा व्यक्तिको जीवनमा उसलाई परिपक्व हुन समय आवश्यक पर्छ भने एउटा नयाँ राजनीतिक प्रणालीका निम्ति, संस्थागत हुन, सुदृढ हुन, यसले पूर्ण रूपले कार्यकारी बनेर काम गर्न र यसका उपलब्धि जनतासमक्ष पुग्न केही समय लाग्छ नै । यसको तात्पर्य हामीले यस अवधिमा कुनै उपलब्धि नै हासिल गरेका छैनौँ भन्ने होइन । महìवपूर्ण उपलब्धि हासिल भएका छन्; जसको लामो सूची बनाउन सकिन्छ । अहिले जनतामा देखा परेका केही गुनासा स्वाभाविक छन् तर त्योभन्दा बढ्ता गणतन्त्र मन नपराउनेहरू, जनताको शासन मन नपराउनेहरू, लोकतान्त्रिक प्रणाली मन नपराउनेहरू, जन्मजात श्रेष्ठता, एउटा खास कुलमा, घरानामा, वंशमा जन्मेपछि शासक हुन योग्य हुन्छन् भन्ने खालको सामन्ती सोच राख्नेहरूले योजनाबद्ध ढङ्गले गणतन्त्रविरुद्ध प्रहार पनि गरिरहेका छन् । नकारात्मक भाष्य निर्माण गर्ने कोसिस पनि गरिरहेका छन् । यो उत्सव मनाइरहेको बेला हामीले चार/पाँच वटा विषयमा ‘फोकस’ गर्ने छौँ । पहिलो त लोकतन्त्र, स्वतन्त्रता, गणतन्त्र किन महत्वपूर्ण छन् भन्ने कुरा नयाँ पुस्तालाई त्यो सन्देश सम्प्रेषण गर्ने छौँ । नयाँ पुस्ता प्रजातन्त्रमै, गणतन्त्रमै जन्मियो । उसलाई हिजो लोकतन्त्र खोसिँदाको पीडा, लोकतन्त्र नहुँदाको पीडा, स्वतन्त्रता गुम्दाको पीडा अनुभूत भएको छैन । जसरी एउटा चरा जो जङ्गलमै जन्मिन्छ हुर्किन्छ, उसलाई पिँजडाभित्र बस्दाको पीडाबोध हुँदैन । स्वतन्त्रताको युगमा जन्मेको पुस्तालाई त्यो थाहा नहुनु स्वाभाविक होला तर हामीले कथा वाचनमार्फत इतिहासलाई पढाइरहनु पर्छ । हिजोका पीडादायी कालखण्डको स्मरणमार्फत लोकतन्त्रप्रति सजग बनाइरहनु पर्छ । दोस्रो कुरा, यसबिचमा हामीले प्राप्त गरेका उपलब्धिलाई स्थापित पनि गर्नु पर्छ । वास्तवमा भन्नुहुन्छ भने निरङ्कुशतन्त्र र लोकतन्त्रको कुनै तुलना हुँदैन । समावेशिताकै कुरा गरौँ; जुन सामन्ती राज्यव्यवस्थामा उही राजा वा उही रानीको कोखबाट जन्मेकी छोरीले गद्दीतिर फर्केर पनि हेर्न नपाउने एउटा व्यवस्था थियो । आज सर्वसाधारणका घरमा जन्मेको एक जना महिला देशको सर्वोच्च राष्ट्राध्यक्ष बन्नुभयो । सर्वसाधारणको घरमा जन्मेका एक किसानको छोरा देशको गणतन्त्रको पहिलो राष्ट्रपति हुनुभयो । आज राज्यका हरेक अङ्गमा न्यूनतम एक तिहाइ महिलाको सहभागिता छ । समावेशिताको दृष्टिले एउटा उत्तम प्रणालीका रूपमा विश्वव्यापी रूपमै एउटा प्रेरणाको विषय बनाएका छौँ । यो उपलब्धि होइन र ? मुलुकमा गणतन्त्र, लोकतन्त्र र नयाँ संविधान जारी नभएको भए दलित, सीमान्तकृत समुदाय, मधेशी, मुस्लिम, थारू, जनजाति, ‘ह्वाट एभर’ । राज्यका अङ्गहरूमा आज उहाँहरूको जुन ढङ्गको पहुँच छ, त्यो सम्भावना थिएन । सामाजिक सुरक्षामार्फत हामीले झन्डै ३८ लाख नागरिकलाई बुढेसकालको सहारा दिइरहेका छौँ, त्यो सम्भव थिएन । स्वास्थ्य बिमामार्फत नागरिकको स्वास्थ्य उपचारको जुन प्रबन्ध गरेका छौँ, त्यो सम्भव थिएन । ९७ प्रतिशत नागरिकका घरमा बिजुली पु¥याएका छौँ, त्यो सम्भावना थिएन । करिब १० वटा छोडेर, आठ वटा छोडेर सबै पालिकामा मोटरबाटोले छोएको छ; जुन हिजोका दिनमा कल्पना पनि गर्न सकिँदैनथ्यो । हामी यी उपलब्धि स्थापित गर्न चाहन्छौँ र यसलाई अझ बढी ‘फक्सनल’, अझ राम्रो ‘डेलिभरी’ दिन सक्ने खालको बनाउनका निम्ति सङ्कल्प पनि गर्छौं । यहाँ भन्नुहुन्छ कि लोकतन्त्रको विकल्प सुदृढ लोकतन्त्र हो । त्यसै गरी यहाँले भन्नुहुन्छ कि हामी नेता र नेतृत्व चरित्र, अनुशासन र आचरणमा बसेनौँ कि ? यसलाई कसरी लिनुहुन्छ ? निःसन्देह, लोकतन्त्र र गणतन्त्रको सफलता लोकतन्त्र र गणतन्त्र सञ्चालन गर्ने नायक र कर्ताहरूमा भर पर्छ । लोकतन्त्र एउटा उच्चतम प्रणालीको मात्र नाम होइन, उच्चतम संस्कृति, उच्चतम मूल्यमान्यताको र उच्चतम चरित्रको पनि नाम हो । यसमा केही प्रश्न निःसन्देह उठेका छन् । मलाई खुसी कहाँनिर लाग्छ भने यो लोकतन्त्र हो । त्यस कारण कानुनले गल्ती गर्नेहरूलाई ढिलोचाँडो दण्डित पनि गरिरहेको छ । हामीले देखिरहेका छौँ, लोकतन्त्रकै निम्ति सङ्घर्ष गरेका कतिपय साथी पछि गल्ती गर्दा, अनियमितता संलग्न हुँदा, भ्रष्टाचारमा मुछिँदा दण्डित हुनुभएको छ । लोकतन्त्रको सामथ्र्य के हो भन्ने लोकतान्त्रिक व्यक्तिहरूले पनि गल्ती गर्छन् भने छोड्दैन । कानुनका नजरमा सबै बराबर हुन्छन् । अझ यो प्रणालीले मूल्यमान्यतालाई प्रवर्धन र दण्डहीनता अन्त्य गर्ने कुरामा अझ बढी ध्यान जानु जरुरी छ । अहिले फरक आवाज उठेका छन् । राजनीतिक दल ‘भर्सेज’ आफूलाई वैकल्पिक शक्ति राजावादी भन्नेहरूको पनि आन्दोलन उठ्यो, यसलाई कसरी लिनुहुन्छ ? पहिलो कुरा, हामीले के बुझ्न जरुरी छ भने राजतन्त्र र प्रजातन्त्रलाई सँगै लैजान सकिन्छ कि, राजासहितको लोकतन्त्रको अभ्यास गर्न सकिन्छ कि ? भनेर नेपाली जनता र राजनीतिक दलले पटक पटक यसको अभ्यास र प्रयास गरे तर त्यो असफल भयो । उदाहरणका निम्ति २००७ सालमा नेपाल छोडेर दिल्लीमा शरण लिन पुगेका त्रिभुवनलाई आन्दोलनको सफलतापछि फर्काएर दलहरूले नै गद्दीमा बसाए तर गद्दीमा बसेको भोलिपल्टदेखि क्रमशः शक्ति सञ्चय गर्दै संविधान सभाको चुनाव गर्छु भन्ने वचनलाई आफैँ लत्याउँदै अधिकार केन्द्रित गर्ने कोसिसमा लागे । महेन्द्रले त संविधान सभाको चुनाव नै खारेज गरे । आफूले बनाएको संविधान अन्तर्गत बनेको पहिलो ‘पार्लियामेन्ट’ र जननिर्वाचित सरकारलाई समेत डेढ वर्षमै बर्खास्त गरेर निरङ्कुश तानाशाही व्यवस्था लागु गरे । हाम्रो पहिलो प्रयास असफल भयो । २०४६ सालमा आन्दोलनबाट बहुदलीय प्रजातन्त्र स्थापना ग¥यौँ । फेरि एक पटक तत्कालीन राजतन्त्रसँग एउटा सर्तमा हाम्रो सम्झौता भयो कि राजालाई सम्मान र जनतालाई सत्ता । त्यस बेला मदन भण्डारीले भन्नुभएको थियो कि संवैधानिक राजतन्त्र राख्नु भनेको ‘सेतो हात्ती’ पाले जस्तै हो । तर पनि सहज राजनीतिक व्यवस्थापनका लागि हामीले खर्चिलो व्यवस्था पनि बेहोर्न तयार भयौँ । तर सर्त थियो कि जनताको अधिकारमाथि कुदृष्टि लाउनु भएन । जुन दिन कुदृष्टि सुरु हुन्छ, गणतन्त्र त्यहीँबाट सुरु हुन्छ भनिएको थियो तर १२ वर्षपछि तत्कालीन राजा ज्ञानेन्द्रले सम्पूर्ण सता हातमा लिने दुस्साहस गरे । दरबार हत्याकाण्डपछि पनि ज्ञानेन्द्रको सत्तारोहण पनि स्वाभाविक थिएन । तैपनि राजनीतिक दल र नेताहरूले ज्ञानेन्द्रलाई सत्तामा बसाले । दुई वर्षपछि सबै नेतालाई जेलमा थुनेर, मिडियाको मुख थुनेपछि नेपाली जनता यो निष्कर्षमा पुगे कि नेपालको सन्दर्भमा राजतन्त्र र लोकतन्त्र सँगै जान सक्दैन । नेपालको सन्दर्भमा यो दुइटाको सहकार्य सम्भव नहुँदो रहेछ । जहिलेसम्म राजतन्त्र राख्छौँ, उसले अनुकूल परेपछि लोकतन्त्रमाथि हमला गर्छ भन्ने निष्कर्षका आधारमा हामीले गणतन्त्र स्थापना गरेका हौँ । अहिले राजावादीले गरेका गतिविधिमा तीन वटा आयाम देखिन्छन् । पहिलो, समाजको पछौटे तत्व जुन जहिले पनि पुरानै व्यवस्थातिर फर्कन चाहन्छन् । संसारका जुनसुकै ठाउँमा यस्ता ‘कन्जर्भेटिभ’ हुन्छन् । दोस्रो, केही अत्यन्त उग्र अस्थिरतावादी र साँचो अर्थमा प्रतिगामी । षड्यन्त्रको बलमा जनताले स्थापित गरेको लोकतन्त्रलाई उल्ट्याउने केही तत्व पनि छन् । उनीहरू कुनै लोकतान्त्रिक बाटोबाट होइन । संविधानले राजतन्त्र ल्याउँछु भन्नेहरूलाई पनि ठाउँ दिएको छ । दुई तिहाइ बहुमत ल्याएर संविधान संशोधन गरी उनीहरूले चाहेको व्यवस्था ल्याउन संविधानमा त्यो व्यवस्थासमेत छ तर जनतामा उनीहरूको समर्थन छैन । यसअघि ४२ ठाउँमा भएको उपनिर्वाचनमा एउटा ठाउँमा पनि उनीहरूले जित्न सकेनन् । अधिकांश ठाउँमा उनीहरूको जमानत जफत भएको थियो । यसरी उनीहरूको जनतामा समर्थन छैन । तेस्रो, हिजोका दुःखका दिनहरू नदेखेको र नबेहोरेका पुस्ताको सानो एउटा हिस्सा पनि लहैलहैमा जोडिएको देखिन्छ । यो कुनै पनि अर्थमा सफल हुने बाटो होइन । लोकतान्त्रिक गणतन्त्र पछाडि फर्किने, यो व्यवस्था उल्टिने र सामन्ती राजतन्त्र फर्किने कुनै पनि सम्भावना छैन । एउटा अन्योल सिर्जना गर्ने र मुलुकलाई अराजकतातर्फ धकेल्ने प्रयत्न पछिलो समय देखा परेको छ । केही दिनअघि नेकपा (एमाले) का अध्यक्ष एवं प्रधानमन्त्री केपी शर्मा ओलीले काठमाडौँ हाम्रो कब्जामा हुन्छ भन्नुभएको थियो । यसबारे के भन्नुहुन्छ ? प्रधानमन्त्रीले साङ्केतिक रूपमा भन्नुभएको कुरा के हो भने जेठ १५ को दिन भनेको जनताको दिन हो । गणतन्त्र ल्याइएको एउटा उपलब्धिको दिन हो । त्यो एउटा उत्सवको दिन हो । उत्सवका निम्ति जनता स्वाभाविक रूपले सडकमा आउँछन् । उहाँले त्यस रूपमा भन्नुभएको हो । उहाँले साङ्केतिक रूपमा गणतन्त्रलाई उत्सवका रूपमा सबै मिलेर बनाऊँ र त्यो मनाउने व्रmममा नेकपा (एमाले) अग्रपङ्क्तिमा हुन्छ भन्ने अर्थमा उहाँले त्यस्तो भन्नुभएको हो । प्रधानमन्त्री देशको कार्यकारी प्रमुख हो र कार्यकारी प्रमुखले कानुन हातमा लिने भन्ने कुरा कल्पना पनि गर्न सकिने कुरा होइन । त्यसलाई हामीले स्पष्ट बुझ्नु पर्छ । अरू दलले के गर्नुहुन्छ उहाँहरूको कुरा भयो तर एमाले मुलुकमा गणतन्त्र ल्याउने अभियानको एउटा अग्रपङ्क्तिमा रहेको राजनीतिक शक्तिको हैसियतले यस रक्षा पनि हाम्रो दायित्व हो । सरकारको नेतृत्व गरेको हुनाले नेकपा (एमाले) को दायित्व अझ बढी हुँदै हो । त्यस अर्थमा हामीले यो कार्यक्रम गर्न खोजेका हौँ । देशका प्रत्येक पालिकामा त्यहाँको स्थानीय विशेषता अनुसारको विभिन्न कार्यक्रम गरेर गणतन्त्र दिवस मनाइन्छ । सरकारले त्यस दिन बिहान काठमाडौँको सैनिक मञ्च टुँडिखेलमा कार्यक्रम गर्छ र दिउँसो जनताले विभिन्न कार्यक्रम गरेर खुसियाली मनाउँछन् । गणतन्त्र दिवसका अवसरमा सबै नेपाली र खास गरी नयाँ पुस्तालाई के सन्देश दिन चाहनुहुन्छ ? गणतन्त्रले सबै नेपालीलाई सार्वभौम बनाएको छ । यसले एउटा यस्तो खुला र बहुलवादी समाज निर्माण गरेको छ जहाँ कानुनको नजरमा हामी सबै बराबर छौँ । गर्न चाहनेका लागि देशभित्र पर्याप्त अवसर छन् । हिजोको माओवादी सशस्त्र द्वन्द्वले लामो समयसम्म मुलुकभित्र बस्न नसक्ने अन्योलको स्थिति सिर्जना गरेको अवस्था, हाम्रो शिक्षा र हुर्काइमा रहेका कमी जसले देशलाई माया गर्ने कुराभन्दा पनि आफ्नो ‘क्यारियर’ को पछाडि दौडिने खालका स्थिति र अहिले सूचना प्रविधिमा आएको विकासले नेपालको एउटा गाउँमा बसेर उसले आफ्नो जीवनलाई संसारका विकसित समाजसँग तुलना गर्छन् । यस्ता कतिपय कुराले देशभित्रका युवा पङ्क्तिमा देशभित्र केही हुन्न कि क्या हो ? भन्ने अन्योल सिर्जना भएको छ तर देशभित्र केही हुन्छ र केही भइरहेको छ । मुलुकमा बहुदल आएको पाँच वर्ष नबित्दै १० वर्ष सशस्त्र द्वन्द्वमा फस्यो । त्यो १० वर्षको द्वन्द्वलाई व्यवस्थापन गर्न हामीलाई थप १० वर्ष लाग्यो । साँच्चिकै भन्नुहुन्छ भन्ने बहुदलीय व्यवस्थाको ३५ वर्षमध्ये द्वन्द्व र द्वन्द्वत्तर व्यवस्थापनमा खर्चिनु प¥यो । २०६५ सालमा गणतन्त्रको घोषणा भए पनि संविधानमार्फत त्यसको व्यवस्थापन सात वर्षपछि मात्र भयो । साँचो अर्थमा गणतन्त्रले काम गर्न पाएको त १० वर्ष मात्र भएको छ । त्यसबिच भूकम्प, नाकाबन्दी, कोरोना महामारी, राजनीतिक अस्थिरता भए पनि आज नेपाल जहाँ छ केही सूचकाङ्कमा हामी पछाडि छौँ, प्रतिव्यक्ति आय अलिकति कम छ । ‘माइग्रेसन’ को दर अलिकति बढी छ । तर विभिन्न समुदायको समावेशिता र शान्तिको हिसाबले नेपाल उत्कृष्ट छ । खुसियाली सूचकमा नेपाल जहिले पनि अगाडि छ । खाद्य सुरक्षाको दृष्टिले हामी अगाडि छौँ । नियमित रूपमा निर्वाचन भइरहेका छन् । लोकतन्त्र दिनप्रतिदिन ‘म्याचुअर्ड’ बन्दै गएको छ । यी सबै कुरालाई हामीले देख्नु पर्छ । युवाले बुझ्नु पर्छ । विदेश जाँदै नजाने भन्ने होइन । उच्च शिक्षाका लागि विदेश जानु, त्यहाँका ज्ञान सिक्नु र त्यसलाई आफ्नो देश विकासमा प्रयोग गर्नु पर्छ । देश बन्दै छ । देश राम्रो भइरहेको छ । जति हुनु पथ्र्यो त्यति गर्न सकिएन होला, विकासको गति जति तीव्र हुनु पथ्र्यो त्यति हुन सकेन होला तर हामीले देशलाई राम्रो बनाइरहेका छौँ । यो एउटा आशा र विश्वासका साथ अगाडि बढ्न युवा साथी र आमनेपालीलाई आग्रह गर्न चाहन्छु । """
पर्खाल निर्माण गर्दै महिला,"""जलेश्वर, असार ६ गते । महोत्तरीको बर्दिबास नगरपालिका–११ खयरमारा गाउँमा  महिला  पर्खाल निर्माण  गर्दै । """
फोक्सुण्डो ताल : यात्रा अब झनै रमाइलो,"""डोल्पा, असार ३ गते । डोल्पा जिल्लाको शे–फोक्सुण्डो गाउँपालिका–८ मा रहेको फोक्सुण्डो ताल नेपालको अत्यन्तै प्रसिद्ध र सुन्दर ताल हो। यो ताल शे–फोक्सुण्डो राष्ट्रिय निकुञ्ज भित्र पर्दछ र पर्यटकीय दृष्टिले निकै महत्वपूर्ण छ। यस क्षेत्रसम्म पहुँच कठिन थियो किन भने सडक सञ्जाल पर्याप्त थिएन । तर अहिले भेरी करिडोर सडक योजनाअन्तर्गत डोल्पामा सडक विस्तार भइसकेको छ। उक्त सडक योजनाले डोल्पा जिल्लालाई राष्ट्रिय सडक सञ्जालसँग जोडेको छ, जसका कारण अब फोक्सुण्डो तालसम्म पुग्न यातायातको दृष्टिले धेरै सहज भएको छ। यो विकासले पर्यटन प्रवर्द्धन, स्थानीय बासिन्दाको जीवनस्तरमा सुधार र डोल्पाको सामाजिक–आर्थिक विकासमा मद्दत गर्ने अपेक्षा गरिएको छ। """
‘तीन तहको समन्वय नहुँदा आधारभूत  सेवा प्रभावकारी हुन सकेन’,"""काठमाडौँ, असार ६ गते । तीन (संघ, प्रदेश, स्थानीय) तहको सरकारको समन्वयको अभावले आधारभूत स्वास्थ्य सेवा प्रभावकारी ढङ्गले सञ्चालन हुन सकेको छैन । उपचारात्मक सेवा महाशाखाले आयोजना गरेको एक कार्यक्रममा आधारभूत तथा आकस्मिक स्वास्थ्य सेवा व्यवस्थापन शाखा प्रमुख डा.फणिन्द्रप्रसाद बरालले तीन तहको सरकारको समन्वयको अभावले आधारभूत स्वास्थ्य सेवा प्रभावकारी ढङ्गले सञ्चालन हुन नसकेको बताउनुभयो । साथै, आधारभूत सेवा प्रभावकारी ढङ्गले सञ्चालन हुन नसक्नुको कारण औषधीको खरिद मूल्यमा एकरूपता नहुनु, औषधी समयमा खरिद नहुनु, औषधीको गुणस्तर जाँच नहुनु, मानवस्रोत अभाव रहेको उहाँको तर्क छ । उहाँले जिल्ला वा सो भन्दा माथिल्लो अस्पतालबाट आधारभूत स्वास्थ्य सेवा प्रदान गर्ने सम्बन्धमा पनि एकरूपता नभएको जिकिर गर्नुभयो । उपचारात्मक सेवा महाशाखाका निर्देशक डा.सुधा देवकोटाले तीन तहका सरकारले आधारभूत सेवा प्रभावकारी ढङ्गले सञ्चालन गर्न तीन तहका सरकारले अनुगमन गर्नुपर्नेमा जोड दिनुभयो । त्यस्तै व्यवस्थापन शाखा पूर्व निर्देशक भोगेन्द्रप्रसाद डोटेलले धेरै नागरिक आधारभूत सेवाको बारेमा जानकार नभएको बताउनुभयो । स्थानीय तहले सरकारले तोकेको आधारभूत सेवा पनि राम्रोसँग प्रवाह गर्न नसकेको उहाँको आरोप छ ।  घट्दै बजेटको सिलिङ आधारभूत स्वास्थ्य सेवाको लागि औषधी खरिद गर्न उपचारात्मक सेवा महाशाखाबाट प्रदेश तथा स्थानीय तहमा बजेट विनियोजित हुँदै आएको छ । डा.बरालले आधारभूत स्वास्थ्य सेवाको औषधी खरिदको लागि स्थानीय तहमा विनियोजित हुने बजेट प्रत्येक वर्ष घट्दै गएको जानकारी दिनुभयो । उहाँका अनुसार सरकारले आर्थिक वर्ष २०८१/८२ मा प्रदेशमा १७ करोड तथा स्थानीय तहमा एक अर्ब ४० करोड सिलिङ्ग रहेकोमा स्थानीय तहको बजेट एक अर्ब ११ करोड मात्र स्वीकृत भएको छ । आर्थिक वर्ष २०८०/८१ मा प्रदेशमा १८ करोड ५० लाख तथा स्थानीय तहमा एक अर्ब २८ करोड बजेट विनियोजित भएको थियो । त्यसैगरी, आर्थिक वर्ष २०७९/८० मा आधारभूत स्वास्थ्य सेवाको औषधी खरिदको लागि प्रदेशमा १९ करोड र स्थानीय तहमा एक अर्ब ४३ करोड बजेट विनियोजित भएको थियो । के हो आधारभूत सेवा ? संविधानको धारा ३५ ले प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने र कसैलाई पनि आकस्मिक स्वास्थ्य सेवाबाट बञ्चित नगर्ने उल्लेख गरेको छ । जनस्वास्थ्य सेवा नियमावली २०७७ ले दफा ३ को उपदफा (४) ले आधाभूत स्वास्थ्य सेवा प्रत्येक आधारभूत स्वास्थ्य सेवा केन्द्र तथा नेपाल सरकार, प्रदेश सरकार र स्थानीय तहबाट तोकिएको स्वास्थ्य संस्थाबाट नि:शुल्क प्रदान गरिने उल्लेख गरेको छ । महाशाखाका निर्देशक डा.सुधा देवकोटाका अनुसार सबै आधारभूत स्वास्थ्य सेवाहरु निशुल्क हुन्छन् तर, सबै नि:शुल्क स्वास्थ्य सेवा आधारभूत स्वास्थ्य सेवा भित्र पर्दैन ।  के के पर्छन् आधारभूत सेवामा आधारभूत स्वास्थ्य सेवामा खोप सेवा, एकीकृत नवजात शिशु तथा बालरोग व्यवस्थापन, पोषण सेवा, गर्भवती, प्रसव तथा सुत्केरी सेवा, परिवार नियोजन, गर्भपतन तथा प्रजनन स्वास्थ्य जस्ता मातृ, नवजात शिशु तथा बालस्वास्थ्य सेवा, सरुवा रोग सम्बन्धी सेवा, नसर्ने रोग तथा शारीरिक विकलाङ्ग सम्बन्धी सेवा, मानसिक रोग सम्बन्धी सेवा, ज्येष्ठ नागरिक स्वास्थ्य सम्बन्धी सेवा सामान्य आकस्मिक अवस्थाका सेवा, स्वास्थ्य प्रवर्द्धन सेवा आयुर्वेद तथा अन्य परम्परागत स्वास्थ्य सेवा पर्छन् । सरकारले आधारधूत सेवा अन्तर्गत ९८ प्रकारका औषधी तथा १८ प्रकारका औषधीजन्य सामग्री निःशुल्क वितरण गर्दै आएको छ । हालसम्म ४१३ स्थानीय तहमा आधारभूत अस्पताल निर्माणधीन छन् । सरकारले स्थानीय तह अन्तर्गत रहेका करिब ३८ सय भन्दा बढी स्वास्थ्य संस्थाबाट आधारभूत सेवा प्रदान गर्दै आएको छ । """
पाकिस्तानबाट २६९ अफगान नागरिक स्वदेश फिर्ता,"""काबुल, असार ६  गते । पाकिस्तानको जेलमा रहेका कुल दुई सय ६९ अफगान नागरिकलाई बिहीबार रिहा गरी उनीहरूको मातृभूमि अफगानिस्तानमा फिर्ता पठाइएको स्थानीय मिडिया आउटलेट टोलोन्युजले शुक्रबार बताएको छ । पाकिस्तानको विभिन्न जेलमा तीन महिना बिताएका महिला र बालबालिका लगायत पूर्व कैदीहरूलाई तोरखाम सीमा विन्दुमा अफगान अधिकारीहरूलाई हस्तान्तरण गरिएको छ । पाकिस्तानले विगत छ महिनामा सयौँ अफगान कैदीलाई मुक्त गरेको छ । इस्लामाबादले कानूनी यात्रा कागजातहरू नभएका अफगान शरणार्थीहरूलाई छिमेकी देश छोड्न समेत निर्देशन दिएको छ । सिन्हा """
टेउवा मूर्ति सङ्ग्रहालय अलपत्र,"""बागलुङ, असार, ६ गते । टेउवा पछिल्लो समय बागलुङ जिल्लाकै एक आकर्षक पर्यटकीय गन्तव्य हो । यहाँ निर्माण गरिएका मूर्तिकलाको दृश्यावलोकन गर्न मानिसहरू आउने गर्दछन् । गलकोट नगरपालिका–५ हरि चौरमा पर्ने टेउवामा विश्व विख्यात मूर्तिकारहरूले निर्माण गरेका मूर्तिहरू छन् । खुल्ला मूर्ति सङ्ग्रहालय निर्माण गर्ने सोचका साथ काम अघि बढाइएको छ । यहाँ बनाइएका मूर्ति यहाँका ढुङ्गाबाट १२ देशका १५ जना विश्वविख्यात मूर्तिकारहरूले निर्माण गरिएको हो ।  यहाँ २०७६ माघमा अन्तर्राष्ट्रिय मूर्ति कार्यशाला गोष्ठी गरिएको थियो । गलकोट कला प्रतिष्ठानले अन्तर्राष्ट्रिय मूर्तिकला कार्यशाला गरेको थियो । टेउवा आन्तरिक तथा बाह्य पर्यटकले मूर्तिकलाको दृश्यावलोकन गर्नुका साथै सूर्योदय र सूर्यास्तको सुन्दर दृश्यावलोकन गर्न आन्तरिक पर्यटकको बाक्लो उपस्थिति हुने गर्दछ । यहाँबाट धौलागिरि, माछापुच्छ्रे लगायतका हिमालको सुन्दरता नियाल्न सकिन्छ । यहाँ ललितकला सम्बन्धी अनुसन्धान केन्द्र बनाउने लक्ष्य राखिएको छ । यो समुन्द्री सतहदेखि १९८० मिटर उचाइमा रहेको छ । बागलुङ बजारदेखि हटिया–हरि चौर–टेउवा ३ घण्टामा यहाँ पुग्न सकिन्छ । यहाँसम्म पुग्ने मोटर बाटोको अवस्था कच्ची रहेको छ । यहाँ पुग्ने पर्यटकलाई लक्षित गरी हरि चौरमा सुविधा सम्पन्न होटलहरु सञ्चालनमा ल्याइएको छ । टेउवा आकर्षक पर्यटकीय गन्तव्य बन्दै गए पनि कामलाई पूर्णता दिन नसकिएको गलकोट कला प्रतिष्ठानका अध्यक्ष क्या। पूर्ण बहादुर रानाले बताउनु भयो । ‘मन्त्रालयबाट विनियोजित बजेट पनि रोकियो, स्थानीय तहले पनि राम्रोसँग जिम्मेवारी ल्याउन सकेन ।’ उहाँले भन्नु भयो–‘सरकार परिवर्तन भइरहँदा हाम्रो काम पनि प्रभावित भइरहेको छ ।’ पर्यटन मन्त्रालयले गत वर्ष स्थानीय तहसँगको ५० प्रतिशत साझेदारीमा काम गर्ने गरी ५० लाख रुपैयाँ विनियोजन गरे पनि गलकोट नगरपालिका जिम्मेवारीबाट हटेको उहाँको भनाई छ । नगरपालिका जिम्मेवारीबाट हटेपछि केही काम प्रभावित भएका छन् । बजेट नपाउँदा टेउवामा जग्गादाता र आजीवन सदस्यहरुकोे शिलालेख, फिल्म सुटिङ स्थल, अन्तर्राष्ट्रिय सम्मेलन केन्द्र निर्माण, बगैँचा, गेट निर्माण र तारबार गर्ने कार्य प्रभावित भएको उहाँले बताउनु भयो । ‘हामीले काम अझै सकेका छैनौँ, तर यहाँ आन्तरिक पर्यटकहरू निरन्तर आइरहनु भएको छ ।’ उहाँले भन्नुभयो–‘त्यहिपनि पहल गर्न छोडेका छैनौँ ।’ उहाँले टेउवामा दोस्रो चरणको अन्तर्राष्ट्रिय मूर्तिकला कार्यशाला पनि गरिने बताउनु भयो । ‘हामीले दोस्रो चरणको अन्तर्राष्ट्रिय मूर्तिकला कार्यशाला गर्ने योजना बनाएका छौँ तर कहिले गर्ने भन्ने सुनिश्चित गरिएको छैन ।’ उहाँले भन्नु भयो–‘हाम्रो उद्देश्य भनेको मूर्तिकलाको अनुसन्धान गराउनु पनि हो, १५ वटा मूर्तिले अनुसन्धान केन्द्र बन्दैन ।’ उहाँले भन्नु भयो–‘यसलाई अनुसन्धान केन्द्र बनाउनको लागि पनि दोस्रो चरणको अन्तर्राष्ट्रिय कार्यशाला बनाउन जरुरी छ ।, यस विषयमा नगर प्रमुख भरत शर्मा  गैरेले  अन्तर्राष्ट्रिय टेवा मूर्तिकला सङ्ग्रहालय लगायत कोत घर ,गलकोट दरबार, घुम्टेको लेक, सिद्ध थान, सहस्र झरना, रमुवा, निलुवा, थाले पोखरा, काली लेक, राम्चेढुङ्का, उदयवुद्ध विहार, चमेरे गुफा, शिवधुरी जागाधुरी लगायत क्षेत्रका संरक्षण र विकासमा विशेष पहल गर्ने नीति कार्यक्रम आर्थिक वर्ष २०८२÷०८३ क उल्लेख गरेको बताउनुभयो । """
सुनचाँदी बजारः दुवै धातुको मूल्य घट्यो,"""काठमाडौँ,  असार  ६ गते ।  विगत केही दिनदेखि उच्च वृद्धि भएको सुनचाँदीको मूल्यमा बिहीबारदेखि सामान्य गिरावट आएको छ । बुधबारको तुलनामा बिहीबार सुन तोलामा रु. ४०० र चाँदीमा रु. २५ ले घटेकामा त्यति नै परिमाणको सुन र चाँदी आज क्रमशः रु. ८०० र रु. ५० ले घटेको छ । नेपाल सुनचाँदी व्यवसायी महासङ्घका अनुसार आज एक तोला सुनको मोल रु. एक लाख ९४ हजार ७०० सोही परिमाणको चाँदीको मोल रु. दुई हजार १५० निर्धारण भएको छ । बिहीबार प्रतितोला सुन रु. एक लाख ९५ हजार ५०० र चाँदी रु. दुई हजार २०० मा कारोबार भएको थियो । अन्तरराष्ट्रिय बजारमा आज एक औँस सुन तीन हजार ३०० अमेरिकी डलरमा खरिदबिक्री भइरहेको अन्तर्राष्ट्रिय सञ्चारमाध्यमले जनाएका छन् । रासस """
अन्धविश्वासविरुद्धको आवाज हो ‘मोहर’ : निर्देशक ओम प्रतीक,"""काठमाडौँ,  असार ६ गते ।  आगामी साउन २३ मा प्रदर्शन हुने चलचित्र ‘मोहर’ ले देवीदेवताको सेवाका नाममा कन्या बालिकालाई ‘देउकी’ बनाउने जस्ता अन्धविश्वासविरुद्ध जनचेतना जगाउने लेखक तथा निर्देशक ओम प्रतीकले जानकारी दिनुभएको छ । आज यहाँ कमलपोखरीस्थित एक चलचित्र भवनमा चलचित्रमा समावेश शिर्ष गीतको श्रव्यदृश्य सार्वजनिक गर्न आयोजित कार्यक्रममा निर्देशक प्रतीकले बालिकामाथि हुने परम्परागत सामाजिक हिंसाका घटनालाई चलचित्रले निरुत्साहित गर्ने संदेश प्रवाह गर्ने बताउनुभयो । उहाँले भन्नुभयो,“मेरो जानकारीमा भएसम्म विसं २०७९ सम्म देउकी प्रथा चलेको छ । त्यसकारण पनि आजकै शैलीमा उक्त कथालाई भनेका छौँ । अहिले विभिन्न बहानामा बालिका माथि हुने गरेको हिँसालाई बन्देज गर्नुपर्छ भन्ने संदेश चलचित्रले प्रवाह गर्छ । यो मनोरञ्जनसँगै सामाजिक विकृतिलाई उठान गरिएको चलचित्र हो ।” उहाँले चलचित्रका माध्यमले धेरै तथ्यलाई बुझाउन सहज भएकाले ‘मोहर’ को विषयवस्तु छनोट गरेको जानकारी दिनुभयो । चलचित्रमा पल शाह, बेनिशा हमाल, निती शाह, अर्जुनजङ्ग शाही, मिस पबि लगायतका कलाकारले अभिनय गर्नुभएको छ । सामाजिक यथार्थ र विद्रोह मिसिएको कथावस्तुमा बनेको ‘मोहर’ ले दर्शकलाई निराश बनाउने अभिनेत्री शाहले बताउनुभयो । “यसले मनोरञ्जनसँगै हाम्रो एउटा दुःखद परम्परालाई समेटेको छ । यो चलचित्र हेरेपछि महिला वा बालिकालाई हुने हिँसा थोरै भएपनि घट्छ भन्ने विश्वास छ”, उहाँले भन्नुभयो । चलचित्रमा भुपेन्द्र अधिकारीले सम्पादन, दिपेन बस्न्यातले छायाङ्कन, रामजी लामिछाने र कविराज गहतराजले नृत्य निर्देशन, कुमार महर्जनले द्वन्द्व निर्देशन गर्नुभएको छ । रासस """
हल गोरु पाल्ने किसानलाई आर्थिक सहयोग,"""वालिङ (स्याङ्जा), असार ६ गते । स्याङ्जाको फेदीखोला गाउँपालिकाले हलगोरु पाल्ने किसानलाई प्रोत्साहनका लागि अनुदान दिएको छ । परम्परागत कृषि प्रणालीको संरक्षण र कृषकलाई आर्थिक प्रोत्साहन दिने उद्देश्यले हल गोरु पाल्ने किसानलाई अनुदान दिएको गाउँपालिकाका अध्यक्ष घनश्याम सुवेदीले बताउनुभयो । पछिल्लो समय गाउँगाउँमा गोरु पाल्न छाड्ने क्रम बढ्दै गएपछि हलगोरु पाल्ने किसानलाई प्रोत्साहनस्वरुप प्रतिहल रु. १० हजार अनुदान दिइएको हो । फेदीखोला गाउँपालिकाका पाँचवटै वडाबाट हल गोरुको तथ्याङ्क सङ्कलन गरी प्रोत्साहन अनुदान प्रदान गरेको हो । हल गोरु पाल्ने किसानलाई प्रोत्साहन अनुदान कार्यक्रमअन्तर्गत २२४ जना किसान समेटिएका छन् । कुल २९० हल गोरुका लागि रु. १४ लाख ४५ हजार अनुदान वितरण गरिएको उहाँले बताउनुभयो । यो कार्यक्रममार्फत आर्थिक, सामाजिक, पर्यावरणीय र सांस्कृतिक महत्वलाई जोगाइ राख्नका लागि टेवा पुग्ने गाउँपालिकाको अपेक्षा छ । “हल गोरु पाल्ने किसानलाई प्रोत्साहन अनुदानले विशेषगरी आर्थिक, सामाजिक, पर्यावरणीय, सांस्कृतिक रुपमा समेत प्रभाव पार्ने देखिन्छ,” उहाँले भन्नुभयो, “किसानको मनोबल बढाउँदै दिगो, आत्मनिर्भर र सांस्कृतिक रुपमा समृद्ध कृषि प्रणालीतर्फ सकारात्मक सङ्केत दिएको छ ।” किसानको उत्पादन लागत घटेर आम्दानी बढ्ने, सामूहिक श्रम र पराम्परागत कृषि अभ्यासको पुनर्जीवनमा टेवा पुग्ने विश्वास उहाँको छ । यान्त्रिक प्रविधिहरुको प्रयोगबाट हुने जोताइको सट्टामा वातावरणमैत्री विधिको प्रोत्साहनमा जोड दिएको हो । “पछिल्लो समय गोरु पाल्ने चलन हराउँदै गएको छ, हाम्रो परम्परा मेटिँदै गएको छ,” उहाँले भन्नुभयो, “एकातिर हाम्रो परम्पराको संरक्षण हुने र अर्कोतर्फ जैविक मल घरमै उत्पादन गर्न सकिने भएकाले गोरु पाल्ने किसानलाई प्रोत्साहन अनुदान उपलब्ध गराएका हौँ ।” यो कार्यक्रममा गाउँपालिकाको ७५ प्रतिशत अनुदान र किसानको २५ प्रतिशत लागत साझेदारी रहेको फेदीखोला गाउँपालिका पशुपक्षी विकास उपशाखाका प्रमुख भगवानदेव यादवले बताउनुभयो । गाउँपालिकाले हल गोरु पालेका किसानहरुलाई प्रोत्साहन अनुदान दिनेसम्बन्धी सूचना सार्वजनिक गरेपछि वडावडाबाट निवेदन सङ्कलन भएको थियो । सङ्कलन भएका निवेदनउपर जनप्रतिनिधि तथा कर्मचारीहरु घरघरमै पुगेर अनुगमनपश्चात् प्रमाणित भएपछि सम्बन्धित किसानको बैङ्क खातामा रकम जम्मा गरिदिने भएको उहाँले बताउनुभयो । “एउटै किसानले पालेको एक हल गोरु अथवा दुईजना किसानको मिलाएर एक हल गोरु बनाइएको रहेछ भने पनि पालिकाले प्रोत्साहनस्वरुप ७५ प्रतिशत अनुदान दिन्छ,” उहाँले भन्नुभयो, “गोरु पाल्ने किसानहरुको सबै तथ्याङ्क सङ्कलन गरी प्रक्रिया पूरा भइसकेको छ ।” रासस """
धोवीखोलामा बाढी (फोटो फिचर),"""काठमाडौँ, असार ६ गते । दिनभर भारी वर्षा भएपछि काठमाडौँको धोवीखोलामा बाढी आएको छ । बाढीले धोवीखोला करिडोर अधिकांश भागमा डुबानमा परेको छ । तस्बिरः न्युज एजेन्सी  """
इरान–इजरायल युद्धले युरोपमा आप्रवासनलाई ‘नकारात्मक’ प्रभाव पार्न सक्ने,"""पेरिस, असार  ६ गते (रासस/एएफपी)। इरान र इजरायलबीचको हवाई युद्धका कारण आप्रवासनमा वृद्धि हुन सक्ने टर्कीएले जनाएको छ। टर्कीएका राष्ट्रपति रेसेप तैयप एर्दोगानले युद्धका कारण आप्रवासनमा वृद्धि हुन सक्ने युरोप र यस क्षेत्रलाई हानि पुर्‍याउन सक्ने चेतावनी दिनुभएको हो। इरानले आणविक अस्त्र विकास गर्न लागेको भन्दै इजरायलले एक साताअघि ठूलो सङ्ख्यामा हवाई आक्रमण गरेपछि इरानले गरेको प्रतिकारका कारण युद्ध चर्किएको छ। जर्मनीका चान्सलर फ्रेडरिक मर्जसँगको टेलिफोन वार्तामा गरिएको उहाँको भनाइ उद्धृत गर्दै एर्दोगानको कार्यालयले भनेको छ, “इजरायलको आक्रमणले निम्त्याएको हिंसाको चक्रले यस क्षेत्र र युरोपलाई आप्रवासन समस्या बढाउने र आणविक चुहावटको सम्भावना रहने भएकाले यो युद्धले युरोपलाई व्यापक प्रभाव पार्नसक्छ। एर्दोगानले इरानसँगको आणविक असहमतिको समाधान ‘वार्ताबाट’ मात्रै हुने बताउनुभएको छ। उहाँले हिंसाले क्षेत्रीय सुरक्षाका लागि खतरालाई उच्च स्तरमा पु¥याएको र टर्कीएले ‘द्वन्द्व अन्त्यका लागि प्रयास गरिरहेको’ बताउनुभयो। बढ्दो द्वन्द्वका बावजुद टर्कीएको रक्षा मन्त्रालय स्रोतले बिहीबार इरानबाट बाहिरिने सङ्ख्यामा ‘कुनै वृद्धि’ नभएको बताएको छ। टर्कीएका अधिकारीहरूले यस दावीलाई पुष्टि गर्ने कुनै तथ्याङ्क सार्वजनिक गरेका भने छैनन्। टर्कीएको पूर्वी शहर वान नजिकैको मुख्य कापिकोय सीमा नाकामा एएफपीका संवाददाताहरूले दुवै दिशाबाट सयौं मानिस पार गरेको देखेको बताएका छन्। रक्षामन्त्री यासर गुलेरले बुधबार सीमाक्षेत्रको भ्रमणका क्रममा भन्नुभयो, “हाम्रो सीमामा सुरक्षा व्यवस्था बढाइएको छ।” """
कैलालीमा कैदी मृत्यु प्रकरण : प्रहरीका सई पक्राउपछि परिवारले बुझ्यो शव,"""निराजन परियारचौमाला (कैलाली), असार ६ गते । कैलाली कारागारमा कैद भुक्तान गरिरहेको अवस्थामा मृत्यु भएका डडेल्धुराको भागेश्वर गाउँपालिका–५ का २८ वर्षीय हरिस सिंह पालीको परिवारले पाँच दिनपछि शव बुझेको छ । पालीकी श्रीमती जानकी साउदले दिएको किटानी जाहेरीका आधारमा जिल्ला प्रहरी कार्यालयमा कार्यरत प्रहरी नायब निरीक्षक सई हरजीत नाथलाई पक्राउ गरेपछि मृतकका परिवारले शव बुझेका हुन् । जिल्ला प्रहरी कार्यालयका प्रवक्ता प्रहरी नायब उपरीक्षक डीएसपी राजकुमार सिंहले पालीको शव परीक्षणपछि शुक्रबार बिहान पीडित पक्षले शव बुझेको जानकारी दिनुभयो । उहाँका अनुसार मृतककी श्रीमतीको किटानी जोहरीका आधारमा सई नाथलाई पक्राउ गरी अनुसन्धानका लागि हिरासतमा राखिएको छ । नाथ मृतक पाली प्रतिवादी रहेको बैंकिङ कसुर मुद्दाका वादी हुन् । नाथले दिएको मुद्दामा पालीलाई जिल्ला अदालतले २०८० सालको फागुनमा १० दिन कैद र दुई लाख जरिवाना हुने फैसला गरेको थियो । अहिले मृतककी श्रीमतीले उनीविरुद्ध कर्तव्य ज्यान शीर्षकमा मुद्दा दर्ता गर्नुभएको छ । मृतककी श्रीमती साउदले नाथकै योजनामा कारागारभित्र कुटपिट गरी श्रीमानको हत्या गरिएको आरोप लगाउदै बुधबार कारागार प्रमुख वसन्तबहादुर खत्रीसहितका पाँच जनाविरुद्ध किटानी जाहेरी दिनुभएको थियो । तर कैलाली प्रहरीले उहाँलाई जाहेरी सच्याएर ल्याउन भनेपछि बिहीबार भने नाथविरुद्ध मात्र जाहेरी दिइएको थियो । २९ जेठमा डडेल्धुराबाट पक्राउ परेका पालीलाई कैलाली प्रहरीले ३० गते धनगढी ल्याएको थियो । ३१ गते शनिबार पक्राउ परेका कारण उनलाई असार १ गते मात्र अदालत पेस गरिएको थियो । अदालतले पालीलाई सोही दिन कैद भुक्तानका लागि जिल्ला कारागार चलान गरिएको थियो । तर असार २ गते राति १०ः३० बजे कारागारका बाथरुम नजिकै पाली अचेत अवस्थामा भेटिएपछि सेती प्रादेशिक अस्पताल लगिएकोमा सोही राति मृत्यु भएको थियो । मृतक पालीका शरीरमा चोटपटकसमेत देखिएका कारण परिवारले उनको योजनाबद्ध हत्या गरेको आरोप लगाएको छ । """
पाँचथरमा ट्राफिक सप्ताह,"""राधा लुइटेल फिदिम, असार ६ गते। पाँचथरमा ट्राफिक सप्ताह सुरु भएको छ। सवारी दुर्घटना र तिनबाट हुने क्षतिको न्युनीकरणका लागि जिल्ला ट्राफिक प्रहरी कार्यालयको अगुवाइमा ट्राफिक सप्ताह सुरु भएको हो। फिदिम बजारस्थित शिवालय मन्दिरबाट प्रभातफेरी आयोजना गर्दै यो सप्ताह सुरु गरिएको हो। र्‍यालीमा सहभागीले सवारी दुर्घटना हुन नदिन चालक पैदलयात्री र यात्रुले अपनाउनुपर्ने सावधानी सम्बन्धी सन्देश लेखेका प्ले कार्ड र ब्यानर बोकेका थिए । र्‍याली पश्चात जिल्ला समन्वय समितिको सभाहलमा प्रवेश गरेका सहभागीले त्यहाँ औपचारिक कार्यक्रम मार्फत ट्राफिक सप्ताह सुरु भएको उद्घोष गरे। समारोहका प्रमुख अतिथी रहनुभएका फिदिम नगरपालिकाका प्रमुख मित्रप्रसाद काफ्लेले सहभागी विद्यार्थीलाई हेलमेट लगाइ दिएर कार्यक्रमको उद्घाटन गर्नुभएको थियो। कार्यक्रममा ट्राफिक नियमको पालना, सवारी साधनको नवीकरण र लाइसेन्सको महत्त्व लगायतका विषयमा सचेतना फैलाइएको थियो। """
वित्त सम्मेलन रणनीतिक अवसर,"""संयुक्त राष्ट्रसङ्घको आयोजनामा अन्तर्राष्ट्रिय विकासका लागि चौथो वित्त सम्मेलन आगामी जुन ३० देखि ३ जुलाई २०२५ सम्म स्पेनको सेभिलमा आयोजना हुँदै छ । सम्मेलनले सन् २००२ को मोन्टेरे, २००८ को दोहा र २०१५ को आदिस अबाबा सम्मेलनमा भएका प्रतिबद्धताको पुनरवलोकन गर्दै दिगो विकास, ऋण सङ्कट, वित्त समावेशिता र जलवायु वित्तको सन्दर्भमा विश्वव्यापी ऐक्यबद्धता निर्माण गर्ने लक्ष्य राखेको छ । मेक्सिको, नर्वे र जाम्बियासँगै सम्मेलनको परिणामको दस्ताबेजको सहसंयोजकका रूपमा नेपालले अन्तर्राष्ट्रिय वित्त शासनमा प्रभावशाली भूमिका प्राप्त गरेको छ । नेपाल जस्ता ऋण र रेमिट्यान्समा आधारित, प्राकृतिक स्रोत र श्रममुखी अर्थतन्त्र भएका मुलुकका लागि यो सम्मेलन बहुपक्षीय विकास साझेदारीमा स्पष्ट रणनीतिक धारणा राख्ने कूटनीतिक अवसर हो । आजको विश्वमा समावेशी, न्यायसङ्गत र दिगो वित्त संयन्त्रको आवश्यकता तीव्र रूपमा महसुस भइरहेको छ । विश्वले नेपालको नेतृत्व र दृष्टिकोणलाई नियालिरहँदा यो सम्मेलन नेपाललाई समृद्ध, सशक्त, र समान विकासको मार्गमा अघि बढाउन सक्ने ऐतिहासिक अवसर हो । यो सम्मेलन केवल छलफलको मञ्च मात्र नभई विश्व मञ्चमा आफ्नो विकास दृष्टिकोण र रणनीतिक प्राथमिकता प्रस्तुत गर्ने सुनौलो अवसर पनि हो । सम्मेलन नेपाललाई आफ्नो आर्थिक र सामाजिक समृद्धिको मार्गलाई बलियो बनाउन र अन्तर्राष्ट्रिय सहयोग जुटाउन र नेपालको सहसंयोजकको भूमिकामार्फत अन्य कम विकसित र भूपरिवेष्टित देशले सामना गर्ने संरचनात्मक अवरोधलाई सम्बोधन गर्ने नीतिका पक्षमा वकालत गर्ने अवसर पनि हो । सम्मेलनको अन्तरसम्बन्ध समृद्ध नेपाल, सुखी नेपालीको राष्ट्रिय आकाङ्क्षा हासिल गर्न र नेपाललाई २०२६ सम्ममा अल्पविकसित मुलुकको सूचीबाट स्तरोन्नति गरी मध्यम आय भएको देश बनाउन तथा २०३० सम्ममा दिगो विकास लक्ष्य हासिल गर्ने प्रतिबद्धता पूरा गर्न नेपालले प्रभावकारी अन्तर्राष्ट्रिय सहकार्य गर्न अपरिहार्य छ । नेपाल जस्तो मुलुक जहाँ गरिबी, विकट भूगोल र जलवायु सङ्कट गहिरिँदो छ, विकासका लागि वित्त सम्मेलन केवल नीतिगत बहसको विषय नभई, राष्ट्रिय अस्तित्व र सामाजिक रूपान्तरणको महìवपूर्ण पक्ष हो । नेपालले यस्ता अन्तर्राष्ट्रिय सम्मेलनमा सहभागी मात्र भएर होइन, प्रभावकारी रूपमा नेतृत्वकारी भूमिका निर्वाह गर्नु आजको आवश्यकता हो । सम्मेलनमा नेपालको सहभागिता विश्वव्यापी वित्त संरचनालाई पुनर्संरचना गर्ने र दिगो विकास लक्ष्यका लागि स्रोत जुटाउने ऐतिहासिक अवसर हो । यो नेपालका लागि मात्र नभई समग्र न्यून विकसित, भूपरिवेष्टित र विकासशील देशका लागि महत्वपूर्ण छ । यो अवसरले नेपाललाई आफ्ना विकास चुनौती विश्वमञ्चमा प्रस्तुत गर्न र समावेशी समाधानको वकालत गर्ने अवसर पनि हो । नेपालले आफ्नो कूटनीतिक प्रभावलाई उपयोग गरी जलवायु अनुकूल वित्त, ऋण राहत र निजी लगानी आकर्षणका लागि अन्तर्राष्ट्रिय समर्थन जुटाउन सक्छ, जसले देशको दिगो विकासको मार्गलाई बलियो बनाउने छ । नेपालको १६ पञ्चवर्षीय योजनाले समृद्धिको आधार तय गर्दै दिगो वित्त संरचना निर्माणमा जोड दिएको छ । जसका लागि नेपालले निम्न सन्देश सम्मेलनमा स्पष्ट रूपमा प्रस्तुत गर्नु पर्छ । पहिलो, ऋणमुखी वित्त संरचना हटाउँदै अनुदानमुखी र मिश्रित वित्तसंरचना पहुँच सुनिश्चित गर्नु पर्छ । दोस्रो, जलवायु सङ्कटले सर्वाधिक प्रभावित मुलुकका रूपमा नेपालले हरित जलवायु कोष र अनुकूलन कोषको स्रोतमा न्यायसङ्गत पहुँचका लागि आवाज उठाउन पर्छ । तेस्रो, दिगो विकास लक्ष्यका लागि आवश्यक वित्त प्रवाहमा दीर्घकालीन रणनीति प्रस्ताव गर्नुपर्ने हुन्छ । चौथो, अन्तर्राष्ट्रिय वित्त संस्थाहरूमा नेपाल जस्ता देशहरूको सहभागिता र मतभार वृद्धि गर्ने विषयमा स्पष्ट धारणा राख्न सक्नु पर्छ । त्यसै गरी हालै स्वीकृत वैदेशिक सहायता परिचालन नीति, २०८२ लाई सम्मेलनको भावनासँग जोडेर नेपालले आफ्नो रणनीतिक प्रभाव विस्तार गर्न सक्छ । यी नीतिगत प्राथमिकताले नेपाललाई विश्वव्यापी वित्त संरचनामा प्रभावकारी भूमिका खेल्न सहयोग गर्ने छन् । पहल गर्नुपर्ने विषय चौथो वित्त सम्मेलन नेपालको सहसंयोजकको भूमिकाले यसलाई कम विकसित र भूपरिवेष्टित देशहरूले सामना गर्ने संरचनात्मक अवरोधलाई सम्बोधन गर्ने नीतिका पक्षमा नेतृत्व प्रदान गर्न अवसर छ । प्रधानमन्त्री केपी शर्मा ओलीले नेतृत्व गर्नुहुने उच्चस्तरीय प्रतिनिधिमण्डलमा अर्थ, परराष्ट्र, योजना आयोग र स्थानीय सरकारका प्रतिनिधि समावेश हुने सम्मेलनमा नेपालको प्रभावकारी तयारी र सहभागिताले दीर्घकालीन विकासमा महìवपूर्ण योगदान पु¥याउन सक्छ । सम्मेलनमा नेपालले सामान्य सहभागिता होइन, रणनीतिक सहभागिता सुनिश्चित गर्नु पर्छ । चौथो वित्त सम्मेलन नेपालको सह संयोजकको भूमिकाले यसलाई कम विकसित र भूपरिवेष्टित देशले सामना गर्ने संरचनात्मक अवरोधलाई सम्बोधन गर्ने नीतिका पक्षमा नेतृत्व प्रदान गर्न अवसर छ । वित्त सम्मेलन नेपालको सहसंयोजकको भूमिकाले यसलाई कम विकसित र भूपरिवेष्टित देशले सामना गर्ने संरचनात्मक अवरोधलाई सम्बोधन गर्ने नीतिका पक्षमा नेतृत्व प्रदान गर्न अवसर पनि छ । यो अवसर द्विपक्षीय छलफलद्वारा सहयोग विस्तार गर्ने, जी–७७ र चीन, अति कम विकसित राष्ट्रको समूहलगायत समान परिस्थिति भएका देशसँग साझा प्रस्ताव प्रस्तुत गर्ने र जलवायु तथा वित्त न्यायका विषयमा सहकार्य विस्तार गर्ने समय हो । यो नेपालका लागि आफ्नो विकास दृष्टिकोण, वित्त आवश्यकता, र कूटनीतिक हैसियत स्पष्ट पार्ने अवसर हो । नेपालले दिगो विकास र समावेशी समृद्धिका लागि न्यायोचित वित्त संरचना र अन्तर्राष्ट्रिय सहयोगको माग राख्न, तथा विकासशील राष्ट्रहरूको हितमा स्पष्ट धारणा दिन यो सम्मेलनलाई प्रयोग गर्नु पर्छ । सरकार, निजी क्षेत्र, नागरिक समाज, र दातृ साझेदारबिचको सहकार्यमा तयार गरिएको साझा दृष्टिकोणबाट मात्रै नेपालले आफ्नो उपस्थिति सशक्त बनाउँदै अन्तर्राष्ट्रिय समुदायसँग प्रभावकारी साझेदारी विस्तार गर्न सक्छ । विश्वका नेताहरू, अन्तर्राष्ट्रिय वित्त संस्था, व्यापारिक सङ्गठन, नागरिक समाज र संयुक्त राष्ट्रसङ्घीय प्रणालीलाई एकै मञ्चमा ल्याउने हुँदा सम्मेलन विश्वव्यापी सहयोगलाई सुदृढ गर्ने एक मात्र मञ्च हो । अन्तर्राष्ट्रिय वित्त संरचनाको सुधार र दिगो विकासका लागि स्रोत परिचालनको प्रमुख क्षेत्र–जस्तै आन्तरिक स्रोत परिचालन, अन्तर्राष्ट्रिय कर सहयोग, विकास सहायता, निजी लगानी, व्यापार, ऋण दिगोपन, प्रविधि र तथ्याङ्क शासनमा आफ्नो कूटनीतिक प्रयासलाई केन्द्रित गर्न सक्छ । उदाहरणका लागि, नेपालको कर–जिडिपी अनुपात, डिजिटल कर प्रशासन र अनौपचारिक क्षेत्रलाई औपचारिक बनाएर सुधार गर्न सकिन्छ । त्यस्तै, अवैध वित्त प्रवाह रोक्न पारदर्शिता मापदण्ड र विश्वव्यापी लाभकारी स्वामित्वको पक्षमा वकालत गर्न सकिन्छ । यी प्रयासले नेपालको वित्त आधारलाई सुदृढ बनाउने छ । नेपालले अन्तर्राष्ट्रिय विकास सहायताको ०.७ प्रतिशत लक्ष्य र एलडिसीका लागि ०.२ प्रतिशतको सुनिश्चितता, हानि तथा नोक्सानी कोषमा सहज पहुँच र दक्षिण दक्षिण सहयोगमार्फत भारत र चीनसँगको साझेदारीलाई जोड दिन सक्छ । यसै गरी जलविद्युत्, पर्यटन र कृषि क्षेत्रमा प्रत्यक्ष वैदेशिक लगानी आकर्षित गर्न एलडिसीका लागि अन्तर्राष्ट्रिय लगानी समर्थन केन्द्रको प्रस्ताव र वैदेशिक रेमिट्यान्स लागतलाई ३५ प्रतिशतभन्दा कम गर्ने पहल महत्वपूर्ण हुन सक्छ । व्यापारको क्षेत्रमा, कर र कोटामुक्त वैदेशिक व्यापार, खुला बजारमा पहुँच र व्यापार पूर्वाधारका लागि लगानी कोषले भारत र चीनसँगको क्षेत्रीय व्यापारलाई बलियो बनाउन सकिन्छ । जलवायु अनुकूलन ऋण सहायतामा र जी –२० साझा फ्रेमवर्कमा विस्तारित पहुँचले नेपालको वित्त जोखिमलाई कम गर्नेछ । प्रविधि र नवप्रवर्तनमा डिजिटल पूर्वाधार र हरित प्रविधिमा लगानी, साथै लैङ्गिक रूपमा खण्डीकृत तथ्याङ्क र एकीकृत राष्ट्रिय वित्त फ्रेमवर्कमा अन्तर्राष्ट्रिय सहायता प्राप्त गर्न नेपालले वकालत गर्न सक्छ । नेपालले बहुपक्षीय सहायता मञ्चसँग पारदर्शी विनियोजनका पक्षमा बजेट समर्थन र संयुक्त कोष संयन्त्रको माग गर्न सक्छ, जसले राष्ट्रि«य योजनासँग सहायतालाई तादम्यता गर्न सहयोग पु¥याउँछ । सम्भावना र चुनौती सम्मेलन नेपालको भूमिका विश्वव्यापी वित्त परिदृश्यलाई नेपालले आफ्नो हितका साथै भूपरिवेष्टित विकासशील देश, जलवायु संवेदनशील देश र सामान्यतया अति कम विकसित राष्ट्रहहरूको हितलाई अगाडि बढाउने दिशामा हुन पर्छ । विश्व बैङ्क सम्बद्ध निकायमा अन्तर्राष्ट्रिय विकास सहयोगमा नेपालको निर्भरतालाई ध्यानमा राख्दै, सहुलियत वित्त क्षमता विस्तार गर्न दातृनिकायको योगदानमा वृद्धिको वकालत गर्न सकिन्छ । यी सुधारले नेपालको विकास प्राथमिकतालाई समर्थन गर्ने छ । अन्य एलडिसी र एलएलडिसी समूहसँग गठबन्धन निर्माण गरेर समावेशी वित्त सहयोग, जलवायु वित्त र ऋण राहतका मागलाई बलियो बनाउन सकिन्छ । एसडिजी लगानी मेला र व्यापार सञ्चालन समितिमार्फत निजी लगानीकर्ता र बहुपक्षीय विकास बैङ्कसँग सम्बन्ध विस्तार गर्न सकिन्छ । प्राथमिक बजारमा पहुँच सुनिश्चित गर्न एलडिसी प्राथमिकतालाई उजागर गर्नु पर्छ । अन्तर्राष्ट्रिय वित्त संस्थामा कम विकसित राष्ट्रको प्रतिनिधित्व बढाउन आइएमएफ र विश्व बैङ्कको पुनर्संरचना सुधारको माग पनि महìवपूर्ण छ । चुनौती कायम छन् । विगतका सम्मेलनमा भएका प्रतिबद्धता प्रायः कमजोर कार्यान्वयन भएको तथ्यले जवाफदेहिता सुनिश्चित गर्न बलियो अनुगमन र मूल्याङ्कन आवश्यक छ । सम्मेलनको माध्यमबाट नेपालको प्रभाव वृद्धि अन्तर्राष्ट्रिय साझेदारहरूसँग सहकार्यलाई सुदृढ गर्नु पर्छ । विभिन्न वित्त स्रोतको राम्रो व्यवस्थापन र उपयोगको साथै, लगानीकर्ता र दातासँग विश्वास निर्माण गर्न स्रोतको पारदर्शी वितरण र समयमै परियोजना कार्यान्वयन र सम्पन्न गर्नुपर्ने हुन्छ । यस्ता सुधारले नेपाललाई सन् २०२६ सम्ममा न्यून विकसित मुलुकको सूचीबाट सहज सङ्क्रमण सुनिश्चित गर्न, दिगो विकासको वित्त खाडल कम गर्न र समृद्ध र सुखी राष्ट्र बनाउने लक्ष्यतर्फ एक कदम नजिक ल्याउन सक्छ । यो अवसरलाई सदुपयोग गर्न नेपालले उच्चस्तरीय तयारी, रणनीतिक सहभागिता र अन्तर्राष्ट्रिय साझेदारीमा जोड दिनु पर्छ । """
वास्तविक किसानले अनुदान नपाएको गुनासो,"""चन्द्र पन्दाक ताप्लेजुङ, असार ६ गते। ताप्लेजुङको फुङ्लिङ नगरपालिकाका किसानले वास्तविक किसानले अनुदान नपाउने गरेको गुनासो गरेका छन्। फुङ्लिङ नगरपालिका–८ दोखु मेवाराजाका किसानले कृषक लक्षित विभिन्न अनुदान वास्तविक किसानहरुले नपाएको गुनासो गरेका हुन्। कोशी प्रदेश, उद्योग कृषि तथा सहकारी मन्त्रालयको सहयोगमा दोखु मिडिया सेन्टरले शुक्रबार आयोजना गरेको ‘किसानसँग कृषिमन्त्री’ कार्यक्रममा सहभाभी किसानले वास्तविक किसानले अनुदान नपाउने गरेको गुनासो गरेका हुन्। बजारमा पसल, व्यवासय भएकाहरुको पहुँच पुग्ने र उनीहरुले अनुदान पाउने गरेको स्थानीय किसान मदन पौडेलले बताउनुभयो। कृषक समूह दर्ता गरी बजारमा किराना, कपडा लगायतका व्यापार व्यवसाय गर्नेले अनुदान पाउने र गाउँका वास्तविक किसानले अनुदान नपाउने गरेको पौडेलको भनाइ छ। किसान लक्षित कार्यक्रम तथा अनुदान कार्यान्वयन गर्ने कृषि ज्ञान केन्द्रलगायतका निकायबाट पाउने त्यस्ता सुविधाहरु वास्तविक किसानले नपाउने गरेको उहाँले गुनासो गर्नुभयो। यस्तै अर्का किसान मनुकादेवी नेपालले पनि कृषि कर्ममा निरन्तर खटिरहने वास्तविक किसान भन्दा टाठा, बाठा तथा पहुँच पु¥याउने कृषिमा संलग्न नभएकाले अनुदान र सहयोग पाउने गरेका गुनासो गर्नुभयो। वास्तविक किसानको दुःख र परिश्रमलाई हेरेर अनुदान र सहयोगहरु गरिदिन सम्बन्धित पक्ष र जनप्रतिनिधिलाई उहाँले आग्रह गर्नुभयो। उहाँहरुजस्तै अन्य किसानले पनि कृषि कर्ममा सधैं दुःख गर्ने र पसिना बगाउने वास्तविक किसानले अनुदान सहयोगहरु नपाउने गरेको गुनासो गरेका छन्। यता कोशी प्रदेशका उद्योग कृषि तथा सहकारीमन्त्री खगेनसिंह हाङ्गाम सहभागी बन्नुभएको उक्त कार्यक्रममा सहभागी किसानले आफ्ना गुनासो सुनाउँदै आफूहरुलाई सहयोग गर्न पनि माग गरेका छन्। स्थानीय किसान गुरुभक्ति नेपालले खेती गर्न सिँचाइको समस्या रहेको र कुलो निर्माणका लागि बजेटको व्यवस्था गरी दिन मन्त्रीसमक्ष माग गर्नुभयो। यस्तै अग्निप्रसाद भण्डारीले बाख्रापालनका लागि सहयोग गर्न माग गर्नुभयो। स्थानीय किसान मदन पौडेलले सामूहिक गाई पालन गर्ने सोच रहेको र यसका लागि आवश्यक सहयोग गर्न माग गर्नुभयो। तरकारी खेती गर्दै आउनुभएकी किसान पवित्रा नेपालले परम्परागत शैलीमा खेती गर्दै आएको र आधुनिक खेती प्रविधि साथै प्राविधिक ज्ञान र सीपका लागि सहयोग गर्न मन्त्रीसमक्ष अनुरोध गर्नुभयो। यस्तै दोखुको मेवाराज टोलमा लिचि खेती, आँप खेती, टिमुर खेती, कफीजस्ता खेती गर्न सकिने भएकाले आवश्यक सहयोग गर्न किसानले मन्त्री हाङ्गामलाई आग्रह गरेका हुन्। यता किसानले गर्दै आएको खेती बाँदर, दुम्सीजस्ता जङ्गली जनावरले क्षति गर्ने गरेकाले जङ्गली जनावर नियन्त्रण गर्न सहयोग गर्न पनि मन्त्रीसमक्ष उनीहरुले आग्रह गरेका छन्। कार्यक्रममा सहभागी मन्त्री हाङ्गामले स्थानीय किसानको पीडा, आवश्यकता र मागबारे जानकारी लिने उद्देश्यले नै किसानसँग कृषिमन्त्री कार्यक्रम अघि बढाएको र आवश्यक सहयोगका लागि आफूले पहल गर्ने आश्वासन दिनुभयो। आगामी आर्थिक वर्षका लागि दोखुका किसानलाई लक्षित गरी केही बजेट तथा योजना विनियोजन गरी दिएको पनि उहाँले बताउनुभयो। कार्यक्रममा वडाध्यक्ष क्षितिज सुनुवार, वडाका अन्य जनप्रतिनिधि, शिक्षक, बुद्धिजीवीसहित स्थानीय किसानको सहभागिता रहेको थियो। विशेषगरी मन्त्रीसँग स्थानीय किसानले किसानको पीडा, आवश्यकता र ज्ञिजासाबारे प्रत्यक्ष साक्षात्कार गर्ने अवसर प्राप्त गरेका दोखु मिडिया सेन्टरका सञ्चालक माला पालुङ्वाले बताउनुभयो। उहाँका अनुसार किसानसँग कृषिमन्त्री कार्यक्रम मन्त्रीलाई प्रत्यक्ष भेट गर्ने अवसर प्राप्त गरेकोमा दोखुका किसानले खुशी व्यक्त गरेका छन्। """
उत्कृष्ट तीन कृषकलाई ‘भीमदत्त पन्त कृषक’ पुरस्कार,""""""
आगोले जलेर घाइते बालिकाको उपचारको क्रममा मृत्यु,"""बोमलाल गिरी नवलपुर, असार ६ गते। नवलपुरको देवचुलीमा आगोले जलेर घाइते भएकी कावासोती नगरपालिका–८ की बालिकाको उपचारको क्रममा काठमाडौँमा मृत्यु भएको छ। देचुली–१७ पिप्रहरस्थित चितवन टाइगर रिसोर्टमा जेठ ३० गते राति आगोले पोलेर घाइते भएका ५ जना मध्ये एक बालिकाको  उपचारको क्रममा मृत्यु भएको हो। आगोले पोलेर एकै परिवारका तीनसहित पाँच जना घाइते भएका थिए। जिल्ला प्रहरी कार्यालय नवलपुरका प्रहरी नायब उपरीक्षक मधु नेपालका अनुसार कावासोती–८ निवासी ४४ वर्षीय प्रदीपकुमार भट्टराईकी छोरी ६ वर्षीया अन्नी भट्टराईको वर्न अस्पताल कीर्तिपुरमा उपचारको क्रममा मृत्यु भएको हो। उक्त घटनामा कावासोती–८ निवासी ४४ वर्षीय भट्टराई, उहाँकी श्रीमती ४१ वर्षीया मीना पौडेल, छोरी  अन्नी, २६ वर्षीय असिम राना र २४ वर्षीय अनुप गुरुङ घाइते भएका थिए। भट्टराई कावासोतीको मध्यविन्दु बहुमुखी क्याम्पसका प्रध्यापक हुनुहुन्छ। घाइते चार जनाको वर्न अस्पतालमै उपचार भइरहेको प्रहरी नायब उपरीक्षक  नेपालले जानकारी दिनुभयो। रिसोर्टमा सेकुवा पोल्ने क्रममा पाँच जनालाई आगोले पोलेको थियो। उक्त घटनामा रिसोर्टको गम्भीर लापरबाही भएको पीडितको दाबी छ। घाइते भट्टराईले खाजा खाँदै गर्दा होटलका स्टाफले आगोमा पेट्रोल हालेकाले यस्तो घटना घटेको भिडियो सन्देशमार्फत बताउनुभएको छ। जिल्ला प्रहरी कार्यालय नवलपुरका प्रहरी उपरीक्षक यादव ढकालले  घटनाको अनुसन्धान भइरहे पनि घाइते निको भएर फर्किएपछि थप अनुसन्धानमा सहज हुने बताउनुभएको छ। """
कालीगण्डकी काेरिडोर पहिरोका कारण अवरुद्ध,"""तिलाचन पाण्डे तम्घास (गुल्मी), असार ६ गते । कालीगण्डकी काेरिडोर पहिरोका अवरुद्ध भएको छ । कालीगण्डकी गाउँपालिका गुल्मीको हर्मिचौर अर्वेनी सडक खण्डको वडा नम्बर २ को गरगरेमा सडकमाथिबाट पहिरो खसेका कारण सडक अवरुद्ध भएको छ । शुक्रबार दिउँसो सडकमाथिबाट ठुलो ढुङ्गासहित खसेको पहिरोका कारण सडक अवरुद्ध भएको कालीगण्डकी गाउँपालिकाका उपाध्यक्ष मञ्जुकुमारी दर्लामीले जानकारी दिनुभयो । उहाँले अवरुद्ध सडक खुलाउनका लागि एक्साभेटर प्रयोग गरिएको र सडकमाथिबाट ढुङ्गाहरू खसिराखेका कारण सडक खुलाउन समस्या हुने बताउनु भयो । सडक खुलाउन समय लाग्ने भएकाले साना सवारीहरूले हर्मिचौरमाथि देउराली अर्वेनीकोट हुँदै झर्न थालेका छन् । सडक अवरुद्ध हुँदा पुर्तिघाटदेखि बुटवल जाने सवारीहरु अलपत्र परेका छन् । यसका साथै हर्मिचौरदेखि गाउँपालिकाको केन्द्र पुर्तिघाटसम्म जाने यात्रुहरू पनि अलपत्र परेका छन् । हरेक वर्ष उक्त स्थानमा पहिरो खसेर समस्या हुँदै आएको छ ।  """
मिथेन ग्याँस र धौवादी फलाम उत्खननसँगै अर्थतन्त्रमा सहयोग पुग्छ: प्रधानमन्त्री ओली,"""काठमाडौँ, असार ६ गते । प्रधानमन्त्री केपी शर्मा ओलीले दैलेखमा ५० वर्षसम्म नेपाललाई पुग्ने मिथेन ग्याँस पत्ता लागेको बताउनुभएको छ । शुक्रवार ग्वार्को फ्लाइओभरको उद्घाटन गर्दै उहाँले यस्तो बताउनुभएको हो । उहाँले १ सय १२ मिलियन मेट्रिक टन ग्याँस पत्ता लागेको बताउँदै यसबाट नेपालले आर्थिक उन्नति गर्न सक्ने बताउनु भयो । उहाँले दैलेखमा रहेको ग्याँसको अध्ययनका लागि पनि आफूले नै काम सुरु गरेको र अहिलेको फ्लाइओभरको उद्घाटन पनि आफूले नै गरेको बताउनु भयो । धौवादी फलाम कारखानाको काम अघि बढिरहेको र धौवादी फलाम कारखाना सम्पन्न हुने बित्तिकै नेपाललाई सय वर्षलाई पुग्ने फलाम, आइरन, स्टिल प्राप्त हुने दाबी गर्नुभयो । त्यसले देशलाई ठुलो टेवा पुग्ने बताउनु भयो । प्रधानमन्त्री ओलीले भन्नुभयो, ‘हिजो मात्रै एउटा समाचार आयो । अखबारहरूमा व्यापक स्थान पायो । दैलेखमा नेपाललाई ५० वर्ष कमसेकम पुग्ने गरीको मिथेन ग्याँस पत्ता लाग्यो । त्यो प्रमाणित भयो । १ सय १२ मिलियन मेट्रिक टन होला सायद अथवा ठुलो मात्रामा ५० वर्ष नेपाललाई पुग्ने गरी तीन वटा कुवा छ त्यहाँ त्यसमध्ये एउटाबाट मात्रै ५० वर्ष नेपाललाई मिथेन ग्याँस त्यहाँबाट पैदा हुन्छ । जुन कुरा यो फ्लाइओभर सुरु गरेको जस्तै त्यसको पनि सुरुवात मैले नै गरेको थिएँ । हामी धौवादी फलाम कारखाना अघि बढाउँदै छौँ । धौवादी फलाम कारखाना सम्पन्न हुने बित्तिकै हामीले नेपाललाई सय वर्षलाई पुग्ने फलाम, आइरन, स्टिल आदि कारखानाहरू यहाँ स्थापना गर्नेछौँ । त्यसले देशको अर्थतन्त्रलाई धेरै अगाडि बढाउनेछ । त्यसले विदेश जाने मुद्रा नेपालमै रहन्छ । वार्षिक ठुलो आम्दानी त्यहाँबाट हुनेछ । धेरैले रोजगारी नेपालभित्र पाउनेछन् । अरू खनिजको उत्खनन हुन्छ ।’ प्रधानमन्त्री ओलीले उहाँले धौवादी फलाम कारखानाको उत्खनन र मिथेन ग्याँसको प्राप्तिसँगै विदेश जाने मुद्रा नेपालमै रहने र वार्षिक ठुलो आम्दानी हुने बताउनु भयो । यसले स्वदेशमै रोजगारी सिर्जना हुने बताउनु भयो । """
अमेरिकाका दुई सहरमा नेपाली कन्सुलेट कार्यालय खोलिँदै,"""न्युयोर्क, असार ५ गते। नेपाली जनसम्पर्क समिति, अमेरिकाले अमेरिकाको टेक्सास र क्यालिफोर्नियाको सन् फ्रान्सिस्को सहरमा नेपाल सरकारद्वारा कन्सुलेट कार्यालय स्थापना हुने तयारीप्रति खुसी व्यक्त गरेको छ। नेपाल सरकारका तर्फबाट दुवै स्थानमा वाणिज्य दूतावास स्थापना गरी सेवा सञ्चालनका लागि प्रारम्भिक तयारी भइरहेका बेला उक्त समितिले प्रधानमन्त्री केपी शर्मा ओली र परराष्ट्रमन्त्री डा. आरजु राणा देउवासहित नेपाल सरकारप्रति विशेष आभार प्रकट गरेको हो। ‘‘नेपाली जनसम्पर्क समिति नेपाली समुदायको हित र नेपाल सरकारबाट प्रदान गरिने सेवा सहज रूपमा उपलब्ध गराउन सधैँ प्रतिबद्ध छ ।’’ विज्ञप्तिमा भनिएको छ । पश्चिमी क्षेत्रको क्यालिफोर्निया राज्यको सन् फ्रान्सिस्को र टेक्सासको डाल्लास सहरमा वाणिज्य दूतावासको आवश्यकता सम्बन्धमा पटक पटक नेपाल सरकार र नेपाली कांग्रेसको नेतृत्वसमक्ष पहल गर्दै आएको कुरा विज्ञप्तिमा उल्लेख छ । परराष्ट्र मन्त्रालयबाट जिम्मेवारी पाएका कर्मचारीहरू हाल दुवै सहरमा पुगेर कार्यालय खोल्नका लागि अध्ययनरत छन्। सभापति आनन्द विष्टद्वारा हस्ताक्षरित विज्ञप्तिमा सेवा सञ्चालनपछि अमेरिकास्थित नेपाली समुदायले सहज र कम झन्झटिलो सेवा पाउने विश्वास व्यक्त गरिएको छ । नेपाल सरकारको औपचारिक कार्यालय स्थापना भएपछि राहदानी, नागरिकता, आप्रवासनसम्बन्धी सिफारिस र अन्य सेवामा सहज हुने छ।    """
त्रिविका विद्यार्थी र प्राध्यापकले सरकारी अस्पतालमा उपचार सुविधा पाउने,"""काठमाडौँ, असार ६ गते। त्रिभुवन विश्वविद्यालयका विद्यार्थी तथा प्राध्यापकलाई संघीय अस्पताल तथा प्रतिष्ठानमा उपचार सुविधा दिन स्वास्थ्य मन्त्रालय र त्रिविबीच समझदारी भएको छ। स्वास्थ्य तथा जनसंख्यामन्त्री प्रदीप पौडेल र त्रिविका उपकुलपति डा. खड्ग केसीको उपस्थितिमा मन्त्रालयमा भएको समझदारीअनुसार सबै संघीय अस्पताल तथा प्रतिष्ठानमा त्रिविको उपचार कोषमार्फत ९० प्रतिशत तथा १० प्रतिशत योगदानमा आधारित उपचार सुविधा उपलब्ध हुनेछ। समझदारीमा त्रिविले प्राध्यापक तथा विद्यार्थीलाई स्वास्थ्य बीमामा आबद्ध गराउन प्रोत्साहन गर्ने समेत उल्लेख छ। कार्यक्रममा मन्त्री पौडेलले सरकारले संगठित क्षेत्रमा आवद्ध सबैलाई स्वास्थ्य बीमा कोषमा आबद्ध गराउने निर्णय गरिसकेकाले त्रिविले समेत आगामी दिनमा सबैलाई आबद्ध गराएर स्वास्थ्य बीमा सुविधा उपलब्ध गराउन आग्रह गर्नुभयो। यसका लागि आवश्यक गृहकार्य त्रिविले चाँडै सक्ने उहाँले विश्वास गर्नुभयो। स्वास्थ्य बीमा कार्यक्रम प्रभावकारी बनाउन श्रोत थप्नुका साथै नीतिगत सुधार भइरहेको बताउँदै मन्त्री पौडेलले त्रिविका प्राध्यापक विद्यार्थी आबद्ध हुँदा सकारात्मक सन्देश जाने बताउनुभयो।  मन्त्रालयका सचिव डिल्लीराम शर्माले समझदारीको प्रभावकारी कार्यान्वयन हुने विश्वास गर्नुभयो। त्रिविका उपकुलपति डा. केसीले स्वास्थ्य बीमामा आबद्धताका लागि प्रक्रिया थालिएको भन्दै कार्यदल बनाउने बताउनुभयो। उहाँले त्रिवि र मन्त्रालयबिच शिक्षा र स्वास्थ्यमा थप सहकार्य गर्ने बताउनुभयो। """
कमलपोखरीको सुन्दर दृश्य,"""काठमाडौँस्थित कमलपोखरीको सुन्दर दृश्य । """
"देशको पहिलो ‘फ्लाई ओभर’ निर्माण सम्पन्न, प्रधानमन्त्रीबाट आज उद्घाटन हुँदै","""काठमाडौँ, असार ६ गते । उपत्यकाको निकै व्यस्त सडकका रूपमा रहेको ललितपुरस्थित ग्वार्को चोकमा ‘फ्लाई ओभर’ निर्माणले बल्ल पूर्णता पाएको छ । पटकपटक भाका सार्दैै सम्पन्न भएको ‘फ्लाई ओभर’ शुक्रबार प्रधानमन्त्री केपी शर्मा ओलीले विधिवत रूपमा उद्घाटन गर्दै हुनुहुन्छ । ‘फ्लाई ओभर’ निर्माणका क्रममा सास्ती भोगिरहेका सर्वसाधरण अब भने ट्राफिक जामको समस्याबाट मुक्त हुने भएका छन् । भौतिक पूर्वाधार तथा यातायात मन्त्रालय, सडक विभागअन्तर्गत गुणस्तर अनुसन्धान तथा विकास केन्द्रले काठमाडौँ उपत्यकामा निर्माण सम्पन्न बहुप्रतिक्षित ग्वार्को ओभरपास परियोजना निर्माणको प्रक्रिया अगाडि बढाएको थियो । केन्द्रले दुई वर्षभित्र काम सम्पन्न हुनेगरी २०७८ साल फागुन १२ गते आशिष–समानान्तर रेलिगेर जेभी निर्माण व्यवसायी कम्पनीसँग ठेक्का सम्झौता गरेको थियो । यसरी २०८० साल फागुन ११ गते ठेक्का सम्पन्न गर्ने मिति तोकिएको थियो । तर तोकिएको समयमा निर्माण सम्पन्न नभएपछि २०८१ असारमा निर्माण सम्पन्न हुनेगरी फेरि दोस्रोपटक म्याद थप भएको थियो । तर फेरि पनि तोकिएको समयमा पनि निर्माण सम्पन्न हुन नसकेपछि २०८१ साल पुस ८ गते सम्पन्न गर्नेगरी म्याद थप भयो । आयोजनामा समस्या देखिएपछि गत पुस र माघमा गरी एक महिना जति आयोजना निर्माणको कामसमेत ठप्प भएको थियो । केन्द्रका प्रवक्ता प्रदीप भण्डारीले ठेकेदार कम्पनीले पटकपटक म्याद थप गर्दा पनि निर्माण सम्पन्न गर्न नसकेपछि हालसम्मको करिब रु एक करोड ४७ लाख हर्जना तिराएर निर्माण सम्पन्न गरिएको जानकारी गराउनुभयो । “ग्वार्को ओभरपासको निर्माण कार्यमा प्राविधिक जटिलता र अपरिहार्य प्राविधिक परिमार्जनका कारण केही ढिलाइ भयो”, उहाँले भन्नुभयो, “प्रारम्भिक डिजाइनअनुसार काम सुरू गरे पनि निर्माण व्यवसायीले पेस गरेको प्रारम्भिक डिजाइनमा आवश्यक परिवर्तन गर्नुपरेको थियो । त्यसका लागि थप अध्ययन तथा स्वीकृति प्रक्रियाले समय लिएको हो । साथै, यान्त्रिक रूपमा स्थिर माटोको पर्खाल जडान गर्दा जमिनमुनिको माटोमा अपेक्षित मात्रामा सुधार गर्नुपर्ने देखिएकाले माटो सुधारसम्बन्धी थप कार्य गर्नुपर्यो । यो कामले अतिरिक्त समय र स्रोतको खपत गर्यो ।” त्यसैगरी, अप्रोच सडक निर्माणका क्रममा माटो थपिँदै जाँदा सातदोबाटोतर्फको भागमा जगको माटो असमान रूपमा थिचिएकाले पनि थप समय लागेको भण्डारीले बताउनुभयो । “त्यसको असरस्वरूप सातदोबाटोतर्फको भागमा असमान रूपमा माटो दबिँदा प्यानल–४ र प्यानल–५ बीचको अन्तराल बढेको थियो । उक्त समस्या समाधान गर्न दुवै प्यानललाई खोलेर पुनः सन्तुलनसहित जडान गर्नुपरेको थियो । जसले कार्यअवधि थप लम्बिएको हो”, उहाँले भन्नुभयो । भण्डारीका अनुसार ग्वार्को ओभरपासको कुल र्याम्प र पुलको लम्बाइ ५७६ दशमलव २ मिटर,  ग्वार्को चोकबाट लगनखेलतर्फ तीन सय २० मिटर र सातदोबाटोतर्फ एक सय ८५ मिटर लामो ओभरपास रहेको छ । दुवैतर्फ चार तहको कालोपत्र गरिनुका साथै ओभरपासको र्याम्पको दूरी भने १० दशमलव २ मिटर रहेको उहाँको भनाइ छ । “बीचको पुल खण्डको लम्बाइ भने ३६ दशमलव २ मिटर छ । यसरी दुईवटै र्याम्प र पुल मिलाएर ओभरपासको कुल लम्बाइ पाँच सय ४० मिटर ९र्याम्प० प्लस ३६ दशमलव २ मिटर (पुल) गरी ५७६ दशमलव २ मिटर हुन्छ”, भण्डारीले भन्नुभयो, “यस पुलको चौडाइ १६ दशमलव ४ मिटर छ, जसमा चार लेन सडक सञ्चालन हुनेगरी डिजाइन गरिएको हो ।” चौध करोड थप लागत केन्द्रका प्रवक्ता भण्डारीले तोकिएको समयमा काम सम्पन्न हुन नसक्दा सुरूको सम्झौताभन्दा रु १४ करोड लागत थप भएको जानकारी दिनुभयो । “करिब रु १७ करोड छ लाख ८८ हजार ८८८ मा सम्पन्न हुनेगरी ठेक्का सम्झौता भएको हो, तर काम सम्पन्न भइसक्दा हाम्रो अनुमानित लागत रु ३१ करोड ४६ लाख ५१ हजार ४४० पुगेको छ”, उहाँले थप्नुभयो, “ग्वार्को चोकस्थित चार लेनको ओभरपास र पहुँचमार्गको योजना, डिजाइन, इञ्जिनियरिङ, खरिद तथा निर्माणकार्य (इपिसी प्रणालीमा) भएको ठेक्का सम्झौता हो, जसअन्तर्गत डिजाइन र निर्माणको जिम्मेवारी पूर्ण रूपमा निर्माण व्यवसायीमा रहन्छ ।” भण्डारीका अनुसार उक्त सम्झौताअनुसार निर्माणपश्चात  निर्माण कार्यमा पाँच वर्षसम्म र डिजाइनमा १० वर्षसम्म कुनै त्रुटि देखिएमा उक्त त्रुट सुधार गर्ने पूर्ण जिम्मेवारी निर्माण व्यवसायीको रहन्छ । ट्राफिक व्यवस्थापनमा सहज काठमाडौँउपत्यका ट्राफिक प्रहरी कार्यालयका प्रवक्ता प्रहरी उपरीक्षक दीपक गिरीले पछिल्लो समय सवारीसाधनको बढ्दो चापसँगै उपत्यकाका विभिन्न चोकमा ट्राफिक जामको समस्या बढ्दै गइरहेको भन्दै यस्ता फ्लाई ओभर निर्माणको कार्यले ट्राफिक जाम व्यवस्थापनमा सहज हुने बताउनुभयो । “ग्वार्को चोकमा देखिएको ट्राफिक जामको समस्या अबदेखि हट्ने भयो । छोटाछोटाभन्दा पनि लामो फ्लाई ओभर निर्माण गर्न सकियो भने अझै ट्राफिक व्यवस्थापनमा सहज हुनेछ”, उहाँले भन्नुभयो, “ग्वार्कोमा अबदेखि जाम नहुने र छिटोछिटो सवारीसाधन आवतजावत गर्न सक्छन् । तर सातदोबाटो चोकमा आएर एकैपटक सवारी चाप बढ्ने र त्यो स्थानमा जाम बढ्ने छ । तसर्थ लामो ओभरपास निर्माणको योजना ल्याउन आवश्यक छ ।” गिरीले भविष्यमा अझै बढ्न सक्ने ट्राफिक जामको व्यवस्थापनका लागि उपत्यकालगायतका अन्य सहरका मुख्य चोकमा पनि यस्ता ओरपास र अन्डरपासको योजना बनाउन आवश्यक रहेको सुझावसमेत दिनुभयो । अन्डरपास र ओभरपास अबको आवश्यकता पूर्वाधारविद्समेत रहनुभएका नेपाल बुद्धिजीवी परिषद्का अध्यक्ष इञ्जिनियर गजेन्द्रप्रसाद थपलियाले उपत्यकालगायत मुलुकका मुख्य सहरमा सवारीसाधनको चापका कारण ट्राफिक समस्या बढिरहेको अवस्थामा अन्डरपास र ओभरपास आजको आवश्यकता रहेको बताउनुभयो । “ग्वार्को फ्लाई ओभर निर्माणले मुलुकमा पूर्वाधार विकासको सकरात्मक पक्षलाई झल्काउँछ । निर्माणकार्य ढिला भए पनि यसले सकरात्मक सन्देश प्रवाह गरेको छ”, उहाँले भन्नुभयो, “ग्वार्कोमा मात्र नभएर अब कोटेश्वरर, बानेश्वर, थापाथली, माइतीघर, चाबहिल, सातदोबाटोलगायत क्षेत्रमा अन्डरपास र ओभरपासको योजना छिट्टै तर्जुमा गरी प्रभावकारी कार्यान्वयन गर्नुपर्ने आवश्यकता छ । अनि मात्र ट्राफिक व्यवस्थापन सहज हुन्छ ।” सिसीटिभी र बत्ती जडान गर्न आवश्यक सङ्घीय संसद्अन्तर्गत प्रतिनिधिसभाको पूर्वाधार विकास समितिले ग्वार्को ओभरपासको निरीक्षण गरेको थियो । उद्घाटनको पूर्वसन्ध्यामा गत बुधबार समितिका सभापति दीपक सिंहको संयोजकत्वमा स्थलगत अवलोकन गरिएको थियो । ओभरपासको प्रगतिबारे जानकारी लिन निरीक्षण गरिएको र जहाँ स–साना तर महत्त्वपूर्ण काम बाँकी रहेको बताउनुहुन्छ समितिका सदस्य तथा प्रतिनिधिसभा सदस्य माधव सापकोटा । “ओभरपासको निरीक्षण गर्दा अधिकांश कार्य सम्पन्न भए पनि केही साना काम बाँकी छन्”, उहाँले भन्नुभयो, “जस्तै बत्ती जडान गर्नुपर्ने, सुरक्षा सुनिश्चितताका लागि सिसीक्यामेरा जडानलगायतका काम बाँकी छन् । मन्त्रालयका सचिव, सडक विभागका महानिर्देशकलगायतका पदाधिकारीलाई बोलाएर आवश्यक निर्देशन दिन छलफल गरिएको छ ।” निर्माण सम्पन्न गराउन अग्रसरता भौतिक पूर्वाधार तथा यातायातमन्त्री देवेन्द्र दाहालले ग्वार्को चोकमा निर्माणाधीन अवस्थामा रहेको फ्लाई ओभर निर्माणलाई चालु आर्थिक वर्षभित्र नै सम्पन्न गराउनका लागि निरन्तर अग्रसरता देखाउनुभएको थियो । पटकपटक  स्थलगत निरीक्षण गरेर मन्त्री दाहालले फ्लाई ओभर निर्माणको कामलाई गति दिन निर्देशन दिँदै आउनुभएको थियो । काठमाडौँको सहरी तथा यातायात व्यवस्थापनमा महत्त्वपूर्ण हुने अपेक्षा राखिएको उक्त फ्लाई ओभर निर्माणकार्यलाई गति दिएर समयमा नै सक्नुपर्ने भन्दै उहाँले ताकेता गर्दै आउनुभएको थियो । आगामी आव २०८२/८३ मा टोखा–छहरे–गुर्जु–भन्ज्याङ सुरूङमार्ग, हेम्जा–नयाँपुल खण्ड सडक सुरूङमार्ग, नयाँबानेश्वर अन्डरपास, सिद्धबाबा सुरूङमार्ग, खुर्कोट–चियाबारी सुरूङमार्ग, फुस्रेखोला छोरेपाटन (पोखरा)बाट स्याङ्ग्जा गुडीकोला टनेल अध्ययन, शिवपुरी–भालुवाङ सुरूङमार्ग, रानीघाट–भुरीगाउँ सुरूङमार्गलगायत विकासका योजना छनोट भएका छन् । निर्माणकार्य सम्पन्नपछि ट्राफिक समस्याको व्यवस्थापन गर्ने अपेक्षा गरिएको छ । रासस """
माधवनारायण नगरपालिकाकाे बजेट ५३ करोड ३५ लाख ८९ हजार,"""प्रवीण कुमार शर्मा चन्द्रपुर, (रौतहट) असार ६ गते । रौतहटको माधवनारायण नगरपालिकाले आर्थिक वर्ष २०८२-८३ का लागि ५३ करोड ३५ लाख ८९ हजार रुपियाँको बजेट सार्वजनिक गरेको छ । आर्थिक वर्ष २०८२-०८३ को नीति तथा कार्यक्रम र बजेटमा पालिकाले कृषिलाई पहिलो प्राथमिकतामा राखेको हो । नगरपालिकाले सार्वजनिक गरेको बजेटको आय स्रोतमा आन्तरिक आम्दानीबाट १ करोड रुपियाँ, नेपाल सरकार वित्तीय हस्तान्तरणबाट १० करोड ७३ लाख रुपियाँ, नेपाल सरकार सशर्त अनुदान २६ करोड ६७ लाख, नेपाल सरकार समपुरक अनुदान ५० लाख र संघिय सरकार राजस्व बाँडफाँटबाट १० करोड १२ लाख रुपियाँ अनुमान गरिएको छ । त्यस्तै प्रदेश सरकार सशर्त अनुदानतर्फ २ करोड ५० लाख, प्रदेश सरकार समपुरक अनुदान ७३ लाख ५५ हजार, प्रदेश सरकार विशेष अनुदान ३० लाख, प्रदेश सरकार बिशेष अनुदान ३० लाख र प्रदेश सरकार समपुरक अनुदान २० लाख अनुमान गरिएको छ । माधवनारायण नगरपालिकाका नगर प्रमुख बैजनाथ प्रसाद यादवले आज शुक्रवार आयोजित कार्यक्रममा नीति, कार्यक्रम तथा बजेट सार्वजनिक गर्नुभएको हो । नगर प्रमुख यादवका अनुसार यो बजेट पूर्वाधार, शिक्षा, स्वास्थ्य र कृषि क्षेत्रलाई प्राथमिकतामा राखेर तयार गरिएको हो । कृषकहरूको जीवनस्तर उकास्न नगर सभाले बिशेष प्राथिमिकतामा राखेर कार्यक्रम ल्याएको नगर प्रमुख यादवले बताउनुभयो । बजेट प्रस्तुत गर्दै नगर प्रमुख यादवले पालिकाको आवश्यकता, बजेटको अवस्था र प्राथमिकतालाई ध्यानमा राख्दै यो बजेट तयार पारिएको बताउनुभयो । उहाँले यो बजेटले नगरपालिकाको समग्र विकासमा उल्लेखनीय योगदान पुग्ने  विश्वास व्यक्त गर्नुभयो । किसानसँग नगरपालिका ,नगरका हरेक किसानको खेतमा सिंचाइको सुबिधा, बाँझो जग्गामा वृक्षारोपण, अनुदानमा आधारित कृषि मोटर, बिउ तथा मलको ब्यवस्था खुला प्रतिस्पर्धा बाट बिद्यालयमा प्रधानाध्यापकको ब्यवस्था , नगरका सम्पूर्ण बिद्यालयमा बुक फ्री फ्राइडे, निर्माणाधीन १५ शैयाको अस्पताल सुचारु गरि गुणस्तरीय स्वास्थ्य सेवा प्रदान, नगरपालिकाको ४ ओटा वडामा बर्थिंग सेन्टर संचालन, गौरवको योजना मिठुअवा नहरदेखि माधोपुर जाने सडक निर्माण, बागमती नदीमा झोलुङ्गे पूल निर्माणलाई प्राथमिकता, प्रशासकीय भवन निर्माण सम्पन्न गरि आफ्नै भवनबाट सेवा प्रवाह लगायतका कार्यक्रम नीति, कार्यक्रम तथा बजेटमा समेटिएको छ । सुशासन, पारदर्शिताको लागि नगरपालिकाको हरेक सुचनामा जनताको पहुँच पुर्याइने नगर प्रमुख यादवले बताउनुभयो । """
"रैथानीबाली कागुनो, झुमरो र चिनोको संरक्षण गरिँदै","""बाजुरा, असार ६ गते । बाजुराको स्वामिकार्तिक खापर गाउँपालिकाले रैथाने बाली कागुनो, झुमरो, चिनो, कोदो, मकैको संरक्षण अभियान सुरु गरेको छ ।  मानव स्वास्थ्यका लागि निकै उपयोगी रहेको स्थानीय बाली पछिल्लो समय लोप हुने अवस्थामा रहेको भन्दै स्वामिकार्तिक खापर गाउँपालिकाले यसको संरक्षण अभियान सुरु गरेको छ । राम्रो उत्पादन हुने यो बालिलाई यहाँका कृषकहरूले गाउँमा यसको खासै खेती गर्न इच्छा नदेखाएपछि स्थानीय सरकारले पहल सुरु गरेको हो । पहिला गाउँमा सारै भोकमरी हुन्थ्यो । त्यति बेला कागुनो, झुमरो, कोदो र मकै लगायतको रैथाने बाली लगाउने गर्थ्यौ । अहिले गाउँमा सडक पुगेपछि घरमै दलेको दाल  र फलेको चामल पाउन थालेपछि यहाँका सबै स्थानीयले यसको खेती गर्न छोडेको स्वामिकार्तिक खापर गाउँपालिका स्थानीय नरबहादुर लहुारले बताउनुभयो । उहाँले भन्नुभयो, “यसको बारेमा हामीलाई  खासै ज्ञान थिएन । यो बाली मानव स्वास्थ्यका लागि निकै उपयोगी रहेछ । त्यसैले यती बेला यसलाई पालिकाले संरक्षण गर्न थालेको रहेछ । पहिला खानका लागि लगाउने गर्थ्यो । अहिले यो बाली मानव स्वास्थ्यका लागि निकै उपयोगी रहेको छ । अहिले यो बाली किन्नका लागि समेत गाउँमा आउने गरेका छन् । सडक गाउँमा पुगेसँगै यो बालीको पनि देश तथा विदेशमा माग हुने गरेपछि अब फेरि यहाँका किसान बिक्रीका लागि खेती गर्न थालेको लुहारले बताउनभयो । केही वर्ष पहिला यहाँ यसको खेती गर्दैन थिए । अहिले पालिकाले यसको महत्त्व तथा बिक्रीका बजारीकरणको व्यवस्था सँगै ढुवानी अनुदान  समेत दिन थालेपछि कागुनो झुमरो चिनो लगायतको रैथाने बाली १.२ मेट्रिक टन उत्पादन हुने गरेको स्वार्किातक खापर गाउँपालिकाको कृषि शाखा सहायक प्रमुख रत्न रावलले बताउनुभयो । रैथाने बाली मानव स्वास्थ्यका लागि निकै राम्रो भएको र यसको खेती गर्दा यहाँका स्थानीयको  आयआर्जनमा थप केही टेवा पुग्ने देखिएकोले पालिका यसको संरक्षणमा लागेको स्वामिकार्तिक खापर गाउँपालिका अध्यक्ष भरतबहादुर रोकायाले बताउनुभयो । उहाँले भन्नुभयो, “अहिले पालिकाले कागुनो झुमरो चिनो उन्नतखाले पुरानो स्थानीय जातको धान कोदो लगायतको बिउ समेत किसानलाई वितरण गर्ने गरेको छ । रैथाने बालीको खेती गर्न उत्प्रेरित गर्ने गरी यती बेला पालिकाको कृषि विकास शाखाले यो बिउ किसानलाई वितरण गरेको छ ।” रैथाने बाली उत्पादनका लागि यहाँको माटो उत्तम देखिएकोले पछिल्लो समय किसानलाई रैथाने बाली खेती गर्नका लागि हौसला दिने गरेका छौ । साथै यहाँका सरकारी तथा गैरसरकारी कार्यालयमा समेत रैथाने बालीको परिवार अनिवार्य गर्ने भनेका छौ  । यसले गर्दा एका तिर रैथाने बाली संरक्षण हुने र अर्को  यहाँका किसानको आयआर्जनमा थप टेवा पुग्ने अध्यक्ष रोकायाले बताउनुभयो । """
'सङ्घीयता सुदृढीकरणका लागि जनमुखी कानुन निर्माण र कार्यान्वयन प्राथमिकता',"""दाङ, असार ६ गते । लुम्बिनी प्रदेशका मुख्यमन्त्री चेतनारायण आचार्यले सङ्घीय शासन प्रणालीलाई सुदृढ बनाउने उद्देश्यले जनमुखी कानुन निर्माणमा सरकारको प्राथमिकता रहेको र बनेका कानुनहरूको प्रभावकारी कार्यान्वयनमा ध्यान केन्द्रित गरिएको बताउनुभएको छ। मुख्य न्यायाधिवक्ताको कार्यालय, लुम्बिनीको आयोजनामा शुक्रबार लमहीमा आयोजित ‘सङ्घीयताको सुदृढीकरणमा प्रदेश कानुन निर्माण तथा कार्यान्वयनका चुनौती र समाधान’ विषयक सरोकारवालासँगको अन्तरक्रिया कार्यक्रमलाई सम्बोधन गर्दै मुख्यमन्त्री आचार्यले संविधानले व्यवस्था गरेका एकल तथा साझा अधिकारको सूचीका आधारमा जनमुखी कानुन निर्माण भइरहेको स्पष्ट पार्नुभयो । ""हामी यहाँ कानुन निर्माण गर्ने, कार्यान्वयन गर्ने र व्याख्या गर्ने निकायहरूको जमघटमा छौँ,"" उहाँले भन्नुभयो, ""यसले कानुन निर्माण र कार्यान्वयनमा देखिएका समस्या समाधान गर्न सहयोग गर्ने विश्वास लिएको छु । अहिलेसम्म ८४ वटा कानुन निर्माण गरिसकेका छौँ। प्रदेश निजामती सेवा ऐन र स्थानीय निजामती सेवा ऐन निर्माण गरी कार्यान्वयनमा लगिएका छन् ।"" मुख्यमन्त्री आचार्यले प्रदेशले बनाएका कानुन कार्यान्वयनको क्रममा देखा परेका जटिलता हटाउन आवश्यक संशोधनसहित अघि बढिएको पनि जानकारी दिनुभयो। """
‘आर्थिक सामाजिक रुपमा असर नपर्ने गरी जलविद्युत निर्माण गरिनुपर्छ’,"""अमृतप्रसाद पौडेलम्याग्दी, असार  ५ गते । अन्नपूर्ण गाउँपालिका क्षेत्रमा कालीगण्डकी किनारमा रहेको तातोपानीको मुहानहरु जलविद्युतका कारण विस्थापित हुने तथा सुक्ने भन्दै स्थानीयले चिन्ता गरेका छन्  ।  कालीगण्डकी नदीमा निर्माण सुरु भएका र हुन लागेका जलविद्युतका कारण पानी सुरुङबाट बग्दा नदी किनारमा रहेका तातोपानीका मुहानहरु सुक्ने भन्दै स्थानीयले चिन्ता व्यक्त गरेका हुन् । पानी सुकेमा आर्थिक, सामाजिक तथा वातावरणीय हिसाबले पनि प्रभाव पर्ने भएकाले त्यस तर्फ ध्यान दिन स्थानीयले सचेत गराएका छन् । अन्नपूर्ण गाउँपालिकाको भूरुङ तातोपानीमा आयोजना गरिएको ६६.३ मेगावाट क्षमताको मध्य कालीगण्डकी जलविद्युत आयोजनाको पुरक वातावरणीय प्रभाव मूल्याङ्कन प्रतिवेदनसम्बन्धी सार्वजनिक सुनुवाइमा सर्वसाधारणले चिन्ता व्यक्त गरेका थिए । हाइड्रो सपोर्ट प्रा.ली.ले निर्माण गर्न लागेको उक्त जलविद्युत निर्माण हुँदा पिउने पानी तथा तातोपानीको मुहानमा कुनै असर नपर्ने गरी मात्रै काम हुनुपर्ने स्थानीयको माग  छ । तातोपानीका स्थानीय अनिल हिराचनले विगतमा कालीगण्डकीको सतह अनुसार तातोपानीको मुहानको स्थान फेरिएको सुनाउँदै तातोपानीको मुलको भविष्य नै अन्यौल हुने तर्फ चिन्ता व्यक्त गर्नुभयो । उहाँले भन्नुभयो, ‘‘हामी यही क्षेत्रमा जन्मियौं हुर्कियौं र अब अन्त्य पनि यही हुने हो, यो हुँदै गर्दा हाम्रो हरेक गतिविधि कालीगण्डकीसँग जोडिएको हुनाले पानी सुरुङमा हाल्दा हामी पनि अन्यौलमा हुन्छौं ।’ १० प्रतिशत पानी छाड्ने कुरा ३६५ दिन नै हुनु पर्ने बताउँदै उहाँले भन्नुभयो–हाम्रो मृत्यु संस्कार कालीगण्डकी नदी बगेको किनारमा हुदै आएको छ, पानी सुरुङ छिरे हामीलाई पनि सुरुङ भित्रै लगेर जलाउने कुरा त भएन नि । अन्नपूर्ण गाउँपालिका २ का वडा अध्यक्ष ओम फगामीले अन्नपूर्ण क्षेत्रमा अन्य जलविद्युत निर्माणको क्रममा विस्फोटक प्रयोग गरेर सुरुङ बनाउँदा कम्पनका कारणले पानीको मुहान सुकेकाले गर्दा पानीको मुहानमा असर नपर्ने गरी काम गर्न आग्रह गर्नुभएको थियो ।  कालीगण्डकी नदी मात्रै नभएर सभ्यता पनि भएको हुनाले यसलाई जोगाउनु पर्ने धारणा राख्नु भएको थियो । कालीगण्डकी नदी नै रहेन भने यहाँको बसोबास र सभ्यता पनि नरहने तर्फ उहाँले चिन्ता व्यक्त गर्नुभएको थियो । नेपाल उद्योग वाणिज्य महासंघका अध्यक्ष समेत रहनुभएका हाइड्रो सपोर्ट प्रा.ली.का चन्द्रप्रसाद ढकालले तातोपानीको मुहान बचाउँदै स्थानीय जनजीवनमा कुनै पनि प्रभाव नपर्ने गरी आयोजना सम्पन्न गर्ने प्रतिबद्धता जनाउनु भएको थियो । कुनै पनि मुल्यमा स्थानीयलाई असर नपर्ने गरी काम गर्ने गरी तयारी गरी रहेको सुनाउँदै उहाँले त्यसमा आफ्नो प्रतिबद्धता रहेको धारणा राख्नुभयो । सार्वजनिक सुनुवाइको क्रममा जलविद्युत आयोजना निर्माणको क्रममा सामाजिक उत्तरदायित्व तथा वातावरणीय प्रभाव न्यूनीकरणका लागि नौ करोड ७० लाख २४ हजार विनियोजन गरिने जानकारी गराइएको थियो । निर्माण थालिएको चार वर्षमा सम्पन्न हुने उक्त आयोजनाको १२ अर्ब ९३ करोड ६४ लाख ७५ हजार सात सय ३० कुल लागत रहेको छ । भूमिगत विद्युतगृह रहने उक्त आयोजना निर्माण गर्दा अन्नपूर्ण गाउँपालिकाको २, ३, ४, ५ र ६ नम्बर वडा प्रभावित हुने छन् । एक सय ५१ मिटर ग्रस हेड रहेको उक्त विद्युत आयोजनाको  चार हजार तीन सय १९ मिटर लामो सुरुङ रहने छ । अन्नपूर्ण गाउँपालिका ६ को पोखरे बगरभन्दा ठीक पारी अन्नपूर्ण गाउँपालिका २ मा भूमिगत रहने विद्युतगृहबाट अन्नपूर्ण गाउँपालिका ३ दानामा रहेको सब स्टेसन मार्फत राष्ट्रिय प्रसारण लाइनमा विद्युत जडान हुने छ । """
अन्तरप्रदेशीय मार्ग निर्माण कार्य अघि बढ्छ: अर्थ मन्त्री यादव,"""जीवछ यादव लहान, असार ६ गते । मधेस प्रदेशका अर्थमन्त्री सुनिल कुमार यादवले मधेस प्रदेश सरकारले अन्तरप्रदेशीय मार्ग खोल्ने कार्य लहान नगरपालिकाबाट सुरु गर्ने बताउनु भएको छ । लहान नगरपालिकाको १६ औँ नगर सभालाई लहान नगरपालिकाको सभा हलमा समुद्घाटन गर्दै यस्तो बताउनु भएको हो । मधेस प्रदेश सरकारले प्रदेशको आर्थिक अवस्थालाई मजबुत गर्न व्यापार व्यवसायलाई प्रवर्धन गर्नको लागि पहाडी क्षेत्रको अन्तरप्रदेशीय मार्ग सञ्चालनमा ल्याउने क्रममा लहान नगरपालिकाको उत्तरी भेगमा रहेको धार्मिक पर्यटकीय क्षेत्र काब्रे महादेवलाई ध्यानमा राखेर कोशी प्रदेशको उदयपुर जिल्लालाई जोडने मार्ग निर्माणमा पहल थाल्ने उहाँले विश्वास दिलाउनुभयो । लहान नगरपालिका गठन भएको ५० औ वर्ष पुग्न लागेको यो नगरपालिकाले १६औ बजेट प्रस्तुत गर्दा शिक्षा , स्वास्थ्य कृषि र पर्यटन क्षेत्रको लागि नीति तथा कार्यक्रममा ल्याएको कार्यक्रमहरू सफल बनाउन प्रदेश सरकारले सके जति सहयोग गर्ने मन्त्री यादवले बताउनुभयो । उहाँले भन्नुभयो,‘लहानको खुटी नहर सञ्चालनमा ल्याउन बजेट विनियोजन गर्न छुटे पनि यसको लागि बजेट रकमान्तर गरेर भए पनि नहर सञ्चालन गरेर किसानको माग पुरा गरिनेछ ।’ """
‘आदिबासीको प्रतिनिधित्वले मुलुक समृद्ध बन्छ’,"""गोरखापत्र अनलाइन काठमाडौं, असार ६ गते । रक्षामन्त्री मनवीर राईले मुलुकको विविधताअनुसार राज्यको संरचनाहरुमा विविधत्तायुक्त प्रतिनिधित्व कायम गर्न सके मुलुक समृद्ध बन्ने बनाउनुभएको छ । आदिबासी जनजाति चलचित्र महासंघको पाँचौ चलचित्र महोत्सवको उदघाटन गर्दै उहाँले सो कुरा बताउनुभयो । ‘कुनै बेला मातृभाषामा कुरा गर्दा अपहेलित हुनुपर्ने अवस्था थियो, २०४६ सालको आन्दोलनको सफलतापछि त्यो अवस्थाको अन्त्य हुनेक्रम सुरुभएर अहिले लोकतान्त्रिक गणतन्त्रतात्मक शासन व्यवस्थामा थप सफलता प्राप्त भएको छ’ उहाँले भन्नुभयो । नयाँ संविधानले आदिबासी जनजाति, पछाडि परेका वर्गलाई आरक्षणको व्यवस्था सुनिश्चित गरेपछि थप अवसर प्राप्त भएको चर्चा गर्नुहुँदै मन्त्री राईले भन्नुभयो, “आरक्षणले आदिबासीलाई प्रतिनिधित्वमा सहज भएको छ, यसलाई कायम गर्न आदिबासी समुदाय नै सचेत हुनुपर्छ । आदिबासी जनजातिको मातृभाषाको चलचित्रले समाजमा जागरण ल्याउने काम गरेको मन्त्री राईले बताउनुभयो । चलचित्र विकास बोर्डका अध्यक्ष दिनेश डिसीले हरेक वर्ष हुने आदिबासी चलचित्र महोत्सवले चलचित्र क्षेत्रमा जागरण ल्याउने काम गरेको बताउनुभयो । आदिबासीका मातृभाषी चलचित्रले समाज जोड्ने काम गरेकाले यसको विकास र प्रवर्धनमा राज्यले सहयोग गर्नुपर्ने बताउनुभयो । चलचित्र निर्देशक नवीन सुब्बाले बाह्य मुलुकमा आदिबासीका मातृभाषा चलचित्रलाई फरक मान्यता दिएर सम्मान गर्ने काम गरे पनि नेपालमा त्यस्तो हुन नसकेको बताउनुभयो । आदिबासी जनजाति चलचित्र महासंघका कार्यबाहक अध्यक्ष भुइसल लामाको अध्यक्षतामा भएको कार्यक्रममा नागरिक उन्मुक्ति पार्टीका संरक्षक रेशमलाल चौधरी, नेपाल आदिबासी जनजाति महासंघका अध्यक्ष गेल्जे लामा शर्पा, नेपाल आदिबासी जनजाति उत्थान राष्ट्रिय प्रतिष्ठानका उपाध्यक्ष रेशम गुरुङ, प्रतिमा पुनमगर लगायतले आदिबासी जनजाति चलचित्रले समाज जागरणमा गरिरहेको भूमिकाको चर्चा गर्नुभयो । चलचित्रको माध्यमबाट समाज रुपान्तरण र आदिबासी चलचित्रको प्रवर्धनमा खेलेको योगदानको प्रसंशा गर्दै कार्यक्रममा राजकुमार राई, नवीन सुब्बा, छिरिङ शेर्पा, डब्बु क्षेत्री र विष्णु शर्मालाई सम्मान गरिएको छ । कार्यक्रममा आदिबासी नृत्य तथा संस्कृति प्रदर्शन गरिएको थियो । महोत्सवमा आदिबासीका विभिन्न भाषाका फिल्म र विदेशी मातृभाषाका चलचित्र प्रदर्शन गरिने बताइएको छ । """
मधेश सङ्ग्रहालय स्थापना हुने,"""लक्ष्मी चौधरी जनकपुरधाम, असार ६ गते । मधेश प्रदेश सरकारका शिक्षा तथा संस्कृति मन्त्री रानी कुमारी तिवारीले मधेशका सबै भेषभाषा, कला लोक संस्कृतिको संरक्षण, प्रवर्धन गरेर अस्तित्व जोगाउनमा जोड दिनुभएकाे छ । शुक्रबार धनुषाको पुरन्दाहा आयोजित मधेश प्रज्ञा प्रतिष्ठानको स्थापना दिवसको अवसरमा आअयोजित सरोकारवालासँगको एक दिवसीय अन्तरक्रिया कार्यक्रममा मन्त्री तिवारीले सो कुरामा जोड दिनुभएको हो । उहाँले सबै जातजातिको भेषभुषा, कला संस्कृतिलाई सम्मान गर्ने संस्कारको विकास आवश्यक रहेको बताउनुभयो । मधेशको लोकभाषा, लोक संस्कृति, लोक गीत, लोक नृत्य, नाट्य को संरक्षणको मधेश सरकारले मधेश संस्कृति सङ्ग्रहालय स्थापनाको तयारीमा लागेको उहाँले जानकारी समेत दिनुभयो । यस्तै कार्यक्रममा नीति तथा योजना आयोगका पुर्व उपाध्यक्ष डा. भोगेन्द्र झाले प्रतिष्ठान कुनै दल, जाती र व्यक्ती विशेषको नभएर सबैको लागि रहेको बताउनुभ्यो । उहाँले भन्नुभयो, ""सङ्घीयताको उपज मधेश हो र मधेशले स्थापना गरेको प्रतिष्ठान हो । त्यसकार यो विभिन्न क्षेत्रको कला, संस्कृति, साहित्य उजागर गर्नका निम्ति प्रतिष्ठानको स्थापना भएको हो ।"" प्रतिष्ठानका अध्यक्ष राम भरोस कापडिको अध्यक्षतामा आयोजित कार्यक्रममा प्रतिष्ठानका सदस्य दिनेशकुमार यादव, शिवकुमार साह, नेपाल प्रज्ञा प्रतिष्ठानका प्रज्ञा सभा सदस्य डा. सुर्यकुमार यादव, भाषा अभियन्ता डा. बिनोद यादव, साहित्यकार तथा संस्कृत कर्मी अशोक दत्तलगायतले मधेश प्रदेशका सबै भषा, साहित्य, संस्कृति, ललितकला , नाट्यकला, सङ्गीतको अध्ययन अनुसन्धान गरि संरक्षण सम्वर्धन र विकासमा जोड दिनुभयो । प्रतिष्ठानका प्रशासकीय प्रमुख अमोदकुमार यादवले प्रतिष्ठान साहित्य, संस्कृति, कला , गीत( सङ्गीत र नाटक गरि छ वटा विधामा रहेर काम गर्दै आएको जानकारी गराउनुभयो । """
धार्मिक नदी वरुणबाट बिजुली निकाल्न स्थानीयको अवरोध,"""सङ्खुवासभा, असार ६ गते । धार्मिक, सांस्कृतिक र पर्यावरणीय दृष्टिले अत्यन्तै संवेदनशील मानिने भोटखोला गाउँपालिकामा रहेको वरुण नदीमा विद्युत् परियोजना सञ्चालन गर्ने सरकारी निर्णयप्रति स्थानीयवासीले आपत्ति जनाएका छन् । जल माफियाले सांस्कृतिक पक्षलाई समेत ध्यान नदिएको स्थानीयको आरोप छ । प्रशासनले समेत माफियासँग मिलेमतो गरी निर्णय गरेको भन्दै विद्युत् उत्पादन कुनै हालतमा गर्न नदिने भन्दै स्थानीयले आपत्ति जनाएका हुन् । भोटखोला गाउँपालिका–४ मा अवस्थित वरुण नदीलाई पवित्र धार्मिक स्थलको रूपमा चिनिन्छ । जहाँ हरेक वर्ष करिब  ३० हजार बढी श्रद्धालु नुहाउन र पूजा गर्न पुग्ने गर्छन्। तर हालै एम्पीक इनर्जी प्रालिलाई उक्त क्षेत्रमा १३२ मेगावाटको जलविद्युत् आयोजना सञ्चालन गर्न अनुमति दिइएको भन्दै स्थानीय आक्रोशित भएका छन्। शुक्रबार खाँदवारीमा आयोजित पत्रकार सम्मेलनमार्फत वरुण धाम संरक्षण नागरिक समितिले आफ्नो औपचारिक विरोध सार्वजनिक गर्दै विद्युत् परियोजना तुरुन्त खारेज गर्न माग गरेको छ। समितिका संयोजक उत्तरकुमार राईले भन्नुभयो, “वरुण शिव धाराबाट बगेको पवित्र नदी हो। धार्मिक, सांस्कृतिक र प्राकृतिक सम्पदाको विनाश हुने भएकाले कुनै पनि हालतमा यहाँ बिजुली निकाल्न दिने छैन।” वरुण नदी मकालु–वरुण राष्ट्रिय निकुञ्जको सीमाभित्र पर्छ, जसले वरुण क्षेत्रलाई संरक्षित पर्यावरणीय सम्पदाको रूपमा अझ महत्त्वपूर्ण बनाएको छ। संयोजक राईले विद्युत् आयोजना सञ्चालन भए सांस्कृतिक मूल्य–मान्यता, जैविक विविधता र धार्मिक पर्यटकीय सम्भावनामा गम्भीर क्षति पुग्ने चेतावनी दिएका छन्। यता, परियोजना लिएको एम्पिक इनर्जीले भने स्थानीयको मागअनुसार विकास पूर्वाधार निर्माण गर्ने र मकालु गाउँपालिकाद्वारा तयार पारिएको वरुण धामको डिपिआर (विस्तृत परियोजना प्रतिवेदन) अनुसार निर्माण गरिदिने आश्वासन दिँदै आएको छ। तर नागरिक समितिले यस्तो आश्वासनलाई विश्वास गर्न नसकिने स्पष्ट पारेको छ। वरुण संरक्षणका पक्षमा गाउँपालिकाले समेत सक्रियता देखाएको छ । २०८० साल जेठ ३१ गते गाउँपालिकाले जलस्रोत तथा ऊर्जा मन्त्रालय र सङ्खुवासभाका सांसदहरूलाई पत्राचार गरी वरुण क्षेत्रमा विद्युत् आयोजना उपयुक्त नभएको जानकारी गराइसकेको छ। """
मधेशको विकास गरे नेपालको विकास हुन्छ : उपेन्द्र यादव,"""काठमाडौँ, जेठ ३१ गते। जनता समाजवादी पार्टी (जसपा) नेपालका अध्यक्ष, पूर्व उपप्रधानमन्त्री एवम् बारा निर्वाचन क्षेत्र नम्बर-२ का प्रतिनिधि सभा सदस्य उपेन्द्र यादवले मधेशको विकास गरे नेपालको विकास हुने बताउनुभएको छ। गोरखापत्र अनलाइनको ‘सांसदलाई सवाल’मा कुराकानी गर्नुहुँदै नेता यादवले यस्तो बताउनुभएको हो। ‘‘विकासको बजेट मधेशलाई हेरेर बन्दैन। मधेशको विकास गरे नेपालको विकास हुन्छ। तर मधेशमा ६० प्रतिशत जनसङ्ख्या छ, १३ प्रतिशत मात्र विकास बजेट पुगेको छ’’, यादवले मधेशको विकासमा राज्यको दृष्टि नपरेको भन्दै आपत्ति जनाउनुभयो। नेता यादवको जन्म बुवा धनिलाल र आमा फुदनीदेवीको कोखबाट २०१६ सालमा सप्तरी जिल्लाको भगवतपुरमा भएको हो। उहाँको बाल्यकाल सप्तरीको मधुवनमा बित्यो। अहिले भने त्यो ठाउँ सुनसरीको वराहक्षेत्र नगरपालिका-४ मा पर्छ। उपत्यकामा उहाँ ललितपुर महानगरपालिका-२३ हात्तीवनमा बसोवास गर्दै आउनुभएको छ। विज्ञान र कानुन विषयमा उच्च शिक्षा अध्ययन गर्नुभएका यादवले औपचारिक शिक्षा मधुवनमै लिनुभएको हो।   मधुवनमा रुखमा काठको पाटी ठोकेर कालो पोतेर लेख्दै उहाँको औपचारिक शिक्षाको सुरुवात भएको हो। मोहन निमाविमा प्रारम्भिक शिक्षा लिनुभएका यादवले जनता मावि मधुवन र वनदहवाकट्टी हाइस्कुल सप्तरीबाट माध्यमिक शिक्षा लिनुभयो। २०३२ सालमा एसएलसी दिनुभयो। यादवले अक्षर चिन्नुभएको विद्यालय अहिले मोहन माध्यमिक बनेको छ। सुनसरी धरानको हात्तीसार क्याम्पसबाट उच्च शिक्षा अध्ययन सुरु गरेर आइएस्सी गरेपछि उहाँले विभिन्न कारणले धरानको पढाइलाई निरन्तरता दिन सक्नु भएन। महेन्द्र मोरङ आदर्श बहुमुखी क्याम्पस विराटनगरबाट स्नातक र स्नातकोत्तर तहसम्मको अध्ययन पूरा गर्नुभएका यादवले विज्ञानसँगै कानुन विषयलाई समेत प्रमुख अध्ययनको क्षेत्र बनाउनुभयो। सप्तरीमा विद्यालयमा पढ्दादेखि नै उहाँ पुष्पलाल श्रेष्ठको व्यक्तित्वबाट प्रभावित भएर राजनीतिमा लाग्नुभएको हो। २०३२ सालमा वामपन्थी राजनीतिमा प्रवेश गर्नुभएका उहाँले पुष्पलालको प्रभावले नै नेपाल कम्युनिस्ट पार्टीको सदस्यता लिनुभएको हो। उहाँको राजनीतिको सुरुवात पुष्पलाल समूहको अनेरास्ववियुबाट भयो। पुष्पलाल श्रेष्ठबाट २०३५ सालमा कम्युनिस्ट पार्टीको सदस्यता लिएको समयमा अखिल प्रतिबन्धित थियो। कम्युनिस्ट कार्यकर्ताका रूपमा सुरुवाती दिनमा भूमिगतरूपमै काम गर्नुभएका यादव २०३६ सालको जनमत सङ्ग्रहको समयमा विद्यार्थी राजनीतिमा सक्रिय हुनुहुन्थ्यो। जनमत सङ्ग्रहपछि अखिल विभाजित हुँदा उहाँ प्रगतिशील विद्यार्थी युनियनको दुई कार्यकाल उपाध्यक्ष बन्नुभयो। विद्यार्थी राजनीतिकैक्रममा उहाँले एक वर्ष केन्द्रीय कारागारमा बिताउनुपरेको थियो। कारागारमा कांग्रेसका तत्कालीन युवा नेता प्रदीप गिरी, दमननाथ ढुङ्गानालाई भेट्नुभएको थियो। नेकपा (मार्क्सवादी) पार्टी बन्दा उहाँलाई कोशी अञ्चल कमिटीमा राखिएको थियो। यादव २०४६ को आन्दोलनमा विराटनगरबाट गिरफ्तार हुनुभयो। धनकुटामा कैदी जीवन बिताउनुभएका उहाँ प्रजातन्त्र पुनस्र्थापनापछि छुट्नुभयो। माले र मार्क्सवादी एकतापछि २०४८ सालमा यादवलाई एमालेले सुनसरी-४ मा उम्मेदवार बनाएको थियो। उहाँ पहिलो संसदीय चुनावमा पराजित हुनुभयो। त्यसपछि उहाँले एमालेको सुनसरी र मोरङको जिम्मेवारी पाउनुभयो। लामो समय पार्टीमा काम गरेपछि २०५४ सालमा सामाजिक संस्थाको रूपमा मधेशी जनअधिकार फोरम, नेपाल गठन गर्नुभयो।  २०५६ मा पार्टीभित्र मधेशको मुद्दा उठाएको भन्दै साम्प्रदायिक व्यक्तिको आरोप लागेपछि उहाँ एमालेबाट अलग हुनुभयो। त्यसपछि फोरममा सक्रिय यादव २०५९ असोजमा तत्कालीन राजा ज्ञानेन्द्रले सत्ता हातमा लिएपछि भूमिगत हुन बाध्य बन्नुभयो। उक्त समयमा उहाँले तत्कालीन नेकपा (माओवादी)सँग सहकार्य गर्दै राजनीतिलाई अगाडि बढाउनुभयो। २०६१ सालमा दिल्लीबाट पक्राउ पर्नुभएका यादव दुई महिनापछि छुट्नु भएको थियो। २०६२/६३ सालको आन्दोलनमा सक्रियताका साथ सहभागी यादव २०६३ सालमा अन्तरिम संविधान जलाएको आरोपमा फेरि गिरफ्तारीमा पर्नुभयो। अन्तरिम संविधान जारी भएपछि पनि मधेशीलाई विदेशी जस्तो व्यवहार गरेर पीडा भोग्नु परेपछि उहाँ मधेशको मुद्दा लिएर थप सशक्त रूपमा राजनीतिमा लाग्नुभयो। २०६३ सालमा मधेशी जनअधिकार फोरमलाई पार्टी बनाएर उहाँ त्यसको अध्यक्ष बन्नुभयो। २०६५ सालमा फोरमको पहिलो महाधिवेशनबाट उहाँ सर्वसम्मतिले अध्यक्ष चयन हुनुभयो। लगातार मधेशको राजनीतिको नेतृत्व गर्नुभएका यादवले पार्टी बनाउन विभिन्न नेतासँग सहकार्य गरे पनि त्यसले निरन्तरता पाउन सकेन। सङ्घीय समाजवादी फोरम, नेपालका अध्यक्ष यादव २०७६ सालमा गठन भएको समाजवादी पार्टीको अध्यक्ष बन्नुभयो। जनता समाजवादी पार्टीमा महन्थ ठाकुरसँगै यादव पनि अध्यक्ष बन्नुभयो। २०८१ साल जेठमा जनकपुरमा भएको जनता समाजवादी पार्टी (जसपा) नेपालको महाधिवेशनबाट उहाँ पछिल्लो समय पार्टी अध्यक्ष बन्नुभएको हो। यसरी हेर्दा यादव करिब तीन दशकदेखि सदावहार पार्टीको नेतृत्वमा हुनुहुन्छ।  संविधानसभाको दुई कार्यकाल निर्वाचित उहाँ अहिलेसम्म चार पटक सांसद बनिसक्नुभएको छ। पहिलो संविधानसभाको चुनावमा एकसाथ सुनसरी-५ र मोरङ-५ बाट निर्वाचित यादवले मोरङ छोड्नुभएको थियो। २०७० सालमा सम्पन्न दोस्रो संविधानसभाको चुनावमा सुनसरी-५ बाट निर्वाचित उहाँ २०७४ सालमा भएको आम चुनावमा सप्तरी-२ बाट निर्वाचित हुनुभएको हो। २०७९ सालको चुनावमा सप्तरी-२ मा डा.चन्द्रकान्त राउतसँग पराजित यादव बारा-२ मा सम्पन्न उपनिर्वाचनबाट प्रतिनिधिसभामा आउनुभएको हो। बारा-२ का सांसद रामसहाय प्रसाद यादव उपराष्ट्रपति बनेपछि २०८० मा भएको उपनिर्वाचनबाट यादव प्रतिनिधि सभा सदस्य बन्नुभएको हो। उहाँ अहिले प्रतिनिधि सभाको अर्थ समिति सदस्यसमेत हुनुहुन्छ। नेता यादव पटकपटक विभिन्न सरकारमा मन्त्रीसमेत बन्नुभएको छ। झलनाथ खनाल प्रधानमन्त्री हुँदा २०६५ सालमा परराष्ट्र मन्त्री बन्नुभएका यादव केपी ओली नेतृत्वको सरकारमा २०७५ सालमा उपप्रधानसँगै स्वास्थ्य तथा जनसङ्ख्या मन्त्री बन्नुभयो। प्रस्तुत छ- जनता समाजवादी पार्टी (जसपा) नेपालका अध्यक्ष उपेन्द्र यादवसँग गोरखापत्र अनलाइनको ‘सांसदलाई सवाल’मा दिनेश लुइटेलले गरेको कुराकानीका आधारमा मनोजरत्न शाही र केशब गुरुङले तयार पार्नुभएको भिडियो सामग्री  ः  """
"सङ्क्रमणकालीन न्यायका विषयमा प्रधानमन्त्री ओली, देउवा र दाहालबिच छलफल","""काठमाडौँ, असार ६ गते । प्रधानमन्त्री केपी शर्मा ओली, नेपाली काँग्रेसका सभापति शेरबहादुर देउवा र नेकपा (माओवादी केन्द्र) का अध्यक्ष पुष्पकमल दाहालबिच सङ्क्रमणकालीन न्यायका विषयमा छलफल भएको छ । शुक्रवार सिंहदरबारस्थित प्रधानमन्त्री तथा मन्त्रीपरिषद्को कार्यालयमा तीन शीर्ष नेताहरूबिच छलफल भएको हो । उहाँहरूबिच सङ्क्रमणकालीन न्यायलगायत समसामयिक राजनीतिक विषयमा केन्द्रित रहेर छलफल भएको प्रधानमन्त्री ओलीका विज्ञ सल्लाहकार अग्नि खरेलले जानकारी दिनुभयो । छलफलपछि सञ्चारकर्मीहरूसँग कुरा गर्दै उहाँले एक अर्ब रुपैयाँ सङ्क्रमणकालीन न्यायसम्बन्धी कोषमा राख्ने गरी बजेट आएको र पीडितहरूको उपचार सरकारी अस्पतालबाट गर्ने कुराहरू पनि समेटिएकोले ती विषयहरू बैठकमा राखिएको बताउनु भयो । उहाँले सङ्क्रमणकालीन न्यायसँग सम्बन्धित संयन्त्रहरू निर्माण भई कामहरू प्रारम्भ भइसकेको अवस्था रहेको बताउँदै ती विषयहरूलाई पनि छलफलमा ब्रिफिङ गरेर जानकारी गराउने काम भएको बताउनु भयो । यस्तै, आयोगहरूको कार्यालय र सवारीसाधन व्यवस्थापन लगायतका विषयमा पनि छलफल भएको थियो । बैठकमा सङ्क्रमणकालीन न्याय कसरी अगाडी बढ्दै छ भन्ने विषयमा छलफल केन्द्रित भएको र बाँकी काम आयोगले गर्ने उहाँले जानकारी दिनुभयो । उहाँले भन्नुभयो, “हामी आज छलफलमा बसेको टीआरसी कै विषयमा हो । अहिलेसम्म यो बिचमा अर्थमन्त्रीद्वारा बजेट बाहिर आयो । करिब एक अर्ब रुपैयाँ सङ्क्रमणकालीन न्यायसम्बन्धी कोषमा राख्ने गरी बजेट आएको थियो । ती लगायत अनेकौँ व्यवस्थापनका कुरा र पीडितहरूको उपचार सरकारी अस्पतालबाट गर्ने कुराहरू अहिलेको बजेट वक्तव्यमा रहेको छ । ती कुराहरू आजको बैठकमा राख्ने काम भए । दोस्रो कुरा, यो बिचमा सङ्क्रमणकालीन न्यायसँग सम्बन्धित संयन्त्रहरू निर्माण भइसकेका, कामहरू प्रारम्भ भइसकेका र उनीहरूले आफ्ना ठाउँमा बैठक तथा छलफलहरू गर्न थालिसकेका र त्यसमा कतिपय भिक्टिम साथीहरूलाई पनि बोलाएर, छलफलहरू प्रारम्भ भएका स्थितिहरू पनि हुन् । ती कुराहरूलाई पनि सामान्य ब्रिफिङ गरेर जानकारी गराउने तहसम्मका त्यहाँ कुराहरू भए । साथै, कार्यालय व्यवस्थापन, सवारीसाधन व्यवस्थापन लगायतका कुराहरू पनि उहाँहरूका थिए । ती कुराहरूसँग सम्बन्धित रहेर आज छलफल भएको हो । यसलाई सकारात्मक ढङ्गले अगाडी बढाउने कुरामा तीनै दलका नेताहरूको उपस्थितिमा ती कुराहरू भएका हुन् । सङ्क्रमणकालीन न्याय कहाँ छ ? कसरी अगाडी बढ्दै छ ? यी कुराहरूलाई जानकारीमा राख्नुपर्ने कुराहरू भएकोले जानकारीमा राखिदिने कुराहरू भएको हो । बाँकी कुरा आयोगले गर्छ ।” छलफलमा प्रधानमन्त्री ओली, काँग्रेस सभापति देउवा र माओवादी केन्द्रका अध्यक्ष दाहालसहित गृहमन्त्री रमेश लेखक, माओवादी केन्द्रका उपमहासचिव वर्षमान पुन र प्रधानमन्त्रीका विज्ञ सल्लाहकार अग्नि खरेल पनि सहभागी हुनुभएको थियो । """
नेसनल लाइफको लाभांश पारित,"""गोरखापत्र समाचारदाता काठमाडौँ, असार ६ गते  । नेसनल लाइफ इन्स्योरेन्स कम्पनी लिमिटेडले आफ्ना सेयरधनीलाई १० प्रतिशत नगद र पाँच प्रतिशत बोनस सेयर दिने भएको छ । कम्पनीको राजधानीमा सम्पन्न ३७ औँ वार्षिक साधारण सभाले उक्त लाभांश प्रदान गर्ने प्रस्ताव पारित गरेको हो । साधारण सभामा कम्पनीको आर्थिक वर्ष २०८०/८१ मा व्यवसाय सन्तोषनजनक रहेको बताइएको छ । कम्पनीको कुल बिमा शुल्क २१.९० प्रतिशतले वृद्धि भई २०४९.१२ करोड पुगेको जनाइएको छ । समीक्षा वर्षको सञ्चालनबाट जम्मा १३६८.१८ करोड रुपियाँ खुद थप रकम कुल बिमा करार दायित्वमा सारिएको छ र कुल बिमा करार दायित्व गत वर्षको तुलनामा २१.७० प्रतिशतले वृद्धि भई वर्षान्तमा ७९६०.१८ करोड पुगेको कम्पनीले जनाएको छ । कम्पनीले समीक्षा वर्षमा मृत्यु दाबी, अवधि समाप्ति एवं आंशिक अवधि समाप्ति दाबी, सर्मपण मूल्य, दाबी एवं अन्य दाबी भुक्तानीमा ८३२.८२ करोड भुक्तानी गरेको छ । """
लोकसेवा तयारी विशेष : वस्तुगत प्रश्नोत्तर,"""१.  मानव विकास प्रतिवेदन, २०२५ मा नेपाल कति औँ स्थानमा रहेको छ ?  १४५ औँ – संयुक्त राष्ट्रसङ्घीय विकास कार्यक्रम (युनडिपी) ले सन् २०२५ जुन १० मा सार्वजनिक गरेको सो प्रतिवेदन अनुसार नेपाल ०.६२२ सूचकाङ्कसहित १४५ औँ स्थानमा रहेको । – पछिल्लो ३५ वर्षमा नेपालको मानव विकास सूचकाङ्कमा ५४ प्रतिशतको वृद्धि भएको पनि प्रतिवेदनमा उल्लेख रहेको । – मानव विकास सूचकाङ्कमा नेपाल मध्यम खालको मानव विकास भएका मुलुकको सूचीमा रहेको ।  २. अन्तर्राष्ट्रिय स्तरको ‘आइरिस’ प्रमाणपत्र प्राप्त गर्ने नेपालको पहिलो मेनपावर कम्पनी कुन हो ?  आइएमआर (इन्टरनेसनल मेनपावर रिक्रुटमेन्ट) – वैदेशिक रोजगारी क्षेत्रमा पारदर्शिता, न्यायोचित प्रक्रिया र श्रमिक अधिकारको संरक्षण सुनिश्चित गरेको भन्दै आइएमआरलाई अन्तर्राष्ट्रिय भर्ना एकीकृत प्रणाली (आइरिस) को प्रमाणपत्र प्रदान (२०८२ जेठ २६) गरिएको । – आइरिसका अनुसार हालसम्म यो प्रमाणपत्र पाउने ५ वटा (नेपाल, सिङ्गापुर, पोल्यान्ड, केन्या, मेक्सिकोका एक–एक) मात्रै मेनपावर कम्पनी रहेका । ३. इजरायल र इरानबिच युद्धको सुरुवात कहिले भएको हो ?  सन् २०२५ जुन १३ – जुन १३ मा इजरायलले इरानका आणविक केन्द्र र शीर्ष सैन्य अधिकारी लक्षित गर्दै अचानक आक्रमण सुरु गरेपछि दुई देशबिच लडाइँ सुरु भएको । – इरानको इस्लामिक रिभोलुसनरी गार्ड कोप्र्सले इजरायलले आक्रमण जारी राखे आफ्ना आक्रमण थप बढाउने चेतावनी दिएको । ४. विसं २०८२ असार १ मा सात वटै प्रदेशद्वारा आव २०८२/८३ का लागि कुल कति राशिको बजेट प्रस्तुत गरियो ?  रु. दुई खर्ब ८७ अर्ब ७० करोड सातै प्रदेशको बजेट (२०८२/८३) : सङ्क्षिप्त झलक बागमती प्रदेश : – कुल बजेट : रु. ६७ अर्ब ४७ करोड ७३ लाख – चालुतर्फ : रु. २६ अर्ब चार करोड ४७ लाख (३८.६०५) – पुँजीगत तर्फ : रु. ४१ अर्ब ४३ करोड २६ लाख (६१.४०५) कोशी – कुल बजेट : ३५ अर्र्ब ८७ करोड ९९ लाख – चालु : १८ अर्ब ६७ करोड ३३ लाख (५२.०४ प्रतिशत) – पुँजीगततर्फ : १७ अर्व १० करोड ६५ लाख (४७.६८ प्रतिशत) – वित्तीय व्यवस्थातर्फ : रु. १० करोड (०.२८ प्रतिशत) मधेश – कुल बजेट : ४६ अर्ब ९८ करोड ३३ लाख – चालुतर्फ : १६ अर्ब ७२ करोड पाँच लाख (३५.५९ प्रतिशत) – पुँजीगततर्फ : ३० अर्ब २६ करोड २८ लाख (६४.४१ प्रतिशत) गण्डकी – कुल बजेट : रु. ३१ अर्ब ९७ करोड ९९ लाख – चालुतर्फ : रु. १२ अर्व ६३ करोड ६६ लाख (३९.५२ प्रतिशत) – पुँजीगततर्फ : रु. १९ अर्ब नौ करोड ३३ लाख (५९.७१ प्रतिशत) – वित्तीय व्यवस्थातर्फ : रु. २५ करोड (०.७८ प्रतिशत) लुम्बिनी – कुल बजेट : रु. ३८ अर्ब ९१ करोड – चालुतर्फ : रु. १२ अर्ब एक करोड ४७ लाख (३०.८८ प्रतिशत) – पुँजीगततर्फ : रु. २३ अर्ब ४७ करोड १४ लाख (६०.३२ प्रतिशत) – वित्तीय व्यवस्थातर्फ : रु. तीन अर्ब ४२ करोड ३७ लाख (८.८०प्रतिशत) कर्णाली – कुल बजेट : रु. ३२ अर्ब ९९ करोड ६६ लाख – चालुतर्फ : रु. सात अर्ब ७९ करोड ९१ लाख (२३.६३ प्रतिशत) – पुँजीगततर्फ : रु. १९ अर्ब ९८ करोड २९ लाख (६०.५६ प्रतिशत) – वित्तीय व्यवस्थातर्फ : रु. ६१ करोड ५० लाख (१.८६ प्रतिशत) वित्तीय हस्तान्तरण : रु. चार अर्ब ५९ करोड ९८ लाख (१३.९४ प्रतिशत) सुदूरपश्चिम –कुल बजेट : रु. ३३ अर्ब ४७ करोड ६० लाख –चालुतर्फ : रु. १० अर्ब २० करोड ८१ लाख (३०.४९ प्रतिशत) –पुँजीगततर्फ : १९ अर्ब ८३ करोड दुई लाख (५९.२४ प्रतिशत) –वित्तीय व्यवस्थातर्फ : रु. एक करोड (०.०३ प्रतिशत) –वित्तीय हस्तान्तरण : रु. तीन अर्ब ४२ करोड ७७ लाख (१०.२४ प्रतिशत) ५. हालै (विसं २०८२ जेठ) आइएसओ २१००१ गुणस्तर प्रमाणपत्र प्राप्त गर्न सफल विद्यालय कुन हो ?  नीलकण्ठ बालमन्दिर माध्यमिक विद्यालय (धादिङ) – आइएसओ २१००१ गुणस्तर प्रमाणपत्र प्राप्त गर्ने सो विद्यालय नेपालको दोस्रो सामुदायिक विद्यालय बनेको । ६. भेरी–१ अर्धजलाशययुक्त जलविद्युत् आयोजनाको विद्युत् उत्पादन क्षमता कति रहेको छ ?  २७० मेगावाट – जाजरकोटको नलगाढ नगरपालिका र रुकुम पश्चिमको आठविसकोट नगरपालिका बिच रहेको भेरी नदीमा सो जलविद्युत् आयोजना निर्माण हुने भएको । – निर्माण सम्पन्न अवधि : पाँच वर्ष । – लागत अनुमान : रु. ४६ अर्ब – उक्त आयोजना स्थलमा पुग्न मुख्य बाटोबाट ११ किलोमिटरको सहायक बाटो निर्माण गर्नुपर्ने जनाइएको । – नदीमा तीन वटा बेलिब्रिजसमेत निर्माण गर्नुपर्ने भएको । ७. नेपाल राष्ट्र बैङ्कले विसं २०८२ जेठ २७ मा सार्वजनिक गरेको देशको वर्तमान आर्थिक तथा वित्तीय स्थितिसम्बन्धी प्रतिवेदन अनुसार गत वैशाखमा मुद्रास्फीति कतिमा झरेको छ ?  २.७७ प्रतिशत – आर्थिक गतिविधि शिथिल हुँदा उपभोक्ता मूल्य वृद्धिदर पाँच वर्ष पछि कै न्यून विन्दुमा झरेको । – राष्ट्र बैङ्कका अनुसार २०७७ माघमा उपभोक्ता मूल्य वृद्धिदर २.७७ प्रतिशतमा झरेको थियो । कोभिड–१९ को महामारीका कारण आर्थिक गतिविधि ठप्प हुँदा बजारमा वस्तु तथा सेवाको माग घटेपछि मुद्रास्फीति न्यून विन्दुमा झरेको थियो । ८. आमाको नामबाट मात्र पनि नागरिकता दिइने विधेयक प्रतिनिधि सभाको राज्य व्यवस्था तथा सुशासन समितिबाट कहिले पारित भएको हो ?  विसं २०८२ जेठ २७ ९. धिमाल युवा प्रतिभा पुरस्कार २०८२ कसलाई प्रदान गरियो ?  डा. सजना धिमाल – धिमाल समुदायबाट पहिलो चिकित्सक बन्न सफल डा. सजनालाई सो पुरस्कारबाट सम्मान गरिएको । – हरेक वर्ष असार २ गते सिरिजात पर्व समापनका अवसरमा सो पुरस्कारबाट एक जना युवा प्रतिभालाई सम्मान गरिँदै आएको । १०. राष्ट्र बैङ्कले २०८२ जेठ २७ मा सार्वजनिक प्रतिवेदन अनुसार गत वैशाखमा मात्र नेपालमा कति विप्रेषण भित्रिएको छ ?  रु. एक खर्ब ६५ अर्ब ३० करोड – मासिक रूपमा तुलना गर्दा वैशाखमा भित्रिएको रेमिट्यान्स हालसम्मकै सबैभन्दा बढी हो । आव २०८१/८२ को १० महिनाको अवस्था शोधनान्तर बचत : रु. चार खर्ब ३८ अर्ब विप्रेषण : रु. १३ खर्ब ५६ अर्ब कुल विदेशी मुद्रा सञ्चिति : रु. २५ खर्ब १२ अर्ब ११. विश्वको पहिलो वैदिक घडी कुन हो ?  विक्रामादित्य वैदिक घडी – भारतको मध्यप्रदेशस्थित उज्जैनमा रहेको । – समय गणना मान ३० घण्टा एक दिन एवं १ घण्टा ४८ मिनेट रहेको । – यस घडीको उद्घाटन सन् २०२४ फेब्रुअरी २९ मा भारतीय प्रम नरेन्द्र मोदीद्वारा गरिएको । १२. पहिलो नेपाली एनिमेटेड फिचर फिल्म कुन हो ?  सलिना (तेजसराज जोशी निर्देशित) १३. नेपालका प्रथम महालेखा परीक्षक को हुन् ?  चन्द्र बहादुर थापा १४. अनुसूचीको व्यवस्था नभएको नेपालको संविधान कुन हो ?  नेपाल अधिराज्यको संविधान, २०१५ १५. धेरै गजुर भएको मन्दिर पाटनको कृष्ण मन्दिर हो भने गजुर नै नभएको मन्दिर कुन हो ?  अशोक विनायक १६. आन्तरिक राजस्व विभागले केन्द्रीय विजक प्रणालीको सुरुवात कहिलेदेखि गरेको हो ?   विसं २०७४ मङ्सिर १ १७. आणिविक हतियारमा प्रतिबन्ध लगाउनेसम्बन्धी संयुक्त राष्ट्रसङ्घीय सन्धि औपचारिक रूपमा कहिलेदेखि कार्यान्वयनमा आएको हो ?  सन् २०२१ जनवरी २२ १८. नेपाल विश्व पर्यटन सङ्गठन (युएनडब्लुटीओ) को सदस्य कहिले बनेको हो ?  सन् १९७५ १९. लोक सेवा आयोगको स्थापना कहिले भएको हो ?  विसं २००८ असार १ – ‘नेपाल पब्लिक सर्भिस कमिसन’ नामबाट २००८ साल असार १ गते लोकसेवा आयोगको विधिवत् स्थापना भएको । २०.  उपप्रधानमन्त्रीले को समक्ष शपथ लिनुपर्ने प्रावधान रहेको छ ?  राष्ट्रपति प्रस्तुतकर्ता : टङ्क केसी  """
‘कार्यसम्पादनमा संस्कृति मन्त्रालय अब्बल’,"""गोरखापत्र समाचारदाता काठमाडौँ, असार ६ गते । संस्कृति, पर्यटन तथा नागरिक उड्डयनमन्त्री बद्रीप्रसाद पाण्डेले  सरकारको वार्षिक कार्यसम्पादनमा संस्कृति मन्त्रालय दोस्रो स्थानमा रहेर अब्बल भएको बताउँदै नेपाल–प्रज्ञा–प्रतिष्ठान आफैँले कमाएर सञ्चालन हुन सक्ने वातावरण बनाउन अग्रसर हुनुपर्नेमा जोड दिनुभयो । आफू भाषा साहित्यसेवी भएको उल्लेख गर्दै उहाँले भन्नुभयो, “प्रतिष्ठानले दिने हल भाडालाई सदुपयोग गरे आर्थिक  रूपमा बलियो हुन्छ ।” उहाँले सार्वजनिक संस्थानहरूको उत्पादकत्व बढाउँदै देशको अर्थतन्त्र मजबुत बनाउन आवश्यक रहेको बताउनुभयो । नेपाल प्रज्ञा–प्रतिष्ठानको ६८ औँ वार्षिकोत्सवको अवसरमा लोकतान्त्रिक कलाकार तथा कर्मचारी सङ्घले आयोजना गरेको कवि गोष्ठी तथा स्वास्थ्य परीक्षण कार्यक्रममा बोल्दै मन्त्री पाण्डेले आजको आवश्यकता सबल सार्वजनिक संस्थान रहेको उल्लेख गर्नुभयो । “अब हामीले आयआर्जन र उत्पादकत्व बढाउनेतर्फ ध्यान दिनु पर्छ, जसले मुलुकको अर्थतन्त्रमा प्रत्यक्ष योगदान दिन सक्छ,” उहाँले भन्नुभयो । मन्त्री पाण्डेले सार्वजनिक संस्थानमा आवश्यक जनशक्ति व्यवस्थापन स्पष्ट र प्रभावकारी ढङ्गले गर्नुपर्नेमा जोड दिनुभयो । “कति कर्मचारी आवश्यक छन्, कसरी परिचालन गर्ने भन्ने विषयमा स्पष्ट खाका बनाइनु आवश्यक छ,” उहाँले भन्नुभयो, “यसले संस्थाको क्षमता अभिवृद्धि र आर्थिक स्थायित्वमा टेवा पु¥याउँछ ।” उहाँले नेपाल धार्मिक, प्राकृतिक, भौगोलिक बनावट, उर्वर जमिन र जल सम्पदाको हिसाबले सम्पन्न भएको उल्लेख गर्दै त्यसको व्यवस्थापन र उपयोग गर्ने विषयमा सरकारले काम गरिरहेको बताउनुभयो । नेपाल प्रज्ञा–प्रतिष्ठानका कुलपति भूपाल राईले नेपाली भाषा र संस्कृतिको संरक्षणमा लाग्न सबैलाई आग्रह गर्नुभयो । कार्यक्रममा कवि बाबु त्रिपाठी, प्रगति राई, तुलसीहरि कोइराला, रञ्जिता गिरी र कल्पना भण्डारीलगायतले आफ्ना रचनामार्फत सामाजिक, आर्थिक तथा राज्य संयन्त्रका विविध पक्षबारे आवाज उठाउनुभएको थियो । यसैबिच सांस्कृतिक संस्थानको ५३ औँ वार्षिकोत्सव विविध सांस्कृतिक कार्यक्रम गरी बिहीबार सम्पन्न भएको छ । संस्कृति, पर्यटन तथा नागरिक उड्डयनमन्त्री बद्रीप्रसाद पाण्डेले समारोहको उद्घाटन गर्दै नेपालमा बस्ने गर्ने हरेक जातजातिसँग फरक भाषा, संस्कृति, गीत/सङ्गीत, नृत्य नाटक परम्परा रहेको भन्दै त्यस्ता मौलिक अमूर्त सम्पदाको प्रवर्धनबाट पर्यटकको ध्यानाकर्षण गर्न सकिने बताउनुभयो । उहाँले त्यसबाट आर्थिक समृद्धिमा टेवा पुग्ने पनि बताउनुभयो  । सोही अवसरमा नेपाली  सांस्कृतिक उत्थानमा फरक/फरक विधा र माध्यमबाट योगदान पु¥याएका स्रष्टालाई सम्मान तथा पुरस्कार प्रदान गरिएको थियो । नेपालका पहिलो नृत्य गुरु भैरवबहादुर थापा, कलाकार मिथिला शर्मा, लोकगायिका चन्द्रकला शाह, गायन, वाद्यवादनका लागि नरसिंहलाल श्रेष्ठ र पञ्चनारायण महर्जन, कलाकार लोकनाथ ढकाललाई मन्त्री पाण्डेले पुरस्कार प्रदान गर्नुभयो । सोही अवसरमा नेपालका सबै भूभाग र जातजातिमा रहेका सांस्कृतिक सम्पदाबारे समेटिएको ‘संस्कृति अध्ययन जर्नल’ को लोकार्पण गरियो । जर्नलका सम्पादक गुरुङ सुशान्त र भोगीराज चाम्लिङलाई प्रशंसापत्र प्रदान गरिएको थियो । सिन्धुली कलाघरका कलाकारले नौमती बाजा प्रस्तुत गर्नुभएको सो कार्यक्रममा गीतिनाटक मुनामदनको पनि मञ्चन गरिएको थियो । """
ढुण्डीराज शास्त्रीको योगदान स्मरणीय : राष्ट्रपति पौडेल,"""काठमाडौं, असार ६ गते । राष्ट्रपति रामचन्द्र पौडेलले पूर्व मन्त्री तथा समाजवादी चिन्तक ढुण्डीराज शास्त्रीको निधनमा दुःख व्यक्त गर्दै परिवारलाई समवेदना पठाउनुभएको छ । राष्ट्रपति पौडेलले समवेदना पठाउँदै ढुण्डीराजलाई लोकतन्त्रप्रतिको अटुट आस्था, लोकतन्त्रमा साँच्चै जनता अधिकार सम्पन्न बन्नुपर्छ भन्ने मान्यता राख्ने नेता रहेको उल्लेख गर्नुभएको छ । राष्ट्रपति पौडेलले विसं २०१० मा भारतको वाराणसीमा अध्ययन गर्दै गर्दादेखि नेपालको लोकतान्त्रिक आन्दोलनमा सक्रिय रहनुभएका ढुण्डीराजले पञ्चायतको कालरात्रीमा गुल्मी, पाल्पा र अर्घाखाँचीलागयतका जिल्लामा प्रजातन्त्रको पक्षमा युवालाई संलग्न गराउने खेलेको भूमिका सदाका लागि स्मरणीय रहेको बताउनुभएको छ । राष्ट्रपति पौडेलले समवेदना सन्देशमा भन्नुभएको छ, ‘‘ढुण्डीराजले विसं २०१७ साल पुस १ गतेको ‘कु’ पछि भारतमा निर्वासित जीवन बिताउँदाका बखत गोरखपुर महाविद्यालयमा केही समय अध्यापन गराई प्रजातन्त्रको पक्षमा पर्चा पम्प्लेट र पत्रिका प्रकाशित गरी नेपाल पठाएको कुरा मेरो स्मरणमा ताजै छ ।’’ उहाँले २०४८ सालमा अर्घाखाँची क्षेत्र नम्बर २ बाट प्रतिनिधिसभा सदस्यमा निर्वाचित भएर एउटै मन्त्रीपरिषदमा रहेर काम  गर्दाको र २०५१ सालमा प्रतिनिधिसभा सदस्यमा रुपमा ढुण्डीराजको भूमिका मेरो स्मृतिमा अझै ताजै रहेको उल्लेख गर्नुभएको छ । राष्ट्रपति पौडेलले पठाएको समवेदना सन्देश शुक्रबार ढुण्डीराजको परिवारलाई कौशलटार पुगेर राष्ट्रपतिका प्रेस सल्लाहकार किरण पोखरेल र प्रमुख स्वकीय सचिव अवज्ञा पौडेलले हस्तान्तरण गर्नुभयो । """
"चोर खोलामा पहिरो, राप्ती राजमार्ग अवरुद्ध","""शंकर केसीसल्यान, असार ६ गते । सल्यान र दाङ जिल्लाको सिमाना चोर खोलामा ठुलो पहिरो जाँदा राप्ती राजमार्ग अवरुद्ध भएको छ । कपुरकोट गाउँपालिका–३ स्थित चोरखोलामा अविरल वर्षासँगै गएको पहिराले कपुरकोट–दाङ सडकखण्ड पूर्णरूपमा ठप्प बनेको हो । बिहीबार राति ९ः५५ देखि पहिरो झरेका कारण सडक अवरुद्ध बनेको जिल्ला प्रहरी कार्यालय सल्यानले जनाएको छ । शुक्रबार बिहान ६ बजेदेखि बाटो खोल्ने प्रयास जारी रहे पनि निरन्तरको वर्षाका कारण पहिरो हटाउने काममा कठिनाइ भएको छ । कपुरकोट गाउँपालिका अध्यक्ष दुर्गा पुनले भन्नुभयो, “पहिरो रोकिएलगत्तै दुई–तीन घण्टामा सडक खुलाउन सकिने अनुमान छ ।” उहाँका अनुसार सडक डिभिजन कार्यालयको मेसिन प्रयोग गरी पहिरो हटाउने प्रयास भइरहेको छ । राप्ती राजमार्गको सल्यान–दाङ सडकखण्डमा वर्षाैँदेखि पहिरोको समस्या हुँदै आएको छ । जसका कारण यातायात सञ्चालनमा पटक–पटक अवरोध हुने गरेको छ भने यात्रा समेत जोखिमयुक्त बन्ने गरेको छ । पहिरोका कारण लामो तथा छोटो दूरीका सयौँ सवारी साधन बिच बाटोमै अलपत्र परेका छन् । """
एमेच्योर राहुल प्रिमियर गल्फ च्याम्पियन,"""काठमाडौँ, असार ५ गते । सूर्य नेपाल प्रिमियर गल्फ च्याम्पियनसिपको उपाधि एमेच्योर राहुल विश्वकर्माले जित्नुभएको छ । पार ७२ को गोकर्ण फरेस्ट गल्फ रिसोर्टमा बिहीबार सम्पन्न चार दिने प्रतियोगितामा राहुलले कूल २१ अन्डर दुई सय ६७ को स्कोर खेल्नुभयो । सिजनको अन्तिम स्पर्धाको उपाधि जित्ने क्रममा राहुलले प्रोफेसनल खेलाडी भुवन नगरकोटीलाई दुई स्ट्रोकले पछि पार्नुभयो । अन्तिम दिन राहुलले पाँच अन्डर ६७ र भुवनले आठ अन्डर ६४ खेल्नुभयो । समग्रमा १९ अन्डर खेल्नुभएका भुवनले तीन लाख रुपियाँ पुरस्कार पाउनुभयो । प्रोतर्फ साविक विजेता सुवाश तामाङ समग्रमा १५ अन्डर दुई सय ७३ स्कोरसहित दोस्रो हुनुभयो । उहाँले एक लाख ८५ हजार रुपियाँ पाउनुभयो । समग्रमा १० अन्डर दुई सय ७८ खेल्नुभएका निरज तामाङ तेस्रो हुनुभयो । उहाँले एक लाख २५ हजार रुपियाँ पुरस्कार पाउनुभयो । कूल १६ लाख रुपियाँ पुरस्कार रासी रहेको प्रतियोगितामा प्रोतर्फ शीर्ष २२ मा रहने खेलाडीले नगद पुरस्कार पाए । यस्तै एमेच्योरतर्फ सद्भाव आचार्य दोस्रो र भुटानका एमेच्योर निम दोर्जी तामाङ तेस्रो हुनुभयो । च्याम्पियनसिप अन्तर्गत शनिबार प्रो–एम स्पर्धा हुनेछ ।  """
प्रणालीगत सुधार अपरिहार्य,"""भ्रष्टाचार नेपालमा गहिरो रूपमा गाडिएको बहुआयामिक समस्या हो, जसले सुशासन, सामाजिक चेतना, आर्थिक क्षेत्र, पूर्वाधार विकास, अन्तर्राष्ट्रिय सम्बन्ध र राष्ट्रिय छविमा गम्भीर असर पु¥याएको छ । नीतिगत र प्रशासनिक तहमा व्यापक भ्रष्टाचार व्याप्त छ, जसमा घुस दिने र लिने दुवै जिम्मेवार छन् । केही गैरजिम्मेवार कर्मचारीका कारण सम्पूर्ण कर्मचारीतन्त्र बदनाम भइरहेको छ । जटिल प्रशासनिक प्रणालीले नागरिकलाई सेवा पाउन कठिन बनाएको छ, जसले गर्दा घुस दिन बाध्य हुने अवस्था सिर्जना भएको छ । सार्वजनिक सेवामा समानता र न्यायको अभावले जनविश्वास घट्दै गएको छ र यसले दीर्घकालीन रूपमा समाजमा नकारात्मक प्रभाव पार्ने खतरा बढाएको छ । राजनीतिक नेतृत्वको प्रत्यक्ष–अप्रत्यक्ष संलग्नतामा हुने नीतिगत भ्रष्टाचारले लोकतान्त्रिक शासन प्रणाली र राष्ट्रिय विकासमा बाधा पु¥याएको छ । सङ्घीय लोकतान्त्रिक गणतन्त्रको स्थापनापछि पनि देश प्रणालीगत भ्रष्टाचारसँग जुधिरहेको छ । मिडियामा निरन्तर आएका भ्रष्टाचारसम्बन्धी समाचारले आमजनताको चेतनास्तर त बढाइरहेको छ तर यससँगै राजनीतिक दल, कर्मचारीतन्त्र र शासन प्रणालीप्रति विश्वास घटाइरहेको छ । भ्रष्टाचारले आर्थिक वृद्धि रोक्दै आर्थिक असमानता र राजनीतिक अस्थिरता बढाइरहेको छ । भ्रष्टाचारको प्रकृति र रूप नेपालमा नागरिकले सामान्य प्रशासनिक सेवाहरू जस्तै राहदानी, ड्राइभिङ इजाजतपत्र, सार्वजनिक विद्यालयमा भर्ना, सार्वजनिक अस्पतालमा स्वास्थ्य सेवा, इजाजतपत्र तथा कागजात प्राप्तिका लागि प्रायः घुस दिनुपर्ने बाध्यता रहेको आमबुझाइ छ । पूर्वाधार र विकास परियोजनामा सार्वजनिक कोषको दुरुपयोग, नातावाद, कृपावाद र योग्यभन्दा सम्बन्धमा आधारित राजनीतिक रूपमा गरिने नियुक्तिहरूले दक्ष व्यक्ति अवसरबाट वञ्चित हुने गरेको आरोपसमेत छ । राजनीतिक नेताहरू र व्यावसायिक स्वार्थ समूहबिचको साँठगाँठ, साथै न्यायपालिकामा मौलाउँदै गएको अनियमित कार्यले कानुनको शासन र सामाजिक जवाफदेहितासमेत कमजोर हुँदै गएको छ । भूमिको अभिलेख हेरफेर र अवैध जग्गा कब्जामा राजनीतिज्ञहरूको संलग्नताका खबरहरू समय समयमा विभिन्न सञ्चार माध्यमबाट प्रकाशन र प्रसारण भएबाट समेत यहाँ नीतिगत भ्रष्टाचार रहेको देखिन्छ । मेलम्ची खानेपानी आयोजना, वाइडबडी विमान खरिद, कर छली, नक्कली भ्याट बिल जस्ता घटना भ्रष्टाचारका ठुला उदाहरण हुन् । केही ठुला व्यवसायी कर कार्यालयका कर्मचारीसँग मिलेर सरकारलाई अर्बौंको क्षति पु¥याइरहेका छन् । यसै गरी विशेष अदालतकाबाट भएका केही फैसलामा समेत निष्पक्षता नदेखिएको भनी प्रश्न उठ्ने गरेको छ, जसले आमजनतामा देशको न्यायिक प्रणालीप्रति पनि शङ्का उत्पन्न भएको छ । यी सबै क्रियाकलापले देशको सुशासन, पारदर्शिता, जवाफदेहिता, आर्थिक स्थिरता र जनविश्वासमा गम्भीर असर पु¥याइरहेका छन् । शक्ति र भ्रष्टाचारबिच सम्बन्ध नेपालमा राजनीतिक भ्रष्टाचारका घुसखोरी, सार्वजनिक रकमको दुरुपयोग, नातावाद र अधिकारको गलत प्रगोगसहित विभिन्न रूपमा प्रकट भइरहेको छ । यसलाई रोकथाम गर्नका लागि कानुन र आचारसंहिताको डण्डा स्वरूप भ्रष्टाचारको अनुगमन र खबरदारी गर्ने गरी स्थापित अख्तियार दुरुपयोग अनुसन्धान आयोग भ्रष्टाचारका विरुद्धका गतिविधिसँग लड्नका लागि खडा गरिएको जिम्मेवार संवैधानिक निकाय हो । ललिता निवास जग्गा हडप्ने घोटाला प्रकरण भ्रष्टाचारको सबैभन्दा ज्वलन्त उदाहरणमध्ये एक हो । जहाँ राजनीतिज्ञ, कर्मचारी र व्यवसायीबिचको मिलेमतोमा ११४ रोपनीभन्दा बढी सरकारी जग्गा गैरकानुनी रूपमा निजी संस्थाहरूलाई हस्तान्तरण गरियो । यसमा पूर्वमन्त्री र सचिवसहित तीन सयभन्दा बढी व्यक्ति संलग्न भएको भनियो । यो प्रकरणमा अख्तियारले विशेष अदालतमा मुद्दा दायर ग¥यो । त्यस्तै सहकारी क्षेत्र ठगीमार्फत निक्षेपकर्ताबाट अर्बौं रुपियाँ हिनामिना भएको आरोप छ । यी सामान्य राजनीतिक आडमा भएका घोटालाहरूको प्रकरणले नेपालमा भ्रष्टाचारको जरा कहाँसम्म पुगेको छ भन्ने प्रस्ट हुन्छ । यसमा समाजका उपल्लो वर्ग, कर्मचारी, व्यवसायी, राजनीतिक नेताहरू र उनीहरूको संरक्षणमा सङ्गठित रूपमा देखिएका स्वार्थ समूह र बिचौलियाको शक्तिशाली संलग्नतालाई उजागर गर्छ । अनुसन्धानमा राजनीतिक हस्तक्षेप, सूचना दिनेहरूका लागि सुरक्षाको अभाव, कमजोर कार्यान्वयन र कम दोषी ठहर हुनु नै प्रमुख चुनौती हो । भ्रष्टाचारको मूल कारण राजनीतिज्ञ संस्था र नेतृत्वले दीर्घकालीन राष्ट्रिय हितको सट्टा तत्काल व्यक्तिगत लाभमा ध्यान केन्द्रित गर्नु पनि भ्रष्टाचारको कारण हो । सार्वजनिक संस्थामा सीमित व्यक्ति, समूह र संस्थाहरूको पहुँच, पारदर्शिता र जवाफदेहिताको कमीले भ्रष्टाचार न्यूनीकरणमा गम्भीर प्रभाव पारेको छ । केही सन्दर्भमा उपहार वा सुविधा शुल्क दिने कार्यलाई सामान्यकृत गरिनु पनि अर्को भ्रष्टाचारको कारण हो । पूर्वाधार विकासमा प्रभाव सहयोग पुग्ने खालका विदेशी लगानीलाई आकार्षित गर्ने खालका नीति ल्याउनुका साथै कार्यान्वयनमा जोड दिनुपर्नेमा विकास परियोजना प्रभाव पार्ने मनसाय स्वरूप हुने गैरकानुनी कार्यबाट प्राप्त आर्थिक परिणामहरूले भ्रष्टाचारजन्य गतिविधिलाई उजागर गर्छ । फलस्वरूप यसले देशमा विदेशी लगानीलाई निरुत्साहित गर्नुका साथै विदेशी लागनीमा सञ्चालित परियोजनाको लागत बढाउँछ, आर्थिक दक्षता घटाउँछ र नागरिकमा आर्थिक भार थपिन्छ । भ्रष्टाचारले निम्न गरिब वर्गलाई असर गर्छ । जो सार्वजनिक निकायमा घुस तिर्न कम सक्षम हुन्छन्, उनीहरूको मात्र आवाज सुनिन्छ भन्ने कमजोर मानसिकता नागरिकमा जागृत हुन दिनु हुँदैन । प्राकृतिक स्रोत व्यवस्थापन स्वरूप भ्रष्टाचारले वन फँडानी, अवैध खानी उत्खनन् र जलविद्युत् परियोजना सञ्चालन पनि अर्को कारण हो । नागरिकले सार्वजनिक संस्थामाथि विश्वास गुमाउनु भनेको उनीहरूको समाजप्रतिको उदासीनता, मोह भङ्ग हुनु हो । संस्थागत कमजोरी र दण्डहीनता खोज पत्रकारिता, सामाजिक सेवा संस्थाहरूले दबाब र धम्कीको सामना गरे पनि महìवपूर्ण रूपमा भ्रष्टाचारजन्य गतिविधिको निगरानीमा भूमिका खेलिरहेका छन । यसै गरी युएनडिपी, विश्व बैङ्क, अन्तर्राष्ट्रिय मुद्रा कोष र युएसएआइडी संस्थाहरूले विकासोन्मुख देशमा शासन सुधार र पारदर्शिता पहललाई समर्थन गर्छन् । संस्थागत कमजोरीका कारण नेपालमा भ्रष्टाचारजन्य कार्यले निरन्तरता पाएको हो । सार्वजनिक संस्थाहरूमा पारदर्शिता, जवाफदेहिता र सुशासनको अभावले यहाँ हुने भ्रष्ट अभ्यासलाई अनियन्त्रित रूपमा फस्टाउन मलजल गरेको छ । भ्रष्टाचारजन्य गतिविधिको सामाजिक रूपमा निगरानी गर्ने ‘ह्विसल ब्लोअर’ हरूले यहाँ प्रतिशोधको सामना गरिरहनु परेको छ । यसले गलत काम पर्दाफास गर्ने प्रयासलाई निरुत्साहित गर्छ । यसबाहेक दण्डहीनताको संस्कृति व्याप्त छ, फलस्वरूप यहाँ शक्तिशाली व्यक्तिलाई कार्यका आधारमा बिरलै जवाफदेही बनाइएको छ । जहाँ नियुक्ति र निर्णयहरू राजनीतिक विचारबाट प्रभावित हुन्छन्, त्यहाँ कानुनको शासन स्वतः कमजोर बन्छ भन्ने प्रजातान्त्रिक देशहरूप्रतिको विश्वव्यापी मान्यता रहिआएको छ । लोकतन्त्र र विकासमा प्रभाव लोकतन्त्रको विकासमा भ्रष्टाचारको दूरगामी परिणाम देखिन थालेको छ । भ्रष्टाचारजन्य लोकतान्त्रिक संस्थामाथि जनताको विश्वासलाई कमजोर बनाउँछ । जसले आममतदातामा आवधिक निर्वाचनप्रतिको उदासीनता बढाउँछ । हालसालै केही राजनीतिक आस्था समूहबाट राजतन्त्रको माग गर्दै भएको विरोध प्रदर्शनले वर्तमान राजनीतिक प्रणाालीप्रति घन्टी बजाएको छ । नेपालमा भ्रष्टाचार नियन्त्रणका लागि नेपालको संविधान, भ्रष्टाचार निवारण ऐन २०५९ (पहिलो संशोधन २०८१), फौजदारी संहिता, २०७४ सूचनाको हकसम्बन्धी ऐन, २०६४ सूचनाको हकसम्बन्धी नियमावली, २०६५ र सार्वजनिक खरिद ऐन, २०६३ सार्वजनिक खरिद नियमावली, २०६४ लगायतका कानुन तथा अख्तियार दुरुपयोग अनुसन्धान आयोग र राष्ट्रिय सतर्कता केन्द्र जस्ता संस्थाहरू क्रियाशील छन् । यी कानुनले सार्वजनिक पदाधिकारीको आचरण नियन्त्रण, घुस लेनदेन तथा गैरकानुनी सम्पत्ति आर्जनलाई दण्डनीय बनाएका छन् । विशेष अदालतमार्फत मुद्दा दर्ता, अनुसन्धान र सुनुवाइको व्यवस्था गरिएको छ । यद्यपि प्रभावकारी कार्यान्वयनको अभावले भ्रष्टाचार नियन्त्रणमा चुनौती रहेका छन् र कार्यान्वयन निकायहरूको पारदर्शिता तथा जवाफदेहिता सुदृढ गर्नु आवश्यक छ । निष्कर्ष नेपालको अन्तर्राष्ट्रिय छवि सुधार्न केवल कानुन पर्याप्त हुँदैन, राजनीतिक र प्रशासनिक क्षेत्रको भ्रष्टाचार नियन्त्रणका लागि गहिरो संरचनागत सुधार आवश्यक छ । भ्रष्टाचार विरोधी निकायलाई राजनीतिक प्रभावबाट मुक्त गर्दै स्वतन्त्र, जवाफदेही र सक्षम बनाउनु पर्छ । न्यायपालिका स्वतन्त्र र अखण्ड हुनु पर्छ भने सूचनामा सार्वजनिक पहुँच र ‘ह्विसल ब्लोअर’ संरक्षण सुनिश्चित गर्नु पर्छ । डिजिटल शासन, पारदर्शिता र नागरिक शिक्षाबाट घुसको अवसर घटाउन सकिन्छ । योग्यतामा आधारित नियुक्ति र नागरिक समाजको सक्रिय सहभागिताले शासनलाई जवाफदेही बनाउँछ । स्वतन्त्र मिडियाको समर्थन र सूचनादाताको सुरक्षाले पारदर्शिता प्रवर्धन गर्छ । अन्ततः राजनीतिक इच्छाशक्ति र नेताहरूको इमानदार प्रतिबद्धताले नै भ्रष्टाचार नियन्त्रणमा दिगो सुधारको आधार खडा गर्न सक्छ । भ्रष्टाचार शासन विफलताको लक्षण र कारण दुवै हो, जसले लोकतन्त्रको जग कमजोर पार्दै राष्ट्रिय प्रगतिमा अवरोध पु¥याएको छ । सुधारका प्रयास भए पनि प्रणालीगत र सांस्कृतिक रूपान्तरण अपरिहार्य छ । यसका लागि संस्थागत सुधारसँगै राजनीतिक इच्छाशक्ति र सामाजिक मूल्यमा परिवर्तन आवश्यक छ । शक्तिको दुरुपयोगले भ्रष्टाचारलाई बढावा दिएको छ, जसलाई अन्त्य गर्न सबै क्षेत्रको एकीकृत प्रयास जरुरी छ । पारदर्शिता, न्यायिक स्वतन्त्रता, नागरिक सहभागिता र सुदृढ राजनीतिक प्रतिबद्धतामार्फत मात्र न्यायपूर्ण, समतामूलक र समृद्ध नेपाल सम्भव छ । यात्रा चुनौतीपूर्ण भए पनि सम्भावनायुक्त छ ।  """
स्वास्थ्य क्षेत्रमा सुधार,"""नेपालको संविधानले प्रत्येक नेपाली नागरिकको आधारभूत स्वास्थ्य सेवालाई मौलिक हकका रूपमा स्थापित गरेको छ । स्वास्थ्य सेवासँगै संविधानले अरू धेरै क्षेत्रमा मौलिक हकको व्यवस्था गरेको छ । सङ्घीय लोकतान्त्रिक गणतन्त्र अभ्यासको यो एक दशकमा संविधानले प्रत्याभूत गरेका सबै मौलिक हकको कार्यान्वयन समान तवरले गर्न सकिएको छैन । प्रत्याभूत गरिएका मौलिक हक कार्यान्वयनका निम्ति पर्याप्त स्रोतसाधन र संरचना बन्नपर्ने हुन्छ । सीमित स्रोतसाधन र संरचनाले सबै मौलिक हक समान तवरले कार्यान्वयन गर्न नसकिएको हो । कतिपय क्षेत्रमा भने आशालाग्दो गरी मौलिक हक कार्यान्वयनले गति लिएको छ । त्यसमध्ये स्वास्थ्य क्षेत्रमा नागरिकले प्राप्त गर्नुपर्ने मौलिक हक कार्यान्वयनले तीव्र गति लिइरहेको छ । त्यति मात्र होइन देशका स्वास्थ्य पूर्वाधारका क्षेत्रमा यताको दशकमा राम्रो प्रगति हासिल गरेको छ । कुनै बेला कतिपय जटिल रोगका निम्ति मात्र होइन, सामान्य रोगका निम्ति पनि बिदेसिनुपर्ने बाध्यता थियो । आर्थिक क्षमता भएकालाई पनि छिमेकी मुलुक भारत तथा थाइल्यान्ड जस्ता देशमा जानुपर्ने अवस्था थियो । नेपालमा उपचारको व्यवस्था नहुँदा सक्नेका निम्ति बाहिर जानुको विकल्प पनि थिएन, नसक्नेले रोग पालेर बस्नुपर्ने थियो । अब बिस्तारै अवस्थामा परिवर्तन आएको छ । धेरै रोगका निम्ति बाहिर जानुपर्ने बाध्यता छैन । त्यति मात्र होइन, विदेशीसमेत नेपालमा उपचारका निम्ति आउन थालेका छन् । नेपाल स्वास्थ्य उपचार पर्यटनका निम्तिसमेत सम्भावनायुक्त मुलुक बन्दै छ । स्वास्थ्य क्षेत्रको सुधारले यस्तो प्रगति सम्भव भएको हो । क्षेत्रगत रूपमै भन्नुपर्दा एक दशकअघिसम्म नेपालमा मिर्गौला प्रत्यारोपण सम्भव थिएन । अब मिर्गौला प्रत्यारोपणकै निम्ति विदेश जानु पर्दैन । क्यान्सरको उपचार त झनै जटिल थियो । नेपालमा पूर्वाधार थिएन । क्यान्सरको उपचार नेपालमै सम्भव हुँदै छ । सरकारले सहयोग गर्ने वातावरणसमेत बनेको छ । मुटुको उपचार अझ राम्रो भएको छ । सरकारी तथा निजी क्षेत्रबाट मुटुसम्बन्धी उपचार तथा शल्यक्रियामा राम्रो प्रगति भएको छ । कलेजो प्रत्यारोपणसमेत नेपालमै हुन थालेको छ । आँखा तथा दाँतको उपचारमा पनि राम्रो पूर्वाधारसँगै सेवा विस्तार भएको छ । आँखा उपचारमा त नेपाल विश्वमै ख्याति कमाउँदै छ । दाँतको उपचार सस्तो र भरपर्दो बन्दै छ । यी क्षेत्रमा उपचारका निम्ति नेपालीलाई त सुबिस्ता भएकै छ, विदेशमा रहेका नेपाली तथा विदेशी नागरिक पनि नेपालमा आएर उपचार गर्न थालेका छन् । मिर्गौला प्रत्यारोपण अघि डायलासिसको ठुलो महत्व हुन्छ । यो सेवामा पनि व्यापकता आएको छ । सरकारले आर्थिक सहयोग पनि गरिरहेको छ । भक्तपुरस्थित सहिद धर्मभक्त राष्ट्रिय प्रत्यारोपण केन्द्रले मिर्गौला तथा कलेजो प्रत्यारोपणमा राम्रो सफलता हासिल गरिरहेको छ । यस्ता अनेक उदाहरण छन् । भारत र बङ्गलादेशका बिरामी पनि कतिपय स्वास्थ्य सेवा लिन नेपाल आउनु थाल्नु सकारात्मक पक्ष हो । आँखा उपचारमा त ठुलै आकर्षण बढेकै छ । वर्तमान सरकारले स्वास्थ्य क्षेत्रमा सुधारका अनेक कदम चालिरहेको छ । स्वास्थ्य बिमाको संस्थागत विकास र विस्तारले स्वास्थ्य सेवा सर्वसाधारणको पहुँचमा पुग्न थालेको हो तर अझै कतिपय समस्या भने छन् । स्वास्थ्य तथा जनसङ्ख्या मन्त्री प्रदीप पौडेलले स्वास्थ्य क्षेत्रमा सुधारका निम्ति प्रभावकारी काम गरिरहेको विषयलाई जनसाधारण तथा मिडियाले सकारात्मक रूपमा लिएको देखिएको छ । मन्त्री पौडेलका अनुसार स्वास्थ्य प्रणाली सुधारका क्रममा अङ्ग प्रत्यारोपण सेवा देशका सबै प्रदेशमा विस्तारतर्फ काम अगाडि बढेको छ । मुटु र क्यान्सर उपचार सेवालाई पनि विस्तारित छन् । स्वास्थ्य बिमा प्रावधान तथा संस्थागत सुधारका कारण जटिल रोगका उपचारलगायतका स्वास्थ्य सेवामा पहुँच विस्तारले नेपालको स्वास्थ्य प्रणाली प्रगतितर्फ उन्मुख छ । स्वास्थ्य क्षेत्रमा सरकारी सेवालाई गुणस्तरीय र सर्वसाधारणको पहुँचमा विस्तार गरिनु पर्छ । निजी क्षेत्रको स्वास्थ्य सेवा बलियो नियमनमा हुनु पर्छ । स्वास्थ्य पूर्वाधार विस्तारसँगै भइरहेको सेवाको गुणस्तरीयता र सुलभ पहुँचमा ध्यान पुर्‍याउन सक्नु पर्छ । उच्च तथा उच्च मध्यम वर्गका नागरिकले शुल्क तिरेर गुणस्तरीय सेवा पाउन सक्ने व्यवस्थाका साथै विपन्न तथा निम्न मध्यम वर्गका नागरिकले निःशुल्क स्वास्थ्य सेवा पाउने मोडालिटीमा अगाडि बढाउनु आवश्यक छ । दक्ष जनशक्ति विकास गरी तिनलाई स्वदेशमै राख्न सक्ने वातावरणका निम्ति पनि नीतिगत, कानुनी र संस्थागत प्रयास आवश्यक छ ।  """
बोरिङका भरमा रोपाइँ,"""धनगढी समाचारदाता धनगढी, असार ६ गते । पर्याप्त पानी नपरेपछि कैलालीका किसानले बोरिङका भरमा रोपाइँ सुरु गरेका छन् । किसानले बोरिङको मद्दतले भूमिगत पानीबाट सिँचाइ गरी रोपाइँ गर्न थालेका हुन् । यस वर्ष मनसुन चाँडै नेपाल प्रवेश गरे पनि सुदूरपश्चिम प्रदेशसम्म अझै पुगिसकेको छैन । पश्चिमी र स्थानीय वायुको प्रभावले भने फाटफुट पानी परिरहेको छ । पर्याप्त पानी नपरे पनि खेतीपातीका बेला सुरु भएकाले रोपाइँ गर्न थालेको कैलारी गाउँपालिका–७, मोहनपुरका कृषक बलराम चौधरीले बताउनुभयो । गाउँघरमा एक/दुई परिवारले रोपाइँ थालेपछि देखासिकी सबैले रोपाइँ सुरु गर्ने परिपाटी पनि रहेको छ । “ब्याड तयार भइसकेकाले हामीले पनि रोपाइँ गर्न थाल्यौँ,” चौधरीले भन्नुभयो, “ढिलो भएमा वरिपरिका सबै खेत रोपिसक्छन् । आफ्नो खेतसम्म हलगोरु, पावर ट्रिलर लैजाने बाटो हुँदैन ।” किसानले बोरिङले पालैपालो भूमिगत पानी तानेर खेत सिँचाइ गर्ने कार्य गरिरहेको बताइएको छ । सबै किसान बोरिङकै भरमा रहेकाले पालो पाउन समस्या रहेको जनाइएको छ । यसै गरी सुक्खाका कारण बोरिङमै पानी कम आइरहेको किसानले बताएका छन् । दिनभरि इन्जिन चलाएर मुस्किलले एक/दुई कट्ठा जमिनमा सिँचाइ हुने गरेको कृषक फूलराज चौधरीले बताउनुभयो । उहाँले गाउँघरका सबैले रोपाइँ थालेका कारण पानी नपरे पनि आफूले पनि रोपाइँको काम सुरु गरेको उल्लेख गर्नुभयो । पहाडी क्षेत्रमा पर्ने जिल्लाको चुरे र मोहन्याल गाउँपालिकाबाहेक बाँकी ११ वटा पालिकामा सबैभन्दा बढी धान खेती हुने गरेको छ । डुबान प्रभावित भजनी नगरपालिकाका किसानले बर्खेभन्दा धेरै चैते धानको खेती गर्दै आएका छन् । """
फिक्कलमा अभिनय कार्यशाला सुरु,"""गोरखापत्र समाचारदाता काठमाडौँ, असार ५ गते । राइटर्स इन्टरनेसनल ग्लोबल कमिटीको आयोजना तथा नेपाल सङ्गीत तथा नाट्य प्रज्ञा–प्रतिष्ठानको सहकार्यमा १५ दिने अभिनय कार्यशाला सुरु भएको छ । सूर्योदय नगरपालिका–१०, फिक्कल इलाममा रहेको फिक्कल माध्यमिक विद्यालयका ६ देखि १० कक्षासम्मका २६ जना विद्यार्थी अभिनय कार्यशालामा सहभागी रहेका छन् ।समारोहलाई सम्बोधन गर्दै  सूर्योदय नगरपालिकाका उपप्रमुख एवं अभिनय कार्यशाला उद्घाटन समारोहका प्रमुख अतिथि दुर्गाबहादुर बरालले यस्ता खालका कार्यक्रमले विद्यार्थीको व्यक्तित्व विकासका लागि महत्वपूर्ण भूमिका खेल्छ भन्दै आफ्नो विगतको गायन तथा रचनात्मक काममा सधैँ अगाडि रहेको समयलाई सम्झिनुभयो । उहाँले आफैँ कलालाई नजिकबाट महसुस गरेको र कला मान्छेको महत्वपूर्ण पाटोका रूपमा लिँदै, यस्ता कार्यक्रमका लागि नगरपालिकाले बजेट विनियोजनमा कुनै कन्जुस्याइँ नगर्ने कुरा बताउनुभयो । नेपाल सङ्गीत तथा नाट्य प्रज्ञा–प्रतिष्ठानका प्राज्ञ एवं नाटक प्रशिक्षक पुरु लम्सालले कला र संस्कृतिका क्षेत्रमा स्थानीय सरकारले लगानी गर्नुपर्ने कुरामा जोड दिँदै उहाँले भाइबहिनीहरूलाई यो छोटो समयको प्रशिक्षणले आफूभित्र लुकेको प्रतिभा उजागर गर्ने अवसरका रूपमा लिन अनुरोध गर्नुभयो । कार्यक्रमका सभापति एवं विद्यालय प्रधानाध्यापक गङ्गाबहादुर महतले कार्यशालाले विद्यार्थीको शैक्षिक ज्ञान मात्र नभई कलात्मक, रचनात्मक र व्यावहारिक रूपले पनि सक्षम हुने विश्वास व्यक्त गर्नुभयो । """
विद्यावारिधि गर्नेलाई पालिकाले दुई लाख दिने,"""अविनाश चौधरी धनगढी, असार ६ गते। कैलालीको लम्कीचुहा नगरपालिकाले विद्यावारिधि उपाधि प्राप्त गर्ने पालिकावासीलाई दुई लाख रुपियाँ दिने भएको छ। सो पालिकाले विद्यावारिधि गर्न चाहेकालाई प्रोत्साहनका लागि आगामी आर्थिक वर्षबाट दुई लाख रुपियाँ दिने गरी बजेटमै व्यवस्था गरेको हो। यसैगरी, उच्च शिक्षामा पहुँच बढाउन तथा एमबिबिएस, होटल म्यानेजमेन्ट जस्ता विषयमा अध्ययनका लागि प्रदान गरिने छात्रवृत्ति कार्यक्रमलाई निरन्तरता दिएको उपप्रमुख जुना चौधरीले बताउनुभयो। लम्कीचुहाले आगामी आर्थिक वर्ष २०८२/८३ का लागि एक अर्ब २० करोड ९९ लाख रुपियाँ बजेट प्रस्तुत गरेको छ। जसमा चालुतर्फ ७६ करोड ५७ लाख र पुँजीगततर्फ ४४ करोड ४२ लाख रुपियाँ बजेट विनियोजन गरेको छ। सो पालिकाले चालु आर्थिक वर्षमा निर्माण सम्पन्न हुन नसकेका तथा भुक्तानी बाँकी रहेका र क्रमागत एवम् बहुवर्षीय ठेक्का भएका योजना समयमै सम्पन्न गर्नका लागि आठ करोड ९० लाख रुपियाँ बजेट विनियोजन गरेको छ। त्यस्तै, स्वास्थ्य सेवा तथा बिमा कार्यक्रमका लागि पाँच करोड, कृषि तथा पशु सेवातर्फ एक करोड ९२ लाख रुपियाँ बजेट विनियोजन गरेको छ। यसैगरी, जानकी गाउँपालिकाले कृषि उपज ढुवानी साधन (कृषि एम्बुलेन्स) खरिदका लागि २५ लाख रुपियाँ बजेट विनियोजन गरेको छ। खैरीपुर–भोक्सी सडक कालोपत्रे निर्माणमा संघीय सरकार समपूरक अनुदान लागत साझेदारीका लागि दुई करोड ५२ लाख रुपियाँ बजेट विनियोजन गरिएको छ। यस्तै, नयाँ लायकपुर–जगतपुर–मुर्तिया–कटासे हाइड्रोपावर हुँदै पूर्व पश्चिम राजमार्ग जोड्ने सडक कालोपत्रे सङ्घीय सरकार समपूरक अनुदान लागत साझेदारीका लागि चार करोड १४ लाख रुपियाँ बजेट विनियोजन गरिएको छ। सिकलसेल थालासेमिया रोगको पहिचा सम्बन्धी स्क्रिनिङ शिविर सञ्चालन, पालिका अन्तर्गतका स्वास्थ्य संस्थाहरुबाट तोकिए बमोजिमको निःशुल्क स्वास्थ्य सेवा प्रवाह गर्न ४५ लाख रुपियाँ बजेट विनियोजन गरिएको छ। त्यस्तै, गाउँपालिकाको प्रशासकीय भवन निर्माणका लागि पाँच करोड रुपियाँ बजेट विनियोजन गरिएको छ। जानकीको आगामी आर्थिक वर्षका लागि ९१ करोड ३७ लाख रुपियाँको बजेट छ। जसमध्ये चालुतर्फ ४५ करोड ८८ लाख र पुँजीगततर्फ ४५ करोड ४८ लाख रुपियाँ छुट्याइएको छ। """
करेन्ट लागेर दुई जना घाइते,"""गोकर्ण पौडेल तुलसीपुर, असार ६ गते । तुलसीपुर उपमहानगरपालिका–१० वनगाउँमा करेन्ट लागेर दुई जना घाइते भएका छन् । शुक्रबार बिहान ५ः३० बजेतिर लत्रिएको विद्युत तारमा मोटरसाइकल र साइकल जाँदा दुर्घटना भएको हो । प्रहरीका अनुसार वनगाउँबाट तुलसीपुर बजारतर्फ जाँदै गरेको रा. १ प. ७७७० नम्बरको मोटरसाइकल र एक साइकल जाँदा विद्युत् प्रवाह भइरहेको लत्रिएको तारमा छोएको कारणले करेन्ट प्रवाह हुँदा घाइते भएको प्रहरीले जनाएको छ  । इलाका प्रहरी कार्यालय तुलसीपुरका प्रहरी निरीक्षक एवम् प्रवक्ता सूर्य रानाका अनुसार तुलसीपुर–११ बेलगनार निवासी ४८ वर्षीय देसुराम चौधरी र तुलसीपुर–१० वनगाउँ निवासी ५२ वर्षीय चक्रपाणि अधिकारी रहेको बताउनुभयो । घाइते दुवैको उपचारका लागि नेपालगन्ज लगिएको प्रहरीले जनाएको छ । """
अवरुद्ध राप्ती राजमार्ग सुचारु,"""प्रतीक इच्छुक शर्मा सल्यान, असार ६ गते । लगातार वर्षासँगै कपुरकोट गाउँपालिका–३ चोरखोलामा आएको पहिरोका कारण अवरुद्ध राप्ती राजमार्ग सञ्चालनमा आएको छ। पहिरो हटाएपछि अवरुद्ध राजमार्ग खुलेको हो । वर्षासँगै चोरखोलामा आएको पहिरोले गएरातिदेखि राप्ती राजमार्ग अवरुद्ध भएको थियो । अवरुद्ध राजमार्ग खुलेपछि लामो समयदेखि सडकमा रोकिएका गाडीहरू अहिले आ–आफ्नो गन्तव्यतिर लागेका छन् । रातिको समयमा काम हुन नसकेको र बिहानदेखि जेसीभीले पहिरो हटाउने काम गरे पनि माथिबाट ढुङ्गा खस्ने कार्य नरोकिएकाले राप्ती राजमार्ग लामो समयसम्म अवरुद्ध भएको जिल्ला प्रहरी कार्यालय सल्यानका प्रहरी निरीक्षक रेशमबहादुर खत्रीले बताउनुभयो । उहाँका अनुसार अवरुद्ध सडक खुलेपछि अहिले रोकिएका दर्जनौं गाडी र यात्रु आ–आफ्ना स्थानमा प्रस्थान गरेका छन् । पानी पर्नेबित्तिकै चोरखोलामा पहिरो खस्ने र माथिबाट ढुङ्गा खसिरहने गरेकाले उक्त सडकमा आउजाउ गर्दा उच्च सतर्कता अपनाउन गाडी व्यवसायी तथा यात्रुलाई उहाँले आग्रह गरेका छन् । अहिले चोरखोलादेखि राम्रीसम्म धमाधम कालोपत्रेको काम भैरहे पनि दैनिकजसो खस्ने गरेको पहिरोले यात्रुले सास्ती खेप्दै आएको छन् । कपुरकोट गाउँपालिका अध्यक्ष दुर्गा पुनले राजमार्ग निर्माणाधीन भएकाले वर्षायामा यातायात गर्न सजतकता अपनाउनु पर्ने बताउनुभयो । उहाका अनुसार पानी पर्नसाथ माथिवाट माटो बग्ने गरेको छ । """
विपद् पूर्वतयारीमा ध्यान दिन सभामुखको निर्देशन,"""काठमाडौँ, असार ६ गते।  सभामुख देवराज घिमिरेले मनसुनका कारण उत्पन्न हुन सक्ने परिस्थितीलाई ध्यान दिई आवश्यक प्रबन्ध गर्न सरकारलाई निर्देशन दिनुभएको छ। प्रतिनिधिसभाको आजको बैठकमा सांसद ठाकुर गैरेले मनसुनका कारण देशव्यापी रूपमा वर्षा भएकाले विपद् पूर्वतयारीलाई विशेष ध्यान दिन र सार्वजनिक सूचनामार्फत आमनागरिकलाई सचेत गराउन आग्रह गर्नुभएको थियो। उहाँले काठमाडौँको धोवीखोलालगायतका स्थानमा आएको बाढीको उदाहरण दिँदै सार्वजनिक यातायातलाई सुरक्षित रूपमा सञ्चालन गर्ने वातावरण बनाउन भौतिक पूर्वाधार र यातायात मन्त्रालयको ध्यानाकर्षण गराउनुभएको थियो। प्रतिनिधिसभाको अर्को बैठक यही असार ७ गते शनिबार बिहान ११ बजे बस्नेछ। """
क्यान्सर रोगका बिरामीलाई घरमै उपचार सुविधा,"""धरान, असार ६ गते । बिपी कोइराला स्वास्थ्य विज्ञान प्रतिष्ठान धरानले क्यान्सरका सिकिस्त बिरामीहरूलाई लक्षित गरी सहज रूपमा उपचार तथा हेरचाह पुर्‍याउने उद्देश्यले घरमै गएर उपचार दिने सेवाको प्रारम्भ गरेको छ । क्यान्सरका बिरामीलाई लक्षित गरी आवश्यक पर्ने नियमित या आकस्मिक उपचार सेवाहरू सर्वसाधारणहरूलाई सहज रूपमा उपलब्ध गराउन प्रतिष्ठानले स्वास्थ्यकर्मीहरूको टोलीले घरैमा गएर उपचार गर्ने व्यवस्था मिलाइएको बिपी प्रतिष्ठानको सह–प्रवक्ता डा.अभिजीत कुमारले जानकारी दिनुभयो । यस प्रकारको सेवाले क्यान्सरका कारण दुखाइको पिडाले असह्य भएर छटपटाइ रहेको तथा कमजोर भई घरमा थलिएर बसेको समयमा उपचारका लागि अस्पताल आउनुपर्ने कठिन परिस्थितिको सामना गर्नुपरेका बिरामी तथा आफन्तजनका लागि ठुलो राहत दिने विश्वास प्रतिष्ठानले लिएको छ । यो सेवा काठमाडौँ बाहेक धरानमा नै पहिलो पटक रहेको सह–प्रवक्ता डा.कुमारले जानकारी दिनुभयो । यस सेवा लिनको लागि प्रतिष्ठानको आन्तरिक चिकित्सा विभाग अन्तर्गतको ओन्कोलोजी एकाइस“ग समन्वय गरी सर्वसाधारणले सेवा लिन सकिने छ । उक्त सेवाको लागि प्रतिष्ठानले हाललाई प्रति भिजिट पन्ध्र सय शुल्क निर्धारण गरेको छ भने विपन्न बिरामीको हकमा भने प्रतिष्ठानले विपन्न बिरामीलाई प्रदान गर्ने नियमानुसारको निःशुल्क सेवा दिने व्यवस्था गरिएको छ । हाललाई यो सेवा धरान उपमहानगरपालिका भित्र प्रदान गरिने प्रतिष्ठानले जनाएको छ । घरमै गएर उपचार गरिने यस प्रकारको कार्यक्रममा क्यान्सर रोग भएका सिकिस्त बिरामीहरूलाई क्यान्सर सम्बन्धी प्रशिक्षित नर्सहरू र डाक्टरहरू लेभेटी, लक्षण व्यवस्थापन गर्ने, उपशामक व्यवस्थापन गर्ने, भावनात्मक-आध्यात्मिक सहयोग गर्ने जस्ता कार्यका साथै पारिवारिक परामर्श प्रदान गर्ने गरिन्छ सह–प्रवक्ता डा.कुमारले जानकारी दिनुभयो । यसै गरी उपचारका लागि आउने बिरामीहरूको सुविधाका लागि ओपिडी टिकट दर्ता गर्न तथा ल्याब रिपोर्ट हेर्न मोबाइल एपको नयाँ“ संस्करण सार्वजनिक गरेको सह–प्रवक्ता डा.कुमराले जानकारी दिनुभयो । सेवाको पहुँच, पारदर्शिता र सेवा ग्रहण प्रक्रियालाई अझ सरल र प्रभावकारी बनाउन सुविधाहरू थप गरिएको हो । यस मोबाइल एप मार्फत सेवाग्राहीहरूले घरमै बसेर जेनेरल ओपिडी टिकट दर्ता गर्न सक्नेछन् । एपमा लग इन गरी आफूले देखाउन चाहेको ओपिडी चयन गरी भुक्तानीको प्रक्रिया पश्चात् दर्ता भइसकेको जानकारीका साथै टोकन नम्बर प्राप्त गर्न सक्ने छन् । सो टोकन नम्बरको आधारमा अस्पतालको सम्बन्धित ओपिडीमा आएर ओपिडी टिकट तथा चिकित्सकलाई देखाउने टोकन प्राप्त गर्न सक्नेछन् । साथै ओपिडी टिकट बापतको शुल्क आएमइपे र खल्ती नामका माध्यमबाट भुक्तानी गर्न सकिने छ । विद्यार्थीहरूको चिकित्सकीय अभ्यासलाई बृहत् बनाउने उद्देश्यले प्रतिष्ठानमा स्नातक तहका विद्यार्थीका लागि विद्यार्थी अन्कोलोजी शाखा पनि स्थापन गरिएको छ । यस शाखामा रहेर विद्यार्थीले क्यान्सर रोकथाम र जागरूकतामा योगदान पुर्‍याउनु, विद्यार्थी र आमजनतामा क्यान्सर शिक्षा, जागरूकता र निवारक स्वास्थ्य सेवा अभ्यासहरूलाई प्रवर्धन गर्नुका साथ प्रतिष्ठान र समुदाय बिच पुलको रूपमा काम गर्ने गरेको छ । चिकित्सा विज्ञानको क्षेत्रमा अनुसन्धानको ठुलो महत्त्व रहेको हुँुदा प्रारम्भिक चरणदेखि नै विद्यार्थीहरूलाई अनुसन्धानको क्षेत्रमा आबद्ध गराई अनुसन्धान सम्बन्धी ज्ञानलाई बलियो बनाउने उद्देश्यले विद्यार्थी अनुसन्धान शाखाको समेत स्थापना गरिएको सह–प्रवक्ताले कुमारले जानकारी दिनुभयो  । """
विपदबाट हुने क्षति न्यूनीकरणका लागि तयार रहन निर्देशन,"""राजु लामिछानेरुकुमपश्चिम, असार ६ गते । नेपाल प्रहरीको कर्णाली प्रदेश प्रमुख प्रहरी नायब महानिरीक्षक (डिआईजी) माधव प्रसाद श्रेष्ठले विपदबाट हुनसक्ने क्षति न्यूनीकरणका लागि तयारी अवस्थामा रहन प्रहरीलाई निर्देशन दिनुभएको छ । जिल्लाको निरीक्षण तथा अनुगमनको क्रममा रुकुमपश्चिम आउनुभएका डिआईजी श्रेष्ठले मनसुनजन्य विपदबाट हुने क्षति न्यूनीकरणका लागि प्रहरीको भूमिका महत्वपूर्ण हुने भएकाले तयार रहन निर्देशन दिनुभएको हो । विगतका वर्षहरुमा भूकम्प र बाढीपहिरो समेतले धनजनको क्षति गरेको स्मरण गराउनुहुँदै उहाँले पूर्व तयारीका लागि सरोकारवाला सबै निकायहरुसँग आवश्यक समन्वय गरिरहन आवश्यक रहेको जनाउनुभयो । जिल्ला प्रहरी कार्यालयमा कार्यरत प्रहरी कर्मचारीहरुलाई निर्देशनको क्रममा उहाँले नागरिकमैत्री सेवा प्रदान गर्नुपर्ने बताउनुभयो । जिम्मेवार भएर गुनासोरहित सेवा प्रवाह गर्नुपर्ने उहाँको भनाइ छ ।  डिआइजी श्रेष्ठले सेवाप्रति उच्च व्यावसायिक हुन, शान्ति, सुरक्षा र जनताको न्यायका लागि प्रहरीप्रतिको आशा र भरोसा कम हुन नदिन निर्देशन दिनुभयो । यस क्रममा उहाँले थुनुवाहरुको अवस्था र विभिन्न शाखाबाट सम्पादन भएका काम कारबाहीको अनुगमन गर्नुभएको प्रहरी नायब उपरीक्षक (डिएसपी) प्रमेश बिष्टले जानकारी दिनुभयो । अनुगमनको क्रममा देखिएका कमी कमजोरीहरु सुधारका लागि समेत उहाँले निर्देशन दिनुभएको छ । डिएसपी बिष्टले भौतिक पूर्वाधारको र स्रोत साधनको अभावमा पनि प्रहरीले उत्कृष्ट कार्य गरिरहेको उल्लेख गुर्नभयो । जिल्ला प्रहरी कार्यालयसहित यस मातहतका विभिन्न प्रहरी कार्यालयहरु कतै भाडाको घरमा त कतै जीर्ण भवनमा जोखिम मोलेर बसिरहेका छन् । २०८० कात्तिक १२ गते जाजरकोट केन्द्रबिन्दु भएर गएको भूकम्पले यहाँ १२ वटा विभिन्न प्रहरी कार्यालयहरुमा क्षति गरेको थियो । ती भवनहरु अझैसम्म मर्मत तथा पुनर्निर्माण हुन सकेका छैनन् । """
बाढीप्रति समयमै सतर्कता,"""बर्सात सुरु भएको छ । यो वर्ष केही चाँडो मनसुन आरम्भ भएको भनिए पनि बरालियो । साबिकमा जेठ अन्तिमबाट सुरु हुने मनसुन यो पटक जेठ मध्यमै आइसकेको थियो । गर्मीमा राहत भएको थियो भने धर्तीमा बर्सात जलसँगै किसान खुसी हुन थालेका थिए । मनसुन बरालिँदा असर धेरैतिर पर्‍यो । पानी नपर्दा तेज सूर्यकिरण धर्तीमा पर्दा गर्मी बढ्यो । मुख्यतया तराई मधेशमा अधिक गर्मी भयो । विद्यालय पनि बन्द भए । अब बिस्तारै देशभर मनसुन फेरि लयमा आएको छ । मनसुनसँगै खण्ड र तेज वृष्टि पनि देखिन थालेको छ । खण्ड तथा असन्तुलित वर्षाले एकै पटक बाढी आउने प्रवृत्तिसमेत व्यापक हुन सक्ने छ । देशभर नै बाढी, पहिरो र डुबानको समस्या विगतदेखि नै भोग्दै आएको हो । काठमाडौँ उपत्यका पनि त्रासमय बन्दै छ । यताका वर्षमा उपत्यकामा प्रकोप बढ्न थालेको छ । सुरक्षित जस्तै रहेको काठमाडौँ र वरपर बाढीको चपेटामा पर्न थालेको देखिन्छ । गत असोजको १० देखि १२ गतेसम्म आएको बाढीले काठमाडौँ र वरपर जनधनको ठुलो क्षति गरेको ताजै जस्तो लाग्छ । असोजका ती दिन सम्झेर काठमाडौँ उपत्यकावासी आकाशमा कालो बादल मडारिँदा पनि त्रास बढ्न थालेको छ । सहरले बाढीको प्रताडना भोग्नु अनौठो नै हो । सुविधासम्पन सहरमा पनि किन र कसरी बाढी भन्ने प्रश्न पनि उठ्न सक्छ । काठमाडौँ उपत्यका बिस्तारै सिमेन्टका घर, कालोपत्रे तथा ढलान सडकले भरिन थालेको छ । सिमेन्ट घरका आँगन तथा वरपर पनि ढलान नै गरिने प्रवृत्ति छ । आकाशको पानी जमिनमुनि पुनर्भरण हुने खाली जमिन सकिँदै गएका छन् । वर्षाको पानी ढल हुँदै खोला र नदीमै पुग्ने गरेका छन् । बर्खायाममा परेको पानीको निकास अभाव हुँदै गएको छ । निकास प्रवाह भएका खोला र नदी साँघुरिए पनि तीव्र बर्सातमा पानीको मात्र बढ्दो छ । तिनको बहाब क्षेत्र मिचेर संरचना निर्माण गरिएका छन् । यी सबै कारणले बर्सातको पानी खोला तथा नदीमा पुगेर एकै पटक आयातन व्यापक हुन जान्छ । यसले ‘सहरी बाढी’ को स्वरूप लिएको छ । खोला किनार र आसपासका बस्ती केही वर्षा हुना साथ डुबानमा पर्ने गरेका छन् । यस्तो अवस्था एक दुई दशकयताकै प्रवृत्ति हो । दुई दशकअघिसम्म पनि बागमती नदीसहित सहायक खोला किनार छेउमा खेतबारी प्रशस्त थियो । उपत्यकाका धेरै फाँट साउने झरीमा रुझ्दै स्थानीयवासी रोपाइँमा जुट्थे । रोपो सरेसँगै फाँट मनोरम देखिन्थे । काठमाडौँ उपत्यकाभित्रको ती दृश्य अब बिस्तारै इतिहास भएका छन् । तीव्र सहरीकरणसँगै बाढी, डुबान प्रकोप बढ्दो छ । वैज्ञानिक र प्राविधिक योजनाबिना नै विस्तार भएको सहरी बस्ती अब अनेक समस्यामा पर्न थाल्दै छ । त्यसमा पनि मूलतः बर्सातमा बाढीको प्रकोपको वितन्डा देखिन थालेको छ । हुन पनि बर्खायाम सुरु हुनासाथ काठमाडौँ, भक्तपुर र ललितपुरका नदीखोला किनारका बासिन्दा ‘पोहोर जसोतसो ज्यान जोगाइयो, यस पालि के होला !’ भन्ने चिन्तामा छन् । कुनैबेला पानीको दह भएको उपत्यका मञ्जुश्रीले चोभारको डाँडा काटेर उपत्यकामा बस्ती बसाएको ऐतिहासिक कथन छ । उपत्यकाको सबै पानी चोभारको साँघुरो बागमती निकासबाट दक्षिण बग्ने गर्छ । चोभार गल्छी साँघुरो भइसकेको गत वर्षको असोजको बाढीले नै देखायो । भीषण वर्षा र बाढीपछि ललितपुरतर्फबाट चट्टान, रोडा, बालुवाले चोभारस्थित गल्छीको केही क्षेत्र अवरुद्ध भयो । नक्खुलगायतका क्षेत्र डुबानको मुख्य कारण पनि थियो त्यो । चोभार गल्छी निकास साँघुरो भएको सम्बद्ध निकायलाई जानकारी हुनु पर्छ । कतिपय रोडा र बालुवा अझै पनि नदी वरपर थुप्रिएको छ । चोभारमा मात्र होइन अन्य नदी तथा खोलामा पनि रोडा, माटो, फोहोर थुप्रिएर साँघुरिएको पानी बहाब क्षेत्रलाई अझ साँघुरो बनाएको छ । सफाइमा सम्बद्ध निकायको ध्यान पुग्न सकेको छैन । यसले पनि उपत्यकावासीमा बाढीको सन्त्रास छ । सम्बद्ध निकायले नदी तथा खोला सफा गर्न थाल्नु पर्छ, चोभारको निकासमा ध्यान दिनु पर्छ । पानी पुनर्भरणका निम्ति घर घरमा पानी जमिनमुनि जाने व्यवस्था आवश्यक छ । नदी निकास सफा र फराकिलो बनाउन अब ढिला गर्नुहुन्न । सल्लाह गर्दागर्दै सात गाउँ डुबेको उखान उचित हुँदैन । """
औषधि मूल्य नीति सहमतिमा बनाइएको हो : महानिर्देशक ढकाल,"""काठमाडौँ, जेठ २८ गते । औषधि मूल्य नीति सुझाव समितिले मङ्गलवार स्वास्थ्य तथा जनसङ्ख्या मन्त्री प्रदीप पौडेललाई प्रतिवेदन बुझायो । अर्थविद् डा पोषराज पाण्डेको संयोजकत्वमा बनाइएको औषधिको मूल्य समायोजन सम्बन्धमा सुझाव दिन गठित समितिले लामो अध्ययनपछि प्रतिवेदन सरकारलाई बुझाएको थियो । तर समितिले सरकारलाई बुझाएको प्रतिवेदन सेवाग्राहीमुखी नभएको भन्दै औषधि व्यवसायीहरूले आपत्ति जनाएका छन् । उनीहरूले उक्त प्रतिवेदनको प्रभाव भोलिका दिनमा जन सुरक्षित, असरयुक्त र गुणयुक्त औषधिहरू सेवाग्राहीले अत्यावश्यक परेको समयमा नपाउन सक्ने पीडादायी वातावरण सिर्जना गर्ने जिकिर गरेका छन् । यस सन्दर्भमा, प्रतिवेदनमा उल्लेख विषयहरू, औषधिको मूल्य समायोजन, आगामी रणनीति लगायतका विषयमा उक्त समितिका सदस्य–सचिव तथा औषधि व्यवस्था विभागका महानिर्देशक नारायणप्रसाद ढकालसँग गरिएको कुराकानीको सम्पादित अंश:  औषधि मूल्य समायोजनको समस्या समाधान गर्न सरकारले बनाएको उच्चस्तरीय समितिले प्रतिवेदन बुझाइसकेको छ, उक्त समितिमा रहेर तपाईँले पनि काम गर्नुभयो, समितिले तयार पारेको प्रतिवेदनले दीर्घकालीन समाधानका लागि के–कस्ता नीति, विधि र वैज्ञानिक आधारहरू समेटेको छ, यसको व्यावहारिक कार्यान्वयन कसरी सुनिश्चित हुनेछ ? – औषधिको गुणस्तरीयता, मूल्य उपलब्धता सुनिश्चित गर्ने सन्दर्भमा नेपाल सरकारले केही प्रडक्टको पहिला अधिकतम खुद्रा मूल्य तोकेको थियो भने कतिपय औषधिको मूल्य समायोजन गर्न सकिरहेको थिएन । तोकिएका मूल्यको पनि समायोजन हुन नसकेको र नतोकिएका तर एमआरपी भएका औषधिहरूको पनि समयानुकूल मूल्यमा समायोजन गर्नुपर्ने समस्या ज्युँका त्युँ थियो । यो समस्यालाई कसरी समाधान गर्ने  र जनतालाई कसरी सर्वसुलभ औषधि कसरी उपलब्ध गराउने सुनिश्चित गर्ने भन्ने सन्दर्भमा माननीय मन्त्रीज्यू आइसकेपछि अति मूल्यवृद्धि भएका, धेरै मूल्य तिर्नुपर्ने अवस्थाका केही औषधिहरू प्राथमिकतामा रहेका औषधिहरूको मूल्य घट्नुपर्छ । औषधि सुशासनलाई कायम गर्नुपर्छ भन्ने उहाँको निर्देशन र ध्येय रह्यो । यो समस्यालाई कसरी समाधान गर्ने त भन्दा खेरी कानुनतः के व्यवस्था छ भनेर हेर्नुपर्‍यो । कानुनमा व्यवस्था गरेको अवस्थाबाहेक कुनै पनि निकायले कानुन विपरीत निर्णय गरेर मूल्य समायोजन गरिदिन सक्दैन । औषधि ऐनमा मूल्य तोक्न सक्ने व्यवस्था छ र अहिलेसम्म हामीले एक सय १७ वटाको मूल्य तोकी पनि सकेका छौँ । ती औषधिको पुनरावलोकन कसरी गर्ने भन्ने सैद्धान्तिक रूपमा हामीलाई विभिन्न सिद्धान्तहरू छन् तर फिक्स चाहिँ सरकारले के चाहिँ सिद्धान्तमा अडिएर तीनको मूल्य समायोजन गरिदिने हो ? र  विभागले अपनाउँदै आएको प्रक्रिया जसले मूल्य माग गर्छ, उसको पनि हामीले समयानुकूल ती नतोकिएका अन्य औषधिहरूको पनि मूल्य समायोजन समय अनुकूल गरिदिनुपर्छ । यो गर्नको लागि कानुन र कार्यविधिगत रूपमा स्पष्टता छैन भनेपछि अब के गर्नुपर्छ त रु मूल्य सम्बन्धमा नीति कस्तो अपनाउने ? भन्ने प्रश्न उठेपछि माननीय मन्त्री ज्युले उच्चस्तरीय समिति गठन गर्नुभएको हो । त्यसमा मैले सदस्य–सचिवको रूपमा काम गरे । त्यसमा नेपाल औषधि उत्पादक सङ्घ सदस्यकै रूपमा सहभागी छ, नेपाल औषधि व्यवसायी सङ्घ, औषधि आयातकर्ताहरूको सङ्घ छ, विभिन्न अन्य स्वास्थ्य क्षेत्रमा काम गर्ने उत्पादक र व्यवसायी सङ्घहरू, थोक विक्री व्यवसायी सङ्घहरू, पत्रकारहरू, नेपाल मेडिकल एसोसिएसन, विभिन्न काउन्सिल, नेपाल फार्मासिटीकल एसोसिएसन, नर्सिङ एसोसिएसन, पब्लिक हेल्थ एशोसिशसन, जो जो हामीले थाहा पाएका छौँ, उहाँहरू सबैलाई बोलाएर छलफल गरेर राय सुझावहरू लियौँ । त्यसरी हामीले प्रतिवेदन दिएका हौँ । प्रतिवेदन तयार गर्ने क्रममा औषधि उत्पादक सङ्घ, व्यवसायी, मेडिकल एसोसिएसन, पत्रकार, काउन्सिल लगायत सरोकारवालासँग छलफल गरिएको बताउनु भयो तर उनीहरूका सुझावहरू नसमेटिएका हुन्, औषधि व्यवसायीहरू त आन्दोलनमा उत्रिने अवस्थामा आए त ? – उहाँहरूका सुझावहरूलाई स्थान दिएर नै बनेको छ । अब मनोगत सुझाव छन् भने त ती परेका छैनन् । जो वैज्ञानिक आधारमा र अन्तर्राष्ट्रिय चलन÷प्रचलनहरू हेरेर उपयुक्त लागेका सुझावहरू हामीले समेट्ने कोसिस गरेका छौँ । हामीले अन्तर्राष्ट्रिय अभ्यासहरूलाई पनि सँगसँगै राखेर के उचित हुन्छ भन्ने राखेर उहाँहरूका सुझावहरूलाई समेटेका छौँ । उहाँहरूले चाहेकै जस्तै भाषा र त्यही नै सुझाव दुरुस्त नभएको हुन सक्छ, तर उहाँहरूको सुझाव लिएर नै गरेको हो । उहाँहरूको सुझाव लिएर प्रतिवेदन बनाइएको भने समितिमै रहेकाहरू नै आन्दोलनमा उत्रने निर्णय कसरी लिए त ? – उहाँहरूले भनेअनुसार नै त्यहाँ आएन कि भन्ने होला । कसरी भन्नुभयो, हामीलाई पनि थाहा छैन । हामीले अहिलेसम्म प्रतिवेदन सार्वजनिक गरेका पनि छैनौँ । स्वास्थ्य मन्त्रालयको सम्पत्तिको रूपमा पेस गरिसकेकोले प्रतिवेदनमा के छ भनेर भन्न पनि मिल्दैन । स्वास्थ्य मन्त्रालयले पनि आधिकारिक रूपमा सार्वजनिक गरेको मैले थाहा पाएको छैन । उहाँहरूले के कारणले भन्नुभयो, उहाँहरूलाई नै थाहा होला । सबैलाई समेटेर लैजानुपर्ने दायित्व होइन र ? –  यो बहाना नै हो । वास्तविकतामा नअडिएको त बहाना नै हुन्छ । मलाई जहाँसम्म लाग्छ, उहाँहरूले त्यसो गर्नुहुन्न । हिजोको पत्रकार सम्मेलनमा माननीयज्यूले स्पष्ट भन्नुभएको छ, मैले प्रतिवेदन बुझेको छु, मैले पनि यसलाई अध्ययन गर्नुपर्ने हुन्छ । समयानुकूल अरूका सुझावहरू पनि लिएर, केही सुधार गर्नुपर्छ भन्ने तयार छौँ भनेर भन्नुभएको छ । उहाँको त्यो बहाना चाहिने पनि आवश्यक देखिएन । उहाँहरूलाई त्यस्तो लागेको छ भने सम्बन्धित निकायमा गएर कुरा राख्न रोकिएको छैन । हामीले खुल्ला र पारदर्शी तरिकाले काम गरेको हो । हामीले राखिएको कुनै पनि छलफलको विषय नेपाल औषधी उत्पादक सङ्घको अध्यक्ष स्वयं सदस्यको रूपमा उपस्थित हुनुहुन्छ । हामीले कुनै कुरा लुकाएका छैनौँ । नेपाल सरकारको काम गर्ने जुन सोच छ, त्यो सोच उहाँहरूलाई समावेश गरेरै जाने छ । कसैलाई पनि बाहिर राख्ने भन्ने छैन । आयातलाई प्रतिबन्ध गरिदिनुपर्‍यो, हामी माथि उठ्न सकिएन, मूल्य यता तिर नियमन गर्ने हो भने सरकारले हामीलाई काम गर्ने वातावरण बनाइदिनुपर्‍यो भन्ने एक थरीको भनाइ रहेको हुन्छ भने अर्को थरीले आयात प्रतिबन्ध कसरी गर्ने, हामीले पेसा व्यवसाय कसरी गरेर खाने भनेर उहाँहरूले भनिराख्नुभएको हुन्छ । उहाँहरूलाई कसरी असर गर्‍यो भन्ने हामीले बुझ्न सकेका छैनौँ । आन्दोलनमा किन जाने हो ? प्रतिवेदनमा के छ भन्ने सार्वजनिक नभई उहाँहरूलाई कसरी जानकारी भयो ? त्यो जानकारी कहाँबाट र कसरी भयो त्यो उहाँहरूले जान्नुपर्‍यो । प्रतिवेदन सार्वजनिक भइसकेपछि पनि उहाँहरूले सुझाव दिन सक्नुहुन्छ भन्ने अवस्थामा राखिएको छ त । औषधि व्यवसायीहरू यसरी सशङ्कित हुनुपर्ने कारण के देख्नुहुन्छ, केही औषधि बजारबाट हराउने स्थितिमा छन् भने केहीको मूल्य अत्यधिक छ, यस्तो अवस्थामा मूल्य वृद्धि वा घटाउने सन्दर्भमा विभागले अपनाउने वैज्ञानिक मापदण्ड के–के छन्, मूल्य निर्धारणको स्पष्ट विधि विकास गर्नेतर्फ के कस्ता प्रयास भइरहेका छन् ? – मुख्य कुरा सशङ्कित  हुनुपर्ने कारण के हो भने यो मूल्य व्यवसायीहरूको जे जति उत्पादन हुन्छ, जति व्यवसाय गर्नुहुन्छ उहाँहरूले विक्री गर्दा खेरी उहाँको व्यवसाय गरेको फाइदा वा बेफाइदा यसै मूल्यसँग जोडिने भयो । जहाँ मूल्यको कुरा उठ्छ त्यहाँ उहाँहरू सशङ्कित  हुनु उहाँको लागि स्वाभाविक हुनसक्छ । मूल्यबाटै उहाँहरूको फाइदा वा बेफाइदाको निर्णय हुन्छ । या, मूल्य किन तोक्नुपर्‍यो सरकारले भन्ने उहाँहरूको सोचाइहरू रहेको हुन सक्छ । सरकारले त व्यवसायी मात्रै नभएर सामान्य नागरिकलाई पनि हेर्नुपर्‍यो । सामान्य नागरिकले सर्वसुलभ ढङ्गले औषधी पनि पाउनुपर्‍यो । आजको दिनमा पनि औषधीसहितको स्वास्थ्यमा लगभग ५४ प्रतिशत हाम्रो आफ्नै पकेटबाट खर्च भइरहेको छ । यत्रो परिणाममा त गरिबले त सक्दैनन् नि । उहाँहरूलाई त उपचारबाट वञ्चित हुनुपर्ने अवस्था हुन्छ । उपचार भइहाल्यो भने पनि भएको सबै सम्पत्ति सकिने डर छ भनेपछि सरकारले त ती नागरिकको बारेमा पनि त सोच्नुपर्‍यो । त्यसैले मूल्यको सन्दर्भमा उहाँहरूको चासो रहनु र सरकारको चासो पनि जनतालाई केन्द्रित भएर निर्णय गर्नु स्वाभाविक हो । औषधि मूल्यमा सरकारको ध्यान जनताको पहुँच र सर्वसुलभता सुनिश्चित गर्नतर्फ रहेको बताउनुभयो, यथार्थमा औषधिमा खर्चको ठुलो हिस्सा जनताले आफ्नै पकेटबाट तिर्नुपरेको छ, यस्तो सन्दर्भमा गरिब र विपन्न वर्गलाई औषधि सहज रूपमा उपलब्ध गराउन विभागको दूरदर्शी योजना के हो, साथै, मूल्य निर्धारण जस्तो संवेदनशील विषयमा निजी क्षेत्रका आशङ्का, अविश्वास वा असन्तोषलाई कम गर्दै दीर्घकालीन नीति निर्माणमा कसरी आपसी समझदारी बढाउने योजना छ ? –  हामीले औषधिको मूल्य तोक्ने कसरी त ? मान्नुस्, तपाईँले औषधिको मूल्य यति राख्नुपर्‍यो भनेर भन्नुपर्‍यो भने त्यसको आधार के ? त्यसको लागि वैज्ञानिक आधार चाहिन्छ नि । त्यसलाई आधार क्लियर गरिदिनुपर्‍यो । औषधि विभाग त खास गरी गुणस्तरीय औषधिको सुनिश्चितता गर्न बसेको हो नि । कानुनले दिएको काम गर्ने हो । त्यसमा के सम्म भनिएको छ भने, औषधि व्यवस्था विभागले आवश्यक देखेमा कुनै पनि औषधिको अधिकतम खुद्रा मूल्य तोक्न सक्छ र त्यसरी तोकिएको मूल्य नेपाल सरकारको अनुमति लिएर राजपत्रमा प्रकाशन गर्नुपर्दछ । यो भन्नुको अर्थ के हो भने, कार्यान्वयन गर्ने सम्बन्धमा मूल्य औषधि ऐनको एउटा अङ्गको रूपमा रहेको छ । औषधिको ऐनको दफा ५ को उपदफा २ ले यो ऐन कार्यान्वयन गर्न आवश्यक ‘सबै’ काम भन्ने छ, ‘सबै’ भन्ने शब्द छ त्यहाँ ।  यसलाई हाई लाइट गरेर बुझिदिनुहोला । यसको अर्थ विभागको त जिम्मेवारी छ नि त । तर, यो जिम्मेवारी कसरी परिपूर्ति गर्ने, पारदर्शी कसरी बनाउने भन्दा खेरी त मूल्य कसरी घटबढ हुन्छ भन्ने सिद्धान्त त हामीले क्लियर गरिदिनुपर्‍यो नि त । अहिले हामीसँग रहेको व्यवस्थामा छैन त्यो । त्यो नभएपछि हामीले गर्नु नै पर्ने भयो । कतिपय औषधिहरू मूल्य नै समायोजन नभएको कारणले बजारबाट हट्ने अवस्था रहेकोले त्यसको मूल्य बढाइदिनुपर्ने अवस्था पनि छ । त्यस्ता औषधीको मूल्यलाई कसरी बढाउने भन्नेमा हामीसँग स्पष्ट कार्यविधि हुनुपर्‍यो, त्यस कारण यो कुरा उठेको हो ।  आवश्यकता थियो, तब यो समिति बन्यो । त्यो समितिले आफूले अध्ययन गरेर, सकेसम्म सबैका धारणाहरूलाई समेटेर, राष्ट्रिय तथा अन्तर्राष्ट्रिय अभ्यासहरूलाई पनि अध्ययन गरेर सबैको सहमतिमा प्रतिवेदन दिएका हौँ । प्रतिवेदन बुझाउने सन्दर्भमा पनि उहाँहरू सहमत हुनुहुन्छ, प्रक्रियामा सँगै आउनुभएको छ, सकेसम्म उहाँहरूका कुराहरू समेटेर दिइएको छ, प्रतिवेदन सार्वजनिक भएपछि अझै पनि कुनै कुरामा यस्तो गर्दा राम्रो हुन्छ भन्ने छ भने उहाँहरूले सुझाव दिन सक्नुहुन्छ । सरकार खुल्ला छ भनेर माननीय मन्त्रीज्यूले भनिसक्नुभयो । एउटा समितिले गरेको काम न हो । यसमा समझदारी बढाउँदै जाने, उपयुक्त नीति निर्माणमा योगदान पुराउनेतर्फ उहाँहरू जानुपर्छ । यसमा उत्तेजना हुने अवस्था छैन, त्यो गर्नै पर्दैन । """
नेपाल–पाकिस्तान संसदीय मैत्री समूहसँग भेटवार्ता,"""काठमाडौं, असार ५ गते । नेपालका लागि पाकिस्तानका राजदूत अबरार एच. हाश्मीले आज संघीय संसदअन्तर्गत गठित नेपाल–पाकिस्तान संसदीय मैत्री समूहसँग भेटवार्ता गर्नुभएको छ । उहाँले दुई देशबीचको ऐतिहासिक सम्बन्ध, वर्तमान सहकार्य र भविष्यका सम्भावनाबारे जानकारी गराउनु भयो। अन्तरक्रियामा मैत्री समूहका सांसद, नेपालस्थित पाकिस्तान दूतावासका कूटनीतिक अधिकारी तथा नेपाल–पाकिस्तान मैत्री तथा सांस्कृतिक संघका प्रतिनिधिहरूसमेतको उपस्थिति थियो। भेटका क्रममा राजदूत हाश्मीले पाकिस्तान र नेपालको दीर्घकालीन, आत्मीय र सौहार्दपूर्ण सम्बन्धप्रति प्रसन्नता व्यक्त गर्दै साझा सांस्कृतिक सम्पदा, आपसी सम्मान र क्षेत्रीय सन्निकटताको आधारमा सम्बन्ध थप विस्तार गर्न पाकिस्तान प्रतिबद्ध रहेको बताउनुभयो। उहाँले व्यापार, पर्यटन, शिक्षा, स्वास्थ्य, संस्कृति, जलवायु अनुकूलन, जनस्तरीय सम्बन्ध तथा क्षेत्रीय शान्तिका क्षेत्रहरूमा द्विपक्षीय सहकार्यको थप सम्भावनाबारे प्रकाश पार्नुभयो। साथै, पाकिस्तानको वर्तमान आर्थिक स्थिति र क्षेत्रीय परिवेशबारे समेत जानकारी गराउँदै दक्षिण एशियामा शान्ति, स्थायित्व र समृद्धिको पक्षमा पाकिस्तानले राख्दै आएको दृष्टिकोण प्रस्तुत गर्नुभयो। राजदूतले नेपाली सांसदद्वारा संसदीय कूटनीति र संस्थागत सम्बन्ध विस्तारमा देखाउनु भएको रुचिप्रति कृतज्ञता व्यक्त गर्दै त्यसले दुई देशबीचको विश्वास र समझदारी अझ प्रगाढ हुने विश्वास व्यक्त गर्नुभयो। मैत्री समूहका सांसदले नेपालप्रति पाकिस्तानले गर्दै आएको सहयोगप्रति धन्यवाद व्यक्त गर्नुभयो। उहाँहरूले दुई देशबीच कुनै पनि अवरोधरहित, स्पष्ट र सकारात्मक सम्बन्ध रहेको उल्लेख गर्दै आर्थिक, सांस्कृतिक, युवा तथा महिला सशक्तीकरण, सीमान्तकृत समुदायका हित, प्राविधिक सहयोग तथा क्षमता विकासका क्षेत्रमा सहकार्य अझ विस्तार गर्नुपर्ने आवश्यकता औँल्याउनुभयो। दुवै पक्षले दुई देश र जनस्तरबीचको मित्रता अझ प्रगाढ बनाउँदै लैजान खुला संवाद, संस्थागत समन्वय तथा बहुआयामिक सम्बन्धहरूलाई नियमित र प्रभावकारी बनाउँदै लैजाने साझा प्रतिबद्धता व्यक्त गर्नुभएको जानकारी नेपालस्थित पाकिस्तान दूतावासद्वारा प्रेस विज्ञप्तिमा उल्लेख छ । """
युवाले इतिहासको सङ्घर्ष बुझ्नु आवश्यक छ : मुख्यमन्त्री कँडेल,"""प्रेमराज सिम्खडा कालीकोट असार ६ गते। कर्णाली प्रदेश सरकारका मुख्यमन्त्री यामलाल कँडेलले  युवाले इतिहासको सङ्घर्षलाई बुझ्नुपर्ने आवश्यकता रहेको बताउनुभएको छ। कर्णाली प्रदेश स्तरीय युवा उद्यमको प्रवर्धन सम्मेलको उद्घाटन सत्रमा बोल्दै मुख्यमन्त्री कँडेलले  यस्तो बताउनुभएको हो। इतिहासको सहि तरिकाले मूल्याङ्कन गरेर मात्र यो अनुकुलता र अवसर प्राप्त परिवेशमा देश विकासमा टेवा पुग्नेछ । दलीय व्यवस्थामा कुनै न कुनै राजनीति पार्टी र जनप्रतिनिधि छन्, नुनका लागि छ महिना कुर्ने अवस्थाको अन्त्य भएको यो अनुकुल परिवेशमा होइन निकै दुखःका क्षण पुराना युवा पुस्ताले पार गरेको स्मरण गर्नुपर्छ’’, उहाँले भन्नुभयो । उहाँले नकारात्मक टिप्पणी गर्ने बानी सुधार गर्नुपर्ने बताउनुभयो । ‘‘तपाईंलाई विज्ञता हासिल गर्ने परिवेश ल्याउने उनै पुरानाको योगदान हो। पात्र हेरेर होइन आफूले यो देशका लागि के गर्ने भनेर सोच्यौँ भने बल्ल मुलुक बदल्न सक्छौँ । शारीरिक श्रमलाई हेर्ने दृष्टिकोण सकारात्मक जबसम्म हुँदैन तबसम्म युवा विदेशिन छोड्दैनन’’, मुख्यमन्त्री कँडेलले भन्नुभयो । सम्मेलनमा कर्णाली प्रदेश सरकारका सामाजिक विकासमन्त्री घनश्याम भण्डारी, पूर्वमन्त्री विन्दमान विष्टले युवालाई रोजगार केन्द्रित गर्ने योजना छनोटमा सरकारले प्राथमिकता दिएको बताउनुभयो। """
मलमला क्षेत्र चुरे जैविक पार्क बन्दै,"""बुटवल समाचारदाता बुटवल, असार ६ गते । रुपन्देहीको सैनामैना नगरपालिका–६ मा रहेको मलमला मन्दिर क्षेत्रलाई चुरे जैविक पार्क बनाउने योजना अघि बढाइएको छ । जिल्लाकै प्रमुख धार्मिक स्थलका रूपमा विकास हुँदै गरेको मलमला मन्दिर क्षेत्र वरिपरि घना जङ्गलसमेत रहेकाले चुरे जैविक पार्कको विकास गर्ने हो भने धार्मिकसँगै पर्यटकीय गन्तव्यसमेत बनाउन सकिने भएकोले चुरे जैविक पार्कका रूपमा विकास गर्ने योजना अघि बढेको हो । लुम्बिनी प्रदेशका भौतिक पूर्वाधार विकासमन्त्री भूमिश्वर ढकालले मलमला मन्दिरको विस्तृत गुरुयोजना बनाएर धार्मिक तथा चुरे जैविक पार्कका रूपमा विकास गर्ने र आन्तरिक तथा बाह्य पर्यटक आकर्षित गर्ने योजना रहेको जानकारी दिनुभयो ।  मलमला मन्दिरमा खासगरी दसैँका नौ दिन र चैते दसैँमा ठुलो सङ्ख्यामा भक्तजन भाकल पूरा हुने विश्वासमा दर्शन गर्न आउने गर्दछन् । मलमला मन्दिर क्षेत्रको विकासका लागि सैनामैना नगरपालिकाले समेत काम गर्दै आएको छ । नगरपालिकाले एसियाली विकास बैँकको सहयोगमा दुई वर्षअघि यो क्षेत्रको विस्तृत परियोजना प्रतिवेदन (डिपिआर) बनाइएको थियो । नगरपालिका उपप्रमुख वीना रानाले मलमला मन्दिर क्षेत्रको सरसफाइ, मन्दिरको व्यवस्थापन, मन्दिरसम्म पुग्ने धर्मावलम्बीलाई खानेपानीको व्यवस्थालगायत सिँढीको मर्मतको काम गरेको बताउनुभयो । त्यसअघि रूपन्देही क्षेत्र नं. ५ का पूर्वसांसद भरतकुमार शाहको पहलमा सांसद विकास कोषबाट ३० लाख र सैनामैना नगरपालिकाका तर्फबाट २० लाख गरी कुल ५० लाख रुपियाँमा मन्दिरसम्म पुग्ने पक्की बाटो निर्माण भएको थियो । सैनामैना नगरपालिकाका पूर्व नगर प्रमुख चित्रबहादुर कार्कीले मलमला क्षेत्रलाई वरिपरिको भूगोल अनुसार जैविक पार्कका रूपमा विकास गर्ने प्रशस्त सम्भावना रहेकाले त्यसका लागि प्रदेश सरकार र सैनामैना नगरपालिकाले पहल गर्नुपर्ने बताउनुभयो । """
हलगोरु पाल्ने किसानलाई अनुदान,"""स्याङ्जा समाचारदाता स्याङ्जा, असार ६ गते । फेदीखोला गाउँपालिका स्याङ्जाले हल गोरु पाल्ने किसानलाई बिहीबार १४ लाख ४५ हजार प्रोत्साहन अनुदान वितरण गरेको छ । हामी सधैँ श्रमजीवी र किसानको पक्षमा दृढताका साथ उभिएका छौँ भन्ने नारासहित पालिकाले परम्परागत कृषि प्रणालीको संरक्षण र कृषकलाई आर्थिक प्रोत्साहन दिने उद्देश्यले हलगोरु पाल्ने किसानलाई अनुदान वितरण गरेको जनाएको छ । यस कार्यक्रममा २२४ जना किसान समेटिएको बताउँदै पालिकाका अध्यक्ष घनश्याम सुवेदीले गाउँपालिकाभित्र २९० वटा गोरुका लागि प्रतिहल १० हजार रुपियाँका दरले अनुदान वितरण गरिएको जानकारी दिनुभयो । गाोरु पाल्ने किसानलाई नगद अनुदान दिने गाउँ सभाको निर्णय अनुसार किसानलाई नगद प्रदान गरिएको हो । यस्तै यो कार्यक्रमले किसानको मनोबल बढाउँदै दिगो, आत्मनिर्भर र सांस्कृतिक रूपमा समृद्ध कृषि प्रणालीतर्फ सकारात्मक सङ्केत दिएको सुवेदीले बताउनुभयो । यस अनुदान कार्यक्रमले किसानको उत्पादन लागत घटेर आम्दानी बढ्ने, सामूहिक श्रम र परम्परागत कृषि अभ्यासको पुनर्जीवन, यान्त्रिक जोतको सट्टा वातावरणमैत्री विधिको प्रोत्साहन, हराउँदै गएको हल गोरु जोत्ने परम्पराको संरक्षण हुने अपेक्षा पालिकाले लिएको छ । """
काठेखोलाको नीति : लोकल रक्सी ब्रान्डिङ गर्ने,"""अर्जुन कार्की काठे खोला (बागलुङ), असार ६ गते । जिल्लाको काठेखोला गाउँपालिकाले स्थानीय रूपमा उत्पादन गरिने मदिरा (रक्सी)लाई ब्रान्डिङ र लेवलिङ गर्ने नीति लिएको छ । शुक्रबार गाउँपालिकाको १७ औं गाउँसभामा आर्थिक वर्ष २०८२-०८३ को नीति तथा कार्यक्रम सार्वजनिक गर्दै गाउँपालिका अध्यक्ष राजु थापाले कोदोको अर्गानिक लोकल रक्सीलाई ब्रान्डिङ र लेवलिङ गरी बिक्री वितरण गर्न प्रक्रिया अगाडि बढाउने नीति सार्वजनिक गर्नुभएको हो गाउँपालिकाले आगामी आर्थिक वर्षको नीति तथा कार्यक्रममा तरकारी खेतीमा नागरिकलाई आकर्षण वृद्धि गर्न तरकारी मिनिकिट अनुदान कार्यक्रम, चिया, अलैंची, ओखर, टिमुर, आलु र सुन्तला खेतीको पकेट स्थापना गरी ब्लकको रूपमा विकास गर्दै कृषि पकेट पूर्वाधार कार्यक्रम सज्चालन, कृषकको उत्पादानलाई सङ्कलन र बजारीकरणका लागि काठेखोला कृषि उपज सङ्कलन केन्द्रको भवन निर्माण र सञ्चालन गर्ने जनाएको छ । गाउँपालिकाले बाँदर व्यवस्थापन कार्यक्रम सञ्चालन गर्ने भएको छ । अध्यक्ष थापाले सामुदायिक वन उपभोक्ता समूहहरूसँग सहकार्य गरी बाँझो तथा सामुदायिक वन जङ्गलहरूमा फलफूल तथा गिठा, तरुल, भ्याकुर र कन्दमूल जस्ता फलफूल तथा खनिजजन्य खाद्यान्नहरू लगाएर बाँदर व्यवस्थापन गर्ने नीति सार्वजनिक गर्नुभएको छ । यस्तै गाउँपालिकाभित्र उत्पादन हुने नाङ्लो, डाली, मकैको खाेस्टाबाट निर्माण हुने फूलजन्य सामग्रीहरूको बजारीकरणमा साथ दिन ‘काठेखोला कोसेली घर’ सङ्कलन गरिने भएको छ । गाउँपालिकाभित्र रहेका खानीहरू उत्खनन तथा अनुसन्धान गर्न सङ्घ तथा प्रदेश सरकारसँग समन्वय तथा पहल गर्ने र गाउँपालिकलो रैथाने बाँकोको सिन्की, सिस्नुको पाउडर, अल्लोको कपडा, लालीगुराँसको जुस, अदुवाको मिठाई (क्यान्डी), जुस, अचारलाई व्यवसायिक गर्दै स्थानीय उत्पादनको ब्रान्डिङ, प्याकेजिङ र लेवलिङ गरी बजार व्यवस्थापन गर्ने भएको छ । यस्तै गाउँपालिकाभित्र रहेको पर्यटकीय क्षेत्र घुम्ने गरी पर्यापर्यटन रूपको विकास गरी पूर्वाधार निर्माण गरिने र नीजि क्षेत्रसँग समन्वय गरी जडीबुटी उत्पादन र प्रशोधन केन्द्र सञ्चालन गरिने अध्यक्ष थापाले नीति ल्याउनुभएको छ । यस्तै आम नागरिकहरूमा शैक्षिक जागरणका नवीनतम कार्यक्रम सञ्चालन गर्न सबैको लागि शिक्षा सञ्चालनमा जोड दिने, गाउँपालिकाभित्र बन्ने नयाँ संरचनाहरूमा बाल तथा अपाङ्गमैत्री भौतिक संरचना निर्माणमा जोड दिने र विद्यालयहरूको खाजामा जङ्कफुडरहित बनाउन सबै विद्यालयमा पढ्दै कमाउँदै कार्यक्रम सञ्चालन गरिने भएको छ । त्यस्तै उपाध्यक्षसँग सघन र नियमित अनुगमन कार्यक्रम राखिएको हो । गाउँपालिकाका सबै नागरिकको मृगौला, मुटु, उच्च रक्तचाप, मधुमेह जस्ता रोगको निःशुल्क जाँच र उपचारको प्रबन्ध मिलाइने । स्वास्थ्यतर्फ १२० विपन्न घर परिवारलाई निःशुल्क बिमा लगायतका कार्यक्रम जोडिएको हो । गाउँपालिकाले प्रतिभा पहिचान कार्यक्रम र सृजनशील शुक्रबार पनि विद्यालयमा सञ्चालन हुने, लोप हुन लागेका गीतसङ्गीतको संरक्षण, प्रवर्धन र उजागरमा जोड दिने योजना छ । यस्तै लक्षित समुदायहरूको सीप क्षमता विकासका लागि विगतदेखि सञ्चालनमा आएको अध्यक्षसँग सीप विकास कार्यक्रमलाई निरन्तरता दिने, दलित समुदायहरूको सशक्तीकरण र आर्थिक आयआर्जन वृद्धि गर्न दलित सशक्तीकरण अभियान सञ्चालन गरिने भएको छ । पूर्वाधारतर्फ गाउँपालिकाले हरेक वर्ष गाउँपालिका भवनदेखि वडा कार्यालयसम्म जोड्ने सडकलाई गौरवको योजनामा समावेश गर्दै स्तराेन्नति गर्ने योजना यस वर्ष वडा  नम्बर ३ धम्जा र वडा नं. ७ रेशेको वडा कार्यालयसम्म जोड्ने सडक स्तराेन्नति गरिने भएको छ । यस्तै गाउँपालिका र वडा कार्यालयसँगको साझेदारीमा वडा कार्यालयले सङ्कलन गरेको राजस्व रकम बराबरको साझेदारीमा  प्रत्येक वडाको सडक ढलान, ग्रावेलिङ, ग्याविन लगायतका काममा जोड दिइने र सडक निर्माण गर्दा पर्यावरणीय दृष्टिकोणले वातावरणमैत्री सडक संरचना निर्माण गर्न पहल गरिने र यस वर्ष ५० प्रतिशत पूर्वाधार संरचनाको निर्माण कार्य गर्ने नीति अवलम्बन गरिने नीति लिइएको अध्यक्ष थापाले जानकारी दिनुभयो । """
सुनको मूल्य निरन्तर बढ्दो,"""काठमाडौँ,  असार ४ गते ।  गत जेठ २७ गतेदेखि अन्तरराष्ट्रिय बजारमा सुनको मूल्य निरन्तर बढिरहेको छ । आज बजार खुल्दा मङ्गलबारको तुलनामा सुन तोलामा रु. ९०० र चाँदीे रु. ६५ ले बढेको हो । नेपाल सुनचाँदी व्यवसायी महासङ्घका अनुसार आज एक तोला सुनको मोल रु. एक लाख ९५ हजार ५०० कायम भएको छ भने एक तोला चाँदी रु. दुई हजार २२५ मा कारोबार भइरहेको छ ।  अन्तर्राष्ट्रिय बजारमा आज एक औँस सुन तीन हजार ३९३ अमेरिकी डलरमा कारोबार भइरहेको अन्तर्राष्ट्रिय सञ्चारमाध्यमहरूले जनाएका छन् ।  रासस """
सिदिङ्वाको बजेट साढे ४४ करोडभन्दा बढी,"""साहारा लिम्बू फुङलिङ, असार ५ गते । सिदिङ्वा गाउँपालिकाले आर्थिक वर्ष २०८२(८३ का लागि साढे ४४ करोड बढी रुपियाँको बजेट गाउँसभामा प्रस्तुत गरेको छ । विहीबार भएको गाउँपालिकाको १७ औं गाउँसभामा उक्त बजेट प्रस्तुत गरिएको हो । पालिकाको केन्द्र साब्लाखुमा उपाध्यक्ष कृष्णकुमारी कडरियाले ४४ करोड ५२ लाख ८७ हजार रुपियाँको बजेट प्रस्तुत गर्नुभयो । जसमध्ये आन्तरिक स्रोतबाट ५ करोड ४७ लाख ७५ हजार ४५२ रुपियाँ, वित्तिय समानीकरणबाट १० करोड ३० लाख, राजश्व बाँडफाँडबाट ८ करोड २२ लाख र प्रदेश अन्तर्गत वित्तीय समानीकरणबाट ९२ लाख २३ हजार रुपियाँ आय हुने अनुमान गरिएको छ। त्यस्तै, प्रदेशको राजश्व बाँडफाँटबाट ५१ लाख ७६ हजार, रोयल्टी बाँडफाँट १ लाख ५० हजार र स्थानीयको राजश्व बाँडफाँटबाट ६ लाख रुपियाँ प्राप्त हुने विवरण उपाध्यक्ष कडरियाले पेश गर्नुभएको बजेटमा उल्लेख छ । त्यस्तै, सङ्घीय सरकारको ससर्त अनुदानबाट १९ करोड १ लाख रुपियाँ आय हुने अनुमान गरिएको छ । """
नवदुर्गा गणको अन्त्येष्टि दिन,"""काठमाडाैँ, असार ५ गते । हरेक वर्षको भलभल अष्टमीका दिन नवदुर्गा गणको देहावसान हुने विश्वाससहित नवदुर्गाको विलाप नाचसँगै जीवित देवता नवदुर्गा गणले प्रयोग गर्ने मुकुटलाई ब्रह्मायणीमा विसर्जन गरिएकाे छ । गत बुधबार नवदुर्गा गणले प्रयोग गर्ने मुकुटलाई ब्रह्मायणीमा विसर्जन अन्तिम संस्कार गरिएको हो । देव गणको मुकुन्डो जलाउनुलाई नवदुर्गा देवगणको अन्त्येष्टि मानिन्छ । अन्त्येष्टि क्रममा भलभल अष्टमीमा नवदुर्गा गण बिहानै द्योछें (देवता घर)बाट बाहिर निस्केर विलाप नाच प्रदर्शन गर्ने परम्परा रहेको छ । प्रत्येक वर्ष भलभल अष्टमीमा देहावसान भएका नवदुर्गा देवगणको दशैँमा पुनः जन्म हुने र जन्मसँर्गै नयाँ मुकुन्डो तयार गरी नवदुर्गा गणले लगाउँछन् । घण्टाकर्ण चतुर्दशी अर्थात गठेमङ्गलका दिन नवदुर्गा गणले प्रयोग गर्ने मुकुटलाई विधिपूर्वक प्राणप्रतिष्ठा गरेपछि त्यसमा देवता प्रविष्ट हुन्छन् भन्ने मान्यता रहिआएको छ । यो नाचमा भैरव, महाकाली, वाराही, ब्रह्मायणी, महेश्वरी, कुमारी, वैष्णवी, इन्द्रायणी, गणेश, महादेव, श्वेतभैरव र दुई सिंह (नन्दी–भृङ्गी)सहित १३ जना पात्र रहेका हुन्छन् । तन्त्रमन्त्रद्वारा भक्तपुरवासीलाई सुरक्षा प्रदान गर्ने नवदुर्गा गणको देहावसानपछि रोगव्याधि तथा भूतप्रेतको प्रकोप बढ्ने जनविश्वास छ । प्रकोपबाट बच्न नवदुर्गा देवगणबाट दिइने पासुका (धागोको माला) लगाउने परम्परा रहिआएको छ ।                   """
बिपी राजमार्गमा राती सवारी चलाउन रोक,"""केदार तिमल्सिना बनेपा, असार ६ गते । वर्षायाम सुरु भएसँगै काभ्रेपलाञ्चोक भएर पूर्वी पहाडी तथा तराईका जिल्ला जोड्ने विपी राजमार्ग रातको समयमा बन्द गरिने भएको छ । काभ्रेपलाञ्चोक, रामेछाप र सिन्धुलीका सुरक्षा प्रमुखको बैठकले शनिवार साँझदेखि लागू हुने गरी रातका समयमा यात्रुवहाक र निजी सवारी साधन सञ्चालनमा रोक लगाउने निर्णय गरेको हो । काभ्रेपलाञ्चोकका प्रमुख जिल्ला अधिकारी उमेशकुमार ढकालले शुक्रबार सिन्धुलीको खुर्कोटमा बसेको अन्तर जिल्ला सुरक्षा समन्वय समितिको बैठकले शनिवार साँझदेखि लागु हुने गरी साँझ ६ः३० बजेदेखि बिहान ५ बजेसम्म विपी राजमार्गमा यात्रुवहाक सवारी र निजी सवारी साधन सञ्चालनमा रोक लगाइएको बताउनुभयो । “वर्षासँगै विपी राजमार्ग भएर बहने रोसी खोलामा आउन सक्ने बाढीले पु¥याउन सक्ने क्षतिलाई मध्यनजर गरेर रातको समयमा भाडा र निजी सवारी सञ्चालनमा रोक लगाएका हौँ, आकस्मिक सेवा र मालवहाक सवारी साधन सञ्चालनमा भने रोक लगाएका छैनौँ” प्रजिअ ढकालले भन्नुभयो । उहाँले गत असोजको बाढीका कारण पूर्णरुपमा क्षति भएको विपी राजमार्ग अस्थायी रुपमा सञ्चालन भएकाले वर्षासँगै आउने बाढीले थप क्षति नपु¥योस् भनेर अन्तर जिल्ला सुरक्षा समन्वय समितिको बैठकले पहिलो चरणमा १५ दिनका लागि उक्त निर्णय गरेको बताउनुभयो । असोज दोस्रो साताको अविरल वर्षाका कारण विपी राजमार्गको धुलिखेल नगरपालिका–९ काभ्रेभञ्ज्याङदेखि सिन्धुलीको खुर्कोटसम्मको सडकमा क्षति पुगि जोखिम बढेको हो । सडक डिभिजन भक्तपुरका प्रमुख सिनियर डिभिजनल इन्जिनियर (सिडिई) सुमन योगेशले तीन जिल्लाका सुरक्षा प्रमुखहरुले गरेको बैठकको निर्णय अनुसार शनिवार साँझदेखि विपी राजमार्गमा यात्रुवहाक सवारी साधन सञ्चालनमा रोक लगाइएको बताउनुभयो । उ हाँले तत्कालका लागि १५ दिनका लागि रातमा यातायात सञ्चालनमा रोक लगाइएपनि त्यसपछि भने अवस्था हेरेर थप निर्णय गरिने बताउनुभयो । यसैबीच बिहिबार साँझ रोसी खोलामा आएको बाढीका कारण जिल्लाको नमोबुद्ध नगरपालिका– ५ लासकोटमा पाँचजना मानिस खोलामा फसेपछि नेपाल प्रहरी, सशस्त्र प्रहरी र नेपाली सेनाको टोलीले खोलामा फसेका मानिसको उद्धार गरेको थियो । सुरक्षा टोलीले ओखलढुंगा  दुधकोशी गाउँपालिका– ४ घर भई उक्त स्थानमा मजदुर काम गर्ने सागर राई, नमोबुद्ध नगरपालिका– ५ का ट्रीपर चालक मुस्कान तामाङ, तेमाल गाउँपालिका– ५ का निर्माण व्यवसायी  सन्जय लामालाई उद्वार गरेको हो । यस्तै तेमाल गाउँपालिका–९ का ट्रीपर चालक रेमन तामाङ र दोलखा भिमेश्वर नगरपालिका –९ का जेसिबी चालक समिर तामाङको उद्वार गरिएको जिल्ला प्रहरी कार्यालय काभ्रेपलाञ्चोकले जनाएको छ । """
‘लोक सेवा युवाको भरोसा केन्द्र’,"""काठमाडौँ, असार २ गते । राष्ट्रपति रामचन्द्र पौडेलले राज्यका नीति निर्माण तहमा सबै वर्गको प्रतिनिधित्वले राष्ट्रिय एकतालाई मजबुत बनाउन योगदान पुग्ने बताउनुभएको छ । उहाँले लोकतान्त्रिक व्यवस्थाको मर्म र भावनालाई आत्मसात् गरी निजामती सेवामा समावेशी समूहमार्फत उम्मेदवार सिफारिस हुनु सकारात्मक पक्ष रहेको बताउनुभयो । लोक सेवा आयोगको हीरक महोत्सवका अवसरमा काठमाडौँमा आयोजित समारोहमा राष्ट्रपति पौडेलले नेपालमा निजामती सेवामा समावेशी रूपले कर्मचारी नियुक्ति प्रक्रिया सुरु भएयता विभिन्न समावेशी समूहमार्फत उम्मेदवार सिफारिस हुनु सकारात्मक पक्ष रहेको बताउनुभएको हो । उहाँले भन्नुभयो, “यसबाट राज्यका नीति निर्माण तहमा सबै वर्गको प्रतिनिधित्व भई राष्ट्रिय एकतालाई मजबुत बनाउने र सङ्घीयता अनुरूप समावेशी समूहतर्फ उम्मेदवार छनोट प्रक्रियालाई समयसापेक्ष परिष्कृत गर्दै यी समूहबाट थप उम्मेदवार सफल हुन सक्ने गरी आयोगले कार्यसम्पादन गर्ने विश्वास लिएको छु ।” राष्ट्रपति पौडेलले आयोगले वर्तमान पुस्ताप्रति न्याय तथा भविष्यका पुस्ताप्रतिको आशा एवं भरोसाको केन्द्रका रूपमा आफ्नो कर्तव्य, दायित्व, जिम्मेवारी निर्वाह गर्नुपर्ने आवश्यकता औँल्याउनुभयो । सङ्घीय लोकतान्त्रिक गणतान्त्रिक व्यवस्थामा जनताको मुख्य चाहना भनेको तीव्र आर्थिक विकासको बाटोमा अग्रसर हुनु रहेको उल्लेख गर्दै राष्ट्रपति पौडेलले यसको पहिलो खुड्किलो सुशासन रहेकाले त्यसप्रति कर्मचारीतन्त्र सचेत हुनुपर्नेमा जोड दिनुभयो । उहाँले भन्नुभयो, “अब सहज, सरल र प्रभावकारी तवरले सेवा प्रवाह गरेर कर्मचारीतन्त्रले नागरिकको मनसमेत जित्न सक्नु पर्छ । नागरिक हकका निम्ति सहज पहुँच नदिएसम्म लोकतन्त्र दह्रो हुन सक्दैन ।” उहाँले स्थायी सरकारका रूपमा लिइएको कर्मचारीतन्त्रले आधुनिक विधि, प्रविधि र दक्ष जनशक्तिको उपयोग गरी सुशासनको भावना र मर्म अनुरूप काम गर्नुपर्ने आवश्यकता औँल्याउनुभयो । लोक सेवामाथि विश्वास प्रबल : प्रधानमन्त्री सो अवसरमा शुभकामना मन्तव्य राख्ने क्रममा प्रधानमन्त्री केपी शर्मा ओलीले अहिले थुप्रै निकायमाथि जनविश्वास कमी भएको अवस्थामा लोक सेवा आयोगमाथिको जनविश्वास प्रबल हुनु सकारात्मक भएको बताउनुभयो । उहाँले शासन व्यवस्था प्रभावकारी रूपमा सञ्चालनका लागि सरकार र प्रशासनको भूमिका महट्टवपूर्ण रहेको बताउनुभयो । “सरकारको कार्य सफलता कर्मचारीतन्त्रको सक्षमतामा धेरै हदसम्म निर्भर हुन्छ । तसर्थ राज्य सञ्चालनका लागि छनोट गरिने कर्मचारी योग्य, दक्ष, निपुण हुनुका अतिरिक्त नेपालको राष्ट्रिय हितको जगेर्ना र प्रवर्धन गर्ने हुनु आवश्यक छ,” प्रधानमन्त्री ओलीले बताउनुभयो । प्रधानमन्त्री ओलीले नयाँ धारका विषयवस्तु समेटेर शैक्षिक योग्यता निर्धारण गर्न सुझाव दिनुभयो । उहाँले काम र परिवेश अनुसार समय सापेक्ष रूपमा कार्यसम्पादन गर्न उपयुक्त ज्ञान, सिप र क्षमता प्रदान गर्न सक्ने विषयवस्तु समेटिएका पाठ्यक्रम हुन आवश्यक रहेको तर्क गर्नुभयो । प्रधानमन्त्री ओलीले लाखौँ सङ्ख्यामा बिदेसिने युवा शक्तिलाई देशमै निष्पक्ष रूपमा रहेर रोजगारीमा छनोट गर्ने संस्थाको रूपमा लोक सेवा आयोगको भूमिकाको प्रशंसा गर्नुभयो । उहाँले भन्नुभयो, “संवैधानिक व्यवस्थाबमोजिम सरकारी निकायका लागि उपयुक्त उम्मेदवार छनोट गर्ने जिम्मेवारी लोक सेवा आयोगको हो । आयोगले जति निष्पक्ष, स्वच्छ र वस्तुनिष्ठ भएर कर्मचारी छनोट गर्छ, कर्मचारी संयन्त्र त्यति नै सबल र प्रभावकारी हुन्छ ।” प्रधानमन्त्री ओलीले आयोगको कार्यसम्पादनमा आवश्यक पर्ने साधन र स्रोत सम्पन्न तथा प्रविधिमैत्री बनाउने विषयमा सम्बन्धित सबै निकाय प्रतिबद्ध हुनुपर्ने बताउनुभयो । लोक सेवा आयोगले आफ्नो वार्षिक प्रतिवेदनमा औँल्याएका र सिफारिस गरेका सुझाव कार्यान्वयनमा सबै निकायले ध्यान दिन जरुरी रहेको उहाँको भनाइ थियो । शुभकामना मन्तव्यका क्रममा प्रतिनिधि सभाको राज्य व्यवस्था तथा सुशासन समितिका सभापति रामहरि खतिवडाले लोक सेवा आयोगले निष्पक्षता र स्वच्छताको मानक तयार गरेको भन्दै प्रशंसा गर्नुभयो । उहाँले भन्नुभयो, “राजनीतिक नेतृत्वले पनि पारदर्शिता, निष्पक्षता र स्वच्छताका लागि आयोगको कार्यसम्पादनबाट प्रेरित हुनु पर्छ ।” सो अवसरमा आयोगका अध्यक्ष माधवप्रसाद रेग्मीले आयोगले हालसम्म गरेको सुधारको प्रयासबारे जानकारी गराउनुभयो । उहाँले भन्नुभयो, “विगतका सफलताप्रति गौरवबोध गर्दै कमजोरीबाट सिक्ने एवं वर्तमान र भविष्यका आवश्यकताको पहिचान गर्दै आगामी कार्ययोजना निर्माण गर्न निरन्तर क्रियाशील रहने प्रतिबद्धता व्यक्त गर्दछु ।” सो अवसरमा आयोगका सदस्य दिनेश सिलवालले धन्यवाद ज्ञापन र सचिव किरणराज शर्माले स्वागत मन्तव्य राख्नुभयो । हीरक महोत्सव मनाउने क्रममा आयोगले चार जना कर्मचारीलाई सम्मानित गरेको छ । लोक सेवा आयोग बुटवल कार्यालयका खरिदार चित्रकुमार सुवाल, केन्द्रीय कार्यालय, कमलपोखरीका शाखा अधिकृतहरू लक्ष्मीप्रसाद पराजुली र ऋषिकेश चौलागाई तथा कम्प्युटर अपरेटर प्रल्हाद सिलवाललाई आयोगले सम्मान गरेको हो । विसं २००८ असार १ गते स्थापना भएको आयोगले स्थापनाको ७५ औँ वर्ष पुगेको अवसरमा बर्सैभरि विभिन्न कार्यक्रम गरी हीरक महोत्सव मनाउने छ ।  """
‘विद्युत् ट्रिपिङबाट उद्योगी प्रताडित’,"""गोरखापत्र समाचारदाता काठमाडौँ, असार ६ गते । सुनसरी–मोरङ औद्योगिक कोरिडोरका उद्योगी व्यवसायी पर्याप्त विद्युत् उपलब्ध भइरहने अहिलेको समयमा पनि दैनिक कैयौँ पटक विद्युत् ट्रिपिङ हुँदा प्रताडित भएको बताएका छन् । नेपालमा उत्पादन हुने विद्युत् भारत तथा बङ्गलादेश निर्यातको चर्चा गरिहने तर स्वदेशी उद्योग व्यवसाय ट्रिपिङका कारण लामो समयसम्म हुने विद्युत् कटौतीको मार खेप्न बाध्य हुनु परेको उद्योग सङ्गठन मोरङले विज्ञप्तिमार्फत जनाएको छ । अध्यक्ष नन्दकिशोर राठीले दैनिक निरन्तर भइरहने ट्रिपिङले उद्योगको मिल मेसिनरीमा बिग्रन गएको, उत्पादनका क्रममा रहेको कच्चा पदार्थ खेर गएको, श्रमिकको काम नभई त्यसै राख्नु परेको, जेनेरेटर सञ्चालन गर्नुपर्दा उत्पादन लागत वृद्धि भएको बताउनुभयो । राठीले भन्नुभयो, “उद्योगी व्यवसायीको गुनासो सम्बन्धित निकायलाई बारम्बार सुनाउँदासमेत समस्या समाधानमा ठोस पहल नभएकामा हामी उद्योगी प्रताडित छौँ ।” उहाँले वर्षायाम सुरु भएसँगै औद्योगिक कोरिडोरमा निरन्तर विद्युत् आपूर्ति हुने आशामा रहेका उद्योगी व्यवसायीको आशाविपरीत हाल दैनिक कैयौँ पटक भइरहेको ट्रिपिङका कारण निराश बढ्दै गएको बताउनुभयो । उहाँले सुक्खायाममा विद्युत्को अभाव र वर्षायाममा ट्रिपिङको मार खेप्नु परिरहेको भन्दै विद्युत् आपूर्तिको समस्या दीर्घकालीन रूपमा समाधान गर्न नेपाल विद्युत् प्राधिकरणलाई संवेदनशील हुन आग्रह गर्नुभयो । """
बन्दीपुर बजार,"""तनहुँको पर्यटकीय नगरी बन्दीपुर बजार। पछिल्लो समय बन्दीपुर आन्तरिक तथा बाह्य पर्यटकको आकर्षणको केन्द्र बनेको छ । तस्बिरः कृष्ण न्यौपाने/रासस """
विश्वमा नेपालको परिचय र ब्राण्डिङलाई स्थापित गर्नुपर्छ: पर्यटन मन्त्री पाण्डे,"""काठमाडौँ, असार ६ गते । संस्कृति, पर्यटन तथा नागरिक उड्डयन मन्त्री बद्रीप्रसाद पाण्डेले विश्वमा देशको परिचय र ब्रान्डिङलाई स्थापित गर्नुपर्नेमा जोड दिनुभएको छ । शुक्रवार काठमाडौँमा आयोजित एक कार्यक्रममा बोल्दै उहाँले यस्तो बताउनुभएको हो । उहाँले देशभित्र आफ्नो सम्पत्तिलाई संरक्षण, विकास र प्रवर्द्धन गर्नेका साथै देशबाहिर पनि परिचयलाई स्थापित गर्नुपर्ने बताउनु भयो । उहाँले बौद्धिक सम्पत्तिमाथिको अधिकारलाई कानुनहरूले सुनिश्चित नगरिदिएको कारणले कतिपय अवस्थामा पीडित हुनुपरेको जिकिर गर्नुभयो । उहाँले बौद्धिक सम्पत्तिका विषयलाई सरकारले सम्बोधन गर्ने विश्वास व्यक्त गर्नुभयो । उहाँले बौद्धिक सम्पत्तिको अधिकारलाई सुरक्षित गर्न नीति तथा कानुन बनाउने र कार्यान्वयन गर्ने विषयमा सरकार दृढतापूर्वक प्रस्तुत हुने जिकिर गर्नुभयो । उहाँले भन्नुभयो, “हामीले देशभित्र हाम्रो सम्पत्तिलाई संरक्षण, विकास, प्रवर्द्धन गर्ने र देशबाहिर ग्लोबल क्षितिजमा हाम्रो आफ्नो परिचय, हाम्रो आफ्नो ब्राण्डिङलाई स्थापित गर्नुपर्नेछ । बौद्धिक सम्पत्तिमाथिको अधिकार हाम्रो कानुनहरूले सुनिश्चित नगरिदिएको कारणले कतिपय अवस्थामा बडो पीडामा पनि हुनुहुन्छ होला । यी सबै विषयलाई हामीले सम्बोधन गर्ने हो, सरकारले सम्बोधन गर्ने हो । त्यसका लागि नीति बनाउने, कानुन बनाउने र कार्यान्वयन गर्ने सन्दर्भमा सरकार दृढतापूर्वक प्रस्तुत हुन्छ ।” उहाँले संस्कृति नीति मन्त्रिपरिषद्मा रहेको बताउँदै उक्त नीतिले बौद्धिक सम्पत्तिलाई पनि समेटेको जिकिर गर्नुभयो । """
प्लास्टिकभन्दा सिसाका बोतलमा माइक्रोप्लास्टिक बढी भेटिएको एक अध्ययनको दावी,"""पेरिस, असार ६ गते । शिशाको बोतलमा बिक्री हुने पानी, सोडा, बियर र वाइनजस्ता पेय पदार्थमा प्लास्टिकको बोतलमा भन्दा माइक्रोप्लास्टिक बढी हुने फ्रान्सको खाद्य सुरक्षा निकायले शुक्रबार सार्वजनिक गरेको एक आश्चर्यजनक अध्ययनले देखाएको छ । अनुसन्धाताहरूले संसारभरि प्लास्टिकका स–साना, प्रायः अदृश्य टुक्राहरू रहने गरेको र श्वासप्रश्वास, खाना र पानीको माध्यमबाट मानव शरीरमा व्यापकरूपमा भित्रिने गरेको बताएका छन् । प्लास्टिकको यो प्रचुरता मानव स्वास्थ्यका लागि हानिकारक छ भन्ने कुराको कुनै प्रत्यक्ष प्रमाण छैन, तर अनुसन्धानको बढ्दो क्षेत्रले यसको फैलावट मापन गर्ने लक्ष्य राखेको छ । फ्रान्सेली खाद्य सुरक्षा निकाय ९एएनएसइएस० का अनुसन्धान निर्देशक गुइलाम डुफ्लोसले एएफपीसँग भन्नुभयो, “टोलीले फ्रान्समा बिक्री हुने विभिन्न प्रकारका पेयपदार्थमा माइक्रोप्लास्टिकको मात्राबारे अनुसन्धान गर्न र विभिन्न कन्टेनरले पार्न सक्ने प्रभावको परीक्षण गर्न खोजेको छ। अनुसन्धानकर्ताहरूले नरम पेय पदार्थ, लेमोनेड, आइस्ड टी र बियरका ग्लासका बोतलमा प्रतिलिटर औसत १०० माइक्रोप्लास्टिक कण फेला पारेका थिए । यो प्लास्टिकका बोतल वा धातुका डिब्बामा फेला परेको दरभन्दा पाँचदेखि ५० गुणा बढी हो । “हामीले प्राप्त गरेकोभन्दा ठीक उल्टो नतिजा आउने अपेक्षा गरेका थियौं,” अनुसन्धान गर्ने पीएचडीकी छात्रा इसलिन चाइबले एएफपीसँग भन्नुभयो । उहाँले भन्नुभयो, “त्यसपछि हामीले थाहा पायौँ, शिशामा नमूनाहरूबाट निस्केका कणहरू एउटै आकार, रङ र बहुलक संरचना थिए । “सम्भवतः विर्कोको घर्षणका कारण विर्कोको रङमा ‘नाङ्गो आँखाले नदेखिने स–साना दागहरू पनि थिए र ती बिर्कोले उसको सतहमा छोडेका कणहरू थिए,” एएनएसइएसले एक विज्ञप्तिमा जनाएको छ । – वाइन फाइन – समतल र चम्किलो शिशा र प्लाष्टिक दुबै भाडाका पानीमा माइक्रोप्लास्टिकको मात्रा सामान्यतया कम थियो तर शिशाको बोतलमा प्रति लिटर ४।५ कण थिए भने प्लास्टिककोमा १.६ कण थिए । शिशाका बोतलका वाइनमा केही बढी माइक्रोप्लास्टिक्स पनि थिए । यो विसंगतिको कारण ‘व्याख्या गर्न बाँकी रहेको’ चाइबले बताउनुभयो ।  सफ्ट ड्रिंक्समा प्रतिलिटर ३०, लेमोनेडमा ४० र बियरमा ६० माइक्रोप्लास्टिक हुन्छ । “माइक्रोप्लास्टिक्सको सम्भावित विषाक्त मात्राको लागि कुनै सन्दर्भ स्तर नभएकाले यी आँकडाहरूले स्वास्थ्य जोखिमको प्रतिनिधित्व गर्दछ कि गर्दैन भनेर भन्न सम्भव छैन,” एएनएसईएसले भनेको छ । तर पेय पदार्थ उत्पादकहरूले बोतलको बिर्कोले बगाएको माइक्रोप्लास्टिकको मात्रा सजिलै घटाउन सक्छन्। एजेन्सीले बिकोलाई हावाले सुकाउने, त्यसपछि पानी र रक्सीले कुल्ला गर्ने एक सफाई विधिको परीक्षण गरेको थियो, जसले प्रदूषणलाई ६० प्रतिशतले कम गरेको थियो। एएनएसईएसले सार्वजनिक गरेको यो अध्ययन गत महिना ‘जर्नल अफ फुड कम्पोजिसन एन्ड एनालिसिस’मा अनलाइनमा प्रकाशित भएको थियो । """
विद्युत् महसुलले विद्यालय हैरान,"""काठमाडौँ, असार ६ गते । वीरगन्ज महानगरपालिका–४ मा रहेको त्रिजुद्ध माध्यमिक विद्यालयले २० लाख रुपियाँ बिजुलीको शुल्क नेपाल विद्युत् प्राधिकरणलाई बुझाउन बाँकी छ । बक्यौता नतिरेकै कारण नेपाल विद्युत् प्राधिकरणले विगतमा स्कुलको पटक पटक लाइन काटिसकेको छ । महानगरपालिकाको समन्वयमा प्राधिकरणले लाइन त जोडिदिएको छ तर समस्या समाधान भएको छैन । अहिले पनि प्राधिकरणबाट पटक पटक ताकेता भइरहेको छ । विद्यालयका प्रधानाध्यापक नवीनकुमार मिश्रका अनुसार झन्डै पाँच वर्षदेखिको बिजुलीको शुल्क विद्यालयले तिर्न बाँकी छ । यस विद्यालयमा कोरोना भाइरसको सङ्क्रमण फैलिएको समयमा क्वारेन्टाइनसमेत राखिएको थियो । त्यतिबेला उच्च बिजुली खपत भएपछि स्कुलकै नाममा महसुल उठेको थियो । प्रधानाध्यापक मिश्रले भन्नुभयो, “त्यतिबेलादेखि नै कुनै पनि निकायले बिजुली र पानीका लागि पैसा दिएको छैन । तिरौँ  भने विद्यालयको स्रोत केही छैन । विद्यार्थीबाट उठाएर तिर्ने कुरा भएन । प्राधिकरणले फेरि कुन दिन बिजुलीको लाइन काट्ला भन्ने त्रास छ ।” उहाँका अनुसार अहिले पनि विद्यालयमा मासिक सरदर २० हजार रुपियाँ बिजुलीको बिल आउँछ । वीरगन्जकै रामचरण साह पन्नालाल माध्यमिक विद्यालयको पनि एक लाख २० हजार रुपियाँ बिजुलीको बिल तिर्न बाँकी छ । विद्यालयका प्रधानाध्यापक उमेशकुमार मिश्रका अनुसार दुई वर्षदेखिको बिल तिर्न बाँकी छ । नेपाल राष्ट्रिय माध्यमिक विद्यालयमा दुई लाख रुपियाँ बिजुलीको बिल तिर्न बाँकी रहेको विद्यालयका प्रधानाध्यापक रामनारायण मिश्रले बताउनुभयो ।  यी सबै विद्यालयमा अहिले पनि मासिक २० हजार रुपियाँभन्दा बढी बिजुलीको बिल उठ्छ । गर्मी महिनामा सबै कोठामा पङ्खा चलाउनुपर्ने हुँदा अझ बढी बिजुली खपत हुन्छ तर हरेक वर्ष विद्यालयको बिल कसरी तिर्ने भन्ने चिन्ताले विद्यालयलाई सताउने गरेको छ । महानगरपालिकाका प्रमुख प्रशासकीय अधिकृत अरबिन्दलाल कर्णका अनुसार वीरगन्ज महानगरपालिका अन्तर्गतका सामुदायिक विद्यालयमा प्राधिकरणलाई बुझाउनुपर्ने बिजुलीको बक्यौता तीन करोड रुपियाँभन्दा धेरै छ । महानगरपालिका भने आफ्नै आम्दानीबाट उक्त रकम तिर्न नसक्ने अवस्थामा पुगेको कर्णले बताउनुभयो । बिजुलीको शुल्क मिनाहा गरिदिन नेपाल विद्युत् प्राधिकरण तथा सम्बन्धित मन्त्रालयका मन्त्रीसँग समेत पटक पटक छलफल भइसकेको छ तर सरकारी स्तरबाटै नीतिगत निर्णय नगर्दासम्म आफूहरूले मात्रै केही गर्न नसक्ने कर्णले गुनासो गर्नुभयो । सरकारले शिक्षक कर्मचारीको तलबभत्ताका लागि बजेटमै रकम छुट्याए पनि पानी, बिजुली, सरसफाइलगायतका शीर्षकमा पैसा नदिँदा समस्या भएको विद्यालयका प्रधानाध्यापकहरूको गुनासो छ । यी विद्यालयमा मात्रै होइन, मुलुकभरकै सामुदायिक विद्यालयका यी साझा समस्या हुन् । आर्थिक रूपमा सम्पन्न स्थानीय निकायले आफ्नै राजस्वबाट विद्यालय, अस्पताललगायत निकायको बिजुली तथा पानीको बिल तिर्न रकम उपलब्ध गराउने गरेको छ । सामुदायिक विद्यालयलाई सरकारले मसलन्द खर्च शीर्षकमा वार्षिक ३० हजार रुपियाँ उपलब्ध गराउँछ । त्यसबाहेक विभिन्न समुदाय र समूहका विद्यार्थीलाई छात्रवृत्तिका लागि पनि पैसा दिन्छ तर त्यो पैसा सम्बन्धित शीर्षकमै खर्च गर्नुपर्ने भएका कारण यस्ता समस्या समाधानमा खर्च गर्न नमिल्ने काठमाडौँको रानीपोखरीस्थित संस्कृत माध्यमिक विद्यालयका प्रधानाध्यापक शिवराज अधिकारीले बताउनुभयो । दरबार हाइस्कुलको नामले चिनिने भानु माध्यमिक विद्यालय भवनमै सञ्चालित यस विद्यालयमा पनि मासिक एक लाख रुपियाँसम्म बिजुलीको बिल उठ्ने गर्छ । अहिलेसम्म दुवै स्कुल मिलेर आधा आधा तिर्ने गरेको र उक्त रकम काठमाडौँ महानगरपालिकाले उपलब्ध गराएको प्रधानाध्यापक अधिकारीले बताउनुभयो तर सबै स्थानीय तहले यो शीर्षकमा पर्याप्त पैसा नछुट्याउँदा समस्या भएको वीरगन्जको त्रिजुद्ध माविका प्रधानाध्यापक नवीनकुमार मिश्रको बुझाइ छ । स्कुलको संरचना हेरेर मासिक रूपमा न्यूनतम सीमा तोकेर निश्चित युनिट बिजुली छुट दिन सरकारले नै नीतिगत निर्णय गरिदिने हो भने समस्या सधैँका लागि समाधान हुने मिश्रको भनाइ छ । उहाँले भन्नुभयो, “राज्यले स्कुललाई धेरै दिएको छ तर अलिकति मात्रै रकम बढाउने हो भने धेरै कुराको व्यवस्थापन गर्न सजिलो हुने थियो ।” विद्यालयमा अन्य शीर्षकमा आएको पैसा पानी तथा बिजुलीका लागि तिरौँ भने पनि अनियमितताको आरोपमा भ्रष्टाचार मुद्दा लाग्ने डर भएको विद्यालयको भनाइ छ । केही विद्यालयले भने आफ्नै सटर वा भाडा लगाउने स्थान भएमा सोही रकमबाट बिजुलीको बिल तिर्ने गरेका छन् ।  नयाँ संविधान जारी भएसँगै विद्यालय तहको शिक्षाको अधिकार स्थानीय तहमा गएपछि यस्तो समस्या बढी देखिएको छ । राज्यले हरेक वर्ष विद्यार्थीको सिकाइ उपलब्धि सुधारका लागि विविध कार्यक्रम सञ्चालन गरिरहेको छ तर पानी र बिजुली जस्तो आधारभूत आवश्यकता पूरा गर्नसमेत प्रशस्त बजेट नहुनु दुःखद भएको वीरगन्जको रामचरण साह पन्नालाल माध्यमिक विद्यालयका प्रधानाध्यापक उमेशकुमार मिश्रले बताउनुभयो । विद्यालयका प्रधानाध्यापक जहिले पनि शैक्षिक परिचालन गर्नभन्दा पनि आर्थिक खोजीमा लाग्नुपर्ने बाध्यतामा रहेका कारण पनि शिक्षाको स्तर सुधार्न समस्या भएको उहाँको भनाइ छ । यस विषयमा शिक्षा, विज्ञान तथा प्रविधि मन्त्रालयमा पनि थुप्रै गुनासा आउने गरेका छन् तर पनि गुनासो सुनुवाइ भएको छैन । मन्त्रालयका प्रवक्ता शिवकुमार सापकोटाले भन्नुभयो, “बिजुली तथा पानीको बिल छुटको विषयमा नीतिगत निर्णय नै गर्नुपर्ने अवस्था आएको छ । विभिन्न चरणमा छलफल पनि भएको छ ।” """
"डोटीमा जिप दुर्घटना : तीन जनाको मृत्यु, पाँच घाइते","""केशवचन्द्र महरा दिपायल, असर ६ गते । डोटीमा जिप दुर्घटनामा हुँदा तीन जनाको मृत्यु भएको छ भने पाँच जना घाइते भएका छन् । जिल्लाको आदर्श गाउँपालिका-१ खिरधार धौलामाटी भन्ने ठाउँमा शुक्रबार दिउँसो जिप दुर्घटना भएको हो । आदर्श गाउँपालिकाबाट मेल्लेखतर्फ जाँदै गरेको सुपप्र ०१ ००१ ज १३९५ नम्बरको जिप दुर्घटना भएको जिल्ला प्रहरी कार्यालय डोटीले जनाएको छ । जिप घुम्तीमा अनियन्त्रित भएर सडकबाट अन्दाजी २५० मिटर तल भिरमा खसेको प्रहरी निरीक्षक राजेन्द्रबहादुर चन्दले जानकारी दिनुभयाे । प्रहरीका अनुसार दुर्घटनामा सायल गाउँपालिका-४ सुण्ड निवासी ४१ वर्षीया हरुदेवी विक, चालक आदर्श गाउँपालिका-७ दडिमानाका २७ वर्षीय सुरेश कार्की र सायल गाउँपालिका-६ कटुवाल गाँउकी ३५ वर्षीया काली कटुवालको मृत्यु भएको हो । मृतक कटुवाल गर्भवती रहेको प्रहरीले जनाएको छ । विक र चालक कार्कीको घटनास्थलमै मृत्यु भएको हो भने कटुवालको उपचारका क्रममा जिल्ला अस्पताल डोटीमा मृत्यु भएको हो । दुर्घटनामा आदर्श गाउँपालिका-३ नुवाकोटकी १४ वर्षीया अनिता विक, सोही ठाउँकी १६ वर्षीय स्यानु विक, आदर्श गाउँपालिकाका- ७ दडिमानाका २२ वर्षीय कैलाश विष्ट, सोही ठाउँका १४ वर्षीय दीपक विष्ट घाइते हुनुभएकाे छ । त्यस्तै मृतक कटुवालकी ९ वर्षीया छोरी सविता कटुवाल पनि घाइते हुनुभएकाे छ । दुर्घटनाका घाइतेको जिल्ला अस्पताल डोटीमा उपचार भइरहेको छ । """
न्यायाधीशद्वय थारू र महर्जन छानबिनमा,"""गोरखापत्र समाचारदाता काठमाडौँ, असार ६ गते । उच्च अदालत जनकपुर अस्थायी इजलास वीरगन्जका दुई जना न्यायाधीश फैसलाउपरको छानबिनका क्रममा न्याय परिषद्मा तानिनुभएको छ । नेपाली कांग्रेसका नेता मोहम्मद अफताव आलमलाई ज्यानसम्बन्धी मुद्दामा सफाइ दिएका न्यायाधीशद्वय खुसीप्रसाद थारू र अर्जुन महर्जन छानबिनमा तानिनुभएको हो । जिल्ला अदालतले जन्मकैद सजाय सुनाएका आलमसहितलाई उच्च अदालतबाट सफाइ भएपछि पीडित र अन्य पक्षले पनि परिषद्मा फैसला अनुसन्धान र न्यायाधीशमाथि कारबाही माग गर्दै उजुरी दिएका थिए । उजुरी अनुसन्धानका क्रममा न्यायाधीशद्वय थारू र महर्जनलाई परिषद्मा तानिएको हो । परिषद्का एक सदस्यका अनुसार बिहीबार उक्त निर्णय भएको हो । न्यायाधीशद्वय थारू र महर्जन परिषद्मा अब दैनिक उपस्थित हुनुपर्ने छ । जेठ १४ गते न्यायाधीशद्वय थारू र महर्जनको इजलासले आलमसहित तीन जनालाई मुद्दामा सफाइ दिएको थियो । उक्त घटनामा मारिएका त्रिलोकप्रताप सिंहका बाबुले मङ्गलबार परिषद्मा उपस्थित भएर निवेदन दिनुभएको थियो । विसं २०६४ मा संविधान सभा सदस्य निर्वाचनको अघिल्लो दिन रौतहटमा भएको बम विस्फोटमा घाइते भएका व्यक्तिलाई इँटाभट्टामा जलाएर मारेको आरोप आलमसहितलाई लागेको थियो । उक्त घटनामा कति व्यक्ति मारिएको भन्नेसमेत यकिन छैन । २०६४ चैत २७ गतेको घटनामा मुद्दा नचलाउने गरी सरकारी वकिल कार्यालय हुँदै महान्यायाधिवक्ता कार्यालयसमेतबाट निर्णय भएको थियो तर सर्वोच्च अदालतबाट जाहेरी दर्ता र अनुसन्धानको आदेशपछि मात्र घटनाको १२ वर्षपछि २०७६ सालमा आलम पक्राउ पर्नुभएको थियो । आलम पक्राउपछि अनुसन्धान हुनुका साथै जिल्ला अदालतमा मुद्दा दायर भएको थियो । जिल्ला अदालतले आलमसहित तिनै जनालाई जन्मकैदको सजाय गरेको थियो । उच्च अदालतले पुनरावेदनको रोह (विधि) बाट सफाइ दिएको थियो । समाचार हटाउन जारी आदेश बदर जिल्ला अदालत काठमाडौँले दुई सञ्चार गृहलाई समाचार हटाउन र तोकिएको विषयमा समाचार सम्प्रेषण नगर्न लगाएको प्रतिबन्ध खारेज गरेको छ । नेपाल धितोपत्र बोर्डका अध्यक्ष सन्तोषनारायण श्रेष्ठसँग सम्बन्धित प्रकाशित समाचार हटाउन जेठ २७ गते न्यायाधीश पीताम्बर शर्माले बिजमान्डु र नेपालखबर प्रालिका नाममा अल्पकालीन अन्तरिम आदेश जारी गरेको थियो । शर्माको इजलासले श्रेष्ठका सम्बन्धमा थप समाचार नलेख्न पनि आदेशमा भनेको थियो । उक्त अल्पकालीन अन्तरिम आदेशलाई न्यायाधीश श्यामविहारी मौर्यको इजलासले बिहीबार खारेज गरेको हो । संविधानले प्रकाशनपूर्वको प्रतिबन्ध अस्वीकार गरेको अवस्थामा समाचार नलेख्न अदालतबाट आदेश भएको भन्दै मानव अधिकार आयोग, प्रेस काउन्सिललगायतका सरोकारवाला संस्थाले आपत्ति जनाएका थिए । पक्राउ नगर्न आदेश यस्तै उच्च अदालत पाटनले पत्रकार दिलभूषण पाठकलाई युट्युबमा प्रकाशित सामग्रीलाई लिएर विद्युतीय कारोबार ऐन अन्तर्गतको कसुरमा पक्राउ नगर्न अन्तरिम आदेश जारी गरेको छ । न्यायाधीशद्वय टङ्कप्रसाद गुरुङ र टीकाराम आचार्यको संयुक्त इजलासले रिटको अन्तिम टुङ्गो नलागेसम्म उक्त आरोपमा पक्राउ नगर्न आदेश जारी गरेको हो । दुवै पक्षको छलफलपछि अदालतले अन्तरिम आदेश जारी गरेको हो । प्रसारित सामग्रीविरुद्ध उजुरी परेपछि प्रहरीले जेठ २७ गते पाठकलाई पक्राउको अनुमति लिएको थियो ।  """
नेपाली उद्धारको तयारी,"""अहिले मध्यपूर्व तनावग्रस्त छ । इजरायल–हमास युद्ध चलिरहेकै बेला गएको सातादेखि इजरायल र इरानबिच युद्ध चर्केको छ । दुवै मुलुक एकअर्काविरुद्ध आक्रामक ढङ्गले प्रस्तुत भएका छन् । विवादास्पद परमाणु कार्यक्रमलाई लिएर इजरायलले शुक्रबार बिहानै इरानमाथि भीषण हवाई आक्रमण सुरु गरेपछि इरान प्रत्याक्रमणमा उत्रेको हो । सात दिनदेखिको युद्धमा जनधनको व्यापक क्षति भएको छ । एक अर्काविरुद्ध गोलाबारुद, क्षेप्यास्त्र, बम, ड्रोन प्रहार गरी आक्रमण भइरहँदा जनजीवन अस्तव्यस्त बन्न पुगेको छ । अहिलेसम्मको घटनाक्रमले के देखाएको छ भने यो युद्धमा इरानभन्दा इजरायल शक्तिशाली देखिएको छ । जनधनको क्षतिको हिसाबले पनि इरानको तुलनामा इजरायलमा कम क्षति भएको छ । इजरायलले बङ्करमा राखेर नागरिकलाई सुरक्षा दिइरहेको छ । तैपनि दुवै देशमा अशान्ति छ, आमनागरिक त्रासमा छन् । कति बेला को कहाँ मारिने हो वा घाइते हुने हो भन्ने त्रासमा नागरिक सुरक्षाको खोजीमा छन् । यस्तो अवस्थामा नेपाल सरकारले इरान र इजरायलमा रहेका नेपालीको आवश्यक उद्धारका लागि तयारी सुरु गरेको छ । श्रम, रोजगार तथा सामाजिक सुरक्षा मन्त्रालयले युद्धरत इजरायलमा कार्यरत नेपाली श्रमिकलाई सुरक्षित गर्दै उद्धार गर्ने विषयमा कार्ययोजना बनाएको छ । श्रम मन्त्रालयमा बसेको आपत्कालीन बैठकले कार्ययोजना बनाएको हो । बैठकले गएको शुक्रबारदेखि इजरायल र इरानबिच युद्ध चर्किन थालेसँगै मध्यपूर्वी देशमा कार्यरत नेपाली श्रमिकलाई सुरक्षित गर्ने र उद्धार गर्ने विषयमा कार्ययोजना बनाएर अगाडि बढ्ने विषयमा सहमति गरेसँगै स्वदेश फर्कन चाहने नेपालीमा आशा पलाएको छ । बैठकमा नेपाली श्रमिकको उद्धार गर्न राज्यका सबै संयन्त्र परिचालन गर्ने र आवश्यक स्रोत जुटाउने निर्णय भएको छ । त्यस्तै स्थलगत मार्गबाट उद्धार गर्न छिमेकी देशमा प्रवेश गर्न सीमामै भिसा उपलब्ध गराउन अनुरोध गरेको छ । नेपाल सरकारले आपत्कालीन कामबाहेक मध्यपूर्व क्षेत्रमा यात्रा नगर्न ट्राभल एडभाइजरी जारी गरेको छ । अहिले युद्धग्रस्त क्षेत्रका नेपालीलाई मानसिक परामर्श सेवा सुरु गर्ने, मध्यपूर्वमा श्रमिक नलैजान रोजगारदातालाई अनुरोध गर्ने, श्रमिकको हवाई टिकट सार्न लाग्ने खर्च मिनाहा गर्न पर्यटन मन्त्रालयमार्फत उडान कम्पनीलाई अनुरोध गर्ने निर्णय भएको छ । यस्तै नेपाली दूतावासलाई आवश्यक स्रोत उपलब्ध गराउने र आफ्ना नागरिक उद्धार गर्दा नेपालीलाई पनि स्थान दिन भारत र चीनलाई अनुरोध गर्ने निर्णय बैठकले गरेको छ । भारत र चीनले त्यहाँ रहेका आफ्ना नागरिकको उद्धार सुरु गरेका छन् । इजरायलमा कार्यरत नेपाली श्रमिकमध्ये धेरैले आफू सुरक्षित भएर काम गर्ने तर अहिले नै स्वदेश नफर्कने जानकारी पनि गराएका छन् । कतिपय चाहिँ स्वेदश फर्कन आतुर पनि छन् । युद्धसँगै असुरक्षा पनि बढेकाले त्रसित भएको मनोविज्ञान प्रकट गरेको हुँदा नेपाली श्रमिकलाई मनोपरामर्श सेवा दिनुपर्ने अवस्था पनि देखिएको छ । इजरायलमा रहेको नेपाली दूतावासका अनुसार त्यहाँ पाँच हजारभन्दा बढी नेपाली छन् । वैदेशिक रोजगार विभागका अनुसार पछिल्लो पटक दुई सरकारबिच जिटुजी गरेर गएकाको सङ्ख्या एक हजार ८८८ जना छन् । अन्य कृषिमा काम र अध्ययन गर्न र अन्य देशबाट विभिन्न काम गर्न त्यहाँ पुगेका छन् । इजरायलको अवस्था सहज नभएकाले अहिले सहायक श्रमिक केयर गिभरमा इजरायल जाने भिसा र टिकट लिएर बसेका ३५ जनाको टिकट रद्द गरिएको छ । इजरायलमा केयर गिभरमा जान असार ७ गते शनिबारका लागि टिकट लिएकालाई तत्काल नपठाउन इजरायली पक्षबाट पत्राचार भएपछि उनीहरूको टिकट रद्द गरिएको हो । युद्धबाट बढी प्रभावित इरानमा पनि केही नेपाली कार्यरत छन् । त्यहाँको अवस्था अत्यारलाग्दो छ । इजरायलले इरानको राजधानी तेहरान खाली गर्न आदेश गरेसँगै त्यहाँ झन् ठुलो त्रास छ । तेहरानबाट धमाधाम मानिसहरू अन्यत्र जान थालेका छन् । त्यहाँ भीषण रूपमा बमबारी भइरहेको छ । इजरायलभन्दा पनि इरानमा रहेका नेपालीलाई छिटोभन्दा छिटो उद्धार गरी स्वदेश ल्याउनुपर्ने अवस्था छ । इरानलाई आत्मसमर्पण गर्न वा घातक परिणाम भोग्न अमेरिकाले चेतावनी दिएको छ । इरानले आत्मसमर्पण गर्न मानेन भने इजरायललाई साथ दिँदै इरानविरुद्ध थप कारबाही गर्ने सङ्केत अमेरिकाले गरेको छ । इरानले भने आत्मसमर्पण नगर्ने बताएको छ । यसले गर्दा युद्ध लम्बिने र परिस्थिति अरू जटिल बन्ने खतरा देखिएको छ । यस्तो अवस्थामा इजरायल र इरानमा मात्र होइन खाडी क्षेत्रमा रहेका लाखौँ नेपालीको जीवन सुरक्षा गर्न नेपाल सरकारले भरपर्दो व्यवस्थाका लागि पहल गर्नुपर्ने अवस्था देखिएको छ । युद्ध रोकी वार्ताद्वारा समस्या समाधान गर्नतिर लाग्ने हो भने अहिले त्यस क्षेत्रमा देखिएको यो अत्यासलाग्दो अवस्थाले सहजै निकास पाउने छ । """
बजेटका उद्देश्य र प्राथमिकता : विषयगत प्रश्नोत्तर,"""बजेटका उद्देश्य र प्राथमिकता १. नेपाल सरकारको आर्थिक वर्ष २०८२/८३ को लागि सङ्घीय संसद्मा पेस गरेको बजेटका उद्देश्य र प्राथमिकताहरू उल्लेख गर्नुहोस् । साथै प्रदेश सरकारहरूले प्रदेश सभामा पेस गरेको आगामी आवको बजेटले लिएका उद्देश्यहरूको तुलनात्मक विश्लेषण गर्नुहोस् । कुनै आवका लागि सरकारले गर्ने आय र व्ययको अनुमानलाई बजेट भनिन्छ । नेपालको संविधानले तीनै तहका सरकारले नीति, योजना र वार्षिक बजेट तर्जुमा गर्न र कार्यान्वयन गर्न सक्ने व्यवस्था गरेको छ । संविधानबमोजिम नेपाल सरकारको अर्थमन्त्रीले जेठ महिनाको पन्ध्र गते राजस्व र व्ययको अनुमान सङ्घीय संसद्को दुवै सदनको संयुक्त बैठकमा पेस गर्नुपर्ने व्यवस्था छ । अन्तरसरकारी वित्त व्यवस्थापन ऐनबमोजिम प्रदेश सरकारको अर्थमन्त्रीले प्रत्येक वर्ष असार महिनाको एक गतेभित्र आगामी आवको राजस्व र व्ययको अनुमान प्रदेश सभामा पेस गर्नुपर्ने व्यवस्था रहेको छ । नेपाल सरकारले लिएका राष्ट्रिय नीति, उद्देश्य र प्राथमिकतासँग तालमेल हुने तथा प्रादेशिक आवश्यकता र प्राथमिकतासमेत सम्बोधन हुने गरी प्रदेश सरकारले वार्षिक बजेट तर्जुमा गर्नुपर्ने अवस्था रहेको छ । यस सम्बन्धमा नेपाल सरकारले आव २०८२÷८३ को लागि सङ्घीय संसद्मा पेस गरेको बजेटका उद्देश्य तथा प्राथमिकता र प्रदेश सरकारहरूले प्रदेश सभामा पेस गरेका बजेटका उद्देश्य निम्नानुसार रहेको पाइन्छ : सङ्घीय बजेटका उद्देश्य र प्राथमिकताहरू : क) उद्देश्यहरू : – उच्च, दिगो एवं फराकिलो आर्थिक वृद्धि हासिल गरी गरिबी निवारण गर्ने, – उद्यमशीलता विकास र सार्वजनिक तथा निजी लगानी विस्तार गरी रोजगारी सिर्जना गर्ने, – आधुनिक प्रविधिको प्रयोग बढाउँदै आर्थिक दक्षता वृद्धि गर्ने, – सामाजिक संरक्षण एवं विकासका माध्यमबाट सामाजिक न्याय कायम गर्ने र – गुणस्तरीय सार्वजनिक सेवा र सुशासन प्रवर्धन गर्ने । ख) प्राथमिकताहरू : – उद्यमशीलता, रोगारी, उत्पादन तथा उत्पादकत्व अभिवृद्धि, प्रतिफलयुक्त गुणस्तरीय भौतिक पूर्वाधारमा लगानी विस्तार, सामाजिक क्षेत्रमा गुणात्मक सुधार, – सन्तुलित विकास र सामाजिक सुरक्षाको सुनिश्चितता र नागरिकमैत्री सेवा, भ्रष्टाचार नियन्त्रण र शासकीय सुधार । प्रदेश सरकारको बजेटका उद्देश्यहरू : क) कोशी प्रदेश सरकार : – समग्र आर्थिक आधारको सबलीकरण गरी उच्च, दिगो र फराकिलो आर्थिक वृद्धि हासिल गर्ने, – सार्वजनिक–निजी साझेदारीको माध्यमबाट लगानी विस्तार गरी रोजगारीको अवसर सिर्जना र प्रदेशको समग्र आयमा वृद्धि गर्ने, – कृषि र उद्योग क्षेत्रमा उत्पादन र उत्पादकत्व वृद्धि गरी राष्ट्रिय पुँजीको निर्माण गर्ने, – भौगोलिक क्षेत्रको सन्तुलित एवं समन्यायिक विकास गर्ने, – हिमाली, पहाडी यथा ग्रामीण क्षेत्रमा शिक्षा, स्वास्थ्य, आवास, रोजगारी, खाद्यान्न र सामाजिक सुरक्षामा पहुँच अभिवृद्धि गरी बसाइँसराइ न्यूनीकरण गर्ने । ख) मधेश प्रदेश सरकार : मधेश प्रदेश सरकारले बजेटका उद्देश्यहरू छुट्टै उल्लेख गरेको देखिँदैन । बजेटका सिद्धान्त, उद्देश्य प्राथमिकता र प्रमुख नीतिहरू समग्रमा उल्लेख गरेको पाइन्छ । बजेटले देहायका विषयलाई जोड दिएको छ । – सङ्घीय सरकारप्रतिको परनिर्भरता घटाउन तथा मधेश प्रदेशको अर्थतन्त्रलाई आत्मनिर्भर, समृद्ध र सशक्त बनाउन उपलब्ध स्रोतसाधनको अधिकतम उपयोगमा बजेट केन्द्रित हुने, – कार्यान्वयनयोग्य, उच्च प्रतिफल र लाभ हुने योजना छनोट गरी प्रभावकारी कार्यान्वयन गर्ने, – प्राकृतिक स्रोतको दोहन न्यूनीकरण र जलवायु परिवर्तनका असर न्यूनीकरण गर्ने, – सार्वजनिक निजी साझेदारी र निजी क्षेत्रलाई प्रोत्साहन गरी प्रदेशभित्र रोजगारीका अवसर सिर्जना गर्ने, – तहगत सरकारबिच समन्वय कायम गरी विपत् जोखिम न्यूनीकरण तथा व्यवस्थापन गर्ने, – तहगत समन्वय गरी कार्यक्षेत्रमा दोहोरोपना हटाउँदै बजेट प्रणालीमा क्रमिक सुधार गर्ने, – सन्तुलित विकास र स्रोतसाधन वितरणमा समन्याय कायम गर्ने, – खाद्य सुरक्षा र कृषि उत्पादनमा आत्मनिर्भरता हासिल गर्ने, – दिगो विकास लक्ष्यको आन्तरिकीरण र स्थानीयकरण गर्ने, – सार्वजनिक प्रशासनलाई स्वच्छ र सक्षम बनाई सूचना प्रविधिको प्रयोगमार्फत सेवालाई सरल, मितव्ययी र सेवाग्राहीमैत्री बनाउने । ग) बागमती प्रदेश सरकार : – सहकार्य र साझेदारीमार्फत लगानी गरी उत्पादन र उत्पादकत्व अभिवृद्धि गर्ने, – आर्थिक तथा सामाजिक पूर्वाधारको क्षेत्रको विकासमार्फत् गरिबी न्यूनीकरण गर्ने, – उद्यमशीलता विकास र आधुनिक प्रविधिको उपयोग विस्तार गरी रोजगारीका अवसर सिर्जना गर्ने, – बजेट प्रणालीमा सुधार गरी सार्वजनिक खर्चको प्रभावकारिता कायम गर्ने, – सुशासन प्रवर्धनका लागि सार्वजनिक सेवा प्रवाहमा गुणस्तरीयता ल्याउने, घ) गण्डकी प्रदेश सरकार : – दिगो आर्थिक वृद्धिमार्फत रोजगारी र आय वृद्धि गर्नु, – गुणस्तरीय र आधुनिक पूर्वाधार विकास गर्नु, – आधुनिक प्रविधिमा दक्ष र उत्पादनशील मानव पुँजी निर्माण गर्नु, – सामाजिक न्याय र समुन्नति हासिल गर्नु, – गुणस्तरीय सार्वजनिक सेवा प्रवाहमार्फत सुशासन अभिवृद्धि गर्नु । ङ) लुम्बिनी प्रदेश सरकार : – उच्च, दिगो र फराकिलो आर्थिक वृद्धि हासिल गर्ने, – उत्पादन, उत्पादकत्व र रोजगारी वृद्धि गर्ने, – स्वस्थ र दक्ष मानव पुँजीको निर्माण गर्ने, – लगानीमैत्री वातावरण निर्माण गरी निजी क्षेत्रको लगानी वृद्धि गर्ने, – स्रोत र साधनलाई सन्तुलित र समन्यायिक ढङ्गले परिचालन गरी आर्थिक असमानता र गरिबी न्यूनीकरण गर्ने, र – गुणस्तरीय सार्वजनिक सेवा र सुशासन प्रवर्धन गर्ने । च) कर्णाली प्रदेश सरकार : – उत्पादन तथा उत्पादकत्व अभिवृद्धिमार्फत आय आर्जन वृद्धि गरी गरिबी न्यूनीकरण गर्ने, – दिगो र प्रतिफलमुखी भौतिक पूर्वाधार निर्माण गरी सघन आबद्धता कायम गर्ने, – पर्याप्त पूर्वाधार निर्माण र उपयुक्त प्रोत्साहन प्रदान गरी लगानी आकर्षण गर्ने, – गुणस्तरीय मानव पुँजी निर्माण, उपयोग र उद्यमशीलता विकासमार्फत रोजगारीका अवसर सिर्जना गर्ने, – गुणस्तरीय सार्वजनिक सेवा र सुशासन प्रवर्धन गर्ने । छ) सुदूरपश्चिम प्रदेश सरकार : – सार्वजनिक वित्त सन्तुलन, बजेट प्रणाली सुधार र राजश्व प्रणालीको सुदृढीकरण गरी वित्तीय अनुशासन कायम गर्नु, – सार्वजनिक–निजी–सहकारी साझेदारी र लगानीमैत्री वातावरणको सिर्जना गर्नु, – विकासमा समन्वय र सहकार्य कायम गर्नु, – कृषिको व्यवसायीकरण, पर्यटन क्षेत्रको विकास र विस्तारमार्फत रोजगारी सिर्जना, स्वरोजगार प्रवर्धन, गरिबी न्यूनीकरण गर्नु, – गुणस्तरीय शिक्षा र स्वास्थ्य सेवामार्फत दक्ष तथा स्वस्थ मानव पुँजी निर्माण गर्नु, – सामाजिक सांस्कृतिक रूपान्तरण, सामाजिक न्याय, समता र समावेशी विकास गर्नु, – गुणस्तरीय भौतिक पूर्वाधार विकास, डिजिटल पूर्वाधार र डिजिटल अर्थतन्त्र निर्माण गर्नु, – दिगो, जलवायु परिवर्तन अनुकूलन र विपत् प्रतिरोधी विकास गर्नु, – नागरिकमैत्री सेवा प्रवाह, भ्रष्टाचार न्यूनीकरण र सुशासन कायम गर्नु । – प्रदेश सरकारले प्रदेश सभामा पेस गरेको बजेटका उद्देश्य अध्ययन गर्दा देहायबमोजिम रहेको पाइन्छ । कोशी प्रदेशले हिमाल र पहाडबाट तराईतर्फ हुने बसाइँसराइ र ग्रामीण क्षेत्रबाट सहरी क्षेत्रतर्फ हुने बसाइँसराइलाई नियन्त्रण गर्न बजेटमार्फत शिक्षा, स्वास्थ्य, आवास, रोजगारी खाद्यान्न र सामाजिक सुरक्षामा नागरिकको पहुँच बढाउने विषयलाई जोड दिएको छ । जुन अन्य प्रदेशले स्पष्ट रूपमा उल्लेख गरेका छैनन् । अन्य प्रदेशभन्दा पृथक् कर्णाली प्रदेशले प्रदेशभित्रको सडक सञ्जाललगायतका भौतिक पूर्वाधारको न्यूनतालाई सम्बोधन गरी सघन आबद्धता कायम गर्न भौतिक पूर्वाधार निर्माणमा जोड दिएको पाइन्छ । सुदूरपश्चिम प्रदेशले सार्वजनिक वित्त सन्तुलन, बजेट प्रणाली सुधार, राजस्व प्रणाली सुदृढीकरण गरी वित्तीय अनुशासन कायम गर्न जोड दिएको छ । बागमती प्रदेशले बजेट प्रणालीमा सुधार गरी सार्वजनिक वित्तको प्रभावकारिता कायम गर्न जोड दिएको छ । जुन कुरा अन्य प्रदेशको बजेट उद्देश्यमा घोषणा गरेको पाइँदैन । प्राय सबै प्रदेशले उत्पादन र उत्पादकत्व अभिवृद्धि गरी रोजगारी सिर्जना, गरिबी न्यूनीकरण र आर्थिक वृद्धि गर्ने कुरामा जोड दिएका छन् । अधिकांश प्रदेशले मानव पुँजी निर्माणलाई बजेटको उद्देश्यको रूपमा उल्लेख गरेका छन् । अधिकांश प्रदेशले निजी लगानी आकर्षण गर्न जोड दिएका छन् । सुदूरपश्चिम प्रदेशले तीन खम्बे अर्थ नीतिबमोजिम सरकार, निजी क्षेत्र र सहकारी क्षेत्रको साझेदारी र लगानीमैत्री वातावरण निर्माणमा जोड दिएको छ । चालु सोह्रौँ योजनाको सोच तथा नेपाल सरकारको बजेट उद्देश्यसँग तालमेल हुने गरी अधिकांश प्रदेशले सुशासन प्रवर्धन र सार्वजनिक सेवा प्रवाह सुधारमा जोड दिएका छन् । अन्त्यमा तहगत सरकारका नीति, कार्यक्रम र बजेटबिचको तालमेलबाट नै मुलुकको अर्थतन्त्रमा देखा परेका समस्या सम्बोधन गर्न सकिन्छ । राष्ट्रिय नीति, उद्देश्य र प्राथमिकतालाई तिनै तहका सरकारले कार्यान्वयन गर्न सकेमा मात्र साझा गन्तव्यमा पुग्न सकिन्छ । नेपाल सरकार र प्रदेश सरकारको आव २०८२/८३ को बजेटका उद्देश्य र प्राथमिकता अध्ययन गर्दा सङ्घ र प्रदेशबिच बजेट तालमेलको अवस्था सन्तोषजनक रहेको देखिन्छ । आयोजना तथा कार्यक्रम तहमा देखापर्ने दोहोरपना न्यूनीकरण गर्न कार्यान्वयन चरणमा समेत ध्यान दिनु आवश्यक छ । २. वैयक्तिक गोपनीयतासम्बन्धी ऐन, २०७५ अनुसार वैयक्तिक सूचना भन्नाले कस्ता सूचनालाई जनाउँछ ? प्रस्ट पार्नुहोस् । – वैयक्तिक गोपनीयतासम्बन्धी ऐन, २०७५ बमोजिम वैयक्तिक सूचना भन्नाले कुनै पनि व्यक्तिसँग सम्बन्धित देहायका सूचनालाई जनाउँछ : – निजको जातजाति, जन्म, उत्पत्ति, धर्म, वर्ण वा वैवाहिक स्थिति, – निजको शिक्षा वा शैक्षिक उपाधि, – निजको ठेगाना, टेलिफोन वा विद्युतीयपत्र (इमेल) को ठेगाना, – निजको राहदानी, नागरिकताको प्रमाणपत्र, राष्ट्रिय परिचयपत्र नम्बर, सवारीचालक अनुमतिपत्र, मतदाता परिचयपत्र वा सार्वजनिक निकायबाट जारी भएका परिचयपत्रको विवरण, – वैयक्तिक सूचना उल्लेख गरी निजले कसैलाई पठाएको वा निजले प्राप्त गरेको पत्र, – निजको औलाको छाप, हस्तरेखा, आँखाको रेटिना, रगत समूह वा निजको अन्य वायोमेट्रिक सूचना, – निजको आपराधिक पृष्ठभूमि वा निजले फौजदारी कसुरमा सजाय पाएको वा कसुर भुक्तान गरेको विवरण, कुनै निर्णय प्रक्रियामा पेसागत वा विशेषज्ञ राय दिने व्यक्तिले त्यस्तो प्रक्रियामा के, कस्तो राय वा धारणा व्यक्त गरेको थियो भन्ने विषय । अन्त्यमा नेपालको संविधानले व्यक्तिको गोपनीयताको हकलाई मौलिक हकको रूपमा उल्लेख गरेको सन्दर्भमा व्यक्तिको गोपनीयताको हकको प्रचलन गराउने मुख्य दायित्व राज्यसँग रहन्छ । त्यसैले राज्यका निकाय व्यक्तिको गोपनीयताको हक कार्यान्वयनमा संवेदनशील बन्नु पर्छ । ३. अन्तःशुल्क इजाजतपत्रको निलम्बन र रद्द सम्बन्धमा अन्तःशुल्क ऐनमा भएको व्यवस्था लेख्नुहोस् । अन्तःशुल्क लाग्ने वस्तु तथा सेवासम्बन्धी कारोबार सुरु गर्नुपूर्व सो कारोबार गर्नका लागि लिइने अनुमतिपत्रलाई अन्तःशुल्क इजाजतपत्र भनिन्छ । अन्तःशुल्क ऐन, २०५८ मा व्यवस्था भएबमोजिम अन्तःशुल्क इजाजतपत्रलाई स्थगन, निलम्बन वा रद्द गर्न सकिन्छ । इजाजतपत्रको निलम्बन र रद्द हुने सम्बन्धमा ऐनमा देहायका विषय उल्लेख गरिएको छ । क) इजाजतपत्र निलम्बन : अन्तःशुल्क लाग्ने मदिरा, चुरोट वा सूर्तीजन्य वस्तुको उत्पादन गर्ने इजाजतपत्रवालाले आफूले उत्पादन गरेको त्यस्तो वस्तुमा अन्तःशुल्क टिकट नलगाई त्यस्तो वस्तुको उत्पादन, निष्कासन वा बिक्री वितरण गरेमा वा त्यस्तो वस्तुमा नक्कली वा प्रयोग भएको टिकट पुनः प्रयोग गरी त्यस्तो वस्तुको उत्पादन, निष्कासन वा बिक्री वितरण गरेमा वा त्यस्तो वस्तुको उत्पादनका लागि आवश्यक कच्चा पदार्थको अभिलेख नदेखाई उत्पादन र भण्डारण गरी अन्तःशुल्क छलेको कुरा प्रारम्भिक अनुसन्धानबाट देखिएमा अन्तःशुल्क अधिकृतले त्यस्तो इजाजतपत्रवालाको इजाजतपत्र तीन महिनासम्म निलम्बन गर्न सक्ने व्यवस्था रहेको छ । इजाजतपत्र निलम्बन भएको अवधिभर इजाजतपत्रवालाले आफूले उत्पादन गरी आएको वस्तु उत्पादन, बिक्री वा निष्कासन गर्न पाउँदैन । कसैले यसबमोजिम कार्य गरेको प्रमाणित भएमा सो कार्यलाई ऐनबमोजिमको कसुर गरेको मानिन्छ । ख) अन्तःशुल्क इजाजतपत्र रद्द गर्न सक्ने अवस्था : – इजाजतपत्रमा तोकिएका सर्त तथा बन्देज उल्लङ्घन भएको पाइएमा, – सार्वजनिक हित विपरीत हुने देखिएमा, – अन्तःशुल्क नतिरेमा, – इजाजतपत्रवाला संस्था विघटन भएमा वा इजाजतपत्रवालाले आफ्नो इजाजतपत्र रद्द गर्न निवेदन दिएमा, – तोकिएबमोजिम इजाजतपत्र नवीकरण नगरेमा । अन्त्यमा अन्तःशुल्क इजाजतपत्र लिनु भनेको कारोबारलाई अन्तःशुल्कमा दर्ता गरेको भन्ने पनि बुझिन्छ । अन्तःशुल्क लाग्ने वस्तु तथा सेवाको कारोबार गर्ने व्यक्तिले त्यस्ता वस्तु तथा सेवाको उत्पादन, पैठारी, खरिद, बिव्रmी, सञ्चय, निकासी तथा सेवा प्रदान गर्ने जस्ता कारोबार अन्तःशुल्क इजाजतपत्र लिएर मात्र गर्नु पर्छ । ४. बालअधिकार भनेको के हो ? बालअधिकारसम्बन्धी महासन्धिबमोजिम बालअधिकारका चार आधारभूत सिद्धान्त उल्लेख गर्नुहोस् । बालबालिका भन्नाले १८ वर्ष उमेर नपुगेका व्यक्तिलाई जनाउँछ । यिनै बालबालिकालाई प्राप्त हुने विशेष अधिकारलाई बालअधिकार भनिन्छ । गर्भदेखि बालक रहुन्जेलसम्म उपभोग गर्न पाउने सम्पूर्ण अधिकार बालअधिकार अन्तर्गत पर्छन् । बालअधिकार मानव अधिकारको एक अंश हो । बालबालिका संसारको जुनसुकै ठाउँमा जन्मे वा हुर्के पनि उनीहरूले माया, ममता, संरक्षण, स्वस्थ वातावरण, उचित पोषण, शिक्षा र विकासका अवसर जस्ता आधारभूत आवश्यकता उपभोग गर्न पाउनु बालबालिकाको नैसर्गिक अधिकार हो । नेपालको संविधानको धारा ३९ मा बालबालिकाको हकलाई मौलिक हकको रूपमा उल्लेख गरिएको छ । बालबालिका सम्बन्धी ऐन, २०७५ ले बालबालिकाका अधिकारलाई विस्तृतमा उल्लेख गरी प्रचलनका लागि आवश्यक व्यवस्था गरेको छ । नेपालले बालअधिकारसम्बन्धी महासन्धिलाई अनुमोदन गरी सोबाट सिर्जित दायित्व निर्वाह गर्दै आएको छ । बालअधिकारसम्बन्धी महासन्धिमा उल्लिखित बालअधिकारका धारालाई सरल तरिकाले बुझ्न निम्न चार समूहमा विभाजन गरी अध्ययन गर्न सकिन्छ : क) बाँच्न पाउने अधिकार, ख) संरक्षणको अधिकार, ग) विकासको अधिकार र घ) सहभागिताको अधिकार । बालअधिकारसम्बन्धी महासन्धिका चार आधारभूत सिद्धान्त अन्तर्गत निम्न विषय पर्छन् : क) भेदभावरहितता, ख) बालबालिकाको सर्वोत्तम हित, ग) दीर्घजीवन र विकास, घ) बालबालिकाका विचार र भावनाको कदर । अन्त्यमा बालबालिका परिवारको खुसी मात्र नभई मुलुकको भविष्यका कर्णधारसमेत हुन् । मुलुकको भविष्य नै वर्तमानमा बालबालिकाप्रति सरकारको प्राथमिकता र दृष्टिकोणमा निर्भर गर्छ । नेपालको संविधान, प्रचलित कानुन र अन्तराष्ट्रिय प्रतिबद्धतासमेतका आधारमा बालबालिकाप्रतिको राज्यको दायित्व पूरा गर्न सरकार र सरकारी निकाय सदैव क्रियाशील हुनु पर्छ । प्रस्तुतकर्ता : अर्जुन शर्मा """
नेपालद्वारा नेदरल्याण्ड्स पराजित,"""काठमाडौँ, असार ६ गते । स्कटल्याण्डमा जारी त्रिकोणात्मक टि–२० आई शृङ्खलामा नेदरल्याण्ड्सलाई पराजित गर्दै नेपाल विजयी भएको छ । स्कटल्याण्डको ग्लासगोमा सम्पन्न खेलमा नेपालले नेदरल्याण्ड्सलाई छ विकेटले पराजित गर्दै विजयी भएको हो । यस जितसँगै तीन खेलमा चार अङ्क जोडेको नेपाल नेट रनरेटमा नेदरल्यान्ड्सलाई पछाडि पार्दै तालिकाको शीर्षस्थानमा उक्लिएको छ । खेलमा एक सय ७५ रनको लक्ष्य पछ्याएको नेपालले १९ दशमलव चार ओभरमा चार विकेट गुमाएर लक्ष्य पूरा ग¥यो । नेपालको जितमा ओपनर कुशल भुर्तेलले सर्वाधिक ६५ रनको योगदान दिनुभयो । उहाँले ५१ बलमा छ चौकाको सहयोगमा ६५ रनको अर्धशतकीय पारी खेल्नुभयो । त्यसैगरी, नेपालका अर्का ओपनर आसिफ शेखले कुशलसँग पहिलो विकेटका लागि २२ रनको साझेदारी गर्दै छ बलमा सात रनका साथ आउट हुनुभयो । दोस्रो विकेटका लागि कुशलले भीम सार्कीसँग मिलेर ५४ रनको साझेदारी गर्नुभयो । भीमले १६ बलमा दुई चौका र एक छक्काको सहयोगमा २७ रनमा आउट हुनुभयो । कप्तान रोहितकुमार पौडेलले सात बलमा पाँच रन जोड्दै आउट हुनुभयो । आरिफ शेखले २३ बलमा तीन चौका र दुई छक्काको सहयोगमा ३९ रन जोड्नुभयो । उपकप्तान दीपेन्द्रसिंह ऐरीले १२ बलमा १६ रनमा अविजित रहनुभयो । लोकस बम चार बलमा १२ रनमा अविजित रहे । नेदरल्याण्ड्सका रोलफ भान डर, मर्वे बेन फ्लेचर, आर्यन दत्त र जाच लायन काचेटले समान एक–एक विकेट लिनुभयो । त्यसअघि टस जितेर पहिला ब्याटिङको निम्तो पाएको नेदरल्याण्ड्सले निर्धारित २० ओभरमा सात विकेट गुमाउँदै एक सय ७४ रनको योगफल बनाएको थियो । नेदरल्याण्ड्सका लागि ओपनर माइकल लेविटले सर्वाधिक ८६ रनको योगफल बनाउनुभयो । उहाँले ५३ बलमा छ चौका र पाँच छक्काको सहयोगमा ८६ रन बनाउनुभएको हो । त्यस्तै रोइलेफ भान डर मिर्वोले २१ बलमा ३६ रन बनाउनुभयो भने आर्यान दत्तले १८ बलमा १७ रन बनाउँदै नटआउट रहनुभयो । सकिव जुल्फिकरले ११ बलमा १४ रन जोड्नु भयो । त्यसबाहेक नेदरल्याण्ड्सका अन्य ब्याटरले दोहोरो अङ्कमा रन जोड्न सकेनन् । नेपालका लागि करण केसीले दुई विकेट लिनुभयो भने सन्दीप लामिछाने, रुपेस सिंह, ललितनारायण राजवंशी र दीपेन्द्रसिंह ऐरीले समान एक–एक विकेट लिनुभयो । अब नेपालले शुक्रबार शृङ्खलाको अन्तिम खेल स्कटल्याण्डसँग खेल्ने छ । रासस """
समयमै राष्ट्रिय खेलकुद,"""राष्ट्रिय गौरव बढाउन खेलकुद क्षेत्रको भूमिका महत्वपूर्ण हुन्छ । खेलकुद क्षेत्रबाट राष्ट्रिय गौरव बढाउन नेपालमा अनेक सम्भावना भए पनि यो क्षेत्र चाहे जसरी अगाडि बढ्न सकेको छैन । राष्ट्रिय खेलकुदले नियमितता पाउन सकेको छैन । विसं २०३८ मा पहिलो पटक आयोजना भएको राष्ट्रिय खेलकुद अहिले १० औँ संस्करणको नयाँ मिति निर्धारणको चर्चासम्म आइपुग्दा ४४ वर्ष पुगिसकेको छ । यद्यपि अहिले कर्णाली प्रदेशमा हुने भनिएको १० औँ संस्करण पनि पूरा भएको छैन । प्रत्येक दुई वर्षमा गरिने भनिएको नेपालको सर्वाधिक ठुलो खेलकुद महोत्सवको आयोजनाको गति निकै सुस्त छ । २०७९ कात्तिकमा पोखरामा भएको नवौँ राष्ट्रिय खेलकुदको समापनमा दुई वर्षपछि कर्णालीमा भेट्ने वाचा गर्दै विश्राम लिएको थियो । समय तालिका अनुसार १० औँ संस्करण २०८१ मङ्सिर २ देखि ९ गते हुनुपर्ने थियो तर अहिलेसम्म १० औँ संस्करण हुन सकेको छैन । यसबिच तीन पटक मिति तय भएर पनि  सरेको सर्‍यै छ । पोखरामा तोकिएको मिति सुरुवातमै अलपत्र पर्‍यो । दोस्रो पटक तोकिएको २०८१ चैत २३ देखि ३० गतेसम्म थियो । त्यसपछि २०८२ जेठ ३ देखि १० गतेसम्म हुने भनिए पनि भएन । नयाँ मिति पनि तोकिएको छैन । विश्वका ठुला खेलकुद मेला ओलम्पिक, एसियाली खेलकुद र दक्षिण एसियाली खेलकुदकै स्वरूपमा राष्ट्रिय खेलकुद हुने गर्छ । विश्वको सबभन्दा ठुलो खेलकुद मेला ओलम्पिकको आयोजना निकै कठिन हुन्छ । विश्वभरका राष्ट्रका १० हजारभन्दा बढी शीर्ष खेलाडीले भाग लिने ओलम्पिक आर्थिक दृष्टिकोणले पनि बोझिलो हुन्छ । सुरक्षालगायत अन्य पक्ष पनि उत्तिकै चुनौतीपूर्ण हुन्छ तर पनि प्रत्येक आयोजकले ओलम्पिकलाई समयमै गरेर सफल बनाएका छन् । प्रत्येक चार वर्षमा हुने ओलम्पिक सन् १८९६ मा सुरु भएको हो । ओलम्पिकको ३३ औँ संस्करण भइसकेको छ । १२९ वर्षको इतिहासमा ओलम्पिकको तय भएको मिति एक पटक मात्र सरेको छ । त्यो पनि कोभिड महामारीले ३२ औँ संस्करण एक वर्ष ढिला भएको थियो । नेपालमा दुई/दुई वर्षमा आयोजना गर्ने प्रावधान अनुरूप अहिलेसम्म राष्ट्रिय खेलकुदको २२ औँ संस्करण हुनुपर्ने हो । १० वटासम्म पुग्न पनि कठिन भएको छ । अलिकति इतिहास पनि हेरौँ । राष्ट्रिय खेलकुदका सुरुका तीन संस्करण समयमै आयोजना भए । दोस्रो संस्करण पोखरामा २०४० साल र तेस्रो संस्करण २०४२ सालमा वीरगन्जमा सम्पन्न भयो । त्यसपछि भने विविध कारणले यस प्रतियोगिताले समयमै निरन्तरता पाउन सकेन । तेस्रो राष्ट्रिय खेलकुद भएको १३ वर्षपछि मात्र २०५५ सालमा नेपालगन्जमा चौथो राष्ट्रिय खेलकुद प्रतियोगिताको आयोजना भएको थियो । काठमाडौँमा भएको पाँचौँ राष्ट्रिय खेलकुद हुन पनि यसले ११ वर्ष पार गर्नु परेको थियो । पाँचौँ संस्करण पहिले निर्धारण गरिएको सुदूरपश्चिममा हुन नसक्ने भएपछि काठमाडौँमा भएको थियो । छैटौँ राष्ट्रिय खेलकुद प्रतियोगिता सुदूरपश्चिमको कैलाली, कञ्चनपुर र डडेलधुरामा २०६८ साल र २०७३ सालमा सातौँ राष्ट्रिय खेलकुद प्रतियोगिता सम्पन्न भयो । यसै गरी आठौँ राष्ट्रिय खेलकुद प्रतियोगिता २०७५ सालमा बाँके, बर्दिया, दाङलगायत जिल्लामा आयोजना गरियो । त्यसपछि नवौँ संस्करण पोखरामा हुन पनि चार वर्ष पर्खनु परेको थियो । राष्ट्रिय खेलकुद एकदमै महत्वपूर्ण प्रतियोगिता हो । खेलकुद अभियानलाई विकेन्द्रीकरण गरी खेलाडीको दक्षता वृद्धि गर्न यो महत्वपूर्ण छ । राष्ट्रिय खेलकुदले खेलक्षेत्रको पूर्वाधार विस्तारमा ठुलो भूमिका खेल्छ । सङ्घीयतापछि आयोजक प्रदेशमा राष्ट्रिय खेलकुद हुने भएपछि ठुलो उत्साह छाउने गर्छ । खेलकुद क्षेत्रका आर्थिक लाभ पनि छ । सम्बद्ध क्षेत्रका आर्थिक जीवनलाई सकारात्मक प्रभाव पार्छ । खेल पर्यटनलाई पनि बढावा दिन्छ । त्यति मात्र होइन, राष्ट्रिय खेलकुद देशभरकै खेलाडीका लागि प्रतिभा, क्षमता र खुबी देखाउने ठुलो मञ्च हो । यसलाई सरकारले प्राथमिकतामा राख्नु पर्छ । बजेट विनियोजन गरी पूर्वाधारसमेत विस्तार गरिसकेपछि राष्ट्रिय खेल महोत्सव हुन नसक्नु राम्रो होइन । खेलकुद क्षेत्रमा अनावश्यक राजनीतीकरण भएको भनेर आलोचना गर्नेहरू पनि छन् । त्यस्ता आलोचकलाई स्थान दिने गरी राष्ट्रिय खेलकुद जस्तो महान् पर्वलाई पटक पटक पछाडि धकेल्नु हुन्न । वास्तवमा राष्ट्रिय खेलकुदलाई राष्ट्रिय गौरवका साथ मुख्य प्राथमिकतामा राख्नु पर्छ । खेलकुदलाई देशको गौरव, खेलाडीको प्रतिभा र व्यावसायिक जीवनको उन्नयनसँग जोड्नु जरुरी छ । त्यसैले पनि दसौँ राष्ट्रिय खेलकुद अब चाहिँ ढिला हुँदैन । """
सार्वजनिक यातायातको मर्म,"""देश कति सभ्य छ, नागरिक कति सचेत छन् भन्ने कुरा त्यहाँको सार्वजनिक यातायातले देखाउँछ । हाम्रो सार्वजनिक यातायातको अवस्था भने दयनीय मात्र होइन चिन्ताजनक नै छ । नागरिक स्वयम् पनि सचेत हुन नसक्दा सार्वजनिक यातायातमा मनपरीले सीमा नाघेको छ । सार्वजनिक यातायात सुरक्षित र मर्यादित बन्न सकेन । यसमा निजी क्षेत्रको ठुलो लगानी छ । यसले धेरैलाई रोजगारी पनि दिएको छ । मुलुकको कठिन भौगोलिक अवस्थितिका साथै सडकको दुरवस्थाले गर्दा सार्वजनिक यातायात सहज बन्न सकेन । तैपनि यसको भरपर्दो विकल्प पनि छैन । सडक यातायात असुरक्षित बन्दा बर्सेनि हजारौँ नागरिकको अकालमा ज्यान गएको छ । अझ वर्षायाममा त सडक दुर्घटना चिन्ताको विषय बन्ने गर्छ । मनसुन सुरु भएसँगै बाढीपहिरोमा जान्छ । सडक भत्किने, भासिने र पहिरो जाने समस्या बढ्छ । यसै कारण सडक दुर्घटना झन् बढ्ने गरेको छ । दुर्घटना कम गर्न अग्रसर हुनुपर्ने व्यवसायी, चालक र सहचालकमा सुरक्षित व्यवसाय र सेवाभन्दा पैसाका लागि अस्वस्थ प्रतिस्पर्धा छ । सार्वजनिक यातायातमा सीमित व्यवसायीको एकाधिकार छ । यसमा अरूलाई छिर्न दिँदैनन् । मापदण्डविपरीतका सार्वजनिक सवारीसाधन चलाउने, मनपरी भाडा असुल्ने, यात्रुलाई दुव्र्यवहार गर्ने जस्ता घटना सामान्य भएका छन् । अनुगमनमा राज्यको उपस्थिति पनि कमजोर देखिएको छ । यस्ता अनेकौँ कारणले नेपालको सार्वजनिक यातायातमाथि प्रश्नचिह्न खडा भएको छ । एकाधिकार गर्न नपाएपछि गत महिना यातायात व्यवसायीले एकाएक देशव्यापी हडताल गरे । जेठ १९ र २० गते देशभर आवतजावत ठप्प हुँदा यात्रुले ठुलो सास्ती खेप्नु प¥यो । सरकार र व्यवसायीबिच वार्ता भयो । सर्वोच्च अदालतको अल्पकालीन आदेशसँगै व्यापक विरोधपछि हडताल फिर्ता भयो । हडतालको कारण भने गण्डकी प्रदेश सरकारले जारी गरेको ‘राइड सेयरिङ’ नियमावली थियो । विभिन्न मुलुकमा पछिल्लो समय प्रचलित ‘राइड सेयरिङ’ विरुद्ध देशभरकै यातायात अवरुद्ध पारियो । यो संविधानविरोधी काम थियो । नेपालको संविधानले अत्यावश्यक सेवामा बन्द, हडताल वा अवरोध गर्न रोकेको छ । अत्यावश्यक सेवा अवरुद्ध पार्नेलाई सजायसहित इजाजत रद्द हुने कानुनी व्यवस्था छ । नेपालमा सवारी दुर्घटनाबाट बर्सेनि ठुलो जनधनको क्षति हुने गरेको छ । सबैको सामूहिक प्रयासबाट सवारी दुर्घटना न्यूनीकरण नगर्दा यसले राष्ट्रिय समस्याकै रूप लिएको छ । प्रहरी प्रधान कार्यालयले सडक दुर्घटनाको कहालीलाग्दो तस्बिर प्रस्तुत गरेको छ । पछिल्लो पाँच वर्षमा मात्र सडक दुर्घटनामा १४ हजार ४८७ जनाको ज्यान गएको छ । एक लाख ७१ हजार ९५२ जना घाइते भएका छन् । दुर्घटनाबाट हुने गरेको भौतिक क्षतिको कुनै लेखाजोखा नै छैन । यो आफैँमा भयावह अवस्था हो । नागरिक सुरक्षा कति कमजोर छ भन्ने कुरा यसले देखाउँछ । आर्थिक वर्ष २०७६/७७ मा २५ हजार ७८८ वटा सडक दुर्घटनामा दुई हजार २९१ जनाको ज्यान गएको थियो । जसमध्ये एक हजार ८२३ जना पुरुष र ४६८ जना महिला छन् । दुर्घटना हुनेमा सार्वजनिक र भाडाका सवारीको सङ्ख्या १३ हजार ५८२ छ । आव २०७७/७८ मा २४ हजार ५३९ सवारी दुर्घटनामा दुई हजार ८८३ जनाको मृत्यु भयो । यसमध्ये दुई हजार ३६३ जना पुरुष र ५२० जना महिला थिए । दुर्घटना हुने सार्वजनिक तथा भाडाका सवारीको सङ्ख्या १३ हजार ४९५ थियो । त्यसै गरी आव २०८१/८२ को नौ महिनामा २२ हजार ८६० वटा सवारी दुर्घटनामा दुई हजार ७९ जनाको ज्यान गएको छ । जसमध्ये एक हजार ६२६ जना पुरुष र ४४३ जना महिला रहेका छन् । दुर्घटनामा परी ३५ हजार ७७८ जना घाइते भएका छन् । सडक दुर्घटनामा ज्यान गुमाउनेमध्ये अधिकांश २५ वर्षमाथि उमेर समूहका पुरुषको सङ्ख्या ८० प्रतिशतको हाराहारीमा रहेको पाइएको छ । सडक दुर्घटनामा दैनिक ८० वटा दुर्घटनामा हुने र औसतमा आठ जनाको मृत्यु हुने गरेको छ भने ७० जना घाइते हुने गरेका छन् । सडक दुर्घटना मुख्य कारण सवारी नियमको उल्लङ्घन, चालकको लापरबाही, तीव्र गति, मादक पदार्थ सेवन तथा सवारीसाधनको नियमित यान्त्रिक जाँच नहुनु रहेको छ । संयुक्त राष्ट्रसङ्घले सडक सुरक्षाका लागि सडकमा सुधार, चालकमा ज्ञान, सिप र मनोवृत्तिमा सुधार, सवारीसाधन कन्डिसन, उचित कानुनको विकास र लागु साथै दुर्घटनापछिको उद्धारलाई प्रभावकारी बनाउन सुझाव दिएको छ । अतः सार्वजनिक यातायातलाई सुरक्षित, भरपर्दो र मर्यादित बनाउन सबैको तत्परता आवश्यक छ । """
ग्वार्को ‘ओभर पास’ प्रधानमन्त्री ओलीद्वारा उद्घाटन (फोटो फिचर),"""काठमाडौँ, असार ६ गते । ललितपुरको ग्वार्को चोकमा ‘ओभर पास’ आज प्रधानमन्त्री केपी शर्मा ओलीले उद्घाटन गर्नुभएको छ । उद्घाटनसँगै सञ्चालनमा आएको ओभरपासका कारण  काठमाडौँ उपत्यकाको निकै व्यस्त सडक चक्रपथको जाम कम हुने विश्वास गरिएको छ । चक्रपथमा हुने गरेको सवारी आवागमनको अत्यधिक चाप व्यवस्थापन गर्न सरकारले ग्वार्कोमा ओभर पास निर्माण गरेको हो । चक्रपथको सातदोबाटो–कोटेश्वर सडक खण्ड र मंगलबजार-इमाडोल-लुभूमा कुद्ने सवारीलाई सुरक्षित, सहज तथा व्यवस्थित भएको छ । अब चक्रपथको गाडी नरोकी सिधै ओभर पासमाथिबाट गुड्नेछ । मंगलबजारदेखि इमाडोल वा इमाडोलतर्फबाट मंगलबजारतर्फ जाने सवारी भने पुलमुनिबाट जानेछन् । भौतिक पूर्वाधार तथा यातायात मन्त्रालय, सडक विभागअन्तर्गत गुणस्तर अनुसन्धान तथा विकास केन्द्रले काठमाडौँ उपत्यकामा निर्माण सम्पन्न बहुप्रतिक्षित ग्वार्को ओभरपास परियोजना निर्माणको प्रक्रिया अगाडि बढाएको थियो । दुई वर्षभित्र सक्ने गरी २०७८ साल फागुन १२ गते आशिष्–समानान्तर रेलिगेर जेभी निर्माण व्यवसायी कम्पनीसँग ओभर पास ठेक्का सम्झौता भएको थियो ।  """
हुम्लामा पहिलो पटक बालविवाह बदर,"""मोहनसिंह बुढा हुम्ला, असार ६ गते । जिल्लामा उमेर नपुगी गरिएको एक बालविवाह बदर भएको छ । जिल्लाको सिमकोट गाउँपालिका–२ का १५ वर्षीय युवक र खार्पुनाथ गाउँपालिका–२ की १४ वर्षकी बालिकासँग हालै गरिएको विवाह बदर भएको हो । उमेर नपुगी बालविवाह गर्ने बालबालिकाहरू खार्पुनाथ गाउँपालिका–२ की १४ वर्षीया बालिका र सिमकोट गाउँपालिका–२ का १५ वर्षीय बालक रहेका छन् । उनीहरू दुवै जना विद्यालयमा अध्ययनरत छन् । बालविवाह भएको जानकारी प्राप्त भएपछि सिमकोट र खार्पुनाथ गाउँपालिकाको समन्वयमा अभिभावकहरूको उपस्थितिमा खार्पुनाथ गाउँपालिकाका अध्यक्ष कर्णबहादुर रावलको रोहोवरमा बालविवाह बदर गरी बालबालिकालाई सम्झाई अब २० वर्ष पूरा भएपछि मात्र विवाह गर्ने सर्तमा हाललाई आ–आफ्नो घर फर्काउने सहमति भएको अध्यक्ष रावलले बताउनुभयो । शुक्रवार अपराह्न दुवै जनालाई अभिभावकको जिम्मा लगाउँदै घर पठाइएको हो । साथै पालिकामा भएको सहमति अनुसार नभएमा  प्रचलित कानुन अनुसार कारबाही प्रक्रिया अगाडि बढाइने चेतावनी समेत दिएको छ । बालविवाह रोकथामका लागि खार्पुनाथ गाउँपालिकाले गरिएको यो प्रयासले जिल्लामा सचेतना र कानुन कार्यान्वयन दुवै पक्ष सशक्त रूपमा अगाडि बढिरहेको सङ्केत दिएको छ । जिल्लामा पछिल्ला वर्षमा सानै उमेरमा छोरीको विवाह गरे पुण्य प्राप्त हुन्छ भन्दै बालविवाह गर्ने चलन अझै कायमै रहेका कारण बालविवाहले प्रश्रय पाएको स्थानीयवासीको भनाइ छ । पुण्यका नाममा जिल्लामा बालविवाह बढ्न थालेपछि यहाँका स्थानीय तहले बालविवाह अन्त्य गर्ने भन्दै रणनीतिक योजना तयार गरी लागु गरेको भए पनि उक्त योजना यहाँका गाउँघरमा लागु हुन सकेको छैन । बालविवाह गर्नेलाई कानुनी दायमा ल्याउन नसकेका कारण बालविवाह जस्ताको तस्तै अवस्थामा रहेको सामाजिक क्षेत्रमा काम गर्दै आएका विभिन्न सङ्घ संस्थाको बुझाइ छ । """
कर्मथलोमा साहित्यकार रसिकको सम्झना,"""प्रेम अधिकारी पशुपतिनगर (इलाम) असार ३ गते। वरिष्ठ साहित्य सर्जक स्वर्गीय गणेश रसिकको सम्झनामा मंगलबार उहाको कर्मथलो सूर्योदय नगरपालिकामा श्रद्धाञ्जली सभाको आयोजना गरिएको छ। स्वर्गीय साहित्यकार रसिकको सम्झनामा रसिक संस्थापक रहनु भएको रेडियो फिक्कल र उहाँकै सक्रियतामा संचालित गणेश रसिक पाउण्डेशनले कर्मथलोमा श्रद्धाञ्जली सभाको  आयोजना गरेर उहाँलाई सम्झना गरेको हो। रसिकको ७८ वर्षको उमेरमा उपचारकै क्रममा गत जेठ १८ गते प्रोस्टेड क्यान्सरको उपचार गराई रहँदा ललितपुरको हरिसिद्धिमा रहेको नेपाल क्यान्सर अस्पतालमा क्रममा निधन भएको थियो। स्वर्गीय रसिकको श्रद्धाञ्जली सभामा इलाम, झापा र छिमेकी देश भारतका साहित्य, संगीत पारखीको सहभागिता रहेको थियो। स्वर्गीय रसिकको बारेमा चर्चा गर्दै गर्दा कार्यक्रममा उपस्थित धेरैको आँखा रसाएको थियो। कार्यक्रममा सूर्योदय नगरपालिकाका नगर प्रमुख रणबहादुर राई, जिल्ला समन्वय समिति इलामका उप प्रमुख चित्रकला बराइली, नगर उप प्रमुख दुर्गा कुमार बराल, साहित्यकार विमल वैद्य लगायत साहित्यकार र संगीत क्षेत्रका व्यक्तिले स्वर्गीय रसिक प्रति श्रद्धाञ्जली अर्पण गर्नुभएको थियो। श्रद्धाञ्जली सभामा सूर्योदय नगर उपप्रमुख तथा नगरको संगीत साहित्य प्रतिष्ठानका संयोजक दुर्गा कुमार बरालले रसिकको चर्चा गर्दै सूर्योदयले मात्र नभई देशले एउटा श्रष्टा गुमाएको बताउनुभयो। साहित्यकार वैद्यले रसिकको चर्चा गर्दै सरल र समाज बोल्ने उहाँका कृति जीवन्त रहिरहने बताउनुभयो। कार्यक्रममा पत्रकार केदार शर्मा, गणेश रसिक फाउण्डेशन इलामका संयोजक भुवन ढुंगानाले उहाँको चर्चा गर्नु भयो।  कार्यक्रममा  रसिककी छोरी निर्जला रसिक लगायत परिवारका सदस्यको उपस्थिति थियो। """
प्रशासकीय अधिकृत श्रीवास्तव सहित दुई जना पक्राउ,"""दीपकप्रसाद गौतम वीरगन्ज, असार ६ गते । अख्तियार दुरुपयोग अनुसन्धान आयोगको काठमाडौँ कार्यालयबाट खटी आएको टोलीले पर्साको बहुदरमाई नगरपालिकाका निमित्त प्रमुख प्रशासकीय अधिकृत अजय कुमार श्रीवास्तव र पोखरिया नगरपालिकाका जिन्सी, प्रशासन तथा इन्धन वितरण शाखाका प्रमुख सन्दीप साहलाई पक्राउ गरेको छ । जिल्ला प्रहरी कार्यालय पर्साका प्रमुख, प्रहरी उपरीक्षक गौतम मिश्रका अनुसार काठमाडौँबाट खटिएको आयोगको टोलीले श्रीवास्तवलाई पोखरिया नगरपालिकामा कार्यरत रहँदा त्यहाँका विभिन्न योजनाहरूको स्वीकृति, खरिद आदेश तथा ठेक्कासम्बन्धी प्रक्रियामा अनियमितता गरेको आरोपमा पक्राउ गरेको हो भने सोही प्रकृतिका आरोपमा सन्दीप साह पनि पक्राऊ परेका हुन् । बहुदरमाई नगरपालिकाका निमित्त प्रमुख प्रशासकीय अधिकृत श्रीवास्तवलाई शुक्रवार बिहान वीरगन्ज १५ मा रहेको दिनबन्धु पेट्रोल पम्प अगाडि रहेको चिया पसलबाट पक्राऊ गरिएको थियो । त्यस्तै गरी पोखरिया नगरपालिकाका जिन्सी, प्रशासन तथा इन्धन वितरण शाखाका प्रमुख सन्दीप साहलाई आयोगको टोलीले वीरगन्जको प्रगतिनगरस्थित उनकै निवासबाट पक्राऊ गरेको हो । पक्राऊ परेका दुवै जनालाई जिल्ला प्रहरी कार्यालयमा राखेर आवश्यक कानुनी प्रक्रिया पूरा गरी ४ बजे काठमाण्डाैँ तर्फ लगिएको जिल्ला प्रहरी कार्यालय पर्साका प्रहरी उपरीक्षक गौतम मिश्रले जानकारी दिनु भयो । सार्वजनिक पदको दुरुपयोग गरी व्यक्तिगत लाभ लिने उद्देश्यले गैर कानुनी रकम मागेको र रकम लिएको प्रमाण भेटिएपछि अख्तियारले श्रीवास्तवविरुद्ध कानुनी कारबाही अघि बढाएको जनाईएको छ । पोखरिया नगरपालिकाका मेयर प्रदुमन चौहानका विश्वासपात्र साहलाई नगरपालिकाका विभिन्न आयोजना र सामान खरिदमा ठेकेदार तथा सेवाग्राहीहरूसँग अनधिकृत रूपमा आर्थिक लेनदेन गरेको आरोपमा आयोगले पक्राऊ गरेको हो । श्रीवास्तव एक महिना अघि मात्र पोखरिया नगरपालिकाबाट सरुवा भई बहुदरमाई नगरपालिका निमित्त प्रमुख प्रशासकीय अधिकृत भएर आउनु भएको हो । उहाँ पोखरिया नगरपालिकामा रहँदा कर्मचारी नियुक्तिमा आर्थिक अनियमितता भएको , विभिन्न योजनाहरूको स्वीकृति, खरिद आदेश तथा ठेक्कासम्बन्धी प्रक्रियामा अनियमितता भएको भनी अख्तियारमा उजुरी परेपछि अनुसन्धानका क्रममा अख्तियारले यसअघि नै छापामारी गरी केही कागजात नियन्त्रणमा लिई अनुसन्धान गरी रहेको थियो । अनुसन्धानमा क्रममा केही प्रमाण भेटिनु , लिखित स्पष्टीकरणहरू समेत अख्तियार कार्यालयमा समयमा नपठाउनु जस्ता कारणले अख्तियार कार्यालयले तत्कालीन निमित्त प्रमुख प्रशासकीय अधिकृत श्रीवास्तव लगायत ६÷७ जना उपर पक्राऊ पुर्जी नै जारी गरी पक्राऊ गर्न सुरु गरेको बुझिएको छ । """
प्रतिनिधिसभा बैठक (प्रत्यक्ष प्रसारण),"""काठमाडौँ, असार ६ गते । सङ्घीय संसद्अन्तर्गतको प्रतिनिधिसभा बैठक सुरु भएको छ । आजको बैठकमा प्रधानमन्त्री केपी शर्मा ओलीले प्रतिनिधिसभा सदस्यले सोध्नुभएको प्रश्नको जवाफ दिनुहुने कार्यसूची छ । प्रतिनिधिसभा नियमावली, २०७९ अनुसार हरेक महिनाको पहिलो साता प्रधानमन्त्रीसँग प्रत्यक्ष प्रश्नोत्तरको प्रबन्ध गरिएको छ । यस्तै, विनियोजन विधेयक, २०८२ को विभिन्न शीर्षकमाथि प्रारम्भ हुने छलफलअन्तर्गत छवटा मन्त्रालयको समूहीकृत रूपमा छलफल हुने कार्यसूची छ । आजको बैठकमा संस्कृति, पर्यटन तथा नागरिक उड्डयन, युवा तथा खेलकुद, भौतिक पूर्वाधार तथा यातायात, महिला, बालबालिका तथा ज्येष्ठ नागरिक, उद्योग वाणिज्य तथा आपूर्ति र भूमि व्यवस्था, सहकारी तथा गरिबी निवारण मन्त्रालयको विनियोजनमाथि छलफल हुने सम्भावित कार्यसूची तय भएको सङ्घीय संसद् सचिवालयले जनाएको छ । """
त्रिशुल जात्रा,"""काठमाडौँ, असार ६ गते । पशुपति मन्दिर परिसरमा बिहीबार गरिएको ऐतिहासिक त्रिशुल जात्रा । नेपाल भाषाामा मचाति जात्रा भनिने यो जात्रा पशुपति क्षेत्रका वछलेश्वर र वज्रघरमा राखिएको विशेष प्रकारको रथमा कुमार गणेश रूपी बालकलाई त्रिशुलले साङ्केतिक छेदन गरेर रथमा राखेर भक्तजनबाट रथ बोकेर परिक्रमा गरिन्छ । जयबागेश्वरको खटमा एक कुमार र दुई कुमारी रहन्छ । """
लेकमा बाख्रा गोठ स्थानान्तरण गरिँदै,"""मुस्ताङ, (जोमसोम),  असार ५ गते । म्याग्दीको सिख गाउँ आसपासका लेकबाट मुस्ताङको थासाङ गाउँपालिका–२ अन्तर्गतको बतासे लेकमा बाख्रा लग्दै किसान । चिसो मौसममा ६ महिना बेंसी  र  गर्मी मौसममा ६ महिना लेक राख्ने परम्परालाई अङ्गाल्दै उनीहरुले  मुस्ताङको बतासे हुँदै विभिन्न लेकहरुमा  ६ महिनाका लागि गोठ स्थानान्तरण गरेका हुन्  । """
शैक्षिक पद्धतिमा सुधार,"""नेपालको शैक्षिक प्रणालीलाई समयसापेक्ष तुल्याउन २०२७ सालमा नयाँ शिक्षा लागु गरियो । सो अनुरूप विद्यालय शिक्षा ऐन, २०२८ जारी भयो । तत्पश्चात् प्राविधिक शिक्षालाई व्यवस्थित गर्न प्राविधिक शिक्षा ऐन, २०४५ माध्यमिक शिक्षालाई व्यवस्थित गर्न माध्यमिक शिक्षा ऐन, २०४६ र त्रिवि व्यवस्थित गर्न त्रिभुवन विश्वविद्यालय ऐन, २०४९ जारी गरियो । अहिले, नेपालको शैक्षिक क्षेत्र, विद्यालयय शिक्षा ऐन, २०२८, प्राविधिक शिक्षा ऐन, २०४५, माध्यमिक शिक्षा ऐन, २०४६, त्रिभुवन विश्वविद्यालय ऐन, २०४९ सञ्चालन भइरहेको छ । शैक्षिक क्षेत्रलाई समयसापेक्ष गराउने उद्देश्यका साथ तर्जुमा गरिएका विद्यालयय शिक्षा, प्राविधिक शिक्षा र उच्च शिक्षा विधेयक मसौदा अहिले सङ्घीय संसद्मा विचाराधीन अवस्थामा छन् । २०६२/६३ सालको दोस्रो जनआन्दोलनपूर्व नेपालमा छ वटा विश्वविद्यालय रहेकोमा अहिले सङ्घीय, प्रादेशिक र मानक गरी यो सङ्ख्या १७ पुगेको छ । हालसम्म आङ्गिक १६२ वटा, सम्बन्धन प्राप्त ५३९ वटा, निजी ७५४ वटा, विदेशी विश्वविद्यालयसँग सम्बन्धन प्राप्त ५७ वटा गरी कुल उक हजार ५१४ कलेज सञ्चालनमा छन् । जहाँ, आर्थिक सर्वेक्षणले २०७८/७९ मा ६८२ हजार विद्यार्थी विश्वविद्यालय तथा कजेजमा अध्ययनत देखाएको छ । नेपालको शैक्षिक क्षेत्र अहिले पनि अनेकौँ कमीकमजोरी एवं उल्झनमा बल्झिरहेको छ । शैक्षिक लागतको जहाँसम्म सवाल छ, नेपालमा अध्ययन गर्न शैक्षिक शुल्क मात्र, एमबिएस पढ्न तीन लाख, नर्सिङ चारदेखि पाँच लाख, बिबिए पाँचदेखि छ लाख, चार्टर्ड एकाउन्टेन्सी आठदेखि १० लाख, इन्जिनियरिङ १० देखि १२ लाख, एमबिबिएस ४० देखि ४५ लाख आवश्यक पर्छ । छात्रवास, खाना, स्टेसनरी खर्चबाहेक आवश्यक पर्ने न्यूनतम लागत हो, यो । यो तितो सत्य हो कि नेपालमा, मानविकी, समाजशास्त्र, राजनीति शास्त्र, शिक्षा वा त्यस्तै विषयमा स्नातक वा स्नातकोत्तर उत्तीर्णपश्चात् मासिक २०/२५ हजार रुपियाँ प्राप्त गर्ने गरी रोजगारी पाउनु कठिन छ । करिब चार÷पाँच लाख रुपियाँ खर्र्चिएर नर्सिङ विषय अध्ययन गरेका युवतीले रोजगारीको अभावमा मासिक १२/१५ हजार रुपियाँ मासिक पारिश्रमिकमै निजी क्लिनिक वा नर्सिङ होमहरूमा कार्य गर्नु पर्ने बाध्यता छ । इन्जिनियरिङ वा चिकित्साशास्त्र अध्ययन गरेका जनशक्तिले समेत मासिक ३०/३५ हजार रुपियाँ पारिश्रमिकमै चित्त बुझाउनुपर्ने विवशता छ । निजी शैक्षिक संस्थामा उच्च शिक्षा अध्यापन गराउने शिक्षकले समेत स्तरीय जीवन व्यतीत गर्न सक्ने पारिश्रमिक प्राप्त गर्नु कठिन छ । अर्थात् मासिक पारिश्रमिक ३०/३५ हजार रुपियाँमै चित्त बुझाउनुपर्ने विवशता छ । हाम्रो हकमा परम्परागत शैक्षिक प्रणालीको कारण अहिले पनि १९ प्रतिशत स्नातक पूर्ण बेरोजगार छन् भने १६ प्रतिशत स्नातक प्रचलितभन्दा न्यून पारिश्रमिकमा काम गर्न बाध्य छन् । जबकि, नेपालका कतिपय व्यावसायिक घराना मासिक दुई/तीन लाख रुपियाँ पारिश्रमिक प्रदान गर्न तम्तयार हुँदासमेत तदनुरूपको जनशक्ति प्राप्त गर्न सकिएको छैन । अर्थात् शैक्षिक जनशक्ति उत्पादन गर्ने संस्था र शैक्षिक जनशक्ति खपत गर्ने निकायबिच समन्वयको अभाव छ । यसको अर्थ शैक्षिक संस्थाबाट उत्पादित जनशक्ति र श्रम बजारबिच उपयुक्त तादाम्यता अभाव छ । आकर्षक भनिएका अन्य क्षेत्रमा असफल भएका शैक्षिक जनशक्ति शिक्षण पेसामा प्रवेश गर्ने दूषित वातावारण निर्माण गरिएको छ । शिक्षकले आर्जित ज्ञानलाई व्यवहारमा उतार्ने गरेको बिरलै पाइन्छ । जसले जीवनमा कुनै व्यापार व्यवसाय नै गरेको छैन उसले बिबिए वा एमबिए जस्ता विषय अध्यापन गर्छन् । शिक्षकलाई अध्ययनशील, प्रविधिमैत्री र शोधक बनाउन सकिएको छैन । आवश्यकता अनुसार शिक्षक चयन, क्षमता अनुसार नियुक्त तथा बर्खास्ती, कार्यसम्पादनमा आधारित पारिश्रमिकको अभाव छ । शिक्षकले समयमा पारिश्रमिक प्राप्त गर्न नसक्दा त्यसको नकारात्मक प्रभाव अध्यापनको गुणवत्तमा पर्ने गरेको छ । शिक्षकको क्षमता अभिवृद्धिका लागि यथेष्ट तालिम, सिकाइ वा प्रशिक्षणको व्यवस्था गर्न सकिएको छैन । कुनै पनि कार्यबाट परिलक्षित उद्देश्य प्राप्त गर्न कार्यगत धारण, लक्ष्य, उद्देश्य, गति, गन्तव्य निर्धारण गरिएको हुनु पर्छ । राज्यले उपलब्ध गराउने शिक्षा के कस्तो हुने, शिक्षाको राष्ट्रिय उद्देश्य के हुने, शिक्षा सेवामूलक वा व्यावसायिक के हुने, सबैका लागि समान वा आर्थिक हैसियतका आधारमा प्राप्त गर्न सकिने भन्ने सम्बन्धमा राज्यको धारणा के हुने भन्ने विषयमा बहस नै भएको पाइँदैन । शैक्षिक युवा तप्कालाई उद्यमशील कसरी बनाउने, युवातप्काको बदलिँदो सपना, आकाङ्क्षा एवं महत्वाकाङ्क्षालाई के कसरी सम्बोधन गर्ने, राज्यलाई आवश्यक पर्ने शैक्षिक जनशक्ति के कति अवधिभित्र तयार पार्ने, उच्च शिक्षा हासिलका लागि बाहिरिनुपर्ने बाध्यता निरूपण के कसरी गर्ने, विदेशमा पुगी ज्ञान, सिप एवं दक्षता आर्जन गरेका जनशक्तिलाई कसरी स्वदेशमा भित्र्याउने भन्ने विषयमा खासै चासो र चिन्तन छैन । विश्वविद्यालयलाई कसरी बचाउने, शैक्षिक प्रणालीलाई कसरी गुणस्तरीय, व्यावहारिक, जीवनउपयोगी, बजार माग अनुकूल कसरी बनाउने, नयाँ पुस्ताले उच्च शिक्षाका लागि विदेशी शैक्षिक संस्था किन रोजिरहेका हुन् भन्ने, अध्ययनपश्चात् स्वदेशमा फर्कने सोच किन नबनाएका हुन् यी र यस्ता विषय राज्यले केस्रा–केस्रा केलाई समाधनार्थ प्रस्ट सोच, दृष्टिकोण, योजना र रणनीति तय गर्नुपर्ने होइन र ? कुनै पनि कार्य गर्नुअघि उक्त कार्यको आवश्यकता, औचित्य, आयाम, उपयोगिता र दीर्घकालीन प्रभाव विश्लेषण तथा लेखाजोखा गर्नु बुद्धिमानी हुन्छ । उक्त दर्शन शैक्षिक क्षेत्रमा पनि झनै लागु हुन्छ । यसर्थ, विद्यालयय तथा विश्वविद्यालयको पाठ्यक्रम तयार गर्दा, राष्ट्रिय आवश्यकता के हो, के कस्तो जनशक्ति, कुन कुन क्षेत्रमा, के कति परिमाणमा आवश्यक पर्ने हो, जनशक्ति मौज्दातको अवस्था कस्तो छ ? वार्षिक रूपमा के कति परिमाणमा श्रमशक्ति श्रम बजारमा आगमन हुने गरेको छ, शैक्षिक क्षेत्रमा के कस्ता नवीतम पद्धति प्रविष्ट भएका छन् आदि विषयको लेखाजोखा हुनै सकेको छैन । केन्द्रीय र प्रादेशक गरी कुल १७ वटा विश्वविद्यालय स्थापना भइसकेको र नयाँ विश्वविद्यालय स्थापनाको ढोका खुला राखिएको सन्दर्भमा बढीमा ७ लाख विद्यार्थीका लागि के कति विश्वविद्यालय, के कस्ता विधामा र कुन कुन भौगोलिक क्षेत्रमा, के कति अवधिमा स्थापना गर्नु आवश्यक पर्ने हो अध्ययन विश्लेषण  गरी सङ्ख्या निर्धारण गर्नु पर्छ । गुणस्तरहीन शिक्षाले निराशा, कुण्ठा, बेरोजगारी र विसङ्गति मात्र निम्ताउने हुँदा शैक्षिक संस्थाबाट प्रदान गरिने शिक्षालाई गुणस्तरीय, जीवनउपयोगी, व्यावहारिक र वैज्ञानिक तुल्याउनु पर्छ । गुणात्मक भन्दा मात्रात्मक जनशक्ति उत्पादनमा जोड दिनु उपयुक्त होइन । यसर्थ, गुणात्मक शैक्षिक जनशक्ति उत्पादन गर्न प्राथमिक, निम्नमाध्यमिक, माध्यमिक, उच्च माध्यमिक र उच्च शिक्षाबिच तारताम्य मिलाउनु पर्छ । शैक्षिक गुणस्तरण सुधारार्थ सरकारी, सामुदायिक तथा निजी तहमा सञ्चालित प्राथिमिक, निम्न माध्यमिक, माध्यमिक तथा उच्च माध्यमिक र विश्वविद्यालयमा निहित प्रयोगशाला, पाठ्यसामग्री, भौतिक पूर्वाधार, अध्यापकीय क्षमता, अनुगमन तथा निरीक्षण पद्धतिलाई अब्बल तुल्याउनु पर्छ । गुणस्तर सुधार लक्ष्य र समयसीमा अनुबन्धित हुनु पर्छ । पाँच, दश वा २० वर्षमा के कस्तो गुणस्तरसहित कुन उचाइमा पु¥याउने हो, लक्ष्य र समयसीमा निर्धारण गरी, लक्ष्य प्राप्तार्थ आवश्यक स्रोतसाधन सुनिश्चित गर्नु पर्छ । उच्च शिक्षालाई व्यावहारिक र जीवनउपयोगी तुल्याउन अत्याधुनिक प्रयोगशालासहित प्राविधिक शिक्षामा जोड दिनु पर्छ । यसका निमित्त शोध–अनुसन्धान, समस्या समाधान, आलोचनात्मक सोचाइ, सूचना प्रविधिको प्रयोग र विद्युतीय पुस्तकालय जस्ता शैक्षिक आयाम मजबुत बनाउनु पर्छ । शैक्षिक पद्धतिलाई जीवन उपयोगी तुल्याउन शैक्षिक संस्थाहरूलाई उद्योगधन्दा, उद्यमशीलता र समुदायसँग अनुबन्धन गर्न बिर्सनु हुँदैन । जलस्रोत, कृषि भूमि, उच्च हिमशृङ्खला, हिमताल, बहुमूल्य जडीबुटी, खनिज, जैविक विविधता, सांस्कृतिक विविधतासँग शैक्षिक आयाम अनुबन्धन गरी विदेशी विद्यार्थीलाई यी विधामा पठनपाठनमा आकर्षित गर्नु पर्छ । शिक्षकले विद्यार्थीको मात्र नभई, समाज र मुलुकको भविष्यसमेत निर्धारण गर्ने हुँदा क्षमतावान् व्यक्ति मात्र शैक्षिक पेसामा प्रवेश गर्ने वातावरण निर्माण गर्नु पर्छ । शिक्षकको क्षमता अभिवृद्धिका लागि नियमित रूपमा तालिम, सिकाइ, प्रशिक्षण, अनुसन्धान, आकर्षक सेवासुविधा उपलब्ध गराउँदै निजलाई अध्ययनशील, शोधक, नैतिकवान्, अद्यावधिक बनाउने वातावरण सिर्जना गर्नु पर्छ । अध्यापकलाई अध्ययनशील एवं अद्यावधिक तुल्याउन नियुक्ति तथा निष्कासन स्वतन्त्रता (हायर एन्ड फायर) र कार्यसम्पादनमा आधारित पारिश्रमिक (परफमेन्स बेस्ड पेइङ) विधि कार्यान्वयमा ल्याउन हिचकिचाउनु हुँदैन । अध्यापन पेसाको सामाजिक प्रतिष्ठा खस्किरहेकाले उठानका उपाय पहिल्याइ कार्यान्वयन गर्नु पर्छ । अर्थात् आकर्षक सेवा सुविधाको प्रबन्ध गरी निजामती वा सो सरह आकर्षक तुल्याउनु पर्छ । """
कर्मथलोमा रसिकको सम्झना,"""पशुपतिनगर समाचारदाता पशुपतिनगर, असार ४ गते । वरिष्ठ साहित्य सर्जक स्व. गणेश रसिकको सम्झनामा मङ्गलबार उहाँको कर्मथलो सूर्योदय नगरपालिकामा श्रद्धाञ्जली सभा आयोजना गरिएको छ । स्व. रसिकको सम्झनामा रसिक संस्थापक रहनुभएको रेडियो फिक्कल र उहाँकै सक्रियतामा सञ्चालित गणेश रसिक फाउन्डेसनले उहाँलाई सम्झिएको हो । श्रद्धाञ्जली सभामा इलाम, झापा र छिमेकी देश भारतका साहित्य र सङ्गीतपारखीको सहभागिता थियो । साहित्यकार विमल वैद्यले रसिकको चर्चा गर्दै सरल बोल्ने उहाँका कृति जीवन्त रहिरहने बताउनुभयो । उहाँले भन्नुभयो, “साहित्यकार जिउँदो हुँदाभन्दा मरेपछि धेरै बाँच्छन्, यसको प्रमाण रसिकका कृति हुन् ।” सभामा स्व. रसिककी छोरी निर्जला रसिकलगायत परिवारका सदस्यको उपस्थिति थियो । कार्यक्रममा सङ्गीतकार भूपेन्द्र राईको संयोजकत्वमा विभिन्न क्षेत्रका कलाकारले रसिकले रचना गर्नुभएका गीत गाएका थिए । """
नेपालीको उद्धार गर्न सबै उपाय अवलम्बन गरिने,"""काठमाडौं, असार ६ गते । परराष्ट्रमन्त्री डा आरजु राणा देउवाले इजरायल र इरानमा रहेका नेपाली नागरिकको सुरक्षा र उद्धारका लागि  सम्भव भएका सबै उपाय अवलम्बन गर्ने बताउनु भएको छ । उहाँले विकसित परिस्थिति अनुसार त्यहाँ रहेका नेपाली नागरिकहरूको सुरक्षा र उद्धारका लागि नेपाल सरकारले सम्भव भएका सबै उपाय अवलम्बन गर्ने र नेपाल फर्कन चाहनेहरुलाई उद्धार गर्ने तयारीमा रहेको बताउनुभएको हो । शुक्रबार परराष्ट्र मन्त्रालयमा सम्पन्न श्रम रोजगार तथा सामाजिक सुरक्षा, संस्कृति पर्यटन तथा नागरिक उड्डयन र गृह मन्त्रालयसँगको संयुक्त बैठकमा मन्त्री डा राणाले इजरायल र इरानमा जारी रहेको युद्धका कारण उत्पन्न परिस्थिति र त्यसको तयारी बारेमा छलफलका क्रममा सो जानकारी गराउनुभएको हो । मन्त्री डा राणाले परराष्ट्र मन्त्रालयको समन्वयमा इजरायलस्थित नेपाली दूताबासले सक्रिय रुपमा काम गरिरहेको, स्वदेश फर्कन चाहने नेपालीका लागि रजिष्ट्रेसन पनि खुलेको र उहाँहरु स्वदेश फर्कन चाहेमा उद्धारका लागि त्यसको प्रबन्धको तयारीमै सरकार रहेको जानकारी दिनुभयो । उहाँले भन्नुभयो, “जिटुजी प्रक्रिया अन्तर्गत इजरायल पुगेका नेपालीहरू नेपाल फर्कन वा सुरक्षित स्थानमा जान चाहेमा सोका लागि सहजीकरण गर्नु इजरायलको पनि दायित्व हो । त्यसका लागि सीमा क्षेत्रबाट अन्य मुलुकमा जान सहयोग गरिदिन इजरायल सरकारलाई अनुरोध गरिसकिएको छ । नेपालीहरु स्वदेश फर्कन चाहेमा उहाँहरुको उद्धारका लागि नेपाल सरकार तयारी अवस्थामै छ ।” सो बैठकमा श्रममन्त्री शरदसिंह भण्डारीले मन्त्रालय पनि त्यहाँ रहेका नेपालीहरुसँग निरन्तर सम्पर्कमा रहेको र उहाँहरु स्वदेश फर्कन चाहनुभएमा उद्धारको तयारीमा नेपाल सरकार लाग्नुपर्ने बताउनुभयो । उहाँले हाल इजरायल जाने अन्तिम तयारीमा रहेकाहरुलाई श्रम स्वीकृति नदिइ रोकि राखिएको पनि बताउनुभयो । यही जुन १३ मा इजरायल र इरानबीच युद्ध सुरु भएकै दिन परराष्ट्र मन्त्रालयले विज्ञप्तिमार्फत् दुवै पक्षलाई अधिकतम संयमता अपनाउन र वार्ताद्वारा समस्या समाधान गर्न अपिल गर्दै ती मुलुकमा रहेका नेपालीलाई सम्बन्धित नेपाली राजदूतावासहरूसँग सम्पर्कमा रहन अनुरोध गरेको थियो । त्यसपछि जुन १५ मा सम्पर्क विवरण सहितको ट्राभल एड्भाइजरी जारी गरी सुरक्षाका दृष्टिकोणले अधिकतम सतर्कता अपनाउन नेपालीहरुलाई अनुरोध गरिएको थियो । ती मुलुकमा हाल हवाई मार्ग बन्द रहेको अवस्थामा सुरक्षित स्थान वा सीमावर्ती मुलुकमा जान चाहने नेपालीहरूलाई अनलाइन भिसा उपलब्ध गराउने लगायतका काममा सहजीकरण गरिदिन खाडीस्थित सबै नेपाली नियोगलाई परराष्ट्र मन्त्रालयले गत बुधबार नै निर्देशन दिएको छ । साथै मन्त्रालयले अनलाइन पोर्टल खोलेर नेपालीहरूको विवरण लिन सुरू गरेको र उक्त पोर्टलमा हालसम्म ६ सय जनाभन्दा बढीले विवरण दर्ता पनि गराइसकेका छन् । यो क्रम जारी नै छ । परराष्ट्र मन्त्रालयले गत बुधबार नै दोस्रो पटक ट्राभल एड्भाइजरी जारी गरेर हाल इजरायल तथा इरानमा रहेका नेपाली नागरिकहरूलाई सुरक्षाका दृष्टिकोणले अधिकतम सतर्कता अपनाउन र नेपालबाट इजरायल वा मध्यपूर्वका अन्य मुलुकको भ्रमण नगर्न अनुरोध पनि गरिएको थियो । यसै हप्ता नेपालका लागि इजरायलका राजदूत स्मुलिक एरी बाससँग परराष्ट्र मन्त्री डा राणाले भेट गरी नेपाली नागरिकहरूको सुरक्षाको उचित प्रबन्ध मिलाउन इजरायल सरकारलाई अनुरोध गर्नुभएको थियो । त्यसैगरी, इजरायलस्थित नेपाली राजदूतावास र इरान हेर्ने कतारस्थित नेपाली राजदूतावासलाई सम्बन्धित सरकारी अधिकारीहरू, यस क्षेत्रमा काम गर्ने संघसंस्थाहरू र नेपाली समुदायसँग निकटको सम्पर्क स्थापित गर्न र सोका सम्बन्धमा मन्त्रालयलाई ‘रियल टाइम रिपोर्टिङ’ गर्न निर्देशन दिइएको छ । हाल इजरायलमा पाँच हजार ५०० देखि सात हजार नेपाली रहेका र तीमध्ये धेरैजसो तेल अबिब, जेरुसेलम र हाइफामा रहेका छन् । त्यस्तै इरानमा १८ जना नेपाली छन् । """
दैलेखमा ११२ अर्ब घनमिटर प्राकृतिक ग्यास रहेको पुष्टि,"""लक्ष्मी सापकोटा/यामराज विष्ट काठमाडौँ/दैलेख, असार ६ गते । मुलुकमा वार्षिक ५५ अर्ब रुपियाँ बराबरको पाँच लाख मेट्रिक टनभन्दा बढी खाना पकाउने एलपी ग्यास आयात भइरहेको बेला त्यसलाई प्रतिस्थापन गर्न सक्ने गरी स्वदेशमै प्राकृतिक ग्यास फेला परेको छ । चाइना जिओलोजिकल सर्भेको अध्ययनले दैलेखको भैरवी गाउँपालिकास्थित जलजलेमा ११२ अर्ब घनमिटर प्राकृतिक मिथेन ग्यास भण्डारण रहेको देखाएको हो । सन् २०१९ देखि अध्ययन गरिरहेको चाइना जिओलोजिकल सर्भेको प्रारम्भिक अध्ययनले नेपाललाई ५० देखि ६० वर्ष पुग्ने प्राकृतिक ग्यास रहेको देखाएको हो । प्राकृतिक ग्यासको उत्पादनमा गई प्रयोगमा आउन थालेपछि एलपी ग्यासको आयातलाई विस्थापन गर्न सक्ने देखिएको छ । अध्ययनको प्रारम्भिक प्रतिवेदनले एक वर्षभित्रमा उत्पादन परीक्षणमा जान सक्ने देखाएको छ । चीन सरकारको अनुदानमा दुई अर्ब १७ करोड रुपियाँ लागतमा छ वर्ष लगाएर सो अध्ययन गरिएको थियो । खानी तथा भूगर्भ विभागमार्फत चिनियाँ अध्ययन टोलीले प्राकृतिक ग्यास रहेको फेला परेको जानकारी हालै उद्योग, वाणिज्य तथा आपूर्ति मन्त्रालयलाई गराएको हो । उद्योग, वाणिज्य तथा आपूर्तिमन्त्री दामोदर भण्डारीले अध्ययनको विस्तृत प्रतिवेदन आइसकेपछि एक वर्षभित्रमा उत्पादन र परीक्षणको काम सुरु गरिने जानकारी दिनुभयो । “दैलेखमा ११२ अर्ब घनमिटर प्राकृतिक ग्यास भएको पुष्टि भएको छ । उत्पादन र प्रशोधनका लागि थप लगानी गर्नुपर्ने छ । यसका लागि अर्थमन्त्रालयमार्फत चिनियाँ सरकारलाई अनुरोध गर्छौं,” मन्त्री भण्डारीले भन्नुभयो । विस्तृत प्रतिवेदन आइसकेपछिको ७५ दिनमा ग्यासको प्रारम्भिक उत्पादनको काम सुरु गरिने उहाँले जानकारी दिनुभयो । प्रचुर मात्रामा उच्च गुणस्तरको प्राकृतिक ग्यास देखिएकाले जति सक्दो उत्पादन तथा प्रशोधनको प्रक्रिया अगाडि बढाउनेसमेत मन्त्री भण्डारीले जानकारी दिनुभयो । यसले ठुलो परिणामको ग्यास आयातलाई समेत प्रतिस्थापन गर्न सक्ने अनुमान गरिएको मन्त्री भण्डारीको भनाइ छ । खानी तथा भूगर्भ विभागका उपमहानिर्देशक तथा प्रवक्ता दिनेशकुमार नापितले प्रारम्भिक अध्ययनले वातावरणमैत्री ठुलो मात्रामा प्राकृतिक ग्यास फेला परेको जानकारी दिनुभयो । ८५ अर्ब अमेरिकी डलर बराबरको प्राकृतिक ग्यास रहेको अनुमान गरिएको उहाँले जानकारी दिनुभयो । संसारभर यसको प्रयोग भइरहेको छ । यो नेपालका लागि नयाँ भए पनि एलपिजी ग्यासको तुलनामा वातावरणमैत्री रहेको उहाँको भनाइ छ । पेट्रोलियम लिक्विड तेल नभई ठुलो मात्रामा प्राकृतिक ग्यास भेटिएको र त्यसमा करिब ९० प्रतिशतभन्दा बढी मिथेन ग्यास रहेको उहाँको भनाइ छ । यो ग्यास विशेष गरी खाना पकाउन, उद्योगहरू सञ्चालन गर्न, बिजुली बाल्न र अटोमोबाइल सञ्चालन गर्नका लागि उपयुक्त हुने बताइएको छ । प्रारम्भिक अध्ययन प्राप्त भएसँगै परीक्षणका लागि विभागले प्रक्रिया अघि बढाइरहेको जनाएको छ । चीनले अध्ययनसँगै ग्यासको परीक्षण पनि आफैँले गर्नका लागि प्रस्तावसमेत गरेको मन्त्रालयले जनाएको छ । प्राकृतिक ग्यास अन्वेषण गर्नका लागि हालसम्म चार हजार १३ मिटर ड्रिल गरिएको र जहाँ ९० प्रतिशतभन्दा बढी मिथेन ग्यास रहेको पाइएको अध्ययनले देखाएको छ । यसको व्यावसायिक उत्पादनका लागि हाल सञ्चालनमा भइरहेको कम्पनी, नयाँ कम्पनी खोल्नुपर्ने र निजी क्षेत्रलाई  उत्पादन गर्न दिनुपर्ने हुन्छ । सन् २०१६ मा तत्कालीन प्रधानमन्त्री केपी शर्मा ओलीको चीन भ्रमणका क्रममा नेपालमा पेट्रोलियम पदार्थको सम्भाव्यता अध्ययन गरिदिने समझदारी भएको थियो । यस्तै सन् २०१७ अगस्टमा चीनसँग पेट्रोलियम पदार्थ अध्ययनका लागि सहयोग गर्ने सम्झौता भएको थियो । सन् २०१९ फेब्रुअरीमा कार्यान्वयनका लागि खानी तथा भूगर्भ विभाग र चाइना फिजियोलोजी सर्भेसँग सम्झौता भएको थियो । सर्भेको प्रारम्भिक अध्ययनको प्रतिवेदन बुझाउने अवधि सन् २०२५ को डिसेम्बरसम्म रहेको छ । यसैबिच थप तीन स्थानमा पनि ठुलो मात्रामा प्राकृतिक ग्यास रहेको अनुमान गरिएको छ । दाङ, पाल्पा र सुनसरीमा करिब ४३० अर्ब घनमिटर ग्यास रहेको विभागको अनुमान छ । यसको अध्ययन गर्न भने बाँकी छ । यसरी भयो अन्वेषण चीनको सिएनपिसी सिबु इन्जिनियरिङ कम्पनीले २०८० वैशाख २८ गतेदेखि ड्रिलिङका लागि चार हजार १३ मिटर गहिराइसम्म खनेको थियो । चिनियाँ जियोलोजिकल सर्भे कम्पनीबिच उत्खनन गर्न दुई अर्ब ४० करोडको आर्थिक तथा प्राविधिक सहयोगको सम्झौता भएको थियो । चाइना जिओलोजिकल सर्वे कम्पनीले सन् २०२५ को डिसेम्बरमा अन्तिम प्रतिवेदन दिने तयारी गरेको छ । सङ्घीय सरकारले पेट्रोलियम पदार्थको अन्वेषणको काम अघि बढाउन ४५ रोपनी जग्गा अधिग्रहणका लागि स्वीकृति दिएको थियो ।  """
"विनयी खोलामा आएको बाढीले बस बगायो, यात्रु सकुशल","""नवलपुर (नवलपरासी), असार ६ गते । पूर्वपश्चिम राजमार्गअन्तर्गत नारायणघाट–बुटवल खण्डको विनयी त्रिवेणी गाउँपालिका–१ विनयी खोलामा आएको बाढीले यात्रुवाहक बस बगाएको छ । काठमाडौँबाट नेपालगञ्जतर्फ जाँदै गरेको भे१ख ४०८५ नम्बरको बसलाई बिहीबार राति बाढीले बगाएको इलाका प्रहरी कार्यालय दुम्कीबासका प्रमुख प्रहरी निरीक्षक राजन तिमिल्सेनाले जानकारी दिनुभयो । विनयी खोलाको नयाँ डाइभर्सनबाट बस गुडिरहेको बेला एक्कासी आएको बाढीले बस बगाएको उहाँले बताउनुभयो । “नयाँ डाइभर्सनबाट आउँदै गर्दा बाढीले बस बगाएको हो”, प्रहरी निरीक्षक तिमिल्सेनाले भन्नुभयो– “तत्काल एक्साभेटर लगेर सबै यात्रुको सकुशल उद्धार गर्न सफल भयौँ ।” बसमा तीन शिशुसहित ३८ जना यात्रु रहेका थिए । उक्त क्षेत्रमा पानी निरन्तर परिरहेका कारण खोलाबाट बस निकाल्न नसकिएको उहाँले बताउनुभयो । यात्रुको सामान के कति बगायो भन्नेबारे थाहा हुन सकेको छैन । रातभरी परेको पानीका कारण उक्त सडकखण्ड पूर्णरुपमा अवरुद्ध छ । दाउन्नेमा सडक हिलाम्य भएकाले सवारीसाधन गुड्न सकेका छैनन । वैकल्पिक सडक प्रयोग गर्न प्रहरी निरीक्षक तिमिल्सेनाले यात्रुलाई आग्रह गर्नुभएको छ । रासस """
नेपालमा एमसिसी निरन्तर रहने,"""काठमाडौँ, असार ६ गते । अमेरिकी सरकारको वैदेशिक सहायतामा आधारित नेपालमा कार्यान्वयनमा रहेको मिलेनियम च्यालेन्ज कर्पोरेसन (एमसिसी) अन्तर्गतको एमसिसी नेपाल कम्प्याक्टको परियोजना निरन्तर रहने भएको छ । ९० दिनको रोक लगाएको मिलेनियम च्यालेन्ज नेपाल कम्प्याक्टलाई अमेरिकी सरकारले निरन्तरताका लागि फुकुवा गरेको हो । अमेरिकी सरकारले वैदेशिक सहायता सम्बन्धमा एमसिए नेपालको समीक्षा चलिरहेकै बखत नेपालमा परियोजना कार्यान्वयन जारी राख्न स्वीकृति प्रदान गरेको जनाएको छ । अमेरिकाको विदेश मन्त्रालयले नेपालको परियोजनालाई निरन्तरता दिने विशेष निर्णय गरेको वक्तव्यमार्फत प्रस्ट पारेको छ । नेपालस्थित अमेरिकी दूतावासले प्रकाशन गरेको वक्तव्यमा भनिएको छ, “अमेरिकी वैदेशिक सहायताका बारेमा अमेरिकी सरकारको समीक्षा जारी छ, यस अपवाद अन्तर्गत एमसिसी नेपाल कम्प्याक्ट कार्यान्वयन जारी राख्न अनुमति प्रदान गरिएको छ ।” साथै वक्तव्यमा एमसिसी र नेपालस्थित अमेरिकी दूतावासले अमेरिका सरकारले गरिरहेको समीक्षालाई थप रचनात्मक बनाउन सरोकारवालाहरूसँग परामर्श जारी राखेको जनाइएको छ । वक्तव्य अनुसार एमसिसीले अर्थ मन्त्रालय र एमसिए–नेपालसँगको सहकार्यमा काम गरिरहेको उल्लेख गर्दै सम्भावित नयाँ दायित्वहरूसहित एमसिसी नेपाल सम्झौता अन्तर्गत यसअघि गरिएका र पछि सुरु गर्ने गतिविधिहरू नेपाल सरकार र अमेरिकाका प्राथमिकताहरूसँग मेल खाएको प्रस्ट्याइएको छ, जस अनुसार परियोजना पारदर्शिता, सुदृढ शासन, प्रभावकारी कार्यान्वयनमा र विवेकपूर्ण जोखिम व्यवस्थापन सुनिश्चित गर्न सकिने पनि वक्तव्यमा औँल्याइएको छ । नेपाल र संयुक्त राज्य अमेरिकाबिचको द्विपक्षीय सम्बन्ध समृद्धि र दीर्घकालीन आर्थिक पुनरुत्थानलाई प्रवर्धन गर्ने प्रयासमार्फत नेपाली जनतालाई सहयोग गर्न प्रतिबद्ध रहेको पनि अमेरिकी सरकारले प्रस्ट पारेको छ । अब के हुन्छ ? अमेरिकी सरकारले कार्यान्वयनमा निरन्तरताका लागि तत्काल बाटो खोलिदिए पनि अगाडि बढ्ने विषयमा नेपालमा थप निर्णयहरू गर्नुपर्ने हुन्छ । त्यसका लागि वक्तव्यमा भनिएको जस्तो नयाँ दायित्व कस्तो हो भन्ने कुरा प्रस्ट हुनुपर्ने हुन्छ । परियोजना निरन्तर रहने भनिए पनि कसरी जाने भन्ने अन्योलमा एमसिएको नेपाल कार्यालय रहेको छ । प्रधानमन्त्री कार्यालय र अर्थ मन्त्रालयले पनि भइरहेका गतिविधिलाई निरन्तरता दिने प्रक्रिया थालेका छन्, जसका लागि अर्थमन्त्रालयले एमसिए नेपालसँग परामर्श सुरु गरेको जनाएको छ । यसअघि गत फेब्रुअरीमा अमेरिकी सरकारले विश्वभर एमसिसी परियोजना सञ्चालित देशहरूलाई लक्षित गर्दै परियोजनाको समीक्षाका लागि भन्दै कार्यान्वयनमा रोक लगाएको थियो । एक महिनापछि मार्चको मध्यमा अमेरिकी सरकारले एमसिसी नेपाल कम्प्याक्ट अन्तर्गतका केही कार्य अगाडि बढाउन अनुमति प्रदान गरेको थियो, जसअनुसार महत्वपूर्ण खरिद कार्यहरू र कार्यालय सञ्चालनसम्बन्धी आवश्यक कार्यहरू सञ्चालन गर्न भनिएको थियो । अमेरिका सरकारले विकासशील मुलुकहरूको विकासमा सघाउने उद्देश्यसहित एमसिसीमार्फत विभिन्न मुलुकहरूमा वैदेशिक सहायता उपलब्ध गराउँदै आएको थियो, जसमा समीक्षासहित ठुलो मात्रामा सहायता कटौतीसमेत गरिसकेको छ । """
