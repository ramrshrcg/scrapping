शीर्षक,विवरण
"‘भाषा, संस्कृति र स्वतन्त्रताको संरक्षण गर्नु सबै नेपालीको दायित्व हो’","""ललितपुर, असार १० गते । उपसभामुख इन्दिरा रानामगरले विभिन्न समुदायका भाषा, संस्कृति र स्वतन्त्रताको संरक्षण गर्नु सबै नेपालीको दायित्व रहेको बताउनुभएको छ । ‘द पब्लिक’ हिन्दी मासिक पत्रिकाको काठमाडौँमा आज आयोजित १५औँ वार्षिकोत्सव कार्यक्रममा उहाँले विभिन्न समुदायले ‘नेपाल मेरो देश हो’ भन्ने महसुस गर्न सक्नेगरी भाषा, संस्कृति र स्वतन्त्रताको संरक्षण गर्नुपर्ने धारणा राख्नुभयो । उपसभामुख रानामगरले लोकतन्त्र र वाकस्वतन्त्रता सरकारले मात्रै प्रत्याभूति गर्ने विषय नभएकाले सबै नेपाली नागरिकले एकापसमा सहयोग र सहकार्यबाट यसलाई जीवन्त राख्नुपर्ने बताउनुभयो । “हिन्दी भाषी समुदायलाई सूचनाको अधिकार प्रदान गर्दै सकारात्मक सामग्री प्रकाशन गरेर समाजमा पु¥याएको योगदानको उच्च कदर गर्दछु । यो अत्यन्तै समुदायलाई सुसूचित गराउने महत्त्वपूर्ण कार्य हो, हामीले सबै भाषालाई सम्मान गर्छौँं, हामी लोकतान्त्रिक संस्कृतिलाई प्रोत्साहन गछौँं । सिक्दै सिकाउँदै हरेक भाषा, संस्कृति र स्वतन्त्रताको संरक्षण गर्नु हाम्रो दायित्व हो । महिलाले सञ्चालन गरेको यो रचनात्मक कामको उच्च सम्मान गर्दछु”, उहाँले भन्नुभयो । जनता समाजवादी पार्टी ९जसपा०का अध्यक्ष उपेन्द्र यादवले हिन्दी भाषा मुलुकभित्र बोलिने भाषा भएकाले यसको संरक्षण र प्रवर्द्धनमा सबैको ऐक्यबद्धताको खाँचो औँल्याउनुभयो । “जहाँ हिन्दी भाषालाई घृणा गरिन्थ्यो, अहिले त्यहीँ लोकप्रिय बन्दै गएको छ, परिवर्तन आउँदै गरेको छ, नेपालमा भाषा र बोली गरेर एक सय २५ वटा भन्दा बढी छन्, राजनीतिक पूर्वाग्रहका कारण एकै भाषाले प्राथमिकता पाउनु हुँदैन”, उहाँले भन्नुभयो । पूर्वउपप्रधानमन्त्रीसमेत रहनुभएका यादवले हिन्दी विश्व भाषाका रूपमा विकसित हुनसक्ने बताउँदै यसमा पत्रकारिता गर्नु हिन्दी भाषाीका लागि सङ्घर्ष र चुनौतीको विषय रहेको धारणा राख्नुभयो । उहाँले नेपालमा सबै भाषाको विकास, समान अधिकार र मातृभाषामा पढ्ने अधिकार हुनुपर्नेमा जोड दिनुभयो । “हिन्दूस्थानमा काम गर्ने नेपालीले हिन्दी भाषा बोल्छन्, नेपाल र भारतको संस्कृति र सम्बन्ध पनि एकापसमा जोडिएको छ । अहिले भाषा र संस्कृतिको क्षेत्रमा हस्तक्षेप बढ्दै गएको छ, गणतन्त्रमा राजनीतिक अधिकार, भाषाको अधिकार, स्रोत र साधनको अधिकारमा समानता हुनुपर्छ, राज्यले कुनै पनि भाषिक विविधतालाई अनादर गर्नु हुँदैन”, उहाँले भन्नुभयो । राष्ट्रिय समाचार समितिका कार्यकारी अध्यक्ष धर्मेन्द्र झाले नेपाल जस्तो बहुभाषिक राष्ट्रमा १५ वर्षसम्म हिन्दी भाषामा पत्रकारिता गर्नु कठिन र चुनौतीपूर्ण रहेको बताउनुभयो । उहाँले लगनशीलता र चेतनका कारण सफलता प्राप्त भएको बताउँदै आगामी दिनमा थप सफलताका साथै हिन्दी भाषाको माध्यमबाट नेपाली राजनीति, भाषा, साहित्यको बारेमा निरन्तर आवाज उठाउने प्रेरणा मिलोस् भन्ने शुभकामना व्यक्त गर्नुभयो । राष्ट्रिय महिला आयोगका अध्यक्ष कमला पराजुलीले पितृसत्तात्मक सोचले जकडिएको समाजमा महिलाले प्रगति गर्न चुनौतीपूर्ण रहेको अवस्थामा लगनशीलता र मेहनत गरेर सफल भएकामा बधाई व्यक्त गर्नुभयो । उहाँले द पब्लिक हिन्दी पत्रिकाले अन्तरराष्ट्रिय संस्करण र संस्मरणहरू प्रकाशन गर्न सकोस् भन्ने शुभकामना व्यक्त गर्नुभयो । प्रेस काउन्सिल नेपालका पूर्वअध्यक्ष बालकृष्ण बस्नेतले समाजको यथार्थतालाई चित्रण गर्दै पाठकले खोज्ने खालका सन्दर्भसामग्री समेटेर समयसापेक्ष पत्रकारिता गर्नुपर्नेमा जोड दिनुभयो । उहाँले मातृभाषामा पत्रकारिता गर्नेलाई सरकार र राज्यले संरक्षण गर्नुपर्ने बताउनुभयो । प्रकाशक एवं सम्पादक वीणा सिंन्हाले १४ वर्ष पूरा गरी १५ वर्ष प्रवेश गर्दासम्म अनेक आरोहअवरोहलाई पार गर्दै अगाडि बढिरहेको बताउनुभयो । उहाँले द पब्लिक पत्रिका भन्दा अघि पनि कुनै हिन्दी पत्रिका निरन्तर रूपमा प्रकाशित हुन नसकेका बताउनुभयो । पत्रिकाको १५औँ वार्षिकोत्सवको अवसरमा प्रकाशित स्मारिका विमोचन गर्नुका साथै विभिन्न लेखक, साहित्यकार, पत्रकारसहित विशिष्ठ व्यक्तित्वलाई सम्मान गरिएको थियोे । """
इरानमा रहेका नेपालीको उद्धार गरिँदै,"""काठमाडौँ, असार ७ गते । इजरायल–इरान युद्धका कारण इरानमा रहेका नेपालीलाई उद्धार गरिने भएको छ । भारत सरकारको सहयोगमा उनीहरूको उद्धार गरिने परराष्ट्रमन्त्री डा. आरजु राणा देउवाले बताउनुभयो । इरानमा रहेका १६ जना नेपालीको उद्धारका निम्ति आफूले भारत सरकारसँग आग्रह गरेको जानकारी दिँदै उहाँले त्यसप्रति भारत सकारात्मक रहेको बताउनुभयो । परराष्ट्रमन्त्री डा. राणाले भन्नुभयो, “इरानमा केही नेपाली हुनुहुन्छ । आफ्ना नागरिकको उद्धार गर्दा नेपालीको पनि उद्धारका निम्ति मैले भारत सरकारसँग आग्रह गरेकी छु । हामी भारतबाट सकारात्मक जवाफ आउनेमा विश्वस्त छौँ ।” भारतका लागि नेपाली राजदूत डा शङ्कर शर्मा पनि नेपालीको उद्धारका निम्ति भारत सरकारसँग निरन्तर सम्पर्क एवं समन्वयमा हुनुहुन्छ । तेहरानस्थित भारतको दूतावासले आफ्ना नागरिकको उद्धार गर्दैैछ । यस क्रममा उक्त दूतावासले नेपालीलाई पनि सम्पर्कमा आउन सूचना जारी गरेको छ । परराष्ट्र मन्त्रालयका प्रवक्ता लोकबहादुर पौडेल क्षेत्रीले इरानमा रहेका नेपालीको उद्धारका लागि त्यहाँस्थित भारतीय दूतवासका उपप्रमुखसँग सम्पर्क र समन्वय गरिरहेको बताउनुभयो । रासस """
हात्तीसार संग्रहालयमा राणाकालीन हौदा (फोटोफिचर),"""स्मिता अर्जेल मकवानपुरगढी, असार ७ गते । मकवानपुरको भीमफेदी गाउँपालिका –६ स्थित राणाकालीन हात्तीसार सङ्ग्रहालय ऐतिहासिक महत्व बोकेको स्थल हो । संग्रहालयमा बेलायती महारानी एलिजावेथ नेपाल भ्रमणमा आउँदा शिकारको क्रममा प्रयोग भएका र जंगबहादुर राणालगायत राणा परिवारले प्रयोग गरेका हौदाहरु छन् । तत्कालीन बेलायती महारानी एलिजावेथ द्वितिया र राणा प्रधानमन्त्री जङ्गबहादुर राणाले शिकार खेल्नुभएको इतिहास सङ्ग्रहालयमा सुरक्षित छ । बेलायती महारानी एलिजावेथले प्रयोग गरेका चार वटा शिकारी हौदा र जंगबहादुरले प्रयोग गर्नुभएको पिँजडा हौदासहित हात्तीसार भवनभित्र ४२ वटा हौदाहरु रहेका छन् । साथै हात्तीसार घरभित्र शिकार खेल्न जाँदा घेर्न प्रयोग हुने सेतो कपडा, हात्तीमाथि चढ्न प्रयोग गरिने धानको भुस, परालसहितका जुटका बोरा, माछा राख्ने एक्युरियम, आत्ती बाध्ने गोल खम्बा, घिर्नी, झुलको डण्डी, बेत, खुर्पी, धागो, फलामको खन्ती, डोरीको पेटार, पूरानो काठी, भारदारी हौदा, सुसारे हौदा लगायतका सामग्री संरक्षित छन् ।  """
प्रतापपुर गाउँपालिकाद्वारा सहिद स्मृति अस्पताललाई हेमाटोलोजी मेसिन प्रदान,"""पुरुषोत्तम सुवेदी पश्चिम नवलपरासी, असार १० गते । पश्चिम नवलपरासीको प्रतापपुर गाउँपालिकाले बर्दघाट नगरपालिका– १४ मा अवस्थित सहिद स्मृति अस्पताल चौपत्तालाई हेमाटोलोजी मेसिन उपलब्ध गराएको छ । गाउँपालिकाका अध्यक्ष उमेशचन्द्र यादवले उक्त मेसिन अस्पताललाई हस्तान्तरण गर्नुभएको हो । गाउँपालिकाले उपलब्ध गराएको चार लाखको आर्थिक सहयोगबाट अस्पतालले यो अत्याधुनिक मेसिन खरिद गरेको हो । यस मेसिनको सहयोगले सिबिसी (पूर्ण रक्त गणना) जाँचमार्फत एनिमिया, विभिन्न सङ्क्रमण र डेंगुजस्ता रोगहरू समयमै पत्ता लगाउन ठुलो मद्दत पुग्नेछ । अस्पतालका अनुसार, यस मेसिनले कम समयमै धेरै रगतका नमुना परीक्षण गर्न सक्ने भएकाले बिरामीको उपचार प्रक्रिया थप छरितो र प्रभावकारी बन्नेछ । अध्यक्ष यादवले प्रतापपुर, सुस्ता, सरावल र बर्दघाट नगरपालिकाले सहिद स्मृति अस्पताललाई साझा अस्पतालको रूपमा विकास गर्नुपर्ने धारणा व्यक्त गर्नुभयो । अस्पतालमा निरन्तर सेवा प्रवाह गर्नु चुनौतीपूर्ण भए पनि सबैको सक्रियतामा यस पूर्वाधार सम्पन्न अस्पताललाई ५१ शय्याको बनाउनुपर्ने आवश्यकता रहेको उहाँले औंल्याउनुभयो । सामुदायिक अस्पतालमा यो मेसिन जडान भएपछि रगतसम्बन्धी रोगहरूको शीघ्र र सही निदानमा महत्त्वपूर्ण सहयोग पुग्ने विश्वास गरिएको छ । """
प्रदेशका समस्या अनावश्यक संरचना,"""गोरखापत्र समाचारदाता काठमाडौँ, असार १० गते । योजना तर्जुमा, बजेट निर्माण, कर सङ्कलन, कर्मचारी भर्ना र अनावश्यक संरचना निर्माण प्रदेश सरकारका साझा समस्याका रूपमा रहेको बताइएको छ । सङ्घीयता तथा स्थानीयकरण केन्द्रले सोमबार आयोजना गरेको ‘अन्तरप्रदेश संवाद कार्यक्रम’ मा सहभागी प्रदेशका अर्थ सचिवहरूले प्रदेशमा अनावश्यक संरचना निर्माणले खर्च बढिरहेको बताउनुभएको हो । सङ्घीय सरकारको संरचना प्रदेशमा कपी गर्ने प्रवृत्ति बढ्दै गएकाले दोहोरोपना आई चालु खर्च बढी भइरहेको उहाँहरूले बताउनुभयो । कार्यक्रममा बागमती प्रदेशका आर्थिक मामिला मन्त्रालयका सचिव कृष्णप्रसाद मैनालीले प्रदेश सरकारको संरचना बढेकाले खर्च चालु खर्च धेरै हुने गरेको जानकारी दिनुभयो । प्रदेशमा १३ वटासम्म मन्त्रालय रहँदा भौतिक संरचना विस्तारले चालु खर्च वृद्धिसँगै कर्मचारी भर्ना बढेको बढ्यै हुँदा प्रदेशमा खर्च बढी रहेको उहाँले जानकारी दिनुभयो । ठुला प्रकृतिका आयोजनाभन्दा पनि टुक्रे आयोजनामा बजेट केन्द्रित भएको र विगतको अवस्थालाई हेर्दा लक्ष्य अनुसार राजस्व सङ्कलन नहुने देखिएको प्रदेशमा बजेट निर्माण गर्ने मोडालिटीसमेत परिवर्तन गर्नुपर्ने देखिएको उहाँले जानकारी दिनुभयो । गण्डकी प्रदेशका आर्थिक मामिला मन्त्रालयका सचिव राजेन्द्रदेव पाण्डेले प्रदेशमा अनावश्यक भौतिक संरचना कटौतीसँगै लोक सेवाको पदपूर्ति घटाउने काम भइरहेको जानकारी दिनुभयो । प्रदेश सरकारको मुख्य स्रोतका रूपमा घरजग्गा रजिस्ट्रेसन शुल्क र यातायात कर धेरै सङ्कलन भए पनि मनोरञ्जन र विज्ञापन कर न्यून उठ्ने गरेको उहाँको भनाइ छ । कर्णाली प्रदेशका आर्थिक मामिला मन्त्रालयका सचिव रविलाल शर्माले चालु खर्च घटाउने र पुँजीगत बढाउने काम भइरहेको जानकारी दिनुभयो । आयोजना बैङ्क बनाएर १० लाखभन्दा तलका आयोजना कार्यान्वयन नगर्ने व्यवस्था गरिएको बताउँदै सचिव शर्माले अबन्डा बजेटलाई मिनिमाइज गरिएको जानकारी दिनुभयो । उहाँले वीरेन्द्रनगरदेखि अन्य क्षेत्रमा राजस्व उठ्ने ठाउँ नभएको र आर्थिक गतिविधि कम हुने हँदा उक्त प्रदेशमा न्यून राजस्व सङ्कलन हुने गरेको बताउनुभयो । संविधानले बागमती प्रदेश र कर्णाली प्रदेशलाई एउटै अधिकार दिए पनि भौगोलिक बनावटका कारण कर्णाली प्रदेशमा प्रगति हासिल गर्न कठिन रहेको उहाँको भनाइ छ । कर्णाली प्रदेशमा विकास खाने प्रवृत्तिबाट विकास गर्ने संस्कृतिमा जान मुख्य चुनौती रहेको उहाँको भनाइ छ । कोशी प्रदेशका अर्थ सचिव शङ्कर नेपालले ५० लाखभन्दा माथिका आयोजनालाई मात्र आयोजना बैङ्कमा सूचीकृत गरिएको जानकारी दिनुभयो । खानेपानी, सिँचाइका आयोजनालाई प्राथमिकतामा राखी शतप्रतिशत आयोजना आयोजना बैङ्कबाट कार्यान्वयन गरिएको जानकारी दिनुभयो । कोशी प्रदेशमा यातायातबाहेक राजस्वको स्रोत स्थानीय तहसँग जोडिएकाले समन्वय गर्न सके राजस्व सङ्कलन बढ्न सक्ने उहाँको भनाइ छ । मधेश प्रदेश अर्थ मन्त्रालयका सचिव रामकुमार महतोले पालिका प्रमुख र उपप्रमुख आफैँ ठेकेदार हुँदा ठेक्का गर्न नचाहने हुँदा राजस्व परिचालनमा समस्या रहेको बताउनुभयो । सिमेन्टमा प्रतिबोरा एक प्रतिशत कर लगाए पनि स्पष्ट कानुन नहुँदा उठ्न नसकेको बताउँदै उहाँले ठुला उद्योग सङ्घीय कानुन अनुसार दर्ता भएकाले प्रदेशले केही गर्न नसकेको र वातावरण प्रदूषण कर लगाए पनि सङ्कलन हुन नसकेको धारणा राख्नुभयो । प्रधानमन्त्री तथा मन्त्रीपरिषद्का सचिव गोविन्द कार्कीले एउटा प्रदेशले गरेको राम्रो अभ्यासलाई अर्को प्रदेशले पालना गर्न आवश्यक रहेको बताउनुभयो । प्रदेश र स्थानीय तहबिच समन्वयको अभाव देखिएकाले त्यसतर्फ ध्यान जान जरुरी रहेको बताउनुभयो । उच्चस्तरीय सुधार आयोगले प्रदेशमा अनावश्यक संरचना खारेज गर्ने, गाभ्ने र तल्लो तहमा हस्तान्तरण गर्न सुझाव दिएकाले पनि सोही अनुसार कार्यान्वयन गर्न आवश्यक रहेको जानकारी दिनुभयो ।सङ्घीय मामिला तथा सामान्य प्रशासन मन्त्रालयका प्रवक्ता कालीप्रसाद पराजुलीले स्थानीय तहको आन्तरिक स्रोत परिचालनमा कमजोर, कर्मचारी व्यवस्थापनमा समस्या हुनुका साथै बेरुजु अत्यधिक बढ्दो अवस्थामा रहेको बताउनुभयो । सङ्घीयता तथा स्थानीयकरण केन्द्रका अध्यक्ष एवं सङ्घीयताविज्ञ डा. खिमलाल देवकोटाले प्रदेशमा बजेट तर्जुमा गर्दा सुधार गर्न आवश्यक रहेको बताउनुभयो । प्रदेशमा आन्तरिक स्रोत परिचालन, नगद मौज्दात, राजस्व बाँडफाँटमा समस्या देखिएकाले यसलाई सुधार गर्न आवश्यक रहेको उहाँको भनाइ छ ।  """
कावासोतीको बजेट एक अर्ब ६१ लाख ४४ हजार,"""ज्ञानु पंगेनी मध्यविन्दु, असार १० गते । कावासोती नगरपालिकाले आर्थिक वर्ष २०८२-८३ का लागि एक अर्ब ६१ लाख ४४ हजार रुपियाँ बजेट सार्वजनिक गरेको छ । मङ्गलबार भएको १७ औँ नगर सभामा नगर उपप्रमुख फूलकुमारी थनेतले आर्थिक वर्ष २०८२-८३ मा नीति तथा कार्यक्रम कार्यान्वयनका लागि एक अर्ब ६१ लाख रुपियाँ बजेट प्रस्तुत गर्नुभएको हो । सभामा उपप्रमुख थनेतले बजेट प्रस्तुत गर्दै ६ करोड ५० लाख आन्तरिक स्रोतबाट, वित्तीय समानीकरण अनुदान नेपाल सरकारबाट १७ करोड २ लाख, राजस्व बाँडफाँडबाट १४ करोड ८३ लाख, सशर्त अनुदान सङ्घीय सरकारबाट ४३ करोड ६६ लाख, विशेष अनुदान नेपाल सरकारबाट ४ करोड १८ लाख, समपूरक अनुदान नेपाल सरकारबाट ६० लाख, आम्दानी हुने बताउनुभयो । यसैगरी वित्तीय समानीकरण अनुदान प्रदेश सरकारबाट २ करोड १८ लाख, सवारीसाधन कर प्रदेश सरकारबाट २ करोड २८ लाख,  विषेश अनुदान प्रदेश सरकारबाट ४० लाख, समपूरक अनुदान प्रदेश सरकारबाट २८ लाख, घरजग्गा रजिस्ट्रेसनबाट ४ करोड २० लाख, विज्ञापन करबाट ५ लाख ५१ हजार, नदीजन्य पदार्थ बिक्री राजश्व बाँडफाँडबाट स्थानीयबाट ३ करोड ३० लाख र लागत सहभागिताबाट एक करोड आम्दानी हुने उपप्रमुख थनेतले जानकारी गराउनुभयो । यसैगरी व्ययतर्फ, प्रशासनिक खर्च २१ करोड ११ लाख, मर्मत सम्भार कोषमा एक करोड, समपूरक कोषमा २ करोड ३५ लाख, विपद् व्यवस्थापन कोषमा एक करोड, नगर स्तरीय योजना तथा कार्यक्रममा १२ करोड १० लाख, वडा स्तरीय योजना तथा कार्यक्रममा १२ करोड ९२ लाख खर्च हुने उपप्रमुख थनेतले बताउनुभयो । सशर्त अनुदान नेपाल सरकारबाट ४३ करोड ६६ लाख , विशेष अनुदान नेपाल सरकार र प्रदेश सरकारबाट ४ करोड ५८ लाख, समपूरक अनुदान ८८ लाख ४२ हजार र जनसहभागिताबाट एक करोड खर्च हुने गरी कुल एक अर्ब ६१ लाख ४४ हजार रुपियाँ खर्च हुने अनुमानित बजेट प्रस्तुत गर्नुभयो । नगर सभामा नगर प्रमुख विष्णु प्रसाद भुसालले नीति तथा कार्यक्रम प्रस्तुत गर्दै नगर यातायात गुरुयोजना अनुसार प्राथमिकीकरण गरिएका सडकहरूको विस्तार एवम् स्तरोन्नती, नगर रणनीतिक सडकहरूलाई फुटपाथ, ट्रयाक र वातावरण मैत्री  सडक निर्माण गर्न समन्वय गर्ने, ऊर्जामैत्री भवन निर्माणको नीति लिई ऊर्जामैत्री घर निर्माण गर्ने कार्यलाई प्रोत्साहित गर्ने नीति नगरले अघि सारेको बताउनुभयो । यस्तै कावासोतीको केरुङे खोलाका तटीय क्षेत्रका वडाहरू १,२,३,४,५,९,१०,१५ मा तटबन्ध गरी खोलाको किनारमा हरियाली क्षेत्र (ग्रिन बेल्ट ) निर्माण गर्ने, साइकल लेन, फुटपाथ सहितको कोरिडोर मार्ग निर्माण गर्ने नीति अघि सार्दै त्यसका लागि नेपाल सरकार र दातृ निकायसँग सहयोग लिने र बाँकी रहेको जमिनलाई व्यावसायिक प्रयोजनमा उपयोग गर्न सकिने गरी योजना तयार गर्ने नगर प्रमुख भुसालले जानकारी दिनुभयो । यसैगरी कावासोती नगरपालिकाभित्र अटो पार्किङको लागि क्षेत्र निर्धारण गरी अटो दर्ता तथा नियमन कार्य अगाडि बढाइने, पूर्व पश्चिम राजमार्गमा दुर्घटना न्यूनीकरण र सुरक्षाका लागि सडक बत्ती र सिसी क्यामेरा वडा गरिने लगायतका नीति कार्यक्रम सभामा नगर प्रमुख भुसालले प्रस्तुत गर्नुभएको थियो । यस्तै प्रमुख प्रशासकीय अधिकृत लीलाराज पौडेलले सभामा प्रस्तुत गर्नुभएको संशोधित आर्थिक विद्येयक २०८२ र विनियोजन विधयक २०८२ पनि पारित गरेको छ । """
गण्डकीको बजेट : वितरणमुखी भएको गुनासो,"""फडिन्द्र अधिकारी लेखनाथ, असार १० गते। गण्डकी प्रदेशसभामा आर्थिक वर्ष २०८२/०८३ को बजेटमाथिको छलफल जारी छ। मङ्गलबारको बैठकमा मुख्यमन्त्री तथा मन्त्रिपरिषद् कार्यालय, प्रदेशसभा सचिवालय, प्रदेश लोकसेवा आयोग, मुख्य न्यायाधीवक्ताको कार्यालय लगायत, स्वास्थ्य र आर्थिक मामिला मन्त्रालय लगायतमा विनियोजित विधेयकमाथि छलफल भएको छ। सभामा प्रदेशसभा सदस्यहरुले बजेटले नीति तथा कार्यक्रमका प्राथमिकता र प्रदेशका आवश्यकता सम्बोधन गर्न नसकेको गुनासो गर्नुभयो। नेकपा (माओवादी केन्द्र) का संसाद हरिबहादुर भण्डारीले आर्थिक ममिला मन्त्रालयको खर्च कटौतीको प्रस्ताव गर्नुभयो। “आर्थिक मामिला मन्त्रालयको अर्थ विविधको दुई अर्ब ३५ करोडलाई घटाई एक रुपैयाँ कायम गरियोस्,” उहाँले भन्नुभयो। उहाँले आगामी वर्षको बजेट प्राथमिकतामा बरालिएको र आशा जगाउन नसक्ने, खुद्रे र टुक्रे योजना केन्द्रित भएको आरोप लगाउनुभयो। म्यादी, मनाङ र मुस्ताङमा साह्रै कम बजेट भएको परेको उहाँको गुनासो छ। नेकपा (एमाले)का सांसद लीलबहादुर थापामगरले सङ्घमा बजेट संशोधन भएको दृश्टान्त पेश गर्दै प्रदेशमा पनि परिमार्जन गर्न मिल्ने भएमात्र यस्ता छलफलको अर्थ हुने विचार राख्नुभयो। नेपाली कांग्रेसका सांसद प्रकाश बरालले नागरिकमा आतङ्क सिर्जना गर्ने होइन कि आशा जगाउने गरी काम गर्न आग्रह गर्नुभयो। राप्रपाकी विन्दु पौडेलले योजना बैंक बने पनि त्यो सपना बैंक भएको टिप्पणी गर्नुभयो। बजेटमा पहुँच हावी भएको गुनासो उहाँको छ। “योजनाहरु पहुँचका आधारमा वितरण भए,” उहाँले भन्नुभयो, “माननीयका सुझाव मनन गर्दा सरकार झुकेको हुँदैन। माननीय र जनताको सम्मान गरेको हुन्छ।” कांग्रेस सांसद डिल्लीराम सुवेदीले सांसद, मन्त्रीहरुमा ऐन, प्रक्रियाबारे ज्ञान नहुँदा हुन सक्ने नराम्रा काममा सचिवहरुले रोक्नुपर्नेमा जोड दिँदै त्यसो हुन नसकेको औंल्याउनुभयो। उहाँले भन्नुभयो, “माननीयहरुमा ज्ञान भएन भने सचिवहरुले रोक्ने हो, सिकाउने हो। उहाँ नै हावी हुनु हुँदैन। अहिले आत्मसमीक्षा गरौँ। प्रश्नहरु सुनौँ।” उहाँले कास्कीमा चार अर्ब ३३ करोड, मनाङमा ३४ करोडमात्र बजेट पर्नु स्वभाविक नभएको तर्क गर्नुभयो। एमाले सांसद निर्मला थापाले बजेटमा कतिपय मन्त्रालय, निकायमा चालु खर्च बढेको र पुँजीगत खर्च घटेको औंल्याउँदै परिणाम देखिने गरी काम गर्न पुँजीगत खर्च बढाउने खालका काम गर्न आग्रह गर्नुभयो। प्रदेशसभामा आर्थिक मामिला मन्त्री डा. टकराज गुरुङले असार १ गते ३१ अर्ब ९७ करोडको बजेट प्रस्तुत गर्नुभएको थियो। """
"सत्तापक्ष र प्रतिपक्षको आँखाले होइन, सुशासन व्यवहारमा प्रकट हुनुपर्छ : नेता बाँस्कोटा","""काठमाडौँ, जेठ २७  गते ।  नेपाल कम्युनिष्ट पार्टी (एमाले)का पोलिटब्यूरो सदस्य तथा पूर्वमन्त्री गोकुलप्रसाद बास्कोटाले नेपाली राजनीतिमा हक्की र खरो स्वभाव तथा स्पष्ट वक्ताको बेग्लै परिचय बनाउनुभएको छ । पत्रकारिताकै पृष्ठभूमि रहेका उहाँ प्रतिनिधिसभाका गएका दुवै निर्वाचनमा आफ्ना प्रतिस्पर्धीलाई भारी मतले हराउँदै विजयी हुनुभएको थियो । नेपालको संसदीय अभ्यास, संविधान संशोधन, सङ्घीयता, विकास निर्माण, युवाको विदेश पलायन, भ्रष्टाचार न्यूनीकरण, सुशासन प्रवर्धनलगायत समसामयिक विषयमा राससका प्रमुख समाचारदाता नारायण न्यौपानेले लिएको अन्तर्वार्ताको सम्पादित अंश : माननीयज्यू, अहिले केमा व्यस्त हुनुहुन्छ ? अहिले संसदमा बजेट अधिवेशन चलिराखेको छ । हाम्रो व्यस्तताको एउटा नियमितता छ भने अर्को आकस्मिक छ । नियमितताभित्र नियमित संसदीय काम कारबाही र राजनीतिक दलहरूसँग सम्बन्धित काम गर्छौं । मतदाता र नीति निर्माता भेट्छौँ । आकस्मिक रूपमा नसोचेका कुरा पर्छ  । जस्तो अहिले सदन निरन्तर चल्नुपर्नेमा अवरोध भइराखेको छ । त्यस सम्बन्धित विषय, बजेट निर्माण र आफ्ना निर्वाचन क्षेत्रका जनताको आवाज उठाउने काम भइरहेको छ । मुलुकको संसदीय अभ्यासलाई कसरी हेर्नुभएको छ र कसरी जानु पर्थ्याे भन्ने लाग्छ ? यसमा विश्लेषनात्मक पाटो जरुरत पर्दछ । हामीले तीनवटा राजनीतिक अभ्यास गर्‍यौँ । एउटा जहानियाँ राणा शासन, अर्को वंशको तन्त्र अर्थात् निरङ्कुशताभित्रको एक दलीय व्यवस्था र अहिले रोजेको हामीले लोकतन्त्र र गणतन्त्र छ । लोकतन्त्रको प्राप्तिपछि तत्कालीन सात राजनीतिक दल र सशस्त्र विद्रोहमा रहेको माओवादीले मुलुकलाई नयाँ प्रस्थान दिने कोसिस ग¥यौँ । राजनीतिक अभ्यासमा व्यवस्थाका हिसाबले यो राम्रो रह्यो तर यसका कैयन् चीजहरू अभ्यासले परिस्कृत हुनुपर्नेमा हामी ठाउँमा–ठाउँमा चुकियो । हामीले संसदीय अभ्यासमा सत्तापक्ष र प्रतिपक्षको आँखाले मात्र हरेक घटनालाई हेर्न कुरा दुःखद लाग्छ । मुलुकलाई आवश्यकता र जनताको चाहना, विश्व परिस्थिति र त्यससँगै दौडिनुपर्ने कुरातर्फ हाम्रो संसदीय अभ्यासले ध्यान पुर्‍याएको लाग्दैन । जसका निम्ति हामीले अझै केही समय पर्खिनुपर्छ । वा केही हण्डर र ठक्कर खाँदै अगाडि बढ्नुपर्छ । नेपालका अभ्यास गरिरहेको परराष्ट्र नीति र समाजवादसम्बन्धी अर्थ व्यवस्थालाई कसरी  हेर्नुभएको छ ? अघिल्लो प्रश्नकै निरन्तरता भित्र यसलाई हेर्न सकिन्छ । हामीले राजनीतिक परिवर्तनलाई विचार, सङ्गठन, अभिव्यक्ति, फ्री प्रेसलाई मात्रै डेमोक्रेसीको बोर्डर फ्रेमवर्कलाई मात्र हेर्न हुँदैन थियो । सँगसँगै अब मुलुकको सामाजिक तथा आर्थिक रूपान्तरणतर्फ कता जाने भन्नेमा न्यूनतम राष्ट्रिय लक्ष्य निर्धारित हुनुपथ्र्यो, जहाँ मतभिन्नता होइन एकरूपता चाहिन्छ । मुलुकले विकासमा फड्को मार्नुपर्छ । त्यो समयको गतिलाई लिड गर्ने पनि क्षमता विकास गर्नुपर्छ । तर, मलाई लाग्दैन कि नेपालले तत्कालै विश्व समयको प्रगतिलाई लिड गर्न सक्छ १ तर हामी छुट्नु चाहिँ भएन । सँगसँगै कम्तीमा यात्रामा हुनुपर्थ्याे भन्ने हो । यसमा राजनीतिक दल चुकेका छन् । किनभने हाम्रो परराष्ट्र नीतिमा एकरूपता छैन । सरकार नै पिच्छे फरक छ । जुन कुरा अत्यन्त घातक र गलत छ । जनतामा नेपालको राजनीतिक प्रणालीले मार्गदर्शन गर्दै त्यही आधारमा चल्छ भन्ने मान्यता रहेन । हिजोजस्तै आज पनि दिल्ली, मस्को, बेइजिङ, वासिङटन र लन्डनको मानसिकता जीवित रहनाको कारण के हो रु  त्यसलाई पन्छाउन पथ्र्यो । त्यो उठ्नै नसक्ने गरी समाप्त गरिदिनुपथ्र्यो । यहाँ जे कुरा हुन्छ, नेपाली जनमत, राजनीतिक दलको स्वाभाविक अभ्यासबाट भएका हुन् भन्ने बुझाइ स्थापित हुनुपथ्र्यो । त्यो परराष्ट्र नीतिमा एकरुपता नहुनाको परिणती हो । परराष्ट्र नीतिका कुरा गर्दा खाली पञ्चशीलको एउटा फ्रेमवर्क मात्र छ । कतै न कतै भन्ने खाले कुरा अनुभूतिको माध्यम बनिराखेको छ । त्यो सत्यमा, अनुभूतिमा र आशङ्कामा कति आधारित छ रु त्यसलाई हटाउन गर्न सकेनौँ । अर्कातर्फ हामी सबैले समाजवाद भन्यौँ । तर, समाजवादको ढाँचा कस्तो हुने र केमा न्यूनतम सहमति गर्ने भन्नुको साटो सामाजिक सुरक्षामै अल्झिन्छौँ । सामान्य वृद्ध भत्ताका सन्दर्भमा समेत ६८ र ७० वर्षको उमेर हदमा अल्मलियौँ । स्वास्थ्य बिमामा फरक–फरक मान्यता छन् । शिक्षा र स्वास्थ्य राज्य र निजी क्षेत्रको दायित्व कति भनेर हेर्नपर्नेमा त्यो भएन । उद्योगमा समाजवाद अनि स्वास्थ्यमा पुँजीवाद खोजियो भने समाजवाद अपूर्ण हुन्छ । उत्पादनको क्षेत्रलाई बरु निजीतर्फ बढ्ता जोड दिनुपर्छ । केही चीजमा राज्यले समान न्याय, समान पहँुच, समान अवसर र समान भूमिका दिनुपर्ने हुन्छ । त्यहाँ समाजवाद झल्किनु पर्छ । त्यसमा राजनीतिक दलबिच मतभिन्नता छ । वर्तमान सरकार गठनको पृष्ठभूमिसँगै चर्चामा रहेको संविधान संशोधनको पाटोलाई कसरी हेर्नुभएको छ ? हामीले समावेशिता नेपालको अनिवार्य सर्त हो भनेका छौँ, तर समानुपातिक के हो ? त्यसको मोडालिटी कस्तो हुनुपर्ने राजनीतिक प्रणाली जुन अवलम्बन गरिन्छ त्यसअनुरूप पार्टीहरुको आन्तरिक राजनीतिक प्रणाली अवलम्बन गरिनु पर्दछ । त्यहाँ फरकपन देखिन्छ । निर्वाचन आयोगमा खाली वार्षिक आयव्ययको प्रतिवेदन बुझाउने वा महाधिवेशन गर्ने मात्रै कुराले गणतन्त्र बलियो हुँदैन ।  पार्टीभित्रको आन्तरिक लोकतन्त्रको असल अभ्यास हुनुपर्छ । त्यसमा चुकेका छौँ । समानुपातिक जनताले छानेको भन्दा नेतृत्वको रोजाइमा परेको, खल्तीबाट झिकिएको भने आम बुझाइ छ । आरोप होइन है ।  नयाँ परिष्कृत ढङ्गले जान नसक्दा अस्थिरता आएको पक्षलाई मनन गरिनुपर्छ । हामीले अहिले रोजेको निर्वाचन प्रणालीले कसैलाई बहुमत दिन्न । १३८ सिट नआई बहुमत हुँदैन, त्यो पुग्न कठिन छ । अर्कातर्फ दलहरुबीच सहकार्यको संस्कृति अवलम्बन गर्न नसक्नुका कारण घोषणापत्र फरक छन् । न्यूनतम साझा राज्यका मुद्दा कसैले बोकेका छैनौँ । सबैले आफ्नो सर्वोच्चताका कुरा बोकेका छाैँ । पार्टीका विचारधारा, गन्तव्य र राजनीतिक मान्यता र दार्शनिक हिसाबले हुन सक्दछ । यद्यपि, कैयौँ चीजहरू भने दर्शनभन्दा बाहिर हुन्छ । परराष्ट्र नीतिमा राजनीतिक दल विशेषकोे विचारधाराको के अर्थ हुन्छ ? त्यहाँ उदार पुँजीवाद, नव उदारवाद र वामपन्थीले भन्ने गरेको समाजवाद भिन्नता हुन्छ ? परराष्ट्र नीति एउटै हुनुपर्छ । त्यहाँ कुनै वाद र विचार भन्ने नै व्यक्त हुँदैन । त्यसमा अलि सोच्नुपर्ने हुन्छ । अर्कातर्फ हामीले संरचना धेरै बनायौँ कि भन्ने छ । एउटा समावेशी आयोग भए पुग्नेमा १२ वटा आयोग किन चाहियो । त्यसैमा ५० प्रतिशत महिलासहित सबै जाति र समुदायको प्रतिनिधित्व गराइदिए भैगयो । राज्यको स्रोत कहाँ प्रयोग गर्ने ? सङ्गठनात्मक कि उत्पादनका संरचना निर्माणमा भन्ने स्पष्ट नीति छैन । गरिबीमा लोकतन्त्र दूषित हुन्छ, त्यसैले हामीलाई समृद्धि चाहिएको छ ।  हाम्रा प्रदेशकै सङ्ख्याबारे अनेक मान्यता छन् । यसमा म अलि फरक मत राख्छु । दुई तहको सङ्घीयता भए हुन्छ कि हुँदैन ? सेवा प्रवाह दिने आँगनको र परराष्ट्रदेखि सम्पूर्ण राजनीतिक नीति निर्माण गर्नेमाथि सरकार भएपछि अरू किन चाहियो भन्ने प्रश्न पनि उठ्या छ । ती पनि जनताबाटै उठ्या प्रश्न हुन् बाहिरबाट लादिइएका होइन । पालिका सङ्ख्या र उस्तै प्रकृतिका संस्था कति राख्ने भन्नेमा स्पष्ट हुन जरुरी छ । राजनीतिक सङ्क्रमणकालीनको अवस्थामा विगतमा जनताका असीमित चाहनालाई संविधानमै समेट्ने कोसिस गर्‍यौँ । जनभावनालाई निरन्तर प्रतिनिधित्व गर्नेतर्फ सोचिएन । त्यसले पनि केही समस्या निम्त्यायो भन्ने लाग्छ । लोकतन्त्रमा निर्वाचनको विकल्प नभए पनि स्थिरताका लागि अभ्यासमा देखिएका कमजोरी सच्याउन निर्वाचन प्रणालीमा सुधारको खाँचो छ । समानुपातिकको ठाउँमा ३३ प्रतिशत महिलालाई प्रत्यक्षमै स्थान सुरक्षित गर्दै केही जातीय समुदायको प्रतिनिधित्व राष्ट्रियसभामा गराउन सकिन्छ । प्रतिनिधित्व हुन नसक्ने समुदायको आवश्यकता र चाहनाको आवाजलाई राष्ट्रिय मत बनाएर बुलन्द गर्न सकिन्छ । सङ्घीयताको सौन्दर्य भनेको प्रदेश हो, प्रदेश हटाएर कसरी त्यो अभ्यास गर्न सकिएला र ? हामीलाई आफूले बोकेको भारीले आफैँलाई नथिचोस् । थेग्न पनि सक्नुपर्यो नि त ! म सङ्घीयताको विरोधी हैन । गणतन्त्र सर्वेसर्वा हो । सङ्घीयता त प्रणालीभित्रकोे एउटा विषय हो । गणतन्त्र उद्देश्य र गन्तव्य हो । उदाहरणका लागि मानिसको मुख्य सपना घर बनाउनेछ । घरमा कोठा, झ्याल र भर्‍याङ जता फर्काए नि हुन्छ । त्यसैगरी, गणतन्त्र चाहिँ राज्यकै गन्तव्य हो । बाँकी  कोठामा के गर्ने, कुन रङ्ग लगाउने, कस्तो सजावट गर्ने भन्ने विषय आर्थिक क्षमतामा भर पर्छ । यो पनि त्यस्तै विषय हो । हामीले सोच्नुपर्ने सुशासन हो । भोट त  जसले बढी ल्याउँछ उसैले जित्छ नि । पढेकै मानिस विद्वान हुनुपर्छ भन्ने छैन । प्रदेशले बनाएका शैक्षिक कानुन कता छन् ? प्रदेश नै पिच्छे फरक कानुन बनाइएको छ, यो के गर्‍या ।  नियन्त्रण र सन्तुलनमा विवेक देखिन्न । यसबाट अराजकता हुन्छ । ‘मोनिटरिङ सिस्टम’ सहितको चुस्त दुरुस्त  हुनुपर्छ । सङ्घीताको दुईटा मान्यता छन् । एउटा जन्मजात  मिलेका र बाहिरबाट पछि आएर मिलेका राज्य, अर्को भनेको ठुला देश जहाँ विशाल भूगोल र जनसङ्ख्या छ । हाम्रो जस्तो सानो देशमा तहगत संरचना धेरै नभए पनि हुन्छ । के फरक छ पहिलाका पाँच विकास क्षेत्र र अहिलेका सात प्रदेशमा ? अहिलेसम्म कानुन बन्न नसक्नुमा केही जटिलता छ ।  छलफलको पोको निस्केपछि यसबारे थप धारणा राख्छु । नेपाल कम्युनिष्ट पार्टी (एमाले), नेपाली कांग्रेस र माओवादी परिवर्तनका संवाहक हुन्, तीन दल नमिलेसम्म देशले समृद्धिको गति लिन सक्दैन, उनीहरूका बिचमा किन हार्दिकता हुन सकेन भन्ने लाग्छ ? केही विषय पार्टी र सरकारभन्दा माथि हुन्छन् । त्यसको सीमा हामीले बुझ्न सकेनौँ वा चाहेनौँ वा प्रयोगमा ल्याएनौँ । समस्या त्यही नेर छ । विद्यमान चुनाव प्रणालीबाट चुनावमा कसैको पनि बहुमत आउँदैन, तर सबैलाई सरकार चाहिएको छ । प्रत्यक्ष निर्वाचन वा समग्रमा ठुलो दलले नेतृत्व गर्छ, अरू मिसिन सक्छन् भनी संविधानमै लेख्नुपर्छ । दस र सात सिटेलाई प्रधानमन्त्री बनाएर गएपछि नीति र जनमतको सम्मान हुन नसकेको हो । सबै दल मिल्ने हो भने एउटै बनाए भैगयो नि, तर त्यहाँ फेरि अर्को अटोक्रेसीको जन्म हुन्छ । राष्ट्रिय सहमतिका आधारमा न्यूनतम साझा अवधारणा बनाएर कम्तीमा १०–२० वर्ष काम गर्ने हो भने आर्थिक र परराष्ट्र नीति स्थिर हुन्छ । राष्ट्रका साझा विषयमा न्यूनतम सहमति नहुँदा सत्तामा हुँदा राम्रो बिम्ब देख्ने, प्रतिपक्षमा गएपछि खराब देख्ने दूषित मानसिकताद्वारा राजनीतिमा विषाक्त छ, त्यो अन्त्य गर्न प्रमुख दलले सत्तामा हुँदा सेवा प्रवाह र विपक्षमा रहँदा जनताको आवाजलाई मुखरित गर्नुपर्छ । लोकतान्त्रिक संसदीय व्यवस्थाले सत्ता र प्रतिपक्ष दुवै खोज्छ र स्वीकार गर्छ । हरेक सरकार बदलिँदा भ्रष्टाचार र सुशासनका कुरा उठाउने गरिए पनि भ्रष्टाचार मौलाइरहेको छ, यस्तो किन हुन पुग्यो ? एउटा साधारण उदाहरण मेलाम्ची परियोजना किसुनजीको कल्पना हो । सबै सरकारले त्यसलाई निरन्तरता दिए । कसको पालोमा शिलान्यास, सुरुङको ब्रेक थ्रू, पानी खसाल्यो, उद्घाटन भयो भन्ने कल्चरबाट हामी बाहिरिनु पर्छ । यसमा ठूला नेतामै रुपान्तरण आवश्यकता छ । नयाँ पुस्तालाई असल पाठ सिकाएर अभ्यस्त बनाउनुपर्छ । असल संस्कार हस्तान्तरण गर्न आफैँ अनुयायी भए के हुन्छ ? कतिपय विषय प्रणालीले नै काम गर्दिएको हुन्छ । उदाहरणका लागि भूकम्पले राससको भवन भत्किएपछि जुन सरकार भए पनि बनाउने व्यवस्था गर्दथ्यो, जमिन थियो नै, संयोग म सञ्चारमन्त्री हुँदा बजेट सुनिश्चिता भयो, तर यसको सबै श्रेय मैले नै लिनुपर्छ भन्ने होइन । सुशासन व्यवहारमा प्रकट हुनुपर्छ, आरोपमा मात्रै होइन । एउटा दल र मानिस विपक्षमा हुँदा फाइल खोलाैँ भन्छ,  सत्ता पक्षमा हुदा खोल्दैन । अर्कातर्फ हाम्रो नेपाली समाजमा कसैलाई अभियोग लाग्ना साथ राक्षसजस्तो ठान्छौँ । उठेको विषयको निरुपण आउन दिनुपर्छ । बदला र प्रदूषित राजनीतिबाट मुक्त हुनुपर्छ । भएका राम्रा कामको श्रेय सबैले लिनपर्छ । अहिले भइरहेको सदनको अवरोधप्रति तपाईंको धारणा के हो ? भ्रष्टाचारको विषय उठ्नासाथ संलग्न हो कि होइन ? संलग्नता कति होला ? त्यो पहिचान हुनुपर्यो  । यस्ता चीजहरु त आइरहन्छन्, हेर्नुस् यो घटनामा आधारित भएर कति विषय आउँछन्–जान्छन् । अहिले सदन अवरुद्ध गर्नुपर्ने कारण देखिँदैन । खुद अख्तियार नियमनकारी निकायले ‘छानबिन गर्दै छु है, हात हाल्या छु’ भन्छ भने अब अभियोजन गर्ने अधिकार संस्था त्यही हो । अनुसन्धान र अभियोजन दुइटै गर्छ उसले । प्रतिवेदन आउन्जेल त पर्खिदिनु पर्‍याे नि होइन र ? यहाँ हामीलाई धैर्यताको अभाव छ । बुझेको विषयलाई बुझ पचाएर प्रस्तुत हुनु हुँदैन । राजीनामा दिने नदिने स्वयं व्यक्तिमा भर पर्ने विषय हो । मेरो बारेमा मुद्दा उठ्दा मैले राजीनामा दिए ।  कसैलाई छोड्न मन लाग्दैन भने छोड्दैन नि त । आ–आफ्नो कुरा हुन्छ । तर उसले उन्मुक्ति पाउँछ कि पाउँदैन भन्ने विषय अख्तियारले हेरेपछि विश्वास गर्नुपर्छ । कानुनले कसैलाई पनि उन्मुक्ति दिँदैन । त्यही कारणले लोकतान्त्रिक गणतन्त्र छ । पञ्चायत, राजतन्त्र र हुकुमतन्त्र हैन नि ।  कानुनले जे भन्छ त्यही हुन्छ । अनुसन्धानको प्रक्रियाले जे निष्कर्ष आउँछ, त्यही हुन्छ । आरोप लागेलाई दया र मायाले बचाइदिने होइन । बजेट रोक्नु भनेको जनतालाई रोक्नु हो । यो फेल हुन्न । नेकपा (एमाले) र कांग्रेसमध्ये एउटा फ्याक्टरल हुन्न भने पो रोकिन्छ अन्यथा अघि बढ्छ । पास हुन्छ । आर्थिक मूल नीति र बजेट अब के परिवर्तन हुन्छ त ? युवा विदेश पलायन हुने क्रम बढिरहेकै देखिन्छ । देशभित्र पनि सरकारी निकाय र संयन्त्रप्रति आमनागरिकको विश्वास कमजोर बन्दै देखिन्छ, किन यस्तो भयो भन्ने लाग्छ ? हो, राज्यले नागरिकलाई अवसर छ भन्ने वातावरण दिनुपर्छ । राज्यका पनि कमजोरी छन् । तर, राज्य मात्र जिम्मेवार छ भन्न मिलेन । १२ कक्षा उत्तीर्ण हुने बित्तिकै विदेश पठाउने त अभिभावकहरू नै हुन् नि । यो व्यक्तिको स्वतन्त्रताको अधिकार हो । अध्ययन गर्न, घुम्न र रोजगारीका लागि अन्य देश जानु उसकोे अधिकार हो भने राज्यले उसलाई कसरी रोक्नु त ? पकै पनि प्रणालीमा पारदर्शिता चाहिन्छ । हाम्रो शिक्षाले रोजगारी सृजना गर्न सक्नुपर्यो । शिक्षाले गुणस्तरमा वृद्धि र मानसिकतामा सकारात्मक परिवर्तन ल्याउनुपर्छ ।  कुनै पनि देश आफ्नै जनताले बनाउने हो । अर्काले दिने त सहयोग हो । काँध त आफैँले थाप्ने हो । त्यसैले यसमा धेरै चिन्ता लिनु हुँदैन ।  परम्परागत उत्पादन प्रणाली र सम्बन्धहरूसँग रमाइरहेका बेला  राज्यले अनिवार्य दिनुपर्ने न्यूनतम विकासका पूर्वाधार सेवा उपलब्ध गराउन सकेन । शिक्षा, स्वास्थ्य, यातायात, खानेपानीलगायत अत्यावश्यक सेवाको अभावमा सुविधा खोज्दै सङ्घर्ष गर्नकै लागि पनि बसाइसराइ गर्न थालियो । गाउँबाट सदरमुकाम, सदरमुकामबाट काठमाडौँसम्म अवसरको खोजीमा सर्न थालियो । काठमाडौँबाट विकासको प्रक्रियाले अर्को सपना जाग्यो भने ऊ जान्छ नि त । यो निरन्तर चल्ने प्रक्रिया हो ।  मान्छे सन्तुष्ट हुने जात पनि होइन । त्यहाँ राज्य दोषी छैन । तर, कमजोरी पक्कै छन् । अहिले जागिर पाइएन भनेको सुन्छौँ तर, प्लम्बिङमा हाम्रो पैसा बाहिर गइरहेको छ ? त्यही काम अन्य देशबाट आएका कामदारले गरिरहेका छन् । आफ्नो घरको भर्‍याङ नपुछ्ने अर्काको शौचालय सफा गर्ने प्रवृत्ति छ । हामीले जस्तोसुकै श्रमलाई पनि सम्मान गर्ने संस्कृति विकास गर्नुपर्छ । विधायिकाको मुख्य जिम्मेवारी कानुन निर्माण हो, तर सदनमा उपस्थिति सङ्ख्या (कोरम) पुग्दैन, उत्ता  बजेटका लागि मन्त्रालयको कोठा भेटिनुहुन्छ, किन ? यो  व्यावहारिक जीवनको कुरा हो । निर्वाचनमा जनतासँग सडक, पुल, स्वास्थ्य संस्था र विद्यालय निर्माण गर्छु भनेर भोट प्राप्त गरेको छु । मलाई कानुन बनाउँछु भनेर मात्र भोट प्राप्त हुँदैन । सार्वजनिक सेवाका सम्पूर्ण क्षेत्रमा नेतृत्वकारी भूमिका खेल्छु भनेर भोट मागिन्छ । ठुलो कमजोरी हो । कोही पनि सांसदले कानुन राम्रो बनाउँछु भनेर त चुनाव जितेकै छैन । जनता झुक्याउने कुरा गरेर हुँदैन । प्रधानमन्त्री छान्ने, बजेट पास र फेल गर्नेमा दलीय ह्विप ठीक होला । कानुन बनाउने कुरामा ह्विप लगाउनु हुँदैन । ‘पोलिसी मेकिङ’मा पनि ह्विप लगाइदिएपछि सांसदको भूमिका के बाँकी ! अर्कोतर्फ सांसदसँग धेरै अपेक्षा गरेपछि लगानी पनि सोहीअनुसार हुनुपर्छ । हो, जनता पनि कानुन निर्माण र सुशासन दिइन्छभन्दा मत हाल्छन् त रु निर्वाचनको समयमा रेष्टुरेन्टबाट फोन गरेर सोध्छन के गर्नु हुन्छ भनेर तर, म त्यस्तालाई भोट हाल्नुहुन्छ भने धन्यवाद दिन्छु । हाल्न हुुन्न भने उहाँको अधिकार हो ।  सुविधाका कुरा गर्दा सांसद १० मिनेट बसेर सोच्नका लागि एउटा छुट्टै टेबल र कोठा छैन । स्वकीय सचिव कहाँ बस्ने, चौरमा गएर सुत्ने कि घाम तापेर बस्ने रु आगामी दिनमा यसको व्यवस्थापन गर्दै जानुपर्छ । सांसद सङ्ख्या कम होस् तर जवाफदेही बनाइनुपर्छ । जुम्ला, हुम्ला कालीकोट, डोल्पा, ताप्लेजुङ जस्ता विभिन्न ठाउँबाट आएका सांसदलाई आवासको व्यवस्था छैन, त्यो अव्यावहारिक पनि छ । बजेट आइसक्यो अझै योजना पर्या छैन भन्छन् । संसद्मा बजेटका विषयमा अब हुने छलफल दन्त बजान मात्रै हो भन्ने बुझ्दैनन् । पाना पल्टाएर योजना खोज्छ, हाल्या योजना  कार्यान्वयनमा लैजानलाई मङ्सिर पुस लाग्छ । यस प्रणालीमा पनि सुधार हुनुपर्छ । राज्य जिम्मेवार भएन, आफ्ना दुःख–कष्ट कसलाई सुनाऔँ भनी बसेका जनतालाई आशा प्रदान गर्ने तपाईंको सन्देश केही छ ? म हिरोइजमको खोजी गर्दिनँ । लास्टमा हिरो आउँछ भन्ने विश्वास पनि गर्दिनँ । समाज नै हिरो हो । सार्वजनिक सेवा प्रवाहमा नागरिकले भोग्दै आएका समस्या चिन्ताजनक छ । उदाहरणका लागि मालपोत र राष्ट्रिय परिचयपत्र डिजिटल हुन्छ भनिन्छ । तर त्यहाँ नागरिक लामो लाइन बस्न बाध्य छन् । ती कार्यालयमा सर्भर बिग्रियो भनेर सेवा दिन ढिलाइ भइरहेको हुन्छ ।  त्यहाँ ठेक्कामा काम हुन्छ । मेरै जिल्लामा पनि  सर्भर बिग्रिएको भन्छन्, अनि सेटिङमा काम हुन्छ । लौरो लिएर धर्ना कस्न मिलेन । फर्म भरेको तीन दिनभित्र उसको काम सम्पन्न हुनुपर्ने कानुन ल्याउनुपर्छ । सेवा उपलब्ध गराउने जिम्मेवारीमा रहेका अधिकारीहरूलाई बाध्यकारी व्यवस्था नगरेसम्म, यो सुधार हुनेवाला छैन । कामचोर प्रवृत्ति छ । यसबाट निमुखा मर्ने हो । बाघलाई कसैले बलि दिएको आजसम्म थाहा पाएको छैन । त्यो एउटा सामान्ती चेतबाट हामी अलग हुनु प¥यो । नागरिकलाई नागरिकका रूपमा हेर्नु पर्‍यो । उनीहरूले तिरेको करबाट कर्मचारी र नेताहरूले तलब बुझ्छन् । राज्यबाट नागरिकलाई उपलब्ध गराइने सेवासुविधालाई सर्वसुलभ र सहज तुल्याउन आवश्यक छ । जिब्रो चपाएर र मौका परस्त कुरा गर्ने खराब बानी सबैले त्याग्नुपर्छ । रासस """
अभिनयमा युवा आकर्षण बढ्दो,"""घोराही समाचारदाता घोराही, असार ९ गते । अभिनयमा रुचि राख्ने दाङ घोराहीकी वर्षा मगरले अभिनयको रहर पूरा गर्न म्युजिक भिडियोलाई माध्यम बनाउनु भयो। अभिनयसम्बन्धी कुनै तालिम वा शैक्षिक उपाधि नलिए पनि उहाँले मोडलिङ र म्युजिक भिडियोलाई भने निरन्तरता दिई रहनुभयो । यद्यपि उहाँमा अभिनयसम्बन्धी तालिम वा उपाधि हासिल गर्ने हुटहुटी भने थियो । उहाँको त्यो चाहना घोराहीमा सञ्चालन भइरहेको पाँच दिने अभिनयसम्बन्धी कार्यशालाले पूरा गरिदिएको छ । कार्यशालामा सहभागी भएपछि मगरमा आत्मविश्वास बढेको छ । उहाँ भन्नुहुन्छ, “पहिले चलचित्र र गीत हेर्दै अभिनय सिक्दै आएको थिएँ । अहिले कार्यशालाले सैद्धान्तिक र व्यावहारिक दुवै ज्ञान दिएको छ ।”  दाङ चलचित्र र म्युजिक भिडियोका लागि राम्रो सम्भावना बोकेको क्षेत्र भएकाले ज्ञान हासिल गरेपछि अवसर पाउने आशामा रहेको उहाँ बताउनुहुन्छ । स्थानीय युवामा अभिनयप्रति भएको रुचिलाई ध्यानमा राख्दै पहल ने पालले आयोजना गरेको पाँचदिने अभिनय कार्यशालामा दाङसहित बर्दिया, पश्चिम रुकुम, रोल्पा र रुपन्देही जिल्लाका युवा सहभागी छन्। पहल नेपालका अध्यक्ष केएल बुढाथो कीले कार्यशालामा अभिनयसम्बन्धी सैद्धान्तिक एवम् प्रयोगात्मक कक्षा सञ्चालन गरेर चलचित्र र रङ्गमञ्चमा भविष्य खोज्ने नयाँ पुस्तालाई ज्ञान-सिपले सघाउ पुर्‍याएको बताउनुभयो। उहाँका अनुसार कार्यशालामा अभिनयमा रुचि राख्ने सहभागीलाई अभिनय अभ्यास र चरित्रसँगको सम्बन्ध,अभिनेता–अभिनेतृको तयारी, छायाङ्कन तयारीबारे पनि जानकारी दिइने छ । असार १० गतेसम्म चल्ने कार्यशालाको प्रशिक्षकका रूपमा वरिष्ठ अभिनेता एवं नाट्यकर्मी भोलाराज सापकोटा रहनुभएको छ। """
सार्वजनिक यातायातको मर्म,"""देश कति सभ्य छ, नागरिक कति सचेत छन् भन्ने कुरा त्यहाँको सार्वजनिक यातायातले देखाउँछ । हाम्रो सार्वजनिक यातायातको अवस्था भने दयनीय मात्र होइन चिन्ताजनक नै छ । नागरिक स्वयम् पनि सचेत हुन नसक्दा सार्वजनिक यातायातमा मनपरीले सीमा नाघेको छ । सार्वजनिक यातायात सुरक्षित र मर्यादित बन्न सकेन । यसमा निजी क्षेत्रको ठुलो लगानी छ । यसले धेरैलाई रोजगारी पनि दिएको छ । मुलुकको कठिन भौगोलिक अवस्थितिका साथै सडकको दुरवस्थाले गर्दा सार्वजनिक यातायात सहज बन्न सकेन । तैपनि यसको भरपर्दो विकल्प पनि छैन । सडक यातायात असुरक्षित बन्दा बर्सेनि हजारौँ नागरिकको अकालमा ज्यान गएको छ । अझ वर्षायाममा त सडक दुर्घटना चिन्ताको विषय बन्ने गर्छ । मनसुन सुरु भएसँगै बाढीपहिरोमा जान्छ । सडक भत्किने, भासिने र पहिरो जाने समस्या बढ्छ । यसै कारण सडक दुर्घटना झन् बढ्ने गरेको छ । दुर्घटना कम गर्न अग्रसर हुनुपर्ने व्यवसायी, चालक र सहचालकमा सुरक्षित व्यवसाय र सेवाभन्दा पैसाका लागि अस्वस्थ प्रतिस्पर्धा छ । सार्वजनिक यातायातमा सीमित व्यवसायीको एकाधिकार छ । यसमा अरूलाई छिर्न दिँदैनन् । मापदण्डविपरीतका सार्वजनिक सवारीसाधन चलाउने, मनपरी भाडा असुल्ने, यात्रुलाई दुव्र्यवहार गर्ने जस्ता घटना सामान्य भएका छन् । अनुगमनमा राज्यको उपस्थिति पनि कमजोर देखिएको छ । यस्ता अनेकौँ कारणले नेपालको सार्वजनिक यातायातमाथि प्रश्नचिह्न खडा भएको छ । एकाधिकार गर्न नपाएपछि गत महिना यातायात व्यवसायीले एकाएक देशव्यापी हडताल गरे । जेठ १९ र २० गते देशभर आवतजावत ठप्प हुँदा यात्रुले ठुलो सास्ती खेप्नु प¥यो । सरकार र व्यवसायीबिच वार्ता भयो । सर्वोच्च अदालतको अल्पकालीन आदेशसँगै व्यापक विरोधपछि हडताल फिर्ता भयो । हडतालको कारण भने गण्डकी प्रदेश सरकारले जारी गरेको ‘राइड सेयरिङ’ नियमावली थियो । विभिन्न मुलुकमा पछिल्लो समय प्रचलित ‘राइड सेयरिङ’ विरुद्ध देशभरकै यातायात अवरुद्ध पारियो । यो संविधानविरोधी काम थियो । नेपालको संविधानले अत्यावश्यक सेवामा बन्द, हडताल वा अवरोध गर्न रोकेको छ । अत्यावश्यक सेवा अवरुद्ध पार्नेलाई सजायसहित इजाजत रद्द हुने कानुनी व्यवस्था छ । नेपालमा सवारी दुर्घटनाबाट बर्सेनि ठुलो जनधनको क्षति हुने गरेको छ । सबैको सामूहिक प्रयासबाट सवारी दुर्घटना न्यूनीकरण नगर्दा यसले राष्ट्रिय समस्याकै रूप लिएको छ । प्रहरी प्रधान कार्यालयले सडक दुर्घटनाको कहालीलाग्दो तस्बिर प्रस्तुत गरेको छ । पछिल्लो पाँच वर्षमा मात्र सडक दुर्घटनामा १४ हजार ४८७ जनाको ज्यान गएको छ । एक लाख ७१ हजार ९५२ जना घाइते भएका छन् । दुर्घटनाबाट हुने गरेको भौतिक क्षतिको कुनै लेखाजोखा नै छैन । यो आफैँमा भयावह अवस्था हो । नागरिक सुरक्षा कति कमजोर छ भन्ने कुरा यसले देखाउँछ । आर्थिक वर्ष २०७६/७७ मा २५ हजार ७८८ वटा सडक दुर्घटनामा दुई हजार २९१ जनाको ज्यान गएको थियो । जसमध्ये एक हजार ८२३ जना पुरुष र ४६८ जना महिला छन् । दुर्घटना हुनेमा सार्वजनिक र भाडाका सवारीको सङ्ख्या १३ हजार ५८२ छ । आव २०७७/७८ मा २४ हजार ५३९ सवारी दुर्घटनामा दुई हजार ८८३ जनाको मृत्यु भयो । यसमध्ये दुई हजार ३६३ जना पुरुष र ५२० जना महिला थिए । दुर्घटना हुने सार्वजनिक तथा भाडाका सवारीको सङ्ख्या १३ हजार ४९५ थियो । त्यसै गरी आव २०८१/८२ को नौ महिनामा २२ हजार ८६० वटा सवारी दुर्घटनामा दुई हजार ७९ जनाको ज्यान गएको छ । जसमध्ये एक हजार ६२६ जना पुरुष र ४४३ जना महिला रहेका छन् । दुर्घटनामा परी ३५ हजार ७७८ जना घाइते भएका छन् । सडक दुर्घटनामा ज्यान गुमाउनेमध्ये अधिकांश २५ वर्षमाथि उमेर समूहका पुरुषको सङ्ख्या ८० प्रतिशतको हाराहारीमा रहेको पाइएको छ । सडक दुर्घटनामा दैनिक ८० वटा दुर्घटनामा हुने र औसतमा आठ जनाको मृत्यु हुने गरेको छ भने ७० जना घाइते हुने गरेका छन् । सडक दुर्घटना मुख्य कारण सवारी नियमको उल्लङ्घन, चालकको लापरबाही, तीव्र गति, मादक पदार्थ सेवन तथा सवारीसाधनको नियमित यान्त्रिक जाँच नहुनु रहेको छ । संयुक्त राष्ट्रसङ्घले सडक सुरक्षाका लागि सडकमा सुधार, चालकमा ज्ञान, सिप र मनोवृत्तिमा सुधार, सवारीसाधन कन्डिसन, उचित कानुनको विकास र लागु साथै दुर्घटनापछिको उद्धारलाई प्रभावकारी बनाउन सुझाव दिएको छ । अतः सार्वजनिक यातायातलाई सुरक्षित, भरपर्दो र मर्यादित बनाउन सबैको तत्परता आवश्यक छ । """
मुलुकको अर्थतन्त्र विस्तारै लयमा फर्कदैंछः एमाले महासचिव पोखरेल,"""काठमाडौं, असार १० गते । नेकपा(एमाले)का महासचिव शङ्कर पोखरेलले तहसनहस भएको मुलुकको अर्थतन्त्र विस्तारै लयमा फर्किन लागेको बताउनुभएको छ । राष्ट्रिय युवा सङ्घ नेपालको दोस्रो पूर्ण बैठकलाई आज ललितपुरमा सम्बोधन गर्दै उहाँले मुलुकको अर्थतन्त्र विस्तारै लयमा फर्किन लागेकाले अब देश विकासले गति लिने बताउनुभयो । महासचिव पोखरेलले  नेपाली काङ्ग्रेस र एमालेको सरकार बने पनि देशको खराब अर्थतन्त्रको कारण जनताको अपेक्षाअनुसार काम गर्न नसकिएको बताउनुभयो । उहाँले मुलुकमा भएका खराब काममा एमालेको सहभागिता नरहने तर, एमालेमाथि नै आरोप र हमला हुने गरेको उहाँको भनाइ रहेको छ  । इतिहासमा असान्दर्भिक भइसकेको शक्तिले अहिलेको व्यवस्था र एमाले माथि प्रहार गरिरहेको उहाँले बताउनुभयो । असान्दर्भिक भइसकेका राजावादीहरूले एमालेमाथि आक्रमण गर्नुको अर्थ एमाले ठिक ठाउँमा भएको महासचिव पोखरेलले उल्लेख गर्दै  यो कुरा नयाँ पुस्तालाई बुझाउनुपर्ने र त्यो काम राष्ट्रिय युवा सङ्घ नेपालले गर्नुपर्ने बताउनुभयो । एमाले र काङ्ग्रेस मिलेपछि साना दलको राष्ट्रिय औचित्य र भूमिका कमजोर भएको समेत बताउनुभयो । महासचिव पोखरेलले वैकल्पिक शक्तिका रूपमा आफूलाई उभ्याउन खोज्नेहरू पनि एमाले र एमाले नेतृत्वविरुद्ध केन्द्रित रहेका बताउनुभयो । आफ्नो कुनै इतिहास र भविष्यको योजना नभएका अराजकतावादीहरू भ्रम सिर्जना गरेर आफ्नो स्वार्थ सिद्ध गर्न लागेका उहाँले आरोप लगाउनुभयो । उहाँले अहिले सामाजिक सञ्जालमा गलत मानिसको सक्रियताको कारण सामाजिक सञ्जाल नै खराब बनेको उल्लेख गर्दै युवालाई सामाजिक सञ्जालमा सकारात्मक र प्रभाकारी हुन आग्रह गर्नुभयो । पोखरेलले पार्टीमा सङ्गठनात्मक अराजकता र अवसरवाद मौलाएको भन्दै चिन्ता व्यक्त गर्नुभयो । सङ्गठनात्मक अराजकता र अवसरवाद प्रवृत्तिलाई पराजित नगर्दासम्म पार्टी सुदृढ नहुने उहाँको भनाइ थियो । सङ्गठनात्मक अराजकताले गुटबन्दी बढाउने र त्यसले पार्टीलाई कमजोर बनाउने उहाँको धारणा रहेको छ । “पार्टीमा अनुशासन कायम गर्नैपर्छ, संगठनलाई बलियो बनाउन आलोचना कानमा खुसुक्क गर्नुपर्छ, प्रशंसा खुलेर माइकमा गर्नुपर्दछ”, उहाँले भन्नुभयो । एमाले स्थायी कमिटी सदस्य भानुभक्त ढकालले पार्टीमा युवालाई प्राथमिकतामा राखेको भन्दै मिसन–२०८४ सफल बनाउन लाग्नुपर्ने बताउनुभयो । युवा सङ्घका इन्चार्ज राजीव पहाडीले युवाका मुद्दा पहिचान गरि युवालाई स्वदेशमा नै स्वरोजगार बनाउने खालका कार्यक्रममा युवा सङ्घ केन्द्रीत हुनुपर्ने बताउनुभयो । """
कप्तान रोहित लुम्बिनीमै निरन्तर,"""काठमाडौँ, असार १० गते । राष्ट्रिय क्रिकेट टोलीका कप्तान रोहितकुमार पौडेललाई लुम्बिनी लायन्सले नेपाल प्रिमियर लिग (एनपिएल) को दोस्रो संस्करणका लागि रिटेन गरेको छ । रोहितलाई आगामी सिजनमा पनि मार्की खेलाडीको रूपमा पुनः निरन्तरता दिइएको लुम्बिनीले जनाएको छ । रोहितको कप्तानीमा रहेको लुम्बिनीले पहिलो संस्करणमा समूह चरणमै सीमित बनेको थियो । नेपाल प्रिमियर लिगको दोस्रो संस्करणका लागि मिनि अक्सन हुनुअघि फ्रेन्चाइज टोलीले खेलाडी रिटेन र रिलिज गर्न थालेका छन् । यसअघि सुदूरपश्चिम रोयल्सले राष्ट्रिय टोलीका उपकप्तान दीपेन्द्रसिंह ऐरीसहित विनोद भण्डारी, आरिफ शेख, अविनाश बोहरा, इशान पाण्डे र नरेन साउदलाई रिटेन गरेको थियो । यस्तै चितवन राइनोजले कुशल मल्ल, रिजन ढकाल, दीपक बोहरा, अमरसिंह राउटेला, कमलसिंह ऐरी र गौतम केसीलाईलाई रिटेन गरेको थियो । """
रोपाइँ सम्पन्न,"""दोलखा, असार ९ गते । दोलखाको भिमेश्वर नगरपालिका–१ फास्यालुङ गाउँस्थित खेतमा रोपाइँ  सम्पन्न भएको फाँट । यस वर्ष मनसुन बेलैमा सक्रिय भएकाले असारको पहिलो हप्तामै खेत रोपिसकेको स्थानीय बताउँछन् । दोलखाको अन्य क्षेत्रमा पनि धमाधम रोपाइँ भइरहेको छ। """
नेपाल औषधी आयातकर्ता संघको अध्यक्षमा पवन आचार्य निर्वाचित,"""काठमाडौँ, असार १० गते । नेपाल औषधी आयातकर्ता संघ (मियान)को अध्यक्ष पदमा पवन आचार्य निर्वाचित हुनुभएको छ । संघको आठौँ वार्षिक साधारणसभा तथा अधिवेशनबाट आचार्यको नेतृत्वमा १९ सदस्यीय नयाँ कार्यसमिति निर्विरोध निर्वाचित भएको हो । यसअघि आचार्य संघको महासचिव पदमा कार्यरत हुनुहुन्थ्यो । यस्तै, अधिवेशनबाट संघको उपाध्यक्षमा पृथ्वीराज वैद्य र सुमन कयाल निर्वाचित हुनुभयो । महासचिव पदमा मधु पौडेल, सचिव पदमा सुरेश अग्रवाल र कोषाध्यक्ष पदमा सन्दीप खनाल निर्वाचित हुनुभएको छ । यस्तै कार्यसमिति सदस्यहरुमा मुकुन्द राजभण्डारी, सुशीलकुमार श्रेष्ठ, महेन्द्र श्रेष्ठ, ख्वाजा तारिक राना, निरजकुमार झा, शितोष शाह निर्वाचित हुनुभएको छ । यसैगरी, डा. आनन्दा राजभण्डारी, सुरज टिवटिवाल, राज किशोर, आनन्द चौधरी, चन्द्रशेखर रूङ्टा र डा अब्बुल हुसेन अन्सारी  निर्वाचित हुनुभयो । थप एक जना सदस्य भने अध्यक्षले मनोनित गर्नुहुनेछ  । नयाँ कार्यसमितिको पदावधी तीन वर्षको हुनेछ । कार्यक्रममा स्वास्थ्य तथा जनसङ्ख्या मन्त्रालयका सचिव डा. विकास देवकोटाले औषधीको गुणस्तरलाई प्राथमिकतामा राखेर कारोबार गर्न आयातकर्ताहरुलाई सुझाव दिनुभयो । उहाँले औषधीको मूल्यका सन्दर्भमा जनतालाई केन्द्रविन्दुमा राखेर नै निर्णय गर्नुपर्ने पक्षमा सरकार रहेको बताउनुभयो । उहाँले आयातकर्ताहरुले विगतमा महामारी, दैविप्रकोप, महाविपत्तीका बेलामा गरेको योगदानको स्मरण गर्दै औषधी अभाव हुन नदिनका गरेको कार्यको समेत बताउनुभयो । कार्यक्रममा नेपाल चिकित्सक संघका अध्यक्ष डा. अनिल कार्कीले सरोकारवालाको कुरा नसुनी एकपक्षीय रुपमा औषधीको मूल्य सम्बन्धी तयार गरिएको प्रतिवेदन आफैँमा अपारदर्शी र न्यायोचित नदेखिएको आरोप लगाउनुभयो । उहाँले प्रतिवेदनले चिकित्सक बर्गलाई बदनाम गर्न खोजिएको, औषधीको मूल्य बढाउने तत्व चिकित्सक भएको जस्तो गरी देखाइएको बताउनुभयो । औषधी व्यवस्था विभागका महानिर्देशक नारायणप्रसाद ढकालले प्रतिवेदनको बचाउँ मात्रै गरेनन्, अनावश्यक र आधारहीन रुपमा औषधी आयातका लागि दबाब दिने काम भएको आरोप लगाउनुभयो । उहाँले प्रतिवेदनमा भएका कुराहरुलाई कार्यान्वयन गराउनु पर्ने पक्षमा आफू रहेको बताउनुभयो । कार्यक्रममा मियानका महासचिव मधु पौडेल, नेपाल औषधी उत्पादक संघका उपाध्यक्ष सन्तोष बराल, आयुर्वेदिक औषधी उत्पादक संघका अध्यक्ष सुमन पाण्डे, नेपाल औषधी थोक व्यवसायी संघका अध्यक्ष गणेश नेपाल, आयुर्वेदिक औषधी व्यवसायी रामचन्द्र बुढाथोकी लगायतले औषधी क्षेत्रका समस्या, राज्यले चाल्नुपर्ने नीतिकाबारेमा मन्तल्य व्यक्त गर्नुभयो । """
नौ वर्षमा पनि बनेन २१ किमी सडक,"""छविलाल पाण्डे बुटवल, असार १० गते । रुपन्देहीको बेलबास–बेथरी सडक विस्तारको काम नौ वर्षसम्म पनि पूरा नहुँदा त्यस क्षेत्रका बासिन्दा र यात्रु लामो समयसम्म सास्ती बेहोर्न बाध्य भएका छन् । विसं २०७३ देखि सुरु भएको बुटवलको बेलबासदेखि बेथरी हुँदै लुम्बिनी जाने २१ किलोमिटर सडक विस्तार कार्य अझैसम्म पूरा नहुँदा स्थानीय बासिन्दाका साथै उक्त सडक भएर आवतजावत गर्ने यात्रुले सास्ती बेहोर्नु परेको हो । समयमै काम सम्पन्न नहुँदा बेलबास–बेथरी सडकखण्ड अन्तर्गत बुटवलको नहरपुर र रानीगन्ज क्षेत्रका बासिन्दा पानी पर्दा हिलो र सुक्खायाममा धुलोले सास्ती बेहोर्दै आएका छन् । सडकको बिचमा परेको खाल्टाखुल्टीले हैरान भएपछि स्थानीयले विगत दुई वर्षअघि सङ्घर्ष समिति नै बनाएर बेला बेलामा विरोध गर्दै आए पनि सम्बन्धित निकायले ध्यान नदिएको स्थानीयको गुनासो छ । स्थानीय सङ्घर्ष समितिका संयोजक विजय ढकालले नौ वर्षदेखि अधुरो रहेको सडक विस्तारको काम छिटो पूरा गर्न स्थानीयवासीले पटक पटक सडक कार्यालय, प्रमुख जिल्ला अधिकारी तथा लुम्बिनी प्रदेशका मुख्यमन्त्रीलाई समेत आग्रह गरे पनि सुनुवाइ नभएको बताउनुभयो । वर्षा सुरु भएकाले तत्कालका लागि खाल्टाखुल्टी पुर्ने र बाँकी काम पनि यथाशीघ्र सम्पन्न गर्नुपर्ने उहाँको माग छ । सङ्घर्ष समितिका संयोजक ढकालले तत्काल काम सुरु नगरे पुनः आन्दोलनमा उत्रने चेतावनी दिनुभयो । उहाँले भन्नुभयो, “सङ्घ सरकारले सडक विस्तार गर्ने हो कि प्रदेश सरकारले हो, जसले गरे पनि यो काम चाँडै हुनुप¥यो भन्ने हाम्रो माग हो ।” बुटवल–बेलबास हुँदै लुम्बिनी जाने यो सडक दुई खण्डमा विभाजन गरेर निर्माण सुरु भएको थियो । यस अन्तर्गत दोस्रो प्याकेजमा आठ किलोमिटर निर्माण गर्ने ठेक्का वज्रगुरु कान्छाराम जेभीले लिएको थियो । उक्त कम्पनीले निर्माण गर्ने जिम्मा लिएको खण्डमा विभिन्न पाँच ठाउँमा ससाना काम अलपत्र हुँदा यात्रुले कष्ट बेहोर्नु परेको छ । सङ्घीय सरकारको अनुदान कार्यक्रम अन्तर्गत सडक विभागले २०७३ सालमा २१ किलोमिटर सडक विस्तारको ठेक्का लगाएको थियो । ठेक्का सम्झौता अनुसार २०७६ सालसम्म निर्माण सक्ने समयसीमा तोकिएको थियो । वज्रगुरुले साढे आठ किलोमिटरको प्याकेज २०७६ असार मसान्तसम्म सक्नुपर्ने थियो तर छ पटकसम्म म्याद थप्दै २०८१ चैतसम्म सम्पन्न गर्ने सीमा बढाइए पनि अहिलेसम्म काम पूरा भएको छैन । पछिल्लो समय ठेकेदार प्रतिनिधि पनि सम्पर्कमा नआउने र बहुबर्से योजना अनुसार थप बजेट पनि नआएकाले सडक कालोपत्रे, कलभर्ट, सडकपेटी निर्माण गर्नेलगायतका काम बाँकी रहेको सडक पूर्वाधार विकास कार्यालयको भनाइ छ । """
बजेट पारित गराउने सत्तापक्षीय दलको निर्णय,"""काठमाडौं, असार १० गते । प्रधानमन्त्री केपी शर्मा ओलीको आह्वानमा आज भएको सत्तापक्षीय राजनीतिक दलको बैठकले नेपाल सरकारबाट सङ्घीय संसदमा प्रस्तुत विनियोजन विधेयक, २०८२ पारित गराउने निर्णय गरेको छ । प्रधानमन्त्री निवास, बालुुवाटारमा आज भएको शीर्षनेताहरुको बैठकले आजको प्रतिनिधिसभाको बैठकमा बजेटमाथि उठेका छलफलमा प्रधानमन्त्रीसहित सम्बन्धित मन्त्रीहरुले आज जवाफ र स्पष्टीकरण दिएपछि निर्णयार्थ प्रस्तुत गरिने कार्यसूची भएकाले आफ्ना सांसदहरुलाई बजेटका पक्षमा मत जाहेर गराउने निर्णय गरेको हो । सत्तापक्षीय दलको बैठकमा सहभागी तराई मधेश लोकतान्त्रिक पार्टीका अध्यक्ष महन्थ ठाकुरले बजेटमा प्रस्तावित ‘टेक एन्ड पे’ का विवषयमा प्रमुुख दल नेपाल कम्युनिष्ट पार्टी (एमाले) र नेपाली कांग्रेसबीच समझदारी भइसकेकाले बजेट पारित गराउने विषयमा छलफल भएको जानकारी दिनुभयो । रासस """
"सुनचाँदी बजारः सुन बढ्यो, चाँदी घट्यो","""काठमाडौँ,  असार ८ गते ।  विगत केही दिनदेखि उच्च वृद्धि भएको सुनचाँदीको मूल्यमा बिहीबारदेखि सामान्य गिरावट आएको छ । शुक्रबारको तुलनामा आज बजार खुल्दा सुन तोलामा रु. ५०० ले बढेको छ भने र चाँदी रु. १० ले घटेको छ । नेपाल सुनचाँदी व्यवसायी महासङ्घका अनुसार आज एक तोला सुनको मोल रु. एक लाख ९५ हजार २०० तथा सोही परिमाणको चाँदीको मोल रु. दुई हजार १६० निर्धारण भएको छ । शुक्रबार प्रतितोला सुन रु. एक लाख ९४ हजार ७०० र चाँदी रु. दुई हजार १५० मा कारोबार भएको थियो । अन्तर्राष्ट्रिय बजारमा आज एक औँस सुन तीन हजार ३६७ अमेरिकी डलरमा खरिदबिक्री भइरहेको अन्तरराष्ट्रिय सञ्चारमाध्यमले जनाएका छन् । रासस """
नेपाली उद्धारको तयारी,"""अहिले मध्यपूर्व तनावग्रस्त छ । इजरायल–हमास युद्ध चलिरहेकै बेला गएको सातादेखि इजरायल र इरानबिच युद्ध चर्केको छ । दुवै मुलुक एकअर्काविरुद्ध आक्रामक ढङ्गले प्रस्तुत भएका छन् । विवादास्पद परमाणु कार्यक्रमलाई लिएर इजरायलले शुक्रबार बिहानै इरानमाथि भीषण हवाई आक्रमण सुरु गरेपछि इरान प्रत्याक्रमणमा उत्रेको हो । सात दिनदेखिको युद्धमा जनधनको व्यापक क्षति भएको छ । एक अर्काविरुद्ध गोलाबारुद, क्षेप्यास्त्र, बम, ड्रोन प्रहार गरी आक्रमण भइरहँदा जनजीवन अस्तव्यस्त बन्न पुगेको छ । अहिलेसम्मको घटनाक्रमले के देखाएको छ भने यो युद्धमा इरानभन्दा इजरायल शक्तिशाली देखिएको छ । जनधनको क्षतिको हिसाबले पनि इरानको तुलनामा इजरायलमा कम क्षति भएको छ । इजरायलले बङ्करमा राखेर नागरिकलाई सुरक्षा दिइरहेको छ । तैपनि दुवै देशमा अशान्ति छ, आमनागरिक त्रासमा छन् । कति बेला को कहाँ मारिने हो वा घाइते हुने हो भन्ने त्रासमा नागरिक सुरक्षाको खोजीमा छन् । यस्तो अवस्थामा नेपाल सरकारले इरान र इजरायलमा रहेका नेपालीको आवश्यक उद्धारका लागि तयारी सुरु गरेको छ । श्रम, रोजगार तथा सामाजिक सुरक्षा मन्त्रालयले युद्धरत इजरायलमा कार्यरत नेपाली श्रमिकलाई सुरक्षित गर्दै उद्धार गर्ने विषयमा कार्ययोजना बनाएको छ । श्रम मन्त्रालयमा बसेको आपत्कालीन बैठकले कार्ययोजना बनाएको हो । बैठकले गएको शुक्रबारदेखि इजरायल र इरानबिच युद्ध चर्किन थालेसँगै मध्यपूर्वी देशमा कार्यरत नेपाली श्रमिकलाई सुरक्षित गर्ने र उद्धार गर्ने विषयमा कार्ययोजना बनाएर अगाडि बढ्ने विषयमा सहमति गरेसँगै स्वदेश फर्कन चाहने नेपालीमा आशा पलाएको छ । बैठकमा नेपाली श्रमिकको उद्धार गर्न राज्यका सबै संयन्त्र परिचालन गर्ने र आवश्यक स्रोत जुटाउने निर्णय भएको छ । त्यस्तै स्थलगत मार्गबाट उद्धार गर्न छिमेकी देशमा प्रवेश गर्न सीमामै भिसा उपलब्ध गराउन अनुरोध गरेको छ । नेपाल सरकारले आपत्कालीन कामबाहेक मध्यपूर्व क्षेत्रमा यात्रा नगर्न ट्राभल एडभाइजरी जारी गरेको छ । अहिले युद्धग्रस्त क्षेत्रका नेपालीलाई मानसिक परामर्श सेवा सुरु गर्ने, मध्यपूर्वमा श्रमिक नलैजान रोजगारदातालाई अनुरोध गर्ने, श्रमिकको हवाई टिकट सार्न लाग्ने खर्च मिनाहा गर्न पर्यटन मन्त्रालयमार्फत उडान कम्पनीलाई अनुरोध गर्ने निर्णय भएको छ । यस्तै नेपाली दूतावासलाई आवश्यक स्रोत उपलब्ध गराउने र आफ्ना नागरिक उद्धार गर्दा नेपालीलाई पनि स्थान दिन भारत र चीनलाई अनुरोध गर्ने निर्णय बैठकले गरेको छ । भारत र चीनले त्यहाँ रहेका आफ्ना नागरिकको उद्धार सुरु गरेका छन् । इजरायलमा कार्यरत नेपाली श्रमिकमध्ये धेरैले आफू सुरक्षित भएर काम गर्ने तर अहिले नै स्वदेश नफर्कने जानकारी पनि गराएका छन् । कतिपय चाहिँ स्वेदश फर्कन आतुर पनि छन् । युद्धसँगै असुरक्षा पनि बढेकाले त्रसित भएको मनोविज्ञान प्रकट गरेको हुँदा नेपाली श्रमिकलाई मनोपरामर्श सेवा दिनुपर्ने अवस्था पनि देखिएको छ । इजरायलमा रहेको नेपाली दूतावासका अनुसार त्यहाँ पाँच हजारभन्दा बढी नेपाली छन् । वैदेशिक रोजगार विभागका अनुसार पछिल्लो पटक दुई सरकारबिच जिटुजी गरेर गएकाको सङ्ख्या एक हजार ८८८ जना छन् । अन्य कृषिमा काम र अध्ययन गर्न र अन्य देशबाट विभिन्न काम गर्न त्यहाँ पुगेका छन् । इजरायलको अवस्था सहज नभएकाले अहिले सहायक श्रमिक केयर गिभरमा इजरायल जाने भिसा र टिकट लिएर बसेका ३५ जनाको टिकट रद्द गरिएको छ । इजरायलमा केयर गिभरमा जान असार ७ गते शनिबारका लागि टिकट लिएकालाई तत्काल नपठाउन इजरायली पक्षबाट पत्राचार भएपछि उनीहरूको टिकट रद्द गरिएको हो । युद्धबाट बढी प्रभावित इरानमा पनि केही नेपाली कार्यरत छन् । त्यहाँको अवस्था अत्यारलाग्दो छ । इजरायलले इरानको राजधानी तेहरान खाली गर्न आदेश गरेसँगै त्यहाँ झन् ठुलो त्रास छ । तेहरानबाट धमाधाम मानिसहरू अन्यत्र जान थालेका छन् । त्यहाँ भीषण रूपमा बमबारी भइरहेको छ । इजरायलभन्दा पनि इरानमा रहेका नेपालीलाई छिटोभन्दा छिटो उद्धार गरी स्वदेश ल्याउनुपर्ने अवस्था छ । इरानलाई आत्मसमर्पण गर्न वा घातक परिणाम भोग्न अमेरिकाले चेतावनी दिएको छ । इरानले आत्मसमर्पण गर्न मानेन भने इजरायललाई साथ दिँदै इरानविरुद्ध थप कारबाही गर्ने सङ्केत अमेरिकाले गरेको छ । इरानले भने आत्मसमर्पण नगर्ने बताएको छ । यसले गर्दा युद्ध लम्बिने र परिस्थिति अरू जटिल बन्ने खतरा देखिएको छ । यस्तो अवस्थामा इजरायल र इरानमा मात्र होइन खाडी क्षेत्रमा रहेका लाखौँ नेपालीको जीवन सुरक्षा गर्न नेपाल सरकारले भरपर्दो व्यवस्थाका लागि पहल गर्नुपर्ने अवस्था देखिएको छ । युद्ध रोकी वार्ताद्वारा समस्या समाधान गर्नतिर लाग्ने हो भने अहिले त्यस क्षेत्रमा देखिएको यो अत्यासलाग्दो अवस्थाले सहजै निकास पाउने छ । """
ताप्लेजुङका नौ वटै स्थानीय तहको बजेट चार अर्ब बढी,"""चन्द्र पन्दाक ताप्लेजुङ, असार १० गते । ताप्लेजुङका नौ वटै स्थानीय तहले सवा चार अर्ब रुपियाँ बढी बजेट प्रस्तुत गरेका छन् । एक नगरपालिका र आठ गाउँपालिकासहित जिल्लाका नौ वटा स्थानीय तहले आगामी आर्थिक वर्षका लागि उक्त बजेट प्रस्तुत गरेका हुन् । मङ्गलबारसम्ममा आगामी आवको बजेट प्रस्तुत गरी सकेका यहाँका नौ वटै स्थानीय तहको कुल बजेट चार अर्ब २२ करोड ३० लाख ५२ हजार ५४५ रुपियाँ रहेको छ । सबैभन्दा बढी फुङ्लिङ नगरपालिकाले ७६ करोड २७ लाख ३३ हजार ३८९ रुपियाँको बजेट प्रस्तुत गरेको छ । मङ्गलबार आयोजित १८ औँ नगर अधिवेशनमा नगरपालिकाकी उपप्रमुख भीमादेवी ओझाले उक्त बजेट प्रस्तुत गर्नुभएको हो । मङ्गलबार नै फक्ताङ्लुङ गाउँपालिकाको पनि १८ औँ गाउँ अधिवेशनमार्फत् उपाध्यक्ष रवीन साम्रा लिम्बूले आगामी आवका लागि ५५ करोड ३८ लाख एक रुपियाँ बराबरको बजेट प्रस्तुत गर्नुभएको छ । त्यस्तै मिक्वाखोला गाउँपालिकाका उपाध्यक्ष डण्डु लामा शेर्पाले ४० करोड सात लाख ७७ हजार ८१२ रुपियाँको बजेट पेस गर्नुभएको छ । उता पाथीभरा याङ्वरक गाउँपालिकाले १८ औं गाउँ अधिवेशनमा उपाध्यक्ष रनमाया गुरुङले ५२ करोड ५१ लाख ७४ हजार ५५२ रुपियाँको बजेट प्रस्तुत गर्नुभएको छ । गएको सोमबार आठराई त्रिवेणी गाउँपालिकाले २१ औँ गाउँ अधिवेशन सम्पन्न गर्दै कुल ५२ करोड ३६ लाख ५४ हजार रुपियाँ बराबरको बजेट सार्वजनिक गरेको छ । गाउँपालिका उपाध्यक्ष शान्ताकुमारी आङ्बुहाङले गाउँ अधिवेशनमा उक्त बजेट सार्वजनिक गर्नुभएको थियो । सोमबार नै मैवाखोला गाउँपालिका उपाध्यक्ष कमलकुमार लिम्बूले पनि १७ औँ गाउँ अधिवेशनमार्फत ४४ करोड ७१ लाख १६ हजार रुपियाँको बजेट सार्वजनिक गर्नुभएको छ । सोमबार नै मेरिङ्देन गाउँपालिकाले पनि १८ औँ गाउँसभा तथा अधिवेशन आयोजना गर्दै ५० करोड ५७ लाख ५० हजार ९२८ रुपियाँ बराबरको बजेट सार्वजनिक गरेको छ । गाउँपालिका उपाध्यक्ष दुर्गाप्रसाद श्रेङचोङ्बाङले आगामी आवका लागि उक्त बजेट प्रस्तुत गर्नुभएको हो । यसअघि असार ५ गते ४४ करोड ५२ लाख ८७ हजार रुपियाँ बराबरको आगामी आवका लागि बजेट सार्वजनिक गरेको थियो । उक्त बजेट गाउँपालिका उपाध्यक्ष कृष्णकुमारी कडरिया (बन्दना) ले १७ औँ गाउँ अधिवेशनसमक्ष प्रस्तुत गर्नुभएको थियो । त्यसैगरी सिरिजङ्घा गाउँपालिकाले पनि गएको आइतबार नै आगामी आवको बजेट सार्वजनिक गरेको छ । गाउँपालिका उपाध्यक्ष डा. चित्रकुमार माबो लिम्बूले १७ औँ गाउँ अधिवेशनमार्फत कुल ५८ करोड ७५ लाख आठ हजार ८६३ रुपियाँको बजेट प्रस्तुत गर्नुभएको थियो । मङ्गलबार सम्ममा बजेट प्रस्तुत गरी सकेका जिल्लाका नौवटै स्थानीय तहले आगामी आवका लागि नीति कार्यक्रम पनि प्रस्तुत गरी सकेका छन् । नीति कार्यक्रमहरु सम्बन्धित स्थानीय तहका प्रमुख अर्थात अध्यक्षले अधिवेशनमार्फत प्रस्तुत गर्नुभएको छ । """
बर्दियाका आठ स्थानीय तहको बजेट सात अर्ब ३७ करोड,"""ज्योति पन्थी बबई (बर्दिया), असार १० गते । बर्दिया जिल्लामा रहेका ६ नगरपालिका र २ गाउँपालिका गरी आठ वटा स्थानीय तहहरुले आर्थिक वर्ष २०८२-०८३ का लागी ७ अर्ब ३७ करोड ५२ लाख ४७ हजार ३७९ रुपियाँको बजेटसहितको नीति तथा कार्यक्रम सार्वजनिक गरेका छन् । बर्दिया जिल्लाको सदरमुकाममा रहेको सबैभन्दा पुरानो नगरपालिकाको रूपमा रहेको गुलरिया नगरपालिकाले आगामी वर्षका लागि एक अर्ब ५ करोड ३५ लाख १४ हजार ७३१ रुपियाँको बजेट मङ्गलवार १४ औँ नगर अधिवेशनबाट सार्वजनिक गरेको छ । गुलरिया नगरपालिकाले सार्वजनिक गरेको बजेटसहितको नीति तथा कार्यक्रममा गुलरियामा रहेको प्रमुख पर्यटकिय क्षेत्र दुर्लभ जनावर कृष्णसार संरक्षणदेखि पर्यटन प्रवर्द्धन प्रचारप्रसार र नगरवासीलाई कृषिमा अभिप्रेरित गर्दे आमदानी बढाउँदै युवाहरुलाई रोजगार प्रवर्द्धन गर्नेसम्मका कार्यक्रम नीति तथा कार्यक्रममा राखिएको छ भने गुलरिया नगरपालिकामा सञ्चालनमा रहेका विभिन्न किसिमका विकास निर्माणसम्बन्धी कामहरु सम्पन्न गर्नका लागि आगामी आर्थिक वर्षमा सङ्घ र प्रदेशसँग सहयोगको अपेक्षा राखेको छ । त्यसैगरी गुलरिया नगरपालिकाले आफ्नो नीति तथा कार्यक्रममा कक्षा १ देखि १२ सम्म सामुदायिक विद्यालयमा अध्ययनरत छात्रछात्राहरूका लागि निःशुल्क शिक्षाको व्यवस्था गर्ने, नगरवासीलाई स्वास्थ्य सेवा प्रदान गर्न प्रत्येक वडामा सञ्चालनरत नगर स्वास्थ्य केन्द्रहरूलाई अझ प्रभावकारी बनाउने र नगरवासीका लागि नगर सरकार छ भन्ने तथ्य कार्यान्वयन गर्ने गरी आगामी आर्थिक वर्षको नीति तथा कार्यक्रम सार्वजनिक गरिएको गुलरिया नगरपालिकाका नगरप्रमुख मुक्तिनाथ यादवले बताउनुभयो । त्यसैगरी बार बर्दिया नगरपालिकाले बारबर्दिया नगरपालिकामा रहेको प्रमुख पर्यटकीय क्षेत्र सतखलुवा तालको संरक्षणसहित प्रचार प्रसार गर्ने गरी आगामी वर्षका लागि ९९ करोडको वार्षिक बजेट सार्वजनिक गरेको बार बर्दिया नगरपालिकाका नगर प्रमुख छविलाल थारुले बताउनुभयो । बाँसगढी नगरपालिकाले ९४ करोड २५ लाख, मधुवन नगरपालिकाले १ अर्ब, बढैयाताल गाउँपालिकाले ७१ करोड २५ लाख ४३ हजार ९४५, ठाकुरबाबा नगरपालिकाले ९६ करोड ८९ लाख ६२ हजार ६३४, राजापुर नगरपालिकाले १ अर्ब १२ करोड ७ लाख ४ हजार र गेरुवा गाउँपालिकाले ५९ करोड ११ लाख ६६ हजार ८०० रुपियाँको बजेट मङ्गलवार सार्वजनिक गरेका छन् । बर्दिया जिल्लामा यस वर्ष सबै पालिकाले समयमा नै बजेट सार्वजनिक गरेका छन् । """
उपलब्ध स्रोतको सीमामा रहेर बजेट विनियोजन गरिएको हो : गृहमन्त्री लेखक,"""काठमाडौँ, असार १० गते । गृहमन्त्री रमेश लेखकले उपलब्ध स्रोतको सीमामा रहेर बजेट विनियोजन गरिएको बताउनुभएको छ । प्रतिनिधिसभाको आजको बैठकमा विनियोजन विधेयक, २०८२ अन्तर्गत गृह मन्त्रालयसँग सम्बन्धित विनियोजित शीर्षकमाथि सांसदहरूले उठाउनुभएको जिज्ञासाको जवाफ दिँदै गृहमन्त्री लेखकले बजेटको सीमाका कारण शतप्रतिशत माग सम्बोधन हुन नसकेको बताउनुभयो । “स्वाभाविक रूपमा हाम्रा माग र आवश्यकता धेरै छन् । तर हामीसँग स्रोत र साधनको सीमितता छ । त्यही सीमितताका बिच उपलब्ध स्रोत र साधनलाई प्राथमिकीकरण गरेर अधिकतम उपलब्धि हासिल गरेर कार्यसम्पादन गर्नुपर्ने अवस्था छ,” गृहमन्त्री लेखकले भन्नुभयो ।  आगामी आर्थिक वर्ष २०८२-८३ मा समग्र गृह मन्त्रालयका लागि कुल दुई खर्ब आठ अर्ब २४ करोड ८५ लाख विनियोजन भएकामा चालुतर्फ एक खर्ब ९२ अर्ब ९१ करोड ८७ लाख र पुँजीगततर्फ १५ अर्ब ३२ करोड ९८ लाख विनियोजन भएको उहाँले जानकारी दिनुभयो । “यो रकम गत आवको विनियोजनभन्दा बढी हो । यसमा सामाजिक सुरक्षा तथा संरक्षणमा मात्र रु १०९ अर्ब विनियोजन भएको छ । यो कुल विनियोजनको ५२ दशमलव तिन प्रतिशत हो”, गृहमन्त्री लेखकले भन्नुभयो । सुरक्षाकर्मीको तलब भत्तामा नै ठुलो रकम आवश्यक पर्ने तथा त्यसबाहेक अन्य अनिवार्य दायित्वमा ठुलो रकम खर्च हुने हुँदा सोबाट बचत भएको रकम मात्र अन्य कार्यमा उपयोग गर्न सकिने अवस्था रहेको उहाँले उल्लेख गर्नुभयो । गृहमन्त्री लेखकले नेपाल प्रहरी र सशस्त्र प्रहरी बल नेपालले न्यून स्रोत र साधनका भरमा काम गरिरहेका उल्लेख गर्दै दुवै निकायका लागि आवश्यक पूर्वाधारको विकास गर्नुपर्ने आवश्यकता रहेको बताउनुभयो । चालु आवमा उपलब्ध बजेटको सीमाभित्र रहेर केही पूर्वाधार विकासका लागि प्रस्ताव गरेको उहाँको भनाइ छ । पूर्वाधार विकासमा तिनवटै तहको लागत साझेदारीमा पूर्वाधार निर्माण गर्नेगरी ४० करोड विनियोजन गरिएको उहाँले उल्लेख गर्नुभयो । “प्रहरी चौकीको स्तरोन्नति र इलाका प्रशासन कार्यालय थप गर्नुपर्ने अवस्था छ, देशभरबाट धेरै मात्रामा यस्ता संरचना निर्माण र अस्थायी प्रहरी चौकी राख्ने, अस्थायीलाई स्थायी गर्ने र स्थायीलाई स्तरोन्नति गर्ने माग आएको छ । मन्त्रालयले यसलाई प्राथमकितामा राखेको छ,” गृहमन्त्री लेखकले भन्नुभयो, “यी माग क्रमशः सम्बोधन गर्दै जाने हाम्रो नीति छ ।”  गृहमन्त्री लेखकले सुरक्षा निकायमा सरुवा तथा बढुवालाई व्यवस्थित गर्नुपर्ने आवश्यकतालाई ध्यानमा राखेर नेपाल प्रहरी र सशस्त्र प्रहरी बल नेपालसम्बन्धी विधेयक सदनमा पेस गरेको बताउनुभयो। यसबारे सदनले व्यापक छलफल गरी चाँडो टुङ्गोमा पुर्‍याउनुपर्नेमा उहाँले जोड दिनुभयो । “दुवै सुरक्षा निकायमा लामो समयदेखि सवारी साधन खरिद हुन सकेको छैन । धेरै पुराना सवारी साधन रहेको अवस्था छ । जसका कारण तोकिएको समयमा सुरक्षा निकायको उपस्थितिका लागि समस्या परेको छ”, उहाँले भन्नुभयो, “सुरक्षा निकायको अनिवार्य आवश्यकताका लागि नेपाल प्रहरीका लागि ३५ करोड १० लाख र सशस्त्र प्रहरी बल नेपालका लागि २१ करोड पाँच लाख रकम विनियोजन गरिएको बेहोरा अनुरोध छ । यद्यपि, यसबाट पनि सुरक्षा निकायको आवश्यकताको पूर्णरूपमा सम्बोधन भने हुन सकेको छैन ।” यस्तै, राष्ट्रिय परिचयपत्रलाई सेवा प्रवाहको आधारका रूपमा विकास गर्दै लगिएको गृहमन्त्री लेखकले बताउनुभयो । जनताले प्राप्त गर्ने सेवा लिन हरेक ठाउँमा विभिन्न प्रकृतिका कार्ड देखाउनुपर्ने आवश्यकताको अन्त्यका लागि नै राष्ट्रिय परिचयपत्रलाई प्रयोगमा ल्याइएको उहाँको भनाइ थियो । गृहमन्त्री लेखकले सामाजिक सुरक्षा भत्ता सम्बन्धित लाभग्राहीको खातामा नै जम्मा हुने व्यवस्था गरिएको, सामाजिक सुरक्षा भत्ताका लागि दर्ता हुने र नवीकरण गर्ने कार्य वडास्तरबाटै हुँदै आएको सदनलाई जानकारी गराउनुभयो । डोटी, बझाङ र जाजरकोट केन्द्रविन्दु भएका भूकम्पबाट भएको जनधनको क्षतिको राहत र पुनःस्थापनालाई तीव्रता दिइएको उल्लेख गर्दै उहाँले यस विषयमा सरकार संवेदनशील रहेको बताउनुभयो । भूकम्पबाट क्षतिग्रस्त निजी आवासको विस्तृत क्षति आँकलनको काम अगाडि बढेको र हालसम्म पश्चिम नेपाल भूकम्पबाट प्रभावित जिल्लाका ७४ हजार २३५ घरधुरीको विस्तृत क्षति आँकलन सम्पन्न भइसकेको उहाँले जानकारी दिनुभयो । “अस्थायी आवास निर्माण गर्न हालसम्म जाजरकोटमा एक अर्ब ६१ करोड २२ लाख, सल्यानमा सात करोड, बाजुरामा १० करोड ५० लाख, बझाङमा २३ करोड ५० लाख र अन्य विपद् प्रभावित जिल्लामा तिन अर्ब ९५ करोड ६५ लाख रकम उपलब्ध गराइएको छ”, उहाँले भन्नुभयो । गृहमन्त्री लेखकले प्रत्येक स्थानीय तहमा विपद् सामग्री भण्डारण गर्ने गरी गोदाम घरको अवधारणालाई अगाडि बढाएको बताउनुभयो । “आवश्यक विपद् सामग्री व्यवस्थापनका लागि प्रदेश सरकार र स्थानीय तहबाट पनि सहयोग हुने व्यवस्था मिलाइएको छ । प्रदेशस्तरमा स्थापित गोदामघर प्रदेश सरकारमार्फत सञ्चालन गर्ने व्यवस्था मिलाइएको छ”, उहाँले भन्नुभयो । त्यस्तै, कारागारमा कैदीबन्दीहरूलाई सुरक्षित राख्न आवश्यक सेवासुविधाको वृद्धि गरी न्यूनतम मानव अधिकारको संरक्षण गर्न सरकार संवेदनशील रहेको गृहमन्त्री लेखकको भनाइ छ । “कारागार भवनहरू क्रमशः निर्माण तथा मर्मत गर्ने नीतिअनुरूप केन्द्रीय कारागार भवन निर्माण नुवाकोट (तेस्रो चरणको कार्यका लागि) ३५ करोड विनियोजन गरिएको छ”, उहाँले भन्नुभयो, “साथै, कारागारलाई सुधार गृहमा रूपान्तरण गर्न सीपमूलक तालिम, उद्यमका लागि सहयोगी वातावरण र मनोसामाजिक परामर्श उपलब्ध गराइने छ । खुला कारागारको अवधारणाअनुसार कैदीबन्दीलाई लघु, घरेलु तथा साना उद्यममा रोजगारीसँग आबद्ध गरिने गरी बजेट विनियोजन गरिएको छ ।” गृह मन्त्रालयका लागि उपलब्ध बजेट विनियोजन गर्दा दिगो शान्ति, सुशासन, विकास र समृद्धिको राष्ट्रिय लक्ष्य हासिल गर्न शान्तिसुरक्षा र सुशासनलाई प्राथमिकतामा राखिएको छ । समग्र सुरक्षा संयन्त्रको संस्थागत सुदृढीकरण र आधुनिकीकरण, गृह प्रशासनको सङ्गठनात्मक सुदृढीकरण, मानव पुँजी व्यवस्थापन, नागरिकमैत्री सेवा प्रवाह, सूचना प्रविधिको अधिकतम उपयोग र तहगत सरकारबिच प्रभावकारी समन्वय कायम गर्ने कार्यलाई आधार बनाइएको मन्त्री लेखकको भनाइ छ । “म स्वयंले सोच गरेका उल्लिखित आधारभित्रका धेरै गर्नुपर्ने विषयहरू स्रोतको सीमाका कारण छुटेका छन् । गर्नुपर्ने सबै कार्यहरू यसै वर्ष गर्न सम्भव भएको छैन । छुटेका कार्यहरूलाई आगामी आर्थिक वर्षहरूमा क्रमिक रूपमा कार्यान्वयन गर्दै जानुपर्ने छ,” उहाँले भन्नुभयो, “गृह मन्त्रालयको शीर्षकमा विनियोजित रकमलाई पूर्णरूपमा सदुपयोग गर्नेगरी कार्यान्वयनको खाका समेत बनाइसकेका छौँ, जसले विनियोजित रकम खर्च नहुने वा गलत रूपमा खर्च हुन सक्ने सम्भावनालाई अन्त्य गर्ने छ ।” रासस """
राष्ट्रिय उत्कृष्ट कृषक पुरस्कारबाट १४ जना पुरस्कृत,"""काठमाडौँ, असार १० गते । देशभरका १४ जना कृषकलाई राष्ट्रिय उत्कृष्ट कृषक पुरस्कार वितरण गरिएको छ  । कृषि तथा पशुपक्षी विकास मनत्रालयद्वारा राष्ट्रपति भवन शीतलनिवासमा आयोजित समारोहमा राष्ट्रपति रामचन्द्र पौडेलले सातै प्रदेशको प्रतिनिधित्व हुने गरी एक प्रदेशबाट दुई जनालाई पुरस्कार प्रदान गर्नुभएको हो । पुरस्कृत हुने कृषकहरूमा कोशी प्रदेशवाट सुरेशकुमार मेहता (आर्य कृषि फर्म) र रमेश साह (रमेश कृषि फर्म) मधेस प्रदेशवाट भरतकुमार यादव (शम्भुनाथ माछा फर्म) र हीराबहादुर थापा मगर (निजगढ केरा एग्रीकल्चर) बाग्मती प्रदेशवाट चेतप्रसाद ढकाल  (कालिका पशु विकास केन्द्र) र दयाराम मचामसि (ग्रिनलाईन एग्रो प्राली) गण्डकी प्रदेशबाट छिरिङ ढोका गुरुङ (ङवाङ हिसी कृषि तथा पशुपक्षी अर्गानिक फर्म) र बाटुली तिवारी (मित्र वाटिका कृषि फर्म) , लुम्बिनी प्रदेशबाट जयपाल मौर्य (खाद्यन्न वाली) र सुवास कुर्मी (शान्ति उन्नत  पशुपालन तथा माछा फर्म) छ्न् ।त्यस्तै, कर्णाली प्रदेशबाट गोविन्द ओली (तरकारी खेती)  र भरतनाथ योगी (सुन्तला खेती) र सुदूरपश्चिम प्रदेशबाट प्रेमप्रसाद जोशी (खप्तड पशुपक्षी तथा कृषि फर्म) र लोकबहादुर थापा  (कैलाशेधरी कृषि तथा पोल्ट्री फर्म प्राली) छ्न् । पुरस्कृत कृषकलाई जनही दुई लाख रुपियाँ प्रदान गरिएको छ ।  युवा जनशक्तिलाई प्रोत्साहन गर्नुपर्छ : राष्ट्रपति पौडेल पुरस्कार वितरण समारोहलाई सम्बोधन गर्दै राष्ट्रपति रामचन्द्र पौडेलले कृषि व्यवसायलाई प्राथमिकतामा राखी युवा केन्द्रित स्टार्टअप कार्यक्रमहरू सञ्चालन गरी युवा जनशक्तिलाई प्रोत्साहन गर्नुपर्ने उल्लेख गर्नुभयो ।  उहाँले विदेशबाट फर्केका युवाहरूलाई उनीहरूले सिकेर आएको सीप प्रयोग गर्ने गरी कृषिमा आकर्षित गर्ने पनि वातावरणको निर्माणमा हाम्रा नीति निर्माता, सरकार र व्यावसायिक संस्थाहरूले विशेष ध्यान दिनुपर्ने बताउनुभयो । राष्ट्रपति पौडेलले भन्नुभयो, ‘‘कृषकको उत्पादनको बजारीकरणको व्यवस्था, समयमै बिउबिजन र मलको आपूर्ति, नवीनतम औजार, उपकरण यन्त्र र प्रविधिको उपलब्धता, कृषकको समस्याको पहिचान र निदानको व्यवस्था, कृषकको मनोबल उच्च बनाउन श्रमको सम्मानको व्यवस्था, कृषकलाई सहुलियतपूर्ण कर्जा र कृषि बिमाको व्यवस्था राज्यले प्राथमिकतामा राख्नुपर्ने विषयहरू हुन् । यसतर्फ म सबैको ध्यानाकर्षण गराउन चाहन्छु ।’’ उहाँले निमुखालाई न्याय र विपन्नलाई आयको व्यवस्था तथा श्रम गर्नेको सम्मान गर्ने संस्कृति बसाल्नु अपरिहार्य रहेको भन्दै कृषि, पर्यटन, जलस्रोत र उद्योग व्यवसायको विकासबाट नै हामीले औधोगिकीकरणको मार्ग प्रशस्त गरी आर्थिकरूपमा समृद्ध नेपालको निर्माण गरी सङ्घीय लोकतान्त्रिक गणतन्त्रको अभिष्ट पूरा गर्न सकिने बताउनुभयो । राष्ट्रपति पौडेलले नेपालको कृषि क्षेत्रले उपभोगमुखी उत्पादन र न्यून निर्यात क्षमता र उच्च व्यापार घाटाको प्रतिविम्ब गर्ने गरेको उल्लेख गर्दै अशिक्षित, गरिबी र न्युन आय हुने परिवारको पेसाको रूपमा रहेको कृषि व्यवसायले अहिले परिचय फेरेको बताउनुभयो । उहाँले भन्नुभयो–‘शिक्षित युवावर्ग तथा उच्च आय हुने परिवारले पनि अहिले कृषिलाई मुख्य पेसा बनाई यसैबाट लाखौ आम्दानी गरिरहेका उदाहरणहरू छन् र कृषिमा नविनतम प्रविधि भित्रिएको छ । कृषि क्षेत्रमा प्रशस्त सम्भावना देखिएका छन् । अहिले नेपालले कतिपय कृषिजन्य उत्पादनरू निर्यात गरी आम्दानी गरिरहेको छ भने दुग्ध उत्पादन, माछा मासु र अण्डामा आत्मनिर्भर भएको छ । यसरी कृषिले गति लिनुमा तपाईंहरूजस्तै पौरखी कृषकहरूको मिहिनेत र लगनको कारण हो ।’ उहाँले राजनीतिक परिवर्तनपछिको अबको मुलुकको आवश्यकता भनेको आर्थिक समृद्धि, विकास र शान्ति भएको भन्दै मुलुकमै उत्पादन र रोजगारी बढाएर आयात घटाउने तथा निर्यात बढाउनेतर्फ नीति निर्माता, योजनाविद् र सरकारले विशेष कार्यक्रम ल्याउन अति जरुरी रहेको बताउनुभयो । पुरस्कार वितरण समारोहलाई सम्बोधन गर्दै मन्त्री अधिकारीले आजको दिन हामी सबैका लागि गर्व र प्रेरणाको दिन भएको बताउनुभयो । नेपाल सरकार, कृषि तथा पशुपक्षी विकास मन्त्रालयद्वारा स्वीकृत ‘राष्ट्रिय उत्कृष्ट कृषक पुरस्कार कार्यक्रम कार्यान्वयन कार्यविधि, २०८१’ अनुसार देशभरका ७ वटै प्रदेश मन्त्रालयबाट उत्कृष्ट कृषकको रूपमा छानिएर आउनुभएका १४ जना कृषकहरूलाई उहाँहरुले कृषि क्षेत्रमा पुर्‍याउनु भएको योगदानलाई उच्च मूल्याङ्कन गर्दै सम्मान गर्न पाउनु एक ऐतिहासिक अवसर भएको उल्लेख गर्नुभयो । मन्त्री अधिकारीले भन्नुभयो , हाम्रा किसानहरूले माटोमा बगाएको पसिनाले नै हाम्रो भान्छा भरिएको छ, हाम्रो अर्थतन्त्रलाई टेवा पुगेको छ र सिंगो राष्ट्रले खाद्य सुरक्षाको अनुभूति गर्न पाएको छ। प्रकृतिका चुनौतीहरूका बिच पनि  कृषकहरुले कृषि क्षेत्रमा पुर्‍याउनुभएको योगदान अतुलनीय छ। उहाँहरूको अथक परिश्रम, धैर्यता र लगनशीलताको आज हामीले कदर गरेका छौँ मन्त्री अधिकारीले ,भन्नुभयो । उत्कृष्ट कृषक पुरस्कारले कृषि पेसालाई आत्मसम्मान र सम्भावनाको बाटोका रूपमा स्थापित गर्दै समाजमा नयाँ प्रेरणा दिएको उल्लेख गर्दे मन्त्री अधिकारीले  यो सफलताले विशेष गरी युवा, महिला र साना कृषकहरूका लागि प्रेरणाको स्रोत बनेको छ, जसले कृषि पेसाप्रतिको दृष्टिकोणमा सकारात्मक परिवर्तन ल्याइरहेको छ भन्नुभयो । पुरस्कृत भएका जस्तै हजारौ सक्रिय कृषकहरूको योगदानले नेपाली कृषि व्यवसायलाई आत्मनिर्भर, उत्पादनमुखी र आधुनिक बनाउने दिशामा महत्त्वपूर्ण मार्गनिर्देशन दिएको पनि मन्त्री अधिकारीले उल्लेख गर्नुभयो । उहाँले थप्नुभयो । तपाईंहरूको सफलताले समाजमा कृषि पेसाप्रतिको दृष्टिकोण परिवर्तन गर्ने छ, र कृषि पेसालाई सम्मानित, सम्भावनायुक्त र भविष्यदृष्टि भएको पेसाको रूपमा स्थापित गर्ने छ भन्ने विश्वास लिएको छु । कृषि तथा पशुपक्षी विकास मन्त्रालयले नीति, योजना र कार्यक्रममार्फत किसानमुखी सेवा प्रवाहलाई अझ प्रभावकारी र समावेशी बनाउने प्रतिबद्धतासमेत मन्त्री अधिकारीले व्यक्त गर्नुभयो । कृषि क्षेत्रमा प्रविधिको प्रयोग, नवप्रवर्तन र युवा सहभागितालाई प्रोत्साहन गर्दै कृषि व्यवसायलाई देशको समृद्धिको आधार बनाउने हाम्रो साझा लक्ष्य रहेको र यसलाई वनाउन सवैको हातेमालो आवश्यक छ मन्त्री अधिकारीले भन्नुभयो । """
सीमितताबिच सन्तुलन कायम गरिएको दाबी,"""गोरखापत्र समाचारदाता काठमाडौँ, असार १० गते । विनियोजन विधेयक–२०८२ को मन्त्रालयगत शीर्षकको छलफलमा उठेका प्रश्नको विभागीय मन्त्रीहरूले जवाफ दिनेक्रम सोमबारदेखि सुरु भएको छ । सोमबार १६ विभागीय मन्त्रीले एकै दिन जवाफ दिएका छन् । आफ्नो मन्त्रालयको बजेट सीमित स्रोतबिच सन्तुलित र यथार्थपरक रहेको भन्दै मन्त्रीहरूले प्रतिरक्षा गरेका छन् । छलफलक्रममा सांसदहरूले भने बजेट वितरणका विषयमा प्रश्न उठाएका थिए । मन्त्रालयगत शीर्षकको छलफलमा उठेका प्रश्नको जवाफ दिनेक्रममा ऊर्जामन्त्री दीपक खड्काले विद्युत् नियमन आयोगको भूमिकालाई प्रभावकारी बनाइने पनि बताउनुभयो । डेडिकेटेट र ट्रङ्कलाइन महसुल असुलका लागि पुनरवलोकन समितिले प्रक्रिया जारी राखेको मन्त्री खड्काले बताउनुभयो । बजेटमा समेटिएको ‘टेक एन्ड पे’ को विषय संशोधनका लागि ऊर्जा मन्त्रालयले अर्थ मन्त्रालयलाई पत्राचार गरेको पनि उहाँले जानकारी दिनुभयो । जवाफक्रममा संस्कृति पर्यटन तथा नागरिक उड्डयनमन्त्री बद्रीप्रसाद पाण्डेले संस्कृति नीति मन्त्रीपरिषद्मा अन्तिम रूप दिने चरणमा रहेको बताउनुभयो । पर्यटन नीतिलाई परिमार्जन र हवाई नीतिलाई पनि अन्तिम रूप दिनेक्रममा रहेको मन्त्री पाण्डेको भनाइ छ । बजेटमा आएका सुझावलाई मन्त्रालयले सक्दो सम्बोधन गर्ने पनि बताउनुभयो । खानेपानीमन्त्री प्रदीप यादवले सन् २०३० सम्म ९० प्रतिशत नागरिकमा स्वच्छ खानेपानी पु¥याउने लक्ष्य चुनौतीपू्र्ण रहेको बताउनुभयो । बजेट र जनशक्ति दुवैको चुनौती रहेको यादवको भनाइ छ । तीन तहको सरकारकै खानेपानी र सरसफाइ प्राथमिकतामा नरहेको बताउनुभयो । खानेपानी मन्त्रालयको बजेट सन्तुलित रहेको दाबी पनि मन्त्री यादवले गर्नुभयो । ‘कुलिङ अफ पिरियड’ विवाद हैन सङ्घीय मामिला तथा सामान्य प्रशासनमन्त्री राजकुमार गुप्ताले कुलिङ अफ पिरियड विवादका कारण निजामती सेवा विधेयक पारितको प्रक्रिया रोकिएको आरोप गलत भएको बताउनुभयो । उहाँले केही राजनीतिक सहमतिका लागि मात्र विधेयक पारितको प्रक्रिया रोकिएको बताउनुभयो । वन तथा वातावरणमन्त्री ऐनबहादुर शाहीले मानव वन्यजन्तु द्वन्द्व न्यूनीकरणका लागि सरकारले प्राथमिकतामा राखेको बताउनुभयो । लोपोन्मुख वन्यजन्तुको संरक्षणमा सफलता मिले पनि जङ्गलभित्रै रहने गरी वासस्थानलगायतका विषयमा सरकारले काम गरिरहेको बताउनुभयो । रक्षामन्त्री मानवीर राईले फास्ट ट्र्याकको सुरु विन्दु विवाद चाँडै निरूपण हुने बताउनुभयो । उहाँले राष्ट्रिय सेवा दल तालिममा सात हजारभन्दा बढी विद्यार्थी सहभागी भइसकेको बताउनुभयो । कृषि तथा पशुपन्छीमन्त्री रामनाथ अधिकारीले कृषि क्षेत्रका बिमा, अनुदानलगायतका कार्यक्रमलाई विस्तार गरिएको बताउनुभयो । मन्त्री अधिकारीले रासायनिक मल अभाव हुन नदिने प्रतिबद्धता जनाउनुभयो । बजेटले कृषि क्षेत्रबाट रोजगारी सिर्जना बढाउने गरी कार्यक्रम अघि सारिएको पनि उहाँको भनाइ थियो । बिमाको प्रथम विन्दु स्थानीय तह स्वास्थ्यमन्त्री प्रदीप पौडेलले सीमित स्रोतबाट अधिकतम सेवा प्रवाहको लक्ष्य राखिएको बताउनुभयो । आवधिक योजनालाई प्रभावकारी कार्यान्वयन गर्ने गरी नवीनतम् कार्यक्रम अघि सारिएको उहाँको भनाइ छ । स्वास्थ्य बिमालाई प्रभावकारी बनाउन सम्पूर्ण सुधारसँगै एकीकृत गरिने उहाँको भनाइ छ । सबै स्थानीय तहमा बिमाको एक प्रथम सेवा बिन्दु कायम गर्ने गरी कानुन संशोधन प्रक्रिया अघि बढाइएको उहाँको भनाइ छ । ठुला अस्पताल र प्रतिष्ठानलाई पूर्वाधारका क्षेत्रमा रकम उपलब्ध गराइएको मन्त्री पौडेलको भनाइ छ । यस्तै कानुन न्याय तथा संसदीय मामिलामन्त्री अजयकुमार चौरसियाले न्यायाधीश नियुक्ति संविधान र कानुनको व्यवस्थाविपरीत नरहेको बताउनुभयो । पार्टीको सिन्डिकेट र दलीय प्रभावमा नभएको उहाँले बताउनुभयो । सांसद अमरेशकुमार सिंहले मन्त्रीले न्यायाधीशलाई फोन गरेको भनेर लगाएको आरोपको मन्त्री चौरसियाले खण्डन गर्नुभयो । चौरसियाले सांसद सिंहको कल डिटेलसमेत परीक्षण गर्न चुनौती दिनुभयो । युवा तथा खेलकुदमन्त्री तेजुलाल चौधरीले बजेटको सीमाका कारणले सांसदले माग गरेका धेरै आयोजना समावेश गर्न नसकेको बताउनुभयो । जीर्ण अवस्थाका रङ्गशाला मर्मतसम्भार र नयाँ परियोजनालाई बजेट विनियोजन गर्नुपर्ने अवस्थाका कारण सांसदका कार्यक्रमलाई समावेश गर्न नसकिएको चौधरीले बताउनुभयो । सन्तुलित बजेट जवाफक्रममा भौतिक पूर्वाधार तथा यातायातमन्त्री देवेन्द्र दाहालले बजेट सीमितता कारण सांसदको माग अनुसार आयोजना समावेश गर्न नसकिएको बताउनुभयो । कमजोर र शक्तिशाली सांसदका आधारमा नभई आवश्यकताका आधारमा बजेट विनियोजन भएको बताउनुभयो । दामासाही नभए पनि सबैलाई सकेसम्म समेट्ने प्रयास आफूले गरेको बताउनुभयो । कुनै जिल्ला छुटेकाले आफूले पुनः आयोजना मागेरै योजना समावेश गरेको दाबी पनि मन्त्री दाहालले गर्नुभयो । बजेट पूर्ण रूपमा न्यायपूर्ण नभए पनि सकेसम्म सन्तुलित बनाउने प्रयास गरिएको उहाँको भनाइ छ । महिला बालबालिका तथा ज्येष्ठ नागरिकमन्त्री नवलकिशोर साहले ८० प्रतिशत नागरिकको प्रतिनिधित्व गर्ने मन्त्रालयलाई सबैभन्दा कम रकम विनियोजन भएको गुनासो गर्नुभयो । आफूले कुनै पनि निर्वाचन क्षेत्रलक्षित गरेर बजेट विनियोजन नगरेको मन्त्री साहले बताउनुभयो । उद्योग वाणिज्य तथा आपूर्तिमन्त्री दामोदर भण्डारीले व्यापारजन्य पूर्वाधार सुधारलाई बजेटले जोड दिएको बताउनुभयो । एकीकृत जाँच व्यवस्थालाई सरकारले प्राथमिकतामा राखेको पनि मन्त्री भण्डारीले बताउनुभयो । युवा उद्यमीलाई प्रवर्धनका कार्यक्रममा बजेटमा समावेश गरिएको उहाँको भनाइ छ । यस्तै भूमि व्यवस्था सहकारी तथा गरिबी निवारणमन्त्री बलराम अधिकारीले भूमिहीन, दलित र सुकुमवासीको समस्या समाधानका लागि सदनमा विचाराधीन विधेयकबाट निकास खोज्न सरकार प्रयत्नरत रहेको बताउनुभयो । हदबन्दीभन्दा बढीका जग्गा सरकारका नाममा ल्याउने प्रव्रिmया जारी रहेको पनि उहाँको भनाइ थियो । जवाफक्रममा शिक्षा विज्ञान तथा प्रविधिमन्त्री रघुजी पन्तले स्थानीय तहमा विनियोजन बजेटमध्ये ९२ प्रतिशत अनिवार्य दायित्वमा पर्ने मन्त्री पन्तले बताउनुभयो । सरकारले उपलब्ध भएसम्म सर्वाधिक बजेट शिक्षा क्षेत्रमा विनियोजन भएकाले खर्च कटौतीका प्रस्ताव फिर्ता लिन पन्तले सांसदलाई आग्रह गर्नुभयो । शिक्षा क्षेत्रको बजेट स्थानीय तहले आफ्नो आवश्यकता र अनकूलताका आधारमा उपयोग गर्न सक्ने भएकाले सङ्घीयताको मर्मविपरीत नरहेको उहाँको भनाइ थियो । उहाँले शिक्षकसँग भएको सम्झौता अनुसार संसदीय उपसमितिको प्रतिवेदन र सम्झौतालाई आधार मानेर सरकारले विद्यालय शिक्षा विधेयक पारितका लागि प्रयास गरिरहेको पनि बताउनुभयो । """
अन्नपूर्ण आधार शिविरका हिमनदी,"""म्याग्दी, (बेनी), असार १० गते । म्याग्दीका अन्नपूर्ण गाउँपालिका–४, नारच्याङस्थित अन्नपूर्ण प्रथम हिमालको आधार शिविरमा पग्लिएर हिमतालमा परिणत हुँदै गरेका हिमनदी । जलवायु परिवर्तनको कारण तापक्रम वृद्धि हुँदा वर्षौदेखि हिउँ जमेर बनेका हिमनदी पग्लन थालेका छन् । """
अब एकीकृत र संयुक्त परीक्षा हुन्छ :  वीरबहादुर राई,"""काठमाडौं, असार १ गते । लोकसेवा आयोगका सदस्य वीरबहादुर राईले कम खर्चमा कर्मचारी छनाेट प्रक्रिया अगाडि बढाउन अब एकीकृत र संयुक्त परीक्षा सञ्चालन गरिने बताउनुभएको छ । वि.सं. २००८ साल असार १ गते स्थापना भएको लोकसेवा आयोग ७५ औं वर्ष प्रवेश गरेको अवसरमा गोरखापत्र अनलाइनसँगको भिडियो संवादमा उहाँले सो विचार व्यक्त गर्नुभएको हो । आयोगले यो वर्षभरि हीरक महोत्सव विविध रचनात्मक कार्यगरी मनाउने भएको जानकारी पनि उहाँले दिनुभयो ।  विस २००७ मा देशमा प्रजातन्त्रको स्थापनासँगै निजामती कर्मचारीको नियुक्ति छुट्टै र स्वतन्त्र निकायबाट गर्ने उद्देश्यले वि.सं. २००८ असार १ गते  लोकसेवा आयोगको स्थापना भएको हो । स्थापना कालदेखि यस आयोगले निजामती सेवाका पदमा उपयुक्त उम्मेदवार छनाेट गर्ने कार्य गर्दै आएको छ । नेपालको संविधानमा निजामती सेवा, नेपाली सेना, नेपाल प्रहरी, सशस्त्र प्रहरी बल, नेपाल र अन्य सङ्घीय सरकारी सेवाको पदमा पदपूर्तिका लागि लिइने लिखित परीक्षा लोकसेवा आयोगले सञ्चालन गर्ने व्यवस्था छ। भर्ना प्रक्रियामा योग्यता, स्वच्छता र निष्पक्षतालाई प्राथमिकतामा राखिएको बताउँदै सदस्य राईले समान प्रकृतिका संस्थाको परीक्षा एकै पटक सञ्चालन गरिने बताउनुभयो । जस्तै, गोरखापत्र, रासस, रेडियो नेपाल र टेलिभिजन, प्रेस काउन्सिलजस्ता समान प्रकृतिका मिल्ने खालको पदमा एकै पटक परीक्षा सञ्चालन गर्ने आयोगको तयारी छ । युवाहरू विदेश पलायन हुने क्रम बढेकाले आयोगले विश्वविद्यालयको पाठ्यक्रमको पनि अध्ययन गर्ने भएको छ भने विद्यार्थीसँग पनि छलफल गर्ने योजना आयोगको बनाएको छ । कतिपय संस्थानले परीक्षा प्रणाली खर्चिलो भएका कारण परीक्षा नै सञ्चालन गर्न नसक्ने अवस्थामा छन् नि भन्ने प्रश्नमा उहाँले परीक्षाको खर्च र भर्ना प्रक्रियालाई अझै सरल, छिटो र मितव्ययी बनाउने आयोगको तयारी रहेको जानकारी पनि सदस्य राईले दिनुभयो । प्रस्तुत छ– लोकसेवा आयोग स्थापनाको ७५ वर्ष प्रवेशका अवसरमा आयोगका भावी कार्यदिशा, आधुनिक परीक्षा प्रणाली र युवा पुस्तालाई आकर्षण गर्ने के कस्तो तयारी छ भन्ने विषयमा आयोगका सदस्य वीरबहादुर राईसँग गोरखापत्र अनलाइनका लागि नारद गौतम, मनोजरत्न शाही र केशब गुरुङले गर्नुभएको भिडियो संवाद :  """
"विद्युतीय सवारी : आकर्षण बढ्दो, चालक अन्योल","""काठमाडौँ, असार १० गते । विद्युतीय सवारीसाधनप्रति आकर्षण बढ्दो छ । पेट्रोलियम पदार्थबाट चल्ने निजी तथा सार्वजनिक सवारीसाधनलाई क्रमशः विद्युतीय सवारीसाधनले विस्थापन गर्दै छन् तर दक्ष र प्राविधिक ज्ञान नहुँदा विद्युतीय सवारीसाधन दुर्घटना भइरहेका छन् । चितवनको राप्ती नगरपालिका–४ मा असार ७ गते धनगढीबाट काँकरभिट्टा जान छुटेको प्रदेश १–०१–००१ ख ३५८३ नम्बरको बस र मकवानपुरको हेटौँडाबाट नारायणगढका लागि छुटेको बागमती प्रदेश ०३–००१ ज २९९ नम्बरको विद्युतीय माइक्रोबस आपसमा ठोक्किएर दुर्घटना हुँदा सात जनाले ज्यान गुमाए । २४ जना घाइते भए । यो घटनाअघि पनि विद्युतीय सवारीसाधन दुर्घटना भइरहेका थिए तर चितवनको दुर्घटनापछि विद्युतीय सवारीसाधनबारे सामाजिक सन्जालमा टीकाटिप्पणी भएका छन् । सडक सुरक्षाविज्ञ एवं इन्जिनियर आशीष गजुरेलले विद्युतीय सवारीसाधनमा खराबी भएर दुर्घटना भएको भन्ने तर्क सत्य नभएको बताउनुभयो । उहाँका अनुसार पेट्रोल र डिजेलका गाडी कुदाइरहेका चालकलाई प्रशिक्षण नदिई स्टेरिङ दिँदाको परिणाम हो यो । उहाँले भन्नुभयो, “चालकले मेकानिकल पार्टबारे बुझ्नु पर्छ । बोलेरो, स्कोर्पियोसहितका गियरवाला गाडी चलाएका चालकलाई नै विद्युतीय सवारीसाधन चलाउन दिइएको छ । विद्युतीय गाडीमा ब्रेक र एक्सिलेटर मात्रै हुन्छ । विद्युतीय सवारीसाधन बढी शक्तियुक्त हुन्छन् । त्यसैले अनुभव र प्राविधिक ज्ञानको कमीले दुर्घटना भएको हो ।” सडक सुरक्षाविज्ञ गजुरेलले मेकानिकल पक्ष थाहा नभएका चालकमा विद्युतीय गाडी चलाउने सामथ्र्य नहुने बताउनुभयो । उहाँले सडकमा लापर्बाहीपूर्ण तरिकाले चलाउने प्रवृत्तिका कारण पनि दुर्घटना भएको प्रस्ट पार्नुभयो । उहाँले भन्नुभयो, “विद्युतीय सवारीसाधन द्रुत हुन्छन् । क्षमता पनि बढी हुन्छ । तीव्र जान्छ । नयाँ गाडी हुन् सबै । त्यसैले जनशक्ति दक्ष बनाउनु पर्छ । चालकलाई तालिम दिनु पर्छ । विद्युतीय सवारीसाधनको मेकानिकल पार्टबारे जानकारी दिनु पर्छ । गति नियन्त्रणबारे र यसको क्षमताबारे कक्षा दिएर मात्रै चालकलाई स्टेयरिङमा बसाउनु पर्छ ।” काठमाडौँ उपत्यका ट्राफिक प्रहरी कार्यालयका प्रवक्ता प्रहरी उपरीक्षक दीपक गिरीले पेट्रोल र डिजेलका सवारीसाधनसँगै विद्युतीय सवारीसाधन पनि दुर्घटनामा परेका छन् । उहाँले भन्नुभयो, “तर विद्युतीय सवारीसाधन मात्रै दुर्घटनामा परे भन्ने होइन । अरू पेट्रोलियम सवारीसाधन पनि दुर्घटनामा परेका छन् । समग्रमा दुर्घटना कसरी भइरहेका छन् भन्ने कुराको अध्ययन चाहिँ गर्नुपर्ने देखिन्छ ।” कति भित्रिए विद्युतीय सवारी ? आर्थिक वर्ष २०८१/८२ को १० महिनाको तथ्याङ्क अनुसार नेपालमा नौ हजार ८५९ वटा विद्युतीय सवारीसाधन भित्रिएका छन् । भन्सार विभागका निर्देशक एवं सूचना अधिकारी किशोर बर्तौलाले ५० किलोवाटसम्मका नौ वटा, ५० किलोवाटसम्मका कार, जिप र भ्यान तीन हजार ३६९ वटा, ५० देखि १०० किलोवाटसम्मका कार र जिप पाँच हजार ५३४ वटा विद्युतीय सवारीसाधन भित्रिएको बताउनुभयो । उहाँका अनुसार १०१ देखि २०० सम्मका ९२७ वटा, २०१ देखि ३०० सम्मका १८ वटा र ३०० किलोवाटभन्दा माथिका दुई वटा सवारीसाधन भित्रिएका छन् । चार्जिङ स्टेसनको अभाव नेपाल विद्युत् प्राधिकरणको तथ्याङ्क अनुसार नेपालमा अहिले ६२ वटा सार्वजनिक चार्जिङ स्टेसन रहेका छन् । प्राधिकरणका निर्देशक एवं प्रवक्ता राजन ढकालका अनुसार अरू चार्जिङ स्टेसन निर्माणाधीन छन् । सार्वजनिक यातायात सेवाप्रदायक साझा यातायातका अध्यक्ष सुशीलराज प्याकुरेलका अनुसार साझाले ४० वटा विद्युतीय बस सञ्चालन गरिरहेको छ ।  उहाँले भन्नुभयो, “डिजेल बस ७१ वटा छन् । ४० वटा विद्युतीय बसका लागि नेपाल विद्युत् प्राधिकरण र साझा यातायातकै गरी १३ वटा चार्जिङ स्टेसन छन् । सरकारले आगामी आर्थिक वर्षको बजेटमा सय वटा विद्युतीय बस थप्ने भनेको छ । चार्जिङ स्टेसन पनि थप्नुपर्ने हुन्छ ।” उहाँले यातायात व्यवस्था विभागसँगै रहेको ट्रली बसको जग्गा खाली रहेकाले भौतिक पूर्वाधार तथा यातायात मन्त्रालयसँग जग्गा उपलब्ध गराउन अनुरोध गरिएको बताउनुभयो । सडक सुरक्षाविज्ञ गजुरेलले पनि विद्युतीय सवारीसाधनमा उपत्यकाबाहिर जाँदा चार्जिङ स्टेसन आवश्यक पर्ने भएकाले सरकारी निकायबाटै यो सुविधा उपलब्ध गराउनेतर्फ अग्रसर हुन आग्रह गर्नुभयो । """
एसिसी पुरुष यु–१६ इस्ट जोन कप क्रिकेट प्रतियोगिता : नेपाल जापानविरुद्ध पहिलो बलिङ गर्दै,"""काठमाडौँ, असार १० गते । मलेसियामा जारी एसिसी पुरुष यु–१६ इस्ट जोन कप क्रिकेट प्रतियोगिताअन्तर्गत जापानविरुद्धको खेलमा नेपालले टस हारेको छ । मलेसियाको कोजल टुन्कु जाफर ओभल क्रिकेटमैदानमा भर्खरै भएको टसमा जापानले टस जितेर पहिला ब्याटिङ रोजेको छ । यससँगै नेपालले पहिला बलिङ गर्नेछ । नेपाल र जापानले दोस्रो खेल खेल्दैछन् । दुवै टोली आफ्नो पहिलो खेलमा विजयी भएका थिए । नेपालले सिङ्गापुरलाई छ विकेटले पराजित गरेको थियो । त्यस्तै यता जापानले भने भुटानलाई पराजित गरेको थियो । एसियाली क्रिकेट परिषद् ९एसिसी०को वार्षिक कार्यतालिकाअनुसार सञ्चालित उक्त प्रतियोगितामा नेपालसहित विभिन्न १० टोलीको सहभागिता छ । जसलाई दुई समूहमा विभाजन गरिएको छ । समूह ए’ मा रहेको नेपालसहित सिङ्गापुर, इन्डोनेसिया, भुटान तथा जापान छन् । समूह बी’मा आयोजक मलेसियासहित हङकङ, माल्दिभ्स, थाइल्याण्ड र म्यानमार छन् । रासस """
प्रम ओलीद्वारा गायक थापालाई बधाई,"""कास्की समाचारदाता कास्की, असार १० गते ।  पछिल्लो समय बालकदेखि वृद्धसम्मको मुखमा झुन्डिएको एउटा गीत हो, ‘दुस्मन हेरेको हेर्‍यै ।’ गायक तथा परफर्मर दुर्गेश थापाले पाँच महिनाअघि सार्वजनिक गरेको यो गीत १० करोड क्लबमा प्रवेश गरेको छ । नेपाली गीत/सङ्गीतको क्षेत्रमा सबैभन्दा छिटो १० करोड पुगेको पहिलो गीत बन्न पुगेको छ । ‘दुस्मन हेरेको हेर्‍यै’ गीतले युट्युबमा १० करोड भ्युज पाएपछि प्रधानमन्त्री केपी शर्मा ओलीले फेसबुकमार्फत सर्जक थापालाई बधाई दिनुभएको छ । प्रधानमन्त्री ओलीले सामाजिक सञ्जाल पोस्टमार्फत लेख्नुभएको छ, “नयाँ पुस्ताले बेग्लै स्वादका गीत/सङ्गीतमा रुचि देखाउन थालेको ‘दुस्मन हेरेको हेर्‍यै’ गीतबाट थाहा हुन्छ । दुर्गेश थापाको यो गीत सुन्नेको सङ्ख्या पाँच महिनामा एक सय मिलियन (१० करोड) पुगेको छ । गीतका सर्जक दुर्गेश थापालाई बधाई ।” दुर्गेशले पनि प्रधानमन्त्रीको उक्त स्टाटस सेयर गर्दै आफ्नो सिर्जनात्मक यात्रामा ऐतिहासिक प्रेरणा थपिएको बताउनुभएको छ ।  """
सन्दीपको टोलीलाई ब्रिज डिकेड कप उपाधि,"""काठमाडौँ, असार १० गते । नेपाली राष्ट्रिय क्रिकेट टोलीका सदस्य सन्दीप लामिछानेको टोलीले ब्रिज डिकेड कपको उपाधि जितेको छ । लन्डनको विल्सायरस्थित डेभाइज क्रिकेट क्लब मैदानमा भएको दोस्रो मैत्रीपूर्ण खेलमा ब्रिज–११ ले डेभाइज क्रिकेट क्लबलाई एक सय २७ रनले हरायो । ब्रिज–११ ले प्रस्तुत गरेको तीन सय सात रनको लक्ष्य पछ्याएको डेभाइज क्रिकेट क्लब एक सय ७९ रनमा समेटिएको थियो । डेभाइजका लागि थोमस एन्ड्रयले एक सय एक रन बनाउनुभयो । लुक ह्याम्बलिनले १० रन बनाउनुभयो । यस्र्त बलिङमा ब्रिज–११ का मोसेसले दुई तथा कप्तान सन्दीप, अमित, विकाश र मार्क बर्टनले एक एक विकेट लिनुभयो । यसअघि टस हारेर ब्याटिङको निम्तो पाएको ब्रिज–११ ले तीन सय ६ रनको योगफल तयार गरेको थियो । ब्रिज–११ का लागि दिवस गिरीले सर्वाधिक ६२ रन बनाउनुभयो । यस्तै सन्दीप लामिछानेले ५४ र म्यानी गुरुङले ५१ रन जोड्नुभयो । बलिङमा डेभाइजका लागि जर्ज डनफोर्ड, क्यामरुन ली र अल गवले दुई विकेट लिनुभयो ।  ब्रिज इन्टरनेसनलको १०औँ वार्षिकोत्सवको अवसरमा मैत्रीपूर्ण खेल आयोजना गरिएको हो । विजेतालाई ब्रिज इन्टरनेसनलका संस्थापक तथा प्रमुख कार्यकारी अधिकृत भुवन गिरीलगायतले पुरस्कार प्रदान गर्नुभयो । """
सूचनाको हकका अभियन्ता,"""सूचनाको हक’ लोकतान्त्रिक शासनव्यवस्थाको मेरुदण्ड हो । नागरिकलाई राज्यका क्रियाकलापप्रति उत्तरदायी बनाउन र सुशासनमा योगदान पुर्‍याउन सूचनाको हक स्थापित गरिनु पर्छ । सूचनाको हक सहज रूपमा नागरिकलाई प्रदान गरियो भने यसले शासनप्रणालीलाई पारदर्शी, जवाफदेही र सहभागितामूलक बनाउँछ । नेपालमा यस प्रक्रियामा रूपचन्द्र विष्ट ‘रुदाने’ द्वारा प्रारम्भ गरिएको थाहा आन्दोलनले जनतामा चेतना, सूचना प्राप्तिको आवश्यकता र पारदर्शिताबारे गहिरो प्रभाव पारेको छ । विसं २०४६ को जनआन्दोलनलगत्तै बनेको नेपाल अधिराज्यको संविधान २०४७ मा पनि सूचनाको हकबारे उल्लेख थियो । निरङ्कुश पञ्चायती व्यवस्था भर्खरै अन्त्य भएको र शासनप्रणालीमा पर्याप्त खुलापन भई नसकेकाले यसको कार्यान्वयन प्रभावकारी ढङ्गले हुन सकेन । त्यसको डेढ दशकपछि अर्थात् २०६२/६३ को जनआन्दोलनपछि भने यो विषय सशक्त र प्रभावकारी रूपमा उठ्यो । परिणामस्वरूप २०६४ सालमा सूचनाको हकसम्बन्धी ऐन पारित हुनु र सो ऐनले परिकल्पना गरेबमोजिम २०६५ सालमा नै राष्ट्रिय सूचना आयोग गठन हुनु नेपालका लागि महत्वपूर्ण उपलब्धि हो । संविधानले यसलाई मौलिक हकका रूपमा अङ्गीकार गर्नु, प्रस्ट कानुन आउनु र प्रभावकारी ढङ्गले कार्यान्वयन, अनुगमन र व्यवस्थापनका लागि संवैधानिक तहको आयोग गठन हुनुले नेपाल सूचनाको हकसम्बन्धी कानुन कार्यान्वयनको मानचित्रमा अग्रणी देखिन्छ । यसै ऐनको दफा ५ र सूचनाको हकसम्बन्धी नियमावली २०६५ को नियम ३ बमोजिम सबै सार्वजनिक संस्थाले आफ्ना विवरण सार्वजनिक गरिनुपर्ने उल्लेख छ । जुन विवरण सार्वजनिक गर्ने परिपाटी रुदानेले कुनै ऐन, कानुन र नियमावली नहुँदा पनि आफैँबाट थाल्नुभएको थियो । नेपालमा सूचनाको हकका अभियन्ता र प्रयोगकर्ताका रूपमा रुदानेलाई नै लिन सकिन्छ । नेपालका सन्दर्भमा सूचनाको हकका विषयमा जे–जति संवैधानिक र कानुनी प्रबन्ध भएको छ, त्यो प्रबन्ध स्वतःस्फूर्त रूपमा होइन, दीर्घकालीन सामाजिक आन्दोलन र विचारधारात्मक सङ्घर्षको परिणामस्वरूप सम्भव भएका हुन् । यस सन्दर्भमा ‘थाहा आन्दोलन’ तथा उक्त आन्दोलनका प्रणेता रुदानेको योगदानलाई उपेक्षा गर्न मिल्दैन । विसं २०३० को दशकमा रुदानेका नेतृत्वमा सुरु भएको ‘थाहा आन्दोलन’ केवल सूचना प्रवाहको मागमा सीमित थिएन । यो आन्दोलन समाज रूपान्तरणको तीव्र आकाङ्क्षाबाट प्रेरित थियो । यसले राज्य र नागरिकबिचको दुरी घटाउने, जनतालाई सूचना र चेतनाबाट सशक्त बनाउने र ग्रामीण जनजीवनमा सचेतनाको विकास गर्ने प्रयास ग¥यो । उत्तरी मकवानपुरको दामन–पालुङमा जन्मिएका रूपचन्द्र विष्टले प्रतिपादन गरेको ‘थाहा’ अवधारणा सूचना मात्र होइन, चेतना, आत्मनिर्भरता र सामाजिक न्यायसँग गाँसिएको थियो । उहाँले यही चेतना जनतामा जगाउन, गाउँ, टोल, सहर, चोक, चौतारी, सवारीसाधनमा मात्र होइन मान्छेका छातीमा समेत ‘थाहा’ लेख्दै हिँड्नुहुन्थ्यो । लेख्ने मात्र होइन त्यस माध्यमबाट उहाँले चेतनाको जागरण पैदा गराउनमा महìवपूर्ण भूमिका निर्वाह गर्नुभएको थियो । विष्टलगायत तत्कालीन जनमुखी सहकर्मी रामनारायण बिडारी, अजेयराज सुमार्गी, बलराम बललगायतको समूहले ‘थाहा पाउने’ प्रक्रियालाई नागरिक सशक्तीकरणको आधार मान्नुभयो, जसले अन्ततः नागरिकले राज्यसँग उत्तरदायित्व माग्न सक्ने क्षमताको विकास गर्दै गयो । नेपालमा सूचनाको हकसम्बन्धी कानुनी मान्यता र संस्थागत अधिकार यस रूपमा स्थापित हुनुभन्दा धेरै पहिला थाहा आन्दोलनले उठाएका मुद्दाले सूचनाको हकको वैचारिक जग निर्माणमा ठुलो सहयोग पुर्‍याएको स्पष्ट छ । नेपालको सामाजिक रूपान्तरणमा योगदान पुर्‍याएका विभिन्न आन्दोलनमध्ये ‘थाहा आन्दोलन’ विशिष्ट छ, जसले ग्रामीण जनजीवनमा चेतना, सशक्तीकरण र सुशासनको अवधारणा फैलाउन कोसिस गर्‍यो । यस आन्दोलनका प्रणेता ‘रुदाने’ ले ‘मानिस चेतनशील प्राणी हो, उसले थाहा पाएन भने बाँच्नुको अर्थ छैन’ भन्ने उद्धोषमार्फत सूचना प्राप्तिको अधिकारलाई नागरिकको अस्तित्वसँग गाँस्नुभएको थियो । सूचनाको हक कानुनी रूपमा स्थापना हुनुभन्दा करिब चार दशकअघि नै यस विषयमा समाजमा वैचारिक आन्दोलन तथा रचनात्मक क्रियाकलाप विद्यमान थिए । रुदाने नेतृत्वको थाहा आन्दोलनले नेपाली समाजमा सूचना र चेतना फैलाउने बिउ रोपेको हो । यसको प्रत्यक्ष वा परोक्ष प्रभाव सूचनाको हकसम्बन्धी ऐन निर्माणमा स्पष्टसँग परेकै छ । हरेक वर्ष झैँ यो वर्ष पनि असार ७ गते उनै रुदानेको सम्झना र उहाँको योगदानको चर्चा गर्दै २६ औँ रुदाने स्मृति दिवस मनाइँदै छ । यस पटक उहाँकै गृह जिल्ला हेटौँडामा एक भव्य अन्तर्क्रिया आयोजना गरी थाहा दर्शनको प्रवर्तक, दार्शनिक तथा जनमुखी नेता रूपचन्द्रको योगदानको चर्चा गर्न लागिएको हो । मूलतः थाहा अभियान विसं २०३०–४० को दशकतिर तत्कालीन परिवेशको समाज सुधारक तथा चिन्तक रूपचन्द्र विष्ट ‘रुदाने’ द्वारा मकवानपुर जिल्लाको पालुङ क्षेत्रबाट सुरु गरिएको एक अभियान थियो । ‘थाहा’ भन्नाले ‘जान्न पाउने अधिकार’ भन्ने बुझिन्छ । यस आन्दोलनको मूल मर्म जनतालाई थाहा हुनु पर्छ अर्थात् जनता बेखबर भएर होइन, सूचना र चेतनामा आधारित भएर राज्य, समाज र शासनप्रणालीमा सहभागी हुनु पर्छ । मूलतः रुदानेले जनतालाई ‘थाहा’ छैन भने उनीहरू अधिनायकवादको सिकार हुन्छन्, सूचनाबिना निर्णय जनमुखी हुन सक्दैन र वास्तविक लोकतन्त्रको आधार जनताको सचेत सहभागिता हो भन्ने कुरालाई आफ्ना जनभेला, राष्ट्रिय पञ्चायतको भाषण मन्तव्य र पर्चामार्फत स्पष्ट पार्नुभएको छ । रुदानेको विचारमा सूचनाको हक केवल कानुनी कुरा होइन, यो मानव गरिमासँग गाँसिएको अधिकार हो । उहाँले थाहा आन्दोलनमार्फत ग्रामीण जनता, गरिब, सीमान्तकृत समूहलाई राज्यका विषयमा जानकारी दिनु पर्छ भनेर जीवनपर्यन्त जोड दिनुभयो । मूलतः थाहा आन्दोलनले जनतामा सूचनाको आवश्यकता र महत्वबारे चेतना जगायो । यसले राजनीतिक, सामाजिक र कानुनी वृत्तमा बहस सिर्जना गर्‍यो । थाहा आन्दोलनमार्फत रुदानेको विचारले वैचारिक मलजल दियो । कानुन निर्माणको आधारका रूपमा सूचनाको हकसम्बन्धी ऐन, २०६४ ल्याउने क्रममा थाहा आन्दोलनको प्रभावलाई अकाट्य रूपमा स्वीकार गरेको मान्न सकिन्छ । थाहा आन्दोलनको अर्को महत्वपूर्ण पक्ष भनेको नागरिक सशक्तीकरणको पाटो हो । थाहा आन्दोलनले सूचित नागरिक नै सक्षम नागरिक हो भन्ने भावनालाई समाजमा रोपिदियो जसले नागरिकको सूचना माग्ने संस्कार विकास भयो । त्यसो त उहाँ आफैँ विसं २०२२ सालमा दामनगाउँ पञ्चायतको प्रधानपञ्चमा जनपक्षीय उम्मेदवारका रूपमा निर्वाचित भएपछि हरेक दिनको गाउँ पञ्चायतको आम्दानी र खर्च सूचना पार्टीमार्फत सार्वजनिक गर्ने परिपाटी बसाउनुभयो । सबै कुराको सूचना जनतालाई दिनु पर्छ, त्यसपछि फैसला जनताको विवेकले गर्छ भन्ने दृढ मान्यता उहाँमा थियो । विसं १९९० पुस २६ मा जन्मिएर २०५६ असार ७ गते निधन भएका रूपचन्द्र विष्टले जीवनभरि जनता जगाउन महत्वपूर्ण भूमिका निर्वाह गर्नुभयो । उहाँ मकवानपुरे जनताका असल प्रतिनिधि हुनुहुन्थ्यो । विष्ट विद्रोही जनप्रतिनिधि पनि हुनुहुन्थ्यो । उहाँले आजीवन मान्छे जगाउने यात्रामा आफूलाई होम्नुभयो । राजनीति गरिब, निमुखा, झुप्रे र छाप्रेका लागि हुनु पर्छ भन्ने उहाँको धारणा थियो । “श्रमिकको राजनीति पुँजीपतिले गरिदिएर हुँदैन, गरिबको राजनीति धनीले गरिदिएर हुँदैन, महिलाको राजनीति पुरुषले गरिदिएर हुँदैन,” उहाँ भन्नुहुन्थ्यो, “आफ्नो राजनीति आफैँले गर्नु पर्छ । त्यसका लागि जनता जाग्नु पर्छ, जाग्नका लागि ‘थाहा’ चाहिन्छ ।” खासमा २०२० देखि २०३७ सालसम्म नै उहाँको जनमुखी अभ्यास काल थियो । आफूले प्राप्त गरेको ज्ञान र अनुभूतिलाई ‘थाहा’ दर्शनका रूपमा २०३८ सालको दोसंरो आमनिर्वाचनदेखि २०५६ सालसम्म मकवानपुरको माटोबाट व्यापक पार्दै बाहिरतिर फैलाउन, केन्द्रीकरण गर्न र राष्ट्रिय पञ्चायतको मञ्चमार्फत रेकर्डमा जनाउन सफल हुनुभयो । यसबिचमा उहाँले थाहालाई विचारका रूपमा सम्प्रेषण गर्नुभयो । यो अवधिलाई उहाँको विचार सम्प्रेषण काल मान्न सकिन्छ । रुदानेले थाहा आन्दोलनमार्फत नेपालमा जनचेतना, नागरिक अधिकार, पारदर्शिता, र उत्तरदायित्वपूर्ण शासनको बीजारोपण गर्नुभयो । तसर्थ उहाँलाई सूचनाको हक र लोकतन्त्रका अगुवा मान्न सकिन्छ । उहाँद्वारा सुरु गरिएको चेतनाको लहर नै पछि नेपालमा सूचनाको हकको कानुनी रूपमा स्थापित हुने जग बन्यो । मकवानपुरबाट थालिएको यो आन्दोलनले निर्दलीय व्यवस्था र राजतन्त्र समाप्त पार्न ठुलो बल मिलेको थियो । “थाहासँग प्रेम गर, थाहा तिमीसँग आउँछ,” उहाँ भन्ने गर्नुहुन्थ्यो । जीवनको उत्तरार्धमा उहाँ नराम्ररी थाक्नुभयो, निराशामा चुर्लुम्म डुब्नुभयो । निधनभन्दा केहीअघि उपचारका क्रममा वीर अस्पतालमा आफ्ना निकटसँग उहाँले भन्नुभएको थियो, “मानिस या त जाग्दै जागेनन् । जे–जति जागे, जाली फटाहालाई काम लागे । अब मेरो कुनै काम रहेन, बाँच्नुपर्ने कुनै कारण रहेन ।” नेपाल सरकारले समेत सूचनाको हकमा योगदान पुर्‍याएर थाहा आन्दोलनमार्फत जनताको अधिकारमा सशक्तीकरण गरेको भन्दै कुशल राजनीतिज्ञ र राष्ट्रिय विभूति मानेर उहाँको नाममा हुलाक टिकट प्रकाशन गरेको छ । अब राज्य तहबाट स्थापित राष्ट्रिय सूचना आयोगले आफ्नो कार्यालयमा ‘नेपालमा सूचनाको हकका अभियन्ता’ का रूपमा उहाँको तस्बिर राख्ने, नियमित खोज अनुसन्धान गर्ने र उहाँको स्मृति दिवस अर्थात् असार ७ मा सप्ताहव्यापी रचनात्मक कार्यक्रमको सुरु गर्नु पर्छ । जुन कुरा आयोगको संस्थापक प्रमुख आयुक्त विनय कसजूले स्विकार्नुभएको थियो । त्यस कार्यलाई निरन्तरता दिने काम वर्तमान आयुक्तहरूको हो । """
विपद् पीडितलाई सुनवल नगरपालिकाको आर्थिक सहयोग,"""कल्पना खरेलनवलपरासी पश्चिम, असार १० गते । पश्चिम नवलपरासीस्थित सुनवल नगरपालिकाले विपद् पीडितको परिवारलाई राहत स्वरूप आर्थिक सहयोग गरेको छ । प्रतिव्यक्ति २५ हजार रुपियाँको दरले उनीहरूलाई आर्थिक सहयोग गरिएको सुनवल नगरपालिकाको नगर प्रमुख विमला अर्यालले बताउनुभयो । उनीहरूलाई चेक मार्फत रकम हस्तान्तरण गरिएको हो । जेठ २३ गते सुनवल नगरपालिका–२ मा कोदालो प्रहारबाट मृत्यु हुने दुई जनाको परिवार, जेठ ७ गते वडा नम्बर ७ मा हावाहरीबाट ज्यान गुमाउनु परेका दुई जनाको परिवार र वडा नम्बर ६ मा वैशाख १९ गते पोखरीमा डुुबेका बालकको परिवारलाई प्रतिव्यक्ति २५–२५ हजार रुपियाँका दरले राहत उपलब्ध गराइएको हो । नगर प्रमुख अर्यालले‘‘ठुलो रकम दिन नसकिए पनि स्थानीय सरकार नागरिकको सुख दुःखमा साथमा छ” भन्ने आभास दिलाउने सानो प्रयास भएको बताउनुभयो । विपद् कोष मार्फत नगरभित्र विपदमा परेका नागरिकहरूलाई नगरले राहत उपलब्ध गराउँदै आइरहेको छ । """
किसानलाई कृषि सामग्री वितरण,"""बिन्दु थापा पाल्पा, असार १० गते । किसानलाई आत्मनिर्भर बनाउने र आर्थिक रूपमा सक्षम बनाउने उद्देश्य साथ आर्थिक विकास परियोजना अन्तर्गत तानसेन नगरपालिकाले ११ वटा वडाका किसानलाई कृषि सामग्री, बाख्रा तथा मौरीघार प्रदान गरिएको छ । तानसेन नगरपालिकाले नगरलाई कृषिमैत्री बनाउन कृषकका लागि सहुलियत प्रदान गर्न प्रयास गरेको बताउँदै कृषकलाई बाख्रा तथा बिउबिजन वितरण गर्दैआएको तानसेन नगरपालिकाका प्रमुख सन्तोषलाल श्रेष्ठले जानकारी दिनुभयो । स्थानीय सरकार जनताको नजिकको सरकार भएको जनतालाई अनुभूति दिलाउँदै नगरका जनताको आर्थिकस्तरमा सुधार ल्याउन नगरपालिकाले कृषिमा लगानी गरेको तानसेन नगरपालिका प्रवक्ता यादवसिंह कार्कीले बताउनुभयो । नगरपालिकाको नीति तथा योजनाअनुसार आर्थिक विकास सङ्घ रेडासँग सहकार्य गर्दै नगरपालिकाले ११ वटा वडामा बाख्रा, कुखुरा, बिउ बिजन वितरण गर्ने कार्कीले बताउनुभयो । अहिलेसम्म वडा नं १ मेड्पा अन्तर्गत सिलाई मेसिन वडा ६ मा २० वटा बाख्रा, वडा ७ मा २० वटा बङ्गुर, वडा ८ का कृषकलाई २० वटा बाख्रा, वडा नं ९ मा सुन्तला फलफूल वितरण, वडा नं  १० का कृषकलाई २२ वटा बिउ पाठी र १ बिउ बोका उपहारको रूपमा प्रदान गरिएको छ । यस्तै वडा नं ११ मा ५ हजार कुखुरा, ६२ वटा बाख्रा, एउटा बिउ बोका, २२ गोलासहित मौरी घार, वडा नं १२ मा ५८ वटा हाते टयाक्टर, २९ कम्वायल, १२ कन्सेलर, प्रदान गरिएको प्रवक्ता कार्कीले जानकारी दिनुभयो । बाख्राबाट बाख्रा उत्पादन गरी फेरि अन्य कृषकलाई उपहार दिनेगरी बाख्रा प्रदान गरिएको हो । आर्थिक विकास संघ रेडा पाल्पाका निर्देशक लीलाबहादुर कार्कीले किसानलाई प्रोत्साहन गर्दै कृषकको आवश्यकता र मागको आधारमा तानसेन नगरपालिकाको आर्थिक सहयोग र हेफर नेपालको प्राविधिक सहयोग, रेडा पाल्पाको सहजीकरणमा कृषि सामग्री उपलब्ध गराएको छ । कार्कीले किसानलाई कृषि र पशुपालनमा कसरी अघि बढाउन सकिन्छ भनेर दीर्घकालीन योजना बनाएर अघि बढ्न आवश्यक रहेको बताउनुभयो । तानसेन नगरपालिका वडा १० का वडाध्यक्ष हिमलाल पङ्गेनीले कृषकका लागि अझ धेरै सेवा सुविधा उपलब्ध गराउन बाँकी रहेको बताउँदै अहिले नगरपालिका र रेडाको सहकार्यमा बाख्रा वितरण गरी कृषकलाई केही राहत प्रदान गर्ने उद्देश्यले कृषिमा लगानी गरेको बताउनुभयो । यस्तै वडा ८ का वडा सदस्य दिलबहादुर थापा क्षेत्रीले कृषकलाई आफनो व्यवसाय बढाउन कृषक स्वयंले मिहिनेत गरेर उपहार पाएका कृषि सामग्री तथा बिउ बिजनबाट आम्दानी गर्न सक्ने बताउनुभयो । """
धनुषा र सिराहामा जोड्ने कमला पुल छिट्टै निर्माण हुन्छ: प्रधानमन्त्री ओली,"""काठमाडौँ, असार १० गते। प्रधानमन्त्री केपी शर्मा ओलीले धनुषा र सिराहामा जोड्ने कमला पुल सकेसम्म छिट्टै निर्माण गरिने बताउनुभएको छ। प्रतिनिधिसभाको मङ्गलबारको बैठकमा विनियोजन विधेयक तथा खर्च कटौतीको प्रस्तावको सम्बन्धमा राष्ट्रपतिको कार्यालय, उपराष्ट्रपतिको कार्यालय, प्रधानमन्त्री तथा मन्त्रिपरिषद्को कार्यालय र अन्तर्गतका विभिन्न निकायसँग सम्बन्धित छलफलमा सांसदको स्पष्टीकरणमाथि जवाफ दिँदै उहाँले उक्त पुल छिटो बन्नेमा ढुक्क हुन आग्रह गर्नुभयो। अहिलेको सरकारले सबै ठाउँमा आवश्यक बाटा घाटा र निर्माणमा ध्यान दिने उल्लेख गर्दै उहाँले राष्ट्रिय हितलाई ध्यानमा राखेर सबै विषयमा सरकारले आवश्यक र उचित काम गर्ने स्पष्ट गर्नुभयो। “राष्ट्रिय हितका सन्दर्भमा सजग रहेर विश्व शान्ति र न्यायका पक्षमा सदैव हामी छौँ। हाम्रो असम्लग्न परराष्ट्र नीतिप्रति हामी प्रतिबद्ध छौँ”, प्रधानमन्त्री ओलीले भन्नुभयो, “प्रविधि र पुँजी ल्याउँदा साम्राज्यवाद आउँछ भनिनु हुँदैन। हामीले साम्राज्यवाद नपस्ने गरी विदेशी पुँजीको लगानी गर्छौँ। कुनै पनि विकासका लागि लगानी र ऋण ल्याउँदा राष्ट्रको आवश्यकता र औचित्यताका आधारमा सम्झौता गरिनेछ तर यसमा सङ्कीर्ण सोचमा हामी हुन्नौँ।” प्रधानमन्त्री ओलीले सरोकारवाला पक्षले आवाज उठाए पनि वन नउठाए पनि निजामति विधेयक र विद्यालय शिक्षा विधेयक तुरुन्तै ल्याउने विश्वास व्यक्त गर्नुभयो। यस्तै उहाँले दैलेखमा उत्खनन भएको मिथेन ग्यासको आगामी आर्थिक वर्षभित्र उत्पादन र सदुपयोग हुने गरी काम गरिने प्रतिबद्धता व्यक्त गर्नुभयो। """
मौलापुर नगरपालिकाको बजेट ३९ करोड :  शिक्षामा ४० प्रतिशत,"""प्रवीण कुमार शर्मा चन्द्रपुर (रौतहट), असार १० गते  ।  रौतहटको मौलापुर नगरपालिकाले आगामी आर्थिक वर्षको लागि मङ्गलबार कुल ३९ करोड ५० लाखको  बजेट ल्याएको छ । मौलापुर नगरपालिकाको नगर सभा एवम् नवौं बजेट अधिवेशनमा नगर प्रमुख रिनाकुमारी साहले आर्थिक बर्ष २०८२/०८३ को नीति तथा कार्यक्रम एवम् बजेट प्रस्तुत गर्नुभयो । नगरपालिकाले शिक्षा क्षेत्रमा अत्याधिक बजेट विनियोजन गरेको छ । शिक्षा क्षेत्रमा मौलापुरले कुल बजेटको ४० प्रतिशत भन्दा बढी रकम छुट्याएको नगर प्रमुख साहले जानकारी दिनुभयो । प्रस्तुत नीति तथा कार्यक्रममा शुन्य कर नीतिलाई निरन्तरता दिइएको, फ्रि बिजुली, फ्रि पानीलाई निरन्तरता, कच्ची सडक मुक्त नगर निर्माण लगायतका कार्यक्रम समावेश गरिएको छ । आगामी वर्षमा छोरीसँग मेयर कार्यक्रमलाई  निरन्तरता दिइएको छ । यसैगरी, गौरवको आयोजनाको रूपमा  पुरातात्विक महादेव मन्दिर, मौलापुर सहरीकरण, एकीकृत नमुना बस्ती विकास, मोडेल प्राविधिक शिक्षालयको थप व्यवस्था गर्ने आयोजना तथा नीति कार्यक्रम बजेटमा समावेश गरिएको छ । नगर प्रमुख साहले वर्तमान समयको माग अनुसार नगर कार्यपालिकाको कार्यालय तथा मातहतका शाखा, वडा कार्यालयबाट हुने सेवा प्रवाहलाई अझ छिटो छरितो र व्यवस्थित गर्ने, स्वास्थ्य संस्थाहरूलाई थप व्यवस्थित गर्ने बताउनु भयो । उहाँले बेरोजगारलाई स्वरोजगार बनाउने, कृषि व्यवसायलाई प्रतिस्पर्धी बनाउने र नयाँ एकीकृत दलित बस्ती निर्माण गरी झुपडीमुक्त नगर निर्माणको अभियानमा थप कार्यक्रम सञ्चालन गर्नुका साथै सुशासनलाई विशेष प्राथमिकता दिने बताउनुभयो। नवौं बजेट अधिवेशनमा आम जनता पार्टीका अध्यक्ष एवं पूर्वमन्त्री प्रभु साहले  मुलुकको विकास र समृद्धिका लागि दलहरू लोकतान्त्रिक मार्गमा हिड्नुपर्ने बताउनुभयो । """
आयोजनाको गुणस्तर परीक्षण,"""विकास आयोजना निर्माण ढिलो हुनु नेपालमा सामान्य विषय नै भएको छ । तोकिएकै समयमा विकास आयोजना सम्पन्न भए भने त्यसलाई आश्चर्य मान्नुपर्ने हुन्छ । दुर्लभ र सीमित स्रोतसाधन लगानी गरी निर्माण गरिने आयोजना बर्सौं ढिला हुने गरेका छन् । मेलम्ची आयोजना सम्पन्न हुन दुई दशक कुर्नु पर्‍यो । माथिल्लो तामाकोशी जलविद्युत् आयोजना निर्धारित समयभन्दा समय र लागतले नै दोब्बर हुन पुग्यो । पुँजीगत बजेट खर्चको प्रवृत्ति सुस्त हुनुले पनि विकास आयोजना ढिलो सम्पन्न हुने गरेको छ । ढिलो सम्पन्न हुने मात्र होइन, निर्माण भएका पूर्वाधार विकास आयोजनाको गुणस्तरमा समेत गम्भीर प्रश्न उठ्ने गरेको पाइन्छ । कतिपय पूर्वाधार सम्पन्न भएर सञ्चालनमा आउनासाथ नै अनेक समस्या आउने गरेका छन् । पुल भासिने गरेका छन् भने सडकको कालोपत्र उप्किने गरेको छ । भवन चुहिने गरेका पनि अनेक उदाहरण छन् । त्यसो हुनुमा विधि र प्रक्रियागत कमजोरी देखिएको छ । आयोजना सम्पन्न भएपछि तेस्रो पक्षको प्राविधिक परीक्षण नै हुन सकेको छैन । सरकारकै महत्वपूर्ण निकायका रूपमा रहेको राष्ट्रिय सतर्कता केन्द्रमार्फत तेस्रो पक्ष परीक्षण गरिनुपर्ने व्यवस्था विधिमा भए पनि व्यवहारमा देखिन सकेको छैन । फलस्वरूप तेस्रो पक्ष परीक्षणबिना नै निर्माण सम्पन्न आयोजना उद्घाटन हुने गरेका छन् । यसले भ्रष्टाचार र अनियमितताको जोखिम बढाएको छ । उद्घाटनको पनि आफ्नै व्याकरण छ । धेरै आयोजना उद्घाटनमा सकभर राष्ट्रप्रमुख वा कार्यकारी प्रमुख नै लैजाने पद्धति बसेको छ । ती शीर्ष नेतृत्वको समय पाउन नसक्दा मन्त्री वा राज्यका उच्च पदाधिकारीबाट काम चलाइन्छ । यसमा पनि निहित स्वार्थ लुकेको हुन सक्छ । उद्घाटनमा जाने उच्चाधिकारीले पनि निर्माण सम्पन्न भएको आयोजनाको गुणस्तरमा सोधखोज गर्ने प्रचलन छैन । उद्घाटन भएपछि निर्माण सम्पन्न भएको आयोजना सञ्चालनमा आउने नै भइगयो । त्यसपछि प्राविधिक परीक्षणका विषय आफैँ ओझेलमा पर्ने प्रवृत्ति देखिएको छ । विधिले भने त्यस्तो सरल र जिम्मेवारी लिनु नपर्ने प्रक्रियाको सुविधा दिएको छैन । भ्रष्टाचार निवारण ऐन, २०५९ को दफा ६४ र राष्ट्रिय सतर्कता केन्द्र नियमावली, २०६५ ले आयोजना सम्पन्न भएपछि प्राविधिक परीक्षणको व्यवस्था गरेको छ । सोबमोजिम विकास आयोजनाको प्राविधिक परीक्षण गर्ने जिम्मेवारी राष्ट्रिय सतर्कता केन्द्रलाई दिइएको छ । पूर्वाधारलगायत कुनै पनि क्षेत्रको निष्पक्ष परीक्षणका लागि विश्वभरि नै ‘तेस्रो पक्ष परीक्षण’ अनिवार्य सर्त हो । यसले पूर्वाधार आयोजनालाई निष्पक्ष, भरपर्दो र विश्वासिलो बनाउँछ । प्राविधिक परीक्षण हुने भएपछि आरम्भदेखि नै पूर्वाधार निर्माणमा गुणस्तरीय सरसामान प्रयोग हुन थाल्छ । सञ्चालन हुन नपाउँदै कतिपय पुल भासिने हुँदैन । कतिपय सरकारी भवन निर्माण भएको केही समयमै चर्किने, पानी चुहिने समस्याबाट मुक्त हुन्छन् । कतिपय कालोपत्रे सडकको हरिबिजोग पनि हुँदैन । आयोजनाको तेस्रो पक्ष प्राविधिक परीक्षण अनिवार्य सर्त हो । सरकारले यसमा अब कडाइ गर्नु पर्छ । विधिले तोकेको विषयमा तलबितल गरिनु हुँदैन । तलबितल र बेवास्ता गर्दा भ्रष्टाचार बढेको छ । भ्रष्टाचार देशको महारोग नै भएको छ । देशका पूर्वाधार आयोजना निर्माणमै ठुलठुला भ्रष्टाचार हुने गरेको पाइन्छ । यस्तो विषय जान्न धेरै मेहनत नै गर्नु पर्दैन । यो विषयलाई अख्यितारको अनुसन्धान, मुद्दा दर्ता, सार्वजनिक लेखा समितिको अध्ययन, महालेखा परीक्षण आदिले पुष्टि गरिरहेको देखिन्छ । पूर्वाधार आयोजनाको हस्तान्तरण तथा उद्घाटनअघि नै तेस्रो पक्ष परीक्षण भएको छ वा छैन भनेर यकिन गरिनु पर्छ । कम लागतमा बोलपत्र पक्का गरी बिस्तारै समय थप्ने र त्यसैको आडमा लागत थप्दै जाने प्रवृत्ति विकास परियोजनाको आमचरित्र जस्तै भएको छ । पूर्वनिर्धारित समय र पूर्वलागत अनुमानको बजेटमा नेपालमा कमै आयोजना सम्पन्न हुने गरेका छन् । अनेक बहानामा ढिलासुस्ती गरिन्छ । कतिपय ढिलासुस्तीमा राजनीतिक मिलेमतोसमेत हुने गरेको पाइन्छ । हतार हतारमा उद्घाटन गरिन्छ । उद्घाटन गरिँदा कतिपय विकास पूर्वाधार सम्पन्न पनि हुन सकेको हुँदैन । उद्घाटनलाई आयोजना सम्पन्नताको वैधताका रूपमा समेत लिने गरिन्छ । प्राविधिक परीक्षणले आयोजना निर्माणका क्रममा भएको त्रुटि समयभित्रै सच्याउन सहयोग गर्ने छ । आयोजनाको निर्दिष्ट लागत तथा समयसीमा कायम गर्न सघाउ पुर्‍याउने छ । स्रोतसाधनको प्रभावकारी सदुपयोग हुने छ । """
बजेटका उद्देश्य र प्राथमिकता : विषयगत प्रश्नोत्तर,"""बजेटका उद्देश्य र प्राथमिकता १. नेपाल सरकारको आर्थिक वर्ष २०८२/८३ को लागि सङ्घीय संसद्मा पेस गरेको बजेटका उद्देश्य र प्राथमिकताहरू उल्लेख गर्नुहोस् । साथै प्रदेश सरकारहरूले प्रदेश सभामा पेस गरेको आगामी आवको बजेटले लिएका उद्देश्यहरूको तुलनात्मक विश्लेषण गर्नुहोस् । कुनै आवका लागि सरकारले गर्ने आय र व्ययको अनुमानलाई बजेट भनिन्छ । नेपालको संविधानले तीनै तहका सरकारले नीति, योजना र वार्षिक बजेट तर्जुमा गर्न र कार्यान्वयन गर्न सक्ने व्यवस्था गरेको छ । संविधानबमोजिम नेपाल सरकारको अर्थमन्त्रीले जेठ महिनाको पन्ध्र गते राजस्व र व्ययको अनुमान सङ्घीय संसद्को दुवै सदनको संयुक्त बैठकमा पेस गर्नुपर्ने व्यवस्था छ । अन्तरसरकारी वित्त व्यवस्थापन ऐनबमोजिम प्रदेश सरकारको अर्थमन्त्रीले प्रत्येक वर्ष असार महिनाको एक गतेभित्र आगामी आवको राजस्व र व्ययको अनुमान प्रदेश सभामा पेस गर्नुपर्ने व्यवस्था रहेको छ । नेपाल सरकारले लिएका राष्ट्रिय नीति, उद्देश्य र प्राथमिकतासँग तालमेल हुने तथा प्रादेशिक आवश्यकता र प्राथमिकतासमेत सम्बोधन हुने गरी प्रदेश सरकारले वार्षिक बजेट तर्जुमा गर्नुपर्ने अवस्था रहेको छ । यस सम्बन्धमा नेपाल सरकारले आव २०८२÷८३ को लागि सङ्घीय संसद्मा पेस गरेको बजेटका उद्देश्य तथा प्राथमिकता र प्रदेश सरकारहरूले प्रदेश सभामा पेस गरेका बजेटका उद्देश्य निम्नानुसार रहेको पाइन्छ : सङ्घीय बजेटका उद्देश्य र प्राथमिकताहरू : क) उद्देश्यहरू : – उच्च, दिगो एवं फराकिलो आर्थिक वृद्धि हासिल गरी गरिबी निवारण गर्ने, – उद्यमशीलता विकास र सार्वजनिक तथा निजी लगानी विस्तार गरी रोजगारी सिर्जना गर्ने, – आधुनिक प्रविधिको प्रयोग बढाउँदै आर्थिक दक्षता वृद्धि गर्ने, – सामाजिक संरक्षण एवं विकासका माध्यमबाट सामाजिक न्याय कायम गर्ने र – गुणस्तरीय सार्वजनिक सेवा र सुशासन प्रवर्धन गर्ने । ख) प्राथमिकताहरू : – उद्यमशीलता, रोगारी, उत्पादन तथा उत्पादकत्व अभिवृद्धि, प्रतिफलयुक्त गुणस्तरीय भौतिक पूर्वाधारमा लगानी विस्तार, सामाजिक क्षेत्रमा गुणात्मक सुधार, – सन्तुलित विकास र सामाजिक सुरक्षाको सुनिश्चितता र नागरिकमैत्री सेवा, भ्रष्टाचार नियन्त्रण र शासकीय सुधार । प्रदेश सरकारको बजेटका उद्देश्यहरू : क) कोशी प्रदेश सरकार : – समग्र आर्थिक आधारको सबलीकरण गरी उच्च, दिगो र फराकिलो आर्थिक वृद्धि हासिल गर्ने, – सार्वजनिक–निजी साझेदारीको माध्यमबाट लगानी विस्तार गरी रोजगारीको अवसर सिर्जना र प्रदेशको समग्र आयमा वृद्धि गर्ने, – कृषि र उद्योग क्षेत्रमा उत्पादन र उत्पादकत्व वृद्धि गरी राष्ट्रिय पुँजीको निर्माण गर्ने, – भौगोलिक क्षेत्रको सन्तुलित एवं समन्यायिक विकास गर्ने, – हिमाली, पहाडी यथा ग्रामीण क्षेत्रमा शिक्षा, स्वास्थ्य, आवास, रोजगारी, खाद्यान्न र सामाजिक सुरक्षामा पहुँच अभिवृद्धि गरी बसाइँसराइ न्यूनीकरण गर्ने । ख) मधेश प्रदेश सरकार : मधेश प्रदेश सरकारले बजेटका उद्देश्यहरू छुट्टै उल्लेख गरेको देखिँदैन । बजेटका सिद्धान्त, उद्देश्य प्राथमिकता र प्रमुख नीतिहरू समग्रमा उल्लेख गरेको पाइन्छ । बजेटले देहायका विषयलाई जोड दिएको छ । – सङ्घीय सरकारप्रतिको परनिर्भरता घटाउन तथा मधेश प्रदेशको अर्थतन्त्रलाई आत्मनिर्भर, समृद्ध र सशक्त बनाउन उपलब्ध स्रोतसाधनको अधिकतम उपयोगमा बजेट केन्द्रित हुने, – कार्यान्वयनयोग्य, उच्च प्रतिफल र लाभ हुने योजना छनोट गरी प्रभावकारी कार्यान्वयन गर्ने, – प्राकृतिक स्रोतको दोहन न्यूनीकरण र जलवायु परिवर्तनका असर न्यूनीकरण गर्ने, – सार्वजनिक निजी साझेदारी र निजी क्षेत्रलाई प्रोत्साहन गरी प्रदेशभित्र रोजगारीका अवसर सिर्जना गर्ने, – तहगत सरकारबिच समन्वय कायम गरी विपत् जोखिम न्यूनीकरण तथा व्यवस्थापन गर्ने, – तहगत समन्वय गरी कार्यक्षेत्रमा दोहोरोपना हटाउँदै बजेट प्रणालीमा क्रमिक सुधार गर्ने, – सन्तुलित विकास र स्रोतसाधन वितरणमा समन्याय कायम गर्ने, – खाद्य सुरक्षा र कृषि उत्पादनमा आत्मनिर्भरता हासिल गर्ने, – दिगो विकास लक्ष्यको आन्तरिकीरण र स्थानीयकरण गर्ने, – सार्वजनिक प्रशासनलाई स्वच्छ र सक्षम बनाई सूचना प्रविधिको प्रयोगमार्फत सेवालाई सरल, मितव्ययी र सेवाग्राहीमैत्री बनाउने । ग) बागमती प्रदेश सरकार : – सहकार्य र साझेदारीमार्फत लगानी गरी उत्पादन र उत्पादकत्व अभिवृद्धि गर्ने, – आर्थिक तथा सामाजिक पूर्वाधारको क्षेत्रको विकासमार्फत् गरिबी न्यूनीकरण गर्ने, – उद्यमशीलता विकास र आधुनिक प्रविधिको उपयोग विस्तार गरी रोजगारीका अवसर सिर्जना गर्ने, – बजेट प्रणालीमा सुधार गरी सार्वजनिक खर्चको प्रभावकारिता कायम गर्ने, – सुशासन प्रवर्धनका लागि सार्वजनिक सेवा प्रवाहमा गुणस्तरीयता ल्याउने, घ) गण्डकी प्रदेश सरकार : – दिगो आर्थिक वृद्धिमार्फत रोजगारी र आय वृद्धि गर्नु, – गुणस्तरीय र आधुनिक पूर्वाधार विकास गर्नु, – आधुनिक प्रविधिमा दक्ष र उत्पादनशील मानव पुँजी निर्माण गर्नु, – सामाजिक न्याय र समुन्नति हासिल गर्नु, – गुणस्तरीय सार्वजनिक सेवा प्रवाहमार्फत सुशासन अभिवृद्धि गर्नु । ङ) लुम्बिनी प्रदेश सरकार : – उच्च, दिगो र फराकिलो आर्थिक वृद्धि हासिल गर्ने, – उत्पादन, उत्पादकत्व र रोजगारी वृद्धि गर्ने, – स्वस्थ र दक्ष मानव पुँजीको निर्माण गर्ने, – लगानीमैत्री वातावरण निर्माण गरी निजी क्षेत्रको लगानी वृद्धि गर्ने, – स्रोत र साधनलाई सन्तुलित र समन्यायिक ढङ्गले परिचालन गरी आर्थिक असमानता र गरिबी न्यूनीकरण गर्ने, र – गुणस्तरीय सार्वजनिक सेवा र सुशासन प्रवर्धन गर्ने । च) कर्णाली प्रदेश सरकार : – उत्पादन तथा उत्पादकत्व अभिवृद्धिमार्फत आय आर्जन वृद्धि गरी गरिबी न्यूनीकरण गर्ने, – दिगो र प्रतिफलमुखी भौतिक पूर्वाधार निर्माण गरी सघन आबद्धता कायम गर्ने, – पर्याप्त पूर्वाधार निर्माण र उपयुक्त प्रोत्साहन प्रदान गरी लगानी आकर्षण गर्ने, – गुणस्तरीय मानव पुँजी निर्माण, उपयोग र उद्यमशीलता विकासमार्फत रोजगारीका अवसर सिर्जना गर्ने, – गुणस्तरीय सार्वजनिक सेवा र सुशासन प्रवर्धन गर्ने । छ) सुदूरपश्चिम प्रदेश सरकार : – सार्वजनिक वित्त सन्तुलन, बजेट प्रणाली सुधार र राजश्व प्रणालीको सुदृढीकरण गरी वित्तीय अनुशासन कायम गर्नु, – सार्वजनिक–निजी–सहकारी साझेदारी र लगानीमैत्री वातावरणको सिर्जना गर्नु, – विकासमा समन्वय र सहकार्य कायम गर्नु, – कृषिको व्यवसायीकरण, पर्यटन क्षेत्रको विकास र विस्तारमार्फत रोजगारी सिर्जना, स्वरोजगार प्रवर्धन, गरिबी न्यूनीकरण गर्नु, – गुणस्तरीय शिक्षा र स्वास्थ्य सेवामार्फत दक्ष तथा स्वस्थ मानव पुँजी निर्माण गर्नु, – सामाजिक सांस्कृतिक रूपान्तरण, सामाजिक न्याय, समता र समावेशी विकास गर्नु, – गुणस्तरीय भौतिक पूर्वाधार विकास, डिजिटल पूर्वाधार र डिजिटल अर्थतन्त्र निर्माण गर्नु, – दिगो, जलवायु परिवर्तन अनुकूलन र विपत् प्रतिरोधी विकास गर्नु, – नागरिकमैत्री सेवा प्रवाह, भ्रष्टाचार न्यूनीकरण र सुशासन कायम गर्नु । – प्रदेश सरकारले प्रदेश सभामा पेस गरेको बजेटका उद्देश्य अध्ययन गर्दा देहायबमोजिम रहेको पाइन्छ । कोशी प्रदेशले हिमाल र पहाडबाट तराईतर्फ हुने बसाइँसराइ र ग्रामीण क्षेत्रबाट सहरी क्षेत्रतर्फ हुने बसाइँसराइलाई नियन्त्रण गर्न बजेटमार्फत शिक्षा, स्वास्थ्य, आवास, रोजगारी खाद्यान्न र सामाजिक सुरक्षामा नागरिकको पहुँच बढाउने विषयलाई जोड दिएको छ । जुन अन्य प्रदेशले स्पष्ट रूपमा उल्लेख गरेका छैनन् । अन्य प्रदेशभन्दा पृथक् कर्णाली प्रदेशले प्रदेशभित्रको सडक सञ्जाललगायतका भौतिक पूर्वाधारको न्यूनतालाई सम्बोधन गरी सघन आबद्धता कायम गर्न भौतिक पूर्वाधार निर्माणमा जोड दिएको पाइन्छ । सुदूरपश्चिम प्रदेशले सार्वजनिक वित्त सन्तुलन, बजेट प्रणाली सुधार, राजस्व प्रणाली सुदृढीकरण गरी वित्तीय अनुशासन कायम गर्न जोड दिएको छ । बागमती प्रदेशले बजेट प्रणालीमा सुधार गरी सार्वजनिक वित्तको प्रभावकारिता कायम गर्न जोड दिएको छ । जुन कुरा अन्य प्रदेशको बजेट उद्देश्यमा घोषणा गरेको पाइँदैन । प्राय सबै प्रदेशले उत्पादन र उत्पादकत्व अभिवृद्धि गरी रोजगारी सिर्जना, गरिबी न्यूनीकरण र आर्थिक वृद्धि गर्ने कुरामा जोड दिएका छन् । अधिकांश प्रदेशले मानव पुँजी निर्माणलाई बजेटको उद्देश्यको रूपमा उल्लेख गरेका छन् । अधिकांश प्रदेशले निजी लगानी आकर्षण गर्न जोड दिएका छन् । सुदूरपश्चिम प्रदेशले तीन खम्बे अर्थ नीतिबमोजिम सरकार, निजी क्षेत्र र सहकारी क्षेत्रको साझेदारी र लगानीमैत्री वातावरण निर्माणमा जोड दिएको छ । चालु सोह्रौँ योजनाको सोच तथा नेपाल सरकारको बजेट उद्देश्यसँग तालमेल हुने गरी अधिकांश प्रदेशले सुशासन प्रवर्धन र सार्वजनिक सेवा प्रवाह सुधारमा जोड दिएका छन् । अन्त्यमा तहगत सरकारका नीति, कार्यक्रम र बजेटबिचको तालमेलबाट नै मुलुकको अर्थतन्त्रमा देखा परेका समस्या सम्बोधन गर्न सकिन्छ । राष्ट्रिय नीति, उद्देश्य र प्राथमिकतालाई तिनै तहका सरकारले कार्यान्वयन गर्न सकेमा मात्र साझा गन्तव्यमा पुग्न सकिन्छ । नेपाल सरकार र प्रदेश सरकारको आव २०८२/८३ को बजेटका उद्देश्य र प्राथमिकता अध्ययन गर्दा सङ्घ र प्रदेशबिच बजेट तालमेलको अवस्था सन्तोषजनक रहेको देखिन्छ । आयोजना तथा कार्यक्रम तहमा देखापर्ने दोहोरपना न्यूनीकरण गर्न कार्यान्वयन चरणमा समेत ध्यान दिनु आवश्यक छ । २. वैयक्तिक गोपनीयतासम्बन्धी ऐन, २०७५ अनुसार वैयक्तिक सूचना भन्नाले कस्ता सूचनालाई जनाउँछ ? प्रस्ट पार्नुहोस् । – वैयक्तिक गोपनीयतासम्बन्धी ऐन, २०७५ बमोजिम वैयक्तिक सूचना भन्नाले कुनै पनि व्यक्तिसँग सम्बन्धित देहायका सूचनालाई जनाउँछ : – निजको जातजाति, जन्म, उत्पत्ति, धर्म, वर्ण वा वैवाहिक स्थिति, – निजको शिक्षा वा शैक्षिक उपाधि, – निजको ठेगाना, टेलिफोन वा विद्युतीयपत्र (इमेल) को ठेगाना, – निजको राहदानी, नागरिकताको प्रमाणपत्र, राष्ट्रिय परिचयपत्र नम्बर, सवारीचालक अनुमतिपत्र, मतदाता परिचयपत्र वा सार्वजनिक निकायबाट जारी भएका परिचयपत्रको विवरण, – वैयक्तिक सूचना उल्लेख गरी निजले कसैलाई पठाएको वा निजले प्राप्त गरेको पत्र, – निजको औलाको छाप, हस्तरेखा, आँखाको रेटिना, रगत समूह वा निजको अन्य वायोमेट्रिक सूचना, – निजको आपराधिक पृष्ठभूमि वा निजले फौजदारी कसुरमा सजाय पाएको वा कसुर भुक्तान गरेको विवरण, कुनै निर्णय प्रक्रियामा पेसागत वा विशेषज्ञ राय दिने व्यक्तिले त्यस्तो प्रक्रियामा के, कस्तो राय वा धारणा व्यक्त गरेको थियो भन्ने विषय । अन्त्यमा नेपालको संविधानले व्यक्तिको गोपनीयताको हकलाई मौलिक हकको रूपमा उल्लेख गरेको सन्दर्भमा व्यक्तिको गोपनीयताको हकको प्रचलन गराउने मुख्य दायित्व राज्यसँग रहन्छ । त्यसैले राज्यका निकाय व्यक्तिको गोपनीयताको हक कार्यान्वयनमा संवेदनशील बन्नु पर्छ । ३. अन्तःशुल्क इजाजतपत्रको निलम्बन र रद्द सम्बन्धमा अन्तःशुल्क ऐनमा भएको व्यवस्था लेख्नुहोस् । अन्तःशुल्क लाग्ने वस्तु तथा सेवासम्बन्धी कारोबार सुरु गर्नुपूर्व सो कारोबार गर्नका लागि लिइने अनुमतिपत्रलाई अन्तःशुल्क इजाजतपत्र भनिन्छ । अन्तःशुल्क ऐन, २०५८ मा व्यवस्था भएबमोजिम अन्तःशुल्क इजाजतपत्रलाई स्थगन, निलम्बन वा रद्द गर्न सकिन्छ । इजाजतपत्रको निलम्बन र रद्द हुने सम्बन्धमा ऐनमा देहायका विषय उल्लेख गरिएको छ । क) इजाजतपत्र निलम्बन : अन्तःशुल्क लाग्ने मदिरा, चुरोट वा सूर्तीजन्य वस्तुको उत्पादन गर्ने इजाजतपत्रवालाले आफूले उत्पादन गरेको त्यस्तो वस्तुमा अन्तःशुल्क टिकट नलगाई त्यस्तो वस्तुको उत्पादन, निष्कासन वा बिक्री वितरण गरेमा वा त्यस्तो वस्तुमा नक्कली वा प्रयोग भएको टिकट पुनः प्रयोग गरी त्यस्तो वस्तुको उत्पादन, निष्कासन वा बिक्री वितरण गरेमा वा त्यस्तो वस्तुको उत्पादनका लागि आवश्यक कच्चा पदार्थको अभिलेख नदेखाई उत्पादन र भण्डारण गरी अन्तःशुल्क छलेको कुरा प्रारम्भिक अनुसन्धानबाट देखिएमा अन्तःशुल्क अधिकृतले त्यस्तो इजाजतपत्रवालाको इजाजतपत्र तीन महिनासम्म निलम्बन गर्न सक्ने व्यवस्था रहेको छ । इजाजतपत्र निलम्बन भएको अवधिभर इजाजतपत्रवालाले आफूले उत्पादन गरी आएको वस्तु उत्पादन, बिक्री वा निष्कासन गर्न पाउँदैन । कसैले यसबमोजिम कार्य गरेको प्रमाणित भएमा सो कार्यलाई ऐनबमोजिमको कसुर गरेको मानिन्छ । ख) अन्तःशुल्क इजाजतपत्र रद्द गर्न सक्ने अवस्था : – इजाजतपत्रमा तोकिएका सर्त तथा बन्देज उल्लङ्घन भएको पाइएमा, – सार्वजनिक हित विपरीत हुने देखिएमा, – अन्तःशुल्क नतिरेमा, – इजाजतपत्रवाला संस्था विघटन भएमा वा इजाजतपत्रवालाले आफ्नो इजाजतपत्र रद्द गर्न निवेदन दिएमा, – तोकिएबमोजिम इजाजतपत्र नवीकरण नगरेमा । अन्त्यमा अन्तःशुल्क इजाजतपत्र लिनु भनेको कारोबारलाई अन्तःशुल्कमा दर्ता गरेको भन्ने पनि बुझिन्छ । अन्तःशुल्क लाग्ने वस्तु तथा सेवाको कारोबार गर्ने व्यक्तिले त्यस्ता वस्तु तथा सेवाको उत्पादन, पैठारी, खरिद, बिव्रmी, सञ्चय, निकासी तथा सेवा प्रदान गर्ने जस्ता कारोबार अन्तःशुल्क इजाजतपत्र लिएर मात्र गर्नु पर्छ । ४. बालअधिकार भनेको के हो ? बालअधिकारसम्बन्धी महासन्धिबमोजिम बालअधिकारका चार आधारभूत सिद्धान्त उल्लेख गर्नुहोस् । बालबालिका भन्नाले १८ वर्ष उमेर नपुगेका व्यक्तिलाई जनाउँछ । यिनै बालबालिकालाई प्राप्त हुने विशेष अधिकारलाई बालअधिकार भनिन्छ । गर्भदेखि बालक रहुन्जेलसम्म उपभोग गर्न पाउने सम्पूर्ण अधिकार बालअधिकार अन्तर्गत पर्छन् । बालअधिकार मानव अधिकारको एक अंश हो । बालबालिका संसारको जुनसुकै ठाउँमा जन्मे वा हुर्के पनि उनीहरूले माया, ममता, संरक्षण, स्वस्थ वातावरण, उचित पोषण, शिक्षा र विकासका अवसर जस्ता आधारभूत आवश्यकता उपभोग गर्न पाउनु बालबालिकाको नैसर्गिक अधिकार हो । नेपालको संविधानको धारा ३९ मा बालबालिकाको हकलाई मौलिक हकको रूपमा उल्लेख गरिएको छ । बालबालिका सम्बन्धी ऐन, २०७५ ले बालबालिकाका अधिकारलाई विस्तृतमा उल्लेख गरी प्रचलनका लागि आवश्यक व्यवस्था गरेको छ । नेपालले बालअधिकारसम्बन्धी महासन्धिलाई अनुमोदन गरी सोबाट सिर्जित दायित्व निर्वाह गर्दै आएको छ । बालअधिकारसम्बन्धी महासन्धिमा उल्लिखित बालअधिकारका धारालाई सरल तरिकाले बुझ्न निम्न चार समूहमा विभाजन गरी अध्ययन गर्न सकिन्छ : क) बाँच्न पाउने अधिकार, ख) संरक्षणको अधिकार, ग) विकासको अधिकार र घ) सहभागिताको अधिकार । बालअधिकारसम्बन्धी महासन्धिका चार आधारभूत सिद्धान्त अन्तर्गत निम्न विषय पर्छन् : क) भेदभावरहितता, ख) बालबालिकाको सर्वोत्तम हित, ग) दीर्घजीवन र विकास, घ) बालबालिकाका विचार र भावनाको कदर । अन्त्यमा बालबालिका परिवारको खुसी मात्र नभई मुलुकको भविष्यका कर्णधारसमेत हुन् । मुलुकको भविष्य नै वर्तमानमा बालबालिकाप्रति सरकारको प्राथमिकता र दृष्टिकोणमा निर्भर गर्छ । नेपालको संविधान, प्रचलित कानुन र अन्तराष्ट्रिय प्रतिबद्धतासमेतका आधारमा बालबालिकाप्रतिको राज्यको दायित्व पूरा गर्न सरकार र सरकारी निकाय सदैव क्रियाशील हुनु पर्छ । प्रस्तुतकर्ता : अर्जुन शर्मा """
सिजाङ सांस्कृतिक उत्सव : मित्रताको पुल निर्माण गर्न सफल,"""गोरखापत्र समाचारदाता काठमाडौंँ, असार ९ गते । विभिन्न साङ्गीतिक प्रस्तुतिसँगै ‘चीनको तिब्बत (सिजाङ) सम्बन्धी सांस्कृतिक उत्सव’ सोमबार सम्पन्न भएको छ । नेपाल–चीन  कूटनीतिक सम्बन्ध स्थापनाको ७० औँ वर्षगाँठका अवसरमा  नेपालमा पहिलो पटक आयोजित चीनको सिचाङ सम्पर्क सांस्कृतिक सप्ताह आयोजना गरिएको हो । कार्यक्रमममा चीन सिचाङ प्रतिनिधिमण्डलका प्रमुख तथा चीनको सिचाङ अन्तर्राष्ट्रिय संस्कृति सङ्घका उपाध्यक्ष लुओ जुनले चीनको सिजाङ र नेपालबिच सांस्कृतिक आदानप्रदान प्रवर्ध्दन  यस्तो कार्यक्रम  आयोजना गरिएको बताउनुभयो । उहाँले भन्नुभयो, ‘‘उत्सव छोटो अवधिको भए पनि यसले राम्रो प्रतिक्रिया पाएको छ । कार्यक्रमबाट सिजाङ र नेपालबिचको सांस्कृतिक आदानप्रदानमा एक जीवन्त र महत्वपूर्ण अध्याय थप्ने काम भएको उहाँले बताउनुभयो । नेपालका लागि चीनका राजदूत चेन सोङले छोटो अवधिको भए पनि उत्सवको प्रभाव दूरगामी भएको बताउनुभयो । उहाँले सिजाङ फोटो प्रदर्शनी र सांस्कृतिकलगायतका गतिविधिहरूले मित्रताको पुल निर्माण गरेको बताउनुभयो ।  लुम्बिनी विकास कोष नेपालका उपाध्यक्ष डा. ल्हारक्याल लामाले दुई देशको सम्बन्धका बारेमा बोल्दै चीन र नेपालको भाषा फरक भए पनि सांस्कृतिक विषयवस्तु प्रायः मिल्ने गरेको उल्लेख गर्नुभयो ।  कार्यक्रममा ‘सिजाङ झयाल’ को अनावरण पनि गरिएको थियो । उत्सवमा करिब एक हजारभन्दा बढीले चीनको सिजाङ फोटो र भिडियो प्रदर्शनी अवलोकन गरेका थिए । """
फिदिम नगरपालिकाको एक अर्ब १० करोडको बजेट,"""राधा लुइटेल फिदिम, असार १० गते। पाँचथरको फिदिम नगरपालिकाले आर्थिक वर्ष २०८२।०८३ का लागि एक अर्ब १० करोड ५१ लाख ३३ हजार दुई सय एक रुपियाँको बजेट ल्याएको छ। मङ्गलबार आयोजित नगर सभाको १७ औँ अधिवेशनमा उपप्रमुख राधाकृष्ण न्यौपानेले आगामी आर्थिक वर्षको अनुमानित आयव्यय सहितको बजेट प्रस्तुत गर्नुभएको हो। नगरसभामा प्रस्तुत बजेट वक्तव्यमा चालूतर्फ ६८ करोड १९ लाख ५४ हजार तीन सय एक रुपियाँ तथा पूँजीगततर्फ ४२ करोड ३१ लाख ७८ हजार ९ सय रुपियाँ छ। नगरपालिकाको अधिवेशले कृषि, स्वास्थ्य शिक्षा, पशुपालन र रोजगारीलाई प्राथमिकता राख्दै मेयर मित्रप्रसाद काफ्लेले प्रस्तुत गर्नुभएको नीति कार्यक्रमसहित उपमेयर राधाकृष्ण न्यौपानेले प्रस्तुत गर्नुभएको बजेट सर्वसम्मत पारित गरेको छ। """
वैकल्पिक बाटोबाट यात्रा गर्न आग्रह,"""नवलपरासी समाचारदाता कावासोती, असार १० गते । पूर्वपश्चिम राजमार्गको विनयीत्रिवेणी खोलाको डाइभर्सन भत्काएपछि सडक डिभिजन कार्यालयले अब डाइभर्सन बनाउने काम बन्द गरेको छ । डाइभर्सन बन्द भएपछि बुटवल–नारायणगढ सडकखण्डमा यातायात बन्द भएको प्रमुख जिल्ला अधिकारी भविश्वर पाण्डेले बताउनुभयो । जति पटक डाइभर्सन बनाएर यातायात सञ्चालन गराए पनि बाढीले फेरि बगाउने हुँदा यातायात नै बन्द गरी वैकल्पिक बाटोबाट यात्रा गर्न प्रशासनले सबैसँग अपिल गरेको छ । गत आइतबार निर्माण गरेर यातायात सञ्चालन गरिएको दुम्कीबासस्थित विनयीत्रिवेणी खोलाको डाइभर्सन सोमबार बिहान बगाएपछि यातायात सञ्चालन नगर्न स्थानीय प्रशासनले अपिल गरेको प्रहरी उपरीक्षक यादव ढकालले बताउनुभयो । आइतबार त्यहाँबाट दुई सय गाडी वारपार गराइएको थियो तर खोलामा आएको बाढीले राति नै डाइभर्सन बगाएको इलाका प्रहरी कार्यालय दुम्कीबासका प्रहरी निरीक्षक राजन तिमिल्सनाले बताउनुभयो । यसै गरी दाउन्ने खण्डको दुम्कीबासदेखि बर्दघाटसम्मको १४ किलोमिटर बाटो भत्काएपछि यातायात बन्द भएको प्रहरी उपरीक्षक ढकालले बताउनुभयो । दाउन्ने खण्डमा पानी परेका कारणले बाटो पुरै चिप्लिन थालेपछि यातायात ठप्प हुन पुगेको र यातायात सञ्चालन गर्न गिटी बालुवा बिछ्याएर सुचारु गर्ने पहल गरे पनि सफल नभएपछि याताायत बर्दघाटबाट पश्चिमतिर र चोरमाराबाट पूर्वतर्फ फर्काएको प्रहरी उपरीक्षक ढकालले जानकारी दिनुभयो । नवलपरासी पूर्वको तीन ठाउँ उच्च जोखिममा रहेकाले यातायात बन्द गरी वैकल्पिक यात्रा गर्न स्थानीय प्रशासन, राजनीतिक दल र ठेकेदार कम्पनीले सबैसँग आग्रह गरेका जिल्ला प्रशासन कार्यालयले जनाएको छ । """
बाहिरबाट हुम्ला बसाइँ सर्ने क्रम बढ्दै,"""नन्द सिंह रलिङ (हुम्ला), असार १० गते । हुम्ला जिल्ला बाहिरका नागरिक चीनमा काम गर्नका लागि बसाइँसराइ गर्नेको सङ्ख्यामा वृद्धि भएको छ । चीन सरकारले छिमेकी जिल्ला हुम्लाका बासिन्दालाई बाहेक अन्य नेपालीलाई ताक्लाकोटमा प्रवेश गर्न नदिएपछि जिल्लाबाहिरका नागरिक हुम्ला जिल्लामा बसाइँसराइ गर्ने क्रम वृद्धि भएको हो । हुम्लाका दूरदराजमा रहेका जग्गा आफ्नो नाममा गर्दै तिब्बतको ताक्लाकोटमा रोजगारी खोज्ने गरेको जिल्ला प्रशासन कार्यालय हुम्लाको एक तथ्याङ्कले देखाएको छ । चीनको ताक्लाकोट जाने नाममा हुम्ला भित्रिने र बसोबास सुरु गर्नेको सङ्ख्यामा उल्लेखनीय वृद्धि देखिएको छ । बझाङ, डोटी, दार्चुला, प्युठान, ओखलढुङ्गा, सिन्धुपाल्चोक, खोटाङ, सोलुखुम्बुलगायतका जिल्लाबाट सर्वसाधारण हुम्ला जिल्लाको नाम्खा गाउँपालिका–१, हेप्का, वडा नं. ३ खगालगाउँ,  वडा नं. ५ मुचु र सिमकोट गाउँपालिका–१ को ठेहे, दोजाम, वडा नं. ८ को स्याडालगायतका ठाउँमा जग्गा किनेर बसोबास गर्न थालेका छन् । हालसम्म २५ जना जिल्लाबाहिरकाले गाउँघरमा जमिन खरिद गरी लालपुर्जासमेत लिएको मालपोत कार्यालय हुम्लाका प्रमुख प्रवेन्द्र यादवले बताउनुभयो । तीमध्ये केहीले नेपाली नागरिकतासमेत हुम्लाबाटै लिएर विवाह दर्ता गरी जिल्ला निर्वाचन कार्यालयमा मतदाता परिचयपत्रसमेत बनाएका छन् । १२ महिनाको अन्तरालमा २५ जना महिला मतदाता बाहिरका जिल्लाबाट आएर हुम्लाबाट मतदाता परिचयपत्र बनाएको निर्वाचन कार्यालय हुम्लाका सूचना अधिकारी जगदीश शाहीले बताउनुभयो । सीमा पासका लागि नागरिकता, जग्गाधनी प्रमाणपत्र र मतदाता परिचयपत्र अनिवार्य हुँदा धेरैले हुम्लाबाटै मतदाता परिचयपत्र बनाउने गरेको प्रमुख जिल्ला अधिकारी नारायण पाण्डेयले जानकारी दिनुभयो । यसरी सीमा पास लिई ताक्लाकोटमा होटेल तथा दोहोरी साँझ जस्ता कामका लागि जानेमा महिला तथा किशोरीको सङ्ख्या उल्लेख्य छ । बसाइँसराइले हुम्लाको सामाजिक संरचना, भोटाधिकार अभ्यास र सीमावर्ती सुरक्षालाई गहिरो असर पु¥याउने सङ्केत देखिएको छ । नेपाल–चीनबिचको द्विपक्षीय सम्झौता अनुसार सीमावर्ती क्षेत्रका नागरिकले बिनाराहदानी ३० किलोमिटरसम्म आउजाउ गर्न पाउने विशेष सुविधा पाएका छन् । सरकारद्वारा २०८१ सालमा जारी ‘चीनसँग सीमा जोडिएका जिल्लाका नेपाली नागरिकलाई चीन आवागमन अनुमतिपत्र उपलब्ध गराउने कार्यविधि’ अनुसार हुम्लाका नागरिकलाई चीन प्रवेशमा सहजता दिइएको हो । स्थानीयलाई दिएको सहुलियतको प्रयोग दुरुपयोगमा परिणत हुन थालेको देखिएको छ । रोजगारीको नाममा जिल्ला बाहिरबाट आएकाहरू हुम्लामा नागरिकता लिई बसोबास गर्न थालेका छन् । त्यसपछि सीमा पास लिएर चीनको ताक्लाकोटतिर रोजगारीका लागि जाने क्रम बढ्दो छ । """
यस्तो छ आजको सागसब्जी र फलफूलको थोक मूल्य,"""काठमाडौँ, असार १० गते । कालीमाटी फलफूल तथा तरकारी बजार विकास समितिले मङ्गलबारका लागि कृषि उपजहरूको थोक मूल्य निर्धारण गरेको छ । समितिका अनुसार प्रस्तुत सागसब्जी र फलफूलको अधिकतम थोक मूल्य निर्धारण गरिएको हो । गाेलभेँडा ठुलो (नेपाली) प्रतिकिलो ७०, गोलभेँडा ठुलो (भारतीय) प्रतिकिलो ८५, गोलभेँडा सानो (लोकल) प्रतिकिलो ३५, गोलभेँडा सानो (टनेल) प्रतिकिलो ५०, आलु रातो प्रतिकिलो ४५, आलु रातो (भारतीय) प्रतिकिलो ३९, आलु रातो (मुडे) प्रतिकिलो ३८, आलु सेतो प्रतिकिलो ३५, प्याज सुकेको (भारतीय) प्रतिकिलो ५०, गाजर (लोकल) प्रतिकिलो ७०, गाजर (तराई) प्रतिकिलो ५०, बन्दा (लोकल) प्रतिकिलो ३५, काउली स्थानीय प्रतिकिलो १००, मूला रातो प्रतिकिलो ४५, सेतो मूला (लोकल) प्रतिकिलो ३०, सेतो मूला (हाइब्रिड) प्रतिकिलो २५, भन्टा लाम्चो प्रतिकिलो २०, भन्टा डल्लो प्रतिकिलो ३५, तने बोडी प्रतिकिलो ४५, मकै बोडी प्रतिकिलो ५० कायम भएको छ । यसैगरी, मटरकोसा प्रतिकिलो१८०, घिउ सिमी (लोकल) प्रतिकिलो ५०, घिउ सिमी (हाइब्रिड) प्रतिकिलो ४०, घिउ सिमी (राजमा) प्रतिकिलो १००, टाटे सिमी मूल्य प्रतिकिलो ७०, भटमास कोसा प्रतिकिलो १४०, तीतो करेला प्रतिकिलो ३८, लौका प्रतिकिलो ३०, परबर (लोकल) प्रतिकिलो ४०, परबर (तराई) प्रतिकिलो ४०, चिचिण्डो प्रतिकिलो ३०, घिरौला प्रतिकिलो ५०, झिगुनी प्रतिकिलो ५०, फर्सी पाकेको प्रतिकिलो ५०, फर्सी हरियो (लाम्चो) प्रतिकिलो ४०, हरियो फर्सी (डल्लो) प्रतिकिलो ३५, भिण्डी प्रतिकिलो ४५ कायम गरिएको छ । यस्तै, सखरखण्ड प्रतिकिलो ७०, पिँडालु प्रतिकिलो रु ९०, स्कूस प्रतिकिलो ५५, रायोसाग प्रतिकिलो ३०, पालुङ्गो साग प्रतिकिलो ४०, चमसुुर साग प्रतिकिलो ३५, तोरीको साग प्रतिकिलो ३५, मेथको साग प्रतिकिलो ९०, हरियो प्याज प्रतिकिलो रु १००, च्याउ (कन्य) प्रतिकिलो २००, च्याउ (डल्ले) प्रतिकिलो ३३०, कुरिलो प्रतिकिलो ३००, निगुरो प्रतिकिलो ३० निर्धारण गरिएको छ । ब्रोकाउली प्रतिकिलो ८०, चुकुन्दर प्रतिकिलो ७०, सजिवन प्रतिकिलो १६०, रातो बन्दा १००, जिरीको साग प्रतिकिलो १००, ग्याठकोभी प्रतिकिलो ७०, सौफको साग प्रतिकिलो ११०, पुदिना प्रतिकिलो ११०, इमली प्रतिकिलो १७०, तामा प्रतिकिलो १२०, तोफु प्रतिकिलो १४० र गुन्द्रुक प्रतिकिलो रु ३५० तोकेकोे छ । समितिले स्याउ (झोले) प्रतिकिलो २५०, स्याउ (फुजी) प्रतिकिलो ३००, केरा (दर्जन) १५०, कागती प्रतिकिलो १४०, अनार प्रतिकिलो ३५०, आँप (माल्द) प्रतिकिलो ७५, आँप (दशहरी) प्रतिकिलो ८०, अङ्गुर (हरियो) प्रतिकिलो रु २५०, अङ्गुर (कालो) प्रतिकिलो ३५०, मौसम प्रतिकिलो २००, जुनार प्रतिकिलो २५०, भुइँकटहर प्रतिगोटा १९०, काँक्रो (लोकल) प्रतिकिलो ९०, काँक्रो (हाइब्रिड) प्रतिकिलो २५, रुखकटहर प्रतिकिलो ६०, मेवा (नेपाली) प्रतिकिलो ६०, मेवा (भारतीय) प्रतिकिलो १००, लिची (लोकल) प्रतिकिलो २७० निर्धारण गरिएको छ । यसैगरी, अदुवा प्रतिकिलो ११०, खुर्सानी सुकेको प्रतिकिलो ४२०, खुर्सानी हरियो प्रतिकिलो ४०, खुर्सानी हरियो (बुलेट) प्रतिकिलो ३०, खुर्सानी हरियो (माछे) प्रतिकिलो ७५, खुर्सानी हरियो अकबरे प्रतिकिलो ३००, भेडे खुर्सानी प्रतिकिलो १००, हरियो धनियाँ प्रतिकिलो १००, लसुन सुकेको चाइनिज प्रतिकिलो २००, लसुन सुकेको नेपाली प्रतिकिलो १७०, छ्यापी सुकेको प्रतिकिलो २००, छ्यापी हरियो प्रतिकिलो १२०, ताजा माछा (रहु) प्रतिकिलो ३३०, ताजा माछा (बचुवा) प्रतिकिलो ३२०, ताजा माछा (छडी) प्रतिकिलो २४० तोकेको छ । रासस """
विनियोजन विधेयक प्रतिनिधि सभाबाट पारित,"""काठमाडौं, असार १० गते । प्रतिनिधि सभाबाट विनियोजन विधेयक (बजेट) पारित भएको छ । मंगलवार सभामा उपप्रधानमन्त्री तथा अर्थमन्त्री विष्णप्रसाद पौडेलले विनियोजन विधेयक, २०८२ लाई पारित गरियोस् भनी प्रश्ताव प्रश्तुत गर्नुभयो । विधेयकलाई सभाले बहुमतले पारित गरेको हो । बजेट पारित गर्दा राष्ट्रिय स्वतन्त्र पार्टी र राष्ट्रिय प्रजातन्त्र पार्टी भने अनुपस्थित रहे । यसअघि प्रतिनिधि सभामा विनियोजन विधेयक, २०८२ मा मन्त्रालयगत शीर्षकमा सांसदहरुले राखेका खर्च कटौतीका सबै प्रश्ताव अस्वीकृत भएका थिए । बैठकमा निर्णयार्थ प्रस्तुत भएका २३ सांसदका खर्च कटौतीका प्रश्ताव अस्वीकृत भएका हुन् । सांसद अमरेशकुमार सिंहले पेश गर्नुभएको वन तथा वातावरण, संघीय मामिला तथा सामान्य प्रशासन, कृषि तथा पशुपंक्षी विकास, स्वास्थ्य तथा जनसंख्या, कानून न्याय तथा संसदीय मामिला, संस्कृति पर्यटन तथा नागरिक उड्डयन, युवा तथा खेलकुद, भौतिक पूर्वाधार तथा यातायात, महिला, बालबालिका तथा ज्येष्ठ नागरिक, उद्योग, बाणिज्य तथा आपूर्ति, भूमि व्यवस्था, सहकारी तथा गरिबी निवारण, खानेपानी, शिक्षा, विज्ञान तथा प्रविधि, परराष्ट्र, श्रम, रोजगार तथा सामाजिक सुरक्षा, गृह, सञ्चार तथा सूचना प्रविधि, अर्थ, शहरी विकास, प्रधानमन्त्री तथा मन्त्रिपरिषद्को कार्यालयसम्बन्धी खर्च कटौतीको प्रश्ताव अस्वीकृत भयो । त्यसैगरी, प्रभु साहले पेश गर्नुभएको वन तथा वातावरण, उmर्जा, जलश्रोत तथा सिंचाई, स्वास्थ्य तथा जनसंख्या, खानेपानी, युवा तथा खेलकुद, शहरी विकास मन्त्रालयको खर्च कटौती तथा दुर्गा राईको वन तथा वातावरण मन्त्रालय र गृह मन्त्रालयसम्बन्धी खर्च कटौतीको प्रस्ताव पनि अस्वीकृत भएको छ । त्यसैगरी सांसद प्रेम सुवाल, विमला सुवेदी, हितराज पाण्डेले पेश गर्नुभएको विभिन्न मन्त्रालयको खर्च कटौतीको प्रस्ताव पनि अस्वीकृत भयो । साथै सांसद देवेन्द्र पौडेलद्वारा प्रश्तुत भूमी व्यवस्था, सहकारी तथा गरिबी निवारण मन्त्रालयसम्बन्धी र माधव सापकोटाको उर्जा जलश्रोत तथा सिंचाई मन्त्रालय सम्बन्धी खर्च कटौतीको प्रश्ताव पनि अस्वीकृत भएको छ । त्यस्तै सांसद रणेन्द्र बरालीको रक्षा मन्त्रालय, ज्ञानु बस्नेत सुवेदीको स्वास्थ्य तथा जनसंख्या मन्त्रालयसम्बन्धी, उर्मिला माझीको खानेपानी, हितबहादुर तामाङको शिक्षा, विज्ञान तथा प्रविधि मन्त्रालयसम्बन्धी, अम्मरबहादुर थापाको शिक्षा, विज्ञान तथा प्रविधि, छिरिङ ल्हामु लामाको परराष्ट्र, नारायणी शर्माको श्रम  र लेखनाथ दाहालको प्रधानमन्त्री तथा मन्त्रिपरिषद्को कार्यालयसम्बन्धी खर्च कटौतीको प्रस्ताव अस्वीकृत भएका हुन् । """
पौडेलको देशाटन लोकार्पण,"""काठमाडौं, असार ९ गते । साहित्यकार पुष्पराज पौडेलको संस्मरण कृति  ‘देशाटन : घुम्दै, फिर्दै जिल्ला–जिल्ला’ आज काठमाडौँमा लोकार्पण गरियो । आवरण प्रकाशनद्वारा प्रकाशित तथा आयोजित समारोहमा  साहित्यकार प्रा. डा. गोविन्दराज भट्टराईले कृति लोकार्पण गर्दै देशाटनले संक्षेपमा देशका सबै जिल्ला घुमाएको अनुभूति भएको बताउनु भयो । नेपाली साहित्यमा संस्मरण विधाको लोकप्रियता बढ्दै गएकोमा खुसी व्यक्त गर्नुभयो । साहित्यकार तीर्थराज वन्तले लेखक पौडेल रेडक्रसकर्मीका नाताले नियमितरूपमा डायरी लेख्ने भएकाले कृति प्रकाशन गर्न सहज भएको जानकारी दिनु भयो । पत्रकार तथा समीक्षक राजकुमार बानियाले जीवनको गतिशीलता नै यात्रा लेखनको चिनारी भएको जानकारी दिनुभयो । कृतिकार पुष्पराज पौडेलले देशका सबै जिल्ला घुम्दाका सम्झनाहरू अहिले पनि ताजै भएर सल्वलाएको हुँदा देशाटनको रूपमा प्रकाशन गरेको बताउनु भयो । आवरण प्रकाशनका प्रबन्ध निर्देशक, कवि कलाकार रमेश पौडेलले देशाटनले संस्मरण विधाको लोकप्रियतालाई बढाउने गरी न्यू मिडिया शैलीमा विश्वव्यापी बनाउने समेत जानकारी दिनुभयो । साहित्यकार मुकुन्द पौडेलको सभापतित्वमा भएको सो समारोहमा  विकास विषय विज्ञ गोविन्द पौडेल र मारिया अधिकारीले कृतिकार पौडेलको रेडक्रस र साहित्यिक व्यक्तित्त्वमा बारेमा चर्चा गर्नुभयो । समारोहमा प्रकाशकका तर्फबाट प्रमुख अतिथि डा. भट्टराईलाई उहाँकै मुहार चित्र उपहार प्रदान गरिएको थियो । समारोहमा साहित्य, समाजसेवा र चिकित्सा क्षेत्रका अतिथिहरूको सहभागिता थियो । कृतिकार पौडेलका यस अघि रेडक्रकिर्मी ऊ, शिक्षाका ती दिन र सयपत्री आदि प्रकाशित भइकेका छन् । ‘देशाटन : घुम्दै, फिर्दै जिल्ला–जिल्ला’ २२४ पृष्ठको छ भने मूल्य ५०० रुपियाँ राखिएको छ । """
चैते धानको उत्पादन वृद्धि भएपछि बिक्रीमा समस्या,"""काठमाडौँ, असार १० गते । चैते धानको उत्पादन वृद्धि भएपछि बिक्रीमा समस्या आएको छ । धानको मागमा आएको कमीले बजारमा यसको मूल्यमा पनि गिरावट आएको हो । त्यसले गर्दा किसानले लगानी उठाउन नसकेको गुनासो गरेका छन् । अघिल्लो वर्ष करिब दुई लाख मेट्रिकटन धान उत्पादन हुँदा बजारको मागअनुसार आपूर्ति हुनसकेको थिएन । चालु आर्थिक वर्षमा करिब चार लाख मेट्रिकटन धान उत्पादन भएको अनुमान गरिएको छ । कृषि तथा पशुपन्छी विकास मन्त्रालयका सूचना अधिकारी महानन्द जोशीले गतवर्ष धानको बिक्री गरी किसानले राम्रो आम्दानी गरेकाले यस वर्ष दोब्बर उत्पादन गरेकाले भण्डारण तथा बिक्रीवितरणमा समस्या आएको बताउनुभयो । सरकारले गत वर्ष प्रतिक्विन्टल रु. दुई हजार ८०८ समर्थन मूल्य तोकेको थियो । धानको नयाँ जात, बीउबिजन, सिँचाइ प्रणाली, उत्पादन लागतको मूल्याङ्कन गरी सरकारले समर्थन मूल्य तोक्ने व्यवस्था छ । अहिले प्रतिक्विन्टल रु. एक हजार ८०० मा सामान्य बिक्री भएको जनाइएको छ । धान समर्थन मूल्यमा खरिद गरी भण्डारण तथा बिक्री गर्न कृषि मन्त्रालयअन्तर्गत उद्योग मन्त्रालयमार्फत खाद्य व्यवस्था तथा व्यापार कम्पनी लिमिटेडलाई पत्राचार गरेको छ । यसो गर्दा नपुग रकम अर्थ मन्त्रालयमार्फत उपलब्ध गराउन तयारी गरिएको छ । तराई तथा भित्री मधेसका करिब ३५ जिल्लामा धानबाली पाकेर भित्र्याउने तयारी गरिएको छ । एक लाख ३० हजार हेक्टर जमिनमा धानखेती गरिएको छ । चालु आर्थिक वर्षमा प्रतिक्विन्टल रु. दुई हजार ८५८ समर्थन मूल्य तोकेको छ । अखिल नेपाल किसान महासङ्घका इन्चार्ज बलराम बाँस्कोटाले चैते धानले किसानको लगानी पनि नउठेको गुनासो गर्दै सरकारले अविलम्ब त्यसको विकल्प खोज्नुपर्ने विचार व्यक्त गर्नुभयो । रासस """
यस्तो छ आजको सागसब्जी र फलफूलको थोक मूल्य,"""काठमाडौँ, असार ९  गते । कालीमाटी फलफूल तथा तरकारी बजार विकास समितिले आजका लागि कृषि उपजहरूको थोक मूल्य निर्धारण गरेको छ । समितिका अनुसार प्रस्तुत सागसब्जी र फलफूलको अधिकतम थोक मूल्य निर्धारण गरिएको हो । गोलभेँडा ठूलो (नेपाली) प्रतिकिलो रु ७०, गोलभेँडा ठूलो (भारतीय) प्रतिकिलो रु ९०, गोलभेँडा सानो (लोकल) प्रतिकिलो रु ३५, गोलभेँडा सानो (टनेल) प्रतिकिलो रु ४५, आलु रातो प्रतिकिलो रु ४५, आलु रातो (भारतीय) प्रतिकिलो रु ४०, आलु रातो (मुडे) प्रतिकिलो रु ४०, आलु सेतो प्रतिकिलो रु ३५, प्याज सुकेको (भारतीय) प्रतिकिलो रु ५०, गाजर (लोकल) प्रतिकिलो रु ७०, गाजर (तराई) प्रतिकिलो रु ५०, बन्दा (लोकल) प्रतिकिलो रु ३०, काउली स्थानीय प्रतिकिलो रु ९०, मूला रातो प्रतिकिलो रु ४५, सेतो मूला (लोकल) प्रतिकिलो रु ३०, सेतो मूला (हाइब्रिड) प्रतिकिलो रु २५, भन्टा लाम्चो प्रतिकिलो रु २०, भन्टा डल्लो प्रतिकिलो रु ३०, तने बोडी प्रतिकिलो रु ३५ कायम भएको छ । यसैगरी, मटरकोसा प्रतिकिलो रु १८०, घिउ सिमी (लोकल) प्रतिकिलो रु ४०, घिउ सिमी (हाइब्रिड) प्रतिकिलो रु ४०, घिउ सिमी (राजमा) प्रतिकिलो रु ११०, टाटे सिमी मूल्य प्रतिकिलो रु ६०, भटमास कोसा प्रतिकिलो रु १३०, तीतो करेला प्रतिकिलो रु ३५, लौका प्रतिकिलो रु ३०, परबर (लोकल) प्रतिकिलो रु ३५, परबर (तराई) प्रतिकिलो रु ३५, चिचिण्डो प्रतिकिलो रु ३०, घिरौला प्रतिकिलो रु ५०, झिगुनी प्रतिकिलो रु ४५, फर्सी पाकेको प्रतिकिलो रु ५०, फर्सी हरियो (लाम्चो) प्रतिकिलो रु ३०, हरियो फर्सी (डल्लो) प्रतिकिलो रु ३५, भिण्डी प्रतिकिलो रु ४५ कायम गरिएको छ । यस्तै, सखरखण्ड प्रतिकिलो ७०, पिँडालु प्रतिकिलो रु ९०, स्कूस प्रतिकिलो रु ५५, रायोसाग प्रतिकिलो रु ३०, पालुङ्गो साग प्रतिकिलो रु ४०, चमसुुर साग प्रतिकिलो रु ३५, तोरीको साग प्रतिकिलो रु ३५, हरियो प्याज प्रतिकिलो रु १००, च्याउ (कन्य) प्रतिकिलो रु १८०, च्याउ (डल्ले) प्रतिकिलो रु ३००, कुरिलो प्रतिकिलो रु ३००, निगुरो प्रतिकिलो रु ३० निर्धारण गरिएको छ । ब्रोकाउली प्रतिकिलो रु ८०, चुकुन्दर प्रतिकिलो रु ८०, सजिवन प्रतिकिलो रु १६०, रातो बन्दा रु ८५, जिरीको साग प्रतिकिलो रु १००, ग्याठकोभी प्रतिकिलो रु ७०, सौफको साग प्रतिकिलो रु ११०, पुदिना प्रतिकिलो रु ११०, इमली प्रतिकिलो रु १७०, तामा प्रतिकिलो रु १२०, तोफु प्रतिकिलो रु १४० र गुन्द्रुक प्रतिकिलो रु ३५० तोकेकोे छ । समितिले स्याउ (झोले) प्रतिकिलो रु २५०, स्याउ (फुजी) प्रतिकिलो रु ३००, केरा (दर्जन) रु १५०, कागती प्रतिकिलो रु १४०, अनार प्रतिकिलो रु ३५०, आँप (माल्द) प्रतिकिलो रु ७०, आँप (दशहरी) प्रतिकिलो रु ८०, अङ्गुर (हरियो) प्रतिकिलो रु २५०, अङ्गुर (कालो) प्रतिकिलो रु ३५०, मौसम प्रतिकिलो रु २००, जुनार प्रतिकिलो रु २५०, भुइँकटहर प्रतिगोटा रु १९०, काँक्रो (लोकल) प्रतिकिलो रु ६०, काँक्रो (हाइब्रिड) प्रतिकिलो रु १५, रुखकटहर प्रतिकिलो रु ६०, मेवा (नेपाली) प्रतिकिलो रु ६०, मेवा (भारतीय) प्रतिकिलो रु १००, लिची (लोकल) प्रतिकिलो रु २३० निर्धारण गरिएको छ । यसैगरी, अदुवा प्रतिकिलो रु ११०, खुर्सानी सुकेको प्रतिकिलो रु ४२०, खुर्सानी हरियो प्रतिकिलो रु ४०, खुर्सानी हरियो (बुलेट) प्रतिकिलो रु ३०, खुर्सानी हरियो (माछे) प्रतिकिलो रु ६०, खुर्सानी हरियो अकबरे प्रतिकिलो रु ३००, भेडे खुर्सानी प्रतिकिलो रु ६०, हरियो धनियाँ प्रतिकिलो रु ६०, लसुन सुकेको चाइनिज प्रतिकिलो रु २००, लसुन सुकेको नेपाली प्रतिकिलो रु १७०, छ्यापी सुकेको प्रतिकिलो रु २००, छ्यापी हरियो प्रतिकिलो रु १२०, ताजा माछा (रहु) प्रतिकिलो रु ३३०, ताजा माछा (बचुवा) प्रतिकिलो रु ३२०, ताजा माछा (छडी) प्रतिकिलो रु २४०, राजा च्याउ प्रतिकिलो रु ३०० र सिताके च्याउ प्रतिकिलो रु ९०० तोकेको छ । रासस """
प्रधानमन्त्री कार्यालयको प्रभावकारिता,"""विभिन्न शासनव्यवस्थामा प्रधानमन्त्री कार्यालयले मुलुकको शासकीय नेतृत्व गरेको छ । सार्वजनिक प्रशासनको सञ्चालन, शान्ति सुरक्षा, विकासनिर्माण, सेवा प्रवाहलगायतका शासकीय प्रबन्धलाई सुदृढ, व्यावसायिक, निष्पक्ष बनाई राजनीतिक परिवर्तनको लाभ नागरिकसम्म पुर्‍याउन कार्यालयले मियोकै भूमिका निर्वाह गर्नु पर्छ । राजनीतिक परिवर्तन सँगसँगै प्रशासनिक व्यवस्थालाई सामञ्जस्य गराउने गरी नेपाल सरकारलाई सुझाव दिन गठित प्रशासन सुधार सुझाव समिति, २०७० ले पनि प्रधानमन्त्री तथा मन्त्रीपरिषद्को कार्यालयलाई विद्युतीय सुशासन प्रणालीको केन्द्रविन्दु बनाई कार्यालयलाई उत्तरदायी निकायका रूपमा विकास गर्नुपर्ने सुझाव दिएको थियो । नेपाल सरकारले आर्थिक वर्ष २०८२/८३ को नीति तथा कार्यक्रममा प्रधानमन्त्री तथा मन्त्रीपरिषद्को कार्यालयलाई ‘सेन्टर अफ एक्सिलेन्स’ का रूपमा विकास गरी सेवा प्रवाह र विकास प्रशासनलाई थप प्रभावकारी र नतिजा उन्मुख बनाउने उल्लेख गरेको छ । विसं १८०६ मा प्रधानमन्त्री कार्यालयका रूपमा स्थापित यो संस्था विसं १९६६ मा मन्त्रीपरिषद्को सचिवालयका रूपमा रूपान्तरित भयो भने विसं १९९३ मा पुनः प्रधानमन्त्री कार्यालयकै रूपमा रह्‍यो । मन्त्रीपरिषद् र प्रधानमन्त्री कार्यालय जोड्ने र छुट्याउने शृङ्खलाका एवं रूपमा चलिरह्यो । मन्त्रीपरिषद्को बैठक सञ्चालन तथा भएका निर्णय सम्बद्ध निकायमा प्रेषित गर्ने, निजामती सेवालगायत समग्र सार्वजनिक प्रशासनको प्रभावकारी सञ्चालन, विकासनिर्माणका साथै सेवा प्रवाहलाई सहज र थप व्यवस्थित गरी प्रभावकारी बनाउन कार्यालयको नेतृत्वदायी भूमिका रहँदै आएको छ । नागरिकबाट आउने गुनासो, सुझाव, चासो र चिन्ता सुन्ने गरी चौबिसै घण्टा हेलो सरकार सेवा पनि कार्यालयबाट सञ्चालनमा छ । सङ्‍घीय संरचनामा सङ्‍घ, प्रदेश र स्थानीय तहबिचको सम्बन्ध सेतुका रूपमा पनि भूमिका निर्वाह गरिरहेको छ । अन्तरतह÷मन्त्रालय तथा निकायका समस्या र सरोकारलाई समयमै समाधान तथा सहजीकरण गरी मुलुकमा नागरिकले अनुभूति गर्ने गरी सुशासन कायम गराउन कार्यालयको भूमिकालाई एक्सिलेन्ट गराउनु पर्छ । आधारभूत मूल्य सङ्‍घीय शासनव्यवस्थामा तीन वटै तहका सरकारप्रति नागरिकको विश्वास र भरोसा अभिवृद्धि गर्ने दूरदृष्टिसहित सबै तहका शासकीय संरचनामा पारदर्शिता, उत्तरदायित्व तथा जवाफदेहिता सुनिश्चित गरी भ्रष्टाचारमा शून्य सहनशीलताको नीतिसहित सदाचार पद्धतिलाई संस्थागत गर्ने । सार्वजनिक प्रशासनमा सिर्जनशीलताको प्रवर्धन तथा नवीन सोचसहितका कार्यसंस्कृतिको विकास गर्ने, मानव अधिकारको प्रवर्धन गर्दै मुलुकमा शान्ति सुरक्षा र अमन चयन कायम गरी कानुनी शासनलाई व्यवहारमा स्थापित गराउने मूल्य र आदर्शबाट कार्यालय निर्देशित भएको छ । कार्य जिम्मेवारी/भूमिका नेपाल सरकार (मन्त्रीपरिषद्) को बैठक सञ्चालन, कार्यान्वयन र अनुगमन विद्युतीय माध्यमबाट हुने गरेको छ । मुलुकमा भौतिक पूर्वाधार विकास, आर्थिक तथा सामाजिक क्षेत्रमा अवलम्बन गर्नुपर्ने दीर्घकालीन, मध्यकालीन तथा अल्पकालीन नीति, रणनीति तर्जुमा तथा कार्यान्वयनको प्रयोगशालीय परीक्षणका लागि नीति प्रयोगशाला (पोलिसी ल्याब) कै रूपमा पनि भूमिका निर्वाह गर्ने गरेको छ । सरकारी, निजी, गैरसरकारी क्षेत्र, नागरिक समाज तथा विकास साझेदारसँग समन्वय र सहजीकरण गर्ने÷गराउने प्रमुख भूमिकामा कार्यालय रहेको छ । यसै गरी संवैधानिक निकाय/आयोगको सम्पर्क कार्यालयका साथै संवैधानिक परिषद्को सचिवालयसम्बन्धी महत्वपूर्ण भूमिका र जिम्मेवारी निर्वाह कार्यालयबाट हुँदै आएको छ । कार्यसम्पादनका आधार कार्यालयले नियमित रूपमा कार्यसम्पादन गर्दा नेपालको संविधान २०७२, नेपाल सरकार कार्य विभाजन नियमावली, २०७४, सुशासन (व्यवस्थापन तथा सञ्चालन) ऐन, २०६४, नियमावली २०६५ तथा नेपाल सरकार कार्यसम्पादन नियमावली, २०८१ सहित नेपाल सरकारको वार्षिक नीति तथा कार्यक्रम, आवधिक योजना, क्षेत्रीय तथा अन्तर्राष्ट्रियस्तर र मित्रराष्ट्रसँग गरिएका प्रतिबद्धता र सम्झौतालाई मुख्य आधारका रूपमा लिने गरेको छ । अवसर, कमजोरी र चुनौती सङ्‍घीय संरचनामा मुलुकको उच्च कार्यकारी/प्रशासनिक भूमिकामा रहेर मुलुकमा सुशासनका साथै परिणाममुखी शासनव्यवस्था स्थापनामा भूमिका निर्वाह गर्न पाउनु कार्यालयको सबैभन्दा सबल पक्ष हो । विभिन्न कानुनमा कार्यालयलाई अनुगमन तथा मूल्याङ्कनसहित नियामकको भूमिकासहित नियन्त्रण र निर्देशनको अधिकारसमेत प्रदान गरिएको छ । मुलुकको राजनीतिक कार्यकारी र प्रशासनिक नेतृत्वबिच नियमित सम्पर्क हुने अवस्थालाई पनि महत्वपूर्ण अवसरका रूपमा लिन सकिन्छ । यसबाट राजनीति र प्रशासनबिचको सम्बन्ध र सीमालाई कायम राख्दै आपसी विश्वासको वातावरण तयार गर्न मद्दत मिल्छ । भ्रष्टाचार न्यूनीकरण गरी सदाचार पद्धति कायम गराउन तथा कार्यमूलक संस्कृतिको विकास गरी समग्र शासनव्यवस्थाको छवि सुधारका लागि नेतृत्व गर्ने अवसर यस कार्यालयलाई प्राप्त छ । यस्तो महìवपूर्ण भूमिका रहेको प्रधानमन्त्री कार्यालयको दीर्घकालीन सोचसहितको रणनीतिक योजना अनुरूप कार्यालय सञ्चालन नहुनु, प्रशासनिक नेतृत्व (सचिव) को कार्यावधि कम रहँदा नीतिगत निरन्तरमा कठिनाइ हुनु, निर्णय÷निर्देशन कार्यान्वयनको परीक्षण गर्ने इनबिल्ट प्रणाली संस्थागत नहुनु, नीति परीक्षण प्रयोगशालामार्फत नीतिको परीक्षण गर्ने अभ्यास प्रारम्भिक अवस्थामा नै रहनुलाई कमजोर पक्षका रूपमा लिन सकिन्छ । एकात्मक शासनव्यवस्थामा हुर्किएको राजनीतिक र प्रशासनिक संरचनाको सोच, शैली र कार्य व्यवहारलाई सङ्घात्मकतामा रूपान्तरण गर्नु चुनौतीपूर्ण छ । कार्यसम्पादन खाडल (परफर्मेन्स ग्याप) कम गरी कार्यमूलक संस्कृति विकास गर्नु, भ्रष्टाचार न्यूनीकरण गरी सदाचार पद्धतिको अनुभूति आमनागरिकमा गराउनु, सुशासनका लागि सिर्जनशीलता र नवीन सोचको उपयोग गर्ने प्रणाली विकाससहित नागरिकका गुनासो, चिन्ता र सरोकारलाई पूर्ण रूपमा सम्बोधन गरी समग्र सार्वजनिक प्रशासनलाई ई शासनमा रूपान्तरण गर्नु चुनौतीपूर्ण छ । अन्त्यमा प्रधानमन्त्री कार्यालयको री इन्जिनियरिङ गरी आन्तरिक सुधार (संरचना, प्रक्रिया र कार्यसंस्कृति) सहित समग्र कार्यालयको क्षमता विकास गरी गतिशील नेतृत्व प्रदान गर्ने, निर्णय प्रक्रिया तथा अनुगमन र मूल्याङ्कनमा दक्षता अभिवृद्धि गर्ने, अन्तरतह तथा निकायबिच समन्वय र सहजीकरणलाई प्रभावकारी बनाउने, कार्यान्वयन भएका नीतिको प्रभावकारिता तथा नयाँ नीतिको आवश्यकता प्रयोगशालामुखी परीक्षण प्रणालीबाट गर्ने पद्धति विकास गर्नुपर्ने आवश्यकता छ । नीति तर्जुमा तथा विश्लेषणमा व्यावसायिक जनशक्ति विकास गर्न पदाधिकारी र कर्मचारीलाई राष्ट्रिय/अन्तर्राष्ट्रियस्तरमा क्षमता विकास तथा एक्सपोजरको अवसर सिर्जना गरी गुणस्तरीय नीति तर्जुमा गर्नु पर्छ । राजनीतिक र प्रशासनिक नेतृत्वबाट भएका कामलाई संस्थागत स्मृतिका रूपमा हस्तान्तरण गर्ने परम्पराको थालनी गर्ने, सार्वजनिक प्रशासन तथा विकास व्यवस्थापनमा विकसित नवीन मूल्यमान्यताको अवलम्बनसहित असल अभ्यास आत्मसात् गर्ने प्रणाली विकास गर्ने, हेलो सरकार प्रणालीलाई स्थानीय तहसम्म विस्तार गरी शासकीय व्यवस्थाका सम्बन्धमा नागरिकबाट आउने गुनासो अधिकतम रूपमा सम्बोधन गर्न कार्यालयले अग्रसरता लिनु पर्छ । प्रधानमन्त्री कार्यालयलाई ई गभर्नेन्समैत्री कार्यालयका रूपमा विकास गरी सङ्‍घ, प्रदेश र स्थानीय तहका सबै शासकीय एकाइमा मूल्य वितरण गर्ने एक्सलेन्ट कार्यालयका रूपमा प्रधानमन्त्री कार्यालयलाई स्थापित गर्नु पर्छ । सङ्‍घीय संरचनामा संस्थागत हुँदै गरेका सात वटै प्रदेशका मुख्यमन्त्री तथा मन्त्रीपरिषद्को कार्यालयलाई पनि प्रादेशिक तहमा सेन्टर अफ एक्सिलेन्सीका रूपमा संस्थागत गर्न पनि प्रधानमन्त्री कार्यालयले आफूलाई मोडलका रूपमा उभ्याउनु आवश्यक छ । """
असईमा जागिर लगाई दिने भन्दै ठगी गर्ने पक्राउ,"""काठमाडौँ, असार १० गते । सशस्त्र प्रहरी सहायक निरीक्षक (असई)मा जागिर लगाई दिने भन्दै ठगी गर्नेलाई प्रहरीले पक्राउ गरेको छ । पक्राउ पर्नेमा काठमाडौँ १५ घर भएका ४७ वर्षीय सोम कौशिक क्षेत्री रहेको काठमाडौँ उपत्यका अपराध अनुसन्धान कार्यालय टेकुका सूचना अधिकारी काजी कुमार आचार्यले जानकारी दिनुभयो । उनले सशस्त्र प्रहरी सहायक निरीक्षक (असई) पदमा नाम निकाल्दिन्छु भनी पीडितबाट चार लाख एकानब्बे हजार रुपियाँ ठगी गरेको प्रहरीले जनाएको छ । ठगी गरी फरार रहेका उनलाई सोमबार काठमाडौँ नागार्जुन नपा-७, रामकोटबाट पक्राउ गरी थप अनुसन्धान तथा आवश्यक कारबाहीका लागि जिल्ला प्रहरी परिसर भद्रकाली, काठमाडौँ पठाइएको जनाएको छ । """
१३ जना फरार प्रतिवादी पक्राउ,"""सञ्जय कुमार मिश्र गौर, असार १० गते । अदालतको फैसला कार्यान्वयन गर्ने सिलसिलामा दण्ड सजाय पाएका १३ जना फरार प्रतिवादी पक्राउ परेका छन् । अदालतबाट दण्ड सजाय पाएका फैसला कार्यान्वयन गर्ने अभियान सञ्चालन गरी ती फरार प्रतिवादीहरुलाई खोजतलास गरी पक्राउ गर्न सफल भएको जिल्ला प्रहरी कार्यालय रौतहटले जनाएको छ । प्रहरीले लागुऔषध, बैकिङ् कसुर, जालसाजी, चोरी, ठगी, सवारी, अङ्गभङ्ग, कुटपिट अङ्गभङ्ग, सवारी ज्यान मुद्यामा सजाय पाएका १३ जना फरार प्रतिवादीलाई पक्राउ गरिएको जिल्ला प्रहरी कार्यालय रौतहटका प्रहरी नायब उपरीक्षक दीपककुमार रायले बताउनुभयो । जिल्ला प्रहरी कार्यालय तथा मातहतका प्रहरी कार्यालयहरुबाट खटेको प्रहरी टोलीले अदालतबाट दण्ड सजाय पाएका प्रतिवादीहरु लुकिछिपी अवस्थामा कतिपय घरमा बस्दै आइरहेका तथा अन्यलाई विभिन्न ठाउँबाट खोजतलास गरी ती फरार अभियुक्तहरुलाई प्रहरीले पक्राउ गरेको प्रहरी नायब उपरीक्षक रायले जानकारी दिनुभयो । प्रहरीले फरार प्रतिवादीलाई पक्राउ गर्ने अभियान सञ्चालन गरी अदालतबाट जरिवाना भई फरार रहँदै आएका प्रतिवादीलाई खोजतास गरी पक्राउ गरी जिल्ला अदालत रौतहटमा पेश गरिएको उहाँले जानकारी दिनुभयो । """
सिद्धिचरण नगरपालिकाको बजेट ७२ करोड ६५ लाख,"""शेरबहादुर राई ओखलढुङ्गा, असार १० गते । ओखलढुङ्गाको एक मात्र नगरपालिका सिद्धिचरण नगरपालिकाले आर्थिक वर्ष २०८२-०८३ का लागि ७२ करोड ६५ लाख १३ हजार ९०० रुपियाँ बजेट सार्वजनिक गरेको छ । आर्थिक वर्ष २०८२-०८३ को लागि नीति तथा कार्यक्रम कार्यान्वयन गर्न नगरपालिकाको १६औँ नगरसभामा उपप्रमुख केदारबाबु बस्नेतले उक्त बजेट सार्वजनिक गर्नुभएको हो । सशर्त अनुदान चालु तर्फ ३४ करोड ५९ लाख, पुँजीगततर्फ पाँच करोड ४५ लाख, प्रदेश सरकारबाट वित्तीय समानीकरण ९७ लाख ९४ हजार, समपुरक अनुदान एक करोड र सशर्त अनुदान चालु ४४ लाख १८ हजार सशर्त अनुदान पुँजीगत ४२ लाख ९ हजार र बाँकी नपुग रकम आ.व.२०८१÷०८२ बाट बैङ्क मौज्दात अल्या दुई करोड २७ लाख ५१ हजार ५ सय रुपिया अनुमान गरिएको छ । आगामी आर्थिक वर्षको लागि अनुमान गरिएको खर्च व्यहोर्ने स्रोतमध्ये नगरपालिकाको आन्तरिक आय दुई करोड, मालपोत कार्यालयबाट घर जग्गा रजिष्ट्रेसन दस्तुर बाँडफाँडबाट  ५० लाख, राजश्व बाँडफाँड संघीय सरकार नौ करोड ६० लाख ९१ हजार ४०१, सवारी साधन कर बाँडफाँड प्रदेश सरकार ८५ लाख ५० हजार, संघीय सरकारबाट वित्तीय सामानीकरण अनुदान १० करोड ७० लाख, समपुरक अनुदान एक करोड एक लाख, विशेष अनुदान दुई करोड ८२ लाख रहेको छ । नगरपालिकाले कृषि, पशुपञ्छी, शिक्षा क्षेत्रलाई प्राथमिकतामा राखेर नीति तथा कार्यक्रम ल्याएको छ । कृषि उपजको ब्राण्डिङ र बजारीकरण गर्दै कृषिमार्फत समृद्धि हासिल गर्ने लक्ष अनुसारको नीति लिएको सिद्धिचरण नगरपालिकाका प्रमुख तेजेन्द्र खनालले बताउनुभयो । शिक्षा, स्वास्थ्य, खानेपानी, पूर्वाधार निर्माणजस्ता आधारभूत विषयलाई प्राथमिकता दिएर काम गर्ने योजना समेत रहेको प्रमुख खनालको भनाइ छ । नगरसभाका सदस्यले ऐतिहासिक क्षेत्र, शिक्षा, स्वास्थ्य, लक्षित वर्गका कार्यक्रम प्रभावकारी गराउनु पर्ने र पर्यटकीय क्षेत्रको विकास लगायतको क्षेत्रमा नगरपालिकाले ध्यान दिनुपर्नेमा जोड दिएका छन् । """
आन्तरिक राजस्व कार्यालय भद्रपुरद्वारा दुई अर्ब ९१ करोड राजस्व सङ्कलन,"""झापा, असार १० गते । आन्तरिक राजस्व कार्यालय भद्रपुरले चालु आर्थिक वर्ष २०८१-८२ को ११ महिनामा रु दुई अर्ब ९१ करोड ९८ लाख ३६ हजार राजस्व सङ्कलन गरेको छ । उक्त रकम गत आव २०८०-८१ को सोही अवधिको तुलनामा नौ दशमलव २४ प्रतिशतले बढी हो । गत आव २०८०-८१ को ९साउन–जेठ०मा रु दुई अर्ब ६७ करोड २६ लाख ३१ हजार राजस्व सङ्कलन भएको कर अधिकृत एवं सूचना अधिकारी डोरराज सुनुवार जानकारी दिनुभयो । आन्तरिक राजस्व कार्यालयले चालु आव २०८१-८२ मा रु चार अर्ब ६१ लाख राजस्व सङ्कलन गर्ने लक्ष्य राखेको उहाँले बताउनुभयो । गत आवको भन्दा राजस्व सङ्कलन बढेको भए पनि चालु आवको ११ महिनाको लक्ष्यको ८५ दशमलव ६१ प्रतिशत मात्रै राजस्व सङ्कलन भएको  कर अधिकृत सुनुवारले बताउनुभयो । कार्यालयले ११ महिनामा आयकरबाट रु एक अर्ब रु २६ करोड ५२ लाख, ब्याजबापत रु आठ करोड १६ लाख, मूल्य अभिवृद्धि करबापत रु ९८ करोड २८ लाख ३१ हजार, अन्तःशुल्कबापत रु ५५ करोड १६ लाख ६७ हजार राजस्व सङ्कलन गरेको छ । “कार्यालयले राजस्व सङ्कलनको लक्ष्य हासिल गर्न निरन्तर बजार अनुगमन र निगरानी गरिरहेको छ, यसका साथै कर बक्यौता राख्ने करदाताको बैंक खाता रोक्का गर्ने, जग्गा रोक्का गर्नेलगायतका कानुनी कारबाही गर्ने गरिएको छ”, सूचना अधिकारी सुनुवारले भन्नुभयो  । साथै कार्यालयमा दर्ता भएका मूल्य अभिवृद्धि करदातामध्ये एक हजार ५८८ करदातालाई निलम्बन गरिएको सूचना अधिकारी सुनुवारले जानकारी दिनुभयो । आन्तरिक राजस्व विभागले विगत छ महिना लगातार मूल्य अभिवृद्धि कर विवरण नबुझाएका ती करदातालाई निलम्बन गरेको उहाँले बताउनुभयो । कार्यालयका सूचना अधिकारी सुनुवारका अनुसार विवरण नबुझाएकालाई निलम्बन गरेसँगै ती संस्थाको कारोबार रोक्का गरिएको बारेमा उद्योग वाणिज्य सङ्घ, उपभोक्तालगायतलाई जानकारी गराइएको छ । """
"ललितपुरले ल्यायो ७ अर्ब ४७ करोड बराबरको बजेट: शिक्षा, स्वास्थ्य र खानेपानीलाई प्राथमिकता","""काठमाडौँ, असार १० गते । ललितपुरको ललितपुर महानगरपालिकाले आगामी आर्थिक वर्ष २०८२–८३ को लागि ७ अर्ब ४७ करोड बराबरको बजेट ल्याएको छ । मङ्गलवार महानगरपालिकाको सातौँ नगर सभामार्फत आगामी आर्थिक वर्षको लागि ७ अर्ब ४७ करोड बराबरको बजेट ल्याइएको हो । महानगर उपप्रमुख मञ्जली शाक्य बज्राचार्यले उक्त बजेट वक्तव्य वाचन गर्नुभएको थियो । महानगरपालिकाले आगामी आर्थिक वर्षको लागि प्रशासनिक खर्चतर्फ २९ प्रतिशत र पुँजीगत खर्चतर्फ ६१ प्रतिशत बजेट विनियोजन गरेको नगरप्रमुख चिरीबाबु महर्जनले बताउनुभयो । उहाँले शिक्षा, स्वास्थ्य र खानेपानीलाई विशेष प्राथमिकतामा राखेर बजेट ल्याइएको बताउनुभयो । उहाँले ललितपुर महानगरपालिका सम्पदा सहर भएकोले सम्पदा क्षेत्रमा गर्नुपर्ने कामहरूलाई विचार गरेर बजेटको व्यवस्था गरिएको जानकारी दिनुभयो । नगरप्रमुख महर्जनले ललितपुरलाई स्मार्ट सिटी बनाउने सन्दर्भमा हरियाली, पार्क र पोखरीको राम्रो व्यवस्थापन हुने गरी बजेट ल्याइएको समेत जिकिर गर्नुभयो । उहाँले भन्नुभयो, “आगामी आर्थिक वर्ष २०८२-८३ को लागि ललितपुर महानगरपालिकाले ७ अर्ब ४७ करोडको बजेटको व्यवस्थापन गरिएको छ । यो बजेट मध्येमा ३९ प्रतिशत प्रशासनिक खर्च र बाँकी पुँजीगत खर्चमा परेको छ । हामीले शिक्षा र स्वास्थ्यलाई प्राथमिकतामा राखेका छौँ । खानेपानीको लागि पनि हामीले धेरै रकमको व्यवस्थापन गरेका छौँ । ललितपुर महानगरपालिका सम्पदा सहर भएको हुनाले सम्पदा क्षेत्रमा गर्नुपर्ने कामहरूलाई विचार गरेर बजेटको व्यवस्था गरेका छौँ । यस्तै, ललितपुर महानगरपालिकालाई स्मार्ट सिटी बनाउने सन्दर्भमा ललितपुर महानगरपालिकामा जहाँ हेरे पनि हरियाली हुने, जहाँ हेरे पनि पार्कको व्यवस्थापन हुने र जहाँ हेरे पनि पोखरीको राम्रो व्यवस्थापन हुने गरी बजेटको विनियोजन गरेका छौँ ।” नगरप्रमुख महर्जनले लगनखेलको सप्तपातल पोखरीलाई प्राथमिकतामा राखेर यहीँ वर्षमै सम्पूर्ण काम सम्पन्न गर्ने गरी बजेटको व्यवस्था गरिएको समेत बताउनु भयो । """
काठेखोला गाउँपालिकाको बजेट ५८ करोड ६९ लाख,"""नवराज नेपाली बागलुङ (गलकोट) असार १० गते । बागलुङको काठेखोला गाउँपालिकाले आगामी आर्थिक वर्ष २०८२-०८३ का लागि ५८ करोड ६९ लाख ८३ हजार रुपियाँ बजेट विनियोजन गरेको छ । मङ्गलबार सुल्डाडामा १७ औँ गाउँसभामा काठेखोला गाउँपालिकाको उपाध्यक्ष तेजबहादुर थापा तिलकले उक्त बजेट तथा कार्यक्रम प्रस्तुत गर्नुभएको हो । प्रस्तुत बजेटमा सर्शत (चालु)तर्फ ३१ करोड १२ लाख,सशर्त (पुँजीगत)एक करोड ४० लाख,चालु तर्फको खर्च सात करोड ३० लाख, पूर्वाधार विकासमा २ करोड १९ लाख, सामाजिक विकास तर्फ तिन करोड २१ अनुमानित रकम विनियोजन गरेको छ । वडागत विनियोजनमा पालिकाभित्रका ८ वटा वडामा तिन करोड ७० लाख रुपियाँ बजेट विनियोजन गरेको छ । पालिकाको दुई वटा गौरवको योजनाका लागि एक करोड, सङ्घ तथा प्रदेश समपुरकतर्फ तिन करोड रकम बजेट विनियोजन गरेको छ । यस्तै सङ्घीय सरकार समपुरक अनुदान ढोलकाटे चोक,तङ्ग्राम वडा कार्यालय भवन, सात्लेस हुँदै धम्जा देउराली सडक स्तरोन्तिका लागि १ करोड २१ लाख बजेट नियोजन गरेको छ । पालिकाले आर्थिक विकास कृर्षि,पर्यटन,उद्योग तथा वाणिज्य, सहकारी र वित्तिय क्षेत्रका लागि १ करोड १५ लाख बजेट विनियोजन गरेको छ। """
शिष्ट सभामा अशिष्ट व्यवहार,"""काठमाडौँ, असार ९ गते  । संसद्भित्रको वाक् स्वतन्त्रतालाई संवैधानिक उन्मुक्ति भए पनि सभामा हुने छलफल शिष्ट र नैतिकता प्रतिकूल हुन नहुने बन्धन सांसदलाई छ तर पछिल्लो समय सार्वजनिक नैतिकता र असंसदीय शब्द/शब्दावलीको प्रयोग बग्रेल्ती हुन थालेका छन् । कतिपय असंसदीय शब्द सभामुखको रुलिङले रेकर्डबाट हटे पनि केही अभिलेखमै छन् । राजनीतिक विवादमा सत्तापक्ष र प्रतिपक्षले एक अर्कालाई आरोपित गर्ने क्रममा यस्ता व्यवहार बढिरहेका छन् । प्रतिनिधि सभा कार्यसञ्चालन नियमावलीले संसदीय अभ्यासका केही मानक तय गरे पनि पालनाभन्दा तोड्ने करिब प्रतिस्पर्धा जस्तै देखिन्छ । परिणामतः संसद्मा विशिष्ट बहसभन्दा दलीय द्वन्द्वको छाया परेको छ । जसले शिष्ट सभामा अशिष्ट व्यवहारलाई प्रवर्धन गरेको छ । जेठ १३ गतेयता भइरहेको प्रतिनिधि सभाको अवरोधलाई पुष्टि र प्रतिरोधका क्रममा पनि थुप्रै असंसदीय शब्दावली प्रयोग भएका छन् । यस्तो क्रम बढेपछि शुक्रबारको प्रतिनिधि सभामा सभामुख देवराज घिमिरेले प्रतिनिधि सभा नियमावलीको व्यवस्थाबारे सदस्यको ध्यानाकर्षण नै गराउनुभएको थियो तर दुई दिनलगत्तै पुनः सदनमा अभिव्यक्त विचारले सांसदबिच नोकझोँक नै चल्यो । ७२ जिल्ला लिजमा दिऊँ भनेपछि... विनियोजन विधेयकको मन्त्रालयगत छलफलका क्रममा आइतबार स्वतन्त्र सांसद अमरेशकुमार सिंहको अभिव्यक्ति विवादमा प¥यो । बजेटमा पाँच जिल्लाबाहेक अन्यलाई प्राथमिकतामा नराखिएको भन्दै सिंहले आपत्ति जनाउनुभयो । साथै उहाँले ७२ जिल्ला अन्य देशलाई लिजमा दिऊँ भन्ने अभिव्यक्ति दिनुभयो । सिंहले भन्नुभयो, “चार/पाँच वटा भाग्यमानी जिल्ला छन् त्यसलाई नेपालमा राखौँ । बाँकी ७२ जिल्लालाई लिजमा अर्को देशलाई दिऊँ । अमेरिकालाई दिऊँ, चाइनालाई दिऊँ भारतलाई दिऊँ ।” सिंहको अभिव्यक्तिमा सत्तापक्षका मुख्य सचेतक महेश बर्तौलाले नियमापत्ति गर्नुभयो । अभिव्यक्ति राष्ट्रघाती तथा राष्ट्रिय अखण्डताविपरीत भएको भन्दै बर्तौलाले सो भनाइ रेकर्डबाट हटाउन आग्रह गर्नुभयो । उहाँले भन्नुभयो, “माननीय सदस्यले आपत्तिजनक विषय राख्‍नुभएको छ । देशलाई कतै गाभिदिऊँ भन्नु राष्ट्रघाती अभिव्यक्ति हो । रेकर्डबाट हटाउन माग गर्दछु । रोष्ट्रमबाट यस्ता अभिव्यक्ति दिने कुरालाई कारबाहीको विषय बनाइनु पर्छ ।” बर्तौलाको ध्यानाकर्षणपछि सभामुख घिमिरेले असंसदीय भाषा प्रयोग भएको भन्दै रेकर्डबाट हटाउन सचिवालयलाई रुलिङ गर्नुभयो । राष्ट्रमाथि प्रश्न हुने खालको भाषा प्रयोग भएको भन्दै उहाँले निर्देशन दिनुभएको थियो । सभामुखको रुलिङपछि सिंहले सभाध्यक्षकै भूमिकामा प्रश्न उठाएर वक्तव्य दिनुभएको थियो । सिंहको अभिव्यक्तिपछि सभामुख घिमिरेले विषय केन्द्रित नभए रोस्ट्रम छाड्न चेतावनी दिनुभएको थियो । भत्किँदै संसदीय मानक सांसद सिंहको अभिव्यक्ति रेकर्डबाट हटेको यो पहिलो पटक होइन । २०७३ साउन ८ मा तत्कालीन अवस्थामा पनि प्रधानमन्त्री रहनुभएका केपी शर्मा ओलीको मानसिक स्वास्थ्यमाथि गर्नुभएको टिप्पणी पनि रेकर्डबाट हटाउन रुलिङ भएको थियो । यस्तै चालु संसद् अधिवेशनमै (२०८० वैशाख २५ मा) बोल्न नपाएको भनेर अर्धनग्न भएपछि उहाँको आलोचना भएको थियो । वर्तमान संसद्मा सांसदको धेरै अभिव्यक्ति रेकर्डबाट हटेका छन् । केही विवादमा परेका छन् । २०८० जेठ २२ मा राष्ट्रिय स्वतन्त्र पार्टीका सांसद शिशिर खनालले तत्कालीन प्रधानमन्त्री पुष्पकमल दाहाल प्रचण्डलाई प्रश्न गर्ने क्रममा भैँसी चढेर आएको भन्ने शब्द प्रयोग गरेपछि विवाद भएको थियो । नेकपा (माओवादी केन्द्र) को नियमापत्तिपछि सो अभिव्यक्ति रेकर्डबाट हटाइएको थियो । बजेटमाथिको छलफलका क्रममा नेपाली कांग्रेसका सांसद विनोदकुमार चौधरीले २०८० जेठ २५ मा प्रयोग गर्नुभएको शब्दावली पनि रेकर्डबाट हटाइएको थियो । चौधरीले प्रयोग गर्नुभएको ‘जब प¥यो राति अनि बुढी ताती’ भन्ने शब्दावली स्त्रीद्वेषी भएको भन्दै एमालेका सांसदले नियमापत्ति गरेका थिए । २०८१ असार ६ गते प्रतिनिधि सभामा एमालेका सांसद सूर्य थापाले प्रयोग गर्नुभएको शब्दावली पनि रेकर्डबाट हटाउन रुलिङ भएको थियो । थापाले पनि ‘जब राति उसै बुढी ताती’ भन्ने शब्दावली प्रयोग गरेकोमा कांग्रेस सचेतक सुशीला थिङको नियमापत्तिपछि हटाइएको थियो । २०८१ भदौ १२ मा एमाले सांसद योगेश भट्टराईले माओवादीको हिंसा शब्द प्रयोग गरेकोमा लामो विवाद भएको थियो । माओवादी केन्द्रले उक्त शब्द हटाउन माग गरेको थियो तर सभामुख घिमिरेले दुई सातापछि उक्त शब्द असंसदीय नभएको रुलिङ गर्दै रेकर्डबाट हटाउन नपर्ने जानकारी गराउनुभएको थियो । उक्त विवादमा माओवादीले प्रतिनिधि सभा अवरोध नै गरेको थियो । निष्कासनसम्मका छन् घटना संसद्को मर्यादाका विषयमा सदस्यलाई निष्कासनसम्मका घटना भएका छन् । पछिल्ला अवधिमा निष्कासन नभए पनि पहिलो संसद्देखि संविधान सभाको अवधिसम्म निष्कासनका घटना भएका पाइन्छन् । पहिलो संसद्मा सांसद निस्तार राय यादवलाई सभाध्यक्षले बाहिर निस्कन आदेश गर्नुभएको थियो । २०१७ साल साउन १९ गतेको बैठकमा प्रश्नोत्तर कार्यक्रममा एउटा प्रश्न सोधेपछि सभामुखले यादवलाई बाहिर निस्कन आदेश गर्नुपरेको थियो । यस्तै २०५० साल साउन ६ गते राष्ट्रिय सभामा बहालवाला स्थानीय विकासमन्त्री रामचन्द्र पौडेललाई हातपात गरेपछि सदस्य गोल्चे सार्कीलाई सात दिन निलम्बन गरिएको थियो । सदनमा नारा नलगाउन गरेको आग्रहविपरीत रोस्ट्रम नै कब्जा गरेपछि रामेश्वर राय यादवलाई पनि राष्ट्रिय सभाको २०५० भदौ २१ गतेको बैठक कक्षबाट निष्कासन गरिएको थियो । यस्तै २०५३ साल भदौ २ मा प्रतिनिधि सभामा बोल्ने स्थानको विवादमा सभामुखले सांसद हृदयेश त्रिपाठीलाई मर्यादापालकको सहयोगमा बाहिर निकाल्नुपरेको थियो । त्रिपाठीलाई आफ्नै स्थानबाट बोल्न अनुमति दिएकोमा रोस्ट्रम प्रयोगको अनुमति त्रिपाठीले माग्नुभयो र उहाँले रोस्ट्रममा गएर उभिएपछि अभद्र व्यवहारको गरेको भन्दै कारबाही गरिएको थियो । संविधान सभा अवधिमा पनि विभिन्न घटनामा सदस्यलाई बैठकबाट निष्कासन गरिएको पाइन्छ । माओवादी केन्द्रका सांसदबाट भएको संविधान सभा तोडफोड, बजेट वक्तव्यको ब्रिफकेस तोडफोडका घटनाबाहेक अन्यमा सभाध्यक्षबाट विशेषाधिकार प्रयोग भएको पाइन्छ । २०६८ असार ५ गते सभामुखले तत्कालीन व्यवस्थापिकाको बैठकबाट सदस्य विश्वेन्द्र पासवान, रुक्मिणी चौधरी, बुद्धरत्न मानन्धर र सदरुल मियाँ हकलाई निष्कासन गर्नुभएको थियो । संसद्को रुलिङ अनुसार जवाफका लागि रोस्ट्रम जान लाग्नुभएकी स्थानीय विकासमन्त्री उर्मिला अर्याललाई रोकेपछि चारै जनालाई सात दिनका लागि निलम्बन गरिएको थियो । यस्तै राष्ट्रिय प्रजातन्त्र पार्टीका सांसद २०६८ सालमा एक दिनका लागि निलम्बनमा पर्नुभएको थियो । २०६८ साल भदौ ८ गते कुन्तीकुमारी शाही, चन्द्रबहादुर गुरुङ (स्याङ्जा), बबिना मोक्तान लावती र रामनारायण सिंहलाई सभामुखले निलम्बन गर्नुभएको थियो । बैठक कक्षबाट बाहिर जान आदेश दिएकोमा नमानेपछि मर्यादापालकको सहयोगमा बैठकबाट निकालिएको थियो । बैठकको शान्तिविरुद्ध कार्य गरेकोमा सांसद सञ्जयकुमार साहलाई पनि कारबाही भएको थियो । बोल्न नपाएको भन्दै साहले माइक तोडफोड गरेपछि २०६८ पुस ७ गते १० दिनका लागि निलम्बन गरिएको थियो । माइक तोडफोडमा ९० हजार रुपियाँ तिराउने सभाध्यक्षबाट निर्णय भए पनि सर्वोच्च अदालतको आदेशले रोकिएको थियो ।  """
मधेशको विकास गरे नेपालको विकास हुन्छ : उपेन्द्र यादव,"""काठमाडौँ, जेठ ३१ गते। जनता समाजवादी पार्टी (जसपा) नेपालका अध्यक्ष, पूर्व उपप्रधानमन्त्री एवम् बारा निर्वाचन क्षेत्र नम्बर-२ का प्रतिनिधि सभा सदस्य उपेन्द्र यादवले मधेशको विकास गरे नेपालको विकास हुने बताउनुभएको छ। गोरखापत्र अनलाइनको ‘सांसदलाई सवाल’मा कुराकानी गर्नुहुँदै नेता यादवले यस्तो बताउनुभएको हो। ‘‘विकासको बजेट मधेशलाई हेरेर बन्दैन। मधेशको विकास गरे नेपालको विकास हुन्छ। तर मधेशमा ६० प्रतिशत जनसङ्ख्या छ, १३ प्रतिशत मात्र विकास बजेट पुगेको छ’’, यादवले मधेशको विकासमा राज्यको दृष्टि नपरेको भन्दै आपत्ति जनाउनुभयो। नेता यादवको जन्म बुवा धनिलाल र आमा फुदनीदेवीको कोखबाट २०१६ सालमा सप्तरी जिल्लाको भगवतपुरमा भएको हो। उहाँको बाल्यकाल सप्तरीको मधुवनमा बित्यो। अहिले भने त्यो ठाउँ सुनसरीको वराहक्षेत्र नगरपालिका-४ मा पर्छ। उपत्यकामा उहाँ ललितपुर महानगरपालिका-२३ हात्तीवनमा बसोवास गर्दै आउनुभएको छ। विज्ञान र कानुन विषयमा उच्च शिक्षा अध्ययन गर्नुभएका यादवले औपचारिक शिक्षा मधुवनमै लिनुभएको हो।   मधुवनमा रुखमा काठको पाटी ठोकेर कालो पोतेर लेख्दै उहाँको औपचारिक शिक्षाको सुरुवात भएको हो। मोहन निमाविमा प्रारम्भिक शिक्षा लिनुभएका यादवले जनता मावि मधुवन र वनदहवाकट्टी हाइस्कुल सप्तरीबाट माध्यमिक शिक्षा लिनुभयो। २०३२ सालमा एसएलसी दिनुभयो। यादवले अक्षर चिन्नुभएको विद्यालय अहिले मोहन माध्यमिक बनेको छ। सुनसरी धरानको हात्तीसार क्याम्पसबाट उच्च शिक्षा अध्ययन सुरु गरेर आइएस्सी गरेपछि उहाँले विभिन्न कारणले धरानको पढाइलाई निरन्तरता दिन सक्नु भएन। महेन्द्र मोरङ आदर्श बहुमुखी क्याम्पस विराटनगरबाट स्नातक र स्नातकोत्तर तहसम्मको अध्ययन पूरा गर्नुभएका यादवले विज्ञानसँगै कानुन विषयलाई समेत प्रमुख अध्ययनको क्षेत्र बनाउनुभयो। सप्तरीमा विद्यालयमा पढ्दादेखि नै उहाँ पुष्पलाल श्रेष्ठको व्यक्तित्वबाट प्रभावित भएर राजनीतिमा लाग्नुभएको हो। २०३२ सालमा वामपन्थी राजनीतिमा प्रवेश गर्नुभएका उहाँले पुष्पलालको प्रभावले नै नेपाल कम्युनिस्ट पार्टीको सदस्यता लिनुभएको हो। उहाँको राजनीतिको सुरुवात पुष्पलाल समूहको अनेरास्ववियुबाट भयो। पुष्पलाल श्रेष्ठबाट २०३५ सालमा कम्युनिस्ट पार्टीको सदस्यता लिएको समयमा अखिल प्रतिबन्धित थियो। कम्युनिस्ट कार्यकर्ताका रूपमा सुरुवाती दिनमा भूमिगतरूपमै काम गर्नुभएका यादव २०३६ सालको जनमत सङ्ग्रहको समयमा विद्यार्थी राजनीतिमा सक्रिय हुनुहुन्थ्यो। जनमत सङ्ग्रहपछि अखिल विभाजित हुँदा उहाँ प्रगतिशील विद्यार्थी युनियनको दुई कार्यकाल उपाध्यक्ष बन्नुभयो। विद्यार्थी राजनीतिकैक्रममा उहाँले एक वर्ष केन्द्रीय कारागारमा बिताउनुपरेको थियो। कारागारमा कांग्रेसका तत्कालीन युवा नेता प्रदीप गिरी, दमननाथ ढुङ्गानालाई भेट्नुभएको थियो। नेकपा (मार्क्सवादी) पार्टी बन्दा उहाँलाई कोशी अञ्चल कमिटीमा राखिएको थियो। यादव २०४६ को आन्दोलनमा विराटनगरबाट गिरफ्तार हुनुभयो। धनकुटामा कैदी जीवन बिताउनुभएका उहाँ प्रजातन्त्र पुनस्र्थापनापछि छुट्नुभयो। माले र मार्क्सवादी एकतापछि २०४८ सालमा यादवलाई एमालेले सुनसरी-४ मा उम्मेदवार बनाएको थियो। उहाँ पहिलो संसदीय चुनावमा पराजित हुनुभयो। त्यसपछि उहाँले एमालेको सुनसरी र मोरङको जिम्मेवारी पाउनुभयो। लामो समय पार्टीमा काम गरेपछि २०५४ सालमा सामाजिक संस्थाको रूपमा मधेशी जनअधिकार फोरम, नेपाल गठन गर्नुभयो।  २०५६ मा पार्टीभित्र मधेशको मुद्दा उठाएको भन्दै साम्प्रदायिक व्यक्तिको आरोप लागेपछि उहाँ एमालेबाट अलग हुनुभयो। त्यसपछि फोरममा सक्रिय यादव २०५९ असोजमा तत्कालीन राजा ज्ञानेन्द्रले सत्ता हातमा लिएपछि भूमिगत हुन बाध्य बन्नुभयो। उक्त समयमा उहाँले तत्कालीन नेकपा (माओवादी)सँग सहकार्य गर्दै राजनीतिलाई अगाडि बढाउनुभयो। २०६१ सालमा दिल्लीबाट पक्राउ पर्नुभएका यादव दुई महिनापछि छुट्नु भएको थियो। २०६२/६३ सालको आन्दोलनमा सक्रियताका साथ सहभागी यादव २०६३ सालमा अन्तरिम संविधान जलाएको आरोपमा फेरि गिरफ्तारीमा पर्नुभयो। अन्तरिम संविधान जारी भएपछि पनि मधेशीलाई विदेशी जस्तो व्यवहार गरेर पीडा भोग्नु परेपछि उहाँ मधेशको मुद्दा लिएर थप सशक्त रूपमा राजनीतिमा लाग्नुभयो। २०६३ सालमा मधेशी जनअधिकार फोरमलाई पार्टी बनाएर उहाँ त्यसको अध्यक्ष बन्नुभयो। २०६५ सालमा फोरमको पहिलो महाधिवेशनबाट उहाँ सर्वसम्मतिले अध्यक्ष चयन हुनुभयो। लगातार मधेशको राजनीतिको नेतृत्व गर्नुभएका यादवले पार्टी बनाउन विभिन्न नेतासँग सहकार्य गरे पनि त्यसले निरन्तरता पाउन सकेन। सङ्घीय समाजवादी फोरम, नेपालका अध्यक्ष यादव २०७६ सालमा गठन भएको समाजवादी पार्टीको अध्यक्ष बन्नुभयो। जनता समाजवादी पार्टीमा महन्थ ठाकुरसँगै यादव पनि अध्यक्ष बन्नुभयो। २०८१ साल जेठमा जनकपुरमा भएको जनता समाजवादी पार्टी (जसपा) नेपालको महाधिवेशनबाट उहाँ पछिल्लो समय पार्टी अध्यक्ष बन्नुभएको हो। यसरी हेर्दा यादव करिब तीन दशकदेखि सदावहार पार्टीको नेतृत्वमा हुनुहुन्छ।  संविधानसभाको दुई कार्यकाल निर्वाचित उहाँ अहिलेसम्म चार पटक सांसद बनिसक्नुभएको छ। पहिलो संविधानसभाको चुनावमा एकसाथ सुनसरी-५ र मोरङ-५ बाट निर्वाचित यादवले मोरङ छोड्नुभएको थियो। २०७० सालमा सम्पन्न दोस्रो संविधानसभाको चुनावमा सुनसरी-५ बाट निर्वाचित उहाँ २०७४ सालमा भएको आम चुनावमा सप्तरी-२ बाट निर्वाचित हुनुभएको हो। २०७९ सालको चुनावमा सप्तरी-२ मा डा.चन्द्रकान्त राउतसँग पराजित यादव बारा-२ मा सम्पन्न उपनिर्वाचनबाट प्रतिनिधिसभामा आउनुभएको हो। बारा-२ का सांसद रामसहाय प्रसाद यादव उपराष्ट्रपति बनेपछि २०८० मा भएको उपनिर्वाचनबाट यादव प्रतिनिधि सभा सदस्य बन्नुभएको हो। उहाँ अहिले प्रतिनिधि सभाको अर्थ समिति सदस्यसमेत हुनुहुन्छ। नेता यादव पटकपटक विभिन्न सरकारमा मन्त्रीसमेत बन्नुभएको छ। झलनाथ खनाल प्रधानमन्त्री हुँदा २०६५ सालमा परराष्ट्र मन्त्री बन्नुभएका यादव केपी ओली नेतृत्वको सरकारमा २०७५ सालमा उपप्रधानसँगै स्वास्थ्य तथा जनसङ्ख्या मन्त्री बन्नुभयो। प्रस्तुत छ- जनता समाजवादी पार्टी (जसपा) नेपालका अध्यक्ष उपेन्द्र यादवसँग गोरखापत्र अनलाइनको ‘सांसदलाई सवाल’मा दिनेश लुइटेलले गरेको कुराकानीका आधारमा मनोजरत्न शाही र केशब गुरुङले तयार पार्नुभएको भिडियो सामग्री  ः  """
पर्यटकीय स्थल चखेवा,"""भोजपुर, असार ८ गते । मुन्दुम पदमार्गमा पर्ने भोजपुरको पर्यटकीय स्थल चखेवाभञ्याङ हुँदै विस्तार भएको मध्य पहाडी सडक । """
लडेर महिलाको मृत्यु,"""पुष्कर भण्डारी डडेल्धुरा, असार १० गते । जोगबुडाको सिँचाइ कुलोमा लडेर चोट लाग्दा एक महिलाको मृत्यु भएको छ । परशुराम नगरपालिका–५, महाकाली नदी किनारको परिगाउँमा महिलाको मृत्यु भएको हो । स्थानीय धनादेवी विष्ट सोमबार बेलुकी घरनजिकैको सिँचाइ कुलोमा लडेर ज्यान गएको उहाँका श्रीमान् कृष्णबहादुर बिष्टलाई उदृत गर्दै आफन्तले जानकारी दिनुभएको छ । मृतक विष्ट सोमबार बेलुका करिब ८ बजेको समयमा घरनजिकै खेतमा गएको बुझिएको छ । उहाँको खेतमा पानी लगाउन गएको बुझिएको छ । अबेर रातिसम्म उहाँ घर नफर्किएपछि खोजी गरिएको थियो । खोज्न जाँदा नजिकैको सिँचाइ कुलोमा लडेको र खुट्टा, टाउकोमा चोट लागेको अवस्थामा फेला पार्नु भएको थियो । उपचारका लागि जोगबुडा अस्पताल समेत पुर्‍याइएको परिवारका सदस्यको भनाइ छ । घाइते विष्टलाई सोमबार राति नै जोगबुडा अस्पताल पुर्‍याइएको थियो । जोगबुडा अस्पतालका चिकित्सकले विष्टलाई मृत घोषणा गरेका थिए । प्रहरीले घटनाको थप अनुसन्धान अगाडि बढाएको छ । इलाका प्रहरी कार्यालय जोगबुडाका प्रहरी निरीक्षक सुरज रोकायाको नेतृत्वमा टोली घटनास्थलमा पुगेको छ । प्रहरी निरीक्षक रोकायाका अनुसार मृतक विष्टको निधारमा घाउ र खुट्टामा चोट देखिएको छ । घटनास्थलको जाँचबुझ गरी पोस्टमार्टम रिपोर्टबाट मृत्युको कारण पत्ता लाग्ने उहाँले बताउनुभयो । """
सुदूरपश्चिम प्रदेशको बजेटमाथि छलफल,"""अविनाश चौधरी धनगढी, असार १० गते । सुदूरपश्चिम प्रदेश सरकारले प्रदेश सभामा प्रस्तुत गरेको आगामी आर्थिक वर्षको बजेटमाथि आजबाट छलफल सुरु हुँदैछ । प्रदेश सभामा बजेटमाथि छलफल गर्न लागिएको हो । बजेटमाथि छलफलको लागि दिनको ४ बजे प्रदेश सभाको बैठक बोलाइएको प्रदेश सभा सचिवालयका सूचना अधिकारी युवराज जैसीले जानकारी दिनुभयो । आर्थिक मामिलामन्त्री बहादुरसिंह थापाले गएको असार १ गते आगामी आर्थिक वर्ष २०८२-८३ का लागि अनुमानित बजेट सदनमा प्रस्तुत गर्नुभएको थियो। प्रदेश सरकारको आगामी आर्थिक वर्षको बजेट ३३ अर्ब ४७ करोड ६० लाख ४८ हजार रुपियाँ छ । जसमध्ये, चालुतर्फ १० अर्ब २० करोड ८१ लाख ८२ हजार (३०.४९ प्रतिशत) र पुँजीगततर्फ १९ अर्ब ८३ करोड दुई लाख छ हजार (५९.२५ प्रतिशत) बजेट विनियोजन गरिएको छ । यसैगरी, अन्तर वित्तीय हस्तान्तरतर्फ तीन अर्ब ४२ करोड ७७ लाख (१०.२४ प्रतिशत) र वित्तीय व्यवस्थातर्फ एक करोड रुपियाँ बजेट विनियोजन गरिएको छ । """
स्वदेशमै ग्यास भण्डार,"""नेपाल प्राकृतिक स्रोतको धनी मुलुक हो । हिमाल, पहाड र तराईले बनेको यो देशमा एकातिर जलस्रोत र अर्कातिर खनिज स्रोतको भण्डार छ । जलस्रोतमा विश्वकै दोस्रो धनी नेपालले ८३ हजार मेगावाट बिजुली उत्पादन गर्ने क्षमता राख्छ । अहिलेसम्म ३५ सय मेगावाट बिजुली उत्पादन गरेर भारत र बङ्गलादेशमा बिजुली निर्यात गर्न थालेको छ । आगामी १० वर्षमा थप २८ हजार पाँच सय मेगावाट बिजुली उत्पादन गरी भारतमा १० हजार र बङ्गलादेशमा पाँच हजार मेगावाट बिजुली निर्यात गर्ने योजना छ । यसका लागि ठुलो लगानी जुटाउन आवश्यक छ । नेपालमा खनिज स्रोतको पनि कमी छैन । सुन, तामा, फलाम, स्टिल, प्राकृतिक ग्यासलगायतका खनिज पदार्थ रहेको विभिन्न अध्ययनले देखाएको छ । दैलेखमा प्राकृतिक ग्यास छ भन्ने धेरै पहिलेदेखि नै जानकारीमा आएको विषय हो तर कति ग्यास छ भन्ने यकिन थिएन । मित्र राष्ट्र चीनको सहयोगमा त्यहाँ अध्ययन अन्वेषण गर्दा ११२ अर्ब घनमिटर प्राकृतिक मिथेन ग्यासको भण्डारण रहेको पुष्टि भएको छ । यो सबै नेपालीका लागि खुसीको कुरा हो । चाइना जिओलोजिकल सर्भेको अध्ययनले यो कुरा पत्ता लागेको हो । यो स्थान दैलेखको भैरवी गाउँपालिकास्थित जलजलेमा पर्छ । सन् २०१९ देखि अध्ययन गरिरहेको चाइना जिओलोजिकल सर्भेको प्रारम्भिक अध्ययनले नेपाललाई ५० देखि ६० वर्ष पुग्ने प्राकृतिक ग्यास रहेको देखाएको हो । प्राकृतिक ग्यासको उत्पादन सुरु भई प्रयोगमा आउन थालेपछि एलपी ग्यासको आयातलाई विस्थापन गर्न सक्ने देखिएको छ । अहिले वार्षिक ५५ अर्ब रुपियाँको एलपी ग्यास आयात हुन्छ । अध्ययनको प्रारम्भिक प्रतिवेदनले एक वर्षभित्रमा उत्पादन परीक्षणमा जान सक्ने देखाएको छ । चीन सरकारको अनुदानमा दुई अर्ब ४० करोड रुपियाँ लागतमा छ वर्ष लगाएर सो अध्ययन गरिएको हो । उद्योग, वाणिज्य तथा आपूर्ति मन्त्रालयले अध्ययनको विस्तृत प्रतिवेदन आइसकेपछि एक वर्षभित्रमा उत्पादन र परीक्षणको काम सुरु गरिने जानकारी गराएको छ । ग्यास उत्पादन र प्रशोधनका लागि ठुलो लगानी गर्नु पर्छ । यसका लागि अर्थ मन्त्रालयमार्फत चीन सरकारलाई अनुरोध गरिने छ । यसका लागि चीन सरकार सकारात्मक छ । चीनको सहयोगमा विस्तृत प्रतिवेदन आइसकेपछि ७५ दिनमा ग्यासको प्रारम्भिक उत्पादनको काम सुरु गरिने तयारी पनि गरिएको छ । वातावरणमैत्री ठुलो मात्रामा पाइएको प्राकृतिक मिथेन ग्यासको कुल मूल्य ८५ अर्ब अमेरिकी डलर बराबर हुने अनुमान छ । चीनले अध्ययनसँगै ग्यासको परीक्षण पनि आफैँले गर्न प्रस्तावसमेत गरेको मन्त्रालयले जनाएको छ । प्राकृतिक ग्यास अन्वेषण गर्न हालसम्म चार हजार १३ मिटर ड्रिल गरिएको र जहाँ ९० प्रतिशतभन्दा बढी मिथेन ग्यास रहेको पाइएको अध्ययनले देखाएको छ । यसको व्यावसायिक उत्पादनका लागि हाल सञ्चालनमा रहेका कम्पनी, नयाँ कम्पनी खोल्नुपर्ने र निजी क्षेत्रलाई उत्पादन गर्न दिनुपर्ने हुन्छ । सन् २०१६ मा प्रधानमन्त्री केपी शर्मा ओलीको चीन भ्रमणका क्रममा नेपालमा पेट्रोलियम पदार्थको सम्भाव्यता अध्ययन गरिदिने समझदारी भएको थियो । यस्तै सन् २०१७ अगस्तमा चीनसँग पेट्रोलियम पदार्थ अध्ययनका लागि सहयोग गर्ने सम्झौता भएको थियो । सन् २०१९ फेब्रुअरीमा कार्यान्वयनका लागि खानी तथा भूगर्भ विभाग र चाइना फिजियोलोजी सर्भेसँग सम्झौता भएको थियो । सर्भेको प्रारम्भिक अध्ययनको प्रतिवेदन बुझाउने अवधि सन् २०२५ को डिसेम्बरसम्म छ । चीनको सिएनपिसी सिबु इन्जिनियरिङ कम्पनीले २०८० वैशाख २८ गतेदेखि ड्रिलिङका लागि चार हजार १३ मिटर गहिराइसम्म खनेको थियो । चिनियाँ जियोलोजिकल सर्भे कम्पनीबिच उत्खनन गर्न दुई अर्ब ४० करोडको आर्थिक तथा प्राविधिक सहयोगको सम्झौता भएको थियो । चाइना जिओलोजिकल सर्भे कम्पनीले सन् २०२५ को डिसेम्बरमा अन्तिम प्रतिवेदन दिने तयारी गरेको छ । सङ्घीय सरकारले पेट्रोलियम पदार्थ अन्वेषणको काम अघि बढाउन ४५ रोपनी जग्गा अधिग्रहणका लागि स्वीकृति दिएको थियो । मुलुकमा वार्षिक ५५ अर्ब रुपियाँ बराबरको पाँच लाख मेट्रिक टनभन्दा बढी खाना पकाउने एलपी ग्यास आयात भइरहेको बेला त्यसलाई प्रतिस्थापन गर्न सक्ने गरी स्वदेशमै प्राकृतिक ग्यास फेला पर्नु हाम्रा लागि खुसीको कुरा हो । खानी तथा भूगर्भ विभागले दाङ, पाल्पा र सुनसरीमा करिब ४३० अर्ब घनमिटर ग्यास रहेको अनुमान गरेको छ । यसको अध्ययन गर्न भने बाँकी छ । स्वदेशमा प्राकृतिक ग्यासको भण्डारण फेला परेपछि यसबाट एकातिर एलपी ग्यासको आयात प्रतिस्थापन हुने छ भने अर्कातिर रोजगारीको अवसर सिर्जना हुने छ । थप ग्यास पाइने स्थानको अध्ययन र अन्वेषण गरी पर्याप्त ग्यास निकाल्न सक्ने हो भने निर्यात गर्न पनि सकिने छ । """
बिचौलियाको सिन्डिकेट जनप्रतिनिधि संस्थाभन्दा बलियो छः विराजभक्त श्रेष्ठ,"""काठमाडौँ, असार १ गते । राष्ट्रिय स्वतन्त्र पार्टी (रास्वपा) संसदीय दलका उपनेता विराजभक्त श्रेष्ठ काठमाडौँ निर्वाचन क्षेत्र नं ८ बाट प्रतिनिधिसभामा प्रतिनिधित्व गर्नुहुन्छ । नौ वर्षअघि विवेकशील नेपाली दल हुँदै राजनीतिमा प्रवेश गर्नुभएका पूर्वयुवा तथा खेलकुदमन्त्री श्रेष्ठ बागमती प्रदेशका पूर्वप्रदेशभा सदस्य हुनुहुन्छ । पर्यटन व्यवसायीसमेत रहनुभएका उहाँ सम्पदा संरक्षणलगायत विभिन्न सामाजिक सेवामा आबद्ध हुनुहुन्छ । काठमाडौँको इन्द्रचोकमा जन्मिनुभएका युवा सांसद श्रेष्ठसँग गरिएको अन्तर्वार्ताको सम्पादित अंशः माननीयज्यू, आजभोलि केमा व्यस्त हुनुहुन्छ ? — पछिल्लो समय संसदीय गतिविधिमा अलि बढी व्यस्त छु । योसँगै काठमाडौँ निर्वाचन क्षेत्र नं ८ मेरो निर्वाचन क्षेत्र भएकाले निर्वाचन क्षेत्रका काम अनि मतदातासँग भेटघाटमा समय बितिरहेको छ । निर्वाचन क्षेत्रमा सांस्कृतिक र संस्कृतिका सवालमा स्थानीयका गुनासो सुन्ने र त्यसको सम्बोधन गर्न सक्दो पहल गर्ने काम भइरहेको छ । अहिले भइरहेको संसदीय अभ्यासलाई कसरी हेर्नुभएको छ ? — संसद्ले गर्नुपर्ने धेरै काम छ । संविधान कार्यान्वयनकै चरणमा छ । संविधानबमोजिम संसद्ले समयसापेक्ष ऐन, कानून र नीतिहरू बनाउनुपर्ने छ । कानुन निर्माणमा सबै पक्षको तदारुकताको आवश्यकता छ । सङ्घ र प्रदेशको साझा अधिकारलाई कानुनमार्फत खुकुलो बनाइनुपर्नेछ । त्यसतर्फ संसद्को आवश्यक ध्यान पुग्नसकेको छैन । जसले जनआक्रोश बढाउन सहयोग पुर्याएको हो कि भन्ने लागेको छ । जुन उद्देश्यले संविधान ल्याएको हो, सोहीअनुसार प्रभावकारी काम नभएपछि जनतामा एक खालको आक्रोश देखिनुलाई अन्यथा भन्न मिल्दैन । संसद्मा परिवर्तनकारी र रुपान्तरकारी शक्तिबीचमै पनि हार्दिकता भएन भन्ने सुनिन्छ, यसबारे तपाईँको भनाइ के छ ? — हाम्रो पार्टीको उदय नै अरु पार्टीले देश र जनताको हितमा काम गर्न सकेनन् भन्ने कोणबाट भएको थियो । निर्वाचनमा पनि सोहीअनुरुप मत प्राप्त भयो । सरकारमा सहभागी भएपछि हामीप्रतिको आशामा परिवर्तन भयो । पार्टीको उदयसँगै हामीले सुशासन र सेवा प्रवाहका कुरा उठाएका थियौँ । किनभने कानुन कागजमा मात्र सीमित हुँदैन । मानिसले कानुनको अनुभूति गर्न पाउनुपर्छ । त्यो नहुँदा समाजमा द्वन्द्व सृजना गर्छ । समग्रमा सदनमा आआफ्ना दलीय एजेण्डा उठाए पनि एकअर्का नेता र दलप्रति सद्भाव र हार्दिकता कायमै छ । अहिले भइरहेको संसदीय अभ्यासलाई अझै उत्कृष्ट बनाउन कहाँनिर सुधार गर्नुपर्छ होला ? — अहिले  जनताको प्राथमिकताको विषय सुशासन हो, त्यतातिर ठोस रूपमा काम हुनुपर्नेमा भएको छैन । सदन समयसापेक्ष कानुन बनाउने थलो हो । तर, गएको साढे दुई वर्षलाई समीक्षा गर्ने हो भने त्यतातिर ध्यान गएको देखिँदैन । कतिपय ठाउँमा राजनीतिक स्वार्थभन्दा पनि माथि उठेर काम गर्नुपर्ने हुन्छ । यसअघि म बागमती प्रदेश सांसद थिएँ । कानुन निर्माणमा हामी दत्तचित्त भएर लाग्यौँ, संसदीय समिति पनि सक्रिय बनायौँ । त्यो कार्यकालमा ६५ वटा कानुन बनाइयो । त्यसअनुसारको सङ्घीय सदनमा सक्रियता देखिन्न । सदनलाई चलायमान गराउन सरकारको पनि महत्त्वपूर्ण भूमिका हुन्छ । किनभने विधेयक ल्याउने भनेको सरकारले नै हो । यहाँनिर ठूला दलको ध्यान पुग्न सकेन भन्ने मेरो बुझाइ छ । तपाईँ पूर्वमन्त्री पनि हुनुहुन्छ, तपाईँको बुझाइमा सरकार भनेको के रहेछ ? — सरकार भनेको राज्य सञ्चालन गर्न आवश्यक स्रोत साधन जुटाउने तथा परिचालनका लागि आवश्यक व्यवस्थापन गर्ने निकाय र अभिभावक हो । विकास भनेको कानुन र नीतिले गर्ने हो, मन्त्रीले होइन । खेल खेलाडीले खेल्ने हो, त्यसका निम्ति सरकारले नीति, नियम र कानुन बनाइदिने हो । मैले युवा तथा खेलकुदमन्त्री हुँदा पाँचवटा जति नीतिनिर्माणका काम गरेँ । त्यसबेला राष्ट्रिय स्वयंसेवा नीति अगाडि बढाइयो । मन्त्री र मन्त्रालयले चाहेको खण्डमा धेरै काम गर्न सक्ने ठाउँ छ । बजेट विनियोजनका हिसाबले युवा तथा खेलकुद मन्त्रालयलाई गरिब मन्त्रालयका रूपमा हेरिन्छ । तर ‘स्टेन्थ’ भनेको बजेटभन्दा पनि नीति हो ।  हामीले मौद्रिक नीतिलाई खेलसँग जोडेर कसरी लैजान सकिन्छ भनी काम गर्न कोसिस गरियो । खेलकुदलाई व्यावसायिक र प्राज्ञिक बनाउनेतर्फ पनि काम गरेका थियौँ ।  फलस्वरुप अहिले खेलाडी खेलबाट नै पैसा कमाएर जीवनयापन गर्न सक्ने भएको छ । नेपाली खेलाडीले नै देशलाई अन्तरराष्ट्रिय रूपमा चिनाएका छन् । तर  खेल र खेलाडीलाई त्यसअनुरुप बुझ्ने र  सम्मान गर्ने काम हुनसकेको पाइँदैन । तपाईँहरूले उठाउँदै आएको सुशासनको मुद्दाले अहिले पार्टी नेतृत्वलाई नै अप्ठ्यारो बनायो भनिन्छ नि ? — हामी ठिक अरु सबै गलत भनेको होइन । तर सुशासनका मुद्दाले नै हामी स्थापित भएको हो । त्यो कायम गर्ने क्रममा हामीलाई केही अप्ठ्यारो भएको हो । मैले खेलकुद मन्त्रालय सम्हाल्दै गर्दा मन्त्रालयको एउटा विभागमा रु. एक अर्ब २७ करोडको भ्रष्टाचार भएको पाएँ । त्यो अवस्थामा सुशासन कायम गर्छु भन्दा घेराबन्दीमा परियो । देशमा राजनीतिक नेतृत्व, नीतिनियमभन्दा पनि बिचौलिया विस्तारै संस्थागत भइरहेकोजस्तो लाग्छ । बिचौलिया सबै क्षेत्रमा छन् । हरेक मन्त्रालयको आआफ्नो सिन्डिकेट रहेछ । त्यो सिन्डिकेट जनप्रतिनिधि संस्थाभन्दा पनि बलियो हुँदै गएको छ । पहिलोपटक सदनमा आएको रास्वपा त्यसबेला सरकारमा जान अलि हतारो गर्यो भनी आएका टीकाटिप्पणीलाई के भन्नुहुन्छ ? — पहिलोपटक हाम्रो पार्टी सरकारमा सहभागी हुने बेलामा सभापतिजीले सोध्नु भएपछि  मैले भने हामीलाई सरकारमा जाने ‘म्यान्डेट’ दिएका छैनन् भनेको थिएँ । तर सभापतिले यत्तिकै बसेर हुँदैन, जनताले सेवा प्रवाह खोजिरहेका छन् भन्नुभयो । संसद्को चौथो ठूलो दल हुनुका नाताले सरकारमा जानै हुन्न भन्ने पनि हुँदैन ।  त्यतिबेला सरकारलाई समर्थन गर्ने तर सरकारमा नजाने, गए पनि शर्तका आधारमा जाने, भरसक नजाने विषयमा सल्लाह दिएको थिए । तर सभापतिको चाहना जनताले तत्काल राहत खोजेकाले सुशासन र डेलिभरी दिन जानुपर्छ भन्ने भयो । युवा पलायनलाई कसरी विश्लेषण गर्नुभएको छ ? — युवा पलायनलाई एकतर्फी मात्र नभई बृहत्तर रूपमा हेरिनुपर्छ । मानिसको बसाइँ सर्ने विषय नियमित प्रक्रिया हो । यद्यपि विदेश जानुको कारण भने खोज्नुपर्छ । देशको राजनीतिक, सामाजिक वा बेरोजगारी के कारण युवा विदेश गएका हुन् भनी कारण पत्ता लगाउनुपर्छ । सेवा सुविधा आदि कारणले पहाडमा समस्या भयो भनी तराईमा बसाइँसराइ भएको कुरा यथार्थ हो । नौ महिना खेती गरेर तीन महिना पनि खान नपुगेपछि मानिस तराईमा सर्न बाध्य भएका हुन् । सुविधा खोज्दै बसाइँ सर्ने क्रम बढ्दो छ । त्यसैले युवा विदेश गएको विषयलाई पूर्ण रूपमा नकारात्मक परिभाषा पनि गर्नु हुँदैन । यद्यपि, रोजगारीमा विदेश जाने युवाका निम्ति रोजगारीका अवसर व्यवस्था राज्यले यही गर्नुपर्छ । युवालाई विदेश पठाउने हो भने दक्ष बनाएर मात्र पठाउनुपर्छ । युवा पलायन हुनु भनेको राजनीतिमा भ्रष्टाचार पनि हो । तपाईँहरूले भनेजस्तो मुलुकमा सुशासन कसरी कायम गर्न के गर्न सकिएला ? — अहिले प्रमुख दुई ठूला दल मिलेर गठन भएको सरकार दुईतिहाइको छ । सुशासन कायम गर्ने हो भने सरकारलाई उपयुक्त समय छ । संविधान संशोधन, कानुन र नीतिनियम नै परिवर्तन गर्न सक्ने बहुमत छ । उनीहरूको सत्ता सञ्चालनको लामो अनुभव पनि छ । यी सबै कारणले वर्तमान सरकारलाई देशमा सुशासन काम गर्न बाटो खुला छ । तर सुशासन कायम हुनसकेको छैन । सुशासनको सवालमा जनताले धेरै ठूलो कुरा खोजेको पनि होइन । बत्ती झ्याप्पझ्याप्प नजाओस्, बाढीले घर नबगाओस्, राज्यबाट प्रदान गरिने सेवासुविधा लिन जाँदा आत्मसम्मानमा ठेस नपुगोस् भन्ने जनताले खाजेको छ । संविधान संशोधनको विषयमा तपाईँको पार्टीको धारणा के हो ? — जनतालाई तीनवटा विषय हेरिदिन अनुरोध गर्दछु । पार्टीको वाचापत्र, जलेश्वरको प्रस्तावना र पछिल्लो राष्ट्रिय भेलाको दस्तावेजलाई बुझ्नुपर्छ ।  त्यहाँ भद्दाखाले शासकीय स्वरुपमा संशोधन गर्नुपर्छ भनेका छौँ । यसअघि म प्रदेशको सांसद थिएँ, तथापि प्रदेश सरकारको औचित्यमा प्रश्न उठेको छ । जनतालाई हामीले रगतपसिना बगाएर तिरेको करबाट सांसद र मन्त्रीले तलब खाएका छन्, तर काम  गरेका छैनन् भन्ने परेको छ । हामीले तिरेको करले दुईचार जना मन्त्रीलाई झण्डा हल्लाउन मात्र हो र भन्ने छ । स्थानीय तहको सङ्ख्या र निर्वाचन प्रणालीमा संविधान संशोधन गर्नुपर्छ भन्ने छ । प्रत्यक्ष निर्वाचित कार्यकारी राष्ट्रप्रमुख हुनुपर्छ भन्ने पार्टीको धारणा हो । यी विषय जनतामा लगेर छलफल गरिनुपर्छ । संविधान संशोधनका क्रममा जनताबाट लिएको सुझावलाई पनि अध्ययन गरी सम्बोधन गर्नुपर्छ । अन्त्यमा, आमजनतालाई तपाईँको सन्देश के छ ? — देश बनाउने भनेको राजनीतिक नेतृत्वले मात्र होइन । आमनागरिकको पनि उत्तिकै भूमिका हुन्छ । हामी सबैले अतिकति सकारात्मक सोच राखेर काम गरियो भने देशमा परिवर्तन गर्न सकिन्छ । रचनात्मक हिसाबले हामीले काम गर्न सकेको खण्डमा देश विकासको सम्भावना खोज्न सक्छौँ । त्यसका लागि नागरिक पनि विवेकशील हुनुपर्छ ।रासस """
सुरक्षासम्बन्धी भारत–नेपाल परामर्श समूहको सोह्रौँ बैठक सम्पन्न,"""काठमाडौ, असार १० गते । सुरक्षासम्बन्धी भारत–नेपाल द्विपक्षीय परामर्श समूह [आईएनबिसिजिएसआई] को सोह्रौँ बैठक असार ९–१० गते भारतको पुणेमा सम्पन्न भएको छ । भारतीय प्रतिनिधिमण्डलको नेतृत्व भारत सरकार विदेश मन्त्रालयका अतिरिक्त सचिव [उत्तर] मुनु महावरले गर्नुभएको थियो भने नेपाली प्रतिनिधिमण्डलको नेतृत्व परराष्ट्र मन्त्रालयका सहसचिव [दक्षिण एसिया] गेहेन्द्र राजभण्डारीले गर्नुभएको थियो । प्रतिनिधिमण्डलमा सम्बन्धित परराष्ट्र तथा रक्षा मन्त्रालयका अधिकारीहरूका साथै भारतीय सेना र नेपाली सेनाका निर्देशनालयका पदाधिकारीहरू सहभागी रहनुभएको नेपालस्थित भारतीय दूतावासले जनाएको छ । बैठकमा दुवै पक्षले सुरक्षा र रक्षा सहकार्यसँग सम्बन्धित विविध विषयहरू उपकरण आपूर्ति, तालिम, संयुक्त सैन्य अभ्यास, विपद् राहत कार्य र सैन्य आदानप्रदानबारे फलदायी छलफल गरेका थिय । यसका साथै प्रतिनिधिमण्डलले पारस्परिक रूपमा लाभदायक सहकार्यका सम्भावनाहरू खोज्न प्रमुख सार्वजनिक र निजी रक्षा क्षेत्रका उत्पादन स्थलहरूको पनि भ्रमण गरेको थियो । सन् २००३ मा स्थापित आईएनबिसिजिएसआई भारत र नेपालबीच द्विपक्षीय रक्षा र सुरक्षा सहकार्यलाई समन्वय गर्ने एक छाता संस्थागत संयन्त्र हो । """
बागलुङ बजार,"""बागलुङ नगरपालिका–९, तित्याङ अदुवाबारीबाट देखिएको बागलुङ बजार र आसपासको क्षेत्र । तस्बिरः खेमराज गौतम/रासस """
दुर्घटनामा एकको मृत्यु,"""हरिप्रसाद कोइराला उर्लाबारी ,असार १० गते । मोरङको उत्तर दक्षिण रङ्गेली कानेपोखरी सडक खण्ड अन्तर्गत दर्बेसामा मङ्गलवार   ट्याक्टरमा   मोटरसाइकल ठोक्किँदा मोटरसाइकल चालक  रङ्गेली नगरपालिका १ बबिया बस्ने ३२ वर्षीय  केदार न्यौपानेको मृत्यु भएको छ । प्रदेश १–०२–००३२८५६ नम्बरको ट्याक्टर  खेत जोतेर कानेपोखरी तर्फबाट  रङ्गेली जाने क्रममा  को ३९ प ३९३२ नम्बरको  मोटरसाइकल चालक न्यौपानेको मृत्यु भएको हो ।  मोटरसाइकलमा पछाडि सवार रङ्गेली १ बस्ने  राजन भट्टराई घाइते भएको र उहाँलाई उपचारका लागि विराटनगर स्थित नोबेल अस्पताल पठाइएको इलाका प्रहरी कार्यालय रङ्गेलीले जनाएको छ ।  ट्याक्टर चालक रङ्गेली ८ का जीवन ताजपुरीया  फरार रहेको  र उनको  खोजी  भइरहेको रङ्गेली प्रहरीले जनाएको छ। """
‘लोक सेवा युवाको भरोसा केन्द्र’,"""काठमाडौँ, असार २ गते । राष्ट्रपति रामचन्द्र पौडेलले राज्यका नीति निर्माण तहमा सबै वर्गको प्रतिनिधित्वले राष्ट्रिय एकतालाई मजबुत बनाउन योगदान पुग्ने बताउनुभएको छ । उहाँले लोकतान्त्रिक व्यवस्थाको मर्म र भावनालाई आत्मसात् गरी निजामती सेवामा समावेशी समूहमार्फत उम्मेदवार सिफारिस हुनु सकारात्मक पक्ष रहेको बताउनुभयो । लोक सेवा आयोगको हीरक महोत्सवका अवसरमा काठमाडौँमा आयोजित समारोहमा राष्ट्रपति पौडेलले नेपालमा निजामती सेवामा समावेशी रूपले कर्मचारी नियुक्ति प्रक्रिया सुरु भएयता विभिन्न समावेशी समूहमार्फत उम्मेदवार सिफारिस हुनु सकारात्मक पक्ष रहेको बताउनुभएको हो । उहाँले भन्नुभयो, “यसबाट राज्यका नीति निर्माण तहमा सबै वर्गको प्रतिनिधित्व भई राष्ट्रिय एकतालाई मजबुत बनाउने र सङ्घीयता अनुरूप समावेशी समूहतर्फ उम्मेदवार छनोट प्रक्रियालाई समयसापेक्ष परिष्कृत गर्दै यी समूहबाट थप उम्मेदवार सफल हुन सक्ने गरी आयोगले कार्यसम्पादन गर्ने विश्वास लिएको छु ।” राष्ट्रपति पौडेलले आयोगले वर्तमान पुस्ताप्रति न्याय तथा भविष्यका पुस्ताप्रतिको आशा एवं भरोसाको केन्द्रका रूपमा आफ्नो कर्तव्य, दायित्व, जिम्मेवारी निर्वाह गर्नुपर्ने आवश्यकता औँल्याउनुभयो । सङ्घीय लोकतान्त्रिक गणतान्त्रिक व्यवस्थामा जनताको मुख्य चाहना भनेको तीव्र आर्थिक विकासको बाटोमा अग्रसर हुनु रहेको उल्लेख गर्दै राष्ट्रपति पौडेलले यसको पहिलो खुड्किलो सुशासन रहेकाले त्यसप्रति कर्मचारीतन्त्र सचेत हुनुपर्नेमा जोड दिनुभयो । उहाँले भन्नुभयो, “अब सहज, सरल र प्रभावकारी तवरले सेवा प्रवाह गरेर कर्मचारीतन्त्रले नागरिकको मनसमेत जित्न सक्नु पर्छ । नागरिक हकका निम्ति सहज पहुँच नदिएसम्म लोकतन्त्र दह्रो हुन सक्दैन ।” उहाँले स्थायी सरकारका रूपमा लिइएको कर्मचारीतन्त्रले आधुनिक विधि, प्रविधि र दक्ष जनशक्तिको उपयोग गरी सुशासनको भावना र मर्म अनुरूप काम गर्नुपर्ने आवश्यकता औँल्याउनुभयो । लोक सेवामाथि विश्वास प्रबल : प्रधानमन्त्री सो अवसरमा शुभकामना मन्तव्य राख्ने क्रममा प्रधानमन्त्री केपी शर्मा ओलीले अहिले थुप्रै निकायमाथि जनविश्वास कमी भएको अवस्थामा लोक सेवा आयोगमाथिको जनविश्वास प्रबल हुनु सकारात्मक भएको बताउनुभयो । उहाँले शासन व्यवस्था प्रभावकारी रूपमा सञ्चालनका लागि सरकार र प्रशासनको भूमिका महट्टवपूर्ण रहेको बताउनुभयो । “सरकारको कार्य सफलता कर्मचारीतन्त्रको सक्षमतामा धेरै हदसम्म निर्भर हुन्छ । तसर्थ राज्य सञ्चालनका लागि छनोट गरिने कर्मचारी योग्य, दक्ष, निपुण हुनुका अतिरिक्त नेपालको राष्ट्रिय हितको जगेर्ना र प्रवर्धन गर्ने हुनु आवश्यक छ,” प्रधानमन्त्री ओलीले बताउनुभयो । प्रधानमन्त्री ओलीले नयाँ धारका विषयवस्तु समेटेर शैक्षिक योग्यता निर्धारण गर्न सुझाव दिनुभयो । उहाँले काम र परिवेश अनुसार समय सापेक्ष रूपमा कार्यसम्पादन गर्न उपयुक्त ज्ञान, सिप र क्षमता प्रदान गर्न सक्ने विषयवस्तु समेटिएका पाठ्यक्रम हुन आवश्यक रहेको तर्क गर्नुभयो । प्रधानमन्त्री ओलीले लाखौँ सङ्ख्यामा बिदेसिने युवा शक्तिलाई देशमै निष्पक्ष रूपमा रहेर रोजगारीमा छनोट गर्ने संस्थाको रूपमा लोक सेवा आयोगको भूमिकाको प्रशंसा गर्नुभयो । उहाँले भन्नुभयो, “संवैधानिक व्यवस्थाबमोजिम सरकारी निकायका लागि उपयुक्त उम्मेदवार छनोट गर्ने जिम्मेवारी लोक सेवा आयोगको हो । आयोगले जति निष्पक्ष, स्वच्छ र वस्तुनिष्ठ भएर कर्मचारी छनोट गर्छ, कर्मचारी संयन्त्र त्यति नै सबल र प्रभावकारी हुन्छ ।” प्रधानमन्त्री ओलीले आयोगको कार्यसम्पादनमा आवश्यक पर्ने साधन र स्रोत सम्पन्न तथा प्रविधिमैत्री बनाउने विषयमा सम्बन्धित सबै निकाय प्रतिबद्ध हुनुपर्ने बताउनुभयो । लोक सेवा आयोगले आफ्नो वार्षिक प्रतिवेदनमा औँल्याएका र सिफारिस गरेका सुझाव कार्यान्वयनमा सबै निकायले ध्यान दिन जरुरी रहेको उहाँको भनाइ थियो । शुभकामना मन्तव्यका क्रममा प्रतिनिधि सभाको राज्य व्यवस्था तथा सुशासन समितिका सभापति रामहरि खतिवडाले लोक सेवा आयोगले निष्पक्षता र स्वच्छताको मानक तयार गरेको भन्दै प्रशंसा गर्नुभयो । उहाँले भन्नुभयो, “राजनीतिक नेतृत्वले पनि पारदर्शिता, निष्पक्षता र स्वच्छताका लागि आयोगको कार्यसम्पादनबाट प्रेरित हुनु पर्छ ।” सो अवसरमा आयोगका अध्यक्ष माधवप्रसाद रेग्मीले आयोगले हालसम्म गरेको सुधारको प्रयासबारे जानकारी गराउनुभयो । उहाँले भन्नुभयो, “विगतका सफलताप्रति गौरवबोध गर्दै कमजोरीबाट सिक्ने एवं वर्तमान र भविष्यका आवश्यकताको पहिचान गर्दै आगामी कार्ययोजना निर्माण गर्न निरन्तर क्रियाशील रहने प्रतिबद्धता व्यक्त गर्दछु ।” सो अवसरमा आयोगका सदस्य दिनेश सिलवालले धन्यवाद ज्ञापन र सचिव किरणराज शर्माले स्वागत मन्तव्य राख्नुभयो । हीरक महोत्सव मनाउने क्रममा आयोगले चार जना कर्मचारीलाई सम्मानित गरेको छ । लोक सेवा आयोग बुटवल कार्यालयका खरिदार चित्रकुमार सुवाल, केन्द्रीय कार्यालय, कमलपोखरीका शाखा अधिकृतहरू लक्ष्मीप्रसाद पराजुली र ऋषिकेश चौलागाई तथा कम्प्युटर अपरेटर प्रल्हाद सिलवाललाई आयोगले सम्मान गरेको हो । विसं २००८ असार १ गते स्थापना भएको आयोगले स्थापनाको ७५ औँ वर्ष पुगेको अवसरमा बर्सैभरि विभिन्न कार्यक्रम गरी हीरक महोत्सव मनाउने छ ।  """
टेस्लाद्वारा शाङ्घाइमा नयाँ ‘ग्रिड साइड ऊर्जा भण्डारण’ स्टेसन निर्माण गर्ने सम्झौता,"""शाङ्घाइ, असार ७ गते । अमेरिकी कार निर्माता कम्पनी टेस्लाले शुक्रबार चिनियाँ साझेदारहरूसँग मिलेर शाङ्घाइमा मेगाप्याक ऊर्जा भण्डारण ब्याट्री प्रयोग गरी ग्रिडको लागि ऊर्जा भण्डारण स्टेसन बनाउने सम्झौता गरेको छ । कुल ४ अर्ब युआन (लगभग ५५६ मिलियन अमेरिकी डलर) को लगानीमा भएको यो परियोजनाले टेस्लालाई चीनको तेजीसँग बढि रहेको ऊर्जा भण्डारण बजारमा प्रवेश गर्ने मौका दिएको हो । यसले चीनको विशाल विद्युत् ग्रिडसँग जोडिने सम्भावना पनि बढाएको छ, जुन संसारकै सबैभन्दा ठूलो विद्युत् ग्रिड हो । यो गिगावाट-घण्टा स्तरको ऊर्जा भण्डारण स्टेसन चीनको शाङ्घाइको लिङगाङ विशेष क्षेत्र, चिनियाँ अन्तर्राष्ट्रिय मुक्त व्यापार क्षेत्र (पाइलट फ्री ट्रेड जोन) मा निर्माण हुने छ । यस सम्झौता अनुसार, टेस्ला, लिङगाङ विशेष क्षेत्रको प्रशासनिक समिति, शाङ्घाइको फेंग्सियान जिल्लाको सरकारी निकाय र चिनियाँ काङफु इन्टरनेसनल लीजिङ कम्पनी लिमिटेडले भाग लिएका छन् । यो टेस्लाको पहिलो ग्रिड साइड ऊर्जा भण्डारण स्टेसन हुने भएकाले यसले चीनको मुख्य भूमिमा स्थापना हुने पहिलो यस्तो परियोजना हो । टेस्लाका चीनका ऊर्जा व्यवसायका महाप्रबन्धक डोंग कुनले भन्नुभयो, “यस स्टेसनले एक पटक सञ्चालनमा आएपछि, यसले बिजुलीको स्पट ट्रेडिङमा सहभागी भएर स्थानीय ग्रिडमा चरम र कम आवश्यकताहरू बिच सन्तुलन कायम गर्न मद्दत गर्नेछ, जसले ग्रिडको स्थिरता बढाउँछ ।” यसैबिच, टेस्लाले चीन काङफुसँगको सहकार्यलाई अझ विस्तारित गरी विश्वव्यापी रूपमा शुन्य-कार्बन ऊर्जा समाधानहरू ल्याउने योजना बनाएको छ । यस वर्षको फेब्रुअरीमा, टेस्लाको नयाँ मेगाफ्याक्ट्री लिङगाङ विशेष क्षेत्रमा सुरु भएको थियो, जुन यसको दोस्रो प्लान्ट हो र यसले मेगाप्याक ब्याट्री उत्पादन गर्न थालेको छ । टेस्लाले २०२५ मा ऊर्जा भण्डारणको डिप्लोयमेन्टमा वार्षिक ५० प्रतिशत वृद्धि अपेक्षा गरेको छ । रासस/सिन्ह्वा """
इजरायल–इरान युद्ध लम्बिँदै,"""गोरखापत्र समाचारदाता काठमाडौँ, असार १० गते । अमेरिकाले शक्तिशाली बङ्कर बमहरू प्रहार गरी इरानका तीन वटा आणविक केन्द्रमा ठुलो क्षति पुर्‍याए पनि इरानले आत्मसमर्पण गर्न नमानेसँगै इजरायल–इरान युद्ध लम्बिने भएको छ । इरानले कतार र इराकमा रहेको अमेरिकी सैन्य अखडामा सोमाबार मिसाइल आक्रमण गरेको छ । दुई दिनअघि अमेरिकाले आफ्नो आणविक भट्टीमा गरेको आक्रमणको प्रतिकारस्वरूप हमला गरिएको इरानका राष्ट्रिय मिडियालाई उल्लेख गर्दै अन्तर्राष्ट्रिय सञ्चारमाध्यमले जनाएका छन् । युद्ध सुरु भएको ११ औँ दिन पनि इजरायल र इरानले एकअर्काविरुद्ध आक्रमणलाई तीव्र पारेको अमेरिकी टेलिभिजन संस्था सिएनएनले जनाएको छ । इजरायली सेनाले इरानका छ वटा विमानस्थलमा आक्रमण गरेको छ ।  यी आक्रमणमा १५ वटा लडाकु विमान नष्ट गरिएको र केही विमानस्थलका रनवेमा क्षति पुर्‍याइएको दाबी इजरायली सेनाले गरेको छ । इजरायली डिफेन्स फोर्स (आइडिएफ) ले दिएको जानकारीमा यी आक्रमणहरू इरानको पश्चिमी, पूर्वी र केन्द्रीय क्षेत्रमा रहेका विमानस्थलहरूमा गरिएको थियो । इजरायली सेनाले यसबाट रनवे र भूमिगत बङ्करहरूमा पनि क्षति पुगेको जिकिर गरेको छ । आइडिएफका अनुसार ती हवाई आक्रमणमा एफ–१५ र एफ–५ लडाकु विमान, इन्धन भर्ने विमान र एएच–१ कोब्रा आक्रमण हेलिकोप्टरहरू पनि ध्वस्त पारिएका छन् । यता इरानले पनि इजरायलका विभिन्न स्थानमा क्षेप्यास्त्र प्रहार गरेको छ । इजरायली क्षेप्यास्त्र प्रतिरक्षा प्रणालीले ती क्षेप्यास्त्रलाई निष्क्रिय पारेको बिबिसीले जनाएको छ । होर्मुज जलमार्गको चर्चा युद्धबाट पछि नहट्ने अडान लिएको इरानको संसद्ले अमेरिकी आक्रमणको विरोधमा होर्मुज जलमार्ग बन्द गर्ने प्रस्ताव पारित गरेको छ । यसलाई कार्यान्वयन गर्ने कि नगर्ने भन्ने सम्बन्धमा इरानका सर्वोच्च नेता अयोतोल्लाह अली खामेनीले निर्णय गरिसक्नुभएको छैन । यसैबिच अमेरिकी विदेशमन्त्री मार्को रुबियोले इरानी आणविक स्थलमा अमेरिकी आक्रमणपछि महत्वपूर्ण व्यापारिक मार्ग होर्मुज जलमार्ग बन्द गर्नबाट रोक्न इरानसँग समन्वय गर्न चीनसँग आग्रह गर्नुभएको छ । तेल निर्यातको दृष्टिबाट यो जलमार्ग निकै महत्वपूर्ण छ किनभने इराक, कतार तथा इरान जस्ता देशहरूको तेल निर्यात यही मार्गबाट हुने गर्छ ।  रुबियोले भन्नुभएको छ, “म चीन सरकारलाई यस विषयमा कुरा गर्न आग्रह गर्दछु । खास गरी इराक, कतार र इरानबाट निर्यात हुने तेलका लागि स्ट्रेट अफ होर्मुजको प्रयोग हुने गर्छ र यो चीनमा इन्धन आयातका लागि पनि प्रमुख मार्ग मानिन्छ ।” “यदि इरानले होर्मुज मार्ग रोक्ने बाटो अपनायो भने यो अर्को भयानक गल्ती हुने छ । इरानी शासकले होर्मुज स्ट्रेटमा आवागमनलाई रोक्नु उनीहरूको लागि आर्थिक सङ्कट निम्त्याउने कडी बन्न सक्छ । हामीसँग यसको सामना गर्ने विकल्पहरू छन्,” विदेशमन्त्री रुबियोले भन्नुभयो ।  उहाँले भन्नुभयो, “तर अन्य देशले पनि यसलाई हेर्नु पर्छ, यसले अन्य देशको अर्थतन्त्रलाई हाम्रोभन्दा धेरै नराम्रो असर पार्ने छ । मलाई लाग्छ, यसले सङ्टग्रस्त विश्व अर्थतन्त्रलाई थप समस्यातर्फ धकेल्ने छ ।” सत्ता परिवर्तनको सङ्केत उता अमेरिकाका राष्ट्रपति डोनाल्ड ट्रम्पले इरानमाथि आक्रमण गरेको भोलिपल्ट सोमबार इरानको सत्ता परिवर्तन गर्ने सङ्केत गर्नुभएको छ । ‘इरानको वर्तमान सरकार इरानलाई फेरि महान् बनाउन असमर्थ छ भने किन परिवर्तन नहोस्’ भनी उहाँले टिप्पणी गर्नुभएको छ । इजरायलका प्रधानमन्त्री बेन्जामिन नेतन्याहुले पनि इरानी अतिवादी सत्ता परिवर्तन गर्नुपर्नेमा जोड दिनुभएको छ । इजरायलको आग्रहमा आइतबार अमेरिकाले इरानका तीन वटा आणविक केन्द्र फोर्डो, नातान्ज र इस्फाहनमा शक्तिशाली बम प्रहार गरी आक्रमण गरेको थियो ।  """
घाम पावरलाई ५० हजार डलरको जलवायु पुरस्कार,"""काठमाडौँ, असार ९ गते । नेपालको सौर्य ऊर्जा प्रवर्धनमा सक्रिय संस्था घाम पावरले ५० हजार अमेरिकी डलर राशिकाे सन् २०२५ को ‘किलिङ  प्राइज’ प्राप्त गर्न सफल भएको छ । जलवायु परिवर्तन न्यूनीकरणका लागि प्रभावकारी समाधान प्रस्तुत गर्ने संस्था मानिँदै आएको घाम पावरलाई ऊर्जा क्षेत्रमा उल्लेखनीय योगदान दिएको भन्दै उक्त अन्तर्राष्ट्रिय सम्मान प्रदान गरिएको हो । उक्त घोषणा हालै केन्याको नैरोबीमा सम्पन्न ‘टेड काउन्टडाउन समिट’ मा गरिएको हो । सो सम्मिटमा विश्वभरिका अग्रणी व्यक्तित्व र जलवायु क्षेत्रका नवप्रवर्तनकर्ता सहभागी भएका थिए । कार्यक्रममा घाम पावरलाई ऊर्जा वर्ग ‘इनर्जी क्याटोरी’ अन्तर्गत छनोट गरिएको हो । पुरस्कारस्वरूप घाम पावरलाई ५० हजार अमेरिकी डलर प्रदान गरिएको छ, जसको प्रयोग कम्पनीले नेपालको दुर्गम तथा सेवा वञ्चित क्षेत्रहरूमा सौर्य ऊर्जाको पहुँच विस्तार गर्न, प्रदूषणकारी डिजेलजस्ता इन्धनको सट्टा स्वच्छ ऊर्जाको प्रवर्धन गर्न तथा कार्बन उत्सर्जन घटाउन गर्ने छ । विश्वका दुई हजार पाँच सयभन्दा बढी प्रतिस्पर्धी संस्थाबिच घाम पावर उत्कृष्ट १० संस्थामा पर्दै विजेता बन्न सफल भएको हो । वित्तीय संयन्त्र र प्रविधिको संयोजनमार्फत ग्रामीण समुदाय तथा उद्योगलाई स्वच्छ ऊर्जा उपयोगमा सशक्त बनाएको घाम पावरको अभियानलाई निर्णायकहरूले उच्च मूल्याङ्कन गरेका थिए । हालसम्म कम्पनीले नेपालका विभिन्न भूगोलमा चार हजाभन्दा बढी सौर्य ऊर्जा परियोजनाहरू सम्पन्न गरिसकेको छ । ती परियोजनामार्फत घाम पावरले न केवल घरायसी तथा व्यावसायिक विद्युतीकरणमा योगदान पुर्‍याएको छ, तर स्वास्थ्य सेवा, कृषि प्रणाली र जलवायु सहनशीलता प्रवर्धनमा पनि महत्त्वपूर्ण भूमिका निर्वाह गरेको छ । घाम पावरका कार्यकारी निर्देशक अन्जल निरौलाले भन्नुभयो, “जलवायु जोखिमहरू तीव्र रूपमा बढिरहेका बेला समुदाय(केन्द्रित र नवीनतम समाधानहरूको खाँचो अत्यावश्यक छ । हामी स्वच्छ ऊर्जा प्रवर्धनका माध्यमबाट जलवायु सङ्कट समाधानतर्फ अघि बढ्ने आफ्नो प्रतिबद्धतामा दृढ छौँ ।” यो पुरस्कारले नेपालको स्वच्छ ऊर्जा यात्रा तथा दिगो विकास अभियानलाई थप बल दिएको बताइएको छ । संस्थाले प्रकाशन गरेको विज्ञप्तिमा भनिएको छ, ‘‘यो सफलता नेपालको स्वच्छ ऊर्जा यात्राको गर्वको उपलब्धि हो र यसले घाम पावरले विश्वव्यापी रूपमा जलवायु सहनशीलता र दिगो समाधानका क्षेत्रमा देखाएको नेतृत्वलाई उजागर गर्दछ।’’ जलवायु सङ्कट तीव्र बन्दै गइरहेका बेला, घाम पावरले समुदाय–केन्द्रित र नवप्रवर्तनमा आधारित र दिगो भविष्य निर्माणको यात्रामा निरन्तर योगदान पुर्‍याउने प्रतिबद्धता व्यक्त गरेको छ। """
चैनपुर बजार,"""सङ्खुवासभाको चैनपुर बजार । चन्द्रपुर  धार्मिक, ऐतिहासिक नामबाट अपभ्रंश हुँदै चैनपुर नामकरण भएको मानिन्छ । चैनपुर प्राचीन ऐतिहासिक प्राकृतिक सुन्दरताले भरिपुर्ण, शैक्षिक केन्द्रको रूपमा परिचित छ । तस्बिरः भविन कार्की/रासस """
वार्षिक असी हजार किलो माछा,"""प्रतीक पौडेल मर्चवार (रुपन्देही), असार १० गते । धेरैले विदेशमा भविष्य खोज्दा सियारी गाउँपालिका–३, रुपन्देहीका सुभाष कुर्मीले भने स्वदेशी भूमिमै समृद्धिको बाटो देख्नुभयो । उहाँले माछा पालेरै नाम र दाम कमाउन सफल हुनुभएको छ तथापि उहाँसँग न त उच्च शिक्षाको प्रमाणपत्र थियो न पर्याप्त पुँजी । आत्मबल, मेहनत र दृढ सोचका आधारमा उहाँ आज देशकै उत्कृष्ट कृषकको पहिचान पाउनुभएको छ । यही असार १० गते राष्ट्रपति रामचन्द्र पौडेलबाट उहाँलाई राष्ट्रिय उत्कृष्ट कृषक पुरस्कारबाट पुरस्कृत गरिँदै छ । लुम्बिनी प्रदेश सरकारको सिफारिसमा सङ्घीय सरकारले उहाँलाई पुरस्कृत गर्ने निर्णय गरेको हो । सुभाष भन्नुहुन्छ, “सरकारले आफ्नो मेहनतलाई देखेर मूल्याङ्कन गरेकोमा एकदमै खुसी छु ।” उहाँले हरेक वर्ष देशकै उत्कृष्ट कृषक हुने गरी काम गरिरहेको बताउनुभयो । २०६७ सालमा दुई कट्ठा क्षेत्रफलमा माछापालन सुरु गर्नुभएका सुभाषसँग अहिले १० बिघा क्षेत्रफलमा आठ वटा पोखरी छन् । उहाँले प्रधानमन्त्री कृषि आधुनिकीकरण परियोजना मत्स्य सुपर जोन रुपन्देहीको सहयोगमा आधुनिक प्रविधिको प्रयोग गरेर आफ्नो उत्पादन क्षमता दोब्बर बनाउनुभएको छ । उहाँले अक्सिजन आपूर्ति, पानी फिल्ट्रेसन र जैविक आहार जस्ता प्रविधिको प्रयोग नियमित गर्नुहुन्छ । पोखरीमा कमन, सिल्भर, बिगहेड, ग्रास, रहुँ, नैनी, भाकुर जस्ता प्रजातिका माछा पालिएका छन् । बजार व्यवस्थापन उहाँ स्वयम् गर्नुहुन्छ, “जसले उत्पादनसँगै मार्केटिङमा पनि उदाहरणीय कार्य गरेको देखिन्छ । वार्षिक प्रतिकट्ठा चार सय किलोभन्दा बढी माछा उत्पादन हुने गरेको छ । वार्षिक कुल ८० मेट्रिक टन (८० हजार किलो) माछा उत्पादन भइरहेको छ । सुभाषले २०७४ सालमा पनि कृषि तथा पशुपन्छी विकास मन्त्रालयबाट ‘देशकै उत्कृष्ट माछा कृषक’ को उपाधि पाउनुभएको थियो । यो सम्मानसँगै उहाँ क्षेत्रीय र स्थानीयस्तरमा पनि दर्जनौँ पटक सम्मानित भइसक्नुभएको छ । """
घरजग्गा कर्जा सीमा पचास प्रतिशतभन्दा बढी गर्न सुझाव,"""रङ्गेली समाचारदाता विराटनगर, असार १० गते । कोशी प्रदेशका उद्योगी व्यवसायीले घरजग्गा तथा रियल स्टेट कर्जाको सीमा ५० प्रतिशतभन्दा बढी बनाउनुपर्ने सुझाव दिएका छन् । नेपाल राष्ट्र बैङ्कको मौद्रिक नीतिसँग सम्बन्धित रहेर लिखित सुझाव पठाएको नेपाल उद्योग वाणिज्य महासङ्घ कोशीले घरजग्गा तथा रियल स्टेट कर्जा र त्यसको धितो सुरक्षणको ‘फेयर मार्केट भ्यालु’ बिचको अनुपात (लोन टु भ्यालु रेसियो) बढीमा ५० प्रतिशत मात्र कायम हुनुपर्ने माग गरेको हो । महासङ्घ कोशीका अध्यक्ष राजेन्द्र राउतका अनुसार व्यक्तिगत प्रकृतिका आवधिक कर्जा तथा हायर पर्चेज कर्जालगायतका किस्ता भुक्तानीमा आधारित गैरव्यावसायिक कर्जा तथा व्यक्तिगत अधिविकर्ष कर्जामा ऋण भुक्तानी आम्दानी अनुपातको अधिकतम सीमा ५० प्रतिशत निर्धारण हुँदा सहज हुने छ । घरजग्गा खरिद निर्माण प्रयोजनमा प्रवाहित कर्जामा ऋण भुक्तानी आम्दानी अनुपातको अधिकतम सीमा ७० प्रतिशत हुने गरी आयस्रोत देखाउनुपर्ने व्यवस्था हुनुपर्ने सुझाव छ । यसै गरी सेयर सुरक्षण (मार्जिन ल्यान्डिङ) बाट प्रवाह हुने कर्जाको सीमालाई कम्तीमा ८० प्रतिशत बनाउन सुझाव दिइएको छ । नेपाल स्टक एक्सचेन्ज लिमिटेडबाट प्रकाशित पछिल्लो १८० कार्यदिनको औसत मूल्य वा सेयरको प्रचलित बजार मूल्यमध्ये जुन कम हुन्छ, त्यसको ७० प्रतिशत रकमसम्म मात्र सेयर धितो कर्जा प्रवाह गर्न सकिने व्यवस्था छ । यसै गरी कर्जाको पुनर्तालिकीकरण वा पुनर्संरचना गर्दा असुल हुन बाँकी ब्याजलाई पुँजीकरण गर्न नपाइने व्यवस्थालाई पनि संशोधन गर्नुपर्ने र लगानीमैत्री वातावरण बनाउन तथा कोभिडपछिको स्थितिलाई सन्तुलन बनाउन एक पटक असुल हुन बाँकी ब्याजलाई पुँजीकरण गर्ने अवसर दिनुपर्ने पनि माग छ । उद्योग व्यापारको प्रकृति अनुसार चालु पुँजीको आवश्यकता निर्धारण हुनेमा हालको निर्देशिकाले सम्पूर्ण उद्योग व्यापारको वैज्ञानिक वर्गीकरण नगरेकाले समान सम्झनु अव्यावहारिक हुने उल्लेख छ । सबै उद्योग व्यवसायलाई समान सम्झिएर अव्यावहारिक नीति लिइएको उल्लेख गर्दै सुझावमा उत्पादनमूलक उद्योगका लागि चालु पुँजी कर्जा उसको वित्तीय रिपोर्टको अध्ययनका आधारमा निर्धारण हुनुपर्ने उल्लेख छ । महासङ्घले चालु पुँजी कर्जालाई वर्षमा एक पटक सात दिनका लागि शून्य गर्नुपर्ने व्यवस्था लगानीविरोधी, अव्यावहारिक र निराशाजनक भन्दै खारेजका लागि सुझावसमेत पठाएको छ । यसै गरी स्थायी चालु पुँजी तीनदेखि १० वर्ष भनेर तोक्दा बाह्य व्यावसायिक वातावरणमा देखिएको शिथिलता र तरलताको अभावका कारण उद्योग प्रतिष्ठानको मुद्रा प्रवाहले उक्त अवधिभित्र भुक्तानी गर्न नसक्ने अवस्था बनेको उल्लेख छ । यसलाई परिमार्जन गर्नुपर्ने बताइएको छ । सुझावमा ९० दिनको टिआर कर्जा अव्यावहारिक भएको र यसबाट व्यवसाय गर्न कठिनाइ भइरहेकोसमेत बुँदा राखिएको छ । यसै गरी उद्योग व्यवसायको नगद प्रवाह हेरेर मात्र ऋण भुक्तानीको अवधि तोक्ने अधिकार सम्बन्धित बैङ्कलाई दिनुपर्ने र ऋणको प्रिमियम दर जोखिममा आधारित मूल्यको अध्ययन गरेर कायम गरिनुपर्ने बताइएको छ । चालु पुँजी कर्र्जा ४० प्रतिशत मात्र दिने व्यवस्थाले आर्थिक गतिविधि बढ्न नसक्ने हुँदा यसलाई खारेज गर्नुपर्ने बताइएको छ ।  """
‘टेक एन्ड पे’ को प्रावधान सच्याउन आग्रह,"""गोरखापत्र समाचारदाता काठमाडौँ, असार १० गते । आगामी आर्थिक वर्ष २०८२/८३ को बजेटमा नदीप्रवाही (रन अफ दी रिभर) जलविद्युत् आयोजनाको विद्युत् खरिदबिक्री सम्झौता (पिपिए) लेऊ र तिर (टेक एन्ड पे) मा गर्ने व्यवस्था गलत भएको सांसद र विज्ञले बताएका छन् । नेपाल पूर्वाधार पत्रकार समाजले सोमबार यस विषयमा आयोजना गरेको कार्यक्रममा उनीहरूले ऊर्जा क्षेत्रलाई बचाउन यो व्यवस्था संशोधन गरेर लेऊ वा तिर (टेक अर पे) मै गर्नुपर्ने सुझाव दिएका छन् । संसद्को पूर्वाधार विकास समितका सभापति दीपकबहादुर सिंहले यस्तो व्यवस्थाले ऊर्जा क्षेत्रलाई सङ्कटमा धकेल्ने बताउनुभयो । उहाँले यस्तो प्रावधान सच्याउन सर्वपक्षीय पहल आवश्यक रहेको धारणा राख्नुभयो । “स्वदेशी लगानीकर्ता र लाखभन्दा धेरै सर्वसाधारण नेपालीको सेयर लगानी भएको क्षेत्रलाई सबैको हित अनुकूल बनाउनु पर्छ,” उहाँले भन्नुभयो । कार्यक्रममा सांसद उर्मिला माझी, विना लामा, निशा डाँगी दिनेशकुमार यादवलगायतले यस्तो प्रावधान प्रत्युत्पादक हुने भन्दै संशोधनका लागि पहल गरिरहेको बताउनुभएको थियो । राष्ट्रिय योजना आयोगका पूर्वउपाध्यक्ष डा. गोविन्दराज पोखरेलले सरकारले रोजगारी सिर्जना गर्ने क्षेत्रमा नै प्रहार गरेको धारणा राख्नुभयो । “नीतिगत पूर्वाधारको अभाव खेपिरहेको ऊर्जा क्षेत्रमा सरकार संवेदनाहीन देखिएको छ,” उहाँले भन्नुभयो । बजेटको बुँदा नसच्चिए एउटा पनि जलविद्युत् आयोजना निर्माण हुन नसक्ने दाबी स्वतन्त्र ऊर्जा उत्पादकको संस्था, नेपाल (इप्पान) का अध्यक्ष गणेश कार्कीले गर्नुभयो । “ऊर्जा क्षेत्रलाई सबैतिरबाट घेर्ने काम भएको छ, हामी साँच्चिकै अप्ठ्यारोमा परेकाले सबैको सहयोग अपेक्षा गरेका छौँ,” उहाँले भन्नुभयो । इप्पानका उपमहासचिव प्रकाश दुलालले यो व्यवस्थाले १७ हजार ११७ मेगावाटका आयोजनाहरूको पिपिए नहुने आँकडा प्रस्तुत गर्नुभयो । उहाँले इप्पानको आन्तरिक अध्ययन अनुसार हालसम्म लगानी भइसकेको एक खर्ब नौ अर्ब रुपियाँ लगानी डुब्नुका साथै भविष्यमा अपेक्षित ३३ खर्ब १४ अर्बको लगानी पनि नहुने ठोकुवा गर्नुभयो । नेपाल निर्माण व्यवसायी महासङ्घका अध्यक्ष रवि सिंहले बजेटको यो व्यवस्थाले निर्माण क्षेत्र पनि अप्ठ्यारोमा पर्ने अवस्था देखिएको उल्लेख गर्नुभयो । सिमेन्ट उत्पादक सङ्घका पूर्वअध्यक्ष ध्रुव थापाले ऊर्जा उत्पादकलाई कमजोर बनाउँदा समग्र आयोजना निर्माणमा आवश्यक पर्ने सिमेन्ट उद्योग पनि कमजोर हुने औँल्याउनुभयो ।  """
दानपेटिकाबाट लाखौ रुपियाँ चोरी,"""राजु लामिछाने रुकुमपश्चिम, असार १० गते । रुकुमपश्चिमको मुसिकोट नगरपालिका–५, थर्पुमा रहेको प्रसिद्ध धार्मिकस्थल डिग्रे भगवती शाईकुमारी मन्दिरमा चोरी भएको छ । गए राति मन्दिरमा रहेको दानपेटिकाबाट नगद रकम चोरी भएको हो । मन्दिर व्यवस्थापन समितिका अध्यक्ष लालबहादुर केसीका अनुसार मन्दिरको मूल ढोकाको ताला फोडेर चारवटा दानपेटिकामा रहेको रकम चोरी भएको छ । दानपेटिकामा रहेको करिब दुई लाख रुपियाँ चोरी भएको अध्यक्ष केसीले जानकारी दिनुभयो । चोरीको घटनाबारे प्रहरीलाई जानकारी गराइएको छ । यस विषयमा जिल्ला प्रहरी कार्यालय रुकुमपश्चिमका प्रहरी नायब उपरीक्षक (डिएसपी) प्रमेश विष्टले चोरीको जानकारी पाएपछि लगत्तै प्रहरी निरीक्षक ऋषि पाठकको नेतृत्वमा प्रहरी टोली घटनास्थल पठाएको जानकारी दिनुभयो । टोलीले अनुसन्धान गरिरहेको उहाँले जानकारी दिनुभयो । मन्दिरमा रहेको सिसिटिभी क्यामेराको फुटेज जाँच, स्थानीयसँगको बयान लगायतको काम भइरहेको डिएसपी विष्टले बताउनुभयो । """
एसिसी पुरुष  यु–१६ इस्ट जोन कप क्रिकेट प्रतियोगिता : नेपालद्वारा जापान ८० रनमा अलआउट,"""काठमाडौँ, असार १० गते । एसीसी पुरुष यु–१६ इस्ट जोन क्रिकेट प्रतोयोगिताको आफ्नो दोस्रो खेलमा नेपालले जापानलाई ८० रनमा अलआउट गरेको छ । मलेसियास्थित कोजल टुन्कु जाफर ओभलमा जारी खेलमा बाँयाहाते स्पिनर शुभम खनालले पाँच विकेट लिएपछि जपानलाई नेपालले ८० रनमा अलआउट गरेको हो । टस जितेर पहिले ब्याटिङ रोजेको जापानले ३४ दशमलव तीन ओभरमा सबै विकेट गुमाउँदै ८० रनको योगफल बनायो । जापानका लागि  कप्तान चार्ली हाराहिन्जले सर्वाधिक ३६ रन बनाए । त्यस्तै गबी हाराहिन्जले १३ रन बनाउनुबाहेक अन्य ब्याटरले दोहोरो अङ्कमा रन जोड्न सकेनन् । नेपालक लागि शुभम खनालले पाँच विकेट लिए भने अभय यादवले दुई तथा सुशील रावल र विपिनप्रसाद शर्माले समान एक–एक विकेट लिए । यसअघि नेपालले पहिलो खेलमा सिङ्गापुरलाई छ विकेटले हराएको थियो । ८१ रनको विजयी लक्ष्य पछ्याएको नेपाल अहिले जवाफी ब्याटिङमा उत्रिएको छ । रासस """
जनता मालिक हुन सकेनन् : सांसद प्रभु साह,"""काठमाडौँ, जेठ २४ गते। आम जनता पार्टीका अध्यक्ष, पूर्व मन्त्री एवम् रौतहट निर्वाचन क्षेत्र नम्बर-३ का प्रतिनिधि सभा सदस्य प्रभु साहले गणतन्त्रमा पनि जनता मालिक हुन नसकेको बताउनुभएको छ। गोरखापत्र अनलाइनको ‘सांसदलाई सवाल’मा कुराकानी गर्नु हुँदै साहले भन्नुभयो, ‘‘हामी गणतन्त्रका लागि लडेका थियौँ। गणतन्त्र भनेको जनताको हुन्छ तर यो गणतन्त्र जनताको हुन सकेन। हामी लोकतन्त्रका लागि लडेका थियौँ तर अहिले दलतन्त्र मात्र भयो। जनता मालिक हुने र जनताको कारिन्दा सरकार र संसद्‍ हुनुपर्ने थियो। तर त्यो हुन सकेन।’’ तीन पटक प्रत्यक्ष निर्वाचित सांसद बनिसक्नु भएका साहले विभिन्न तीन वटा मन्त्रालयको जिम्मेवारी सम्हाली सक्नुभएको छ। बुवा बाबुलाल साह र आमा लक्ष्मीमिया देवीको कोखबाट रौतहटको मौलापुरमा २०२८ सालमा जन्मनुभएका साहले औपचारिक शिक्षा रौतहटमै लिनुभएको हो। माध्यमिक तहको पढाइ रौतहटकै सदरमुकाम गौरबाट पूरा गर्नुभएका उहाँले नेपाल ल क्याम्पस, काठमाडौँबाट कानुन विषयमा स्नातक तहसम्मको अध्ययन पूरा गर्नुभएको छ। २०४६ सालदेखि राजनीतिमा सक्रिय साहको दलीय राजनीतिमा अबद्धता भने २०४९ सालबाट भएको हो। २०५४ सालको स्थानीय निर्वाचनमा रौतहटको पतौरा गाविसका वडाध्यक्ष बन्नुभएका साह २०५८ सालमा मधेशी राष्ट्रिय मुक्ति मोर्चाको महासचिव बन्नुभयो। मुक्ति मोर्चाको महासचिव बनेसँगै उहाँले रानीतिमा नेतृत्वदायी भूमिका निर्वाह गर्नुभएको देखिन्छ। नेता साह तत्कालीन नेकपा (माओवादी)मा लागेर २०५५ सालमा भूमिगत हुनुभयो। त्यसपछि जनयुद्धको समयमा नौ वर्ष भूमिगत बन्नुभएका साहले मधेशी मुक्ति मोर्चालाई सङ्गठित गर्नुभयो। त्यसताका उहाँले भोजपुरा राज्य समिति इन्चार्जसहितका महत्त्वपूर्ण जिम्मेवारी निर्वाह गर्नुभयो।  तत्कालीन राज्यविरुद्धको सङ्घर्षकै क्रममा उहाँ २०५९ सालमा गिरफ्तारीमा परेसँगै एक वर्ष बेपत्ता हुनुभयो। तत्कालीन माओवादी र राज्यपक्षको वार्ता सुरु भएपछि उहाँ सार्वजनिक हुनुभएको हो। २०६० सालमा माओवादीको केन्द्रीय सदस्य बन्नुभएका साह २०६३ सालमा अन्तरिम संसद्‍को सदस्य बन्नुभयो। देश सङ्घीयतामा गएपछि माओवादीले साहलाई मधेश प्रदेशको अध्यक्षको जिम्मेवारी दियो। माओवादीबाट मधेशको राजनीतिमा हाबी देखिनुभएका साह २०६४ सालमा पहिलो पटक संविधानसभा सदस्यमा प्रत्यक्ष निर्वाचित हुनुभयो। पहिलो संविधान निर्माणताका उहाँले संविधान सभा अन्तर्गतको न्याय प्रणाली सम्बन्धी समितिको सभापति बनेर काम गर्नुभयो। २०७० को दोस्रो संविधानसभा चुनावमा रौतहट-३ बाट निर्वाचित हुनुभयो। संविधान निर्माणताका उहाँले मस्यौदा समितिमा बसेर काम गर्नुभयो। २०७२ सालमा समिति सभापति कृष्णप्रसाद सिटौलाले अघिल्लो संविधानसभाले सर्वसम्मत रूपमा गरेका निर्णयको स्वामित्व ग्रहण गर्न अस्वीकार गरेको आरोप लगाउँदै साहले २०७२ साउन २९ गते मस्यौदा समितिबाट राजीनामा दिनुभयो। साह झलनाथ खनाल, शेरबहादुर देउवा र केपी शर्मा ओली नेतृत्वको सरकारमा क्रमश कानुन, सहरी विकास र भूमि व्यवस्था, सहकारी र गरिबी निवारण मन्त्रीसमेत बनिसक्नुभएको छ। नेता साह २०६८ र २०६९ मा क्रमशः कानुनमन्त्री र भूमिसुधार मन्त्री बन्नुभयो भने २०७३ मा सहरी विकास मन्त्री बन्नुभएको हो।  २०७५ सालमा माओवादी र एमालेले एकता गरेर नेकपा बनेपछि नेकपाको मधेश प्रदेश अध्यक्ष बन्नुभयो। त्यसपछि  नेकपा विभाजन हुँदा उहाँ एमालेमा प्रवेश गर्नुभयो। एमालेमा प्रवेश गरेपछि साह केही समय एमालेको स्थायी कमिटी सदस्यसमेत बन्नुभयो। उहाँले २०७९ असोजमा एमालेले दिएको टिकट त्यागेर रौतहट-३ मा स्वतन्त्र उम्मेवारी दिनुभयो। २०७९ मा स्वतन्त्र उम्मेदवारी दिएर भारी मतका साथ प्रतिनिधिसभा सदस्य निर्वाचित भएपछि साह आम जनता पार्टीको अध्यक्ष बन्नुभयो। मधेश राष्ट्रिय मुक्ति मोर्चा, माओवादी, नेकपा हुँदै एमाले जस्ता शक्तिशाली सङ्गठन भएका पार्टी परित्याग गर्दै उहाँ अहिले आफ्नै नेतृत्वको पार्टी आम जनता पार्टीको अध्यक्षका रूपमा राजनीतिमा सक्रिय हुनुहुन्छ। साह अहिले प्रतिनिधि सभा अन्तर्गतको अन्तर्राष्ट्रिय सम्बन्ध र पर्यटन समिति सदस्य हुनुहुन्छ। दलगत हिसाबले अस्थिर, सामूहिक निर्णयमा भन्दा आफ्नै हठमा रमाउने नेताको परिचय बनाउनुभएका साह मधेश राजनीतिमा प्रभावशाली नेताको रूपमा परिचित हुनुहुन्छ। आफ्नो निर्वाचन क्षेत्रका जनताबिच लोकप्रिय नेता साहले राजनीतिसँगै केही पुस्तकसमेत लेख्नुभएको छ। उहाँले मधेशका पीडा र आफ्नै जीवनको भोगाइ केन्द्रित भएर ‘मधेशी मुक्तिका आधार’, ‘मेरा यातनाका २७० दिन’, ‘जनयुद्ध र मधेशी मुक्तिको कार्यदिशा’ जस्ता पुस्तकसमेत लेख्नुभएको छ। साहले केही गीतसमेत रचना गर्नुभएको छ। प्रस्तुत छ - आम जनता पार्टीका अध्यक्ष, पूर्व मन्त्री एवम् रौतहट निर्वाचन क्षेत्र नम्बर-३ का प्रतिनिधि सभा सदस्य प्रभु साहसँग गोरखापत्र अनलाइनको ‘सांसदलाई सवाल’मा दिनेश लुइटेलले गरेको कुराकानीका आधारमा मनोजरत्न शाही र केशब गुरुङले तयार पार्नुभएको भिडियो सामग्री : """
सङ्घर्ष र संवेदनाले भरिएको ‘मञ्जिरा’,"""काठमाडौँ, असार ९ गते । आफूले बिर्सिसकेको मनभित्रको घाउ फेरि बल्झिँदा एउटी नारीको जीवनमा अनेक पीडा थपिन्छ । उनीभित्र सहन गर्न सक्ने कुनै बाटो हुँदैन । चर्चित नाटक ‘डेथ एन्ड दी मेडन’ मा आधारित ‘मञ्जिरा : दी म्युटेड मेलोडी’ ले एउटी पीडा बोकेकी नारीको सङ्घर्षको कथा बताउँछ । पीडा नै पीडा भरिएको मञ्जिरा (सरस्वती चौधरी) को जीवनको त्यो याद निकै भयानक छ । उनले भुलिसकेको त्यो एउटा धुनको कारणले फेरि उनलाई क्रोधित बनाउने काम गर्छ । करिब २० वर्षपछि सुनेको त्यो धुनले उनलाई फेरि अतीतमा फर्काउँछ । जब उनको सामना आफूलाई चकनाचुर बनाउनेसँग हुन्छ, त्यसपछि उनीभित्र बदलाको भाव बढ्दै जान्छ । मञ्जिरा र उनी जस्तै द्वन्द्वपीडित नारीका लागि राज्यले उच्चस्तरीय सत्य निरूपण छानबिन आयोग गठन गरेको छ । आयोगका अध्यक्ष गोपाल (सरोज खनाल) पीडित र पीडक कवीन्द्र (अनुप न्यौपाने) दुवै आमनेसामने हुँदा पनि अनभिज्ञ देखिन्छन् । उनी पीडक कवीन्द्रकै पक्षमा हुन् कि भन्ने भान हुन्छ । यता वकिल श्रीमती शान्ति (सरिता गिरी) मा आफूले छाडिसकेको वकिल पेसा जागृत हुन्छ । उनी मञ्जिरा र उनको श्रीमान् प्रेम (सुशाङ्क मैनाली) को पक्षमा उभिन्छिन् । पीडितले न्याय पाउँछिन् वा पाउँदिनन् । न्याय पाउनका लागि उनी के कस्तो समस्याबाट गुज्रनु पर्छ ? कि सधैँ पीडितले यस्ता कुरा सहेर मात्र बस्नपर्ने हो । यी सबै कुरा निर्योल नाटकले दिन खोजेको छ । द्वन्द्वमा महिलाले भोग्नु परेको पीडा, यौन हिंसा र सामाजिक दबाबका कुरासँगै नाटक अघि बढ्छ । नाटकले द्वन्द्वको समयमा देखिएको पीडा, क्रुरता र भयावहलाई प्रस्तुत गरेको छ । न्याय भन्नेबित्तिकै मौन बस्ने समाज, न्याय प्रणाली र राज्यबाट मञ्जिराले न्याय पाउँछिन् कि पाउँदिनन् भनेर प्रश्न गरिएको छ । मञ्जिराको भूमिकामा देखिनुभएकी चौधरीको अभिनय तारिफयोग्य छ । उहाँले मानसिक यातनाबाट गुज्रिएकी, पीडा बोध भएकी नारीको भूमिकालाई जीवन्त रूपमा नाटकमा उतार्नुभएको छ । उहाँको अनुहारमा देखिएको आक्रोश र आँसुले दर्शकलाई रुवाउँदैन भन्न सकिन्न । वकिलको भूमिकामा गिरीको अभियन सशक्त छ । उहाँले दुःखको समयमा हास्यरस पनि ल्याउने काम गर्नुभएको छ । लामो समयपछि नाटकमा देखिनुभएका अभिनेता खनालको अभिनय जीवन्त लाग्छ । उहाँले बेला बेलामा बोल्नुभएका संवादले दर्शकलाई झस्काउने काम गर्छ । उहाँ संवादमा खरो रूपमा उत्रनुभएको छ । न्यौपाने र मैनालीको अभिनयलाई पनि बिर्सन मिल्दैन । सोमनाथ खनालको परिकल्पना तथा निर्देशन रहेको नाटकको लखन खनाल र सन्देश घिमिरेको रहेको छ । नाटकको कथाले द्वन्द्वको भयावहमा मौन बसेको समाज, न्याय प्रणाली र राज्यसँग एउटी नारीले आफूभित्र पोखिएको पीडालाई कतिसम्म लुकाएर बस्न सक्छिन् भन्ने कुरा दर्साउन खोजेको छ । नाटकले पीडकमाथि पनि प्रश्नको बर्सा गरेको छ । नाटकको सुरुवात पट्यारलाग्दो भए पनि अन्त्यसम्म भने दर्शकलाई बाँधेर राखेको छ । निर्देशक खनालले संवाददेखि लिएर कलाकारको अभिनयमा विशेष ध्यान दिनुभएको छ । """
समयको पदचाप (कथा),"""बिहानीको चिसो हावाले जिस्किँदै काउकुती लगाएपछि उषाको आँखा खुल्यो । रातलाई धपाई धर्तीलाई बिहानीले भर्खरै स्पर्श गरेको थियो । झिसमिसे उज्यालोमा पृथ्वी भर्खरै आङ तान्दै बिउँँझेकी हुनु पर्छ । आकाशमा एक दुई तारा अझै बादलभित्र लुकामारी खेल्दै थिए । चराको चिरिबिरी गानाले वातावरणमा मधुर सङ्गीतको ध्वनि गुन्जिरहेको प्रतित हुन्थ्यो । बिछ्यौनामा लुटपुटिएर झ्यालबाहिरको अम्बाको बोटमा एकजोडी भँगेरा चिरिबिरी गर्दै थिए । बिहानीको मिर्मिरे उज्यालोको सौन्दर्य र अनुभूतिले उषा अभिभूत भइरहिन् । केहीबेर आनन्द मानी आँखा चिम्लिरहिन् । “नानी, चिया खान्छौ ?” आमाको कोठामा प्रवेश र सोधनीले उषाले आँखा खोलिन् । तब उनीले कोठाको चारैतिर हेरी मनमनै दङ्ग भइन् । “ओहो, म त नेपालमा छु, आफ्नै कोठमा उनको मनोकाशमा सुखको लहर उर्लियो । “खान्छु, आमा !” दस वर्षपछि आमाको हातबाट चिया पिउन पाउनु कम सुखद् क्षण हो र उषाका लागि... । रातभरि हवाईजहाजको सफर अनि अठार घण्टाको सफरले उषालाई थकावट अनुभव भइरहेको थियो तर रातभरिको मिठो निन्द्राले उनीलाई आराम मिलेको थियो । चिया खाएर उनी बिछ्यौनामा पसारिरहिन् । उनलाई उठ्नै मन लागेन । अमेरिकामा भए उनी यतिखेर काममा हिँडिसकेकी हुन्थिन् । बिस्तारै उनी घरभित्र, घरबाहिर, कौशी र बगैँचा सबै चहारिन् । आफ्नो देश र आफ्नो घर भनेको अरू कुनै देश र त्यहाँको भव्य अपार्टमेन्टसित दाँज्न सकिन्न । नेपाल त भूगोलको स्वर्ग नै हो । उनको मनमा आफ्नो देशप्रति गर्व उम्लेर आयो । बस्न त नेपालमा बस्न सुखद हुन्थ्यो तर यहाँको भद्रगोल राजनीतिले यो देशलाई कुरूप बनाइदिएको छ । यसरी सोच्नासाथ उषालाई यहाँको राजनीति सम्झँदा पनि वाक्क ! लाग्ने । आमासित सँगै खाना, खाजा खाई पुराना रमाइला कुरा गरी दिन बितेको चालै पाइनन् । रातको खाना छिट्टै खाएर उनी आमासित केहीबेर बात गरी सुत्न ओछ्यानमा ढल्किन् । हिजो राति त थकाइले छिट्टै निदाएकी थिइन् । आज भने उनी निदाउन सकिनन् । विगतका हजार हजार बातहरू र सम्झनाहरू उनको मनमा परेड खेल्न आइपुगे । अतीत आएर उनको अगाडि मुख बाएर उनीलाई गिज्याउन आइपुग्यो । दस वर्ष अगाडि उनी विचरण गर्न पुगिन् । झ्याइँ झ्याइँ बाज्छै बाजा बजिरहेको थियो । टोलै घन्काएर बजिरहेको बाजा सुनेपछि उषाको मनमा दुःखको लहर उर्लिन थाल्यो । आँखाबाट धरधरी आँशु चुहिन थाल्यो । उनलाई सही नसक्नुभयो । कोठामा बसिरहेका उनका साथीहरू जन्ती हेर्न गएका मौका छोपी विवाहका लुगा, गहना बिछ्यौनामा फुकालेर राखी सबैको आँखा छली पछिल्लो ढोकाबाट उनी भागेर टोलकै मिल्ने साथीको घरमा लुक्न पुगेकी थिइन् । उनले भाग्न निक्कै प्रयास गरे पनि सम्भव भएको थिएन । आफ्नो इज्जत बचाउन उनका बाबुआमाले उनकी बहिनी मिखालाई अन्माएर पठाए । बाबु आमाको इज्जतलाई लिलाम गरेर यसरी भाग्नुमा उनकै आमाबाबुको दोष थियो । कारण, उनले लाख बिन्ती गरेकी थिइन्– विवाह गर्दिनँ भनेर । आमाले तैँले विवाह गर्न मानिनस् भने झुन्डिएर मर्छु भनी धम्की दिएपछि उनी चुप लागेकी थिइन् । उनले आमालाई चेतावनी पनि दिएकी थिइन्, “आमा, तपाईंले मलाई मेरो इच्छाविरुद्ध विवाह गर्न लाग्नुभयो, मैले त्यस्तै कदम चालेँ भने तपाईंको चेत खुल्ने छ ।” उषाको कुनै प्रेमी थिएन, विवाह नगर्नुको कारण उनी पढ्न चाहन्थिन्, पढेर सक्षम भई आफ्नो खुट्टामा उभिएर आफ्नो व्यक्तित्व विकास गर्न चाहन्थिन् । त्यसैले उनले आफ्नो मनोकाङ्क्षा पूरा गर्न यस्तो दुस्साहस गरेकी थिइन् । समाजको आँखामा उनी दोषी देखिए पनि उनले आफूलाई दोषी ठानिनन् । उनले आफ्नै आमा र बालाई दोषी ठानेकी छिन् । उनले पहिले नै आफ्नो मिल्ने साथीको सहयोगले अमेरिकाको भिसा लिएकी थिइन् । पढ्नमा अब्बल भएकीले उनले स्कलरसिपमा साथीको घरमा लुकेर अमेरिका उडेकी थिइन् । उनलाई आज जस्तै लाग्छ, अमेरिका उड्दा कति रोएकी थिइन् । आमाबाबुलाई छलेर यसरी एक्लै विदेशतर्फ लाग्दा उनको मनमा कति वियोगका छालहरू उर्लेका थिए । अमेरिकाको धर्तीमा नटेकेसम्म उनको मनमा पीडाको लहर उर्लेर उनीलाई पीडाको सागरमा चुलुम्म डुबाइदिएको थियो । त्यस बेलाको कुरा सम्झेर उनी एकछिन् दुःखित भइरहिन् । समयले मान्छेलाई के के गर्न बाध्य बनाउँदोरहेछ भनी उनले मनलाई थपथपाइरहिन् । समय कति बलवान्...! जे गरिन्छ सबै समयले नै गराउँदोरहेछ । अमेरिका पुगेपछि उनको जीवनले अर्कै मोड लियो । दस वर्ष अध्ययन गरी उनी उतैतिर जागिर खाएर दस वर्षपछि पिताको बर्खीमा आमाको बिन्तीभावले स्वदेश फर्केकी थिइन् । उनले दस वर्षको अन्तरालमा आफ्नो देश, घर र आफन्तहरूलाई धेरै सम्झेकी थिइन् तर पढाइको र आमाबाबुका कारण आउन सकेकी थिइनन् । उनको बाबुले त मेरो छोरी मरिसकिन् । त्यस कुलाच्छिनीलाई घरभित्र हुल्दिनँ, त्यसको मुखै हेर्दिनँ भनेका थिए । उनको पिता मरेको सुन्दा उनी कम्ती रोएकी थिइनन्... । अझै उनको काममा झ्याइँ झ्याइँ बाच्छै बाजाको आवाज आइरहे झैँ अनुभूति भइरहेको छ । अतीतका त्यो तितो क्षणलाई मनबाट धपाएर उनी वर्तमानमा ओर्लिन् । मन भारी थियो । परेली भिजोको थियो । मुटु चर्किएको थियो । केही दिनसम्म उनी सामान्य हुन् सकिनन् । अतीतले उनीलाई चिथरिरह्यो । उषा घर फर्केपछि टोलमा अनेकौँ नकारात्मक टिप्पणीहरू कानेखुसी हुन थाले । सबैको आँखामा उनी अपराधी थिए । नगिचका छिमेकीहरू उनीलाई भेट्न आए । उनका बारे खोजीनीति गर्न दिनहुँ झैँ कोही न कोही भेट्न आउथेँ । सबैको यही प्रश्न र जिज्ञासा थियो, “नानीले उतै बिहे गर्नु भयो कि ?” “गरेकी छैन ।” उनको उत्तर हुन्थ्यो । “उहिले विवाह किन नगरेको ? नानीको प्रेमी थियो कि ?” “प्रेमीसित म भागेकी हुँ र ...? आफ्नो जीवनलाई उन्नत गर्न म भागेकी हुँ ।” “अब विवाह नगर्ने ?” “बिहे गर्ने भए मैले खुरुक्क विवाह गर्थें, भागेर किन जान्थेँ ?” “विवाहप्रति यस्तो नकरात्मक सोच किन ?” टोलको थकाली भनाउँदीले सोधिन् । “विवाह गर्नु नगर्नु मेरो इच्छा..., तपाईंलाई मेरो विवाहप्रति किन त्यति विघ्न चासो ?” उनले दिक्क हुँदै झर्केर भनिन् । “बुढेसकालमा त कुनै साथी चाहिन्छ नि ।” अहिले नचाहिएको बुढेसकालमा किन ? उनले ओठे जवाफ दिएपछि तीन चुप लागिन् । उनी सधैँ यसो भन्ने गर्थिन् । “हैन, महिलाले विवाह गरेर अरूको घरमा बुहार्तन सहन किन जाने ? लोग्ने भनाउँदोको गुलामी सहन किन विवाह गर्ने ?” उनको यस भनाइ सुनेर सब जिल्ल पर्थें । सानैदेखि उनी विद्रोही स्वभावको थिइन् । “म त घरको अंश लिएर आजीवन विवाह नगरी स्वतन्त्र भएर आफ्नो व्यक्तित्व विकास गरेर जीवन बिताउने ।” उनको यही सोचले उनले आमाबाबुले समयमा विवाह नगरिदिए यिनले विवाह गर्ने छैन भनी विवाह गर्न अघि सरेका हुने । जो आउँछन् उनीलाई छेडछाड गरी जान थालेकाले अब उनले कसैलाई भेट्ने मौका नै दिइनन् । अर्काको निजी मामिलामा कति चासो राख्छन् ! यहाँका मान्छेका मानसिकताप्रति उषालाई हुनसम्म रिस उठ्यो । समयले काँचुली फेरे पनि मानसिकता जहाँ थियो आज पनि उहीँ छ । विदेशमा कसैले कसैको निजी मामिलामा हस्तक्षेप गर्दैैनन् । एसियनहरूको मानसिकता अर्काको चियोचर्चा गर्नु अरूको निन्दा गर्नु र सके अपमान गर्नु...  कस्तो घटियापन... ! उनी यहाँ आएपछि दिक्क भइन् । उनलाई पोखरा घुम्न साह्रै मन भएकाले अमेरिकादेखि नै योजना बनाएर आएकी थिइन् । उतैबाट होटेल बुक गरेर आएकी हुनाले दस दिन भरमा बसी पोखरा घुम्न गइन् । लेकसाइडको होटेलमा बसी फेवातालमा एक्लै नौका बिहार गरिन् । बिहान उठ्दा सुनौला रङ शरीरभरि पोतेर मुस्काराइरहेको हिमशृङ्खला देखी उनी हुनसम्म आनन्दित हुन्छिन् । जता हेरे पनि हिमाल मुस्कुराएर अभिवादन गरे झैँ देखिन्थे । “वाह ! पोखरा त सौन्दर्यको खानी नै हो । फेवातालमा हिमालले चुम्बन गरे झैँ देखिने छायाले उनी रोमाञ्चित हुन्छिन् । प्रकृतिको सौन्दर्यता र आनन्दमय वातावरणले उनीलाई पोखराले मोहनी लाए झैँ छोड्नै मन लाग्दैन । उनी घले गाउँतिर ट्रेकिङ गर्न गइन् । एक हप्ताको ट्रिप सकी उनी काठमाडौँको पोलुसनले भरिएको कङ्व्रिmटले ठडिएका घरहरूको सहरमा फर्किन् । उनको पोखरा भ्रमण चिर स्मरणीय लाग्यो उषालाई । उनी फर्केको भोलि पल्टै एक जना टाढाको आफन्त घरमा टुप्लिए । आउने कुनै खबर नगरी उनीहरू टुप्लुक्क देखा परेका थिए । आमाले शिष्टाचारपूर्वक सोधिन्, “हजुरहरूले खाना खानुभयो ?”“यतै खाने भनी बिहानै हिँडेको... ।”उनीहरूको कुरा सुनी छक्क परेर उषाले भनिन्, “हैन, खाना खाने गरी आउने भए खबर गर्नु पथ्र्यो नि ।” “आफन्तका आउँदा पनि खबर गर्नु पर्छ र ?” घरमुलीले भने । “भान्सा उठिसक्यो, खबर गर्नुभएको भए खाना पकाएर राख्थ्यौँ नि ।” “एक गाँस खाना पकाउन के गाह्रो छ र नानी... । बरु सम्भव भए यसो मासुको बन्दोबस्त गरे हुन्छ । अहिले यसो चियासिया खान्छौँ नि ।” कुरा सुनेर उषाको कन्सरी तातेर आयो । आमाले भनिन्, “हुन्छ नि त्यति टाढादेखि आउनुभएको म भान्सा ठिक पार्छु ।” आमा भान्सातिर लागेपछि उषा पनि आमाको पछि लागिन् । “के ताल हो आमाको, बेला न कुबेला बजिनयला भने झैँ यस्तो कुटाइममा  खबरै नगरी आउनेलाई खाना बनाएर खुवाउने ? एउटा हद हुन्छ नि यसरी सपरिवार खाना खान अर्काको घरमा आउन । “भो चुप लाग् सुन्ला... मेरो सामुको मावलीका सन्तान हुन् ।” उषाले पुर्पुरो समाएर व्यङ्ग्य गर्दै भनिन्, “कति नगिचको नाता हगि ?” भात खाएर दिउँसोभरि बसेर बल्ल उनीहरू फर्के । अमेरिकामा त कसैलाई भेट्न एक हप्ता अगाडिदेखि समय मिलाउनु पर्छ । यहाँ त जतिबेला मन लाग्यो उतिबेला अरूको घरमा निस्फिव्रmी जाने कस्तो हास्यास्पद चलन । उषाले नेपालको यस चलनलाई समय अनुसार अब बदल्नु पर्छ भन्ने मममनै सोचिन् । मोबाइलको जमाना एक कल दिन किन गाह्रो यहाँको चलन रीतिरिवाज त अपम्पार छ उनी मनमनै हाँसिन् । समय परिवर्तन भइसक्यो, चालचलन र व्यवहार जहाँको त्यहीँ छ । अब अमेरिका फर्किन उषाको एक हप्ता मात्र बाँकी रह्यो । खासै उनले कुनै नातेदारलाई भेट्न गइनन् । भेट्न जानु भनेको टीकाटिप्पणी सुन्नु न हो । सबैले भलाकुसारी गर्नु त कहाँ हो कहाँ अनेकौँ निजी प्रश्नहरू सोधी हैरान पार्छन् । कस्तो उदेकलाग्दो चलन र व्यवहार... । सानीमा सञ्चो नभएकोले जानुअघि सानीमालाई भेट्न गइन् । एउटा सपिङ ब्याग र अलिकति फलफूल लिई उनी सानीमालाई भेट्न गइन् । सानीमाले खुसी भई स्वागत गरिन् । सानीमाको हातमा फलफूलको पोका र सपिङ ब्याग हातमा राख्दै भनिन्, “सानीमा खासै केही ल्याएकी छैन, यो सानो कोसेली... ।” सानीमाले ब्यागलाई ओल्टाई पल्टाई हेरेर अमेरिकादेखि यस्तो जाबो ब्याग ल्याएकी ? एउटा गतिलो पार्टी जाने ब्याग ल्याइदिए हुन्थ्यो नि... ।” उषाको मन सानीमाको कुरा सुनी दुःखित भयो । उतिखेरी सानीमाले काम गर्ने केटीलाई बोलाई “ला यो ब्याग तँलाई ।” भनी अगाडि नै दिइन् । अब चाहिँ उषालाई सही नसक्नुभयो, “सानीमा अरूको मान गरी श्रद्धाले ल्याइदिएको सामानलाई यसरी अपमान गर्नु हुँदैन ।” “के के अपमान नि...?” मलाई त यो ब्याग देखेर रनक्क रिस उठ्यो । उल्टै सानीमाले भनेको सुनेर उषा अवाक् भइन् । उषालाई एकछिन् पनि त्यहाँ बस्न मन लागेन । “ल म गएँ है सानीमा” भनी फरक्क घरतिर फर्किन् । “कस्तो अशिष्टता ? उनी सानीमादेखि एकदम व्रmोधित भइन् । उनीलाई साह्रै अपमान बोध भयो । अब जाने एक हप्ता मात्र बाँकी रह्यो । मामाले उनीलाई बिदाइ भोज खान बोलाए । आमासँग उनी मामा माइजूलाई भेट्ने सुखद् कल्पना लिई रातिको खाना खान गइन् । खाना खाइसकेपछि माइजूले प्वाक्क भनिन्, “भान्जी नानी कस्तो पहिरन हो यो ? अनि चहकिलो लुगा लाउनु नि... ।” “माइजू मलाई चहकिलो भड्किलो लुगा लाउन मन लाग्दैन, फिक्का कलर नै मन पर्छ ।” उषाले भनिन् । “लुगा लाउनु भनेको अरूको खुसीका लागि हो, खाना खानु चाहिँ आफ्नो रुचिको हो ।” माइजूले व्यङ्ग्यात्मक स्वरमा भनिन् । “ओहो ! लुगा पनि अरूलाई रिझाउन लाउनु पर्ने ? कस्तो घटिया सोच माइजूको ? हाम्रो समाजमा अरूको प्रशंसा गर्नै जान्दैनन् । सबैले उनलाई घोचपेचबाहेक केही गरेनन् ।” “कस्तो नकरात्मक सोच र व्यवहार ? आफन्त भनाउँदा त यस्ता छन् भने अरू पराइ कस्ता होलान् ?” उषाको मन तिक्तताले भरिएर आयो । उनी किंकर्तव्यविमुढ भई चुप लागिन् । आखिर भनेर पनि के साध्य र ? नेपालका लागि हवाई जहाजभित्र पस्दा उनले कस्ता स्वर्णिम कल्पनाहरू बोकेर स्वदेश प्रस्थान गरेकी थिइन् । तर दुई महिनाको बसाइमा तिक्तता र मनभरि नकारात्मक काँढा बोकी परदेश फर्किन् । जहाजमा बसेपछि झ्यालबाट स्वदेशतिर फर्की अब नेपाल आउँदा मान्छेहरूको मनमा सद्भाव, सद्व्यवहार र शिष्टाचार अनि मैत्रीभावले स्थान ओगोटोस् र त्यसै अनुभव बोकेर फर्किन पाऊँँ भनी मनमनै प्रार्थना गरिन् । समयको पदचाप अनुसार समाजमा परिवर्तन आओस् भनी मनमनै सोचिरहिन् । हवाईजहाजले उडान भरेपछि आमासितको वियोगको पीडाले उनको परेली भिजेर आयो । “आमा फर्केर आउँदा तपाईंको काखमा फेरि लुटपुटिन पाऊँ ।” उषाको परेली भिज्यो । अरू जे जति अनुभव भए ती तपसिलका कुरा हुन् । ती त मेटेर जान्छन् मनबाट समयको अन्तरालमा  तर आमासित बिताएका सुखदक्षण मनबाट कहिल्यै मेटिँदैन । यही नै नेपाल बसाइको सुखद् उपलब्धि हो भनी सोच आएपछि उनको मनमा असिम सुख र शान्तिले प्रवेश ग-यो । “आमा, म फेरि आउँला ।” उनले आमालाई सम्झेर तुरुक्क आँशु चुहाइन् । """
नन्दप्रसाद जानुका स्मृति सम्मान शिक्षासेवी मिलनराज तुलाधरलाई,"""काठमाडौँ, असार १० गते। यस वर्षको नन्दप्रसाद जानुका स्मृति सम्मानबाट शिक्षासेवी मिलनराज तुलाधर सम्मानित हुनुहुने भएको छ। प्रतिष्ठानका अध्यक्ष एवं नेपाली कांग्रेसका केन्द्रीय सदस्य अजयबाबु शिवाकोटीले प्रेस विज्ञप्ति जारी गर्दै शिक्षासेवी तुलाधरलाई उक्त सम्मान प्रदान गर्न लागिएको जानकारी दिनुभयो। पुरस्कार तथा सम्मान छनोट समितिले गरेको सिफारिसको आधारमा फाउण्डेशन संचालक समितिको बैठकले रुसका लागि पूर्व राजदूत, क्षमावती माध्यमिक विद्यालयका पूर्व प्रधानाध्यापक, २०२९ सालदेखि दोलखाको शिक्षा क्षेत्रको उन्नयनमा निरन्तर क्रियाशील तुलाधरलाई  २५ हजार रुपियाँ नगद राशी र सम्मानपत्रसहित नन्दप्रसाद जानुका स्मृति सम्मानबाट सम्मानित गर्न लागिएको हो। २०८२ साल भदौ ४ गते नन्दप्रसाद शिवाकोटीको जन्म जयन्तीको अवसरमा काठमाडौँमा विशेष सम्मान कार्यक्रम आयोजना गरिने अध्यक्ष शिवाकोटीले बताउनुभयो। साविकको क्षेत्र नम्बर ११ अर्थात् हालको दोलखा जिल्लाको शैक्षिक क्षेत्रका अगुवा, सामाजिक तथा राजनीतिक व्यक्तित्व नन्दप्रसाद शिवाकोटी तथा उनकी पत्नी जानुका शिवाकोटीको नाममा नन्दप्रसाद जानुका फाउण्डेशन स्थापना भइ विभिन्न सामाजिक काममा सक्रिय हुँदै आएको छ। फाउण्डेशनले दोलखाको शैक्षिक उन्नयन तथा सामाजिक रुपान्तरणका माध्यमबाट समुन्नत दोलखा बनाउने अभियानमा लाग्ने व्यक्तिलाई सम्मानित एवं पुरस्कृतसमेत गर्दै आएको छ।  """
उपेक्षामा दलित सङ्ग्रहालय,"""रजनी योगी सुर्खेत, असार १० गते । सुर्खेतमा निर्माणाधीन दलित सङ्ग्रहालय सङ्घीय सरकारको उपेक्षामा परेको छ । अर्थ मन्त्रालयबाट बजेट निकासी नहुँदा योजनाको रकम भुक्तानी हुन सकेको छैन । पूर्वी सुर्खेतमा निर्माण भइरहेको दलित सङ्ग्रहालयको भवन निर्माणको काम अन्तिम चरणमा पुगेको भए पनि भुक्तानी नभएको हो । सङ्घीय सरकारले चालु आर्थिक वर्षमा बजेट विनियोजन नगरेपछि भवन निर्माणको काम सकिन लाग्दासम्म पनि भुक्तानी नभएको भेरीगङ्गा नगरपालिकाले जनाएको छ । पटक पटक बजेट माग गरिए पनि बजेट प्राप्त भएको छैन । यसअघिका वर्षमा पनि न्यून बजेट विनियोजन हुने गरेकोमा यो वर्ष बजेट नै विनियोजन भएको छैन । दलित समुदायको संस्कृति तथा पहिचान जोगाउन सङ्ग्रहालय निर्माण थालिएको थियो । पहिचान संरक्षणसँगै ग्रामीण पर्यटकीय गन्तव्यका रूपमा विकास गर्न सरकारले दलित सङ्ग्रहालय निर्माण थालेको हो । अहिले बजेट नहुँदा भवन निर्माणको काम अघि बढाउन नसकिएको नगरपालिकाले जनाएको छ । भवन निर्माणको काम भने अन्तिम चरणमा पुगेको नगरपालिकाका इन्जिनियर सिद्धान्त पाण्डेले बताउनुभयो । निर्माण कम्पनीले भुक्तानीका लागि फाइल पेस गरेको लामो समय भइसक्दासमेत भुक्तानी दिन सकिएको छैन । हालसम्म भवन निर्माणको ९० प्रतिशत काम सकिएको छ । चालु आवमा सरकारले बजेट विनियोजन नगरेको तथा यसअघि गरेको कामको समेत भुक्तानी दिन नसक्दा काम अघि बढाउन नसकिएको पाण्डेले बताउनुभयो । भवन निर्माणको बाँकी काम अघि बढाउन तथा भुक्तानीका लागि बजेट माग गरिएको उहाँको भनाइ छ । संस्कृति, पर्यटन तथा नागरिक उड्डयन मन्त्रालयमा बजेट मागको फाइल पटक पटक पेस गरिएको उहाँले जानकारी दिनुभयो । निर्माण कम्पनीले हालसम्म साढे दुई करोड बराबरको काम गरिसकेको छ । अहिलेसम्म करिब एक करोड मात्र भुक्तानी पाएको छ । पूर्वी सुर्खेतको भेरीगङ्गा नगरपालिका–८ मा सङ्ग्रहालयको भवन निर्माणको काम थालिएको हो । दलित समुदायको कला, संस्कृति, परम्परागत रीतिरिवाज झल्काउने उद्देश्यले सङ्ग्रहालय निर्माणको काम थालिएको भेरीगङ्गा नगरपालिकाले जनाएको छ । """
नेपाललाई लगानी गन्तव्यका रूपमा प्रवर्द्धनका लागि सहयोग गर्न आग्रह,"""काठमाडौँ, असार १० गते । नेपाल उद्योग वाणिज्य महासंघका अध्यक्ष चन्द्रप्रसाद ढकालले नेपाललाई लगानी गन्तव्यका रूपमा प्रवर्द्धनका लागि सहयोग गर्न आग्रह गर्नुभएको छ । आज अध्यक्ष ढकाल र दक्षिण अफ्रिकाको भारतका लागि उच्चायुक्त तथा नेपालका लागि राजदूत प्रो अनिल सुकलालसँग भएको भेटवार्ताका क्रममा उहाँले नेपाल विशेष गरी पर्यटन पूर्वाधार विकासका क्षेत्रमा दक्षिण अफ्रिकी लगानीकर्ताका लागि उत्कृष्ट सम्भावना रहेको उल्लेख गर्दै त्यहाँका व्यवसायीलाई नेपालमा लगानी प्रवर्द्धन गर्न सहयोग गरिदिन आग्रह गर्नुभयो । उहाँले नेपाल र दक्षिण अफ्रिकाबीचको व्यापार अहिले सीमित भए पनि दुवै मुलुकबीचको व्यापारिक सम्बन्धलाई विस्तार गर्ने स्पष्ट सम्भावना रहेको तथा नेपालमा कृषि प्रशोधन, जलविद्युत्, पूर्वाधार र सूचना प्रविधि लगायतका क्षेत्रमा आकर्षक लगानी अवसर रहेको उल्लेख गर्दै अध्यक्ष ढकालले पर्यटनलाई नेपालको सबैभन्दा प्राकृतिक रूपमा सम्पन्न क्षेत्रका रूपमा रहेको बताउनुभयो । उहाँले भन्नुभयो, “नेपालको भौगोलिक विशेषता यस्तो छ जहाँ एक घण्टाभित्रमै तल्लो तराईबाट उचाइयुक्त रमणीय पहाडी स्थलमा पुग्न सकिन्छ, यसैले नेपाल रिसोर्ट, वेलनेस सेन्टर, एड्भेन्चर तथा इको–टुरिजमजस्ता पूर्वाधारमा लगानीका लागि निकै उपयुक्त गन्तव्य हो ।” साथै उहाँले महासंघले व्यापारिक प्रतिनिधिमण्डलको स्वागत, बजार जानकारीको आदान–प्रदान तथा आवश्यक सहजीकरण गर्न सधैँ तत्पर रहेको प्रतिबद्धता व्यक्त गर्नुभयो । अध्यक्ष ढकालले महासंघको सक्रियतामा नेपाल सरकारले हालै लगानीसँग सम्बन्धित विभिन्न ३० वटा कानुन संशोधन गरेको जानकारी दिँदै ती सुधारले वैदेशिक लगानी प्रक्रिया सरल बनाउनुका साथै नाफा फिर्ता लैजान सजिलो बनाएको जानकारी दिनुभयो । महासंघकै पहलमा द्विपक्षीय लगानी सम्झौताको खाका सरकारले स्वीकृत गरेको उल्लेख गर्दै उहाँले यसले विदेशी लगानीकर्तालाई अझ विश्वासिलो वातावरण प्रदान गर्ने विश्वास व्यक्त गर्नुभयो । सो अवसरमा राजदूत प्रो अनिल सुकलालले दक्षिण अफ्रिका र नेपालबीचको व्यापार तथा लगानी सम्बन्धलाई अझ प्रगाढ बनाउनेतर्फ आफू प्रतिबद्ध रहेको बताउनुभयो । उहाँले विशेष गरेर पर्यटन क्षेत्रमा दुवै देशबीच सहयोगको ठूलो सम्भावना रहेको उल्लेख गर्नुभयो । उहाँले भन्नुभयो, “पर्यटन यस्तो क्षेत्र हो, जहाँ दक्षिण अफ्रिका र नेपालले सहकार्य गरेर उल्लेखनीय काम गर्न सक्छौँ, दक्षिण अफ्रिकाको वन्यजन्तु पर्यटनजस्तै नेपालको भू–परिवेश, जैविक विविधता र सांस्कृतिक सम्पदा पनि विशिष्ट छन्, हामीले हातेमालो गरेर दुवै देशको पर्यटन प्रवर्द्धन गर्नुपर्छ ।” हाल नेपालले दक्षिण अफ्रिकाबाट अन्न, फलफूल, पेय पदार्थ र मेसिनरी आयात गर्दै आएको छ भने नेपालबाट निर्यात हुने वस्तुमा कार्पेट, तयारी कपडा र फलामजन्य सामग्री पर्दछन् । यो भेटवार्ताले नेपाल–दक्षिण अफ्रिका सम्बन्धलाई थप प्रभावकारी र परिणाममुखी बनाउन सहयोग गर्ने विश्वास दुवै पक्षले व्यक्त गरेका छन् । """
सोलुदेखि एमआइटीसम्मको कठिन यात्रा,"""सन्तोष राउत सोलुखुम्बु, असार ८ गते । ‘आरोहणका बादसाह’, हिमाली क्षेत्रमै बसोबास र हिमालका चुचुरा चुम्ने शेर्पा समुदाय साहसी आरोहीको पहिचानबाट विश्व परिचित छ । हिमाल र शेर्पा पर्याय नै बनेका छन् । तथापि युवा पुस्ता अध्ययन र विद्वताको त्यस्तो शिखर चढिरहेका छन्, जुन नवीन र समुन्नत देशको नूतन आरम्भ गर्ने सोचाइ बोकेका युवाका लागि प्रेरणापथ बनिरहेको छ । बौद्धिक युवा देशबाट पलायन भइरहँदा सगरमाथाको काख सोलुखुम्बुमा जन्मिएका युवा वैज्ञानिक एवं अनुसन्धानकर्ता मिङ्मार शेर्पाले सेलुलर र आणविक जीव विज्ञानमा म्यासाच्युसेट्स इन्स्टिच्युट अफ टेक्नोलोजी (एमआइटी) मा अध्ययन पूरा गरी नेपाल फर्किएर काम आरम्भ गरेपछि उहाँ युवामाझ प्रेरणा पुञ्ज बन्नुभएको छ । उहाँले देशको गौरव बढाउने गरी वैज्ञानिक अन्वेषणको नयाँ अध्याय थालनी गर्नुभएको छ । अनुसन्धानका क्षेत्रमा काम गर्नेका लागि अवसरै अवसर प्राप्त हुने अमेरिकाबाट फर्किएका अनुसन्धाता शेर्पा आङजाङबु शेर्पा र पुटी शेर्पाका सात सन्तानमध्ये कान्छा छोरा हुनुहुन्छ । उहाँले कक्षा १२ को अध्ययन पूरा गरेपछि उच्चशिक्षाका लागि अमेरिका यात्रा तय गर्नुभयो । उहाँले भन्नुभयो, “कक्षा १२ सम्म पढ्दा इन्टरनेट र मोबाइल थिएन । एसएलसीमा उत्कृष्ट भएपछि डाक्टर बन्ने सोच थियो । मेहनत गरेँ । संयोगवश हिमालयन ट्रस्ट नेपालको छात्रवृत्तिमा डाक्टर बन्ने लक्ष्यसहित  काठमाडौँको सेन्ट जेभियर कलेजमा प्लस टुमा ए लेभल र विज्ञान पढेँ । त्यसपछि अमेरिकास्थित अलाबामा विश्वविद्यालय (युएबी) को छात्रवृत्तिमा सन् २०१७ मा चिकित्सकीय अध्ययनका लागि अमेरिका गएको हुँ ।” चुनौतीका माझ उदाएका युवा युवा वैज्ञानिक शेर्पा १८ वर्षको हुँदा अमेरिका पुग्नुभयो । काम र अध्ययनको सन्तुलन मिलाएर डाक्टर बन्ने लक्ष्य राखेका शेर्पाले एपिजेनेटिक्स, रोग विज्ञान र नेफ्रोलोजी (प्रतिरोध) मा अनुसन्धान गर्नुभयो । उहाँले सन् २०१९ मा विश्वविद्यालयका लागि अनुसन्धान राजदूतका रूपमा काम गर्दा प्रशासनिक सिप सिक्दै टोलीको नेतृत्व गर्ने अवसर पाउनुभयो । उहाँले चार वर्षको स्नातक अध्ययन अवधिमा सात स्थानीय र राष्ट्रिय सम्मेलनहरूमा भाग लिएर चार प्रमुख परियोजना पूरा गरेको र उत्कृष्ट शैक्षिक रेकर्ड कायम राख्न सफल भएका शेर्पाले प्रतिरक्षा विज्ञान अनुसन्धानमा केन्द्रित भएर हावर्ड विश्वविद्यालयमा अनुसन्धान गर्ने अवसर पाउनुभयो । उहाँले भन्नुभयो, “भाइरसहरू र तिनीहरूको प्रभावको अध्ययनमा संलग्न भएपछि सेलुलर र आणविक जीव विज्ञानमा एमआइटीमा थप अध्ययन अघि बढाएँ ।” एमआइटीमा मोर्फोजेनेसिस र सेलुलर विभाजन नियमनमा केन्द्रित स्वतन्त्र अनुसन्धान गरिरहेका शेर्पाले दुई वर्षमा दुई राष्ट्रिय, एक अन्तर्राष्ट्रिय र चार स्थानीय सम्मेलनमा भाग लिनुभयो । उहाँ संयुक्त अधिराज्यमा पार्किन्सन रोगका लागि औषधी विकासमा केन्द्रित अनुसन्धान परियोजनामा संलग्न रहनुभएको छ । साथै उहाँले ग्रामीण क्षेत्रका नेपाली विद्यार्थीलाई सहयोग गर्न ‘दी ब्राइट फ्युचर अर्गनाइजेसन’ पनि स्थापना गर्नुभयो । उहाँका अनुसार संस्थामार्फत कम्प्युटर साक्षरता र स्वास्थ्य सेवा र शैक्षिक सहयोग अघि बढाइने छ । अनुसन्धानमा सहकार्य युवा वैज्ञानिक शेर्पाले छाला क्यान्सर र पार्किन्सन रोगसम्बन्धी अनुसन्धान परियोजनामा सहकार्य गर्न अक्सफोर्ड विश्वविद्यालय र ब्रिस्टल विश्वविद्यालयको भ्रमण गर्नुभयो । उहाँका अनुसार फाउन्डेसन र सेन्ट जेभियर्स कलेजबिच अनुसन्धान कार्यमा सहकार्य गर्ने समझदारी भएको छ । फाउन्डेसनका अध्यक्ष गेल्बु शेर्पाले अनुसन्धान र सामाजिक विकासमा यो साझेदारी महत्वपूर्ण हुने बताउनुभयो । उहाँका अनुसार युवालाई अनुसन्धानका क्षेत्रमा प्रोत्साहन गर्ने र ज्ञानको आदानप्रदानमा सहयोग पुर्‍याउने छ । वैज्ञानिक एवं अनुसन्धानकर्ता शेर्पालाई नेपाल चिकित्सा अध्ययन संस्थान केन्द्रीय विभागले ‘भिजिटिङ स्कलर’ का रूपमा अनुसन्धान गर्न दिएको छ । उहाँले नेपालको दुर्गम क्षेत्रका समुदायमा देखिने स्वास्थ्य चुनौतीको समाधानमा केन्द्रित ‘माइक्रोन्युट्रियन्ट र स्वास्थ्य’ सम्बन्धी अनुसन्धान गरिने बताउनुभयो । उहाँका अनुसार अनुसन्धानले सार्वजनिक स्वास्थ्यमा सुधार ल्याउन महत्वपूर्ण भूमिका खेल्ने छ । पोषण र रोगप्रतिरोधात्मक क्षमताबिचको सम्बन्धको अध्ययन र रोग रोकथाम तथा समग्र स्वास्थ्य सुधारमा नयाँ दृष्टिकोण प्रदान गर्ने अपेक्षा गर्दै विभागले अनुसन्धानकर्ता मिङ्मारको प्रस्ताव स्वीकार गरेको हो । उहाँलाई एआईका माध्यमबाट छालामा हुने क्यान्सर रोगसम्बन्धी विषयमा शोधपत्र प्रकाशित गरेपछि एकाडेमी अफ मेडिकल साइन्स युकेले ४५ लाख रुपियाँको पुरस्कार दिएको छ । प्रधानमन्त्रीसँग भेट प्रधानमन्त्रीको आग्रह र स्वदेश प्रेमले आफू फर्किएको अनुसन्धानकर्ता मिङ्मार शेर्पाले बताउनुभयो । प्रधानमन्त्री केपी शर्मा ओलीसँग अनुसन्धानकर्ता शेर्पाले असार ३ गते पछिल्लो पटक भेट गर्नुभयो । भेटपछि अनुसन्धान र स्वास्थ्य क्षेत्रमा नवीन अनुसन्धान कार्य अघि बढाउन उत्प्रेरणा मिलेको उहाँ बताउनुहुन्छ । """
संसदीय अभ्यासको मूल्य,"""बेलायतमा कानुनको शासन छ । त्यहाँ संसदीय सर्वोच्चता कायम छ । नेपालको अवस्था फरक छ । नेपालमा संसद्ले संविधानविपरीत कानुन बनाउन सक्ने अवस्था छैन । बनाए पनि त्यस्तो कानुन अमान्य हुन्छ । संसद्ले बनाएको कानुनलाई न्यायपालिकाले पुनरवलोकन गरेर बदर गरिदिन सक्छ । बेलायती संसद्ले बनाएको कानुन न्यायपालिकाले बदर गर्न सक्दैन किनभने बेलायतमा लिखित संविधान छैन । संसदीय सर्वोच्चता भएकाले संसद्ले बनाएको कानुनमा न्यायपालिकाले पुनरवलोकन गर्न सक्दैन । नेपाल र बेलायती संसदीय व्यवस्थाबिच यही नै मुख्य अन्तर हो । कानुन निर्माताका रूपमा बेलायती संसद् र नेपालको संसद्को अधिकार क्षेत्रको जेजस्तो भिन्नता छ, त्यही नै बेलायती र नेपाली संसदीय प्रणालीका अन्तर हुन् । बेलायतको संसद्ले जे जस्तो कानुन पारित गर्छ ती सबै संविधानसरह नै हुन्छन् । जबकि नेपालको संसद्ले संविधानमा नै संशोधन गर्ने कानुन पारित गरेकालाई पनि अदालतले अवैध घोषित गर्न सक्छ । नेपालको संविधानको धारा २७४ मा संविधानको भावना प्रतिकूल नहुने गरी भएको संविधानको कुनै धारा संशोधन गर्न वा खारेज गर्न संसद्मा विधेयक प्रस्तुत गर्न सकिने उल्लेख गरिएको छ । संसद्को दुई तिहाइले समर्थन गरी संविधान संशोधन गर्न सक्ने अधिकारको व्यवस्था गरे पनि सार्वभौमिकता, भौगोलिक अखण्डता, स्वाधीनता र जनतामा निहित सार्वभौमसत्ताको प्रतिकूल हुने गरी संविधान संशोधन गर्न नपाउने बन्देज लगाएर संशोधनको दायरालाई निश्चित गरिदिएको छ । यसबाट नेपालमा संसदीय लोकतन्त्रको संवैधानिक पद्धतिलाई स्पष्ट मार्गनिर्देश गरेको पाइन्छ । जुन कुरा बेलायतमा छैन । व्यवस्थापिका राज्यका प्रमुख अङ्गमध्येको हो, जसले कानुन बनाउँछ । सार्वभौमसत्ता जनतामा रहनु पर्छ भन्ने आजको संसारको आमसहमतिको विषय हो । जनतामा अन्तरनिहित सार्वभौमसत्तालाई प्रतिविम्बित गर्ने र प्रत्यक्ष रूपमा त्यसको अभ्यास गर्ने हुनाले राज्यका तीन प्रमुख अङ्गमध्ये व्यवस्थापिकालाई सर्वाधिक महत्वपूर्ण मानिन्छ । लोकतन्त्रका पक्षधरले व्यवस्थापिकालाई देशको मार्गनिर्देश गर्ने अङ्ग मान्दै आएका छन् । जुन कुरा अन्य देशको भन्दा बेलायतको व्यवस्थापिकामा पूर्ण रूपमा लागु हुन्छ । बेलायतको तल्लो सभा हाउस अफ कमन्सले २० जुन २०२५ का दिन मृत्युका निम्ति सहयोगी कानुन निर्माण गरी उक्त भनाइलाई व्यवहारमा उतारेको देखिन्छ । उक्त कानुनबारे संसद्मा मतदान हुँदा पक्षमा ३१४ जना सदस्य र विपक्षमा २९१ जना सदस्य रहेका थिए । जुन कानुनलाई बहुमतका आधारमा पारित भएको घोषणा गरियो । अब उक्त विधेयक माथिल्लो सभामा प्रस्तुत हुन्छ । माथिल्लो सभा हाउस अफ लड्सले सो कानुनलाई रोक्न सक्दैन । तल्लो सभाका सबै सदस्यलाई आफ्नो विवेक प्रयोग गरी मतदान गर्न आग्रह गरिएको थियो । कुनै पनि राजनीतिक दलको सदस्यलाई निर्देशन (ह्विप) जारी गरेनन् । आश्चर्यको विषय बहालवाला स्वास्थ्यमन्त्रीले विधेयकको विपक्षमा मतदान गरे पनि विधेयक पारित हुने सङ्ख्या पुग्यो । व्यवहारमा आधुनिक चिकित्सा विज्ञानले मानव जीवनको अन्त्य अर्थात् मृत्यु विभिन्न कारणबाट हुन सक्ने उल्लेख गरेको पाइन्छ । तीमध्ये मुख्य हुन प्राकृतिक, आकस्मिक, हत्या, आत्महत्यालगायत मृत्युदण्डको कारणबाट समेत कुनै पनि व्यक्तिको मृत्यु हुन सक्ने उल्लेख छ । मानिसको मृत्यु हुने यस्ता कारणलाई विश्व स्वास्थ्य सङ्गठनले पनि स्वीकार गरेको छ । अब यी कारणबाहेक थप नयाँ कारणले समेत बेलायत अधिराज्यमा कुनै व्यक्तिको मृत्यु हुन सक्ने अवस्था देखिएको छ । बेलायतका हाउस अफ लड्सका सदस्य चाल्र्स लेस्ली फाल्कोनरले ‘एसिस्टेड डायिङ बिल’ अर्थात् मृत्युका निम्ति सहयोगी कानुनसम्बन्धी विधेयक बेलायती सदनमा दर्ता गराएका थिए । जुन विधेयक केही दिनअघि पारित भएको छ । हुन त कतिपयले उक्त कानुनलाई चिकित्सकको सहयोगमा आत्महत्या भन्दै आएका छन् । बेलायतको तल्लो सदन हाउस अफ कमन्सबाट गत २९ नोभेम्बर २०२४ मा उक्त विधेयक अर्थात् ‘एसिस्टेड डायिङ बिल’ को प्रक्रियालाई अगाडि बढाउन अनुमति प्राप्त भएको थियो । जसले गर्दा बेलायतमा मात्र होइन संसारभर सम्भावित कानुनका विषयमा चर्चा हुन थालेको छ । बेलायतमा भने सम्भावित कानुनको सन्दर्भमा पक्ष तथा विपक्षमा राष्ट्रिय बहस सुरु भएको छ । उक्त विधेयक उपर छलफल गर्न प्रारम्भिक मतदान हुँदा हाउस अफ कमन्स अर्थात् तल्लो सदनका ३३० जना सदस्यले विधेयकको पक्षमा र २७५ जना सदस्यले विधेयकको विपक्षमा मतदान गरेका थिए । विधेयक पारित हुँदाको अवस्थामा उक्त विधेयकको पक्षमा सुरुको सङ्ख्याभन्दा केही मत घटेको पाइयो । त्यसरी अनुमति प्राप्त भएपश्चात् उक्त विधेयक, कानुन बन्नका लागि आवश्यक संसदीय प्रक्रिया जस्तै दोस्रो वचन, समिति चरण, प्रतिवेदन र तेस्रो वचनलगायतका कार्यको शुभारम्भ हुने बेलायती संसदीय कार्यविधि तथा अभ्यास छ । ती सबै चरण पार गरी तल्लो सभाबाट उक्त विधेयक पारित भइसकेको अवस्था छ । यो विधेयक निजी सदस्य विधेयक हो, जसको अर्थ सरकारमा मन्त्री नभएका सांसदले सदनमा ल्याएको विधेयक हो । विधेयक प्रस्तुत गर्ने हाउस अफ लड्सका सदस्य चाल्र्स लेस्ली फाल्कोनर लेबर पार्टीका सदस्य हुन् । अहिले बेलायतमा लेबर पार्टीकै सरकार रहेको र वर्तमान प्रधानमन्त्री केयर स्टारमरले उक्त विधेयकलाई समर्थन गरेकाले विधेयक सहज रूपमा पारित भएको हो । उक्त विधेयकमा रहेका विभिन्न प्रावधानमध्ये मुख्य गरेर एक वर्षभन्दा बढी इङ्ल्यान्ड र वेल्समा बसोबास गर्दै आएको गम्भीर बिरामीले उसको जीवन समाप्त गर्न सहयोगका लागि कानुनी रूपमा अनुरोध गर्न सक्ने छ भन्ने विधेयकको दफा १ ले गरेको छ । त्यस्तो व्यक्तिको आफ्नो जीवन समाप्त गर्ने स्पष्ट र स्थिर मनसाय हुनुपर्ने, १८ वर्षको उमेर पूरा भएको हुनुपर्ने । त्यस्तो व्यक्तिले मृत्यु घोषणापत्रको फाराममा हस्ताक्षर गर्नुपर्ने र त्यस्तो घोषणापत्रमा त्यस्ता व्यक्तिको नातेदार तथा हेरचाह वा उपचार गर्ने चिकित्सकबाहेक अन्य साक्षी बस्नुपर्ने कानुनी व्यवस्था पनि गरिएको छ । मृत्युपत्रमा हस्ताक्षर गर्दा त्यस्तो मृत्यु घोषणा गर्न चाहने व्यक्तिको मेडिकल रेकर्डलाई एक चिकित्सकले स्वतन्त्रपूर्वक जाँच गर्नुपर्ने र त्यस्तो चिकित्सकको जाँचलाई पुनः अर्को चिकित्सकले जाँच गर्दा ती दुवै चिकित्सक सन्तुष्ट भई उक्त व्यक्तिको मृत्युका निम्त्ति सहमति जनाएमा मात्र मृत्यु हुन चाहने व्यक्तिको प्रक्रिया सुरु हुने र त्यस्तो प्रक्रिया छ महिनासम्म लाग्न सक्ने पनि उल्लेख भएको पाइन्छ । यसै कारणले होला मृत्युसम्बन्धी व्यक्तिको अधिकारलाई चिकित्सकको सहायताका साथ आफ्नो जीवन र मृत्युका लागि छनोट गर्ने अधिकारका रूपमा लिइएको छ । व्यावहारिक तवरले यस विधेयकलाई संसद्मा ल्याई छलफल गर्न बेलायती संसद्ले धेरै समय व्यातीत गर्नु परेको थियो । यसको मुख्य कारणमा मानव अधिकारसम्बन्धी युरोपेली महासन्धि १९५० को प्रावधान नै मुख्य हो । उक्त महासन्धिको धारा ८ ले प्रत्येक व्यक्तिलाई निजी र पारिवारिक जीवन, आफ्नो घर र आफ्नो पत्राचारको सम्मान गर्ने अधिकार छ । उक्त महासन्धिको पक्ष राष्ट्र बेलायत अधिराज्य पनि हो, यसैले उक्त विधेयकको व्यवस्था महासन्धिको प्रावधानसँग विरोधाभास भएकाले मृत्युसम्बन्धी कानुनी व्यवस्था गर्न नसकिने कुरा सुरुमा उठेको थियो । यसै कारणले लामो समयदेखि बेलायतमा उक्त बहस हुँदै आयो । बेलायतको सर्वोच्च अदालतले व्यक्तिको स्वतन्त्रताको सम्मान गर्दै आवश्यक कानुन बनाउन सक्ने गरी बाटो खोलिदिएकाले यो कानुन संसद्मा छलफल हुन सकेको हो । सन् २००२ देखि नेदरल्यान्ड्समा इच्छा मृत्यु र सहयोगी आत्ममरणसम्बन्धी कानुनी व्यवस्था रहँदै आएको छ । नेदरल्यान्ड्सको कानुनबमोजिम कुनै व्यक्तिले इच्छा मृत्यु हुन चाहेमा चिकित्सकले त्यस्ता बिरामीको अनुरोधमा घातक औषधी दिने गर्छन् । त्यस्तो औषधीको सेवनबाट रोगी बिरामीको मृत्यु हुने कानुनी व्यवस्था गरिएको छ । यसैले नेदरल्यान्डस्मा भन्ने गरिन्छ उपस्थित चिकित्सकले निश्चित मापदण्ड अनुसार कार्य गर्छ भने इच्छा मृत्यु र चिकित्सकको सहयोगमा आत्महत्या दण्डनीय छैन । मापदण्ड भने पालना गर्नुपर्ने हुन्छ । ती मापदण्डमा मुख्यतः बिरामीको अनुरोध हुनुपर्ने, बिरामी पीडामा रहेको हुनुपर्ने, बिरामीलाई उचित जानकारी प्रदान गर्नुपर्ने साथै बिरामीका लागि बाँच्न अन्य वैकल्पिक व्यवस्था नभएको हुनुपर्ने जस्ता विषय समावेश भएको पाइन्छ । हुन त कानुन निर्माणको कुरा गर्दा राज्यको भौगोलिक अवस्थिति, राज्यको संरचना, इतिहास, रीति परम्परा, आर्थिक सामाजिक र सांस्कृतिक पृष्ठभूमि, जनताको सोच एवं सचेतता नै मूल आधार हुने गर्छ । कानुन निर्माण राजनीतिक प्रकृतिको विषय पनि हो । यसको मूल उद्देश्य जनताको हित र राष्ट्रको स्वार्थलाई केन्द्रमा राखी कानुन निर्माण हुनु पर्छ । कानुन निर्माण गर्नु मात्र ठुलो काम होइन, निर्माण गरेको कानुन विधिसम्मत र कार्यान्वयनयोग्य हुनु पर्छ । प्रस्तुत मृत्युको निम्ति सहयोगी कानुनले अगामी दिनमा कस्तो मोड लिन्छ भन्ने कुरालाई अहिले नै सहज अनुमान गर्न सकिन्न । लोकतन्त्र त्यही देशमा भएको अनुभूति गरिन्छ, जहाँको व्यवस्थापिका वास्तविक अर्थमा प्रभावकारी र शक्तिशाली छ । देशको कार्यकारिणी शक्तिमाथि नियन्त्रण राखी त्यस्तो शक्तिलाई जनमुखी र जनउत्तरदायी बनाइराख्ने सचेतकको भूमिका निर्वाह गर्ने राज्यको प्रमुख अङ्ग पनि व्यवस्थापिका नै हो । संसदीय सरकार भएको देशमा सरकार बन्ने आधार पनि व्यवस्थापिका नै हुन्छ । यी सबै कारणले व्यवस्थापिका आजको लोकतन्त्रका लागि अपरिहार्य आत्मा हो तर नेपालमा त्यस्तो देखिएन । अन्त्यमा यस्तो प्रकृतिको कानुन निर्माण गर्ने कार्यले समाज सुधारका क्षेत्रमा ठुलो परिवर्तन ल्याउन सक्ने बेलायती अनुसन्धानले देखाएको छ । अर्कोतर्फ उक्त कानुनलाई अस्ट्रेलिया, क्यानडा र केही अमेरिकी राज्यले पनि अनुसरण गर्ने छन् भन्ने बेलायती संसद्ले विश्वास लिएको छ । जहाँसम्म नेपालको कुरा छ, त्यस्तो प्रकृतिको कानुन नेपाली समाजले स्वीकार गर्छ वा गर्दैन ? भन्ने भविष्यले नै निर्धारण गर्ने छ । साथै त्यस्तो कानुन निर्माण गर्ने वा नगर्ने ? भन्ने कुरा सङ्घीय संसद्को कार्यक्षेत्रभित्रको विषय पनि हो । """
‘सुशासन कायम गर्न वित्तीय अनुशासन चाहिन्छ’,"""काठमाडौँ, असार ७ गते । नेकपा (एमाले) का पोलिटब्युरो सदस्य तथा बारा क्षेत्र नं. १ का प्रतिनिधिसभा सदस्य अच्यूतप्रसाद मैनालीले बेरुजु फर्छ्योट गरी वित्तीय अनुशासन कायम गर्ने कर्मचारी र संस्थालाई पुरस्कारको व्यवस्था गर्न आवश्यक रहेको बताउनुभएको छ । त्यसोगर्दा मुलुकमा सुशासन कायम हुने उहाँको बुझाइ छ । गोरखापत्र अनलाइनको ‘सांसदलाई सवाल’ मा बोल्नुहुँदै उहाँले भन्नुभयो, “मुलुकमा वित्तीय अनुशासन नहुँदा सुशासन कायम हुन सकेको छैन, वित्तीय अनुशासन कायम गर्ने संघ संस्थालाई, व्यक्तिलाई सरकारले पुरस्कृत गर्नुपर्छ ।’’ मुलुकमा वित्तीय अनुशासन नहुँदा मुलुक आर्थिक समृद्धिमा जान नसकेको उहाँले चर्चा गर्नुभयो । बेरुजु फर्छ्योट समितिका अध्यक्षसमेत रहनुभएका सांसद मैनालीले सरकारले सञ्चालन गर्दै आएको आयोजना र कार्यक्रममा वित्तीय अनुशासन कायम हुन नसकेको छैन । समयमा आयोजना सम्पन्न हुन नसक्नु, गुणस्तरीय संरचना निर्माण हुन नसक्नुका कारण वित्तीय अनुशासन नभएरै हो उहाँले भन्नुभयो ।  ‘‘जनताको घरआङ्गनमा सिंहदरबार पुर्‍याउने बाचा गरेका छौं, त्यसका लागि सङ्घीयता कार्यान्वयनका लागि आवश्यक पर्ने सबै ऐनहरू समयमा संसदबाट निर्माण भएर कार्यान्वयनमा भइसक्नुपर्छ । त्यसो भएमा सङ्घीयताको सफलता देखिनेछ ।,’’ उहाँले भन्नुभयो, “यो संविधान एकदम लचिलो संविधान हो, यसको पूर्ण कार्यान्वयन गर्न सकेमा धेरै अधिकार सुनिश्चित हुने देखिन्छ । त्यसका लागि सबै ऐनहरु निर्माण भएर कार्यान्वयनमा लैजानुपर्छ ।” ‘‘संसद जनताको सर्वोच्च निकाय हो, तर राजनीतिक आग्रह पूर्वाग्रहका कारण जनताका सरोकारका विषयमा धेरै छलफल र बहस हुन पाएको छैन, परिपक्व संसद हुन सकेको छैन । अनेक कारण देखाएर संसद बैठक अवरोध गर्ने गरिन्छ ।,’’ सांसद मैनालीले भन्नुभयो, “जनताको सरोकारका विषयमा सबै सांसदहरु जिम्मेवार हुन सक्नुपर्छ । देश र जनताको मुद्दामा खेलाँची गरिनुहुन्न ।” ‘‘अहिले संवैधानिक आयोगप्रति पनि प्रश्न उठाउने काम भइरहेको छ, यस्तो गर्नु भनेको राज्यलाई असफल बनाउने प्रपञ्च हो । हरेकको आफ्नो दृष्टिकोण हुनसक्छ तर प्रतिशोध साँध्ने नाममा संसद अवरोध गर्नु गलत हो ।,’’ सांसद मैनालीले थप्नुभयो, “शङ्काको आधारमा कसैमाथि हिलो छ्याप्ने काम गर्नुहुन्न, संवैधानिक आयोगलाई छानबिन गर्न दिनुपर्छ । दोषी कायम भएमा कानुन अनुसार कारबाही हुनैपर्छ ।”  अर्को प्रसङ्गमा सांसद मैनालीले बारा जिल्ला धार्मिक तथा ऐतिहासिक हिसाबले महत्त्वपूर्ण जिल्ला भएको बताउनुभयो । सिम्रौनगढ, गढिमाई झरोखर पोखरी लगायतको क्षेत्र महत्त्वपूर्ण रहेको भन्दै उहाँले पर्यटकीय हिसाबले पनि यी ठाउँको स्तरोन्नति गर्न आवश्यक रहेको बताउनुभयो । आफूले त्यसका लागि सक्दो प्रयास गरिरहेको उहाँले चर्चा गर्नुभयो । यस क्षेत्रको पर्यटकीय विकास गर्न सके यहाँको आर्थिक स्तरमा पनि सुधार आउने उहाँले विश्वास व्यक्त गर्नुभयो । निजगढ अन्तर्राष्ट्रिय विमानको भौतिक पूर्वाधार निर्माण गरी सञ्चालन गर्न सके बारा जिल्लाको स्तरमा अझ परिवर्तन आउने उहाँको भनाइ छ । तर विभिन्न कारणले निजगढ विमानस्थलको काम सम्पन्न हुन नसकेको उहाँले बताउनुभयो । विमानस्थल निर्माणको काम सम्पन्न गर्दा बारा जिल्लालाई मात्र फाइदा पुग्नुभन्दा देशलाई नै आर्थिक फाइदा पुग्ने उहाँको भनाइ छ । प्रस्तुत छ प्रतिनिधिसभा सदस्य अच्यूतप्रसाद मैनालीसँग ‘सांसदलाई सवाल’ मा गोरखापत्र अनलाइनका निमित्त सम्पादक लक्की चौधरी, प्राविधिकतर्फ मनोजरत्न शाही र केशब गुरुङले गर्नुभएको भिडियो संवाद :  """
कोरोना सङ्क्रमणबाट एक जनाको मृत्यु,"""काठमाडौँ, असार १० गते। कोरोना सङ्क्रमणबाट एक जनाको मृत्यु भएको छ। इपिडिमियोलोजी तथा रोग नियन्त्रण महाशाखाका अनुसार इलामको सूर्योदय नगरपालिकाकी एक महिलाको कोरोना सङ्क्रमणको कारण मृत्यु भएको हो। पछिल्लो पटक २०८० साल वैशाख २१ गतेदेखि कोरोना सङ्क्रमणका कारण कसैको मृत्यु भएको थिएन । महाशाखाको तथ्याङ्क अनुसार २४ घण्टामा सात जनामा कोरोना पुष्टि भएको मध्ये एक जना सङ्क्रमितको मृत्यु भएको हो । नेपालमा पुस यता २५ जिल्लाबाट १८७  जनामा कोरोना  पुष्टि भएका छन्। कोरोना सङ्क्रमण सबैभन्दा बढी बागमती प्रदेशमा १४७, कोशी प्रदेशमा सात, मधेश प्रदेशमा पाँच, गण्डकी प्रदेशमा तीन र सुदुरपश्चिम प्रदेशमा २१ जना छन् । स्वास्थ्य तथा जनसङ्ख्या मन्त्रालयका प्रवक्ता डा. प्रकाश बुढाथोकीका अनुसार टेकुस्थित राष्ट्रिय जनस्वास्थ्य प्रयोगशालामा जिन सिक्वेसिङ गर्दा नेपालमा ओमिक्रोनका विभिन्न नयाँ सबभेरिएन्ट पुष्टि भएका छन्। उहाँ भन्नुहुन्छ, “नेपालमा हाल ओमिक्रोनको नयाँ पुस्ता पुष्टि हुने क्रम जारी छ । हाल  सात वटा लिनेज एक्सएफजी, तीन वटामा एक्सएफजी तीन, एउटामा एक्सएफजी ३।१ र दुई वटामा जेएन १ पुष्टि भएको परीक्षणले देखाएको छ ।” विशेषगरी भारतबाट फर्कनेमा सीमा नाकामा रहेका हेल्थ डेक्समा आरडिटी परीक्षण गर्दा कोरोना पुष्टि हुने क्रममा बढ्दो रहेको डा. बुढाथोकीको भनाइ छ । ओमिक्रोनको सब भेरिएन्ट कोभिड–१९ गराउने सार्स कोभ–२ भाइरसको ओमिक्रोनको विकासित रूप हुन्। भाइरस लगातार अनुवंशिक पमा परिवर्तन भइरहन्छ । यस्ता भेरिएन्टले छुट्टै विशेषता देखाउने गर्छ । """
खोकनाका किसानलाई रोपाइको चटारो (फोटो फिचर),"""काठमाडौँ, असार ९ गते । असारको सुरुवातसँगै देशभरका किसानहरू रोपाइमा व्यस्त हुन थालेका छन् । ललितपुरको खोकनामा पनि रोपाइको चटारो छ, यहाँका किसानहरू बिहानै देखि धान रोपाइ गर्न व्यस्त देखिन्छन् । खोकनाका किसान कृष्णलाल महर्जनका अनुसार पानी राम्रोसँग नपरेकाले रोपाइ ढिलाइ भएको बताउनुभयो । गत वर्षको तुलनामा खोकनामा पानीको कुलो क्षति भएका कारण रोपाइमा ढिलाइ र आकाशे पानीको भर पर्नु परेको उहाँको भनाई छ ।                   """
रुसी आक्रमणमा  युक्रेनमा सातजनाको मृत्यु,"""किभ, युक्रेन, असार १० गते । पूर्वी युक्रेनको ड्निप्रो सहरमा रूसी क्षेप्यास्त्र आक्रमणका कारण कम्तीमा सात जनाले ज्यान गुमाएका छन् भने धेरै नागरिक घाइते भएको युक्रेनी अधिकारीहरूले जानकारी दिएका छन् । घाइतेहरूमध्ये १० जना बालबालिका पनि रहेका छन्, जसको अवस्था गम्भीर रहेको बताइएको छ । यस घटनाको केही घण्टाअघि युक्रेनकै सुमी क्षेत्रमा भएको मानवविहीन हवाई यन्त्र ९ड्रोन० आक्रमणमा पाँच वर्षका बालकको पनि निधन भएको थियो । राष्ट्रपति भोलोदिमिर जेलेन्स्की यसैबीच नेदरल्याण्डमा आयोजित सुरक्षा सम्मेलनमा सहभागी हुन पुग्नुभएको छ, जहाँ मित्र राष्ट्रका नेताहरूसँग रूसविरुद्ध थप प्रतिबन्ध तथा सहयोगबारे छलफल हुने अपेक्षा गरिएको छ । ड्निप्रोपेत्रोभ्स्क क्षेत्रीय उद्धार सेवाले सार्वजनिक गरेका तस्बिरहरूमा घाइते नागरिकहरूको उद्धार तथा उपचारको कार्य भइरहेको देखिन्छ । केही नागरिकहरू गम्भीर रूपमा घाइते भएको र तत्काल स्वास्थ्य सेवामा पठाइएको जानकारी आएको छ । युक्रेनका परराष्ट्रमन्त्री आन्द्रिय सिबीगाले भन्नुभयो,“जब विश्वका नेताहरू शान्ति र सुरक्षाको विषयमा छलफल गर्न भेला भइरहेका छन्, रूसले हिंसा र त्रास फैलाउने कार्यमार्फत शान्तिको प्रयासलाई अस्वीकार गरेको देखिन्छ । यो स्थितिमा मित्र राष्ट्रहरूले रूसमाथि थप दबाब दिनु समयको माग हो ।” क्षेत्रीय प्रमुख सेर्गी लिसाकका अनुसार ड्निप्रोमा भएको आक्रमणमा सात जनाको मृत्यु हुनुका साथै नजिकैको सामर नामक बस्तीमा पनि दुई जनाले ज्यान गुमाएका छन् र नौ जना घाइते भएका छन् । ड्निप्रो नगरप्रमुख बोरिस फिलाटोभले यस घटनालाई अत्यन्त दुस्साहसी आक्रमणको संज्ञा दिँदै भन्नुभयो,“पूर्ण युद्ध सुरु भएयता ड्निप्रोमाथिको यो सबैभन्दा निर्लज्ज र क्रूर आक्रमणमध्ये एक हो ।” रूसी सेनाले हाल ड्निप्रोपेत्रोभ्स्क क्षेत्रको सीमातर्फ आक्रमण तीव्र पारिरहेको छ, जहाँ अहिलेसम्म उनीहरूको उपस्थिति थिएन । आक्रमणबाट विद्यालय, स्वास्थ्य संस्था र यात्रुवाहक रेल सेवामा पनि क्षति पुगेको छ, जसले नागरिक जनजीवनमा थप पीडा थपेको छ । यसअघि, सुमी क्षेत्रमा भएको अर्को आक्रमणमा तीन जना सर्वसाधारणले ज्यान गुमाएका थिए । क्षेत्रीय प्रमुख ओलेग ग्रिगोरोवका अनुसार,“उनीहरू एउटै टोलमा बस्ने परिवारहरू थिए । रातको निद्रामा रहेका बेला यो आक्रमण भयो, जसले तिनीहरूको जीवन सधैंका लागि बदलियो ।” रासस/एएफपी  """
"महोत्तरीमा एकातिर गाउँ नगरसभा हुँदै, अर्कोतर्फ विरोध हुँदै","""अजय शाहगौशाला (महोत्तरी), असार १० गते । स्थानीय तहले असार १० गते (मङ्गलबार)सभा सम्पन्न गर्नुपर्ने प्रावधान अनुसार भइरहेको गाउँ/नगरसभाको क्रममा महोत्तरीका स्थानीय तहहरुमध्ये कतिपयमा एकातिर तामझामका साथ सभा गरिएको छ भने अर्कोतर्फ विरोध हुने अवस्था देखिएको छ । कतिपय ठाउँमा जनप्रतिनिधिहरु नै दुई भागमा विभाजन भएको अवस्था देखिएको छ । कतिपय ठाउँमा नगरप्रमुख÷अध्यक्षसहितका केही वडा अध्यक्ष र सदस्यहरु एक पक्षमा र नगरउप प्रमुख÷उपाध्यक्षहरु अर्को पक्षमा देखिएका छन् । यस्तो हुनुको मुख्य कारण जनप्रतिनिधिको स्वार्थ पूर्ति नहुनु रहेको नागरिक समाजले टिप्पणी गरेका छन् । यस्तै, अवस्था मनरासिस्वा नगरपालिकामा सोमबार सम्पन्न भएको नगरसभामा देखियो । सोमबार मनराशिसवा नगरपालिकाको १४ औं नगरसभामा नगर प्रमुख मोहन पाण्डेयले आर्थिक वर्ष ०८२/८३ का लागि बजेट, नीति तथा कार्यक्रम प्रस्तुत गरिरहँदा वडाअध्यक्ष तथा कार्यपालिका केही सदस्यले विरोध जनाउँदै होहल्ला  गर्न थालेपछि सभा अवरुद्ध भयो । नगर प्रमुख पाण्डेयले उद्घाटन सत्रमा सबैजना सहभागी भएर बन्द सत्रमा आफ्नो धारणा राख्न आग्रह गर्दैगर्दा असन्तुष्ट जनप्रतिनिधिले होहल्ला गरेर सभानै बिथोल्ने प्रयास गरेको देखियो । उहाँहरुले सभा कक्षमा आयोजित नगरसभाको मञ्चमा पुगेर होहल्ला गर्न खोजेपछि नगर प्रहरी, नेपाल प्रहरी र सशस्त्र प्रहरीले बल प्रयोग गरी सभाहलबाट बाहिर निकालेर मात्रै कार्यक्रम अगाडि बढ्यो । नगरसभा गर्न पूर्वप्रकाशित सूचनाअनुसारको कार्य वा छलफल नगरी कानुन मिचेर जबरजस्ती सभा र नीति तथा कार्यक्रम आयोजना भएको भन्दै ६ जना वडाध्यक्षसहित ३० जना नगरसभा सदस्ययले विरोध गर्नुभएको थियो । अघिल्लो आर्थिक वर्षको नीति तथा कार्यक्रम कानुनबमोजिम कार्यन्वयन नगरेको र आउने आर्थिक वर्षको बजेट नीति तथा कार्याक्रको प्रक्रिया पूरा नगरेकाले बहुमत नगरसभा सदस्यले सभा स्थगित गरी छलफल गर्न माग गर्दा पनि नगरप्रमुख पाण्डेयले अटेर गरेको वडा नं. ९ का वडाध्यक्ष शशिभूषण झाले आरोप लगाउनुभयो । यसैगरी, गाउँसभाको उद्घाटनमा महोत्तरी गाउँपालिकाका वडाध्यक्षहरुले पनि अध्यक्षले मनोमानी ढङ्गले नीति तथा कार्यक्रम र बजेट ल्याएको, पछिल्लो वर्ष बजेट सञ्चालनमा अनियमितता भएको भन्दै विरोध प्रदर्शन गर्नुभयो । त्यसैगरी, सोनमा गाउँपालिकामा उपप्रमुख जहिदा खातुन, तीन जना वडाध्यक्षसहित सात जनाले गाउँसभाको विरोध गर्नुभएको छ । उहाँहरुले स्थानीय सरकार सञ्चालन ऐन २०७४ बमोजिम हुनुपर्ने भए तापनि वडा भेला, योजना छनोट र विभिन्न समितिको बैठक नगरी गाउँपालिका अध्यक्ष विशेश्वरप्रसाद यादवले ल्याउन लागेको बजेट, नीति तथा कार्यक्रम रोक्न ज्ञापनपत्र नै बुझाएको वडा नंं १ का अध्यक्ष अशोककुमार यादवले बताउनुभयो । सोनमामा गत वर्ष पनि विवाद हुँदा प्रहरीको घेराभित्र नगरसभा गरिएको थियो । सोमबार सम्पन्न मनराशिसवा नगरपालिकाले ५६ करोड ७४ लाख ८१ हजार ६ सय चौतिस रुपियाँ, राममगोपालपुर नगरपालिकाले ४६ करोड १६ लाख ७६ हजार ९०१ रुपियाँको बजेट ल्याएको छ भने एकडारा गाउँपालिकाले आर्थिक वर्ष २०८२/८३ का लागि ३३ करोड ८६ लाख ९६ हजार ५० रुपियाँको बजेट सार्वजनिक गरेको छ । यसअघि महोत्तरी गाउँपालिकाले आर्थिक वर्ष ०८२/०८३ का लागि ४३ करोड ९४ लाख ७३ हजार ६ सय २४ रुपियाँको बजेट सार्वजनिक गरेको छ भने मटिहानी नगरपालिकाले ४४ करोड ५० लाख सार्वजनिक गरेको छ । महोत्तरीका १५ स्थानीय तहमध्ये मटिहानी, मनराशिसवा, रामगोपालपुर, लोहारपट्टी नगरपालिका, एकडारा, पिपरा, सम्सी, महोत्तरी गाउँपालिकाले आगामी आर्थिक वर्षका लागि बजेट र नीति तथा कार्यक्रम सार्वजनिक गरिसकेका छन् । बर्दिवास, बलवा, औरही, सोनमा र गौशालालगायतका स्थानीय तहले आज मङ्गलबार बजेट ल्याउँदै छन् । """
हेटौँडाले ल्यायो दुई अर्ब ९० करोडको बजेट,"""अनिल पराजुली हेटौँडा, असार १० गते। बागमती प्रदेशको एक मात्र उपमहानगरपालिका हेटौँडा उपमहानगरपालिकाले आर्थिक वर्ष २०८२/८३ का लागि २ अर्ब ९० करोड तिन लाख १० हजार रुपियाँको बजेट प्रस्तुत गरेको छ। मङ्गलबार भएको उपमहानगरको १७ औँ नगर सभामा उपप्रमुख राजेश बानियाँले आर्थिक वर्ष ०८२/८३ का लागि बजेटमा वृद्धि गरिएको बजेट प्रस्तुत गर्नुभएको हो। हेटौँडाले चालु आर्थिक वर्षका लागि दुई अर्ब ४३ करोड ८० लाख रुपियाँ बजेट प्रस्तुत गरेको थियो। आर्थिक वर्ष ०८२/८३ मा नीति तथा कार्यक्रम कार्यान्वयनका लागि प्रस्तुत बजेटमा आन्तरिक स्रोतबाट ६२ करोड ७६ लाख ८० हजार रुपियाँ, राजस्व बाँडफाँडबाट ९२ करोड १४ लाख ७० लाख ५५ हजार, प्रदेश सरकारबाट ११ करोड ४५ लाख ७५ हजार रुपियाँ र सङ्घीय सरकारको अनुदानबाट एक अर्ब १९ करोड ५० लाख रुपियाँ बेहोरिने उल्लेख गरिएको छ। नगर विकास कोषबाट ऋण तीन करोड ६० लाख बेहोरिने उल्लेख छ। उपमहानगरपालिकाले पूर्वाधार विकास क्षेत्रभित्र पर्ने सडक, खेल मैदान ऊर्जा, सडक बत्ती, जलस्रोत, भवन तथा आवास, सिँचाइलगायत नगर स्तरीय पूर्वाधारतर्फ ६८ करोड ३९ लाख ४१ हजार विनियोजन गरेको छ भने वडा स्तरीय योजना तथा कार्यक्रमका लागि ३२ करोड २५ लाख ६२ हजार बजेट विनियोजन गरेको छ। उपमहानगरपालिका क्षेत्रमा एकीकृत बसपार्क तथा टर्मिनल भवन निर्माण सम्पन्न गरी सञ्चालन गर्न आगामी आर्थिक वर्षको लागि चार करोड रुपियाँ, सहरी सडक मर्मत सम्भारका लागि सडक बोर्ड नेपालसँगको लागत साझेदारीमा योजना सञ्चालन गर्न एक करोड ५० लाख, चालु आवमा सम्झौता भई सञ्चालनमा रहेका भुक्तानी हुन बाँकी योजनाको दायित्व भुक्तानीका लागि ३० करोड, सङ्घीय सरकार र प्रदेश सरकारतर्फको समपूरक कोष योजनाका लागि पदमपोखरी मुख्य सडक विस्तार, बृहत् खानेपानी, चक्रपथ सडक लगायतका योजनाका लागि सात करोड रुपियाँ विनियोजन गरेको छ। उपमहानगरपालिकाले आर्थिक विकास क्षेत्रभित्रका योजना तथा कार्यक्रम सञ्चालनका लागि आन्तरिक स्रोतबाट ४ करोड ६९ लाख सात हजार बजेट विनियोजन गरिएको छ। कृषि विकासतर्फ उन्नत वालाको बिउ र कृषि प्रवर्धनका लागि एक करोड ६२ लाख, मौसमी तथा बेमौसमी घाँस वितरण कार्यक्रम र पशु विकास विविध कार्यक्रमका लागि १ करोड ५० लाख, मेयरसँग स्वरोजगार कार्यक्रमका लागि उद्योग वाणिज्य तथा सहकारी तर्फ ९८ लाख ३६ हजार विनियोजन गरिएको छ। सुशासन तथा संस्थागत विकास अन्तर्गतका योजना तथा कार्यक्रम सञ्चालनका लागि आन्तरिक स्रोतबाट ६३ करोड ५४ लाख ९० हजार, सामाजिक विकासका लागि १६ करोड ८३ लाख ५५ हजार, वन तथा वातावरण र विपद्का लागि ६ करोड २० लाख ५० हजार, शिक्षा क्षेत्रभित्रका योजना तथा कार्यक्रमका लागि आन्तरिक स्रोतबाट ५ करोड ५१ लाख, स्वास्थ्य क्षेत्रका योजनाका लागि २ करोड ७८ लाख, युवा तथा खेलकुदका लागि  दुई करोड ५५ लाख, नगरवासीलाई स्वच्छ खानेपानी व्यवस्थापन गर्न खानेपानी व्यवस्थापन बोर्डसँगको साझेदारी कार्यक्रम अन्तर्गत तथा खानेपानीको न्यूनतम रकम भुक्तानीको लागि एक करोड ७५ लाख रुपियाँ बजेट विनियोजन गरिएको छ। """
घरपझोङ गाउँपालिकाले जलवायु न्यूनीकरणका लागि सम्मेलन गर्ने,"""हरिकृष्ण शर्मा मुक्तिनाथ (मुस्ताङ), असार १० गते । जलवायु परिवर्तनका कारण मुस्ताङले भोगेको पीडाका बारेमा स्थानीय सरकारमार्फत राष्ट्रिय तथा अन्तर्राष्ट्रिय स्तरमा दवाब दिन मुस्ताङको घरपझोङ गाउँपालिकाले ७ सय ५३ वटै स्थानीय तहका प्रमुखहरूको सम्मेलन गर्ने भएको छ । गाउँपालिकाले आर्थिक वर्ष २०८२–८३ का लागि वार्षिक नीति तथा कार्यक्रममार्फत स्थानीय सरकारका प्रमुखहरूको उपस्थितिमा सम्मेलन गरी सङ्घीय, प्रदेश तथा स्थानीय सरकारले नीति तथा कार्यक्रम र बजेटमा जलवायु परिवर्तनका बारेमा प्राथमिकता दिनुपर्ने सन्देश प्रवाह गर्ने जनाएको छ । गाउँपालिकाको प्रशासकीय भवनमा मङ्गलबार आयोजित १६ औं गाउँ सभामार्फत पर्यटन प्रवर्धन तथा जलवायु परिवर्तनको असर न्यूनीकरणका लागि ७५ लाख बजेट विनियोजन गरिएको छ । गाउँपालिका अध्यक्ष मोहनसिङ लालचनले जलवायु परिवर्तनमा मुस्ताङले नगरेको गल्तीको सजाय  भोग्नुपरेको अवस्थामा सम्मेलनमार्फत स्थानीय तहको प्राथमिकता तथा अन्तर्राष्ट्रिय समुदायलाई समेत हानि–नोक्सानीको क्षतिपूर्तिको माग गर्ने बताउनुभयो । अध्यक्ष लालचनले यस वर्ष आयोजित जलवायु अनुकूलनसम्बन्धी कार्यक्रमलाई निरन्तरता दिएको बताउनुभयो । गाउँपालिकाले आर्थिक वर्ष २०८२–८३ का लागि वार्षिक नीति तथा कार्यक्रममार्फत ३२ करोड बजेट ल्याएको छ । ३२ करोड ६ लाख ३३  हजार १८१ रुपियाँको बजेट ल्याएको हो । चालु खर्चतर्फ १९ करोड ५६ लाख र पुँजीगततर्फ १२ करोड ५० लाख रुपियाँ बजेट प्रस्ताव गरेको गाउँपालिका उपाध्यक्ष जमुना थापाले बताउनुभयो। कृषि, पर्यटकीय, प्राकृतिक, ऐतिहासिक र सांस्कृतिक तथा धार्मिक हिसाबले प्रशस्त सम्भावना बोकेको क्षेत्रहरूलाई केन्द्रित गरी ल्याइएको उपाध्यक्ष थापाको भनाइ छ । गाउँसभाको उद्घाटन गर्दै जिल्ला समन्वय समितिकी प्रमुख माया गुरूङले कर्मचारी संयन्त्र र राजनीतिलाई एकअर्काका परिपूरक भएकाले गाउँपालिकामार्फत विभिन्न क्षेत्रमा गरिएका कार्यक्रमहरु उत्कृष्ट रहेको बताउनुभयो । गाउँपालिकाले कला र संस्कृति, याकखर्क, ढुम्बा तालका साथै गाउँपालिकाभित्र रहेका प्राचीन सभ्यता झल्किने बस्तीहरू पर्यटकलाई भित्राउने गरी पूर्वाधार विस्तार गरिने तथा राजा ठोकरचेनले शासन चलाएको झरपझोङ किल्लाको भग्नावशेष, दरबारको संरक्षणसहितका कार्यहरु गरिने जनाएको छ । """
विदेह नगरपालिकाको बजेट ५० करोड ५१ लाख,"""धर्बेन्द्र झा जनकपुरधाम, असार १० गते । धनुषाको विदेह नगरपालिकाले अगामी आर्थिक वर्ष २०८२–८३ का लागि जम्मा ५० करोड ५१ लाख ५२५ रुपियाँको बजेट प्रस्तुत भएको छ । विदेह नगरपालिका नगर प्रमुख बेचन दासको अध्यक्षतामा भएको सो नगरपालिको १० औं नगरसभाको उद्घाटनसत्रमा नगर उपप्रमुख आशादेवी झाले अगामी आर्थिक वर्ष २०८२–८३ का लागि नीति तथा कार्यक्रम र बजेट प्रस्तुत गर्नुभयो । प्रस्तुत बजेटमध्ये चालुतर्फ ३४ करोड ८४ लाख ८४ हजार ५२५ रुपियाँ र पुँजीगत तर्फ १५ करोड ६६ लाख १६ हजार रुपियाँ रहेको छ । नगरपालिकाले अगामी आर्थिक वर्षका लागि प्रस्तुत गरेको बजेटको स्रोत मध्ये आन्तरिक राजस्वबाट ४ करोड ५ लाख, राजस्व बाँडफाँटबाट १० करोड ९४ लाख १९ हजार ५२५ र अन्तरसरकारी वित्तीय हस्तान्तरणबाट ३५ करोड ५१ लाख ८१ हजार रहेको छ । उक्त १० औँ नगरसभाको उद्घाटन गर्दै प्रमुख अतिथि एवम नेकपा (एमाले) का प्रदेशसभा सदस्य लखन दासले स्थानीय सरकारले किसानहरूको सहजताका लागि खरिद केन्द्रको स्थापना गर्नुपर्नेमा जोड दिनुभयो । उहाँले किसानहरूले उत्पादन गरेका धान गहुँको साथै तरकारीको व्यवस्थित बजारीकरण नहुँदा किसानलाई समस्या भइरहेको भन्दै किसानले उत्पादन गरेका वस्तुलाई स्थानीयतहले खरिद गरी व्यवस्थितरूपमा बिक्री वितरण गर्नुपर्नेमा जोड दिनुभयो । उहाँले दलित, अल्पसङ्ख्यक र पिछडा समुदायका बालबालिका अझै पनि विद्यालय बाहिर रहेको चर्चा गर्दै तिनीहरूलाई विद्यालयमा टिकाइ राख्न प्रोत्साहन भत्ताको व्यवस्था गरिनुपर्नेमा जोड दिनुभयो । नगर सभाको अध्यक्षता गर्नुभएका नगरपालिका नगर प्रमुखले अगामी आर्थिक वर्षमा कृषि, शिक्षा र स्वास्थ्यको क्षेत्रलाई प्राथमिकतामा राखेर कार्यक्रम सञ्चालन हुने प्रतिबद्धता व्यक्त गर्नुभयो । """
मंगलाको बजेट ४४ करोड ६१ लाख,"""ठाकुरप्रसाद आचार्य म्याग्दी, असार १० गते । म्याग्दीको मंगला गाउँपालिकाले सोमबार आर्थिक वर्ष २०८२–८३ का लागि वार्षिक नीति तथा कार्यक्रम र बजेट ल्याएको छ । गाउँपालिकाको केन्द्र बाबियाचौरमा सोमबार साँझ सम्पन्न २० औं गाउँ सभामार्फत ४४ करोड ६१ लाख ५६ हजार चारसय ५१ रुपियाँको बजेट ल्याएको हो । गाउँपालिका उपाध्यक्ष प्रेमकुमारी क्षत्रीले गाउँसभामा चालु खर्चतर्फ ३१ करोड ३३ लाख २० हजार चारसय ५१ रुपियाँ र पूँजीगततर्फ १३ करोड २७ लाख ३६ हजार रुपियाँ बजेट प्रस्ताव गर्नुभएको थियो । प्रस्तुत नीति, कार्यक्रम र बजेटमार्फत शिक्षा, स्वास्थ्य, कृषि, पर्यटन, खेलकुदलगायत क्षेत्रको विकासलाई जोड दिइएको छ । विद्यालय उमेर समूहका ‘बालबालिकासँग अध्यक्ष’ कार्यक्रम अन्तर्गत उनीहरुलाई दुध वितरण गर्नका लागि आवश्यक बजेट विनियोजन गरिएको छ । यसअघि गाउँसभामा गाउँपालिकाका अध्यक्ष सतप्रसाद रोकाले आगामी आर्थिक वर्षको वार्षिक नीति तथा कार्यक्रम प्रस्तुत गर्नुभएको थियो । गाउँपालिकाले नीति तथा कार्यक्रममा स्वास्थ्य बीमा कार्यक्रमलाई सबै घर परिवारमा लागूगरी आर्थिक अवस्था कमजोर भएका परिवार र ‘ग’ वर्गको अपाङ्गता भएका व्यक्तिहरुका लागि निःशुल्क रुपमा स्वास्थ्य बीमा गर्ने व्यवस्था मिलाइने उल्लेख गरिएको छ । यसैगरी मातृ स्वास्थ्य सुरक्षालाई प्रोत्साहन गर्न अनिवार्य रुपमा गर्भावस्था र प्रसुतिपश्चात् स्वास्थ्य चेकजाँच गर्ने र अनिवार्य रुपमा स्वास्थ्य संस्थामा सुत्केरी गराउने वातावरण मिलाइने नीति लिइएको अध्यक्ष रोकाको भनाइ छ । त्यस्तै, ज्येष्ठ नागरिकहरुलाई उनीहरुकै घरमा पुगेर सामाजिक सुरक्षाभत्ता वितरण गर्नको लागि बैंक तथा वित्तीय संस्थासँगको सहकार्यमा भत्ता उपलब्ध गराइनेछ । गाउँपालिकामा असङ्गठित तथा अनौपचारिक क्षेत्रमा कार्यरत श्रमिकहरुलाई सूचीकृत गरी योगदानमा आधारित सामाजिक सुरक्षा कार्यक्रममा आबद्ध गराउँदै लैजाने नीति लिएको अध्यक्ष रोकाले बताउनुभयो । गाउँपालिकाभित्र विभिन्न क्षेत्रमा कार्यरत मजदुरहरुको सामाजिक सुरक्षाको प्रत्याभूतिका लागि श्रम डेस्क सञ्चालन गर्नुका साथै सामूहिक दुर्घटना बीमाको समेत व्यवस्था गरिने भएको छ । २० औं गाउँसभामा प्रस्तुत आगामी आवको वार्षिक नीति, कार्यक्रम र बजेट सर्वसम्मत रुपमा पारित भएको गाउँपालिकाका प्रमुख प्रशासकीय अधिकृत गोपाल शर्माले जानकारी दिनुभयो । यसका साथै गाउँसभामा उपाध्यक्ष क्षत्रीले प्रस्तुत गर्नुभएको आगामी आवको बजेटसहित हालसम्मको आयव्यय, मध्यमकालीन खर्च, आगामी आवको विनियोजन विधेयक, न्यायिक समितिको प्रतिवेदन, अनुगमन समितिको प्रतिवेदन लगायत प्रस्तावहरु सर्वसम्मतिले पारित भएका छन् । """
"घरमै विदेशी ‘पिएचडी’, छैन मान्यता","""काठमाडौँ, असार १० गते । घरमै बसेर विदेशी विश्वविद्यालयमा भर्ना हुने तर नपढी विद्यावारिधि (पिएचडी) को उपाधि लिने प्रवृत्ति बढेको छ । यस्तो प्रवृत्ति बढेपछि त्रिभुवन विश्वविद्यालयले केही व्यक्तिको उपाधि नै रद्द गरेको छ । केही व्यक्तिलाई भने सचेत गराउँदै सम्बन्धित विश्वविद्यालयमा उपस्थित नै भएर अध्ययन गरेको प्रमाण पेस गरेपछि मात्रै विद्यावारिधि उपाधिको समकक्षता दिने भन्दै फिर्ता गराइदिएको छ । विदेशी विश्वविद्यालयबाट प्राप्त विद्यावारिधिको उपाधिलाई समकक्षता प्रदान गर्ने काम त्रिविको पाठ्यक्रम विकास केन्द्रले गर्दछ । पछिल्लो समय केन्द्रले भारतको एक विश्वविद्यालयमा भर्ना भए पनि त्यहाँ उपस्थित नै नभई एमफिल तहको उपाधि लिएको पुष्टि भएपछि एक जना व्यक्तिको उपाधि रद्द गरेको छ । केन्द्रका कार्यकारी निर्देशक प्राडा पारशनाथ यादवका अनुसार एमफिल तहको उपाधि हासिल गरिसकेपछि ती व्यक्तिले समकक्षताका लागि निवेदन दिनुभएको थियो । उक्त निवेदनमाथि अनुसन्धान गर्दा सम्बन्धित विश्वविद्यालयमा उपस्थित नै नभएको र भर्ना भएकै आधारमा उक्त उपाधि हासिल गरेको पुष्टि भएको थियो । ती व्यक्ति नेपाल सरकारकै कर्मचारी भएको पुष्टि भएको थियो । उहाँ एमफिलपछि पिएचडी अध्ययनको तयारीमा लाग्नुभएको थियो । सरकारी कर्मचारी भएका कारण केन्द्रले ती व्यक्तिको नाम भने गोप्य राखेको छ । सम्बन्धित क्याम्पसमा उपस्थित भएर अध्ययन गर्नुपर्ने अवधि पूरा नगरी समकक्षताका लागि निवेदन दिएका अन्य केही व्यक्तिमाथि पनि अध्ययन भइरहेको छ । यादवका अनुसार तोकिएको मापदण्ड अनुसार पिएचडी र एमफिल उपाधि लिएको विषयमा त्रिवि तथा अख्तियार दुरुपयोग अनुसन्धान आयोगमा समेत थुप्रै उजुरी परेका छन् ।  कार्यकारी निर्देशक यादवले भन्नुभयो, “झुटो वा अधुरो कागजपत्र पेस गरेर समकक्षताको निवेदन दिएका थुप्रै उदाहरण छन् । यस विषयमा अख्तियारमा समेत उजुरी परेको रहेछ । उताबाट हामीलाई पनि पत्राचार भएको छ । एक दुई जनामाथि थप अध्ययन गर्दै छौँ ।” विदेशी विश्वविद्यालयमा भर्ना भएका विद्यार्थीले यी कागजपत्रका साथै भिसा लागेको पासपोर्ट, विदेशमा बसेको अवधिसहितको प्रमाण पनि पेस गर्नु पर्छ । “कुनै व्यक्तिले त विदेशमा जम्मा आठ दिन बसेर पनि पिएचडीको उपाधि लिएको बताउँदै समकक्षताको निवेदन दिनुभएको देखियो । यो त हदै भयो नि,” यादवले भन्नुभयो । विद्यावारिधिमा मनलाग्दी भएपछि केन्द्रले विद्यावारिधि तहमा कक्षा कार्य (कोर्स वर्क) लाई अनिवार्य गरेको छ । यो व्यवस्था अनुसार विद्यावारिधिको समकक्षताका लागि निवेदन दिँदा आफू अध्ययनरत विश्वविद्यालयमा कक्षा कार्य तथा अन्य कार्य गर्न सम्बन्धित विश्वविद्यालयमा कम्तीमा नौ महिना रही अध्ययन गरेको पुष्टि गर्नुपर्ने छ । यसरी पुष्टि गर्दा विद्यावारिधिमा भर्ना भएपछि आफू कार्यरत संस्थाबाट बिदामा बसेको पूर्वस्वीकृति, बिदा बसेको प्रमाण, अध्ययन अवधिभर विश्वविद्यालयमा भौतिक रूपमा उपस्थित भएको खुलाई विश्वविद्यालयले लेखिदिएको पत्रसमेत आवेदन साथ पेस गर्नुपर्ने हुन्छ । यो व्यवस्था भारतसहित विश्वका अन्य विश्वविद्यालयले समेत लागु गरेपछि नेपालमा पनि लागु गरिएको हो ।  """
बढ्यो चिया निर्यात अर्गानिक उत्पादनमा समस्या,"""कोकिला ढकाल इलाम, असार १० गते । चालु आर्थिक वर्षको ११ महिनामा नेपाली अर्थोडक्स चिया निर्यातमा ४०.५ प्रतिशतले वृद्धि भएको छ । यो वर्ष उत्पादन पनि राम्रो भएकाले निर्यातको अवस्था राम्रो भएको उद्योगीले बताएका छन् । नेपाली चियाको निर्यातको अवस्था हेर्दा पनि गत वर्षभन्दा यो वर्ष निकै राम्रो छ । चालु आवको ११ महिनामा तीन अर्ब ८६ करोड ६४ लाख ७८ हजार मूल्य बराबरको चिया निर्यात भएको झापाको काँकडभिट्टास्थित मेची भन्सार कार्यालयले जनाएको छ । यो अवधिमा एक करोड ४४ लाख ६३ हजार ३३५ किलो चिया निर्यात भएको छ । आव २०८०/८१ को ११ महिनामा भने दुई अर्ब ५२ करोड ८३ लाख दुई हजार रुपियाँ मूल्यको चिया निर्यात भएको थियो । गत वर्ष एक करोड १४ लाख ९२ हजार ७५६ किलो चिया निर्यात भएको छ । उत्पादित तयारी चियामध्ये धेरै भारतमा निकासी हुने गरेको छ । उच्च गुणस्तरको अर्गानिक प्रमाणीकरण भएको चिया मात्र तेस्रो मुलुक गएको छ । युरोप, अमेरिका, जापान, रुसलगायतमा पठाउने चिया व्यवसायीले पनि नेपाली चियाको माग राम्रो आएको बताएका छन् । देशभरका चिया उद्योगीको संस्था सूर्योदय अर्थोडक्स टी प्रोड्युसर्स एसोसिएसनले पनि यस वर्ष चियाको माग राम्रो भएको जनाएको छ । ५२ चिया उद्योग आबद्ध एसोसिएसनका महासचिव गोपाल कट्टेलले अहिले किसानलाई दिने मूल्य पनि राम्रो रहेको बताउनुभयो । मुना हेरेर प्रतिकिलो ४० देखि ६० रुपियाँका दरले किसानबाट उद्योगीले हरियो पत्ती खरिद गरिरहेको कट्टेलको भनाइ छ । “अहिलेसम्म उत्पादन र निर्यात राम्रो छ तर अब भने भारतले नेपाली चियालाई ४० प्रतिशत जिएसटी शुल्क लिने तयारी गरेको खबर आउँदै छ । यसले भने नेपाली चियालाई निकै समस्या पार्छ,” उहाँले भन्नुभयो । कट्टेलका अनुसार अहिलेसम्म चिया व्यापारीले पाँच प्रतिशत जिएसटी तिर्ने गरेका थिए । अब ४० प्रतिशत पुगेपछि त्यो कर पनि नेपाली किसानको थाप्लोमा पर्दा चियाको मूल्य कत्ति पनि हुँदैन । कट्टेलले भारत सरकारले लगाउन लागेको ४० प्रतिशत थप करको विषयमा नेपाल सरकारलाई जानकारी गराउन र ध्यानाकर्षण गराउन आफूहरू काठमाडौँ जाने तयारीमा लागेको बताउनुभयो । यता अर्गानिक चिया उत्पादन गरिहेका किसानले भने अर्गानिक र अर्गानिक नगरिएको मूल्य एउटै हुँदा आफूहरू मर्कामा परेको बताएका छन् । अर्गानिक चिया उत्पादन गर्दा लागत बढी हुने र उत्पादन कम हुने कारण किसान मर्कामा छन् । १५ वर्षयता अर्गानिक चिया उत्पादन गर्दै आएका सूर्योदय नगरपालिका सुन्दरपानीस्थित गोर्खा टी स्टेटका सञ्चालक उदय चापागाईं अर्गानिक चिया उत्पादनमा सरकारले कहिल्यै पनि केही चासो नदेखाएको बताउनुहुन्छ ।  """
जल सतह बढेपछि देखिन थाले डल्फिन,"""अविनाश चौधरी धनगढी, असार १० गते । जलको सतह बढेपछि कैलालीको नदीमा दुर्लभ डल्फिन देखापर्न थालेका छन् । मोहना, पथरैया लगायतका नदीमा डल्फिन देखापर्न थालेका हुन् । मनसुन लागेपछि नदीहरूमा पानीको सतह बढेको छ । नदीमा जलस्तर बढेपछि सोमबार साँझबाट डल्फिन देखापर्न थालेको डल्फिन संरक्षणकर्मी भोजराज ढुङ्गानाले बताउनुभयो । उहाँका अनुसार डल्फिन संरक्षण क्षेत्रमा एक बच्चा समेत गरेर चार वटा डल्फिन देखापरिरहेका छन् । यो क्षेत्रमा मनसुन अवधिभरी मात्र डल्फिन आउने गर्दछन् । अरु, बेला गहिराई खोज्दै कर्णाली नदीको तल्लो तटीय क्षेत्रमा फर्कने गर्दछन् । कर्णालीमा वर्षभरी नै डल्फिन बस्ने गर्दछन् । नदीमा जल सतह  बढेपछि कर्णालीबाट सहायक नदीहरूमा डल्फिन आउने गरेको ढुङ्गानाको भनाइ छ । उहाँले गतवर्ष असार पहिलो साता डल्फिन आएको स्मरण गर्दै थप्नुभयो, “यो वर्ष ढिलो पानी परेकाले केही ढिलो गरेर डल्फिन आएका छन् ।” सिजन सुरु भएपछि डल्फिन अवलोकनका लागि बर्सेनि स्वदेशी तथा विदेशी पर्यटक कैलाली पुग्ने गरेका छन् । राष्ट्रिय निकुञ्ज तथा वन्यजन्तु संरक्षण ऐन, २०२९ ले डल्फिनलाई संरक्षित वन्यजन्तुको सूचीमा राखेको छ । """
नेपालगन्ज उपमहानगरपालिकाद्वारा एक अर्ब ६४ करोडको बजेट प्रस्तुत,"""नेपालगन्ज, असार १० गते । पश्चिम नेपालको प्रमुख केन्द्र मानिने नेपालगन्ज उपमहानगरपालिकाको आर्थिक २०८२/०८३ का लागि एक अर्ब ६४ करोड ७१ लाख रुपियाँको आय–व्यय प्रस्तुत गरिएको छ । नेपालगन्ज उपमहानगरपालिकाको मङ्गलबार सुरु भएको नगरसभाको १७ औँ अधिवेशनमा नगरसभाका उपाध्यक्ष तथा उपमहानगरका उपप्रमुख कमरुद्दीन राईले आर्थिक वर्ष २०८२/०८३ का लागि एक अर्ब ६४ करोड ७१ लाख रुपियाँको अनुमानित आयव्यय प्रस्तुत गर्नुभयो । उहाँले उपमहानगरपालिकालाई सङ्घीय सरकारबाट सशर्त अनुदान ६२ करोड ६३ लाख, वित्तीय समानीकरण अन्तर्गत २६ करोड ७९ लाख, राजस्व बाँडफाँटबाट २३ करोड, घर जग्गा रजिस्ट्रेसनबाट १२ करोड, आन्तरिक आय २३ करोड प्राप्त हुने जानकारी दिनुभयो । यसैगरी, विशेष अनुदान एक करोड ३५ लाख, समपुरक अनुदान ५३ लाख रुपियाँ रहने जनाइएको छ । प्रदेश सरकारबाट वित्तीय समानीकरण एक करोड ९० लाख २१ हजार, राजस्व बाँडफाँट दुई करोड ३२ हजार, सशर्त अनुदान दुई करोड २९ लाख, समपूरक अनुदान एक करोड ५० लाख र विशेष अनुदान एक करोड ३५ लाख रुपियाँ प्राप्त हुने उपप्रमुख राईले बताउनुभयो । यसैगरी, जनसहभागिताबाट एक करोड २५ लाख, वन रोयल्टीबाट तिन लाख ६६ हजार र बैँक मौज्दात ११ करोड ४१ लाख आन्तरिक आम्दानी रहने अनुमान गरिएको छ । यसअघि सो १७ औँ नगरसभामा नेपालगन्ज उपमहानगरका प्रमुख प्रशान्त विष्टले आर्थिक वर्ष २०८२/०८३ को नीति तथा कार्यक्रम प्रस्तुत गर्नुभयो । कार्यक्रममा नगरसभाका सदस्य तथा वडाध्यक्ष गोपाल पुन, कौशलकुमार धोबी, दीपक वर्मा, राजकुमार साहु, प्रमोद रिजाल र उपमहानगरपालिकाका कार्यकारी प्रमुख ओमबहादुर खड्का लगायतले शुभकामना मन्तव्य व्यक्त गर्नुभयो । उपमहानगरले आगामी आर्थिक वर्षका लागि प्रस्तुत गरेको बजेट चालु आर्थिक वर्षको बजेट भन्दा केही वृद्धि गरी प्रस्तुत गरिएको छ । आर्थिक २०८१-०८२ का लागि एक अर्ब ५० करोड ३८ लाख रुपियाँको बजेट प्रस्तुत गरिएकोमा आर्थिक वर्ष २०८२/०८३ का लागि एक अर्ब ६४ करोड ७१ लाख रुपियाँको बजेट प्रस्तुत गरिएको छ । यसअघिका अघिल्ला आर्थिक वर्षहरू मध्ये आर्थिक वर्ष २०८०/०८१ मा एक अर्ब ८५ करोड ३४ लाख पारित भएको थियो भने आर्थिक वर्ष २०७९/०८० मा दुई  अर्ब चार करोड ९८ लाखको बजेट पारित गरिएको थियो । """
विपतका बेला उच्च सतर्कता अपनाउन मुख्यमन्त्रीको निर्देशन,"""अविनाश चौधरी धनगढी, असार १० गते। सुदूरपश्चिम प्रदेशका मुख्यमन्त्री कमलबहादुर शाहले विपतका बेला उच्च सतर्कता अपनाउन मातहतका निकायलाई निर्देशन दिनुभएको छ। वर्षाजनित विपत् पूर्वानुमान तयारी अवस्था र सहजीकरण सम्बन्धी मङ्गलबार मुख्यमन्त्री तथा मन्त्रिपरिषद्को कार्यालयमा बसेको बैठकमा उहाँले सुरक्षा निकायका प्रमुख तथा मातहतका निकायलाई उच्च सतर्कता अपनाउन निर्देशन दिनुभएको हो। विपतका भयावह स्थिति आउन नदिनका लागि वडास्तरबाटै जनप्रतिनिधिसँग समन्वय गर्नु आवश्यक रहेको मुख्यमन्त्रीको भनाइ थियो। उहाँले राहत तथा उद्धारका सामग्री तयारी अवस्थामा राख्न साझेदार संस्थालाई आग्रह गर्नु भएको छ। बैठकमा जिल्ला र सुरक्षा निकायका प्रमुखले विपत्ले चालु आर्थिक वर्षमा पारेको प्रभाव, भएको क्षति र अबको पूर्वतयारी अवस्थाका बारेमा जानकारी गराएका थिए। यसवर्ष सुदूरपश्चिममा सरदरभन्दा बढी वर्षा हुने र तापक्रम बढ्ने बताइएको छ। वर्षाबाट कैलाली, कञ्चनपुर, डोटी र अछाम बढी प्रभावित हुने बैठकमा जनाइएको थियो। यसैगरी, सरदरभन्दा बढी तापक्रमबाट अछाम र बाजुरा प्रभावित हुने बताइएको छ। बैठकमा आन्तरिक मामिला तथा कानुनमन्त्री हीरासिंह सार्की, मन्त्रालयका सचिव, प्रमुख जिल्ला अधिकारीहरू, साझेदार निकायका प्रमुख तथा प्रतिनिधिको उपस्थिति रहेको थियो। """
विपत् व्यवस्थापनमा आवश्यक पूर्वतयारी छ,"""६९ वर्षीय हिरा सार्की सुदूरपश्चिम प्रदेशको वामपन्थी आन्दोलन र दलित अधिकारका पक्षमा लड्ने चर्चित नाम हो । सरकारी सेवामा जाने चाहना राखेका नेता सार्की कञ्चनपुर महेन्द्रनगरको एक विद्यालयमा अङ्ग्रेजी शिक्षकले दलितले पढ्नु हुन्न भन्दै पछाडिको बेन्चमा बसाउन थालेपछि विभेदविरुद्ध लड्नकै लागि राजनीतिमा लाग्नुभयो । विगतमा एमाले केन्द्रीय सदस्यसमेत भइसक्नुभएका  नेता सार्की विसं २०७९ मा प्रदेश सभा सदस्य हुनुभएको थियो । करिब एक वर्षदेखि आन्तरिक मामिला तथा कानुनमन्त्री रहनुभएका सार्कीसँग गोरखापत्र दैनिकका प्रदेश संयोजक प्रकाशविक्रम शाह एवं चौमाला समाचारदाता नीराजन परियारले मन्त्रालयगत काम कारबाहीका बारेमा गर्नुभएको कुराकानी :  सुदूरपश्चिम प्रदेशमा कानुन निर्माणले तीव्रता लिएन, आमसञ्चार ऐनमा पनि ढिलाइ भयो भन्ने गुनासो आइरहेको छ । यस्तो किन भइरहेको छ ? –अहिलेसम्म प्रदेशमा ६४ वटा कानुन बनिसकेका छन् । आवश्यक भयो भने अरू थप कानुन पनि बनाउन सक्छौँ । अहिले आमसञ्चार विधेयक तयारी अवस्थामा छ । चालु अधिवेशनमा यसलाई छलफल गराएर पास गर्ने तयारीमा छौँ । केही ऐन पनि पारित हुने क्रममा छन् । सङ्घीय सरकारका केही कानुन नबनेका कारणले पनि प्रदेश कानुन निर्माण प्रभावित भएको हो ।   सङ्घीय सरकारले कानुन नबनाउँदा के समस्या झेल्नुभएको छ ? –सङ्घ संस्थाको ऐन भएको भए हामीलाई काम गर्न एकदम सहज हुन्थ्यो । यो सङ्घीय सरकारले चाँडो गरिदिएको भए हुन्थ्यो । प्रहरी समायोजनको काम नहुँदा हामीलाई कठिनाइ छ । बजेट र कर्मचारीको अभावले पनि कैयौँ काम अगाडि बढ्न सकेको अवस्था छैन । सचिव नहुने समस्या पनि पटक पटक हुन्छ । त्यही कारणले पनि धेरै काम रोकिएका छन् ।   सुदूरपश्चिम प्रदेशको सुरक्षा अवस्था सुधार गर्न के के काम गरिरहनुभएको छ ? सुरक्षा अवस्थाको कुरा गर्ने हो भने अहिले हामीले बोर्डर पोस्ट स्थापना गर्न सकेका छैनौँ र भएकालाई पनि व्यवस्थापन गर्न सकिराखेको अवस्था छैन । हाम्रा सुरक्षाकर्मी अहिले पालमुनि बसेर काम गरिरहेका छन् । मैले अघिल्लो वर्षदेखि कैलाली, कञ्चनपुरदेखि डडेलधुरा, बैतडी, दार्चुलासम्म भवन बनाउने भनेर अघि बढेको छु । अहिले जग्गाका कारणले गर्दा काम अगाडि बढ्न सकेको छैन । धेरै सीमानाकामा ठाउँमा भवन बन्ने अवस्था पनि रहेका छैन । सङ्घीय सरकारले पनि यसका लागि पहल लिनुपर्ने हो । सुरक्षा प्रमुख विषय हो तर सुरक्षाकर्मी नै आफैँ सुरक्षित छैनन् भने सुरक्षा व्यवस्था कहाँबाट कायम हुन्छ ? अहिले बजेट पनि घटेर आएका कारणले पनि धेरै काम गर्ने अवस्था पनि छैन् । विगतमा सवारीसाधन, प्रहरी भवन निर्माणमा पनि काम गरेका छौँ ।   प्रदेशमा लागुऔषध दुव्र्यसनी नियन्त्रणका लागि के के काम गरिरहनुभएको छ ? –अहिलेका प्रायः युवा लागुऔषध दुव्र्यसनीमा लागेको पाइन्छन् । लागुऔषध सेवन हाम्रो प्रदेशमा विकराल समस्याका रूपमा देखा परिरहेको छ । त्यसलाई रोक्न प्रदेश सरकारले जनचेतनालगायताका कार्यक्रम गरिरहेको छ । साथै आन्तरिक तथा कानुन मन्त्रालयले सहिद लोकराज ढकाल दुव्र्यसनी कार्यक्रम अन्तर्गत बजेटसमेत छुट्याएर सचेतनामूलक कार्यक्रम गर्दै आएको छ । यो कार्यक्रम कैलालीबाहिरका अरू आठ जिल्लामा पनि विस्तार गर्दै छौँ । लागुऔषधको कारोबार र दुव्र्यसनी रोक्न नौ वटै जिल्लामा प्रहरीमार्फत स्थानीय तहसँग समन्वय गरेर अभियान थालेका छौँ । विद्यालयमा पनि विद्यार्थीलाई यो विषयमा प्रशिक्षण दिने काम भइरहेको छ ।   सुदूरपश्चिम प्रदेशमा भूकम्प जोखिम रहेको तथा बाढी, पहिरो, हावाहुरी जस्ता प्रकोप पनि यो प्रदेशले खेप्दै आएको छ । विपत्को पूर्वतयारीमा के के काम गरिरहनुभएको छ ? –सुदूरपश्चिम प्रदेशमा यस वर्ष विगतको तुलनामा मनसुन बढी सक्रिय हुन सक्ने अनुमान गरिएको छ । यसबेला हुन सक्ने सम्भावित विपत्लाई लिएर कैलाली कञ्चनपुरका विपत् सम्पर्क व्यक्तिलाई तालिम दिएका छौँ । विशेष गरी पहाडी जिल्लामा पहिरोको जोखिम बढी हुन्छ भने तराईका क्षेत्रमा डुबानको समस्या हुन्छन् । प्रदेश सरकारले यस वर्ष विपत् व्यवस्थापनका लागि आवश्यक पूर्वतयारी गरिरहेको छ । आवश्यक सामग्री खरिददेखि जिल्लास्तरबाट हुने तयारी पनि भइरहेको छ । तराईका क्षेत्रमा भने बर्सातको समयमा डुबानको समस्या बढी देखिने गरेको छ । विशेष गरी कैलाली, कञ्चनपुरका विभिन्न बस्ती डुबानमा पर्ने गरेका छन् । नदी कटान हुँदा बाढी मानवबस्तीमा पस्नेलगायतका समस्या तराईका क्षेत्रमा देखिने गरेका छन् । सुदूरपश्चिम प्रदेश सरकारले विपत् व्यवस्थापन गर्न आवश्यक सामग्री तथा अन्य तयारीका लागि सरोकारवाला निकायसँग छलफल गरेको छ । विपत् पीडितको राहत उद्धारका लागि सङ्घीय, स्थानीय सरकार र विकास साझेदारसँग मिलेर प्रदेश सरकारसँग काम गरिरहेका छौँ । अहिलेसम्मको वैज्ञानिक अनुसन्धान अनुसार भूकम्प आउने समय र यसको केन्द्रविन्दु भूकम्प आउनुपहिले नै निश्चित गर्न सकिँदैन भन्ने छ । भूकम्पबाट सुरक्षित संरचना निर्माण गर्नु र यसका लागि पूर्वतयारीको अवस्थामा रहनु नै यसको क्षतिबाट बच्ने उपाय हो । भूकम्प रोक्न नसकिने प्राकृतिक प्रक्रिया भए पनि जोखिम न्यूनीकरण तथा पूर्वतयारीका लागि गृह मन्त्रालय अन्य सङ्घ संस्थाबाट आवश्यक सामग्री प्राप्त भएको छ । त्यसलाई अहिले गोदाममा सुरक्षित राखेका छौँ । प्रदेश सरकारले खरिद गरेको सामान जिल्ला प्रशासन कैलाली र बैतडीको खोड्पेमा केही सामान राखेका छौँ । प्रदेश सरकार आफ्नो क्षमताले भ्याएसम्म आफैँ नसकेका कुरामा अन्य सङ्घ संस्थाबाट पनि सहयोग लिन तयार छौँ । विपत्  हेलिकोप्टर आवश्यक हुन्छ त्यसका लागि हाम्रो प्रदेशमा हेलिकोप्टर आवश्यक हुन्छ । त्यसका लागि सुदूरपश्चिमलाई हेर्नका लागि कर्णाली प्रदेशको सुर्खेतमा सेनाको हेलिकोप्टर तयार अवस्थामा रहेछ । प्रदेश विपत् प्राधिकरणको पनि गठन गर्ने कुरा अगाडि बढेको छ ।   सुदूरपश्चिम प्रदेशमा दलित, महिलामाथि विभेद तथा छाउपडीलगायतका विभिन्न खालका कुरीति नियन्त्रणका लागि सरकारले के गरिरहेको छ ? –प्रकृतिले मानिस जन्मिने र मर्ने बनाएको भए पनि दलित भएर जन्मेकै आधारमा छुवाछुत र भेदभाव भोग्नुपर्ने स्थिति कायमै रहेको छ । दलित जाति आफू मानव भएर स्वतन्त्रपूर्वक जिउन पाएका छैनन् । मान्छे भएर जन्मेपछि स्वतन्त्र ढङ्गले बाँच्न र राज्यद्वारा प्रदत्त अधिकारको समान उपभोग गर्न पाउनु सबै मानवको नैसर्गिक अधिकार हो तर नेपाली समाजमा भने दलित भएर जन्मेकै आधारमा ऊ आफ्नै अधिकारबाट वञ्चित हुनु परेको छ । यो देख्दा सामान्य लाग्ने तर अनुभूति गर्दा र भोग्दा अत्यास लाग्ने समस्या हो । दलितले बर्सौंदेखि भोग्न बाध्य छुवाछुतको समस्या झन् पीडादायक छ । एउटै समाजमा बसेर पनि दलित हुनुका कारण मानव भएर बाँच्न हैसियतसम्म पाएका छैनन् । जातीय छुवाछुतसम्बन्धी कुरालाई कम गर्न र यसलाई हटाउनका लागि प्रयास गरेको छु । महिला हिंसालगायतका कुरीति हटाउन पनि काम गरिरहेका छौँ । छुवाछुत देखिने गरेर देखिँदैन तर पनि छुवाछुत रहेको छ । जातीय विभेद गर्नु हुँदैन र यसलाई अन्त्य गर्नु पर्छ जस्तो भन्छौँ तर  दलितलाई घर भाडामा दिँदैनन् । त्यसै कुरालाई ध्यान दिएर मैले विपन्न उत्पीडित समुदायका विद्यार्थीका लागि कैलाली, कञ्चनपुरमा छात्रावासको व्यवस्थाका लागि पहल गरिरहेको छु । सायद आउने बजेटमा त्यो व्यवस्था हुन्छ होला ।   सञ्चार सम्बद्ध मन्त्रालय भएकाले अबको बजेटमा सञ्चारकर्मीका लागि के के गर्न खोजिरहनुभएको छ ? –पत्रकारको क्षमता अभिवृद्धिका लागि हामीले पत्रकार महासङ्घसँग मिलेर विभिन्न कार्यक्रम गरिरहेका छौँ । स्थानीय मिडियालाई बचाउनका लागी पनि हामीले केही पहल गरेका छौँ । अहिले लोककल्याणकारी विज्ञापन दिइरहेका छौँ । केही मात्रामा भए पनि यसले थोरै सहयोग पुग्छ भनी विश्वास लिएका छौँ । नेपाल पत्रकार महासङ्घको भवन निर्माण गरेका छौँ । सरकारी सञ्चार माध्यमसँग पनि मिलेर काम गरेका छौँ । यी सबै काम अबको बजेटमा पनि पार्ने प्रयासमा छौँ ।  """
६३ वर्षीया महिलाको अण्डाशयको शल्यक्रिया,"""नौरते नेपाली जुम्ला, असार ९ गते । तातोपानी गाउँपालिका–७ जुम्लाकी ६३ वर्षीया महिलाको अण्डाशयको  शल्यक्रिया भएको छ । कर्णाली स्वास्थ्य विज्ञान प्रतिष्ठान शिक्षण अस्पताल जुम्लामा जुम्लाकी ६३ वर्षीया महिलाको अण्डाशयको   शल्यक्रिया भएको हो । प्रतिष्ठानका प्रसूति तथा स्त्रीरोग विशेषज्ञ चिकित्सक कविता साहका अनुसार उहाँका पाठेघरको अण्डाशयमा ट्युमर पलाएको थियो ।  चिकित्सकका अनुसार परीक्षण गर्दा ट्युमर पत्ता लगाएपछि शल्यक्रिया गरिएको हो । उहाँको शल्यक्रिया कर्णाली स्वास्थ्य विज्ञान प्रतिष्ठान शिक्षण अस्पताल जुम्लाका प्रसूति तथा स्त्रीरोग विशेषज्ञ चिकित्सकले गर्नुभएको हो । कर्णाली स्वास्थ्य विज्ञान प्रतिष्ठानका स्त्रीरोग तथा शल्यक्रिया टोली, एनेस्थेसिया टोली र कर्मचारीको संयोजनले शल्यक्रिया सम्पन्न भएको उहाँले जानकारी दिनुभयो । के कारणले ट्युमर भएको हो भनेर जाँच गर्न नमुना परीक्षणका लागि पठाएको अस्पतालले जनाएको छ ।  रिपोर्टपछि मात्र थप उपचार आवश्यक पर्ने नपर्ने भन्ने विषयमा निर्णय गर्ने अस्पतालको भनाइ छ । """
छुट्टाछुट्टै सवारी दुर्घटनामा १३ जना घाइते,"""राजु लामिछाने रुकुमपश्चिम, असार १० गते । रुकुमपश्चिममा छुट्टाछुट्टै स्थानमा भएका चार दुर्घटनामा १३ जना घाइते भएका छन् । सोमबार र मङ्गलबार जिल्लाका चार स्थानमा दुर्घटना भएकाे हो । जिल्ला प्रहरी कार्यालयका अनुसार मङ्गलबार बिहान मुसीकोट नगरपालिका १ रातामाटाबाट खलङ्गा बजार आउँदे गरेको रा ४ प ७८८२ नम्वरको स्कुटर पातुखोलामा दुर्घटना हुँदा दुई जना घाइते भएका छन् । कार्यालयका सूचना अधिकारी प्रहरी निरीक्षक हरिप्रसाद पुनका अनुसार स्कुटर अनियन्त्रित भई सडकमा पल्टिँदा मुसीकोट नगरपालिका ५ निवासी ५० वर्षीय चालक केवलसिंह दमाई र वडा नम्वर १ निवासी ३६ वर्षीया पुष्पा शाही घाइते हुनुभएको हो । दमाईको बायाँ हात र खुट्टामा र शाहीको बायाँ खुट्टामा चोट लागेकाे छ । उहाँहरुलाई उपचारका लागि जिल्ला अस्पताल सल्लेमा लिइएको छ । त्यसैगरी गएराती मुसीकोट नगरपालिका १ सल्लेबाट खलङ्गा आउँदै गरेको रा १ त २९२० नम्वरको ट्याक्टर सल्लेमा मोड्ने क्रममा अनियन्त्रित भई दुर्घटना हुँदा चालक घाइते भएको हो । मुसीकोट नगरपालिका ७ निवासी २२ वर्षीय मोहन पुन घाइते हुनुभएको प्रहरीले जनाएको छ । पुनको टाउको, अनुहार  र दुबै हातमा चोट लागेको छ । उहाँको पनि जिल्ला अस्पतालमा उपचार भइरहेको छ । सोमबार बेलुका रुकुमपश्चिमको बाँफिकोट गाउँपालिका ४ सालगारिमा भएको जिप दुर्घटनामा पाँच जना घाइते भएका छन् । रुकुमपूर्वको सिस्ने गाउँपालिका ४ धादिङस्थित जनप्रिय माविबाट शैक्षिक भ्रमणका लागि आएको लु १ ज २४७० नम्बरको जिप स्यार्पुताल पुगेर फर्कँदै गर्दा ब्रेक फेल हुँदा पाँच जना घाइते भएको प्रहरीले जनाएको छ । घाइते हुनेहरुमा सिस्ने गाउँपालिका ४ दादिङ निवासी १५ वर्षीया एसोधा घर्ती, सोही स्थानकी ४१ वर्षीया रामकुमारी बुढा, ५० वर्षीय नरहरि पुन, ४२ वर्षीय गणबहादुर विक र ३२ वर्षीया समीक्षा घर्ती रहेको प्रहरी निरीक्षक पुनले जानकारी दिनुभयो । घाइतेमध्ये तीन जनालाई छिनखेतस्थित कुसारी मेडिकलमा सामान्य उपचारपछि डिस्चार्ज गरिएको छ भने दुई जनालाई थप उपचारका लागि जिल्ला अस्पताल सल्ले ल्याइएको छ । त्यसगैरी सोमबार दिउँसो मुसीकोट नगरपालिका ४ बैरागीठाँटी नजिकै ट्याक्टर र अटो दुर्घटना हुँदा पाँच जना घाइते भएका छन् । प्रहरीका अनुसार घाइते हुनेहरुमा त्रिवेणी गाउँपालिका २ सिम्रुतु निवासी २२ वर्षीय ट्याक्टर चालक अजय पुन मगर, त्रिवेणी गाउँपालिका ७ निवासी ४२ वर्षीय अटो चालक कृष्णबहादुर ओली, सोही गाउँको सेनाखर्क निवासी ३२ वर्षीय राकेश बुढाथोकी, मुसीकोट नगरपालिका ११ निवासी ३२ वर्षीय नवराज सार्की र उहाँकी ४ वर्षीया छोरी जेनिशा सार्की छन् । घाइतेहरुलाई तत्कालै उद्धार गरेर सोलाबाङस्थित कर्ण मेडिकलमा उपचार गरिएको थियो । आठबिसकोट नगरपालिका ९ राडीबजारबाट सिम्रुतुतर्फ जाँदै गरेको रा १ त ५०५८ नम्वरको ट्याक्टरले सोही दिशातर्फ आउँदै गरेको लु.प्र. ०२००१ ह ०४६६ ननम्वरको अटोलाई ठक्कर दिँदा दुर्घटना भएको प्रहरीले जनाएको छ । """
लोकसेवा तयारी विशेष : वस्तुगत प्रश्नोत्तर,"""१.  मानव विकास प्रतिवेदन, २०२५ मा नेपाल कति औँ स्थानमा रहेको छ ?  १४५ औँ – संयुक्त राष्ट्रसङ्घीय विकास कार्यक्रम (युनडिपी) ले सन् २०२५ जुन १० मा सार्वजनिक गरेको सो प्रतिवेदन अनुसार नेपाल ०.६२२ सूचकाङ्कसहित १४५ औँ स्थानमा रहेको । – पछिल्लो ३५ वर्षमा नेपालको मानव विकास सूचकाङ्कमा ५४ प्रतिशतको वृद्धि भएको पनि प्रतिवेदनमा उल्लेख रहेको । – मानव विकास सूचकाङ्कमा नेपाल मध्यम खालको मानव विकास भएका मुलुकको सूचीमा रहेको ।  २. अन्तर्राष्ट्रिय स्तरको ‘आइरिस’ प्रमाणपत्र प्राप्त गर्ने नेपालको पहिलो मेनपावर कम्पनी कुन हो ?  आइएमआर (इन्टरनेसनल मेनपावर रिक्रुटमेन्ट) – वैदेशिक रोजगारी क्षेत्रमा पारदर्शिता, न्यायोचित प्रक्रिया र श्रमिक अधिकारको संरक्षण सुनिश्चित गरेको भन्दै आइएमआरलाई अन्तर्राष्ट्रिय भर्ना एकीकृत प्रणाली (आइरिस) को प्रमाणपत्र प्रदान (२०८२ जेठ २६) गरिएको । – आइरिसका अनुसार हालसम्म यो प्रमाणपत्र पाउने ५ वटा (नेपाल, सिङ्गापुर, पोल्यान्ड, केन्या, मेक्सिकोका एक–एक) मात्रै मेनपावर कम्पनी रहेका । ३. इजरायल र इरानबिच युद्धको सुरुवात कहिले भएको हो ?  सन् २०२५ जुन १३ – जुन १३ मा इजरायलले इरानका आणविक केन्द्र र शीर्ष सैन्य अधिकारी लक्षित गर्दै अचानक आक्रमण सुरु गरेपछि दुई देशबिच लडाइँ सुरु भएको । – इरानको इस्लामिक रिभोलुसनरी गार्ड कोप्र्सले इजरायलले आक्रमण जारी राखे आफ्ना आक्रमण थप बढाउने चेतावनी दिएको । ४. विसं २०८२ असार १ मा सात वटै प्रदेशद्वारा आव २०८२/८३ का लागि कुल कति राशिको बजेट प्रस्तुत गरियो ?  रु. दुई खर्ब ८७ अर्ब ७० करोड सातै प्रदेशको बजेट (२०८२/८३) : सङ्क्षिप्त झलक बागमती प्रदेश : – कुल बजेट : रु. ६७ अर्ब ४७ करोड ७३ लाख – चालुतर्फ : रु. २६ अर्ब चार करोड ४७ लाख (३८.६०५) – पुँजीगत तर्फ : रु. ४१ अर्ब ४३ करोड २६ लाख (६१.४०५) कोशी – कुल बजेट : ३५ अर्र्ब ८७ करोड ९९ लाख – चालु : १८ अर्ब ६७ करोड ३३ लाख (५२.०४ प्रतिशत) – पुँजीगततर्फ : १७ अर्व १० करोड ६५ लाख (४७.६८ प्रतिशत) – वित्तीय व्यवस्थातर्फ : रु. १० करोड (०.२८ प्रतिशत) मधेश – कुल बजेट : ४६ अर्ब ९८ करोड ३३ लाख – चालुतर्फ : १६ अर्ब ७२ करोड पाँच लाख (३५.५९ प्रतिशत) – पुँजीगततर्फ : ३० अर्ब २६ करोड २८ लाख (६४.४१ प्रतिशत) गण्डकी – कुल बजेट : रु. ३१ अर्ब ९७ करोड ९९ लाख – चालुतर्फ : रु. १२ अर्व ६३ करोड ६६ लाख (३९.५२ प्रतिशत) – पुँजीगततर्फ : रु. १९ अर्ब नौ करोड ३३ लाख (५९.७१ प्रतिशत) – वित्तीय व्यवस्थातर्फ : रु. २५ करोड (०.७८ प्रतिशत) लुम्बिनी – कुल बजेट : रु. ३८ अर्ब ९१ करोड – चालुतर्फ : रु. १२ अर्ब एक करोड ४७ लाख (३०.८८ प्रतिशत) – पुँजीगततर्फ : रु. २३ अर्ब ४७ करोड १४ लाख (६०.३२ प्रतिशत) – वित्तीय व्यवस्थातर्फ : रु. तीन अर्ब ४२ करोड ३७ लाख (८.८०प्रतिशत) कर्णाली – कुल बजेट : रु. ३२ अर्ब ९९ करोड ६६ लाख – चालुतर्फ : रु. सात अर्ब ७९ करोड ९१ लाख (२३.६३ प्रतिशत) – पुँजीगततर्फ : रु. १९ अर्ब ९८ करोड २९ लाख (६०.५६ प्रतिशत) – वित्तीय व्यवस्थातर्फ : रु. ६१ करोड ५० लाख (१.८६ प्रतिशत) वित्तीय हस्तान्तरण : रु. चार अर्ब ५९ करोड ९८ लाख (१३.९४ प्रतिशत) सुदूरपश्चिम –कुल बजेट : रु. ३३ अर्ब ४७ करोड ६० लाख –चालुतर्फ : रु. १० अर्ब २० करोड ८१ लाख (३०.४९ प्रतिशत) –पुँजीगततर्फ : १९ अर्ब ८३ करोड दुई लाख (५९.२४ प्रतिशत) –वित्तीय व्यवस्थातर्फ : रु. एक करोड (०.०३ प्रतिशत) –वित्तीय हस्तान्तरण : रु. तीन अर्ब ४२ करोड ७७ लाख (१०.२४ प्रतिशत) ५. हालै (विसं २०८२ जेठ) आइएसओ २१००१ गुणस्तर प्रमाणपत्र प्राप्त गर्न सफल विद्यालय कुन हो ?  नीलकण्ठ बालमन्दिर माध्यमिक विद्यालय (धादिङ) – आइएसओ २१००१ गुणस्तर प्रमाणपत्र प्राप्त गर्ने सो विद्यालय नेपालको दोस्रो सामुदायिक विद्यालय बनेको । ६. भेरी–१ अर्धजलाशययुक्त जलविद्युत् आयोजनाको विद्युत् उत्पादन क्षमता कति रहेको छ ?  २७० मेगावाट – जाजरकोटको नलगाढ नगरपालिका र रुकुम पश्चिमको आठविसकोट नगरपालिका बिच रहेको भेरी नदीमा सो जलविद्युत् आयोजना निर्माण हुने भएको । – निर्माण सम्पन्न अवधि : पाँच वर्ष । – लागत अनुमान : रु. ४६ अर्ब – उक्त आयोजना स्थलमा पुग्न मुख्य बाटोबाट ११ किलोमिटरको सहायक बाटो निर्माण गर्नुपर्ने जनाइएको । – नदीमा तीन वटा बेलिब्रिजसमेत निर्माण गर्नुपर्ने भएको । ७. नेपाल राष्ट्र बैङ्कले विसं २०८२ जेठ २७ मा सार्वजनिक गरेको देशको वर्तमान आर्थिक तथा वित्तीय स्थितिसम्बन्धी प्रतिवेदन अनुसार गत वैशाखमा मुद्रास्फीति कतिमा झरेको छ ?  २.७७ प्रतिशत – आर्थिक गतिविधि शिथिल हुँदा उपभोक्ता मूल्य वृद्धिदर पाँच वर्ष पछि कै न्यून विन्दुमा झरेको । – राष्ट्र बैङ्कका अनुसार २०७७ माघमा उपभोक्ता मूल्य वृद्धिदर २.७७ प्रतिशतमा झरेको थियो । कोभिड–१९ को महामारीका कारण आर्थिक गतिविधि ठप्प हुँदा बजारमा वस्तु तथा सेवाको माग घटेपछि मुद्रास्फीति न्यून विन्दुमा झरेको थियो । ८. आमाको नामबाट मात्र पनि नागरिकता दिइने विधेयक प्रतिनिधि सभाको राज्य व्यवस्था तथा सुशासन समितिबाट कहिले पारित भएको हो ?  विसं २०८२ जेठ २७ ९. धिमाल युवा प्रतिभा पुरस्कार २०८२ कसलाई प्रदान गरियो ?  डा. सजना धिमाल – धिमाल समुदायबाट पहिलो चिकित्सक बन्न सफल डा. सजनालाई सो पुरस्कारबाट सम्मान गरिएको । – हरेक वर्ष असार २ गते सिरिजात पर्व समापनका अवसरमा सो पुरस्कारबाट एक जना युवा प्रतिभालाई सम्मान गरिँदै आएको । १०. राष्ट्र बैङ्कले २०८२ जेठ २७ मा सार्वजनिक प्रतिवेदन अनुसार गत वैशाखमा मात्र नेपालमा कति विप्रेषण भित्रिएको छ ?  रु. एक खर्ब ६५ अर्ब ३० करोड – मासिक रूपमा तुलना गर्दा वैशाखमा भित्रिएको रेमिट्यान्स हालसम्मकै सबैभन्दा बढी हो । आव २०८१/८२ को १० महिनाको अवस्था शोधनान्तर बचत : रु. चार खर्ब ३८ अर्ब विप्रेषण : रु. १३ खर्ब ५६ अर्ब कुल विदेशी मुद्रा सञ्चिति : रु. २५ खर्ब १२ अर्ब ११. विश्वको पहिलो वैदिक घडी कुन हो ?  विक्रामादित्य वैदिक घडी – भारतको मध्यप्रदेशस्थित उज्जैनमा रहेको । – समय गणना मान ३० घण्टा एक दिन एवं १ घण्टा ४८ मिनेट रहेको । – यस घडीको उद्घाटन सन् २०२४ फेब्रुअरी २९ मा भारतीय प्रम नरेन्द्र मोदीद्वारा गरिएको । १२. पहिलो नेपाली एनिमेटेड फिचर फिल्म कुन हो ?  सलिना (तेजसराज जोशी निर्देशित) १३. नेपालका प्रथम महालेखा परीक्षक को हुन् ?  चन्द्र बहादुर थापा १४. अनुसूचीको व्यवस्था नभएको नेपालको संविधान कुन हो ?  नेपाल अधिराज्यको संविधान, २०१५ १५. धेरै गजुर भएको मन्दिर पाटनको कृष्ण मन्दिर हो भने गजुर नै नभएको मन्दिर कुन हो ?  अशोक विनायक १६. आन्तरिक राजस्व विभागले केन्द्रीय विजक प्रणालीको सुरुवात कहिलेदेखि गरेको हो ?   विसं २०७४ मङ्सिर १ १७. आणिविक हतियारमा प्रतिबन्ध लगाउनेसम्बन्धी संयुक्त राष्ट्रसङ्घीय सन्धि औपचारिक रूपमा कहिलेदेखि कार्यान्वयनमा आएको हो ?  सन् २०२१ जनवरी २२ १८. नेपाल विश्व पर्यटन सङ्गठन (युएनडब्लुटीओ) को सदस्य कहिले बनेको हो ?  सन् १९७५ १९. लोक सेवा आयोगको स्थापना कहिले भएको हो ?  विसं २००८ असार १ – ‘नेपाल पब्लिक सर्भिस कमिसन’ नामबाट २००८ साल असार १ गते लोकसेवा आयोगको विधिवत् स्थापना भएको । २०.  उपप्रधानमन्त्रीले को समक्ष शपथ लिनुपर्ने प्रावधान रहेको छ ?  राष्ट्रपति प्रस्तुतकर्ता : टङ्क केसी  """
एसइईपछि विद्यार्थीको रोजाइ,"""शिक्षा क्षेत्रमा फलामे ढोका मानिने एसएलसीलाई समाजले महत्वका साथ हेर्ने गर्दथ्यो । एसएलसीको फेरिएको रूप एसइईको नतिजाले विद्यार्थी, अभिभावक, विद्यालय, समाज र राज्यको ध्यान केन्द्रित गरिरहेकै छ, जुन आवश्यक पनि हो । एसएलसीको तुलनामा हालको एसइईको मूल्य केही कमजोर भएको महसुस हुन्छ । एसइईलाई राज्यले सङ्घीय नभई प्रदेशगत रूपमा सञ्चालन गर्ने प्रस्ताव गर्दै छ । यसको औचित्य नभएको बहस चलाउनेहरू पनि छन् । विद्यार्थीले प्रत्येक तहको परीक्षालाई महत्वका साथ लिएमा मात्र गुणात्मक शिक्षाको कल्पना गर्न सकिन्छ । गुणात्मक शिक्षा भनेको निरन्तर मेहनतको परिणाम हो । यो वा त्यो कक्षाको परीक्षाको महìव छैन भन्ने कुनै पनि तर्क विद्यार्थीका लागि हानिकारक हुन्छ । गुणस्तरीय शिक्षाका लागि निरन्तरको अध्ययन, मेहनत तथा खोजको संस्कार जरुरी हुन्छ । यसलाई खण्डीकृत गरियो भने आवश्यक पर्नेबित्तिकै जोड्न कठिन हुन्छ । जुनसुकै तहको परीक्षा पनि विद्यार्थीका लागि तनावपूर्ण बन्न जान्छ । राज्यले सकेसम्म प्रत्येक कक्षाका शैक्षिक प्रमाणपत्रलाई महत्वपूर्ण मानी सोही अनुसारको सन्देश प्रवाह गर्नु पर्छ । यसै सन्दर्भमा प्रसिद्ध अमेरिकन मनोवैज्ञानिक एवं शिक्षाविद् बेन्जामिन ब्लुमको भनाइ सम्झनु आवश्यक छ, “हरेक कक्षामा सिकाइको सफलताका लागि मूल्याङ्कन र सुधार निरन्तर हुनु पर्छ । कुनै कक्षा बेवास्ता गर्नु हुँदैन ।” नेपालको संविधानले प्रत्येक नागरिकलाई विद्यालय शिक्षा निःशुल्क पाउने सुनिश्चित गरेको छ । संविधानमा लेखिएको १० वर्ष पूरा हुन लाग्दासमेत कमजोर आर्थिक स्रोतका कारण अहिलेसम्म ११ र १२ कक्षाका लागि कुनै पनि विद्यालयमा स्थायी दरबन्दी सिर्जना गर्न सकिएको छैन । केवल अस्थायी, राहत तथा अनुदानबाट मात्र कक्षा सञ्चालन गर्दै आइराखिएको छ । संस्थागत विद्यालयमा रहेका विद्यार्थीको समेत जिम्मेवारी लिनु परेमा राज्यले ठुलो आर्थिक व्ययभार लिनुपर्ने देखिन्छ जुन हालको आर्थिक अवस्थाले धान्न सकिने देखिँदैन । शिक्षा तथा प्रविधि मन्त्रालय अन्तर्गत रहेको शिक्षा तथा मानव स्रोत विकास केन्द्र–२०८१ को फ्ल्यास रिपोर्ट अनुसार देशमा सञ्चालित माध्यमिक विद्यालयमध्ये ३८ प्रतिशत (चार हजार ३२९ विद्यालय ) संस्थागत र त्यसमध्ये सबैभन्दा बढी बागमती प्रदेशमा मात्र एक हजार ५९७ माध्यमिक विद्यालय र त्यसमा पनि काठमाडौँ उपत्यकामा ज्यादा बढी र कक्षा ११ र १२ सञ्चालित अझ बढी देखिन्छ । कक्षा ११ र १२ मा भर्ना भएका जम्मा छ लाख ७३ हजार ८८५ विद्यार्थीमध्ये ३३ प्रतिशत विद्यार्थी संस्थागत विद्यालयमा भर्ना हुने गरेका छन् । जसमा १८.८ प्रतिशत (एक लाख २६ हजार ६९० विद्यार्थी) विज्ञान विषय र बाँकी ८१.२ प्रतिशत (पाँच लाख ४७ हजार १९५ विद्यार्थी) अन्य विषय पढ्ने गरेको देखिन्छ । विज्ञान विषय पढ्ने विद्यार्थीमध्ये करिब ५० प्रतिशतभन्दा बढी विद्यार्थी काठमाडाँै उपत्यकामा मात्रै भर्ना हुन्छन् । त्यसमध्येका करिब ९० प्रतिशतभन्दा बढी विद्यार्थी संस्थागत विद्यालयमा अध्ययन गर्छन् । यति ठुलो सङ्ख्यामा विद्यार्थी विज्ञान विषय पढ्न काठमाडौँका संस्थागत विद्यालयमा भर्ना भए पनि राज्यका तर्फबाट गरिनुपर्ने नियमन हुन नसक्नु, अभिभावक आफ्नो छोराछोरीको चाहनाभन्दा आफ्नो चाहना अनुसारको विषय पढोस् भन्ने सोचाइ राख्नु, विद्यार्थी विद्यालयको अनावश्यक भौतिक सुविधा तथा विज्ञापनका प्रभावमा पर्नु आदि यसका समस्या पनि हुन् । उल्लेखित समस्या समाधान गर्न सबै पक्षले आआफ्नो ठाउँबाट जिम्मेवारी वहन गर्न सकेमा राज्यको मुख्य प्राविधिक जनशक्ति उत्पादन गर्ने पूर्वाधारलाई व्यवस्थित गर्न सकिन्छ । कक्षा ११ मा भर्ना हुने १६/१७ वर्ष उमेर समूहका बालबालिकाको मनोवैज्ञानिक अवस्था किशोरावस्थाको अन्तिम चरणमा पर्ने भएकाले यस अवधिमा उनीहरू शारीरिक, मानसिक, सामाजिक र भावनात्मक रूपमा तीव्र परिवर्तनको अनुभव गरिरहेका हुन्छन् । यसैको प्रभावस्वरूप उनीहरूको व्यवहार, निर्णय क्षमता, सामाजिक सम्बन्ध तथा आत्म पहिचानको निर्माणमा विभिन्न मनोवैज्ञानिक पक्षले प्रभाव पारिरहेको हुन्छ । यस विषयमा प्रसिद्ध मनोवैज्ञानिक जिन पियाजेको भनाइ मनन गर्नु पर्छ, “१६–१७ वर्ष उमेर समूहका बालबालिका सैद्धान्तिक सोच र तर्क गर्न सक्छन् तर भावना र आवेगमा चल्ने सम्भावना उच्च हुन्छ ।” यस्तो अवस्थामा मानवीय मनोवैज्ञानिक कार्ल रोगर्स भन्छन्, “भावना र आवेगमा चल्ने किशोरकिशोरीलाई निर्णयमा मार्गदर्शन चाहिन्छ, जबरजस्ती होइन । उनीहरूका कुरा सुन्ने र स्वीकृति दिने वातावरण आवश्यक हुन्छ ।” २०८२ सालको एसइईको परीक्षाफल यही असार महिनाको तेस्रो हप्ता प्रकाशित हुने कुरा अनौपचारिक जानकारीमा आएको छ । परीक्षाफल प्रकाशित भएपछि काठमाडौँ उपत्यकामा विद्यार्थी भित्र्याउन अस्वाभाविक वातावरण सिर्जना हुने गर्छ, यसलाई राज्यले नियमन तथा अनुगमनका साथ व्यवस्थित गरिनु अनिवार्य हुन्छ । राज्यको भूमिका : यो उमेर समूहका बालबालिका अत्यन्त संवेदनशील हुने भएकाले पाठ्यक्रम र पाठ्यपुस्तकबाहेक खुला संवादको व्यवस्था, सकारात्मक सोचको विकास, मिडिया चेतना, कौशल विकास, व्यक्तिगत परामर्श अनिवार्य हुने हुनाले ठुलो समूहमा विद्यार्थीलाई राखेर पढाउनु राम्रो मानिँदैन । व्यक्तिगत निगरानी तथा परामर्श चाहिने उमेरमा विद्यार्थी यसबाट वञ्चित हुँदा मार्गनिर्देशनको अभावमा बालबालिका गलत बाटोमा लागेका प्रशस्तै उदाहरण भेटिन्छन् । त्यसैले राज्यले जिम्मेवारी महसुस गरी विश्वविद्यालयले क्याम्पस सञ्चालनको अनुमति दिँदा विभिन्न कार्यक्रम सञ्चालनमा विद्यार्थी कोटा निर्धारण गरे जस्तै कक्षा ११ र १२ पढाउने विद्यालयमा पनि निश्चित मात्राको कोटा निर्धारण गरिनु अनिवार्य छ । उच्च दक्षता भएका विद्यार्थी भर्ना गर्ने विद्यालयले सोही अनुसार कक्षा १२ को परीक्षाको परिणाम अपेक्षा अनुसार ल्याउँछ । कक्षा १० सम्म सञ्चालित संस्थागत विद्यालयलाई शुल्क तथा अन्य सम्बन्धमा गरिएको नियमन तथा अनुगमन कक्षा ११ र १२ सञ्चालित विद्यालयलाई गरेको पाइँदैन जुन अत्यावश्यक छ । त्रिविले आफ्ना सम्बन्धन प्राप्त क्याम्पससँग एक महिनाको शुल्क बराबरको सेवाशुल्क लिने गरेको पाइन्छ । त्यसै गरी कक्षा ११ र १२ सञ्चालित संस्थागत विद्यालयलाई राम्रो सेवा दिएबापत थोरै भए पनि शुल्क तोक्न सकिन्छ । जसले थोरै भए पनि आर्थिक स्रोत जुटाउन मद्दत गर्छ र उक्त स्रोतलाई गरिब तथा जेहनदार विद्यार्थीका लागि उपयोग गर्ने नीति बनाउन सकिन्छ । अभिभावकको भूमिका कक्षा ११ र १२ पढ्नका लागि विशेष गरी विज्ञान तथा व्यवस्थापनका केही प्राविधिक विषय (जस्तै : होटेल म्यानेजमेन्ट, टुरिजम, कम्प्युटर साइन्स) सञ्चालित विद्यालय सहरकेन्द्रित छन् । त्यसमा पनि धेरै विद्यालय काठमाडौँकेन्द्रित छन् । गाउँबाट आफ्ना बालबालिकालाई पढाउन (आफ्नो वा छोराछोरीको इच्छा अथवा बाध्यता) काठमाडौँ प्रवेश गर्ने अभिभावकले जान्नुपर्ने केही कुरा बुझेर विद्यालय भर्नाको निर्णय लिनु उचित हुन्छ । काठमाडौँमा सञ्चालित कक्षा ११ र १२ का प्रायः विद्यालय (कलेज भन्ने चलन छ) मा उही शिक्षक परिचालित हुने भएकाले पढाउने शिक्षक जुनसुकै विद्यालयमा पुग्दा पनि उनै र उस्तै देख्न पाउनुहुन्छ । कक्षा ११ र १२ को पाठ्यव्रmम वर्षभरि पूरा समय नपढाई तोकेको समयमा सकिँदैन । विद्यार्थी तथा अभिभावकमा राम्रो कक्षा ११ र १२ मा भर्ना भएमा एसइईको तयारी जस्तै तयारी कक्षा सञ्चालन हुन्छ भन्ने मान्यता हुन सक्छ । यो कुनै पनि कलेजमा सम्भव छैन किनकि पाठ्यक्रमको प्रकृति नै तेस्तै छ । कक्षा समयबाहेक अतिरिक्त कक्षा सञ्चालन गर्दा विद्यार्थीलाई नियमित कक्षाको गृहकार्यमा समय पुग्दैन । विज्ञान विषय पढिसकेपछि प्राक्टिकलको काम अनिवार्य गर्नै पर्छ । कक्षा ११ र १२ तहका विद्यालयमा देखाइने अन्य अतिरिक्त भौतिक सुविधा विद्यार्थीले प्रयोग गर्ने समय नपाउन सक्छन् । त्यसैले यो वा त्यो बहानामा धेरै शुल्क तिरेपछि छोराछोरीको भविष्य राम्रो हुन्छ भन्ने कल्पना गर्नु आवश्यक देखिँदैन । तपाईंको छोराछोरीको भविष्य उनीहरूकै मेहनतमा भर पर्छ । केवल तपाईंको छोराछोरीको व्यक्तिगत निगरानी हुन सक्ने वा नसक्ने, तपाईंलाई नियमित सम्पर्क गरी विद्यार्थीको राम्रो वा नराम्रो कामको सूचना दिने तथा आवश्यक परेका बेलामा विज्ञ परामर्श हुन सक्ने वातावरण छ/छैन ख्याल गर्नु आवश्यक छ । विद्यार्थीको भूमिका विज्ञान वा व्यवस्थापनका प्राविधिक विषयमा कक्षा ११ र १२ को अध्ययन एसइईभन्दा केही फरक प्रकृतिको हुन्छ । यो उमेरका किशोरकिशोरीले साथीसँगको व्यवहारबाट सिक्ने हुनाले लहडमा नलागी सकारात्मक सोच भएका साथी रोज्नु, समूहको प्रभावबाट सचेत रहनु, अनुकरणयोग्य पात्रको चयन गर्नु पर्छ । कलेजको नाम, साथीको रोजाइ वा प्रचारभन्दा आफ्नो रुचि, क्षमता र सम्भावना बुझ्न आवश्यक छ । आफूलाई बुझ्ने प्रयास गर्नु पर्छ र आफ्नो रुची अनुसारको विषय रोज्नु पर्छ । म के चाहन्छु, मेरो लक्ष्य के हो ? भन्ने प्रश्न गर्न सक्नु पर्छ । आफूलाई ज्ञान नभएमा, अलमलमा परेमा, मनमा दुविधा उत्पन्न भएमा, दबाब वा निराशा महसुस भएमा आफ्ना शिक्षक, आफन्त तथा विज्ञको सुझाव जरुरी हुन्छ । परामर्श कमजोरीको होइन, समझदारी तथा समाधानको सङ्केत हो भन्ने बुझ्नु जरुरी छ । एसइईपश्चात्को कक्षा ११ र १२ विश्वविद्यालय अध्ययनको पूर्वाधार हो । विद्यार्थीले रुचि, क्षमता र भविष्यको लक्ष्य मूल्याङ्कन गर्दै निर्णय लिनु पर्छ साथै लहड, दबाब वा प्रचारभन्दा सही मार्गदर्शन र परामर्श आवश्यक हुन्छ । अभिभावकको समझदारीपूर्ण साथ र राज्यको नियमन, कोटा व्यवस्था तथा मनोसामाजिक सुदृढीकरण अनिवार्य छ । त्रिपक्षीय उत्तरदायित्वबाट मात्र गुणस्तरीय शिक्षा र सक्षम नागरिक उत्पादन सम्भव हुन्छ । """
ढलेको रुखले सवारी साधनमा क्षति,"""लीलाधर ओली घोराही, असार १० गते। दाङमा रुखको हाँगाले सवारी साधनमा क्षति गरेको छ।  घोराही–लमही सडकखण्डअन्तर्गत घोराही उपमहानगरपालिका–३ कुइरेपानीमा बरको रुख ढलेर सडक छेउमा पार्किङ गरेर राखेको रा १ ज ४६६ नम्बरको म्याजिक गाडी र लु ५८ प ७६७८ नम्बरको मोटरसाइकलमा क्षति पुर्‍याएको प्रहरीले जनाएको छ। मङ्गलबार बिहान ११ बजेतिर कुइरेपानी चोकमा पार्किङ गरेर राखेको समयमा बरको रुखले गाडी र मोटरसाइकलमा क्षति पुर्‍याएको जिल्ला ट्राफिक प्रहरी कार्यालय दाङका कार्यालय प्रमुख प्रहरी निरीक्षक उपेन्द्रबहादुर बमले जानकारी दिनुभयो। उहाँका अनुसार गाडी र मोटरसाइकलमा मानिस नहुँदा मानवीय क्षति भने हुन पाएन। रुख ढलेर अवरुद्ध बनेको घोराही–लमही सडक केही समयमै सञ्चालन भएको  प्रहरी निरीक्षक बमले जानकारी दिनुभएको छ। """
दैलेखको मिथेन ग्याँसको व्यावसायिक उत्पादन आगामी आर्थिक वर्षभित्र भइसक्छ: प्रधानमन्त्री ओली,"""काठमाडौँ, असार १० गते । प्रधानमन्त्री केपी शर्मा ओलीले दैलेखको मिथेन ग्याँसको व्यावसायिक उत्पादन आगामी आर्थिक वर्षभित्र भइसक्ने बताउनुभएको छ । मङ्गलवारको प्रतिनिधि सभाको बैठकमा बोल्दै उहाँले यस्तो बताउनुभएको हो । उहाँले दैलेखमा मिथेन ग्याँसको ११२ अर्ब घनमिटर एउटा कुवाबाट मात्रै प्राप्त हुने कामको अनुसन्धान सफलतापूर्वक सम्पन्न भएको बताउनु भयो । यसको परीक्षण उत्पादन मङ्सिर भित्रमा सम्पन्न हुने बताउनु भयो । यसको सदुपयोग पनि गरिने जानकारी दिनुभयो । प्रधानमन्त्री ओलीले भन्नुभयो, ‘दैलेखमा मिथेन ग्याँसको ११२ अर्ब घनमिटर एउटा कुवाबाट मात्रै प्राप्त हुने काम थालेका थियौँ, सफल भएको छ । यसको परीक्षण उत्पादन मङ्सिर भित्रमा हुनेछ । यसको व्यावसायिक उत्पादन सम्भवतः आगामी आर्थिक वर्षभित्र भइसक्नेछ । सदुपयोग पनि गरिनेछ । ’ प्रधानमन्त्री ओलीले विद्यालय शिक्षा ऐन छिटो पारित गर्नेतर्फ सरकार अग्रसर रहेको बताउनु भयो । """
गणतन्त्रपछि महत्त्वपूर्ण उपलब्धि हासिल,"""नेपाल कम्युनिस्ट पार्टी (एमाले) का उपमहासचिव प्रदीप ज्ञवाली विद्वत् नेताका रूपमा परिचित हुनुहुन्छ । उहाँको विश्लेषणमा गणतन्त्र हरेक किसिमले उत्तम व्यवस्था हो । गणतन्त्रको रक्षा गर्नु र अझै सशक्त बनाउनुको विकल्प नरहेको उहाँको धारणा छ । नेपाली राजतन्त्र र प्रजातन्त्र सँगसँगै जान नसक्ने इतिहासले पुष्टि गरिसकेको सन्दर्भमा गणतन्त्र नै वास्तवमा हरेक किसिमले उत्तम व्यवस्था भएको उहाँको भनाइ छ । गणतन्त्र सफल बनाउनु र जनताको उपलब्धि रक्षा गर्नु सबैको कर्तव्य भएको उहाँ बताउनुहुन्छ । यसै विषयमा केन्द्रित रहेर गोरखापत्रका उपसम्पादक अजय शर्मा र समाचारदाता भउचप्रसाद यादवले नेता ज्ञवालीसँग गर्नुभएको कुराकानीको सारसङ्क्षेप यहाँ प्रस्तुत गरिएको छ : मुलुक अहिले १८ औँ गणतन्त्र दिवस मनाउने क्रममा छ । नेकपा (एमाले) ले गणतन्त्र दिवस मनाउने तयारी कसरी गरेको छ ? गणतन्त्र दिवस नेपाली जनताको एउटा सर्वाधिक महत्वपूर्ण चाड हो । नेपाली जनताले दशकौँ लामो सङ्घर्षपश्चात् प्राप्त गरेको सबैभन्दा महत्वपूर्ण उपलब्धि पनि हो । यो जनताले जितेको दिन भएका कारण यस बेला हामीले एक खालको उत्सवका रूपमा मनाउने तयारी गरिरहेका छौँ । यस दिवसका अवसरमा सबै पालिकामा विभिन्न कार्यक्रम आयोजना गरिने छ । केन्द्रीय रूपमा जेठ १५ गते बिहान ११ बजेदेखि प्रदर्शनीमार्गस्थित भृकुटीमण्डपमा सांस्कृतिक झाँकी, नाचगानसहित विभिन्न कार्यक्रम आयोजना गरी यो दिवस मनाइने छ । यसका लागि उपत्यकाको पार्टी पङ्क्ति, विभिन्न सम्पर्क मञ्च र जनसङ्गठन परिचालन गरेका छौँ । मुलुकमा गणतन्त्र आएको १८ वर्ष भयो । अब के कुरालाई ‘फोकस’ गर्ने ? जनतालाई गणतन्त्रबारे कसरी बुझाउने ? जनतामा निराशा पनि देखिएको जस्तो देखिन्छ । यसलाई संस्थागत गर्न के पहल गर्नु पर्छ ? पहिलो कुरा त एउटा प्रणाली र राजनीतिक व्यवस्थाका लागि १८ वर्ष धेरै लामो समय होइन । एक व्यक्तिको जीवनमा १८ वर्षको वयस्क भयो भनेर उसको वयस्कतामा प्रवेश गर्ने उमेर हो । तर के के कुरामा त्यो उमेरमा उसलाई बन्देजै लगाइएको हुन्छ नेपालको कानुनले । बिहेबारीलगायतका कतिपय विषयमा थप उमेरको समेत माग गर्छ । भन्नुको तात्पर्य एउटा व्यक्तिको जीवनमा उसलाई परिपक्व हुन समय आवश्यक पर्छ भने एउटा नयाँ राजनीतिक प्रणालीका निम्ति, संस्थागत हुन, सुदृढ हुन, यसले पूर्ण रूपले कार्यकारी बनेर काम गर्न र यसका उपलब्धि जनतासमक्ष पुग्न केही समय लाग्छ नै । यसको तात्पर्य हामीले यस अवधिमा कुनै उपलब्धि नै हासिल गरेका छैनौँ भन्ने होइन । महìवपूर्ण उपलब्धि हासिल भएका छन्; जसको लामो सूची बनाउन सकिन्छ । अहिले जनतामा देखा परेका केही गुनासा स्वाभाविक छन् तर त्योभन्दा बढ्ता गणतन्त्र मन नपराउनेहरू, जनताको शासन मन नपराउनेहरू, लोकतान्त्रिक प्रणाली मन नपराउनेहरू, जन्मजात श्रेष्ठता, एउटा खास कुलमा, घरानामा, वंशमा जन्मेपछि शासक हुन योग्य हुन्छन् भन्ने खालको सामन्ती सोच राख्नेहरूले योजनाबद्ध ढङ्गले गणतन्त्रविरुद्ध प्रहार पनि गरिरहेका छन् । नकारात्मक भाष्य निर्माण गर्ने कोसिस पनि गरिरहेका छन् । यो उत्सव मनाइरहेको बेला हामीले चार/पाँच वटा विषयमा ‘फोकस’ गर्ने छौँ । पहिलो त लोकतन्त्र, स्वतन्त्रता, गणतन्त्र किन महत्वपूर्ण छन् भन्ने कुरा नयाँ पुस्तालाई त्यो सन्देश सम्प्रेषण गर्ने छौँ । नयाँ पुस्ता प्रजातन्त्रमै, गणतन्त्रमै जन्मियो । उसलाई हिजो लोकतन्त्र खोसिँदाको पीडा, लोकतन्त्र नहुँदाको पीडा, स्वतन्त्रता गुम्दाको पीडा अनुभूत भएको छैन । जसरी एउटा चरा जो जङ्गलमै जन्मिन्छ हुर्किन्छ, उसलाई पिँजडाभित्र बस्दाको पीडाबोध हुँदैन । स्वतन्त्रताको युगमा जन्मेको पुस्तालाई त्यो थाहा नहुनु स्वाभाविक होला तर हामीले कथा वाचनमार्फत इतिहासलाई पढाइरहनु पर्छ । हिजोका पीडादायी कालखण्डको स्मरणमार्फत लोकतन्त्रप्रति सजग बनाइरहनु पर्छ । दोस्रो कुरा, यसबिचमा हामीले प्राप्त गरेका उपलब्धिलाई स्थापित पनि गर्नु पर्छ । वास्तवमा भन्नुहुन्छ भने निरङ्कुशतन्त्र र लोकतन्त्रको कुनै तुलना हुँदैन । समावेशिताकै कुरा गरौँ; जुन सामन्ती राज्यव्यवस्थामा उही राजा वा उही रानीको कोखबाट जन्मेकी छोरीले गद्दीतिर फर्केर पनि हेर्न नपाउने एउटा व्यवस्था थियो । आज सर्वसाधारणका घरमा जन्मेको एक जना महिला देशको सर्वोच्च राष्ट्राध्यक्ष बन्नुभयो । सर्वसाधारणको घरमा जन्मेका एक किसानको छोरा देशको गणतन्त्रको पहिलो राष्ट्रपति हुनुभयो । आज राज्यका हरेक अङ्गमा न्यूनतम एक तिहाइ महिलाको सहभागिता छ । समावेशिताको दृष्टिले एउटा उत्तम प्रणालीका रूपमा विश्वव्यापी रूपमै एउटा प्रेरणाको विषय बनाएका छौँ । यो उपलब्धि होइन र ? मुलुकमा गणतन्त्र, लोकतन्त्र र नयाँ संविधान जारी नभएको भए दलित, सीमान्तकृत समुदाय, मधेशी, मुस्लिम, थारू, जनजाति, ‘ह्वाट एभर’ । राज्यका अङ्गहरूमा आज उहाँहरूको जुन ढङ्गको पहुँच छ, त्यो सम्भावना थिएन । सामाजिक सुरक्षामार्फत हामीले झन्डै ३८ लाख नागरिकलाई बुढेसकालको सहारा दिइरहेका छौँ, त्यो सम्भव थिएन । स्वास्थ्य बिमामार्फत नागरिकको स्वास्थ्य उपचारको जुन प्रबन्ध गरेका छौँ, त्यो सम्भव थिएन । ९७ प्रतिशत नागरिकका घरमा बिजुली पु¥याएका छौँ, त्यो सम्भावना थिएन । करिब १० वटा छोडेर, आठ वटा छोडेर सबै पालिकामा मोटरबाटोले छोएको छ; जुन हिजोका दिनमा कल्पना पनि गर्न सकिँदैनथ्यो । हामी यी उपलब्धि स्थापित गर्न चाहन्छौँ र यसलाई अझ बढी ‘फक्सनल’, अझ राम्रो ‘डेलिभरी’ दिन सक्ने खालको बनाउनका निम्ति सङ्कल्प पनि गर्छौं । यहाँ भन्नुहुन्छ कि लोकतन्त्रको विकल्प सुदृढ लोकतन्त्र हो । त्यसै गरी यहाँले भन्नुहुन्छ कि हामी नेता र नेतृत्व चरित्र, अनुशासन र आचरणमा बसेनौँ कि ? यसलाई कसरी लिनुहुन्छ ? निःसन्देह, लोकतन्त्र र गणतन्त्रको सफलता लोकतन्त्र र गणतन्त्र सञ्चालन गर्ने नायक र कर्ताहरूमा भर पर्छ । लोकतन्त्र एउटा उच्चतम प्रणालीको मात्र नाम होइन, उच्चतम संस्कृति, उच्चतम मूल्यमान्यताको र उच्चतम चरित्रको पनि नाम हो । यसमा केही प्रश्न निःसन्देह उठेका छन् । मलाई खुसी कहाँनिर लाग्छ भने यो लोकतन्त्र हो । त्यस कारण कानुनले गल्ती गर्नेहरूलाई ढिलोचाँडो दण्डित पनि गरिरहेको छ । हामीले देखिरहेका छौँ, लोकतन्त्रकै निम्ति सङ्घर्ष गरेका कतिपय साथी पछि गल्ती गर्दा, अनियमितता संलग्न हुँदा, भ्रष्टाचारमा मुछिँदा दण्डित हुनुभएको छ । लोकतन्त्रको सामथ्र्य के हो भन्ने लोकतान्त्रिक व्यक्तिहरूले पनि गल्ती गर्छन् भने छोड्दैन । कानुनका नजरमा सबै बराबर हुन्छन् । अझ यो प्रणालीले मूल्यमान्यतालाई प्रवर्धन र दण्डहीनता अन्त्य गर्ने कुरामा अझ बढी ध्यान जानु जरुरी छ । अहिले फरक आवाज उठेका छन् । राजनीतिक दल ‘भर्सेज’ आफूलाई वैकल्पिक शक्ति राजावादी भन्नेहरूको पनि आन्दोलन उठ्यो, यसलाई कसरी लिनुहुन्छ ? पहिलो कुरा, हामीले के बुझ्न जरुरी छ भने राजतन्त्र र प्रजातन्त्रलाई सँगै लैजान सकिन्छ कि, राजासहितको लोकतन्त्रको अभ्यास गर्न सकिन्छ कि ? भनेर नेपाली जनता र राजनीतिक दलले पटक पटक यसको अभ्यास र प्रयास गरे तर त्यो असफल भयो । उदाहरणका निम्ति २००७ सालमा नेपाल छोडेर दिल्लीमा शरण लिन पुगेका त्रिभुवनलाई आन्दोलनको सफलतापछि फर्काएर दलहरूले नै गद्दीमा बसाए तर गद्दीमा बसेको भोलिपल्टदेखि क्रमशः शक्ति सञ्चय गर्दै संविधान सभाको चुनाव गर्छु भन्ने वचनलाई आफैँ लत्याउँदै अधिकार केन्द्रित गर्ने कोसिसमा लागे । महेन्द्रले त संविधान सभाको चुनाव नै खारेज गरे । आफूले बनाएको संविधान अन्तर्गत बनेको पहिलो ‘पार्लियामेन्ट’ र जननिर्वाचित सरकारलाई समेत डेढ वर्षमै बर्खास्त गरेर निरङ्कुश तानाशाही व्यवस्था लागु गरे । हाम्रो पहिलो प्रयास असफल भयो । २०४६ सालमा आन्दोलनबाट बहुदलीय प्रजातन्त्र स्थापना ग¥यौँ । फेरि एक पटक तत्कालीन राजतन्त्रसँग एउटा सर्तमा हाम्रो सम्झौता भयो कि राजालाई सम्मान र जनतालाई सत्ता । त्यस बेला मदन भण्डारीले भन्नुभएको थियो कि संवैधानिक राजतन्त्र राख्नु भनेको ‘सेतो हात्ती’ पाले जस्तै हो । तर पनि सहज राजनीतिक व्यवस्थापनका लागि हामीले खर्चिलो व्यवस्था पनि बेहोर्न तयार भयौँ । तर सर्त थियो कि जनताको अधिकारमाथि कुदृष्टि लाउनु भएन । जुन दिन कुदृष्टि सुरु हुन्छ, गणतन्त्र त्यहीँबाट सुरु हुन्छ भनिएको थियो तर १२ वर्षपछि तत्कालीन राजा ज्ञानेन्द्रले सम्पूर्ण सता हातमा लिने दुस्साहस गरे । दरबार हत्याकाण्डपछि पनि ज्ञानेन्द्रको सत्तारोहण पनि स्वाभाविक थिएन । तैपनि राजनीतिक दल र नेताहरूले ज्ञानेन्द्रलाई सत्तामा बसाले । दुई वर्षपछि सबै नेतालाई जेलमा थुनेर, मिडियाको मुख थुनेपछि नेपाली जनता यो निष्कर्षमा पुगे कि नेपालको सन्दर्भमा राजतन्त्र र लोकतन्त्र सँगै जान सक्दैन । नेपालको सन्दर्भमा यो दुइटाको सहकार्य सम्भव नहुँदो रहेछ । जहिलेसम्म राजतन्त्र राख्छौँ, उसले अनुकूल परेपछि लोकतन्त्रमाथि हमला गर्छ भन्ने निष्कर्षका आधारमा हामीले गणतन्त्र स्थापना गरेका हौँ । अहिले राजावादीले गरेका गतिविधिमा तीन वटा आयाम देखिन्छन् । पहिलो, समाजको पछौटे तत्व जुन जहिले पनि पुरानै व्यवस्थातिर फर्कन चाहन्छन् । संसारका जुनसुकै ठाउँमा यस्ता ‘कन्जर्भेटिभ’ हुन्छन् । दोस्रो, केही अत्यन्त उग्र अस्थिरतावादी र साँचो अर्थमा प्रतिगामी । षड्यन्त्रको बलमा जनताले स्थापित गरेको लोकतन्त्रलाई उल्ट्याउने केही तत्व पनि छन् । उनीहरू कुनै लोकतान्त्रिक बाटोबाट होइन । संविधानले राजतन्त्र ल्याउँछु भन्नेहरूलाई पनि ठाउँ दिएको छ । दुई तिहाइ बहुमत ल्याएर संविधान संशोधन गरी उनीहरूले चाहेको व्यवस्था ल्याउन संविधानमा त्यो व्यवस्थासमेत छ तर जनतामा उनीहरूको समर्थन छैन । यसअघि ४२ ठाउँमा भएको उपनिर्वाचनमा एउटा ठाउँमा पनि उनीहरूले जित्न सकेनन् । अधिकांश ठाउँमा उनीहरूको जमानत जफत भएको थियो । यसरी उनीहरूको जनतामा समर्थन छैन । तेस्रो, हिजोका दुःखका दिनहरू नदेखेको र नबेहोरेका पुस्ताको सानो एउटा हिस्सा पनि लहैलहैमा जोडिएको देखिन्छ । यो कुनै पनि अर्थमा सफल हुने बाटो होइन । लोकतान्त्रिक गणतन्त्र पछाडि फर्किने, यो व्यवस्था उल्टिने र सामन्ती राजतन्त्र फर्किने कुनै पनि सम्भावना छैन । एउटा अन्योल सिर्जना गर्ने र मुलुकलाई अराजकतातर्फ धकेल्ने प्रयत्न पछिलो समय देखा परेको छ । केही दिनअघि नेकपा (एमाले) का अध्यक्ष एवं प्रधानमन्त्री केपी शर्मा ओलीले काठमाडौँ हाम्रो कब्जामा हुन्छ भन्नुभएको थियो । यसबारे के भन्नुहुन्छ ? प्रधानमन्त्रीले साङ्केतिक रूपमा भन्नुभएको कुरा के हो भने जेठ १५ को दिन भनेको जनताको दिन हो । गणतन्त्र ल्याइएको एउटा उपलब्धिको दिन हो । त्यो एउटा उत्सवको दिन हो । उत्सवका निम्ति जनता स्वाभाविक रूपले सडकमा आउँछन् । उहाँले त्यस रूपमा भन्नुभएको हो । उहाँले साङ्केतिक रूपमा गणतन्त्रलाई उत्सवका रूपमा सबै मिलेर बनाऊँ र त्यो मनाउने व्रmममा नेकपा (एमाले) अग्रपङ्क्तिमा हुन्छ भन्ने अर्थमा उहाँले त्यस्तो भन्नुभएको हो । प्रधानमन्त्री देशको कार्यकारी प्रमुख हो र कार्यकारी प्रमुखले कानुन हातमा लिने भन्ने कुरा कल्पना पनि गर्न सकिने कुरा होइन । त्यसलाई हामीले स्पष्ट बुझ्नु पर्छ । अरू दलले के गर्नुहुन्छ उहाँहरूको कुरा भयो तर एमाले मुलुकमा गणतन्त्र ल्याउने अभियानको एउटा अग्रपङ्क्तिमा रहेको राजनीतिक शक्तिको हैसियतले यस रक्षा पनि हाम्रो दायित्व हो । सरकारको नेतृत्व गरेको हुनाले नेकपा (एमाले) को दायित्व अझ बढी हुँदै हो । त्यस अर्थमा हामीले यो कार्यक्रम गर्न खोजेका हौँ । देशका प्रत्येक पालिकामा त्यहाँको स्थानीय विशेषता अनुसारको विभिन्न कार्यक्रम गरेर गणतन्त्र दिवस मनाइन्छ । सरकारले त्यस दिन बिहान काठमाडौँको सैनिक मञ्च टुँडिखेलमा कार्यक्रम गर्छ र दिउँसो जनताले विभिन्न कार्यक्रम गरेर खुसियाली मनाउँछन् । गणतन्त्र दिवसका अवसरमा सबै नेपाली र खास गरी नयाँ पुस्तालाई के सन्देश दिन चाहनुहुन्छ ? गणतन्त्रले सबै नेपालीलाई सार्वभौम बनाएको छ । यसले एउटा यस्तो खुला र बहुलवादी समाज निर्माण गरेको छ जहाँ कानुनको नजरमा हामी सबै बराबर छौँ । गर्न चाहनेका लागि देशभित्र पर्याप्त अवसर छन् । हिजोको माओवादी सशस्त्र द्वन्द्वले लामो समयसम्म मुलुकभित्र बस्न नसक्ने अन्योलको स्थिति सिर्जना गरेको अवस्था, हाम्रो शिक्षा र हुर्काइमा रहेका कमी जसले देशलाई माया गर्ने कुराभन्दा पनि आफ्नो ‘क्यारियर’ को पछाडि दौडिने खालका स्थिति र अहिले सूचना प्रविधिमा आएको विकासले नेपालको एउटा गाउँमा बसेर उसले आफ्नो जीवनलाई संसारका विकसित समाजसँग तुलना गर्छन् । यस्ता कतिपय कुराले देशभित्रका युवा पङ्क्तिमा देशभित्र केही हुन्न कि क्या हो ? भन्ने अन्योल सिर्जना भएको छ तर देशभित्र केही हुन्छ र केही भइरहेको छ । मुलुकमा बहुदल आएको पाँच वर्ष नबित्दै १० वर्ष सशस्त्र द्वन्द्वमा फस्यो । त्यो १० वर्षको द्वन्द्वलाई व्यवस्थापन गर्न हामीलाई थप १० वर्ष लाग्यो । साँच्चिकै भन्नुहुन्छ भन्ने बहुदलीय व्यवस्थाको ३५ वर्षमध्ये द्वन्द्व र द्वन्द्वत्तर व्यवस्थापनमा खर्चिनु प¥यो । २०६५ सालमा गणतन्त्रको घोषणा भए पनि संविधानमार्फत त्यसको व्यवस्थापन सात वर्षपछि मात्र भयो । साँचो अर्थमा गणतन्त्रले काम गर्न पाएको त १० वर्ष मात्र भएको छ । त्यसबिच भूकम्प, नाकाबन्दी, कोरोना महामारी, राजनीतिक अस्थिरता भए पनि आज नेपाल जहाँ छ केही सूचकाङ्कमा हामी पछाडि छौँ, प्रतिव्यक्ति आय अलिकति कम छ । ‘माइग्रेसन’ को दर अलिकति बढी छ । तर विभिन्न समुदायको समावेशिता र शान्तिको हिसाबले नेपाल उत्कृष्ट छ । खुसियाली सूचकमा नेपाल जहिले पनि अगाडि छ । खाद्य सुरक्षाको दृष्टिले हामी अगाडि छौँ । नियमित रूपमा निर्वाचन भइरहेका छन् । लोकतन्त्र दिनप्रतिदिन ‘म्याचुअर्ड’ बन्दै गएको छ । यी सबै कुरालाई हामीले देख्नु पर्छ । युवाले बुझ्नु पर्छ । विदेश जाँदै नजाने भन्ने होइन । उच्च शिक्षाका लागि विदेश जानु, त्यहाँका ज्ञान सिक्नु र त्यसलाई आफ्नो देश विकासमा प्रयोग गर्नु पर्छ । देश बन्दै छ । देश राम्रो भइरहेको छ । जति हुनु पथ्र्यो त्यति गर्न सकिएन होला, विकासको गति जति तीव्र हुनु पथ्र्यो त्यति हुन सकेन होला तर हामीले देशलाई राम्रो बनाइरहेका छौँ । यो एउटा आशा र विश्वासका साथ अगाडि बढ्न युवा साथी र आमनेपालीलाई आग्रह गर्न चाहन्छु । """
धनुषाका ६ स्थानीय तहले बजेट ल्याउन सकेनन्,"""विजयकुमार साह ढल्केबर, असार १० गते । धनुषाका ६ स्थानीय तहले आगामी आर्थिक वर्ष २०८२-०८३ का लागि निर्धारित समयमा नीति, कार्यक्रम तथा बजेट ल्याउन सकेका छैनन् । जिल्लाभित्रका १८ स्थानीय तहमध्ये मिथिला नगरपालिका, क्षिरेश्वरनाथ नगरपालिका, नगराइन नगरपालिका, कमला नगरपालिका, हंसपुर नगरपालिका र औरही गाउँपालिकाले समयमै बजेट ल्याउन नसकेका हुन् । यी स्थानीय तहले बजेट तयारी नपुगेको, आन्तरिक विवाद, जनप्रतिनिधिबीचको मतभेद र कार्यपालिका सदस्यको अनुपस्थितिका कारण समयमै बजेट पेश गर्न नसकेको स्थानीयको भनाइ छ । नगराइन नगरपालिकाका प्रमुख प्रशासकीय अधिकृत रामगुलाम लाल कर्णले नगर अधिवेशनको लागि बोलाइएको कार्यपालिका बैठकमा १९ जना सदस्यमध्ये उपप्रमुखसहित १३ जनाको अनुपस्थित रहेकाले बजेट पेस गर्न नसकिएको बताउनुभयो । उहाँका अनुसार कार्यपालिका बैठक नै नबस्दा नगरसभामा बजेट पेस गर्न नसकिएको हो । त्यस्तै अन्य स्थानीय तहमा पनि प्रमुख तथा उपप्रमुखबीचको समन्वय अभाव, कार्यपालिका सदस्यको असहयोग र विभिन्न विकास योजना तथा बजेट शीर्षकमा मतभेदका कारण निर्धारित समयभित्र बजेट पेस हुन नसकेकोे बताइएको छ । केही स्थानीय तहमा राजनीतिक विवादका कारण निर्धारित समयमा बजेट पेस नहुनु गम्भीर समस्या भएको ढल्केबरका देवराज घिमिरेले बताउनुभयो । समयमै नीति, कार्यक्रम तथा बजेट नल्याउँदा सार्वजनिक सेवा प्रवाह, विकास आयोजना जस्ता महत्वपूर्ण काममा असर पर्न सक्ने उहाँको भनाइ छ । नेपालको संविधान तथा स्थानीय सरकार सञ्चालन ऐन, २०७४ अनुसार प्रत्येक गाउँपालिका र नगरपालिकाले असार १० गतेभित्र आगामी आर्थिक वर्षको नीति, कार्यक्रम तथा बजेट गाउँसभा वा नगरसभामा पेश गर्नुपर्ने व्यवस्था छ । सोही ऐनले नीति तथा कार्यक्रम तथा बजेट पेश गरेपछि १५ दिनभित्र बहुमतले पारित गर्नुपर्ने प्रावधानसमेत राखेको छ । तर यो प्रावधानअनुसार जिल्लाका १२ स्थानीय तहले भने निर्धारित सयममा नीति, कार्यक्रम तथा बजेट पेस गरेका छन् । यीमध्ये मिथिला बिहारी, बटेश्वर, मुखियापट्टी मुसहरनिया, जनकनन्दनी, विदेह र जनकपुरधाम नगरपालिकाले मङ्गलबार बजेट सार्वजनिक गरेका हुन् भने लक्ष्मिनियाँ, धनुषाधाम, गणेशमान चारनाथ, सहिदनगर र धनौजी नगरपालिकाले भने त्यसअघि नै आफ्नो नीति, कार्यक्रम तथा बजेट पेस  गरिसकेको छन् । """
भारतको सहयोगमा उद्धार गरिएका दुई नेपाली दिल्ली आइपुगे,"""काठमाडौँ, असार १० गते । इजरायल‐ इरान युद्धका कारण इरानमा समस्यामा परेका नेपालीहरुमध्ये दुई जना गणेशप्रसाद पोखरेल र सुमन गैरे आज नयाँ दिल्ली आइपुगेका छन् । भारत सरकारको सहयोगमा इरानस्थित भारतीय दूतावासद्वारा उनीहरूलाई उद्धार गरेर नयाँ दिल्ली ल्याइएको हो । इरानमा रहेका १६ जना नेपालीमध्ये पाँच जना जेलमा रहेकाले बाँकी ११ जनाको उद्धार गर्ने तयारी भएको थियो । सोही बमोजिम उनीहरू भारतले उद्धार उडान गरिरहेको इरानको मसाद सहरमा पुगेका थिए । भारतीय नागरिकसँगै त्यहाँ पुगेका ११ जना मध्ये ९ जनाको इरानी कानुन अनुसारको आवश्यक कागजात नभएका कारण उनीहरूले उडान अनुमति नपाएको जानकारी नयाँ दिल्लीस्थित नेपाली दूतबासले जनाएको छ । अन्य ९ जना स्वदेश फर्कन चाहने अन्य भारतीय नागरिकहरूसँगै मसादको एक होटेलमा सुरक्षित रहेका र उनीहरूलाई भारतीय नागरिकसँगै उद्धार गरिने इरानस्थित भारतीय दूताबासले जनाएको छ । इजरायल इरान युद्धका कारण इरानमा समस्यामा परेका १६ जना नेपालीलाई पनि आफ्ना नागरिकको उद्धारका क्रममा ल्याइदिन परराष्ट्र मन्त्री डा आरजु राणा देउवाले भारत सरकार समक्ष आग्रह गर्नुभएको थियो । भारतले नेपालको आग्रहअनुसार नेपाली नागरिकको उद्धार गरिदिने तयारी सुरु गरेपछि मन्त्री डा राणाले भारतीय विदेश मन्त्री एश जयशंकरलाई हिजो धन्यवाद दिनुभएको थियो । मसादमा रहेका नेपाली र इरानी जेलमा रहेकाहरूको उद्धार गरी स्वदेश ल्याउनका लागि आवश्यक कागजातहरूको व्यवस्था गर्ने काम भइरहेको परराष्ट्र मन्त्रालयले जनाएको छ । """
समयमै राष्ट्रिय खेलकुद,"""राष्ट्रिय गौरव बढाउन खेलकुद क्षेत्रको भूमिका महत्वपूर्ण हुन्छ । खेलकुद क्षेत्रबाट राष्ट्रिय गौरव बढाउन नेपालमा अनेक सम्भावना भए पनि यो क्षेत्र चाहे जसरी अगाडि बढ्न सकेको छैन । राष्ट्रिय खेलकुदले नियमितता पाउन सकेको छैन । विसं २०३८ मा पहिलो पटक आयोजना भएको राष्ट्रिय खेलकुद अहिले १० औँ संस्करणको नयाँ मिति निर्धारणको चर्चासम्म आइपुग्दा ४४ वर्ष पुगिसकेको छ । यद्यपि अहिले कर्णाली प्रदेशमा हुने भनिएको १० औँ संस्करण पनि पूरा भएको छैन । प्रत्येक दुई वर्षमा गरिने भनिएको नेपालको सर्वाधिक ठुलो खेलकुद महोत्सवको आयोजनाको गति निकै सुस्त छ । २०७९ कात्तिकमा पोखरामा भएको नवौँ राष्ट्रिय खेलकुदको समापनमा दुई वर्षपछि कर्णालीमा भेट्ने वाचा गर्दै विश्राम लिएको थियो । समय तालिका अनुसार १० औँ संस्करण २०८१ मङ्सिर २ देखि ९ गते हुनुपर्ने थियो तर अहिलेसम्म १० औँ संस्करण हुन सकेको छैन । यसबिच तीन पटक मिति तय भएर पनि  सरेको सर्‍यै छ । पोखरामा तोकिएको मिति सुरुवातमै अलपत्र पर्‍यो । दोस्रो पटक तोकिएको २०८१ चैत २३ देखि ३० गतेसम्म थियो । त्यसपछि २०८२ जेठ ३ देखि १० गतेसम्म हुने भनिए पनि भएन । नयाँ मिति पनि तोकिएको छैन । विश्वका ठुला खेलकुद मेला ओलम्पिक, एसियाली खेलकुद र दक्षिण एसियाली खेलकुदकै स्वरूपमा राष्ट्रिय खेलकुद हुने गर्छ । विश्वको सबभन्दा ठुलो खेलकुद मेला ओलम्पिकको आयोजना निकै कठिन हुन्छ । विश्वभरका राष्ट्रका १० हजारभन्दा बढी शीर्ष खेलाडीले भाग लिने ओलम्पिक आर्थिक दृष्टिकोणले पनि बोझिलो हुन्छ । सुरक्षालगायत अन्य पक्ष पनि उत्तिकै चुनौतीपूर्ण हुन्छ तर पनि प्रत्येक आयोजकले ओलम्पिकलाई समयमै गरेर सफल बनाएका छन् । प्रत्येक चार वर्षमा हुने ओलम्पिक सन् १८९६ मा सुरु भएको हो । ओलम्पिकको ३३ औँ संस्करण भइसकेको छ । १२९ वर्षको इतिहासमा ओलम्पिकको तय भएको मिति एक पटक मात्र सरेको छ । त्यो पनि कोभिड महामारीले ३२ औँ संस्करण एक वर्ष ढिला भएको थियो । नेपालमा दुई/दुई वर्षमा आयोजना गर्ने प्रावधान अनुरूप अहिलेसम्म राष्ट्रिय खेलकुदको २२ औँ संस्करण हुनुपर्ने हो । १० वटासम्म पुग्न पनि कठिन भएको छ । अलिकति इतिहास पनि हेरौँ । राष्ट्रिय खेलकुदका सुरुका तीन संस्करण समयमै आयोजना भए । दोस्रो संस्करण पोखरामा २०४० साल र तेस्रो संस्करण २०४२ सालमा वीरगन्जमा सम्पन्न भयो । त्यसपछि भने विविध कारणले यस प्रतियोगिताले समयमै निरन्तरता पाउन सकेन । तेस्रो राष्ट्रिय खेलकुद भएको १३ वर्षपछि मात्र २०५५ सालमा नेपालगन्जमा चौथो राष्ट्रिय खेलकुद प्रतियोगिताको आयोजना भएको थियो । काठमाडौँमा भएको पाँचौँ राष्ट्रिय खेलकुद हुन पनि यसले ११ वर्ष पार गर्नु परेको थियो । पाँचौँ संस्करण पहिले निर्धारण गरिएको सुदूरपश्चिममा हुन नसक्ने भएपछि काठमाडौँमा भएको थियो । छैटौँ राष्ट्रिय खेलकुद प्रतियोगिता सुदूरपश्चिमको कैलाली, कञ्चनपुर र डडेलधुरामा २०६८ साल र २०७३ सालमा सातौँ राष्ट्रिय खेलकुद प्रतियोगिता सम्पन्न भयो । यसै गरी आठौँ राष्ट्रिय खेलकुद प्रतियोगिता २०७५ सालमा बाँके, बर्दिया, दाङलगायत जिल्लामा आयोजना गरियो । त्यसपछि नवौँ संस्करण पोखरामा हुन पनि चार वर्ष पर्खनु परेको थियो । राष्ट्रिय खेलकुद एकदमै महत्वपूर्ण प्रतियोगिता हो । खेलकुद अभियानलाई विकेन्द्रीकरण गरी खेलाडीको दक्षता वृद्धि गर्न यो महत्वपूर्ण छ । राष्ट्रिय खेलकुदले खेलक्षेत्रको पूर्वाधार विस्तारमा ठुलो भूमिका खेल्छ । सङ्घीयतापछि आयोजक प्रदेशमा राष्ट्रिय खेलकुद हुने भएपछि ठुलो उत्साह छाउने गर्छ । खेलकुद क्षेत्रका आर्थिक लाभ पनि छ । सम्बद्ध क्षेत्रका आर्थिक जीवनलाई सकारात्मक प्रभाव पार्छ । खेल पर्यटनलाई पनि बढावा दिन्छ । त्यति मात्र होइन, राष्ट्रिय खेलकुद देशभरकै खेलाडीका लागि प्रतिभा, क्षमता र खुबी देखाउने ठुलो मञ्च हो । यसलाई सरकारले प्राथमिकतामा राख्नु पर्छ । बजेट विनियोजन गरी पूर्वाधारसमेत विस्तार गरिसकेपछि राष्ट्रिय खेल महोत्सव हुन नसक्नु राम्रो होइन । खेलकुद क्षेत्रमा अनावश्यक राजनीतीकरण भएको भनेर आलोचना गर्नेहरू पनि छन् । त्यस्ता आलोचकलाई स्थान दिने गरी राष्ट्रिय खेलकुद जस्तो महान् पर्वलाई पटक पटक पछाडि धकेल्नु हुन्न । वास्तवमा राष्ट्रिय खेलकुदलाई राष्ट्रिय गौरवका साथ मुख्य प्राथमिकतामा राख्नु पर्छ । खेलकुदलाई देशको गौरव, खेलाडीको प्रतिभा र व्यावसायिक जीवनको उन्नयनसँग जोड्नु जरुरी छ । त्यसैले पनि दसौँ राष्ट्रिय खेलकुद अब चाहिँ ढिला हुँदैन । """
शान्तिधामको आकर्षण,"""काठमाडौँ, असार ९ गते । काठमाडौँको तारकेश्वर नगरपालिका–२ स्थित काभ्रेस्थलीमा अवस्थित शान्तिधाम धार्मिक तथा पर्यटकीय दृष्टिले उल्लेखनीय स्थलको रूपमा परिचित बन्दै गएको छ । हरियालीले ढाकिएको शान्त वातावरण, आध्यात्मिक ऊर्जा र प्राकृतिक सुन्दरताले भरिपूर्ण यो स्थलमा दैनिक श्रद्धालु एवं आन्तरिक पर्यटकको आगमन बढ्दो क्रममा छ। शान्तिधामलाई धार्मिक दृष्टिले महत्वपूर्ण मानिएको छ, जहाँ विभिन्न देवी–देवताको पूजा–आराधना गरिने मन्दिरहरू छन् । साथै, शान्त ध्यान तथा साधनाका लागि उपयुक्त स्थलका रूपमा समेत यसलाई चिनिँदै आएको छ। """
"एसिसी यु–१६ क्रिकेटः  नेपालको लगातार दोस्रो जित, जापान ९ विकेटले पराजित","""काठमाडौँ, असार १० गते। नेपालले एसिसी यु–१६ इस्ट जोन कप क्रिकेट प्रतियोगितामा लगातार दोस्रो जित निकालेको छ। मलेसियाको कोजल टुन्कु जाफर ओभलमा मङ्गलबार भएको खेलमा  नेपालले जापानलाई ९ विकेटले पराजित गरेको हो। यसअघि नेपालले पहिलो खेलमा सिङ्गापुरलाई ६ विकेटले पराजित गरेको थियो। दुई खेलमा विजयी हुँदै नेपालले चार अङ्क जोडेको छ। नेपाल समूह ‘ए’ को शीर्ष स्थानमा छ। जापानले पहिलो खेलमा भुटानलाई पराजित गरेको थियो।  टस जितेर पहिला ब्याटिङ गरेको जापानले ३४ दशमलव ३ ओभरमा सबै विकेट गुमाउँदै  ८० रन बनायो। ८१  रनको लक्ष्य नेपालले १४ दशमलव २ ओभरमा एक विकेट गुमाउँदै पूरा गर्‍यो। नेपालका लागि शिवान्स बजगाईं र प्रसिद्व जैसीले अविजित ३८ र ३३ रन बनाउनुभयो। बलिङतर्फ जापानका लागि केइसी काबायाशीडोगेटले एक विकेट हात पार्नुभयो।   यसअघि जापानका लागि ब्याटिङ गर्ने क्रममा कप्तान चार्ली हाराहिन्जेले ३६ र गबी हाराहिन्जेले १३ रन बनाउनुभएको थियो। बलिङतर्फ नेपालका लागि शुभम खनालले सर्वाधिक पाँच विकेट लिनुभयो। १० ओभर बलिङ गर्नुभएका खनालले १५ रन दिँदा तीन मेडन राख्नुभयो। नेपालका लागि अभय यादवले दुई तथा सुशीलबहादुर रावल र कप्तान विपिन शर्माले एक एक विकेट हात पार्नुभयो। प्रतियोगितामा नेपालसहित १० टोलीको सहभागिता छ। समूह ‘ए’ मा नेपालसहित सिङ्गापुर, इण्डोनेसिया, भुटान र जापान तथा समूह ‘बी’ मा आयोजक मलेसियासहित हङकङ, माल्दिभ्स, थाइल्याण्ड र म्यानमार छन्। नेपाल हालसम्म सम्पन्न तीनवटा संस्करणको च्याम्पियन हो।  नेपालले तेस्रो खेलमा यही असार १५ गते इण्डोनेसियासँग तथा चौथो खेल असार १७ गते भुटानसँग खेल्नेछ। """
देशमै बन्न सकोस् छाता,"""बजारमा माग भएका वस्तु तथा सेवा उत्पादनमा लगानी गर्न सक्नु लाभकारी उद्यम हुन सक्छ । यस्तो लगानीले रोजगारी सिर्जना गर्छ । आय, उत्पादन र बजारले थप रोजगारीको बाटो खोल्छ । नेपालको अर्थतन्त्र आयातमा निर्भर हुँदै गएको छ । चालु आर्थिक वर्षको ११ महिनामा व्यापारघाटा १३ खर्ब १४ अर्ब रुपियाँ पुगेको छ । देशभित्र सुनिश्चित माग र बजार भएको कतिपय वस्तु उत्पादन गर्न उद्यमीको पहल पुग्न सकेको छैन । सरकारले पनि देशभित्रै वस्तु उत्पादन र विस्तारलाई भन्दा आयात गरेर राजस्व सङ्कलनको परम्परामै रमाइरहेको पाइन्छ । देशमा पर्याप्त विद्युत् शक्ति विस्तार भइरहेको छ । विद्युतीय शक्ति उद्यमधन्दा खोल्न र विस्तार गर्न महत्वपूर्ण आधार हो । त्यसै गरी देशभित्र रोजगारीको अवसर नभएर ठुलो जनसङ्ख्या बिदेसिनु परेको छ । देशभित्रै उद्योग विस्तार हुन सक्दा रोजगारीको अवसर प्राप्त हुन्छ । यस्ता धेरै वस्तुमध्ये देशभित्रै सुनिश्चित बजार भएको वस्तु छाता पनि देखिएको छ । छाता जस्तै अरू अनेक वस्तुको उत्पादन पनि स्वदेशमा गर्न सकिने सम्भावना नभएको होइन तर छातामा ठुलो प्रविधि आवश्यक पर्दैन । जानकारका अनुसार व्यापक लगानीसमेत आवश्यक पर्दैन । देशभित्रकै उद्यमीले आँट गर्न नसक्दा वैदेशिक लगानीको पनि सम्भावना हुन्छ । देशभित्र छाता उत्पादन गरेर छिमेकी बजारमा पनि निर्यात गर्न सकिने सम्भावना हुन सक्ने छ । नेपालमा छाताको सुनिश्चित बजार तथ्याङ्कले देखाउँछ । तथ्याङ्क अनुसार पछिल्ला पाँच वर्षमा मात्रै नेपालले दुई करोड ११ लाख थान छाता आयात गरेको छ । यो सानो सङ्ख्या होइन । पञ्चायत शासनका बेला कुनै वर्ष देशको जनसङ्ख्याभन्दा बढी छाता आयात भएको बताइने गरिन्थ्यो । भारतीय बजार खुला नभएकाले नेपालमा छाता आयात गरी गैरकानुनी रूपमा निर्यात गरिएको पनि भन्ने गरिन्थ्यो । अहिले छाता ल्याएर फेरि बाहिर पठाउने अवस्था त छैन होला तर विगत पाँच वर्षमा मात्र नेपालले दुई अर्ब ५४ करोड रुपियाँ घामपानी छेक्ने छाताकै निम्ति बाहिर पठाइएको छ । नेपालमा सबैभन्दा धेरै छाता छिमेकी मुलुक चीनबाट आयात हुने गर्छ । भन्सार विभागको तथ्याङ्क विश्लेषण गर्दा नेपालमा आयात हुने कुल छातामध्ये ९० प्रतिशत हिस्सा त चीनकै छ । यसबाहेक भारत, थाइल्यान्ड, मलेसियाबाट पनि छाता आयात हुने गर्छ । त्यति मात्र कहाँ हो र ? अस्टे«लिया, कम्बोडिया, इजरायल, कतार, साउदी अरब, संयुक्त अरब इमिरेट्स, संयुक्त अधिराज्य, संयुक्त राज्य अमेरिका र बु्रनाईबाट पनि छाता नेपाल आउँछ । वार्षिक औसत तथ्याङ्क अनुसार नेपाली बजारमा बर्सेनि औसतमा ४५ लाखभन्दा बढी छाता किनिन्छ । पछिल्लो छाता आयातको विवरण हेर्दा यसको माग क्रमिक रूपमा बढेको नै देखिन्छ । तीन वर्षयता यसको माग अझ तीव्र रूपमा बढेकाले छाताको उद्योग खोल्दा घाटा हुन सक्ने अवस्था भने छैन । देशभित्रै छाताको उद्योग भए बहुआयामिक सकारात्मक प्रभाव पर्न सक्छ । छाता आयातले मुलुकबाट बाहिरिने बर्सेनि करोडौँ रुपियाँ देशभित्रै बस्छ । त्यो पैसाले थप लगानीको बाटो खोल्छ । जानकारका अनुसार छाताका निम्ति ठुलो प्रविधि पनि आवश्यक पर्दैन । कम जनशक्तिबाटै पनि छाता उद्योग चल्न सक्छ । अझ आश्चर्यको कुरा त देशभित्र छाता उद्योग खोल्ने प्रयाससम्म भएको छैन । विगतमा राजधानीका न्युरोड तथा असनमा छाताको तयारी सरसमान ल्याएर गाँसगुस पारेर छाता तयार हुनेसम्म अवस्था थियो । अहिले त्यस्तो काम पनि छैन । तयारी छाता नै आयात गर्ने गरिएको छ । छाता मर्मतसम्भार गर्ने सिपालु जनशक्ति पनि अभाव छ । थोरै मात्र छाता बिग्रियो भने फेरि नयाँ छाता किन्न उपभोक्ता बाध्य छन् । छातामा तुलनात्मक लाभ नदेखिएकाले देशभित्र उत्पादन हुन नसकेको उद्यमीको भनाइ छ । स्वदेशमै उत्पादन गर्ने लक्ष्य लिए पनि त्यस्ता कतिपय लक्ष्य कागजमै सीमित छन् । उत्पादन लागत, प्रतिस्पर्धात्मकता र तुलनात्मक लाभ विश्लेषण गर्ने उद्यमी देशभित्र छाता उद्योगको भविष्य देख्न सक्दैनन् । उदारीकरण, खुला तथा बजार अर्थतन्त्रले कतिपय वस्तु देशभित्र उत्पादन गर्नुभन्दा आयातमै रमाउने गरिन्छ । अब त्यसो नगरौँ । स्वदेशमै उत्पादनको विकल्पमा मिहिन गृहकार्य गर्न थालौँ । स्वनिर्भर अर्थतन्त्रतर्फ ध्यान जाओस् । """
औषधि मूल्य नीति सहमतिमा बनाइएको हो : महानिर्देशक ढकाल,"""काठमाडौँ, जेठ २८ गते । औषधि मूल्य नीति सुझाव समितिले मङ्गलवार स्वास्थ्य तथा जनसङ्ख्या मन्त्री प्रदीप पौडेललाई प्रतिवेदन बुझायो । अर्थविद् डा पोषराज पाण्डेको संयोजकत्वमा बनाइएको औषधिको मूल्य समायोजन सम्बन्धमा सुझाव दिन गठित समितिले लामो अध्ययनपछि प्रतिवेदन सरकारलाई बुझाएको थियो । तर समितिले सरकारलाई बुझाएको प्रतिवेदन सेवाग्राहीमुखी नभएको भन्दै औषधि व्यवसायीहरूले आपत्ति जनाएका छन् । उनीहरूले उक्त प्रतिवेदनको प्रभाव भोलिका दिनमा जन सुरक्षित, असरयुक्त र गुणयुक्त औषधिहरू सेवाग्राहीले अत्यावश्यक परेको समयमा नपाउन सक्ने पीडादायी वातावरण सिर्जना गर्ने जिकिर गरेका छन् । यस सन्दर्भमा, प्रतिवेदनमा उल्लेख विषयहरू, औषधिको मूल्य समायोजन, आगामी रणनीति लगायतका विषयमा उक्त समितिका सदस्य–सचिव तथा औषधि व्यवस्था विभागका महानिर्देशक नारायणप्रसाद ढकालसँग गरिएको कुराकानीको सम्पादित अंश:  औषधि मूल्य समायोजनको समस्या समाधान गर्न सरकारले बनाएको उच्चस्तरीय समितिले प्रतिवेदन बुझाइसकेको छ, उक्त समितिमा रहेर तपाईँले पनि काम गर्नुभयो, समितिले तयार पारेको प्रतिवेदनले दीर्घकालीन समाधानका लागि के–कस्ता नीति, विधि र वैज्ञानिक आधारहरू समेटेको छ, यसको व्यावहारिक कार्यान्वयन कसरी सुनिश्चित हुनेछ ? – औषधिको गुणस्तरीयता, मूल्य उपलब्धता सुनिश्चित गर्ने सन्दर्भमा नेपाल सरकारले केही प्रडक्टको पहिला अधिकतम खुद्रा मूल्य तोकेको थियो भने कतिपय औषधिको मूल्य समायोजन गर्न सकिरहेको थिएन । तोकिएका मूल्यको पनि समायोजन हुन नसकेको र नतोकिएका तर एमआरपी भएका औषधिहरूको पनि समयानुकूल मूल्यमा समायोजन गर्नुपर्ने समस्या ज्युँका त्युँ थियो । यो समस्यालाई कसरी समाधान गर्ने  र जनतालाई कसरी सर्वसुलभ औषधि कसरी उपलब्ध गराउने सुनिश्चित गर्ने भन्ने सन्दर्भमा माननीय मन्त्रीज्यू आइसकेपछि अति मूल्यवृद्धि भएका, धेरै मूल्य तिर्नुपर्ने अवस्थाका केही औषधिहरू प्राथमिकतामा रहेका औषधिहरूको मूल्य घट्नुपर्छ । औषधि सुशासनलाई कायम गर्नुपर्छ भन्ने उहाँको निर्देशन र ध्येय रह्यो । यो समस्यालाई कसरी समाधान गर्ने त भन्दा खेरी कानुनतः के व्यवस्था छ भनेर हेर्नुपर्‍यो । कानुनमा व्यवस्था गरेको अवस्थाबाहेक कुनै पनि निकायले कानुन विपरीत निर्णय गरेर मूल्य समायोजन गरिदिन सक्दैन । औषधि ऐनमा मूल्य तोक्न सक्ने व्यवस्था छ र अहिलेसम्म हामीले एक सय १७ वटाको मूल्य तोकी पनि सकेका छौँ । ती औषधिको पुनरावलोकन कसरी गर्ने भन्ने सैद्धान्तिक रूपमा हामीलाई विभिन्न सिद्धान्तहरू छन् तर फिक्स चाहिँ सरकारले के चाहिँ सिद्धान्तमा अडिएर तीनको मूल्य समायोजन गरिदिने हो ? र  विभागले अपनाउँदै आएको प्रक्रिया जसले मूल्य माग गर्छ, उसको पनि हामीले समयानुकूल ती नतोकिएका अन्य औषधिहरूको पनि मूल्य समायोजन समय अनुकूल गरिदिनुपर्छ । यो गर्नको लागि कानुन र कार्यविधिगत रूपमा स्पष्टता छैन भनेपछि अब के गर्नुपर्छ त रु मूल्य सम्बन्धमा नीति कस्तो अपनाउने ? भन्ने प्रश्न उठेपछि माननीय मन्त्री ज्युले उच्चस्तरीय समिति गठन गर्नुभएको हो । त्यसमा मैले सदस्य–सचिवको रूपमा काम गरे । त्यसमा नेपाल औषधि उत्पादक सङ्घ सदस्यकै रूपमा सहभागी छ, नेपाल औषधि व्यवसायी सङ्घ, औषधि आयातकर्ताहरूको सङ्घ छ, विभिन्न अन्य स्वास्थ्य क्षेत्रमा काम गर्ने उत्पादक र व्यवसायी सङ्घहरू, थोक विक्री व्यवसायी सङ्घहरू, पत्रकारहरू, नेपाल मेडिकल एसोसिएसन, विभिन्न काउन्सिल, नेपाल फार्मासिटीकल एसोसिएसन, नर्सिङ एसोसिएसन, पब्लिक हेल्थ एशोसिशसन, जो जो हामीले थाहा पाएका छौँ, उहाँहरू सबैलाई बोलाएर छलफल गरेर राय सुझावहरू लियौँ । त्यसरी हामीले प्रतिवेदन दिएका हौँ । प्रतिवेदन तयार गर्ने क्रममा औषधि उत्पादक सङ्घ, व्यवसायी, मेडिकल एसोसिएसन, पत्रकार, काउन्सिल लगायत सरोकारवालासँग छलफल गरिएको बताउनु भयो तर उनीहरूका सुझावहरू नसमेटिएका हुन्, औषधि व्यवसायीहरू त आन्दोलनमा उत्रिने अवस्थामा आए त ? – उहाँहरूका सुझावहरूलाई स्थान दिएर नै बनेको छ । अब मनोगत सुझाव छन् भने त ती परेका छैनन् । जो वैज्ञानिक आधारमा र अन्तर्राष्ट्रिय चलन÷प्रचलनहरू हेरेर उपयुक्त लागेका सुझावहरू हामीले समेट्ने कोसिस गरेका छौँ । हामीले अन्तर्राष्ट्रिय अभ्यासहरूलाई पनि सँगसँगै राखेर के उचित हुन्छ भन्ने राखेर उहाँहरूका सुझावहरूलाई समेटेका छौँ । उहाँहरूले चाहेकै जस्तै भाषा र त्यही नै सुझाव दुरुस्त नभएको हुन सक्छ, तर उहाँहरूको सुझाव लिएर नै गरेको हो । उहाँहरूको सुझाव लिएर प्रतिवेदन बनाइएको भने समितिमै रहेकाहरू नै आन्दोलनमा उत्रने निर्णय कसरी लिए त ? – उहाँहरूले भनेअनुसार नै त्यहाँ आएन कि भन्ने होला । कसरी भन्नुभयो, हामीलाई पनि थाहा छैन । हामीले अहिलेसम्म प्रतिवेदन सार्वजनिक गरेका पनि छैनौँ । स्वास्थ्य मन्त्रालयको सम्पत्तिको रूपमा पेस गरिसकेकोले प्रतिवेदनमा के छ भनेर भन्न पनि मिल्दैन । स्वास्थ्य मन्त्रालयले पनि आधिकारिक रूपमा सार्वजनिक गरेको मैले थाहा पाएको छैन । उहाँहरूले के कारणले भन्नुभयो, उहाँहरूलाई नै थाहा होला । सबैलाई समेटेर लैजानुपर्ने दायित्व होइन र ? –  यो बहाना नै हो । वास्तविकतामा नअडिएको त बहाना नै हुन्छ । मलाई जहाँसम्म लाग्छ, उहाँहरूले त्यसो गर्नुहुन्न । हिजोको पत्रकार सम्मेलनमा माननीयज्यूले स्पष्ट भन्नुभएको छ, मैले प्रतिवेदन बुझेको छु, मैले पनि यसलाई अध्ययन गर्नुपर्ने हुन्छ । समयानुकूल अरूका सुझावहरू पनि लिएर, केही सुधार गर्नुपर्छ भन्ने तयार छौँ भनेर भन्नुभएको छ । उहाँको त्यो बहाना चाहिने पनि आवश्यक देखिएन । उहाँहरूलाई त्यस्तो लागेको छ भने सम्बन्धित निकायमा गएर कुरा राख्न रोकिएको छैन । हामीले खुल्ला र पारदर्शी तरिकाले काम गरेको हो । हामीले राखिएको कुनै पनि छलफलको विषय नेपाल औषधी उत्पादक सङ्घको अध्यक्ष स्वयं सदस्यको रूपमा उपस्थित हुनुहुन्छ । हामीले कुनै कुरा लुकाएका छैनौँ । नेपाल सरकारको काम गर्ने जुन सोच छ, त्यो सोच उहाँहरूलाई समावेश गरेरै जाने छ । कसैलाई पनि बाहिर राख्ने भन्ने छैन । आयातलाई प्रतिबन्ध गरिदिनुपर्‍यो, हामी माथि उठ्न सकिएन, मूल्य यता तिर नियमन गर्ने हो भने सरकारले हामीलाई काम गर्ने वातावरण बनाइदिनुपर्‍यो भन्ने एक थरीको भनाइ रहेको हुन्छ भने अर्को थरीले आयात प्रतिबन्ध कसरी गर्ने, हामीले पेसा व्यवसाय कसरी गरेर खाने भनेर उहाँहरूले भनिराख्नुभएको हुन्छ । उहाँहरूलाई कसरी असर गर्‍यो भन्ने हामीले बुझ्न सकेका छैनौँ । आन्दोलनमा किन जाने हो ? प्रतिवेदनमा के छ भन्ने सार्वजनिक नभई उहाँहरूलाई कसरी जानकारी भयो ? त्यो जानकारी कहाँबाट र कसरी भयो त्यो उहाँहरूले जान्नुपर्‍यो । प्रतिवेदन सार्वजनिक भइसकेपछि पनि उहाँहरूले सुझाव दिन सक्नुहुन्छ भन्ने अवस्थामा राखिएको छ त । औषधि व्यवसायीहरू यसरी सशङ्कित हुनुपर्ने कारण के देख्नुहुन्छ, केही औषधि बजारबाट हराउने स्थितिमा छन् भने केहीको मूल्य अत्यधिक छ, यस्तो अवस्थामा मूल्य वृद्धि वा घटाउने सन्दर्भमा विभागले अपनाउने वैज्ञानिक मापदण्ड के–के छन्, मूल्य निर्धारणको स्पष्ट विधि विकास गर्नेतर्फ के कस्ता प्रयास भइरहेका छन् ? – मुख्य कुरा सशङ्कित  हुनुपर्ने कारण के हो भने यो मूल्य व्यवसायीहरूको जे जति उत्पादन हुन्छ, जति व्यवसाय गर्नुहुन्छ उहाँहरूले विक्री गर्दा खेरी उहाँको व्यवसाय गरेको फाइदा वा बेफाइदा यसै मूल्यसँग जोडिने भयो । जहाँ मूल्यको कुरा उठ्छ त्यहाँ उहाँहरू सशङ्कित  हुनु उहाँको लागि स्वाभाविक हुनसक्छ । मूल्यबाटै उहाँहरूको फाइदा वा बेफाइदाको निर्णय हुन्छ । या, मूल्य किन तोक्नुपर्‍यो सरकारले भन्ने उहाँहरूको सोचाइहरू रहेको हुन सक्छ । सरकारले त व्यवसायी मात्रै नभएर सामान्य नागरिकलाई पनि हेर्नुपर्‍यो । सामान्य नागरिकले सर्वसुलभ ढङ्गले औषधी पनि पाउनुपर्‍यो । आजको दिनमा पनि औषधीसहितको स्वास्थ्यमा लगभग ५४ प्रतिशत हाम्रो आफ्नै पकेटबाट खर्च भइरहेको छ । यत्रो परिणाममा त गरिबले त सक्दैनन् नि । उहाँहरूलाई त उपचारबाट वञ्चित हुनुपर्ने अवस्था हुन्छ । उपचार भइहाल्यो भने पनि भएको सबै सम्पत्ति सकिने डर छ भनेपछि सरकारले त ती नागरिकको बारेमा पनि त सोच्नुपर्‍यो । त्यसैले मूल्यको सन्दर्भमा उहाँहरूको चासो रहनु र सरकारको चासो पनि जनतालाई केन्द्रित भएर निर्णय गर्नु स्वाभाविक हो । औषधि मूल्यमा सरकारको ध्यान जनताको पहुँच र सर्वसुलभता सुनिश्चित गर्नतर्फ रहेको बताउनुभयो, यथार्थमा औषधिमा खर्चको ठुलो हिस्सा जनताले आफ्नै पकेटबाट तिर्नुपरेको छ, यस्तो सन्दर्भमा गरिब र विपन्न वर्गलाई औषधि सहज रूपमा उपलब्ध गराउन विभागको दूरदर्शी योजना के हो, साथै, मूल्य निर्धारण जस्तो संवेदनशील विषयमा निजी क्षेत्रका आशङ्का, अविश्वास वा असन्तोषलाई कम गर्दै दीर्घकालीन नीति निर्माणमा कसरी आपसी समझदारी बढाउने योजना छ ? –  हामीले औषधिको मूल्य तोक्ने कसरी त ? मान्नुस्, तपाईँले औषधिको मूल्य यति राख्नुपर्‍यो भनेर भन्नुपर्‍यो भने त्यसको आधार के ? त्यसको लागि वैज्ञानिक आधार चाहिन्छ नि । त्यसलाई आधार क्लियर गरिदिनुपर्‍यो । औषधि विभाग त खास गरी गुणस्तरीय औषधिको सुनिश्चितता गर्न बसेको हो नि । कानुनले दिएको काम गर्ने हो । त्यसमा के सम्म भनिएको छ भने, औषधि व्यवस्था विभागले आवश्यक देखेमा कुनै पनि औषधिको अधिकतम खुद्रा मूल्य तोक्न सक्छ र त्यसरी तोकिएको मूल्य नेपाल सरकारको अनुमति लिएर राजपत्रमा प्रकाशन गर्नुपर्दछ । यो भन्नुको अर्थ के हो भने, कार्यान्वयन गर्ने सम्बन्धमा मूल्य औषधि ऐनको एउटा अङ्गको रूपमा रहेको छ । औषधिको ऐनको दफा ५ को उपदफा २ ले यो ऐन कार्यान्वयन गर्न आवश्यक ‘सबै’ काम भन्ने छ, ‘सबै’ भन्ने शब्द छ त्यहाँ ।  यसलाई हाई लाइट गरेर बुझिदिनुहोला । यसको अर्थ विभागको त जिम्मेवारी छ नि त । तर, यो जिम्मेवारी कसरी परिपूर्ति गर्ने, पारदर्शी कसरी बनाउने भन्दा खेरी त मूल्य कसरी घटबढ हुन्छ भन्ने सिद्धान्त त हामीले क्लियर गरिदिनुपर्‍यो नि त । अहिले हामीसँग रहेको व्यवस्थामा छैन त्यो । त्यो नभएपछि हामीले गर्नु नै पर्ने भयो । कतिपय औषधिहरू मूल्य नै समायोजन नभएको कारणले बजारबाट हट्ने अवस्था रहेकोले त्यसको मूल्य बढाइदिनुपर्ने अवस्था पनि छ । त्यस्ता औषधीको मूल्यलाई कसरी बढाउने भन्नेमा हामीसँग स्पष्ट कार्यविधि हुनुपर्‍यो, त्यस कारण यो कुरा उठेको हो ।  आवश्यकता थियो, तब यो समिति बन्यो । त्यो समितिले आफूले अध्ययन गरेर, सकेसम्म सबैका धारणाहरूलाई समेटेर, राष्ट्रिय तथा अन्तर्राष्ट्रिय अभ्यासहरूलाई पनि अध्ययन गरेर सबैको सहमतिमा प्रतिवेदन दिएका हौँ । प्रतिवेदन बुझाउने सन्दर्भमा पनि उहाँहरू सहमत हुनुहुन्छ, प्रक्रियामा सँगै आउनुभएको छ, सकेसम्म उहाँहरूका कुराहरू समेटेर दिइएको छ, प्रतिवेदन सार्वजनिक भएपछि अझै पनि कुनै कुरामा यस्तो गर्दा राम्रो हुन्छ भन्ने छ भने उहाँहरूले सुझाव दिन सक्नुहुन्छ । सरकार खुल्ला छ भनेर माननीय मन्त्रीज्यूले भनिसक्नुभयो । एउटा समितिले गरेको काम न हो । यसमा समझदारी बढाउँदै जाने, उपयुक्त नीति निर्माणमा योगदान पुराउनेतर्फ उहाँहरू जानुपर्छ । यसमा उत्तेजना हुने अवस्था छैन, त्यो गर्नै पर्दैन । """
पहिरो खसेपछि कोशी राजमार्गको खाँदबारी–गोला सडक अवरुद्ध,"""सुजन बज्राचार्य सङ्खुवासभा, असार १० गते । अविरल वर्षाका कारण कोशी राजमार्गअन्तर्गत मकालु गाउँपालिका–५ स्थित फ्याक्सिन्दा खण्डमा मङ्गलबार बिहानदेखि सडक अवरुद्ध भएको छ । वर्षाका कारण फाक्रे खोलानजिक पहिरो खसेपछि खाँदबारी–गोला सडकखण्ड ठप्प भएको हो । जिल्ला प्रहरी कार्यालय सङ्खुवासभाका प्रमुख डिएसपी दक्ष कुमार बस्नेतले भन्नुभयो, “फ्याक्सिन्दा क्षेत्रमा खसेको ठुलो पहिरोका कारण सवारी आवागमन अवरुद्ध भएको छ । पहिरो हटाउने कार्य तीव्र गतिमा भइरहेको छ ।” उत्तर–दक्षिण कोशी सडक आयोजनाले पहिरो पन्छाउने काम भइरहेको जनाएको छ । सडक अवरुद्ध हुँदा खाँदबारीबाट भोटखोला जाँदै गरेका तथा भोटखोलाबाट खाँदबारी फर्कंदै गरेका साना तथा ठुला सवारीसाधनहरू बिच बाटोमै रोकिएका छन् । """
तीन करोडको सीमा पालनामा सरकार प्रतिबद्ध छ: अर्थमन्त्री पौडेल,"""काठमाडौँ, असार १० गते । उपप्रधानमन्त्री तथा अर्थमन्त्री विष्णुप्रसाद पौडेलले बजेट यथार्थपरक रहेको र बजेटले लिएको आर्थिक वृद्धिको लक्ष्य हासिल हुने दाबी गर्नुभएको छ । प्रतिनिधि सभाको मङ्गलबारको बैठकमा विनियोजन विधेयकमाथि उठेका प्रश्नहरूको जवाफ दिँदै अर्थमन्त्री पौडेलले शिथिलतामा रहेको अर्थतन्त्रलाई वर्तमान सरकारले चलायमान बनाएको दाबी गर्नुभयो । उहाँले बजेटमा स्रोत व्यवस्थापन र खर्चको बाँडफाँड यथार्थपरक गरिएको बताउँदै संविधानको अधिकारको सूची, कार्य विस्तृतीकरण प्रतिवेदन तथा आयोजना वर्गीकरण मापदण्डअनुरूप अपवादबाहेक तीन करोडको सीमालाई पालना गर्ने दृढता व्यक्त गरेको स्पष्ट पार्नुभयो ।  नै बजेट विनियोजन गरिएको स्पष्ट पार्नुभयो । चालु आर्थिक वर्षको तुलनामा आगामी आर्थिक वर्षमा पुँजीगत खर्च १७ प्रतिशत बढी गरिएको स्मरण गराउँदै उहाँले साधारण खर्च घट्ने र पुँजीगत खर्च बढ्ने सिलसिलामा ब्रेक लगाउनुपर्ने अवस्था रहेको बताउनुभयो । उहाँले भन्नुभयो, ‘विनियोजनका सन्दर्भमा छलफल गर्ने क्रममा अत्यधिक समय लिइएको विषय, छलफलको केन्द्र भागमा रहेको विषय, बजेटको तीन करोडको सीमा रहेको छ । माननीयज्यूहरूले यस विषयमा विभिन्न कोणबाट आआफ्नो विचार विश्लेषण प्रस्तुत गर्नुभएको छ । र वास्तवमा के भयो, के भएन ? के हुनुपर्थ्यो, कसो हुन गयो ? भन्ने अनेक जिज्ञासाहरू सिर्जना भएका छन् । यद्यपि यस विषयमा यसअघि पनि केही प्रस्ट पार्ने कोसिस गरिएको हो । तथापि माननीयहरूले व्यक्त गर्नुभएको जिज्ञासाहरूलाई आदरपूर्वक सम्मान गर्दै थप स्पष्ट पार्न चाहन्छु । नेपालको संविधानको अधिकारको सूची, कार्य विस्तृतीकरण प्रतिवेदन तथा आयोजना वर्गीकरण मापदण्डअनुसार सङ्घीय सरकारले आगामी आर्थिक वर्षका लागि तीन करोडभन्दा साना आयोजनामा विनियोजन नगर्ने नीति लिएको कुरा स्पष्ट छ । तर यसका केही अपवादहरू पनि छन् तीन करोडभन्दा कम विनियोजनबाट सम्पन्न हुने क्रमगत आयोजनाहरू छन् भने त्यस आयोजनामा तीन करोडभन्दा कम विनियोजन हुनसक्छ । भुक्तानी दायित्व बाँकी रहेको छ र भुक्तानी दायित्व पूरा गर्नका लागि तीन करोडभन्दा कम विनियोजन गर्दा हुन्छ भने त्यसका लागि कम विनियोजन भएको हुनसक्छ । सङ्घीय सरकारको मात्र एकल अधिकारको क्षेत्रमा रहेका विषयहरू छन् र त्यसमा तीन करोडभन्दा विनियोजनले काम गर्छ भने त्यस्तो अवस्थामा तीन करोड विनियोजन भएको हुनसक्छ र, कम विनियोजनमा सम्पन्न हुने खास गरी विपद् व्यवस्थापनसँग सम्बन्धित विपद्पछिको पुनर्निर्माणसँग सम्बन्धित आयोजनाहरूमा यदि तीन करोडभन्दा कमले सम्पन्न हुने अवस्था छ भने त्यहाँ तिन करोडभन्दा कम विनियोजन भएको हुनसक्छ । यी केही अपवादबाहेक यस पटक सरकारले स्पष्टसँग संविधानको अधिकारको सूची, कार्यविस्तृतीकरण प्रतिवेदन र आयोजना वर्गीकरण मापदण्डको आधारमा तिन करोडको सीमालाई पालना गर्ने दृढता व्यक्त गरेको हो । बजेट मूलभूत रूपमा त्यसरी नै प्रस्तुत भएको छ । कतिपय पालिका र प्रदेशमा सशर्त विनियोजनका योजनाहरूलाई पनि न्यून विनियोजन भएको भन्ने कोणबाट चर्चा भएको मैले अनुभूत गरेको छु । कतिपय अध्ययनका आयोजनाहरूका सन्दर्भमा पनि यस खालका टिप्पणी भएको मैले अनुभूत गरेको छ । म आग्रह गर्न चाहन्छु तिन करोडको सीमालाई पालना गरिएको छ र, बजेट तर्जुमाका क्रममा सबै मन्त्रालयहरूलाई अर्थ मन्त्रालयले तदनूकुल दिशानिर्देश गरेको छ । तिन करोडभन्दा साना केही आयोजनाहरू कदाचित विनियोजन भएका छन् भने त्यस्ता आयोजनाहरूलाई सम्बन्धित मन्त्रालयले अख्तियारी प्रदान गरी प्रदेश र स्थानीय तहबाट कार्यान्वयन गर्नेछन् भन्ने पनि स्पष्ट गर्न चाहन्छु र सङ्घीय सरकार तिन करोडको सीमामा दृढतापूर्वक उभिन्छ भन्ने अनुरोध गर्न चाहन्छु । हामीले शिथिल रहेको अर्थतन्त्रलाई चलायमान गराएर समस्त परिसूचकहरूमा सकारात्मक सुधार गरिएको छ । बजेटमा स्रोत व्यवस्थापन र खर्चको बाँडफाँड यथार्थपक रूपमा गरिएको छ । बजेटले लिएको छ प्रतिशतको आर्थिक वृद्धिको लक्ष्य हासिल हुन्छ भन्नेमा म विश्वस्त छु । यो असम्भव छैन, हाम्रो सामर्थ्यको सीमाभित्र छ ।’ उहाँले तिन करोडभन्दा साना आयोजनाहरू कदाचित विनियोजन भएका छन् भने त्यस्ता आयोजनालाई सम्बन्धित मन्त्रालयले अख्तियारी प्रदान गरी प्रदेश र स्थानीय तहबाट कार्यान्वयन गराउने स्पष्ट पार्नुभयो । """
आगामी दशकलाई सूचना प्रविधि दशकको रुपमा अघि बढाइने : सञ्चारमन्त्री गुरुङ,"""काठमाडाैं, असार १० गते । सञ्चार तथा सूचना प्रविधिमन्त्री पृथ्वी सुब्बा गुरुङले विकासको आधार स्तम्भको रुपमा सूचना प्रविधिको उपयोग गर्ने लक्ष्यसहित आगामी दशकलाई सूचना प्रविधि दशकको रुपमा अगाडि बढाइएको बताउनुभएको छ । प्रतिनिधि सभाको मंलगवारको बैठकमा विनियोजन शिर्षकमाथि उठेका प्रश्नहरुको जवाफ दिँदै मन्त्री सुब्बाले यस्तो बताउनुभएको हो । उहाँले सूचना प्रविधिको क्षेत्रमा निजी क्षेत्रलाई आकर्षित गर्दै निर्यातयोग्य सूचना प्रविधि विकास गरिने स्पष्ट पार्नुभयो । मन्त्री गुरुङले सूचना र प्रविधिको क्षेत्रमा युवा जनशक्तिलाई आकर्षित गरी रोजगारी र स्वरोजगारीको अवसर सिर्जना गर्दै सूचना प्रविधिमार्फत आर्थिक, सामाजिक रुपान्तरण एवं आर्थिक समृद्धि हासिल गर्ने दीर्घकालिन सोच अगाडि बढाएको स्पष्ट पार्नुभयो । सुशासन र विद्युतीय शासन प्रबद्र्धन एवं सदाचारको परिपालनमा मन्त्रालय प्रतिबद्ध रहेको बताउँदै उहाँले बजेटमा विनियोजित बजेट मन्त्रालयको कार्यक्षेत्रसँग सम्बन्धित छ वटा क्षेत्रमा आधारित रहेको जानकारी दिनुभयो । उहाँले भन्नुभयो, ""सूचना प्रविधिको क्षेत्रमा विकसित नविनतम प्रयोगहरुको अधिकतम उपयोग गर्ने, निजी क्षेत्रलाई आकर्षित गर्दै निर्यातयोग्य सूचना प्रविधि उद्योगको विकास गर्ने, सूचना प्रविधिको क्षेत्रमा युवा जनशक्तिलाई आकर्षित गरी रोजगारी र स्वरोजगारीको अवसर सिर्जना गर्ने तथा सार्वजनिक सेवा प्रवाहमा सूचना प्रविधिको अधिकतम प्रयोग गरी विकासको आधार स्तम्भको रुपमा सूचना प्रविधिको उपयोग गर्ने लक्ष्यसहित आगामी दशकलाई सूचना प्रविधि दशकको रुपमा अगाडि बढाइएको छ ।"" सूचना प्रविधिमार्फत आर्थिक सामाजिक रुपान्तरण एवं आर्थिक समृद्धि हासिल गर्ने सूचना प्रविधि मन्त्रालयको दीर्घकालिन सोच रहेको समेत उहाँले उल्लेख गर्नुभयाे । मन्त्रालयको आगामी आर्थिक वर्ष २०८२-८३ नीति तथा कार्यक्रम र बजेट मूलतः आमसञ्चार, दूरसञ्चार, सूचना प्रविधि, हुलाक सेवा, चलचित्र र मुद्रण गरी छ वटा क्षेत्रमा आधारित रहेको कुरा जानकारी गराउनुहुँदै उहाँले आर्थिक वर्ष २०८२-८३ मा यस मन्त्रालय र अन्तर्गतका निकायसमेतका लागि रु सात अर्ब, ७१ करोड, ९९ लाख बिनियोजन भएको बताउनुभयाे । जसमध्ये ७५ प्रतिशत चालुतर्फको अनिवार्य दायित्वको रुपमा रहेको रकम हो भने बाँकी रकम पूँजीगत खर्चतर्फ विनियोजन भएको छ । यसका साथै मन्त्रालयको कार्यक्षेत्रसँग सम्बन्धित विषयमा नेपाल दूर सञ्चार प्राधिकरण, नेपाल दूर सञ्चार कम्पनी लिमिटेड, राष्ट्रिय समाचार समिति, सार्वजनिक सेवा प्रशारण संस्था (रेडियो नेपाल, नेपाल टेलिभिजन), गोरखापत्र संस्थान एवं चलचित्र विकास बोर्डले समेत नेपाल सरकार र आफ्नै आन्तरिक स्रोतसमेत परिचालन गर्दै आएका छन् । सुशासन र विद्युतीय शासन प्रबद्र्धन एवं सदाचारको परिपालनमा मन्त्रालय प्रतिबद्ध छ । नेपाल सरकारको नीति तथा कार्यक्रम र बजेट वक्तव्यमा समावेश भएका मन्त्रालय सम्बद्ध विषयहरुको कार्यान्वयन र तोकिएका सूचकहरुको लक्ष्य प्राप्तिका लागि मन्त्रालयले वार्षिक कार्यक्रमहरुको एकीकृत कार्ययोजना तयार गरी साउनदेखि कार्यान्वयनमा ल्याउने र नियमित अनुगमन र मूल्यांकन गरिने उहाँले जानकारी दिनुभयाे । उहाँले मन्त्रालय सम्बद्ध विषयहरुको कार्यान्वयन र तोकिएका सूचकको लक्ष्य प्राप्तिका लागि मन्त्रालयले वार्षिक कार्यक्रमहरुको एकीकृत कार्ययोजना तयार गरी सोहीअनुरुप अगाडि बढ्ने स्पष्ट पार्नुभयो । """
प्रतिनिधिसभामा प्रधानमन्त्रीको जवाफ- 'बजेट सन्तुलित छ',"""काठमाडौँ, असार १० गते। प्रधानमन्त्री केपी शर्मा ओलीले सरकारले ल्याएको बजेट सकेसम्म सन्तुलितरूपमा रहेको अवगत गराउँदै आगामी दिनमा माग र आपूर्तिबिचको सन्तुलत कायमका लागि थप प्रयास गरिने बताउनुभएको छ। प्रतिनिधिसभाको आजको बैठकमा विनियोजन विधेयक तथा खर्च कटौतीको प्रस्तावको सम्बन्धमा राष्ट्रपतिको कार्यालय, उपराष्ट्रपतिको कार्यालय, प्रधानमन्त्री तथा मन्त्रिपरिषद्को कार्यालय र अन्तर्गतका विभिन्न निकायसँग सम्बन्धित छलफलमा उठेका प्रश्नको जवाफ दिँदै प्रधानमन्त्री ओलीले राज्यको पर्याप्त क्षमता नहुँदा बजेटमाथि सबै सांसद् सन्तुष्ट हुने स्थिति नआएकाले आगामी दिनमा सन्तुलन कायमको प्रयास गरिने बताउनुभएको छ। “हामीलाई छिटो र धेरै ठाउँमा विकास चाहिएको छ तर बजेट कम छ। त्यसकारण बजेटमा सबै सांसद् सन्तुष्ट हुन नसक्ने स्थिति हुन सक्छ। माग र आपूर्तिको असन्तुलन मिलाउन आगामी दिनमा ध्यान दिइने छ”, प्रधानमन्त्री ओलीले भन्नुभयो, “हामीलाई लगानीको आवश्यकता रहेको छ। यसका लागि निजी क्षेत्र र वैदेशिक लगानी ल्याउनु परेको छ। लगानीको आवश्यकता विश्लेषण र योजनाका लागि लगानी बोर्डबाट प्रभावकारी काम गरिने छ।” प्रधानमन्त्री ओलीले संसद् जनताको बलिदान र सङ्घर्ष र सपनालाई साकार पार्ने थलो भएकाले सदनमा लोकतन्त्र र राष्ट्रियतालाई कमजोर बनाउने खालका हल्का फुल्का टिप्पणी नगर्न आग्रह गर्नुभयो। उहाँले विद्यमान व्यवस्थालाई अझ प्रभावकारी बनाउने गरी संविधानको संशोधनमा सरकार लाग्ने भएकाले संविधान र प्रणालीको अपमान हुने खालका कुरा नगर्न आग्रह गर्नुभयो। “यस प्रणाली र संविधानको रक्षा गरौँ। यसको कार्यान्वयन गर्दै मुलुकलाई समृद्ध, नेपाल सुखी नेपालीको गन्तव्य पूरा गर्ने सवालमा सरकार अघि बढेको छ। यसमा सबै ढुक्क भए हुन्छ”, प्रधानमन्त्री ओलीले भन्नुभयो, “म बरु ममाथि गरिएको गाली र अपमान सहन्छु तर सहिद, जनताको बलिदान र विद्यमान व्यवस्थाप्रतिको अपमान सहन्न। संसद् जनताको बलिदानको धज्जी उडाउने र प्रणालीको अपमान गर्ने थलो हुन सक्दैन।”  प्रधानमन्त्री ओलीले राष्ट्रिय योजना आयोगका योजना बैँकको व्यवस्था गरी तिन करोडभन्दा कमका आयोजना नराखिएको नीति तर्जुमा गरिएको जनाउँदै आगामी वर्षमा यसको प्रभावकारी कार्यान्वयनका लागि जोड दिइने बताउनुभयो। राज्यका सबै निकायलाई विकास निर्माण र सुशासनका लागि प्रभावकारीरूपमा काम गरेर जनअपेक्षा अनुरूप सम्मुनतिको मार्गमा अघि बढाउन सरकार प्रयासरत रहेको स्पष्ट गर्दै सरकारलाई कसैका विरुद्ध कुनै खेल खेल्ने फुर्सद नभएकाले खेल खेल्यो भन्ने खालका प्रचार नगर्न आग्रह गर्नुभयो। """
"राष्ट्रिय कविता महोत्सव, उत्कृष्ट दस कविता छनोट","""गोरखापत्र समाचारदाता काठमाडौँ, असार १० गते । नेपाल प्रज्ञा–प्रतिष्ठानको ६८ औँ वार्षिकोत्सवको अवसरमा काठमाडौँमा सोमबार आयोजित राष्ट्रिय कविता महोत्सव–२०८२ मा दस जना कविका दस वटा कविता उत्कृष्ट भएका छन् । प्रतिष्ठानका सदस्यसचिव डा. धनप्रसाद सुवेदीले राष्ट्रिय कविता महोत्सवमा सहभागी भएका कविहरूको मूल्याङ्कन समितिबाट सिफारिस भए अनुसार सर्वोत्कृष्ट दस जना कविका कविता पुरस्कारका लागि छनोट भएको जानकारी दिनुभयो । जस अनुसार सिरहाका अविनाश भट्टराईको छुटी जानेहरूका नाममा, मोरङका कर्ण सञ्जयको पिताजी अहाँ के छलौ (मैथिली भाषा), मकवानपुरका किशन पौडलेको पृथ्वीको क्रन्दन, लमजुङकी गोमा श्रेष्ठको भालेको मौन विद्रोह, नवलपरासीको चन्द्रमणि चापागाईंको औजार, रुकुम पश्चिकी तुलसी केसीको तिम्रो गाउँको शून्यता, मकवानपुरकी मिरमा (रमा सुवेदी) को अचेल हरेक रात पहाड रुन्छ, सुनसरीका शमुएल कोइरालाको नेपाल मेरो घर, ललितपुरका सन्ध्या महर्जनको हिउँ सः ले तनाच्वगुं मौन म्हगस (नेपाल भाषा) र चितवनको सिर्जन अविरलको जीवनको महक शीर्षकको कविता उत्कृष्ट भएका छन् । प्रतिष्ठानले मूल्याङ्कन समितिको मूल्याङ्कन अनुसार २५ जना कविका २५ वटा कविता वाचनका लागि छनोट गरेको थियो । वाचनका लागि प्रत्यक्ष उपस्थित हुन नसक्ने कविहरूको लागि आइतबार इमेलमार्फत कविता वाचनको भिडियो रेकर्डको व्यवस्था गरिएको थियो । प्रतिष्ठानका सदस्यसचिव डा. सुवेदीले तीन वर्षदेखि उत्कृष्ट दसलाई पुरस्कृत गर्दै आएको बताउँदै पहिलो र दोस्रोमा विवाद हुने देखिएकाले उत्कृष्ट दसलाई पुरस्कृत गर्न सुरु गरिएको स्पष्ट पार्नुभयो । उहाँले भन्नुभयो, “प्रतियोगिता हुँदा सामान्य विवाद आइ नै रहन्छन् । छनोट प्रक्रियाबाट कविता छानिने हो । प्रतिष्ठानले त कवितामय माहोल बनाउन न हो ।” प्रतिष्ठानको वार्षिकोत्सवमा कविताको पनि उत्सव गर्नु पर्छ भनेर उत्सव गर्न थालिएको बताउँदै उहाँले भन्नुभयो, “उत्सव भनेर पुरस्कृत नगर्दा खल्लो हुने भएकाले पुरस्कार राशि तोकेरै दस जनालाई पुरस्कृत गर्न थालेका हौँ । यो विधि राम्रो हुने हाम्रो आँकलन छ ।” उहाँले उत्कृष्ट दसलाई दिँदा फराकिलो देखिने भएकाले यो सुरु गरिएको बताउनुभयो । पुरस्कृत सबैलाई ४० हजार रुपियाँ र ताम्रपत्र प्रदान गरिने उहाँले बताउनुभयो ।  """
