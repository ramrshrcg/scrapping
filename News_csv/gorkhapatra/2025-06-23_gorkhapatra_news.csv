शीर्षक,विवरण
प्राथमिकताबिनाका योजना लथालिङ्ग,"""राजु लामिछाने रुकुमपश्चिम, असार ८ गते । रुकुमपश्चिमको सानीभेरी गाउँपालिका–९ मा निर्माणाधीन ज्येष्ठ नागरिक मिलन केन्द्रको भवन तीन वर्षदेखि अलपत्र छ । कर्णाली प्रदेशले सुरुमा दिएको अपूरो बजेट र त्यसयता भएको बेवास्ताको कारण भवन लथालिङ्ग बनेको छ । मुसीकोट नगरपालिका–१ को कैलदेउ हुँदै माथिल्लो छिङगाउँ जोड्ने सडक विवादित छ । वातावरणीय प्रभाव मूल्याङ्कन नगरी र योजनाको प्राथमिकता नहुँदा यो सडक बनाउन स्थानीयकै अवरोध छ । गत वर्ष मुसीकोट नगरपालिका–१ र २ मा रहेको घट्टेखोला खालीगैरा सिँचाइ आयोजनाको नहर भत्काएर सडक बनाउन सुरु भए पनि काम अधुरै छ । ३० हेक्टर खेतीयोग्य जमिन सिँचाइ हुने नहर न सग्लो छ, न त सडक बनेको छ । काम ठप्प छ, राज्यको लाखौँ रकम खेर गएको छ । स्थानीयको माग र प्राथमिकीकरणबिनै भनसुन र हचुवाको भरमा बजेट खर्च भएका योजनाका यी केही उदाहरण हुन् । यस्ता दर्जनौँ योजनाहरू बजेट अभावकै कारण लथालिङ्ग अवस्थामा पुगेका छन् भने भएको खर्चको प्रभावकारिता पनि कमजोर रहेको छ । सानीभेरी गाउँपालिका उपाध्यक्ष कमला रोका पुनले प्राथमिकता र समन्वयबिना आउने अपुरो बजेटका कारण योजना अलपत्र रहेको, गाउँमा विवाद बढेको र लगानी खेर जाने अवस्थामा रहेको बताउनुभयो । उहाँले खानेपानीसहित आधा दर्जन योजना बजेट अभावकै कारण लथालिङ्ग अवस्थामा पुगेको जनाउनुभयो । एकातिर स्थानीय आवश्यकता र अर्कोतिर बजेट हुँदा कतिपय योजना स्थानीयस्तरमा टाउको दुःखाइको विषय बनेका छन् । कर्णाली प्रदेश सरकारले आव २०७९/८० मा विनियोजन गरेकोमध्ये २२ लाख रकमले ज्येष्ठ नागरिक भवनको छत ढलानसम्मको काम भए पनि तीन वर्षयता बजेट नै नपरेको वडाध्यक्ष शेरबहादुर खड्काले बताउनुभयो । अलपत्र अवस्थाको यस भवनमा स्थानीयले दाउरा, स्याउला, पराल, मकैका डाँठ थन्काउने गरेका छन् । विवाद बल्झाउने योजना मुसीकोट नगरपालिका–१ मा निर्माणाधीन माथिल्लो छिङगाउँ जोड्ने सडक तोकिएको समयमा बन्न सकेको छैन । प्रदेश सरकारको योजना अनुरूप ४३ लाखमा ठेक्का सम्झौता भएको यो सडक २०८१ चैत मसान्तमा बनिसक्नुपर्ने हो । स्थानीयको अवरोधका कारण निरन्तर काम हुन सकेको छैन । वातावरणीय प्रभाव मूल्याङ्कनबिनै सुरु भएको यो योजना स्थानीय सरकारको मागमा परेको योजना पनि होइन । यो सडकमा डोजर चल्दा तल्लो भागमा रहेको गिलबाङ बस्ती नै जोखिममा छ । यहाँका ३१ घरधुरीले जग्गा र घर जोखिममा रहेको भन्दै काममा अवरोध गरेका हुन् । स्थानीय वीरबहादुर केसीले यही सडकका कारण घर, बाख्राखोर र जमिन नासिएकाले मुआब्जाका लागि प्रशासन कार्यालयमा आउने गरेको बताउनुभयो । उहाँले एक सयभन्दा बढी बाख्रापालनका लागि बनाएरको खोर, तीन सय मिटर बढी जग्गा सडकमा मिसिँदा आफ्नो उठिबासको अवस्था आइलागेको उल्लेख गर्नुभयो । लाखौँको नहर भत्काएर अपूरो सडक आर्थिक वर्ष २०७६/७७ देखि निर्माण सुरु भएको मुसीकोट नगरपालिका–१ र २ स्थित घट्टेखोला खालीगैरा सिँचाइ आयोजनाको काम ९५ प्रतिशत पूरा भएका बेला गत वर्ष नहर भत्काएर सडक बनाउन थालियो । ६५ लाख लगानी भएको उक्त नहर भत्किएपछि स्थानीय किसान र कृषि विकास कार्यालयसमेतले विरोध गरे तर सुनुवाइ भएन । अहिले न नहर रहेको छ, न सडक बनेको छ । राज्यको लगानी खेर गएको छ । मुसीकोट नगरपालिका–२ का किसान दिवसा ओलीले २०३२ सालदेखि कच्ची कुलो बनाएर करिब ३० हेक्टर खेतियोग्य जमिन सिँचाइ हुँदै आएको र बल्लतल्ल पक्की निर्माण भएको नहर हचुवाको भरमा भत्काइएको बताउनुभयो । एक हजार आठ सय मिटर लामो नहरको करिब छ सय मिटर भाग सडकमा परेको छ । सङ्घीय आयोजना कार्यान्वय एकाइ सुर्खेतको ४२ लाख र पूर्वाधार विकास कार्यालय चौरजहारीको २३ लाखमा ठेक्कामार्फत काम सुरु भएता पनि उक्त रकम हात्तीको मुखमा जिरासरह भएको छ । थोरै सडक खनिएको छ भने कडा चट्टानी भागमा सडक खोल्न मुस्किल छ । योजना प्राथमिकीकरण नहुने, सीमा मिचेर बजेट रकमान्तर गर्ने, पूरा बजेट नहुँदा योजना अलपत्र हुने र वातावरणीय प्रभाव मूल्याङ्कन नभई बजेट विनियोजन हुँदा दिगो विकास कमजोर बनेको छ । महालेखा परीक्षकको कार्यालयको आव २०८०/८१ को वार्षिक लेखा परीक्षकको प्रतिवेदनसमेत योजना छनोट र कार्यान्वयन गर्दा स्थानीयको आवश्यकता र दीर्घकालीन उपलब्धि हुने योजना छनोट गर्न सुझाव दिएको छ । यसका साथै वार्षिक स्वीकृत बजेटभन्दा फरक शीर्षकहरू थप गरी रकमान्तर गरेको विषयमा कानुनको सीमा मिचेको महालेखाको ठहर छ ।  """
"खेलकुदमा आत्मबल र संलग्नता बढाउन सरकारको पहल, युवा पलायन न्यूनीकरणमा पनि जोड","""काठमाडौँ, असार ९ गते । युवा तथा खेलकुद मन्त्री तेजुलाल चौधरीले खेल क्षेत्रमा युवाको आत्मबल र संलग्नता बढाउन मन्त्रालयले लागि परेको बताउनुभएको छ । सोमवार बसेको प्रतिनिधि सभा बैठकमा सांसदहरूले उठाएको प्रश्नको जवाफ दिँदै मन्त्री चौधरीले यस्तो बताउनुभएको हो । उहाँले खेल क्षेत्रमा युवाको आत्मबल र संलग्नता बढाउन मन्त्रालयले विभिन्न खेल पुरस्कारको योजना बनाएको बताउनु भयो । उहाँले खेलाडीहरूलाई नगद प्रोत्साहन, आवश्यक खेल सामग्री र तालिमको व्यवस्था गरिएको जानकारी दिनुभयो । हाँले खेलाडीहरूको क्षमता अभिवृद्धिको लागि अनुभवी प्रशिक्षकहरूको व्यवस्थापन, खेलकुद विज्ञानमा आधारित तालिम, खेल पूर्वाधारको निर्माण र स्तरोन्नतिको लागि आवश्यक बजेट विनियोजन गरिएको बताउनु भयो । मन्त्री चौधरीले दीर्घकालीन रूपमा राष्ट्रको खेल प्रतिस्पर्धाको क्षमतामा सुधार ल्याउने अपेक्षासहित कदमहरू चालिएको बताउनु भयो । उहाँले युवा पलायन न्यूनीकरण गर्न मन्त्रालयले आत्मनिर्भर र उद्यमशील बनाउने नीति अवलम्बन गरेको जिकिर गर्नुभयो । उहाँले भन्नुभयो, “खेल क्षेत्रमा युवाको आत्मबल र संलग्नता बढाउन मन्त्रालयले विभिन्न खेल पुरस्कारको योजना, नगद प्रोत्साहन, आवश्यक खेल सामाग्री र तालिमको व्यवस्था गरेको छ । खेलाडीहरूको क्षमता अभिवृद्धिको लागि अनुभवी प्रशिक्षकहरूको व्यवस्थापन, खेलकुद विज्ञानमा आधारित तालिम, खेल पूर्वाधारको निर्माण र स्तरोन्नतिको लागि आवश्यक बजेट विनियोजन गरिएको छ । यसले दीर्घकालीन रूपमा राष्ट्रको खेल प्रतिस्पर्धाको क्षमतामा सुधार ल्याउने अपेक्षा गरिएको छ । युवा पलायन न्यूनीकरण गर्न मन्त्रालयले आत्मनिर्भर र उद्यमशील बनाउने नीति अवलम्बन गरिएको छ ।”  उहाँले मन्त्रालयबाट विनियोजन बजेटको उपयोग, प्रचलित कानुन, बजेटको कार्यान्वयन र कार्य योजना निर्धारण गरिएका माइल स्टोन र वित्तीय अनुशासनका सबै पक्षहरूलाई ध्यानमा राखी कार्यान्वयन गर्ने प्रतिबद्धता जनाउनु भयो । """
सङ्खुवासभामा ५० शय्याको अस्पताल सञ्चालनमा,"""किमाथाङ्का (सङ्खुवासभा), असार ९ गते । सङ्खुवासभामा ५० शय्याको जिल्ला अस्पताल निर्माण पूरा भएपछि हस्तान्तरण गरिएको छ । सघन सहरी तथा भवन निर्माण आयोजना धनकुटाले जिल्ला अस्पताललाई आज हस्तान्तरण गरेको हो । अस्पताल निर्माणका लागि विसं २०७५ असार २२ गते स्वामीनारायण आशीर्वाद जेभि सुनसरीसँग ठेक्का सम्झौता भएको थियो । अत्याधुनिक भवन निर्माण भएसँगै सेवा प्रवाहमा सहज हुने भएको छ । भवन हस्तान्तरण कार्यक्रममा जिल्ला समन्वय समितिका प्रमुख तथा अस्पताल विकास समितिका अध्यक्ष सुमन शाक्यले अब नयाँ भवनबाट सेवा सञ्चालन गराउनका लागि काम सुरु हुने जानकारी दिनुभयो । पुरानो भवनबाट नयाँ भवनमा सरेपछि जिल्ला अस्पतालमा पाइने सबै खालका सेवा पाइने प्रमुख शाक्यको भनाइ छ । अस्पताल भवन भ्याटसहित करिब रु. २७ करोड २७ लाख ८० हजार सात सय २३ मा निर्माण सम्पन्न भएको सघन सहरी तथा भवन निर्माण आयोजनाका प्रमुख सुमनकुमार मिश्रले बताउनुभयो । भवन हस्तान्तरण भएपछि सङ्खुवासभा अस्पतालका तीन वटा सुविधा सम्पन्न ब्लक सञ्चालनमा आएको आयोजना प्रमुख मिश्रले बताउनुभयो । जिल्ला अस्पतालमा हार्डजोर्नी विशेषज्ञ सेवा, बालरोग, सामान्य शल्यक्रिया, फिजियोथेरापी, प्रसूतिलगायतका सेवा सञ्चालनमा छन् । जिल्ला अस्पतालमा सङ्खुवासभाका १० वटा स्थानीय तहका मात्रै नभएर छिमेकी जिल्ला भोजपुरका आधाभन्दा बढी भागका सेवाग्राही जिल्ला अस्पताल आउने गरेका छन् । जिल्ला अस्पतालमा हाडजोर्नी विशेषज्ञ सेवा, बालरोग, सामान्य शल्यक्रिया, फिजियोथेरापी लगायतका सेवा सञ्चालनमा छन् । यसअघि समयमा जिल्ला अस्पताल भवन सम्पन्न नहुँदा २०३३ सालमा निर्माण भएको पुरानो भवनको प्यासेज र भुइँमा बिरामीको उपचार भइरहेको थियो । उक्त भवन म्याद थप गरेर हस्तान्तरण गरिएको हो । अस्पतालमा दैनिक तीन सय बढी सेवाग्राही उपचारका लागि आउँछन् । रासस """
सार्वजनिक यातायातको मर्म,"""देश कति सभ्य छ, नागरिक कति सचेत छन् भन्ने कुरा त्यहाँको सार्वजनिक यातायातले देखाउँछ । हाम्रो सार्वजनिक यातायातको अवस्था भने दयनीय मात्र होइन चिन्ताजनक नै छ । नागरिक स्वयम् पनि सचेत हुन नसक्दा सार्वजनिक यातायातमा मनपरीले सीमा नाघेको छ । सार्वजनिक यातायात सुरक्षित र मर्यादित बन्न सकेन । यसमा निजी क्षेत्रको ठुलो लगानी छ । यसले धेरैलाई रोजगारी पनि दिएको छ । मुलुकको कठिन भौगोलिक अवस्थितिका साथै सडकको दुरवस्थाले गर्दा सार्वजनिक यातायात सहज बन्न सकेन । तैपनि यसको भरपर्दो विकल्प पनि छैन । सडक यातायात असुरक्षित बन्दा बर्सेनि हजारौँ नागरिकको अकालमा ज्यान गएको छ । अझ वर्षायाममा त सडक दुर्घटना चिन्ताको विषय बन्ने गर्छ । मनसुन सुरु भएसँगै बाढीपहिरोमा जान्छ । सडक भत्किने, भासिने र पहिरो जाने समस्या बढ्छ । यसै कारण सडक दुर्घटना झन् बढ्ने गरेको छ । दुर्घटना कम गर्न अग्रसर हुनुपर्ने व्यवसायी, चालक र सहचालकमा सुरक्षित व्यवसाय र सेवाभन्दा पैसाका लागि अस्वस्थ प्रतिस्पर्धा छ । सार्वजनिक यातायातमा सीमित व्यवसायीको एकाधिकार छ । यसमा अरूलाई छिर्न दिँदैनन् । मापदण्डविपरीतका सार्वजनिक सवारीसाधन चलाउने, मनपरी भाडा असुल्ने, यात्रुलाई दुव्र्यवहार गर्ने जस्ता घटना सामान्य भएका छन् । अनुगमनमा राज्यको उपस्थिति पनि कमजोर देखिएको छ । यस्ता अनेकौँ कारणले नेपालको सार्वजनिक यातायातमाथि प्रश्नचिह्न खडा भएको छ । एकाधिकार गर्न नपाएपछि गत महिना यातायात व्यवसायीले एकाएक देशव्यापी हडताल गरे । जेठ १९ र २० गते देशभर आवतजावत ठप्प हुँदा यात्रुले ठुलो सास्ती खेप्नु प¥यो । सरकार र व्यवसायीबिच वार्ता भयो । सर्वोच्च अदालतको अल्पकालीन आदेशसँगै व्यापक विरोधपछि हडताल फिर्ता भयो । हडतालको कारण भने गण्डकी प्रदेश सरकारले जारी गरेको ‘राइड सेयरिङ’ नियमावली थियो । विभिन्न मुलुकमा पछिल्लो समय प्रचलित ‘राइड सेयरिङ’ विरुद्ध देशभरकै यातायात अवरुद्ध पारियो । यो संविधानविरोधी काम थियो । नेपालको संविधानले अत्यावश्यक सेवामा बन्द, हडताल वा अवरोध गर्न रोकेको छ । अत्यावश्यक सेवा अवरुद्ध पार्नेलाई सजायसहित इजाजत रद्द हुने कानुनी व्यवस्था छ । नेपालमा सवारी दुर्घटनाबाट बर्सेनि ठुलो जनधनको क्षति हुने गरेको छ । सबैको सामूहिक प्रयासबाट सवारी दुर्घटना न्यूनीकरण नगर्दा यसले राष्ट्रिय समस्याकै रूप लिएको छ । प्रहरी प्रधान कार्यालयले सडक दुर्घटनाको कहालीलाग्दो तस्बिर प्रस्तुत गरेको छ । पछिल्लो पाँच वर्षमा मात्र सडक दुर्घटनामा १४ हजार ४८७ जनाको ज्यान गएको छ । एक लाख ७१ हजार ९५२ जना घाइते भएका छन् । दुर्घटनाबाट हुने गरेको भौतिक क्षतिको कुनै लेखाजोखा नै छैन । यो आफैँमा भयावह अवस्था हो । नागरिक सुरक्षा कति कमजोर छ भन्ने कुरा यसले देखाउँछ । आर्थिक वर्ष २०७६/७७ मा २५ हजार ७८८ वटा सडक दुर्घटनामा दुई हजार २९१ जनाको ज्यान गएको थियो । जसमध्ये एक हजार ८२३ जना पुरुष र ४६८ जना महिला छन् । दुर्घटना हुनेमा सार्वजनिक र भाडाका सवारीको सङ्ख्या १३ हजार ५८२ छ । आव २०७७/७८ मा २४ हजार ५३९ सवारी दुर्घटनामा दुई हजार ८८३ जनाको मृत्यु भयो । यसमध्ये दुई हजार ३६३ जना पुरुष र ५२० जना महिला थिए । दुर्घटना हुने सार्वजनिक तथा भाडाका सवारीको सङ्ख्या १३ हजार ४९५ थियो । त्यसै गरी आव २०८१/८२ को नौ महिनामा २२ हजार ८६० वटा सवारी दुर्घटनामा दुई हजार ७९ जनाको ज्यान गएको छ । जसमध्ये एक हजार ६२६ जना पुरुष र ४४३ जना महिला रहेका छन् । दुर्घटनामा परी ३५ हजार ७७८ जना घाइते भएका छन् । सडक दुर्घटनामा ज्यान गुमाउनेमध्ये अधिकांश २५ वर्षमाथि उमेर समूहका पुरुषको सङ्ख्या ८० प्रतिशतको हाराहारीमा रहेको पाइएको छ । सडक दुर्घटनामा दैनिक ८० वटा दुर्घटनामा हुने र औसतमा आठ जनाको मृत्यु हुने गरेको छ भने ७० जना घाइते हुने गरेका छन् । सडक दुर्घटना मुख्य कारण सवारी नियमको उल्लङ्घन, चालकको लापरबाही, तीव्र गति, मादक पदार्थ सेवन तथा सवारीसाधनको नियमित यान्त्रिक जाँच नहुनु रहेको छ । संयुक्त राष्ट्रसङ्घले सडक सुरक्षाका लागि सडकमा सुधार, चालकमा ज्ञान, सिप र मनोवृत्तिमा सुधार, सवारीसाधन कन्डिसन, उचित कानुनको विकास र लागु साथै दुर्घटनापछिको उद्धारलाई प्रभावकारी बनाउन सुझाव दिएको छ । अतः सार्वजनिक यातायातलाई सुरक्षित, भरपर्दो र मर्यादित बनाउन सबैको तत्परता आवश्यक छ । """
औषधि मूल्य नीति सहमतिमा बनाइएको हो : महानिर्देशक ढकाल,"""काठमाडौँ, जेठ २८ गते । औषधि मूल्य नीति सुझाव समितिले मङ्गलवार स्वास्थ्य तथा जनसङ्ख्या मन्त्री प्रदीप पौडेललाई प्रतिवेदन बुझायो । अर्थविद् डा पोषराज पाण्डेको संयोजकत्वमा बनाइएको औषधिको मूल्य समायोजन सम्बन्धमा सुझाव दिन गठित समितिले लामो अध्ययनपछि प्रतिवेदन सरकारलाई बुझाएको थियो । तर समितिले सरकारलाई बुझाएको प्रतिवेदन सेवाग्राहीमुखी नभएको भन्दै औषधि व्यवसायीहरूले आपत्ति जनाएका छन् । उनीहरूले उक्त प्रतिवेदनको प्रभाव भोलिका दिनमा जन सुरक्षित, असरयुक्त र गुणयुक्त औषधिहरू सेवाग्राहीले अत्यावश्यक परेको समयमा नपाउन सक्ने पीडादायी वातावरण सिर्जना गर्ने जिकिर गरेका छन् । यस सन्दर्भमा, प्रतिवेदनमा उल्लेख विषयहरू, औषधिको मूल्य समायोजन, आगामी रणनीति लगायतका विषयमा उक्त समितिका सदस्य–सचिव तथा औषधि व्यवस्था विभागका महानिर्देशक नारायणप्रसाद ढकालसँग गरिएको कुराकानीको सम्पादित अंश:  औषधि मूल्य समायोजनको समस्या समाधान गर्न सरकारले बनाएको उच्चस्तरीय समितिले प्रतिवेदन बुझाइसकेको छ, उक्त समितिमा रहेर तपाईँले पनि काम गर्नुभयो, समितिले तयार पारेको प्रतिवेदनले दीर्घकालीन समाधानका लागि के–कस्ता नीति, विधि र वैज्ञानिक आधारहरू समेटेको छ, यसको व्यावहारिक कार्यान्वयन कसरी सुनिश्चित हुनेछ ? – औषधिको गुणस्तरीयता, मूल्य उपलब्धता सुनिश्चित गर्ने सन्दर्भमा नेपाल सरकारले केही प्रडक्टको पहिला अधिकतम खुद्रा मूल्य तोकेको थियो भने कतिपय औषधिको मूल्य समायोजन गर्न सकिरहेको थिएन । तोकिएका मूल्यको पनि समायोजन हुन नसकेको र नतोकिएका तर एमआरपी भएका औषधिहरूको पनि समयानुकूल मूल्यमा समायोजन गर्नुपर्ने समस्या ज्युँका त्युँ थियो । यो समस्यालाई कसरी समाधान गर्ने  र जनतालाई कसरी सर्वसुलभ औषधि कसरी उपलब्ध गराउने सुनिश्चित गर्ने भन्ने सन्दर्भमा माननीय मन्त्रीज्यू आइसकेपछि अति मूल्यवृद्धि भएका, धेरै मूल्य तिर्नुपर्ने अवस्थाका केही औषधिहरू प्राथमिकतामा रहेका औषधिहरूको मूल्य घट्नुपर्छ । औषधि सुशासनलाई कायम गर्नुपर्छ भन्ने उहाँको निर्देशन र ध्येय रह्यो । यो समस्यालाई कसरी समाधान गर्ने त भन्दा खेरी कानुनतः के व्यवस्था छ भनेर हेर्नुपर्‍यो । कानुनमा व्यवस्था गरेको अवस्थाबाहेक कुनै पनि निकायले कानुन विपरीत निर्णय गरेर मूल्य समायोजन गरिदिन सक्दैन । औषधि ऐनमा मूल्य तोक्न सक्ने व्यवस्था छ र अहिलेसम्म हामीले एक सय १७ वटाको मूल्य तोकी पनि सकेका छौँ । ती औषधिको पुनरावलोकन कसरी गर्ने भन्ने सैद्धान्तिक रूपमा हामीलाई विभिन्न सिद्धान्तहरू छन् तर फिक्स चाहिँ सरकारले के चाहिँ सिद्धान्तमा अडिएर तीनको मूल्य समायोजन गरिदिने हो ? र  विभागले अपनाउँदै आएको प्रक्रिया जसले मूल्य माग गर्छ, उसको पनि हामीले समयानुकूल ती नतोकिएका अन्य औषधिहरूको पनि मूल्य समायोजन समय अनुकूल गरिदिनुपर्छ । यो गर्नको लागि कानुन र कार्यविधिगत रूपमा स्पष्टता छैन भनेपछि अब के गर्नुपर्छ त रु मूल्य सम्बन्धमा नीति कस्तो अपनाउने ? भन्ने प्रश्न उठेपछि माननीय मन्त्री ज्युले उच्चस्तरीय समिति गठन गर्नुभएको हो । त्यसमा मैले सदस्य–सचिवको रूपमा काम गरे । त्यसमा नेपाल औषधि उत्पादक सङ्घ सदस्यकै रूपमा सहभागी छ, नेपाल औषधि व्यवसायी सङ्घ, औषधि आयातकर्ताहरूको सङ्घ छ, विभिन्न अन्य स्वास्थ्य क्षेत्रमा काम गर्ने उत्पादक र व्यवसायी सङ्घहरू, थोक विक्री व्यवसायी सङ्घहरू, पत्रकारहरू, नेपाल मेडिकल एसोसिएसन, विभिन्न काउन्सिल, नेपाल फार्मासिटीकल एसोसिएसन, नर्सिङ एसोसिएसन, पब्लिक हेल्थ एशोसिशसन, जो जो हामीले थाहा पाएका छौँ, उहाँहरू सबैलाई बोलाएर छलफल गरेर राय सुझावहरू लियौँ । त्यसरी हामीले प्रतिवेदन दिएका हौँ । प्रतिवेदन तयार गर्ने क्रममा औषधि उत्पादक सङ्घ, व्यवसायी, मेडिकल एसोसिएसन, पत्रकार, काउन्सिल लगायत सरोकारवालासँग छलफल गरिएको बताउनु भयो तर उनीहरूका सुझावहरू नसमेटिएका हुन्, औषधि व्यवसायीहरू त आन्दोलनमा उत्रिने अवस्थामा आए त ? – उहाँहरूका सुझावहरूलाई स्थान दिएर नै बनेको छ । अब मनोगत सुझाव छन् भने त ती परेका छैनन् । जो वैज्ञानिक आधारमा र अन्तर्राष्ट्रिय चलन÷प्रचलनहरू हेरेर उपयुक्त लागेका सुझावहरू हामीले समेट्ने कोसिस गरेका छौँ । हामीले अन्तर्राष्ट्रिय अभ्यासहरूलाई पनि सँगसँगै राखेर के उचित हुन्छ भन्ने राखेर उहाँहरूका सुझावहरूलाई समेटेका छौँ । उहाँहरूले चाहेकै जस्तै भाषा र त्यही नै सुझाव दुरुस्त नभएको हुन सक्छ, तर उहाँहरूको सुझाव लिएर नै गरेको हो । उहाँहरूको सुझाव लिएर प्रतिवेदन बनाइएको भने समितिमै रहेकाहरू नै आन्दोलनमा उत्रने निर्णय कसरी लिए त ? – उहाँहरूले भनेअनुसार नै त्यहाँ आएन कि भन्ने होला । कसरी भन्नुभयो, हामीलाई पनि थाहा छैन । हामीले अहिलेसम्म प्रतिवेदन सार्वजनिक गरेका पनि छैनौँ । स्वास्थ्य मन्त्रालयको सम्पत्तिको रूपमा पेस गरिसकेकोले प्रतिवेदनमा के छ भनेर भन्न पनि मिल्दैन । स्वास्थ्य मन्त्रालयले पनि आधिकारिक रूपमा सार्वजनिक गरेको मैले थाहा पाएको छैन । उहाँहरूले के कारणले भन्नुभयो, उहाँहरूलाई नै थाहा होला । सबैलाई समेटेर लैजानुपर्ने दायित्व होइन र ? –  यो बहाना नै हो । वास्तविकतामा नअडिएको त बहाना नै हुन्छ । मलाई जहाँसम्म लाग्छ, उहाँहरूले त्यसो गर्नुहुन्न । हिजोको पत्रकार सम्मेलनमा माननीयज्यूले स्पष्ट भन्नुभएको छ, मैले प्रतिवेदन बुझेको छु, मैले पनि यसलाई अध्ययन गर्नुपर्ने हुन्छ । समयानुकूल अरूका सुझावहरू पनि लिएर, केही सुधार गर्नुपर्छ भन्ने तयार छौँ भनेर भन्नुभएको छ । उहाँको त्यो बहाना चाहिने पनि आवश्यक देखिएन । उहाँहरूलाई त्यस्तो लागेको छ भने सम्बन्धित निकायमा गएर कुरा राख्न रोकिएको छैन । हामीले खुल्ला र पारदर्शी तरिकाले काम गरेको हो । हामीले राखिएको कुनै पनि छलफलको विषय नेपाल औषधी उत्पादक सङ्घको अध्यक्ष स्वयं सदस्यको रूपमा उपस्थित हुनुहुन्छ । हामीले कुनै कुरा लुकाएका छैनौँ । नेपाल सरकारको काम गर्ने जुन सोच छ, त्यो सोच उहाँहरूलाई समावेश गरेरै जाने छ । कसैलाई पनि बाहिर राख्ने भन्ने छैन । आयातलाई प्रतिबन्ध गरिदिनुपर्‍यो, हामी माथि उठ्न सकिएन, मूल्य यता तिर नियमन गर्ने हो भने सरकारले हामीलाई काम गर्ने वातावरण बनाइदिनुपर्‍यो भन्ने एक थरीको भनाइ रहेको हुन्छ भने अर्को थरीले आयात प्रतिबन्ध कसरी गर्ने, हामीले पेसा व्यवसाय कसरी गरेर खाने भनेर उहाँहरूले भनिराख्नुभएको हुन्छ । उहाँहरूलाई कसरी असर गर्‍यो भन्ने हामीले बुझ्न सकेका छैनौँ । आन्दोलनमा किन जाने हो ? प्रतिवेदनमा के छ भन्ने सार्वजनिक नभई उहाँहरूलाई कसरी जानकारी भयो ? त्यो जानकारी कहाँबाट र कसरी भयो त्यो उहाँहरूले जान्नुपर्‍यो । प्रतिवेदन सार्वजनिक भइसकेपछि पनि उहाँहरूले सुझाव दिन सक्नुहुन्छ भन्ने अवस्थामा राखिएको छ त । औषधि व्यवसायीहरू यसरी सशङ्कित हुनुपर्ने कारण के देख्नुहुन्छ, केही औषधि बजारबाट हराउने स्थितिमा छन् भने केहीको मूल्य अत्यधिक छ, यस्तो अवस्थामा मूल्य वृद्धि वा घटाउने सन्दर्भमा विभागले अपनाउने वैज्ञानिक मापदण्ड के–के छन्, मूल्य निर्धारणको स्पष्ट विधि विकास गर्नेतर्फ के कस्ता प्रयास भइरहेका छन् ? – मुख्य कुरा सशङ्कित  हुनुपर्ने कारण के हो भने यो मूल्य व्यवसायीहरूको जे जति उत्पादन हुन्छ, जति व्यवसाय गर्नुहुन्छ उहाँहरूले विक्री गर्दा खेरी उहाँको व्यवसाय गरेको फाइदा वा बेफाइदा यसै मूल्यसँग जोडिने भयो । जहाँ मूल्यको कुरा उठ्छ त्यहाँ उहाँहरू सशङ्कित  हुनु उहाँको लागि स्वाभाविक हुनसक्छ । मूल्यबाटै उहाँहरूको फाइदा वा बेफाइदाको निर्णय हुन्छ । या, मूल्य किन तोक्नुपर्‍यो सरकारले भन्ने उहाँहरूको सोचाइहरू रहेको हुन सक्छ । सरकारले त व्यवसायी मात्रै नभएर सामान्य नागरिकलाई पनि हेर्नुपर्‍यो । सामान्य नागरिकले सर्वसुलभ ढङ्गले औषधी पनि पाउनुपर्‍यो । आजको दिनमा पनि औषधीसहितको स्वास्थ्यमा लगभग ५४ प्रतिशत हाम्रो आफ्नै पकेटबाट खर्च भइरहेको छ । यत्रो परिणाममा त गरिबले त सक्दैनन् नि । उहाँहरूलाई त उपचारबाट वञ्चित हुनुपर्ने अवस्था हुन्छ । उपचार भइहाल्यो भने पनि भएको सबै सम्पत्ति सकिने डर छ भनेपछि सरकारले त ती नागरिकको बारेमा पनि त सोच्नुपर्‍यो । त्यसैले मूल्यको सन्दर्भमा उहाँहरूको चासो रहनु र सरकारको चासो पनि जनतालाई केन्द्रित भएर निर्णय गर्नु स्वाभाविक हो । औषधि मूल्यमा सरकारको ध्यान जनताको पहुँच र सर्वसुलभता सुनिश्चित गर्नतर्फ रहेको बताउनुभयो, यथार्थमा औषधिमा खर्चको ठुलो हिस्सा जनताले आफ्नै पकेटबाट तिर्नुपरेको छ, यस्तो सन्दर्भमा गरिब र विपन्न वर्गलाई औषधि सहज रूपमा उपलब्ध गराउन विभागको दूरदर्शी योजना के हो, साथै, मूल्य निर्धारण जस्तो संवेदनशील विषयमा निजी क्षेत्रका आशङ्का, अविश्वास वा असन्तोषलाई कम गर्दै दीर्घकालीन नीति निर्माणमा कसरी आपसी समझदारी बढाउने योजना छ ? –  हामीले औषधिको मूल्य तोक्ने कसरी त ? मान्नुस्, तपाईँले औषधिको मूल्य यति राख्नुपर्‍यो भनेर भन्नुपर्‍यो भने त्यसको आधार के ? त्यसको लागि वैज्ञानिक आधार चाहिन्छ नि । त्यसलाई आधार क्लियर गरिदिनुपर्‍यो । औषधि विभाग त खास गरी गुणस्तरीय औषधिको सुनिश्चितता गर्न बसेको हो नि । कानुनले दिएको काम गर्ने हो । त्यसमा के सम्म भनिएको छ भने, औषधि व्यवस्था विभागले आवश्यक देखेमा कुनै पनि औषधिको अधिकतम खुद्रा मूल्य तोक्न सक्छ र त्यसरी तोकिएको मूल्य नेपाल सरकारको अनुमति लिएर राजपत्रमा प्रकाशन गर्नुपर्दछ । यो भन्नुको अर्थ के हो भने, कार्यान्वयन गर्ने सम्बन्धमा मूल्य औषधि ऐनको एउटा अङ्गको रूपमा रहेको छ । औषधिको ऐनको दफा ५ को उपदफा २ ले यो ऐन कार्यान्वयन गर्न आवश्यक ‘सबै’ काम भन्ने छ, ‘सबै’ भन्ने शब्द छ त्यहाँ ।  यसलाई हाई लाइट गरेर बुझिदिनुहोला । यसको अर्थ विभागको त जिम्मेवारी छ नि त । तर, यो जिम्मेवारी कसरी परिपूर्ति गर्ने, पारदर्शी कसरी बनाउने भन्दा खेरी त मूल्य कसरी घटबढ हुन्छ भन्ने सिद्धान्त त हामीले क्लियर गरिदिनुपर्‍यो नि त । अहिले हामीसँग रहेको व्यवस्थामा छैन त्यो । त्यो नभएपछि हामीले गर्नु नै पर्ने भयो । कतिपय औषधिहरू मूल्य नै समायोजन नभएको कारणले बजारबाट हट्ने अवस्था रहेकोले त्यसको मूल्य बढाइदिनुपर्ने अवस्था पनि छ । त्यस्ता औषधीको मूल्यलाई कसरी बढाउने भन्नेमा हामीसँग स्पष्ट कार्यविधि हुनुपर्‍यो, त्यस कारण यो कुरा उठेको हो ।  आवश्यकता थियो, तब यो समिति बन्यो । त्यो समितिले आफूले अध्ययन गरेर, सकेसम्म सबैका धारणाहरूलाई समेटेर, राष्ट्रिय तथा अन्तर्राष्ट्रिय अभ्यासहरूलाई पनि अध्ययन गरेर सबैको सहमतिमा प्रतिवेदन दिएका हौँ । प्रतिवेदन बुझाउने सन्दर्भमा पनि उहाँहरू सहमत हुनुहुन्छ, प्रक्रियामा सँगै आउनुभएको छ, सकेसम्म उहाँहरूका कुराहरू समेटेर दिइएको छ, प्रतिवेदन सार्वजनिक भएपछि अझै पनि कुनै कुरामा यस्तो गर्दा राम्रो हुन्छ भन्ने छ भने उहाँहरूले सुझाव दिन सक्नुहुन्छ । सरकार खुल्ला छ भनेर माननीय मन्त्रीज्यूले भनिसक्नुभयो । एउटा समितिले गरेको काम न हो । यसमा समझदारी बढाउँदै जाने, उपयुक्त नीति निर्माणमा योगदान पुराउनेतर्फ उहाँहरू जानुपर्छ । यसमा उत्तेजना हुने अवस्था छैन, त्यो गर्नै पर्दैन । """
६३ वर्षीया महिलाको अण्डाशयको शल्यक्रिया,"""नौरते नेपाली जुम्ला, असार ९ गते । तातोपानी गाउँपालिका–७ जुम्लाकी ६३ वर्षीया महिलाको अण्डाशयको  शल्यक्रिया भएको छ । कर्णाली स्वास्थ्य विज्ञान प्रतिष्ठान शिक्षण अस्पताल जुम्लामा जुम्लाकी ६३ वर्षीया महिलाको अण्डाशयको   शल्यक्रिया भएको हो । प्रतिष्ठानका प्रसूति तथा स्त्रीरोग विशेषज्ञ चिकित्सक कविता साहका अनुसार उहाँका पाठेघरको अण्डाशयमा ट्युमर पलाएको थियो ।  चिकित्सकका अनुसार परीक्षण गर्दा ट्युमर पत्ता लगाएपछि शल्यक्रिया गरिएको हो । उहाँको शल्यक्रिया कर्णाली स्वास्थ्य विज्ञान प्रतिष्ठान शिक्षण अस्पताल जुम्लाका प्रसूति तथा स्त्रीरोग विशेषज्ञ चिकित्सकले गर्नुभएको हो । कर्णाली स्वास्थ्य विज्ञान प्रतिष्ठानका स्त्रीरोग तथा शल्यक्रिया टोली, एनेस्थेसिया टोली र कर्मचारीको संयोजनले शल्यक्रिया सम्पन्न भएको उहाँले जानकारी दिनुभयो । के कारणले ट्युमर भएको हो भनेर जाँच गर्न नमुना परीक्षणका लागि पठाएको अस्पतालले जनाएको छ ।  रिपोर्टपछि मात्र थप उपचार आवश्यक पर्ने नपर्ने भन्ने विषयमा निर्णय गर्ने अस्पतालको भनाइ छ । """
हाइब्रिडले रैथाने मुलाको बिउ विस्थापित,"""रामकृष्ण बोहरा बागलुङ, असार ८ गते  । बर्खामा धान खेतीले भरिभराउ देखिने ठुलोखेत मङ्सिर लाग्दा नलाग्दै खनजोत गरेर ठिकठाक हुन्थ्यो । कतै मुलाका बिरुवा त कतै सेतो केराउ लगाउन किसानलाई भ्याइनभ्याइ हुन्थ्यो । अहिले भने बागलुङको जैमिनी नगरपालिका–१, कुश्मीसेरामा रहेको ठुलोखेत किसानका लागि बिरानो जस्तै बनेको छ ।  मुलाको बिउ बेचेरै किसानको गुजारा चलेको थियो । पछिल्लो समय हाइब्रिडले बजार ओगटेपछि ठुलोखेतमा स्थानीय जातको मुलाको बिउ उत्पादन हुन छाडेको छ । बिउ किन्न किसानको घरदैलोमै पुग्ने व्यापारी हाइब्रिडमा आकर्षित हुन थालेपछि उत्पादन गर्न छाडेको किसान बताउँछन् । स्थानीय जातभन्दा हाइब्रिड सस्तो भएपछि खेती छाडेको किसान मोतीप्रसाद पौडेलले बताउनुभयो । सात वर्षअघिसम्म लाखौँको मुलाको बिउ उत्पादन हुने ठुलोखेत आजभोलि किसानका लागि बिरानो बनेको पौडेल सुनाउनुहुन्छ । २०५२ सालदेखि कृषि मन्त्रालयको कोशी पहाडी तरकारी आयोजना र बिउबिजन प्रवर्धन कार्यक्रमले ठुलोखेतलाई मुलाको ब्याड बनाएको थियो । “धान बाली थन्क्याएपछि लगाइने मुलाले चार महिनामै उत्पादन दिन्थ्यो, मैलै एकै वर्षमा छ हजार केजीसम्म बिउ बेचेको थिएँ,” पौडेलले स्मरण गर्नुभयो । मुलाको बिउ बेचेर स्थानीय डिल्लीप्रसाद आचार्य र माया नेपालीलगायतका किसानले वार्षिक पाँच लाखभन्दा बढी रकम आम्दानी गर्न सफल भएको पौडेलले बताउनुभयो । ठुलाखेतमा उत्पादन हुने बिउ काठमाडौँ र भैरहवालगायतका बिउ भण्डारले खरिद गरेर लैजाने गर्दथे । बिउ बिक्री हुन छाडेपछि २०७६ सालपछि ठुलाखेतमा बिउ उत्पादनका लागि खेती हुन छाडेको हो । किसानले दुःख गरेर उत्पादन गर्दा प्रतिकेजी १५० रुपियाँ पर्ने बिउ बजारमा एक सयमै पाइन थालेको किसानले उत्पादन छाडेको पौडेल बताउनुहुन्छ । हाइब्रिड बिउ एक पटकका लागि मात्रै हो तर यहाँ उत्पादन भएको बिउ पटक पटक प्रयोग गर्न सकिने भए पनि व्यापारी र किसानले नबुझेको उहाँ बताउनुहुन्छ ।  कृषि ज्ञान केन्द्रका प्रमुख राजेन्द्र सिलवाल ल्याब परीक्षण गरेर बिउ बेच्ने चलन बसेपछि व्यापारीले चासो दिन छाडेको बताउनुहुन्छ । जिल्ला तहमा ल्याब राख्ने अवस्था नभएपछि किसान–व्यापारीको सम्बन्ध टुटेको पौडेलको भनाइ छ ।  """
"शवदाह मेसिनमा अनियमितताको आरोप, सोह्र जनाविरुद्ध मुद्दा","""गोरखापत्र समाचारदाता काठमाडौँ, असार ९ गते ।  शव जलाउने विद्युतीय मेसिन खरिद तथा जडान गर्दा अनियमितता गरेको आरोपमा अख्तियार दुरुपयोग अनुसन्धान आयोगले पशुपति क्षेत्र विकास कोषका सदस्यसचिव डा. मिलनकुमार थापासहित १६ जनाविरुद्ध भ्रष्टाचार मुद्दा दायर गरेको छ । आयोगले आइतबार विशेष अदालत काठमाडौँमा मुद्दा दायर गरेको हो । मुद्दा दायर गरिएकामा सदस्यसचिव थापा तथा अन्य कर्मचारीसहित १४ जना व्यक्ति र दुई वटा कम्पनी छन् । प्रतिवादी बनाइएका सदस्यसचिव थापाविरुद्ध यसअघि पशुपतिको जलहरी प्रकरणमा पनि मुद्दा दायर भएको थियो तर विशेष अदालतबाट सफाइ पाएपछि उहाँ पुनः पदमा फर्किनुभएको थियो । कोषले शवदाह मेसिन खरिदका लागि २०८० असारमा टेन्डर आह्वान गरेको थियो तर आयोगका अनुसार कोषले सम्बन्धित कार्यको अनुभव नै नभएको तथा संलग्न विज्ञका बारेमा जानकारी नै नलिई सोझै खरिदमार्फत परामर्शदाता नियुक्त गरेको थियो । परामर्शदाताले ठेकेदारसमेतको मिलेमतोमा फर्जी कोटेसन तयार गरेको, नक्कली विज्ञ खडा गरेको तथा अस्वाभाविक बढी लागत राखी परामर्शदाताबाट गलत प्रतिवेदन पेस भएको आयोगले दाबी गरेको छ । साथै परामर्शदाताबाट बिलबीजक जारी गर्नुपूर्व नै भुक्तानी स्वीकृत गरेको, कोषका कर्मचारी, परामर्शदाता तथा ठेकेदार कम्पनीको मिलेमतोमा कम गुणस्तरको शवदाह मेसिन जडान गरेको, उक्त मेसिन ठेक्का सम्झौताको म्यादभित्र जडान गरिएको तथा समयमा मर्मत नगरेका कारण हालसम्म सञ्चालनमै नरहेको आयोगले जनाएको छ । तर यी सबै कार्यबाट कोषलाई १० करोड ३३ लाख ९१ हजार रुपियाँ हानिनोक्सानी पुर्‍याएको आयोगले दाबी गरेको छ । यस कार्यमा संलग्न भएको आरोपमा कोषका तत्कालीन निमित्त सदस्यसचिव राजुकुमार खत्री, कोषका तत्कालीन कार्यकारी निर्देशक घनश्याम खतिवडा, कोषका तत्कालीन निमित्त उपनिर्देशक र हालका उपनिर्देशक रेवतीरमण अधिकारी, कोषका तत्कालीन निमित्त उपनिर्देशक सीताराम रिसेल, कोषका इन्जिनियर पशुपति ठाकुरविरुद्ध पनि मुद्दा दायर भएको छ ।  त्यस्तै कोषका अर्का इन्जिनियरद्वय रमेश पुरी, डेनिस उप्रेती, कोषका लेखा अधिकृत चन्द्रप्रसाद खनाल, त्रिभुवन विश्वविद्यालय इन्जिनियरिङ अध्ययन संस्थान पुल्चोक क्याम्पसका इलेक्ट्रिकल विभागका प्रमुख उपप्राध्यापक युवराज अधिकारी, कोषका कानुनी सल्लाहकार तथा मूल्याङ्कन समितिका सदस्य लैनबहादुर थापालाई पनि प्रतिवादी बनाइएको छ । म्याप इन्टरप्रिनर प्रालिका सञ्चालक मनोज पुरी र यदुनन्दन भट्टराई, एप्पल इन्जिनियरिङ प्रोफेसनल कन्सल्टेन्सी प्रालि र सोका प्रबन्ध निर्देशक सुरज चापागाईंलाई पनि प्रतिवादी बनाइएको आयोगका प्रवक्ता राजेन्द्रकुमार पौडेलले जानकारी दिनुभयो । प्रतिवादी सबैलाई जनही १० करोड ३३ लाख ९१ हजार रुपियाँ बिगो र भ्रष्टाचार निवारण ऐन अनुसार कारबाहीको माग गरिएको छ । म संलग्न छैनः डा. थापा कोषका सदस्यसचिव डा. थापाले शवदाह मेसिन खरिद गर्न टेन्डर आह्वान गरे पनि त्यसपछिका खरिद र भुक्तानीमा आफ्नो संलग्नता नरहेको दाबी गर्नुभएको छ । उहाँले २०८० असोज १८ गते आयोगले जलहरीको मुद्दा चलाएपछि निलम्बन परेपछि मात्रै खरिद प्रक्रिया अघि बढेकोले आफू संलग्न नभएको बताउनुभयो ।   """
ताराखोला फेरोमा 'गुरिल्ला ट्रेकिङ पदमार्ग' बन्ने,"""रामकृष्ण बोहरा बागलुङ, असार ९ गते । पश्चिम बागलुङको ताराखोला गाउँपालिकाले ‘गुरिल्ला ट्रेकिङ पदमार्ग’ बनाउने भएको छ । ६३ किलोमिटर दूरीको गुरिल्ला ट्रेकिङ पदमार्गमा जनयुद्धताका तत्कालीन माओवादी लडाकु हिँडेका गोरेटो बाटो, तालिम लिएका सेल्टर र भीडन्तका घटना भएका स्थानहरु समेटिने छन् । गाउँपालिकाले चालु आर्थिक वर्षमा विनियोजन गरेको ४० लाख रुपियाँ बजेटबाट पदमार्ग रेखाङ्कनको लागि विस्तृत अध्ययन प्रतिवेदन (डिपिआर) बनाइसकेको छ । पदमार्गमा पाँच दिनसम्म यात्रा गरेर सकिने गरी विभिन्न स्थानमा घरबासको समेत व्यवस्थापन र टेन्ट टाँगेर भए पनि बस्न मिल्ने स्थान बनाइनेछ । उक्त बजेटबाट पालिका प्रशासनिक केन्द्र रहेको अर्गलस्थित भातखाने डाँडादेखि दन्थुगरास्थित शहिद स्मृति पार्क जोड्ने पदमार्गमा स्लेट ढुङ्गा बिछ्याउने काम भएको छ । भात खाने डाँडादेखि सहिद स्मृति पार्क हुँदै थामी, म्याग्दीको बरंजाधुरी, ताराखोलाकै तीनचुले, मालारानी, देउराली नयाँवन, चिनार, तिनचुले, डुडेलेकसम्म पदमार्गको रेखाङ्कन गरिएको छ । डुडेलेकबाट जुल्फे, गाईघाट झरना, मोतीमारे, माझखर्क, धम्जा देउराली, सोलीघोप्टेबाट पुनः अर्गललाई पदमार्गले समेट्नेछ । यो पदमार्गमा ताराखोलाकै सबैभन्दा अग्लो डुडेलेक र होचो गाईघाट झरना समेटिने छन्। ‘‘जनयुद्वका सहिदहरुको सम्झना र युद्वकालीन अवशेषहरुको सङ्ग्रह गर्ने लक्ष्यसहित गुरिल्ला ट्रेकिङ पदमार्ग बनाउने योजना छ’’ गाउँपालिकाका अध्यक्ष धनबहादुर विक ‘हिमाल’ले भन्नुभयो । पदमार्गमा समेटिएको मेतीमारे र चिनार माओवादीका तालिम केन्द्र थिए । अर्गलको दन्थुगरामा भने सहिद स्मृति पार्क निर्माण भैसकेको छ । तीनचुले र ठूलो हिलेमा घरबासमार्फत पर्यटकलाई खानेबस्ने व्यवस्था भैरहेको छ । पुराना गोरेटा भएको स्थानमा सोही गोरेटा मर्मत गर्ने, नभएको स्थानमा ढुङ्गा छापेर पदमार्ग बनाउने गरी योजना बनेको छ । गोरेटोको रुपमा मात्र काम सम्पन्न गर्दा १५ करोड ६४ लाख २६ हजार रुपियाँ लाग्ने लागत अनुमान छ । ढुङ्गा बिछ्याएर पदमार्ग सम्पन्न गर्न ४७ करोड ८१ लाख ५० हजार रुपियाँ लाग्ने डिपिआर बनेको गाउँपालिकाका प्रमुख प्रशासकीय अधिकृत सूर्यलाल विकले बताउनुभयो । संघ सरकारको बजेटमा साझेदारी गरेर पदमार्ग निर्माण गर्ने पालिकाको लक्ष्य छ । आमा समूहहरुले पर्यटकको वासस्थानको व्यवस्थापन गर्नेगरी पालिकाले उनीहरुलाई तालिम प्रदान गरेको छ । ताराखोलामा उत्पादित भाँगो, टिमुर, सिमी, आलु, मुला, रातो च्याउ, कोदो र फापरको ढिँडोलगायतका अर्गानिक खाना खुवाइनेछ । यो पदमार्गमा मौलिक बस्तीहरु घुम्न पाइने, भेडीगोठदेखि खर्कको अवलोकन, रैथाने खाना तथा सांस्कृतिक विविधतामा रमाउन सकिनेछ । पदमार्गलाई व्यावसायिक बनाएर ताराखोलाले प्रशस्त पर्यटक भित्र्याउने लक्ष्य राखेको विकले बताउनुभयो । """
मधेशको विकास गरे नेपालको विकास हुन्छ : उपेन्द्र यादव,"""काठमाडौँ, जेठ ३१ गते। जनता समाजवादी पार्टी (जसपा) नेपालका अध्यक्ष, पूर्व उपप्रधानमन्त्री एवम् बारा निर्वाचन क्षेत्र नम्बर-२ का प्रतिनिधि सभा सदस्य उपेन्द्र यादवले मधेशको विकास गरे नेपालको विकास हुने बताउनुभएको छ। गोरखापत्र अनलाइनको ‘सांसदलाई सवाल’मा कुराकानी गर्नुहुँदै नेता यादवले यस्तो बताउनुभएको हो। ‘‘विकासको बजेट मधेशलाई हेरेर बन्दैन। मधेशको विकास गरे नेपालको विकास हुन्छ। तर मधेशमा ६० प्रतिशत जनसङ्ख्या छ, १३ प्रतिशत मात्र विकास बजेट पुगेको छ’’, यादवले मधेशको विकासमा राज्यको दृष्टि नपरेको भन्दै आपत्ति जनाउनुभयो। नेता यादवको जन्म बुवा धनिलाल र आमा फुदनीदेवीको कोखबाट २०१६ सालमा सप्तरी जिल्लाको भगवतपुरमा भएको हो। उहाँको बाल्यकाल सप्तरीको मधुवनमा बित्यो। अहिले भने त्यो ठाउँ सुनसरीको वराहक्षेत्र नगरपालिका-४ मा पर्छ। उपत्यकामा उहाँ ललितपुर महानगरपालिका-२३ हात्तीवनमा बसोवास गर्दै आउनुभएको छ। विज्ञान र कानुन विषयमा उच्च शिक्षा अध्ययन गर्नुभएका यादवले औपचारिक शिक्षा मधुवनमै लिनुभएको हो।   मधुवनमा रुखमा काठको पाटी ठोकेर कालो पोतेर लेख्दै उहाँको औपचारिक शिक्षाको सुरुवात भएको हो। मोहन निमाविमा प्रारम्भिक शिक्षा लिनुभएका यादवले जनता मावि मधुवन र वनदहवाकट्टी हाइस्कुल सप्तरीबाट माध्यमिक शिक्षा लिनुभयो। २०३२ सालमा एसएलसी दिनुभयो। यादवले अक्षर चिन्नुभएको विद्यालय अहिले मोहन माध्यमिक बनेको छ। सुनसरी धरानको हात्तीसार क्याम्पसबाट उच्च शिक्षा अध्ययन सुरु गरेर आइएस्सी गरेपछि उहाँले विभिन्न कारणले धरानको पढाइलाई निरन्तरता दिन सक्नु भएन। महेन्द्र मोरङ आदर्श बहुमुखी क्याम्पस विराटनगरबाट स्नातक र स्नातकोत्तर तहसम्मको अध्ययन पूरा गर्नुभएका यादवले विज्ञानसँगै कानुन विषयलाई समेत प्रमुख अध्ययनको क्षेत्र बनाउनुभयो। सप्तरीमा विद्यालयमा पढ्दादेखि नै उहाँ पुष्पलाल श्रेष्ठको व्यक्तित्वबाट प्रभावित भएर राजनीतिमा लाग्नुभएको हो। २०३२ सालमा वामपन्थी राजनीतिमा प्रवेश गर्नुभएका उहाँले पुष्पलालको प्रभावले नै नेपाल कम्युनिस्ट पार्टीको सदस्यता लिनुभएको हो। उहाँको राजनीतिको सुरुवात पुष्पलाल समूहको अनेरास्ववियुबाट भयो। पुष्पलाल श्रेष्ठबाट २०३५ सालमा कम्युनिस्ट पार्टीको सदस्यता लिएको समयमा अखिल प्रतिबन्धित थियो। कम्युनिस्ट कार्यकर्ताका रूपमा सुरुवाती दिनमा भूमिगतरूपमै काम गर्नुभएका यादव २०३६ सालको जनमत सङ्ग्रहको समयमा विद्यार्थी राजनीतिमा सक्रिय हुनुहुन्थ्यो। जनमत सङ्ग्रहपछि अखिल विभाजित हुँदा उहाँ प्रगतिशील विद्यार्थी युनियनको दुई कार्यकाल उपाध्यक्ष बन्नुभयो। विद्यार्थी राजनीतिकैक्रममा उहाँले एक वर्ष केन्द्रीय कारागारमा बिताउनुपरेको थियो। कारागारमा कांग्रेसका तत्कालीन युवा नेता प्रदीप गिरी, दमननाथ ढुङ्गानालाई भेट्नुभएको थियो। नेकपा (मार्क्सवादी) पार्टी बन्दा उहाँलाई कोशी अञ्चल कमिटीमा राखिएको थियो। यादव २०४६ को आन्दोलनमा विराटनगरबाट गिरफ्तार हुनुभयो। धनकुटामा कैदी जीवन बिताउनुभएका उहाँ प्रजातन्त्र पुनस्र्थापनापछि छुट्नुभयो। माले र मार्क्सवादी एकतापछि २०४८ सालमा यादवलाई एमालेले सुनसरी-४ मा उम्मेदवार बनाएको थियो। उहाँ पहिलो संसदीय चुनावमा पराजित हुनुभयो। त्यसपछि उहाँले एमालेको सुनसरी र मोरङको जिम्मेवारी पाउनुभयो। लामो समय पार्टीमा काम गरेपछि २०५४ सालमा सामाजिक संस्थाको रूपमा मधेशी जनअधिकार फोरम, नेपाल गठन गर्नुभयो।  २०५६ मा पार्टीभित्र मधेशको मुद्दा उठाएको भन्दै साम्प्रदायिक व्यक्तिको आरोप लागेपछि उहाँ एमालेबाट अलग हुनुभयो। त्यसपछि फोरममा सक्रिय यादव २०५९ असोजमा तत्कालीन राजा ज्ञानेन्द्रले सत्ता हातमा लिएपछि भूमिगत हुन बाध्य बन्नुभयो। उक्त समयमा उहाँले तत्कालीन नेकपा (माओवादी)सँग सहकार्य गर्दै राजनीतिलाई अगाडि बढाउनुभयो। २०६१ सालमा दिल्लीबाट पक्राउ पर्नुभएका यादव दुई महिनापछि छुट्नु भएको थियो। २०६२/६३ सालको आन्दोलनमा सक्रियताका साथ सहभागी यादव २०६३ सालमा अन्तरिम संविधान जलाएको आरोपमा फेरि गिरफ्तारीमा पर्नुभयो। अन्तरिम संविधान जारी भएपछि पनि मधेशीलाई विदेशी जस्तो व्यवहार गरेर पीडा भोग्नु परेपछि उहाँ मधेशको मुद्दा लिएर थप सशक्त रूपमा राजनीतिमा लाग्नुभयो। २०६३ सालमा मधेशी जनअधिकार फोरमलाई पार्टी बनाएर उहाँ त्यसको अध्यक्ष बन्नुभयो। २०६५ सालमा फोरमको पहिलो महाधिवेशनबाट उहाँ सर्वसम्मतिले अध्यक्ष चयन हुनुभयो। लगातार मधेशको राजनीतिको नेतृत्व गर्नुभएका यादवले पार्टी बनाउन विभिन्न नेतासँग सहकार्य गरे पनि त्यसले निरन्तरता पाउन सकेन। सङ्घीय समाजवादी फोरम, नेपालका अध्यक्ष यादव २०७६ सालमा गठन भएको समाजवादी पार्टीको अध्यक्ष बन्नुभयो। जनता समाजवादी पार्टीमा महन्थ ठाकुरसँगै यादव पनि अध्यक्ष बन्नुभयो। २०८१ साल जेठमा जनकपुरमा भएको जनता समाजवादी पार्टी (जसपा) नेपालको महाधिवेशनबाट उहाँ पछिल्लो समय पार्टी अध्यक्ष बन्नुभएको हो। यसरी हेर्दा यादव करिब तीन दशकदेखि सदावहार पार्टीको नेतृत्वमा हुनुहुन्छ।  संविधानसभाको दुई कार्यकाल निर्वाचित उहाँ अहिलेसम्म चार पटक सांसद बनिसक्नुभएको छ। पहिलो संविधानसभाको चुनावमा एकसाथ सुनसरी-५ र मोरङ-५ बाट निर्वाचित यादवले मोरङ छोड्नुभएको थियो। २०७० सालमा सम्पन्न दोस्रो संविधानसभाको चुनावमा सुनसरी-५ बाट निर्वाचित उहाँ २०७४ सालमा भएको आम चुनावमा सप्तरी-२ बाट निर्वाचित हुनुभएको हो। २०७९ सालको चुनावमा सप्तरी-२ मा डा.चन्द्रकान्त राउतसँग पराजित यादव बारा-२ मा सम्पन्न उपनिर्वाचनबाट प्रतिनिधिसभामा आउनुभएको हो। बारा-२ का सांसद रामसहाय प्रसाद यादव उपराष्ट्रपति बनेपछि २०८० मा भएको उपनिर्वाचनबाट यादव प्रतिनिधि सभा सदस्य बन्नुभएको हो। उहाँ अहिले प्रतिनिधि सभाको अर्थ समिति सदस्यसमेत हुनुहुन्छ। नेता यादव पटकपटक विभिन्न सरकारमा मन्त्रीसमेत बन्नुभएको छ। झलनाथ खनाल प्रधानमन्त्री हुँदा २०६५ सालमा परराष्ट्र मन्त्री बन्नुभएका यादव केपी ओली नेतृत्वको सरकारमा २०७५ सालमा उपप्रधानसँगै स्वास्थ्य तथा जनसङ्ख्या मन्त्री बन्नुभयो। प्रस्तुत छ- जनता समाजवादी पार्टी (जसपा) नेपालका अध्यक्ष उपेन्द्र यादवसँग गोरखापत्र अनलाइनको ‘सांसदलाई सवाल’मा दिनेश लुइटेलले गरेको कुराकानीका आधारमा मनोजरत्न शाही र केशब गुरुङले तयार पार्नुभएको भिडियो सामग्री  ः  """
करेन्ट लागेर वृद्धको मृत्यु,"""सिरहा, असार ९ गते । सिराहाको गोलबजार नगरपालिका–१३ स्थित दुर्गापुर डङ्गराहामा आज बिहान सिँचाइका लागि प्रयोग गरिएको करेन्ट लागेर एक वृद्धको मृत्यु भएको छ । स्थानीय ६२ वर्षीय रामपृत पण्डितको आफ्नै धानखेतमा सिँचाइ गर्ने क्रममा करेन्ट लागि मृत्यु भएको वडाध्यक्ष नन्दकुमार महतोले जानकारी दिनुभयो । उहाँका अनुसार बिहान चिया खाएर खेत गएका पण्डित सिँचाइ गर्न खोज्ने क्रममा विद्युतकाे तार सही तरिकाले नजोड्दा करेन्ट लागेको प्रारम्भिक अनुमान गरिएको छ । अहिले प्रहरी घटनास्थल पुगेर मुचुल्का तयार गरी मृतकको शव उठाउने काम गरिइरहेको इलाका प्रहरी कार्यालय, गोलबजारका प्रमुख प्रहरी निरीक्षक गोविन्द साहले जानकारी दिनुभयो । वडाध्यक्ष महतोका अनुसार गत वर्ष पनि सोही गाउँमा सिँचाइ गर्ने क्रममा करेन्ट लागेर एकजनाको मृत्यु भएको थियो । उहाँले ग्रामीण क्षेत्रमा विद्युत् सुरक्षाबारे जानकारी कम रहेकाले पम्प प्रयोग वा मर्मत गर्दा सावधानी नअपनाउने, नाङ्गो तार छोप्ने, जमिनमै ‘प्लग’ राख्ने जस्ता कार्यले विशेषगरी वर्षायाममा अकालमा ज्यान गुमाउने क्रम बढिरहेको बताउनुभयो । घटनापछि विद्युत् सुरक्षाको सवालमा चेतनामूलक कार्यक्रमको आवश्यकता देखिएको भन्दै स्थानीयवासीले पनि सरोकारवाला निकायसँग तत्काल ध्यान दिन माग गरेका छन् । रासस """
मुग्लिन–मलेखु सडक खण्डको पुलमा विम राखियो,"""शालिग्राम नेपाल चितवन, असार ९ गते । मुग्लिन–मलेखु खण्डका चारवटा पुलमा आरसीसी विम राख्ने काम सकिएको छ ।  पुलमा विम राख्न गरिएको रातिको बन्द आइतबारबाट खुला गरिएको छ । नागढुङ्गा–मुग्लिन सडक योजना, पश्चिम खण्डका प्रमुख केदार नेपालले अहिलेलाई चारवटा पुलमा विम राख्ने काम सकिएकाले केही दिनबाट विममाथि स्ल्याप राख्ने काम गर्ने बताउनुभयो । यता राति खुला गरिए पनि पृथ्वी राजमार्गको नैबिसे–मलेखु सडकको एउटा पुलमा विम गर्डर राख्नुपर्ने भएकाले उक्त खण्ड आइतबार र सोमबार राति बन्द हुने प्रमुख नेपालले जानकारी दिनुभयो । पश्चिम खण्डमा बरबाङ्, मोवा, खटौती र गोमती खोलाको पुलमा आरसिसी बिम राखिएको थियो । ती पुलमा ढलान गर्ने काम छिटो हुनेछ । दुई वटा असार मसान्तभित्रमा र अर्को दुइ वटा साउन भदौमा सम्पन्न गर्ने तयारी रहेको प्रमुख नेपालले बताउनुभयो । चारवटै पुल दसैं अगाडि सम्पन्न गरेर सवारी साधन सञ्चालन गर्ने तयारी भएको जानकारी दिनुभयो । भारतबाट ठूलो क्रेन झिकाएर बाहिर बनाइएको बिम पुलमा राख्नुपर्ने भएकाले गत जेठ ३० गतेदेखि असार ७ गतेसम्म रातको समयमा सडक आवागमन रोकेर काम गरिएको थियो । नौबिसे–मलेखु खण्डमा निर्माणाधीन गलौदी खोलामा बिम राख्न लागिएको छ । आयोजनाले एक सूचना जारी गरी राति १०ः३० बजेदेखि बिहान ३ः०० बजेसम्म दुई दिन सवारी रोकेर बिम राख्न लागेको जानकारी दिएको छ । मुग्लिनदेखि मलेखुसम्मको ३८.८६ किलोमिटर क्षेत्रमा सडक विस्तार र कालोपत्रेको काम भइराखेको कार्यालयले जानकारी दिएको छ । यसको अहिलसम्म ३३ प्रतिशत काम सम्पन्न भएको कार्यालयका प्रमुख नेपालले जानकारी दिनुभयो । आठ किलोमिटर सडक कालोपत्रे भइसकेको छ । अहिले दुई किलोमिटर कालोपत्रे गर्ने तयारी भइरहेको छ । असार मसान्तसम्म १० किलोमिटर कालोपत्रे सम्पन्न हुनेछ । चार अर्व ८० करोड ५९ लाख ७४ हजार ९ साय १२ रुपियाँ ६४ पैसामा ठेक्का लागेको थियो । शर्मा जेडआइसिजी जेभीले निर्माणको ठेक्का पाएको कम्पनीले २०७९ मङ्सिर ७ गते सम्झौता गरेको थियो । सडक विस्तार २०८२ पुस १३ गते सम्पन्न गर्नुपर्ने छ । """
उज्वेकिस्तान जाने महिला फुटबल टोलीको विदाइ,"""काठमाडौँ, असार ९ गते । उज्वेकिस्तानमा जुन २९ देखि आयोजना हुने एएफसी एसियन कप छनोटमा भाग लिने नेपाली राष्ट्रिय महिला फुटबल टोलीको विदाइ गरिएको छ । अखिल नेपाल फुटबल सङ्घ (एन्फा)ले सोमबार एक कार्यक्रबिच खेलाडीको विदाइ गरेको हो । खेलाडीलाई युवा तथा खेलकुद मन्त्रालयका सचिव डा. हरि प्रसाद लम्साल, एन्फा अध्यक्ष पंकजविक्रम नेम्वाङलगायतले विदाइ गर्नुभयो । छनोट खेलमा लागि एन्फाले यसअघि नै खेलाडी टोलीको घोषणा गरिसकेको छ । नवनियुक्त मुख्य प्रशिक्षक प्याट्रिक डे वाइल्डले दुई दिनअघि टोलीमा प्रतीक्षा चौधरीलाई पहिलो पटक मौका दिँदै खेलाडीको घोषणा गर्नुभएको थियो । टोलीका अधिकांश खेलाडी पुराना नै अनुहार छन् । छनोटमा नेपाल समूह ‘एफ’मा रहेको छ । यस समूहमा नेपालसँगै आयोजक उज्वेकिस्तान, लाओस र श्रीलङ्का रहेको छ । नेपालले जुन २९ मा लाओससँग पहिलो खेल खेल्ने छ । यस्तै दोस्रो खेल जुलाई २ मा श्रीलङ्कासँग र अन्तिम खेल जुलाई ५ मा आयोजक उज्वेकिस्तानसँग खेल्ने छ । छनोटको शीर्ष स्थानमा रहने टोली अर्को वर्ष अष्ट्रेलियामा आयोजना हुने महिला एसिया कपमा छनोट हुने छ । नेपाली महिला टोली गोलरक्षक : एञ्जिला तुम्बापो सुब्बा(कप्तान), अञ्जना रानामगर र उषा नाथ । डिफेन्डर : अमृता जैशी, प्रतीक्षा चौधरी, गीता राना, विमला विक, पूजा राना, निशा थोकर, समिक्षा घिमिरे, विमला चौधरी र मनमाया दमाई । मिडफिल्डर : अनिता बस्नेत, रेनुका नगरकोटे, प्रीति राई, सरु लिम्बू, सविता रानामगर र सरस्वती हमाल । स्ट्राइकर : सावित्रा भण्डारी, रश्मी कुमारी घिसिङ, चन्द्रा भण्डारी, अनिता केसी र रेखा पौडेल । """
रोपाइँ सम्पन्न,"""दोलखा, असार ९ गते । दोलखाको भिमेश्वर नगरपालिका–१ फास्यालुङ गाउँस्थित खेतमा रोपाइँ  सम्पन्न भएको फाँट । यस वर्ष मनसुन बेलैमा सक्रिय भएकाले असारको पहिलो हप्तामै खेत रोपिसकेको स्थानीय बताउँछन् । दोलखाको अन्य क्षेत्रमा पनि धमाधम रोपाइँ भइरहेको छ। """
प्रदेश बजेटका विविधता,"""लामो एकात्मक शासनव्यवस्थामा सन्तुलित विकास हुन नसकेका कारण नै देश सङ्घीय लोकतान्त्रिक गणतन्त्रको अभ्यासमा अग्रसर छ । एक दशकको अभ्यासमा सङ्घ, प्रदेश र स्थानीय सरकार आआफ्नै विधि अनुरूप अगाडि बढेका छन् । संविधानले नै सङ्घलाई प्रत्येक वर्षको जेठ १५ गते नयाँ आर्थिक वर्षको बजेट सङ्घीय विधायिकामा प्रस्तुत गर्नुपर्ने तोकेको छ । त्यसै अनुसार आव २०८२/८३ को बजेट प्रस्तुत भई यतिबेला सङ्घीय विधायिकामा विचाराधीन छ । सङ्घीय बजेटले प्रदेश तथा स्थानीय तहलाई अनेक खालका स्रोतसाधन प्रदान गर्छ । सङ्घीय सरकारबाट प्राप्त स्रोत तथा प्रदेशमा उपलब्ध स्रोतसाधनका आधारमा सबै प्रदेशले असार १ गते प्रदेश विधायिकामा बजेट प्रस्तुत गर्नुपर्ने कानुनी प्रावधान छ । अन्तरसरकारी वित्त व्यवस्थापन ऐन, २०७४ अनुसार प्रत्येक वर्ष असार १ गतेभित्र प्रदेश सरकारले बजेट सार्वजनिक गर्नुपर्ने अनिवार्य प्रावधान छ । त्यस अनुसार नै आइतबार प्रदेश सरकारहरूले आआफ्ना प्रदेश सभामा नयाँ बजेट प्रस्तुत गरेका छन् । प्रतिपक्षीको विरोध र आन्तरिक विवाद आदिका बिच प्रदेश सरकारले आइतबार आगामी आव २०८२÷८३ को आय तथा राजस्वको अनुमानित बजेट प्रस्तुत गरे । कोशी प्रदेशले सबैभन्दा चाँडो दिउँसै बजेट प्रस्तुत गर्न सफल भयो । कतिपय प्रदेशमा साँझतिर बजेट प्रस्तुत भयो भने बागमतीमा प्रशासनिक झन्झटलगायतका कारण राति अबेर बजेट प्रस्तुत गरियो । कर्णालीमा भने राजनीतिक विवादका कारण बजेट धेरै ढिला भयो । मध्यराततिर मात्र सहमति भई बजेट प्रस्तुत गर्ने वातावरण बन्यो । प्रतिपक्षीको विरोधका कारण कर्णाली प्रदेश सभा अन्योलमा थियो । बजेट प्रस्तुत हुँदा असार १ गतेको राति ११ बजेर ५३ मिनेट नै भइसकेको थियो । प्रदेश बजेटका अनेक प्राथमिकता छन् । विश्लेषकले बजेट छरेको पनि भन्न सक्छन् । विवेचना जे भए पनि सबै प्रदेशले बजेट प्रस्तुत गरी सङ्घीयताको अभ्यासलाई अगाडि बढाएका छन् । बजेट सङ्घीय अनुदान र बाँडफाँटसमेतमा बढी निर्भर देखिन्छ । सङ्घीय अनुदान र बाँडफाँट रकम घटेपछि कतिपय प्रदेशले बजेटको आकार पनि घटाएका छन् । कतिपयले भने सीमित स्रोतकै बिच पनि बजेट बढाएका छन् । समग्र बजेट बढेको छ । आगामी बजेटको समग्र आकार चालु आवभन्दा करिब नौ अर्ब रुपियाँले बढी छ । सातै प्रदेशको बजेटको कुल आकार दुई खर्ब ८७ अर्ब रुपियाँ रहेको छ । चालु आवमा दुई खर्ब ७८ अर्ब रुपियाँको बजेट थियो । चालु आवमा पनि सबै जसो प्रदेशको पुँजीगत बजेट कार्यान्वयनको अवस्था उति उत्साहजनक छैन । खर्च गर्न नसकेका कारणले हुन सक्छ, लुम्बिनी र गण्डकी सरकारले भने नयाँ बजेटको आकार घटाएर यथार्थवादी हुन खोजेको देखिन्छ । सात प्रदेशमध्ये बागमती प्रदेशको बजेट सबैभन्दा ठुलो छ । बागमतीले चालु आवको तुलनामा तीन अर्ब रुपियाँ बढाएर ६७ अर्ब ४७ करोड रुपियाँको बजेट ल्याएको छ । राजधानी काठमाडौँसमेत रहेको यो प्रदेशले भौतिक पूर्वाधारलाई उच्च प्राथमिकता दिएको छ । भौतिक पूर्वाधारलाई करिब २५ अर्ब रुपियाँ विनियोजन छ । भौतिक पूर्वाधारमा पनि निर्माण क्षेत्रलाई बढी प्राथमिकता दिइएको छ । दोस्रो ठुलो बजेट मधेश प्रदेशको छ । सो प्रदेशले ४६ अर्ब ५८ करोड रुपियाँको बजेट प्रस्तुत गरेको छ । चालु आवमा सो प्रदेशको बजेट ४३ अर्ब ८९ करोड रुपियाँ मात्र थियो । मधेश प्रदेशले कृषि र पर्यटनलाई प्राथमिकतामा राखेको छ । देशलाई पाल्न सक्ने कृषि भूमि भएको मधेशले कृषिलाई प्राथमिकता दिनु उचित नै हो । आकारका हिसाबले लुम्बिनी प्रदेश तेस्रो स्थानमा छ । लुम्बिनीले ३८ अर्ब ९२ करोड रुपियाँ खर्चको अनुमान गरेको छ । त्यसपछि कोशीले ६० करोड रुपियाँ बढाएर ३५ अर्ब ८७ करोड रुपियाँको बजेट प्रस्ताव गरेको छ । सुदूरपश्चिम प्रदेशले ३३ अर्ब ४७ करोड रुपियाँको बजेट प्रस्तुत गरेको छ । त्यस्तै कर्णालीले ३२ अर्ब ९९ करोडको बजेट प्रस्तुत गरेको छ । प्रदेशमा सबैभन्दा कम बजेट गण्डकीको छ । गण्डकीले ३१ अर्ब ५७ करोड रुपियाँको बजेट प्रस्तुत गरेको छ । बजेटका प्राथमिकता विविधीकरण छ । प्राथमिकता पनि छरिएका छन् । छरिएका प्राथमिकतामा आएका सबै प्रदेश बजेटको प्रभावकारिता भने सफल कार्यान्वयनमै निर्भर रहने देखिन्छ । """
राज्यसँगको सहकार्यमा लोभलाग्दो तरकारी खेती,"""अमृतप्रसाद पौडेलम्याग्दी, असार ९ गते । अन्नपूर्ण गाउँपालिका ७ टिकोटका कृषकहरुले गाउँपालिकासँगको सहकार्यमा लोभलाग्दो तरकारी खेती गरेका छन् । अन्नपूर्ण गाउँपालिका कृषि विकास शाखाको आर्थिक वर्ष २०८१/०८२ को स्वीकृत वार्षिक शसर्त कार्यक्रम प्रधानमन्त्री कृषि आधुनिकीकरण परियोजनाअन्तर्गत उक्त क्षेत्रमा तरकारी खेती गरिएको हो । स्थानीय हरिमुलक कृषि तथा पशुपंक्षी कृषक समूहले एक सय ४० रोपनीभन्दा धेरै क्षेत्रफलमा तरकारी खेती गरेको गाउँपालिकाका कृषि शाखा प्रमुख श्यामशरण कुर्मीले जानकारी दिनुभयो । अन्नपूर्ण गाउँपालिका ७ को हिस्तान, मथेनी तथा टिकोट क्षेत्रमा उक्त कार्यक्रम अन्तर्गत कृषकले व्यावसायिक रुपमा बन्दा तथा काउली एवम् आलु खेती गरिरहेको उहाँको भनाइ छ ।  गाउँपालिकाको अनुदान तथा कृषकको सहभागितामा २० लाख ५४ हजार दुई सय २१ रुपियाँ लागतमा उक्त क्षेत्रमा खेती भएको हो । ११ लाख ९९ हजार तीन सय २२ रुपियाँ गाउँपालिकाको र आठ लाख ५४ हजार आठ सय ९८ रुपियाँ कृषक समूहको लगानीमा खेती गरिएको हो । कार्यालयले कृषकका लागि आवश्यक पर्ने सिँचाइ गर्ने सामग्रीमा ८५ प्रतिशत र अन्य सामग्रीमा ५० प्रतिशत अनुदान दिएको गाउँपालिकाका उपाध्यक्ष दिवाकुमारी तिलिजा पुनले जानकारी दिनुभयो । तरकारी पकेट कार्यक्रमअन्तर्गत टिकोटमा सञ्चालित हरिमुल कृषि तथा पशुपंछी कृषक समूहका कृषकहरूलाई तरकारीहरूको बीउ, विषादी, जैविक र प्राङ्गारिक मल सुक्ष्म तत्व, मिनिटिलर, एक हजार लिटर क्षमताको सिँचाइ ड्रम, थोपा सिचाइ सेट, सिड ट्रे, पिटमसलगायतका सामग्री प्रदान गरिएको छ । साथै तरकारी बोक्न प्रयोग गर्ने क्रेट, डिजिटल तराजु, सिँचाइ पाइप, उल १६, स्प्रिङ्कल, स्थायी प्लास्टिक टनेल, स्प्रेयर टुइन वान, हजारी तथा लुज पाइप कृषकलाई हस्तान्तरण गरिएको गाउँपालिकाका कृषि शाखा प्रमुख कुर्मीले जानकारी दिनुभयो ।  कृषक समूहका सदस्य बुद्धिवीर पुनका अनुसार कृषक समूहमा स्थानीय २४ परिवार सदस्य छन् । २४ परिवारका झण्डै एक सय हाराहारी जनसङ्ख्या यो कृषि कार्यक्रममा जोडिएर काम गरेको उहाँको भनाइ छ । ‘‘आफ्नो जमिनमा परिवार तथा वरपरका छरछिमेकीहरुको अर्मपर्म गरेरै काम गर्ने गरेका छौं,’’ पुनले भन्नुभयो । हाल बन्दा तथा काउली रोप्ने काम हुँदैछ भने आलु भित्र्याउने काम पनि जारी रहेको उहाँले सुनाउनुभयो । उहाँका अनुसार अहिले पाँच सय ग्रामसम्मका आलु उत्पादन भएको छ । """
"सम्पन्न आयोजनाको प्राविधिक परीक्षण : नियममा छ, छैन व्यवहार","""काठमाडौँ, असार ८ गते । निर्माण सम्पन्न आयोजनाहरूको तेस्रो पक्ष प्राविधिक परीक्षण (थर्ड पार्टी टेक्निकल अडिट) नै नगरी हस्तान्तरण, उद्घाटन तथा सञ्चालन हुने गरेको पाइएको छ । राष्ट्रिय सतर्कता केन्द्रमार्फत हरेक आयोजनाको तेस्रो पक्ष प्राविधिक परीक्षण गराउनुपर्ने अनिवार्य व्यवस्था भए पनि त्यस्तो हुन सकेको छैन । निर्माण सम्पन्न आयोजनाको काम सम्झौता अनुसारको डिजाइनमा भएको छ/छैन, गुणस्तरीय निर्माण सामग्री प्रयोग भएको छ/छैनलगायत विषयमा प्राविधिक परीक्षण नै नगरी हस्तान्तरण, उद्घाटन तथा सञ्चालन गर्न नपाइने स्पष्ट व्यवस्था छ । भ्रष्टाचार निवारण ऐन २०५९ को दफा ६४ र राष्ट्रिय सतर्कता केन्द्र नियमावली २०६५ बमोजिम विकास आयोजनाको प्राविधिक परीक्षण गर्ने जिम्मेवारी राष्ट्रिय सतर्कता केन्द्रलाई दिइएको छ । पूर्वाधारलगायत कुनै पनि क्षेत्रको निष्पक्ष परीक्षणका लागि विश्वभरि नै ‘तेस्रो पक्ष परीक्षण’ लाई निष्पक्ष, भरपर्दो र विश्वासिलो मानिन्छ । हरेक आयोजनामा सम्बन्धित निकायले निर्माण कम्पनीलाई गुणस्तरीय काम भएको प्रमाणपत्र दिने र त्यसैको आधारमा आयोजनाको हस्तान्तरण, उद्घाटन तथा सञ्चालन हुँदै आएको छ । प्राविधिक परीक्षण नहुँदा करोडौँ/अर्बौं मूल्यका आयोजनाहरूकोे गुणस्तरीयता तथा दिगोपनाका बारेमा गम्भीर प्रश्नसमेत उठेका छन् । प्राविधिक परीक्षण नहुँदा उद्घाटन भएको भोलिपल्ट पुल भासिने, सडकको कालोपत्र उक्किने र भवन चुहिने जस्ता समस्या उत्पन्न हुने गरेका छन् । राष्ट्रिय सतर्कता केन्द्र, प्राविधिक परीक्षण तथा अनुगमन महाशाखाका इन्जिनियर अशोक ताजपुरियाले सबै पूर्वाधार आयोजनामा प्राविधिक परीक्षण गर्नुपर्ने भए पनि आवश्यक जनशक्ति तथा स्रोत साधनको अभावमा त्यस्तो हुन नसकेको बताउनुभयो । उहाँका अनुसार केन्द्रले ‘सेम्पलिङ’ गरेर केही आयोजनाहरूको प्राविधिक परीक्षण गर्दै आएको छ । केन्द्रबाट चालु आर्थिक वर्ष २०८१/८२ मा प्राविधिक परीक्षणका लागि जम्मा १६ वटा आयोजना छनोट गरिए पनि १३ वटाको मात्र परीक्षण भएको छ । केन्द्रले अहिलेसम्म निर्माणाधीन आयोजनाहरूको मात्र प्राविधिक परीक्षण गर्दै आएको छ । निर्माण सम्पन्न आयोजनाहरूको प्राविधिक परीक्षण त गरेको छैन नै, अहिलेसम्म अरू कुनै निकायबाट पनि हुने गरेको छैन । राष्ट्रिय सतर्कता केन्द्रले सम्बन्धित निकाय वा ठेकेदार कम्पनीको नभई अन्य स्वतन्त्र परामर्शदाताका प्राविधिक परीक्षकहरूसँग सम्झौता गरी आयोजनाको प्राविधिक परीक्षण गराउने गर्छ । प्राविधिक परीक्षणमा असफल देखिएका आयोजनाको कार्बाहीका लागि सम्बन्धित निकाय र अख्तियार दुरुपयोग अनुसन्धान आयोगमा सिफारिस गर्ने गरिएको इन्जिनियर ताजपुरियाले बताउनुभयो । कसैलाई कार्बाही गर्ने अधिकार राष्ट्रिय सतर्कता केन्द्रलाई दिइएको छैन । प्राविधिक परीक्षण भनेको ‘बहु अनुशासित’ विषयवस्तु रहेको बताउँदै इन्जिनियर ताजुपरियाले भन्नुभयो, “यदि कुनै सडक वा पुलको प्राविधिक परीक्षण गर्नु छ भने सडक इन्जिनियर, पुल इन्जिनियरलाई पठाएर मात्र हुँदैन । त्यहाँ ‘जियो टेक्निकल इन्जिनियर, जियोलोजिस्ट, वातावरण इन्जिनियर, सामाजिक शास्त्र, वातावरणविज्ञ पनि चाहिन्छ तर स्रोतसाधनको अभावमा विज्ञहरूलाई नबोलाएर सम्बन्धित क्षेत्रका इन्जिनियर र प्राविधिक परीक्षणको तालिम लिएकाहरूबाट प्राविधिक परीक्षण हुँदै आएका छन् ।”  यस प्रकारको प्राविधिक परीक्षण पूर्ण नरहेको उहाँ बताउनुहुन्छ । भौतिक पूर्वाधार तथा यातायात मन्त्रालयका सहसचिव तथा सडक विभागका पूर्वमहानिर्देशक सुशीलबाबु ढकालले आयोजनाको प्रत्येक चरणको प्राविधिक परीक्षण गर्ने सरकारको नीति रहे पनि त्यसको कार्यान्वयन हुन नसकेको बताउनुभयो । सम्बन्धित निकायहरूबाट ‘तेस्रो पक्ष परीक्षण’ नहुने गरेको बताउँदै उहाँले भन्नुभयो, “तेस्रो पक्षबाट प्राविधिक परीक्षण गराउने नीतिको कार्यान्वयन बिस्तारै होला तर अहिले हुन सकेको छैन ।” उहाँले आयोजनाको सम्पूर्ण काम सम्पन्न भइसकेपछि पूरा आयोजनाको तेस्रो पक्ष प्राविधिक परीक्षण गरेर मात्र त्यसको हस्तान्तरण, उद्घाटन तथा सञ्चालन गर्ने अभ्यास अहिलेसम्म हुन नसकेको स्पष्ट पार्नुभयो । भौतिक पूर्वाधार तथा यातायात मन्त्रालयका पूर्वसचिव अर्जुनजङ्ग थापाले कुनै पनि पूर्वाधार आयोजनाको गुणस्तर र दिगोपना कायम गर्न निष्पक्ष प्राविधिक परीक्षण एउटा महìवपूर्ण साधन रहेको उल्लेख गर्दै यसले आयोजनाहरूको कार्यसम्पादनमा समेत सुधार ल्याउने बताउनुभयो ।  प्राविधिक परीक्षणले आयोजना निर्माणका क्रममा भएको त्रुटि समयभित्रै सच्याउन लगाउनुका साथै आयोजनाको निर्दिष्टलागत तथा समय कायम गर्न सहयोग पुग्ने उहाँको भनाइ छ ।  """
शिक्षकसँगको सम्झौता समावेश गरेर शिक्षा ऐन आउँछः मन्त्री पन्त,"""गोरखापत्र अनलाइन काठमाडौँ, असार ९ गते । शिक्षा, विज्ञान तथा प्रविधिमन्त्री रघुजी पन्तले विभिन्न सरकारका पालामा शिक्षकका सङ्घ सङ्गठनसँग भएका सम्झौताबमोजिम शिक्षा ऐन आउने प्रतिबद्धता व्यक्त गर्नुभएको छ । “उपसमितिले दिएको प्रतिवेदन र विभिन्न समयमा भएका सम्झौताका विषयहरू समेट्नेगरी मन्त्रालयले साझा धारणा निर्माण गरेर समितिमा प्रस्तुत गरेको छ, विद्यालय शिक्षासम्बन्धी ऐन जारी गर्ने विषयमा सरकारले समन्वय गरिरहेको छ” उहाँले भन्नुभयो । प्रतिनिधिसभाको आजको बैठकमा शिक्षा, विज्ञान तथा प्रविधि मन्त्रालयका विभिन्न शीर्षकमाथिको छलफलको क्रममा सांसदहरुले राख्नुभएको जिज्ञासाको जवाफ दिँदैमन्त्री पन्तले भन्नुभयो, “शिक्षकको पछिल्लो पेशागत आन्दोलनकाक्रममा भएको नौ बुँदे सम्झौताबमोजिम प्रारम्भिक बालविकास सहजकर्ता, विद्यालय कर्मचारी र लेखा हेर्ने कर्मचारीको तलबमा सङ्घीय सरकारले बेहोर्ने दायित्व रकम वृद्धि गरिएको छ । ग्रेड मिलान लगायतका विषयमा अर्थ मन्त्रालयसँग आवश्यक समन्वय भइरहेको छ ।” शिक्षाको अधिकांश बजेट स्थानीय तहमै राखिएको उहाँले बताउनुभयो । मन्त्री पन्तले भन्नुभयो, “जुन तहको जे जिम्मेवारी हो त्यहीबमोजिम बजेट प्रस्ताव गरिएको छ, सङ्घबाट कुनै निश्चित विद्यालय तोकेर बजेट विनियोजन गरिएको छैन ।” स्थानीय तहले आफ्नो प्राथमिकताकै आधारमा बजेट उपयोग गर्न सक्ने भएको उल्लेख गर्दै उहाँले बजेट सङ्घीयता अनुकूल रहेको प्रष्ट पार्नुभयो । मन्त्रालयका लागि उपलब्ध भएको स्रोतको उपक्षेत्रगत विनियोजन पनि प्राथमिकताका आधारमा गरिएको उल्लेख गर्दै उहाँले शिक्षा, विज्ञान तथा प्रविधि क्षेत्रको बजेट विद्यालय सङ्ख्या, विद्यार्थी सङ्ख्या र क्षेत्रगत नीतिलगायतका विषयका आधारमा तय गरिएकाले कुनै भौगोलिक क्षेत्रलाई बेवास्ता गर्ने वा कुनै जिल्ला वा निर्वाचन क्षेत्र आदिमा केन्द्रित हुने किसिमले नल्याइएको बताउनुभयो । शिक्षा नीतिमा समसामयिक परिवर्तन जरुरी भए पनि हालको शिक्षा नीतिले सबै समस्या सिर्जना गरेको भन्ने विषय सही नभएको मन्त्री पन्तले प्रष्ट पार्नुभयो । विदेशीने, बेरोजगारी हुनेजस्ता विषय शिक्षाबाहेकका अन्य विषयसँग पनि सम्बन्धित भएको जिकिर गर्दै उहाँले रोजगारीको वृद्धि नभएको र थोरै समयमा उच्च आर्थिक प्रगतिको लालसाले पनि विद्यार्थी विदेशिने प्रवृत्ति बढ्दैगएको बताउनुभयो । “विद्यार्थीलाई रोजगारी खोज्ने होइन, रोजगारी सिर्जना गर्नका लागि प्रोत्साहन गर्ने किसिमले उच्च शिक्षा र प्राविधिक तथा व्यावसायिक शिक्षा र तालिमका कार्यक्रम अगाडि बढाउनुपर्छ, सरकारले त्यसैबमोजिम विद्यार्थीको नतिजाका आधारमा उच्च शिक्षा वा प्राविधिक तथा व्यावसायिक शिक्षा र तालिममा आबद्ध हुनेगरी बजेट तथा कार्यक्रम ल्याइएको छ” उहाँले भन्नुभयो । “पाठ्यक्रमका लागि प्रधानमन्त्रीको अध्यक्षतामा बोर्ड वा परिषद् बनाउने सुझाव  प्राप्त भएको छ, हाल विद्यालय तहको पाठ्यक्रम तथा पाठ्यपुस्तक स्वीकृत गर्ने र आवश्यक नीति मार्गदर्शनका लागि मन्त्रीको अध्यक्षतामा विभिन्न विज्ञ सम्मिलित राष्ट्रिय पाठ्यक्रम तथा मूल्याङ्कन परिषद् रहेको छु”, मन्त्री पन्तले भन्नुभयो । """
इरानमा रहेका नेपालीको उद्धार गरिँदै,"""काठमाडौँ, असार ७ गते । इजरायल–इरान युद्धका कारण इरानमा रहेका नेपालीलाई उद्धार गरिने भएको छ । भारत सरकारको सहयोगमा उनीहरूको उद्धार गरिने परराष्ट्रमन्त्री डा. आरजु राणा देउवाले बताउनुभयो । इरानमा रहेका १६ जना नेपालीको उद्धारका निम्ति आफूले भारत सरकारसँग आग्रह गरेको जानकारी दिँदै उहाँले त्यसप्रति भारत सकारात्मक रहेको बताउनुभयो । परराष्ट्रमन्त्री डा. राणाले भन्नुभयो, “इरानमा केही नेपाली हुनुहुन्छ । आफ्ना नागरिकको उद्धार गर्दा नेपालीको पनि उद्धारका निम्ति मैले भारत सरकारसँग आग्रह गरेकी छु । हामी भारतबाट सकारात्मक जवाफ आउनेमा विश्वस्त छौँ ।” भारतका लागि नेपाली राजदूत डा शङ्कर शर्मा पनि नेपालीको उद्धारका निम्ति भारत सरकारसँग निरन्तर सम्पर्क एवं समन्वयमा हुनुहुन्छ । तेहरानस्थित भारतको दूतावासले आफ्ना नागरिकको उद्धार गर्दैैछ । यस क्रममा उक्त दूतावासले नेपालीलाई पनि सम्पर्कमा आउन सूचना जारी गरेको छ । परराष्ट्र मन्त्रालयका प्रवक्ता लोकबहादुर पौडेल क्षेत्रीले इरानमा रहेका नेपालीको उद्धारका लागि त्यहाँस्थित भारतीय दूतवासका उपप्रमुखसँग सम्पर्क र समन्वय गरिरहेको बताउनुभयो । रासस """
सर्पको टोकाइबाट बालिकाको मृत्यु,"""सहदेव बस्नेत जाजरकोट, असार ९ गते । जाजरकोटमा सर्पको टोकाइबाट एक बालिकाको  मृत्यु भएको छ । जिल्लाको भेरी नगरपालिका ६ गङ्गटेका जयबहादुर शाहीका ११ वर्षीया दीक्षा शाहीको सर्पको टोकाइबाट मृत्यु भएको हो । भेरी नगरपालिकाका विपद फोकल व्यक्ति यज्ञ गौतमले गए राति घरमै सुतिरहेको बेला दीक्षालाई सर्पले टोकेर मृत्यु भएको जानकारी दिनुभयो । मृतक शाही श्री भगवति माध्यमिक विद्यालय गङ्गाटीयामा कक्षा ६ मा अध्ययनरत छात्रा भएको विद्यालयका प्रधानाध्यापक भुवन शाहीले जानकारी दिनुभयो । """
चैनपुर बजार,"""सङ्खुवासभाको चैनपुर बजार । चन्द्रपुर  धार्मिक, ऐतिहासिक नामबाट अपभ्रंश हुँदै चैनपुर नामकरण भएको मानिन्छ । चैनपुर प्राचीन ऐतिहासिक प्राकृतिक सुन्दरताले भरिपुर्ण, शैक्षिक केन्द्रको रूपमा परिचित छ । तस्बिरः भविन कार्की/रासस """
छाता ओढ्दैमा बाहिरिन्छ करोडौँ,"""काठमाडौँ, असार ९ गते । वर्षायाम सुरु भएसँगै छाताको प्रयोग बढ्न थालेको छ । त्यसो त अत्यधिक गर्मी र नेपालको सन्दर्भमा विभिन्न धार्मिक तथा सांस्कृतिक गतिविधिमा पनि यसको प्रयोग अनिवार्य मानिन्छ । नेपालीको जीवनशैलीसँग नै नजिक रहेको यसको प्रयोगमा भने मुलुक विदेशमै निर्भर रहनुपरेको छ । नेपाली बजारमा बर्सेनि औसतमा ४५ लाखभन्दा बढी छाता भित्रने गरेको देखिन्छ । पछिल्ला पाँच वर्षको छाता आयातको विवरण हेर्दा यसको माग क्रमिक रूपमा बढेको देखिन्छ । तीन वर्षयता यसको माग अझ तीव्र रूपमा बढेको तथ्याङ्कले पुष्टि गर्छ । बर्सेनि लाखौँ छाताको माग हुने भए पनि मुलुकभित्र यसको उत्पादन नै हुँदैन । भन्सार विभागका अनुसार चालु आर्थिक वर्ष २०८१/८२ को ११ महिना नेपालले ४६ लाख ५६ हजार थान छाता आयात गरेको छ । यसमा छाताका लागि आवश्यक प्रेम, डन्डी र टेलिस्कोप छाता जोडिएको छैन । त्योसमेत जोड्दा छाता आयातको सङ्ख्या थप ५० हजार थानले बढ्छ । वर्षायाम सुरु हुन थालेको चालु आवको बाँकी एक महिनामा पनि यसको आयात थप बढ्ने देखिन्छ । छाता मात्र आयात गर्दा नेपालबाट ११ महिनामा ६२ करोड रुपियाँ बाहिरिएको छ । छाता आयातबापत सरकारले साढे १८ करोड रुपियाँ भन्सार राजस्व सङ्कलन गरेको छ ।  गत आवमा नेपालले ५२ लाख ३१ हजार छाता आयात गरेको थियो जसबापत ६५ करोड रुपियाँ नेपालबाट बाहिरिएको छ । त्यसअघि आव  २०७९/८० मा ४९ लाख २७ हजार थान छाता आयात गर्दा ६० करोड रुपियाँ खर्च भएको छ । परिणामको हिसाबले छाता आयात त्यसअघिका वर्षमा केही कम नै देखिन्छ । यद्यपि आयातको प्रवृत्ति भने बढ्दो नै छ । भन्सार विभागका अनुसार आव २०७८/७९ मा ३३ लाख ६३ हजार थान छाता आयात हुँदा ३६ करोड रुपियाँ बाहिरिएको थियो । त्यसअघि आव २०७७/७८ मा २९ लाख ४९ हजार छाता आयात हुँदा करिब ३१ करोड रुपियाँ नेपालबाट बाहिरिएको तथ्याङ्कले देखाउँछ । तथ्याङ्क अनुसार पछिल्ला पाँच वर्षमा मात्रै नेपालले दुई करोड ११ लाख थान आयात गरेको छ । यसबापत नेपालबाट दुई अर्ब ५४ करोड रुपियाँ बाहिरिएको छ । नेपालमा सबैभन्दा धेरै छिमेकी मुलुक चीनबाट छाता आयात हुने गर्छ । विभागको तथ्याङ्क विश्लेषण गर्दा नेपालमा आयात हुने कुल छातामध्ये ९० प्रतिशत हिस्सा चीनले नै ओगट्छ । यसबाहेक बाँकी एक दर्जन देशबाट पनि नेपालमा छाता आयात भएको भन्सार विभागले जनाएको छ । हङकङ, भारत, थाइल्यान्ड, मलेसिया नेपालले छाता आयात गर्ने अन्य प्रमुख देशमा पर्छन् । यसबाहेक अस्टे«लिया, कम्बोडिया, इजरायल, कतार, साउदी अरब, संयुक्त अरब इमिरेट्स, संयुक्त अधिराज्य, संयुक्त राज्य अमेरिका, बु्रनाईबाट पनि थोरै परिणाममा छाता आयात भएको देखिन्छ । बजार छ, उद्योग छैन छाता आयात गर्दा मुलुकबाट बर्सेनि करोडौँ रुपियाँ पनि बाहिरिन्छ । ठुलो प्रविधि पनि आवश्यक नपर्ने र कम जनशक्तिबाटै पनि छाता बनाउन सकिने भए पनि नेपालभित्र एउटा पनि छाता उद्योग छैन । विगतमा राजधानीका न्युरोड तथा असनमा ठुलो सङ्ख्यामा छाता एसेम्बल गर्ने, मर्मत गर्ने पसल सञ्चालनमा रहे पनि अहिले तिनको समेत अस्तित्व छैन । छातालक्षित ठुला पसल पनि धेरै छैनन् । बजार भए पनि उद्योगी छाताकै लागि नेपालमा उद्योग सञ्चालनको अवस्था भने देख्दैनन् । छाता उद्योग तुलनात्मक लाभको वस्तु नहुँदा पनि यस्तो उद्योग सञ्चालन प्राथमिकतामा नपर्ने नेपाल उद्योग परिसङ्घका वरिष्ठ उपाध्यक्ष एवं स्वदेशी वस्तु प्रवर्धनका लागि संस्थाले गठन गरेको ‘मेक इन नेपाल–स्वदेशी नीति’ समितिका संयोजक वीरेन्द्रराज पाण्डे बताउनुहुन्छ । “कुनै पनि उद्योग सञ्चालन गर्दा त्यसको उत्पादन लागत, प्रतिस्पर्धात्मकता र तुलनात्मक लाभ हेर्ने गरिन्छ,” उहाँले भन्नुभयो, “त्यसो नहुँदा लगानी गर्ने अवस्था हुँदैन ।” छाताको सन्दर्भमा पनि मुलुकभित्र उत्पादन गर्दाभन्दा आयात नै सस्तो हुने र लागत पनि कम पर्ने भएकोले यसको उद्योग सञ्चालन गर्ने प्राथमिकतामा नपरेको हुन सक्ने उहाँको भनाई छ । नेपालमा आयात हुने छातामध्ये अधिकांश चीनबाट नै आयात हुने र त्यहाँको बजारबाट सस्तोमै नेपालमा ल्याउन सकिने हुँदा पनि मुलुकभित्र छाता उद्योग सञ्चालनमा नआएको हुन सक्ने उहाँको अनुमान छ । """
सङ्घर्ष र संवेदनाले भरिएको ‘मञ्जिरा’,"""काठमाडौँ, असार ९ गते । आफूले बिर्सिसकेको मनभित्रको घाउ फेरि बल्झिँदा एउटी नारीको जीवनमा अनेक पीडा थपिन्छ । उनीभित्र सहन गर्न सक्ने कुनै बाटो हुँदैन । चर्चित नाटक ‘डेथ एन्ड दी मेडन’ मा आधारित ‘मञ्जिरा : दी म्युटेड मेलोडी’ ले एउटी पीडा बोकेकी नारीको सङ्घर्षको कथा बताउँछ । पीडा नै पीडा भरिएको मञ्जिरा (सरस्वती चौधरी) को जीवनको त्यो याद निकै भयानक छ । उनले भुलिसकेको त्यो एउटा धुनको कारणले फेरि उनलाई क्रोधित बनाउने काम गर्छ । करिब २० वर्षपछि सुनेको त्यो धुनले उनलाई फेरि अतीतमा फर्काउँछ । जब उनको सामना आफूलाई चकनाचुर बनाउनेसँग हुन्छ, त्यसपछि उनीभित्र बदलाको भाव बढ्दै जान्छ । मञ्जिरा र उनी जस्तै द्वन्द्वपीडित नारीका लागि राज्यले उच्चस्तरीय सत्य निरूपण छानबिन आयोग गठन गरेको छ । आयोगका अध्यक्ष गोपाल (सरोज खनाल) पीडित र पीडक कवीन्द्र (अनुप न्यौपाने) दुवै आमनेसामने हुँदा पनि अनभिज्ञ देखिन्छन् । उनी पीडक कवीन्द्रकै पक्षमा हुन् कि भन्ने भान हुन्छ । यता वकिल श्रीमती शान्ति (सरिता गिरी) मा आफूले छाडिसकेको वकिल पेसा जागृत हुन्छ । उनी मञ्जिरा र उनको श्रीमान् प्रेम (सुशाङ्क मैनाली) को पक्षमा उभिन्छिन् । पीडितले न्याय पाउँछिन् वा पाउँदिनन् । न्याय पाउनका लागि उनी के कस्तो समस्याबाट गुज्रनु पर्छ ? कि सधैँ पीडितले यस्ता कुरा सहेर मात्र बस्नपर्ने हो । यी सबै कुरा निर्योल नाटकले दिन खोजेको छ । द्वन्द्वमा महिलाले भोग्नु परेको पीडा, यौन हिंसा र सामाजिक दबाबका कुरासँगै नाटक अघि बढ्छ । नाटकले द्वन्द्वको समयमा देखिएको पीडा, क्रुरता र भयावहलाई प्रस्तुत गरेको छ । न्याय भन्नेबित्तिकै मौन बस्ने समाज, न्याय प्रणाली र राज्यबाट मञ्जिराले न्याय पाउँछिन् कि पाउँदिनन् भनेर प्रश्न गरिएको छ । मञ्जिराको भूमिकामा देखिनुभएकी चौधरीको अभिनय तारिफयोग्य छ । उहाँले मानसिक यातनाबाट गुज्रिएकी, पीडा बोध भएकी नारीको भूमिकालाई जीवन्त रूपमा नाटकमा उतार्नुभएको छ । उहाँको अनुहारमा देखिएको आक्रोश र आँसुले दर्शकलाई रुवाउँदैन भन्न सकिन्न । वकिलको भूमिकामा गिरीको अभियन सशक्त छ । उहाँले दुःखको समयमा हास्यरस पनि ल्याउने काम गर्नुभएको छ । लामो समयपछि नाटकमा देखिनुभएका अभिनेता खनालको अभिनय जीवन्त लाग्छ । उहाँले बेला बेलामा बोल्नुभएका संवादले दर्शकलाई झस्काउने काम गर्छ । उहाँ संवादमा खरो रूपमा उत्रनुभएको छ । न्यौपाने र मैनालीको अभिनयलाई पनि बिर्सन मिल्दैन । सोमनाथ खनालको परिकल्पना तथा निर्देशन रहेको नाटकको लखन खनाल र सन्देश घिमिरेको रहेको छ । नाटकको कथाले द्वन्द्वको भयावहमा मौन बसेको समाज, न्याय प्रणाली र राज्यसँग एउटी नारीले आफूभित्र पोखिएको पीडालाई कतिसम्म लुकाएर बस्न सक्छिन् भन्ने कुरा दर्साउन खोजेको छ । नाटकले पीडकमाथि पनि प्रश्नको बर्सा गरेको छ । नाटकको सुरुवात पट्यारलाग्दो भए पनि अन्त्यसम्म भने दर्शकलाई बाँधेर राखेको छ । निर्देशक खनालले संवाददेखि लिएर कलाकारको अभिनयमा विशेष ध्यान दिनुभएको छ । """
३० बटुकको आँखा परीक्षण गर्दा सात जनामा गम्भीर समस्या,"""रामकृष्ण बोहरा बागलुङ, असार ९ गते । बागलुङ नगरपालिका वडा नंं. ४ को कुँडुलेस्थित मुक्तिनाथ वेद विद्याश्रममा अध्ययन गर्ने तीस जना बटुकको आँखा परीक्षण गर्दा सात जनामा गम्भीर समस्या देखिएको छ । तीमध्ये सबै जनालाई तत्कालका लागि चस्मा वितरण गरिए पनि सात जनामा समस्या देखिनुलाई चिकित्सक र स्थानीयले गम्भीर रूपमा लिएका छन् । यो झन्डै २५ प्रतिशत समस्या हो । सयौँको शिविरमा केहीलाई समस्या देखिनु सामान्य लागे पनि विद्यालय उमेरका सानो सङ्ख्यामा ठुलो समस्या देखिएको हो । धौलागिरि एकीकृत ग्रामीण विकास केन्द्रको अगुवाइमा धौलागिरि आँखा अस्पतालका चिकित्सकले गरेको परीक्षणमा उक्त समस्या देखिएको कार्यक्रम व्यवस्थापक सालिकराम शर्माले बताउनुभयो । केही समयदेखि केन्द्रले आँखा स्वास्थ्यको क्षेत्रमा काम गर्दै आएको छ । आँखा जाँच गर्दा बटुकहरूको उपचारमा ख्याल गर्नुपर्ने आवश्यकता देखिएको हो । उपल्लाचौरस्थित धौलागिरि आँखा अस्पतालको प्राविधिक सहयाेगमा केन्द्रले निःशुल्क शिविरमार्फत बटुकको आँखा परीक्षण गराएको थियो । जिल्लाभर चार हजार विद्यार्थीमा आँखा परीक्षणको काममा केन्द्रले काम गरिरहेको छ । अन्य विद्यालयमा भने यो सङ्ख्यामा आँखामा समस्या नदेखिएको व्यवस्थापक शर्माले बताउनुभयो । परीक्षणमा सहभागी डा. विनम लामिछानेले आँखामा समस्या देखिएको गम्भीर भएको बताउनुभयो । डा. लामिछानेले बालबालिकामा आँखाको समस्या बढ्नुमा आनीबानी प्रमुख कारण हुने बताउनुभयो । मोबाइल धेरै हेर्ने, समयमा नसुत्ने, उचित पौष्टिक आहारबिहारमा ख्याल नगर्ने जस्ता कारण भएको डा. लामिछानेको भनाई थियो । ती बटुकहरूको हकमा खानपानमा पनि केही चासो बढाउनुपर्ने उहाँको सुझाव छ । व्यवस्थापक शर्माका अनुसार, नेदरल्याण्डको वाइल्ड डि ग्यान्जेनको सहयोगमा जिल्लाका १ सय २२ विद्यालयमा स्वास्थ्य तथा सरसफाइ कार्यक्रम सञ्चालन भएको छ । त्योमध्ये १५ विद्यालयमा आँखाको स्वास्थ्य क्षेत्रमा काम गर्दै आएको छ । थप १० विद्यालयमा मुख स्वास्थ्य कार्यक्रमअन्तर्गत बालबालिकाको दाँतको स्वच्छता कार्यक्रम सञ्चालन भएको छ । """
वीरगञ्ज नाकाः ५९ हजार ४७४ इन्धन सवारी भित्रिए,"""वीरगञ्ज (पर्सा),  असार ९ गते ।  वीरगञ्ज नाका हुँदै चालु आर्थिक वर्षको ११ महिनामा १५ अर्ब ९२ करोडका इन्धनबाट चल्ने सानाठूला सवारीसाधन भित्रिएका छन् । वीरगञ्ज भन्सार कार्यालयका प्रमुख भन्सार प्रशासक दीपक लामिछानेका अनुसार सो अवधिमा इन्धनबाट चल्ने अन एसेम्वल्ड मोटरसाइकलदेखि क्रेनलहरीसम्मका ५९ हजार ४७४सवारीसाधन आयात भएका हुन् । सो अवधिमा इन्धनबाट चल्ने सवारीसाधनबाट मात्र रु १५ अर्ब ३८ करोड राजस्व सङ्कलन भएको छ । चालु आवको ११ महिनामा पाँच अर्ब ७८ करोड मूल्यका ४४ हजार ४४० अनएसेम्वल्ड मोटरसाइकल आयातबाट रु पाँच अर्ब ५१ करोड राजस्व सङ्कलन भएको छभने रु दुई अर्ब ६३ करोडका एक हजार ३०७ वटा अन्य बस तथा ट्रकका चेसिस आयात भएका छन् । त्यस्तै सोही अवधिमा रु एक अर्ब ८० करोडका आठ सय ३९ वटा इन्धनबाट चल्ने जिप, कार र भ्यान आयात भएका छन् । त्यसैगरी, चालु आवको ११ महिनामा रु एक अर्ब १६ करोड मूल्य पर्ने पाँच हजार २२० ट्र्याक्टर तथा ट्रिलर आयात भएका छन् । सोही अवधिमा रु एक अर्ब दुई करोड मूल्यका तीन सय ७४ वटा बस, रु ६७ करोड मूल्यका एक सय ३१ वटा क्रङ्क्रिट मिश्रण लहरी आयात भएका छन् । सोही अवधिमा रु ६६ करोड मूल्यका दुई सय ७६ वटा ट्रक, मिनीट्रक आयात भएका छन् । त्यस्तै, सोही अवधिमा रु ३९ करोड मूल्यका चार हजार १६० वटा तयारी मोटरसाइकल आयात भएका छन्भने सोही अवधिमा रु एक अर्ब ८४ करोड २३ लाखका सानाठूला दुई हजार ३८५ वटा विद्युतीय सवारीसाधन आयात भएका छन् । ती विद्युतीय सवारीसाधनको आयातबाट रु एक अर्ब ८४ करोड २७ लाख राजस्व सङ्कलन गरेको जनाएको छ । समग्रमा चालु आवको ११ महिनामा सवारीसाधन र तिनका पार्टपुजा आयातबाट रु १७ अर्ब ७० करोड राजस्व सङ्कलन भएको छ । रासस """
आठराई त्रिवेणीले सुकुम्वासीलाई जग्गा उपलब्ध गराउने,"""साहारा लिम्बू फुङ्लिङ, असार ९ गते । ताप्लेजुङको आठराई त्रिवेणी गाउँपालिकाले भूमिहीन सुकुम्वासीलाई जग्गा उपलब्ध गराउने भएको छ । गाउँपालिकाले पालिका भित्रका २९ परिवारलाई जग्गा उपलब्ध गराउने भएको हो । गाउँपालिकाको २१औं गाउँ सभामार्फत आगामी आर्थिक वर्ष २०८२–८३ का लागि जग्गा उपलब्ध गराउन बजेट विनियोजन गरिएको छ । पालिकाका उपाध्यक्ष शान्ताकुमारी आङ्बुहाङले सोमबार बजेट प्रस्तुत गर्नुहुँदै सुकुम्वासीका लागि ४० लाख रुपियाँ बजेट विनियोजन गरेको जानकारी दिनुभएको छ। त्यस्तै पालिकाले कृषिलाई विशेष प्राथमिकतामा राखेको छ । अध्यक्षसँग किसान कार्यक्रमका लागि ४० लाख बजेट ल्याएको छ । सोही कार्यक्रम मार्फत कफीलाई ब्रान्डिङ गरिने गाउँपालिका अध्यक्ष दिपेन्द्र पोमु (दिपेन)ले बताउनुभयो । यो वर्ष पालिकामा १० हजार कफीको बिरुवा रोप्ने लक्ष्य रहेको अध्यक्ष पोमुको भनाइ छ । आर्थिक वर्ष २०८२–८३ का लागि कृषिका लागि करिब एक करोड बजेट विनियोजन गरिएको गाउँपालिकाले जनाएको छ । """
भाषाको संरक्षणमा राज्यको लगानी बढाउन सुझाव,"""गोरखापत्र अनलाइन काठमाडौं, असार ९ गते । अति लोपोन्मुख १० भाषाका अगुवा वक्ताहरुले भाषाको संरक्षण र प्रवर्धनमा राज्यको लगानी आवश्यक रहेको बताउनुभएको छ । नेपाल आदिबासी जनजाति उत्थान राष्ट्रिय प्रतिष्ठान र भाषा आयोगको संयुक्त आयोजनामा भएको कार्यक्रममा आज वक्ताहरुले सो कुरा बताउनुभएको हो । सरकारले सूचीकृत गरेको अति लोपोन्मुख दश भाषामा लुङ्खिम, तिलुङ, हायु, सुरेल, दुरा, बराम, कुसुन्डा, राउटे, छिन्ताङ र छिलिङ रहेको छ । छिलिङ भाषाको वक्तासंख्या २ हजार ११ जना छन् । त्यस्तै छिन्ताङ भाषाको वक्ता संख्या २ हजार ५६४ रहेको छ । सोहीअनुसार राउटे भाषाको वक्तासंख्या ७४१ जना छन् । सोहीअनुसार कुसुन्डा भाषाको वक्तासंख्या २३ जना रहेको सरकारको दावी रहे पनि एक जनाले मात्र पूर्ण रुपमा कुसुन्डा भाषा बोल्नसक्ने बक्ता रहेको धनबहादुर कुसुन्डाले बताउनुभयो । त्यस्तै, बराम भाषाको वक्ता जनसंख्या १ हजार ५३९ जना छन् । सोहीअनुसार दुरा भाषाको वक्ता संख्या १ हजार ९९१ छन् । त्यस्तै सुरेल भाषाको वक्ता संख्या १७४, हायु भाषाको वक्ता जनसंख्या १ हजार १३३ जना, तिलुङको वक्ता संख्या १ हजार ९६९ र लुङ्खिम भाषाको वक्ता संख्या ७०२ रहेको छ । दुरा सेवा समाजका निवर्तमान अध्यक्ष देबबहादुर दुराले आन्तरिक स्रोतबाट भाषाकक्षा सञ्चालन गरिए पनि सरकारले लगानी नगरेको भन्दै गुनासो गर्नुभयो । भाषा सिक्ने र सिकाउनेगरी अनलाईन कक्षा सञ्चालन गर्न उहाँले माग गर्नुभयो । कुसुन्डा भाषाका अध्यता उदय आलेले कुसुन्डा समुदायले विहेबारी अन्य समुदायका व्यक्तिसँग गर्दा भाषा लोप हुने अवस्थामा पुगेको बताउनुभयो । आफ्नै समुदायमा विहेबारी गर्दा भाषा जोगिने उहाँको सुझाव छ । नेपाल राउटे विकास संघका दानसिं राउटेले राउटे भाषा जोगाउन रोउटेहरुको जीवनको सुनिश्चित्ता आवश्यक रहेको बताउनुभयो । राउटेहरुलाई जोगाउन नसके भाषा नजोगिने उहाँले सुझाव दिनुभयो । नेपाल आदिबासी जनजाति उत्थान राष्ट्रिय प्रतिष्ठानका उपाध्यक्ष रेशम गुरुङले प्रतिष्ठानले पारदर्शी रुपमा काम गरिरहेको र भाषाको उत्थानमा सक्दो सहयोग गर्ने बताउनुभयो । आदिबासीको जनसंख्या अनुपातअनुसार राज्यको लगानी अझै नपुगेको बताउँदै उहाँले मान्छे बचाउने कि भाषा बचाउने वहस जारी रहेको बताउनुभयो । प्रतिष्ठानले भाषाभन्दा मान्छे जोगाउनेमा ध्यान दिने उहाँको भनाइ छ । भाषा आयोगका अध्यक्ष डा. गोपाल ठाकुरले लोपोन्मुख भाषाको अभिलेखीकरणका लागि सम्बन्धित समुदायमा जागरण आवश्यक रहेको बताउनुभयो । जुनसुकै भाषालाई जोगाउन भाषा बोलिनु अनिवार्य रहेको उहाँले चर्चा गर्नुभयो । भाषा नबोलेर अभिलेखीकरण मात्र गरेर भाषा नजोगिने उहाँको बुझाइ छ । भाषाविज्ञ डा. दानराज रेग्मीले भाषाको संघीय भाषा नीति बन्न नसक्दा भाषाको उत्थानमा समस्या आइरहेको बताउनुभयो । अहिलेसम्म ९६ वटा भाषाको मात्र भार्षिक सर्वेक्षण भएको बताउँदै उहाँले भाषिक सर्वेक्षणको काम स्थानीय तहको सरकारबाट गरिनु आवश्यक रहेको सुझाव दिनुभयो । भाषाशास्त्री अमृत योन्जनले देशको भाषा संरक्षणका लागि थोरै भए पनि सरकारले लगानी गरे पनि पर्याप्त नभएको बताउनुभयो । असारमा मात्र आएर भाषा संरक्षणको कार्यक्रम गरेर भाषा नजोगिने उहाँले टिप्पणी गर्नुभयो । भाषाको संरक्षण र सम्बर्धनमा अब नयाँ सोच र संरचनाअनुसार अघि बढ्न आवश्यक रहेको उहाँको भनाइ छ । कार्यक्रममा भाषाविज्ञ डा. तारामणी राई, डा. अम्बिका रेग्मी, भाषा आयोगका कार्यबाहक सचिव डा. लोकबहादुर लोप्चन, प्रतिष्ठानका सदस्यसचिव ज्ञानेन्द्र पुन, छिन्ताङ भाषाका प्रतिनिधि लोकेन्द्र तेले, छिलिङ भाषाका प्रतिनिधि नरेन्द्र राई, नेपाल बराम संघका अध्यक्ष भद्रकुमारी बराम, हायु समाज नेपालका प्रतिनिधि लक्ष्मण हायु, सुरेल जाति उत्थान समाजका शरण सुरेल, रमेश सुरेल लगायतले धारणा राख्नुभएको थियो । """
दार्चुलाका तिन उत्कृष्ट कृषकलाई ‘भीमदत्त पन्त कृषक’ पुरस्कार,"""कृष्णबहादुर धामी दार्चुला, असार ९ गते । दार्चुलाका तिन जना उत्कृष्ट कृषकलाई ‘भीमदत्त पन्त उत्कृष्ट कृषक’ पुरस्कारबाट पुरस्कृत तथा सम्मानित गरिएको छ । विगत एक दशकभन्दा लामो समयदेखि कृषि पेसामा आबद्ध भई व्यावसायिक रूपमा कृषि गर्दै आउनुभएका उत्कृष्ट कृषकलाई कृषि ज्ञान केन्द्र दार्चुलाले सोमबार एक कार्यक्रमका बिच पुरस्कृत गरेको हो । कृषि ज्ञान केन्द्रको चालु आर्थिक वर्ष २०८१-८२ को वार्षिक स्वीकृत ‘भीमदत्त उत्कृष्ट कृषक पुरस्कार’ कार्यक्रम अन्तर्गत उत्कृष्ट हुने शैल्यशिखर नगरपालिका–३ का माहुरी पालक कृषक प्रजापती भट्ट, महाकाली नगरपालिका–१ का बङ्गुर-कुखुरा पालक कृषक अमरसिंह महरा र मालिकार्जुन गाउँपालिका–८ का तरकारी खेती गरिरहेका कृषक अनिल लोहारलाई सम्मान गरिएको कृषि ज्ञान केन्द्र दार्चुलाका कार्यालय प्रमुख सिद्धराज उपाध्यायले जानकारी दिनुभयो । उत्कृष्ट तिन जना कृषकलाई जनही नगद २५ हजार, प्रमाणपत्र र दोसल्ला ओडाएर सम्मान गरिएको उहाँले बताउनुभयो । कार्यक्रममा प्रमुख अतिथि रहनुभएका जिल्ला समन्वय समिति प्रमुख महादेव बडू कश्यपले उहाँहरूलाई नगद सहित प्रमाणपत्र हस्तान्तरण गर्नुभएको थियो । मालिकार्जुन गाउँपालिका–८ का कृषक अनिल लोहारले ५ रोपनी क्षेत्रफलमा तरकारी खेती गरिरहनुभएको छ । उत्पादित तरकारी बारीबाटै बजारकै भाउमा बिक्री हुने उहाँले बताउनुभयो । विद्यालयहरूमा सञ्चालनमा रहेको दिवा खाजा कार्यक्रमका लागि गाउँपालिका भरीका विद्यालयहरूले अनिलको तरकारीबारीबाटै तरकारी लिने गरेका छन् । कृषि ज्ञान केन्द्रको सहयोगमा पोली हाउस भित्र मैसमी तथा बेमैसमी तरकारी खेती गरिरहेका उहाँलाई उत्कृष्ट कृषक पुरस्कार समेत प्राप्त भएको छ । पुरस्कार र सम्मानले पेसाप्रति थप लगाव बढेको उहाँले प्रतिक्रिया दिनुभएको छ । यस्तै शैल्यशिखर नगरपालिका–३ का माहुरी पालक कृषक प्रजापती भट्टले माहुरी पालेर वार्षिक एक हजार पाँच सय किलोग्राम मह उत्पादन गरिरहनु भएको छ । सल्लेरीकोटमा सेरेना जातको माहुरी पालन गरेर मह बिक्रीबाट वार्षिक एघार लाख रुपियाँ आम्दानी गर्ने गरेको उहाँले बताउनुभयो । पाँच सय घार माहुरी पालेका उहाँलाई कृषि ज्ञान केन्द्रले तालिम र अनुदानमा आधारित सामाग्रीहरू उपलब्ध गराउँदै आइरहेको छ । """
‘सुशासन कायम गर्न वित्तीय अनुशासन चाहिन्छ’,"""काठमाडौँ, असार ७ गते । नेकपा (एमाले) का पोलिटब्युरो सदस्य तथा बारा क्षेत्र नं. १ का प्रतिनिधिसभा सदस्य अच्यूतप्रसाद मैनालीले बेरुजु फर्छ्योट गरी वित्तीय अनुशासन कायम गर्ने कर्मचारी र संस्थालाई पुरस्कारको व्यवस्था गर्न आवश्यक रहेको बताउनुभएको छ । त्यसोगर्दा मुलुकमा सुशासन कायम हुने उहाँको बुझाइ छ । गोरखापत्र अनलाइनको ‘सांसदलाई सवाल’ मा बोल्नुहुँदै उहाँले भन्नुभयो, “मुलुकमा वित्तीय अनुशासन नहुँदा सुशासन कायम हुन सकेको छैन, वित्तीय अनुशासन कायम गर्ने संघ संस्थालाई, व्यक्तिलाई सरकारले पुरस्कृत गर्नुपर्छ ।’’ मुलुकमा वित्तीय अनुशासन नहुँदा मुलुक आर्थिक समृद्धिमा जान नसकेको उहाँले चर्चा गर्नुभयो । बेरुजु फर्छ्योट समितिका अध्यक्षसमेत रहनुभएका सांसद मैनालीले सरकारले सञ्चालन गर्दै आएको आयोजना र कार्यक्रममा वित्तीय अनुशासन कायम हुन नसकेको छैन । समयमा आयोजना सम्पन्न हुन नसक्नु, गुणस्तरीय संरचना निर्माण हुन नसक्नुका कारण वित्तीय अनुशासन नभएरै हो उहाँले भन्नुभयो ।  ‘‘जनताको घरआङ्गनमा सिंहदरबार पुर्‍याउने बाचा गरेका छौं, त्यसका लागि सङ्घीयता कार्यान्वयनका लागि आवश्यक पर्ने सबै ऐनहरू समयमा संसदबाट निर्माण भएर कार्यान्वयनमा भइसक्नुपर्छ । त्यसो भएमा सङ्घीयताको सफलता देखिनेछ ।,’’ उहाँले भन्नुभयो, “यो संविधान एकदम लचिलो संविधान हो, यसको पूर्ण कार्यान्वयन गर्न सकेमा धेरै अधिकार सुनिश्चित हुने देखिन्छ । त्यसका लागि सबै ऐनहरु निर्माण भएर कार्यान्वयनमा लैजानुपर्छ ।” ‘‘संसद जनताको सर्वोच्च निकाय हो, तर राजनीतिक आग्रह पूर्वाग्रहका कारण जनताका सरोकारका विषयमा धेरै छलफल र बहस हुन पाएको छैन, परिपक्व संसद हुन सकेको छैन । अनेक कारण देखाएर संसद बैठक अवरोध गर्ने गरिन्छ ।,’’ सांसद मैनालीले भन्नुभयो, “जनताको सरोकारका विषयमा सबै सांसदहरु जिम्मेवार हुन सक्नुपर्छ । देश र जनताको मुद्दामा खेलाँची गरिनुहुन्न ।” ‘‘अहिले संवैधानिक आयोगप्रति पनि प्रश्न उठाउने काम भइरहेको छ, यस्तो गर्नु भनेको राज्यलाई असफल बनाउने प्रपञ्च हो । हरेकको आफ्नो दृष्टिकोण हुनसक्छ तर प्रतिशोध साँध्ने नाममा संसद अवरोध गर्नु गलत हो ।,’’ सांसद मैनालीले थप्नुभयो, “शङ्काको आधारमा कसैमाथि हिलो छ्याप्ने काम गर्नुहुन्न, संवैधानिक आयोगलाई छानबिन गर्न दिनुपर्छ । दोषी कायम भएमा कानुन अनुसार कारबाही हुनैपर्छ ।”  अर्को प्रसङ्गमा सांसद मैनालीले बारा जिल्ला धार्मिक तथा ऐतिहासिक हिसाबले महत्त्वपूर्ण जिल्ला भएको बताउनुभयो । सिम्रौनगढ, गढिमाई झरोखर पोखरी लगायतको क्षेत्र महत्त्वपूर्ण रहेको भन्दै उहाँले पर्यटकीय हिसाबले पनि यी ठाउँको स्तरोन्नति गर्न आवश्यक रहेको बताउनुभयो । आफूले त्यसका लागि सक्दो प्रयास गरिरहेको उहाँले चर्चा गर्नुभयो । यस क्षेत्रको पर्यटकीय विकास गर्न सके यहाँको आर्थिक स्तरमा पनि सुधार आउने उहाँले विश्वास व्यक्त गर्नुभयो । निजगढ अन्तर्राष्ट्रिय विमानको भौतिक पूर्वाधार निर्माण गरी सञ्चालन गर्न सके बारा जिल्लाको स्तरमा अझ परिवर्तन आउने उहाँको भनाइ छ । तर विभिन्न कारणले निजगढ विमानस्थलको काम सम्पन्न हुन नसकेको उहाँले बताउनुभयो । विमानस्थल निर्माणको काम सम्पन्न गर्दा बारा जिल्लालाई मात्र फाइदा पुग्नुभन्दा देशलाई नै आर्थिक फाइदा पुग्ने उहाँको भनाइ छ । प्रस्तुत छ प्रतिनिधिसभा सदस्य अच्यूतप्रसाद मैनालीसँग ‘सांसदलाई सवाल’ मा गोरखापत्र अनलाइनका निमित्त सम्पादक लक्की चौधरी, प्राविधिकतर्फ मनोजरत्न शाही र केशब गुरुङले गर्नुभएको भिडियो संवाद :  """
छानो खस्दा ६० वर्षीय वृद्धको मृत्यु,"""जानु पाण्डे कपिलवस्तु, असार ९ गते । कपिलवस्तुको विजयनगर गाउँपालिका –३, जगदीशपुरमा घरको छानो खस्दा एक वृद्धको ज्यान गएको छ । मृत्यु हुनेमा ६० वर्षीय दुर्गाप्रसाद काफ्ले रहेका छन् । इलाका प्रहरी कार्यालय गणेशपुरका प्रहरी निरीक्षक हर्षबहादुर चन्दका अनुसार आइतबार राति परेको अविरल वर्षाले काफ्ले बस्दैआएका कच्ची घरको धुरी र खाँबो कमजोर भई भत्किँदा छानो खसेको हो । छोरा वैदेशिक रोजगारीमा रहेका कारण काफ्ले घरमा एक्लै बस्दै आउनुभएको थियो । घरभित्र सुतिरहेको बेला अचानक छानो खस्दा च्यापिएर ज्यान गएको प्रहरीले जनाएको छ । घटनापछि प्रहरी टोली घटनास्थलमा पुगेको थियो । काफ्लेको शवलाई पोस्टमार्टमका लागि बहादुरगञ्ज अस्पताल पठाइएको छ । """
लेखा अधिकृतसहित तिन जनाविरुद्ध २५ लाखको भ्रष्टाचार मुद्दा,"""काठमाडौँ, असार ९ गते । प्रदेश अस्पताल, सुर्खेतका लेखा अधिकृत (अधिकृतस्तर छैठौं) शंकरप्रसाद सुवेदीसहित तिन जनाविरुद्ध भ्रष्टाचार मुद्दा दायर भएको छ । अख्तियार दुरुपयोग अनुसन्धान आयोगका प्रवक्ता राजेन्द्रकुमार पौडेलका अनुसार, सुन्दर कर्णाली संस्थासँग करार सम्झौता गरी सोही संस्थाबाट प्रदेश अस्पताल सुर्खेतमा कामकाज गर्न खटिएका तृप्ती शाही र कुमारी बैँकका एक्सटेन्सन काउन्टरका तत्कालीन प्रमुख गोमा सिंजाली मगरले आफ्नो जिम्मामा रहेको सार्वजनिक संस्थाको सम्पत्ति हानि नोक्सानी तथा दुरुपयोग गर्ने बदनियत राखी रकम हिनामिना गरेको देखिएको छ । उहाँका अनुसार प्रदेश अस्पताल, सुर्खेतमा मिति २०८० साउन १ गते देखि २०८१ साउन ३२ सम्मको अवधिमा सङ्कलन भएको राजस्व रकम ३४ लाख तिन हजार ८५६ रुपियाँमध्ये आठ लाख ३६ हजार ३३० रुपियाँ रकम अस्पतालको खातामा दाखिला गरी गराई बाँकी २५ लाख ६७ हजार ५२६ रुपियाँ रकम हिनामिना गरे गराएको देखिएको छ । आयोगका अनुसार, लेखा अधिकृत सुवेदी र तृप्ति शाही ठकुरी भन्ने तृप्ती शाहीविरुद्ध २५ लाख ६७ हजार ५२६ रुपियाँ भ्रष्टाचार मुद्दा दायर भएको छ । यसैगरी, प्रदेश अस्पताल, सुर्खेतस्थित रहेको कुमारी बैँकको एकस्टेन्सन काउन्टरको तत्कालीन ईन्चार्ज गोमा सिंजाली भन्ने गोमा सिंजाली मगरविरुद्ध २४ लाख दुई हजार ९० रुपियाँ भ्रष्टाचार मुद्दा दायर भएको छ । भ्रष्टाचार निवारण् ऐन, २०५९ को दफा १७ बमोजिम उनीहरूविरुद्ध बिगो असुल हुन मागदाबी लिई सोमबार विशेष अदालत काठमाडौँमा आरोपपत्र दायर भएको आयोगले जनाएको छ । """
बेपत्ता पूर्व वडा सदस्य मृत फेला,"""शेरबहादुर सार्की बाजुरा, असार ९ गते । बाजुराको गौमुल गाउँपालिका–३ का पूर्व वडा सदस्य धनबहादुर बोहरा मृत अवस्थामा फेला पर्नुभएको छ । आइतबार दिउँसो २ः४५ बजे घट्टको पात्थर ल्याउँने क्रममा गेरेनीखोला तर्ने बेला एकासी माथिबाट आएको बाढीले उहाँलाई बगाएको थियो । बाढीले बगाएर बेत्तपा हुनुभएको बोहराको शव गौमुल गाउँपालिकाकै आगर भन्ने ठाउँमा सोमबार बिहान करिब ७ः३० बजे भेटिएको जिल्ला प्रहरी कार्यालय बाजुराले जनाएको छ । बेपत्ता उहाँलाई आइतबार स्थानीय र प्रहरीले खोजी गर्दा पनि भेटिनुभएको थिएन । आज बिहान खोलामा पानीको बहाव घटेपछि उहाँ मृत अवस्थामा भेटिएको जिल्ला प्रहरी कार्यालय बाजुराका सुचना अधिकारी जनकबहादुर बोहराले बताउनुभयो । उहाँले भन्नुभयो, “अहिले हामी घटना स्थलमा पुगेका छौँ । केही समयपछि उहाँलाई पाेस्टर्माटमका लागि जिल्ला अस्पताल मार्तडीमा ल्याउने तयारी छ ।” """
अस्पताल र चिकित्सकबाट क्षतिपूर्ति भराउने आदेश,"""काठमाडौँ, असार ९ गते । उपभोक्ता अदालतले प्लास्टिक सर्जरीका क्रममा व्यापक लापर्बाही भएको भन्दै पीडितले तीन करोड १७ लाख माग दाबीसहित सो अदालतमा गरेको उजुरीमा ५७ लाख १९ हजार रुपियाँ क्षतिपूर्ति भराउने फैसला गरेको छ । वर्षा भण्डारीले काठमाडौँको ग्रान्डी सिटी अस्पताल र प्लास्टिक सर्जन चिकित्सक सञ्जीव त्रिपाठीविरुद्ध गत चैत ११ गते सो अदालतमा दायर गरिएको मुद्दामा सो बराबरको क्षतिपूर्तिसहितको फैसला भएको हो । अदालतका स्रेस्तेदार शोभाकर खरेलका अनुसार उपभोक्ता अदालतका रामप्रसाद शर्मा अध्यक्ष, गेहेन्द्रराज रेग्मी सदस्य र आनन्दराज पोखरेल सदस्य रहेको इजलासले सो फैसला गरेको हो । उहाँका अनुसार स्थायी घर धरान उपमहानगरपालिका भई हाल काठमाडौँ महानगरपालिका धुम्बाराही बस्ने वर्षा भण्डारीको उपचारमा उक्त अस्पताल र चिकित्सकबाट लापर्बाही भएको भन्दै तीन करोड १७ लाख क्षतिपूर्ति माग दाबी गरिएकोमा ५७ लाख १९ हजार रुपियाँ क्षतिपूर्ति भराउने आदेश भएको छ । प्लास्टिक सर्जरीमा भएको बदमासीमा उपचारमा संलग्न प्लास्टिक सर्जन चिकित्सक सञ्जीव त्रिपाठीलाई उक्त रकमको ७० प्रतिशत (४० लाख १३ हजार तीन सय रुपियाँ) र ग्रान्डी सिटी अस्पताललाई ३० प्रतिशत (१७ लाख १५ हजार सात यस रुपियाँ) भराउने आदेश भएको छ । यस्तै ओम हस्पिटल एन्ड रिसर्च सेन्टरविरुद्ध अदालतमा चैत २ गते परेको मुद्दामा पनि यसअघि नै ५६ लाख ८१ हजार क्षतिपूर्ति भरणको फैसला भएको थियो । बिरामीको उपचारमा लापर्बाही गरेको भन्दै गत चैतमा चाबहिलका वसन्त गौतमले हस्पिटलविरुद्ध उपभोक्ता अदालतमा पाँच करोड क्षतिपूर्ति माग गर्दै मुद्दा दर्ता गर्नुभएको थियो । अदालतको फैसला अनुसार उक्त अस्पतालका तर्फबाट ५० लाख ७० हजार र बिरामीको उपचारमा खटिएका चिकित्सकबाट छ लाख १० हजार गरी कुल ५६ लाख ८१ हजार क्षतिपूर्ति भरण गरिएको स्रेस्तेदार खरेलले जानकारी दिनुभयो । उहाँका अनुसार अर्को मुद्दामा न्युरोडमा रहेको सिल्भर प्यालेस प्रालिले तोकिएको भन्दा बढी मूल्यमा चाँदीको मूर्ति बेचेको मुद्दामा पनि अदालतले २० हजार रुपियाँ जरिबाना भराएको छ । यस्तै पुरानो मोडेलको मोटरसाइकलको मूल्य बढी लिएकोमा अटोसपलाई पनि तीन लाख ९३ हजार रुपियाँ क्षतिपूर्ति तिराएको खरेलले जानकारी दिनुभयो । अदालतमा यीसहित ११ वटा उजुरी दर्ता भएको चार वटा फैसला भइसकेको छ भने दुई वटा फिर्ता भएको स्रेस्तेदार खरेलले जानकारी दिनुभयो । पछिल्लो तीन महिनामा अदालतमा परेका ११ वटा मुद्दामध्ये पाँच वटा विचाराधीन रहेको खरेलले बताउनुभयो । उहाँका अनुसार दर्ता भएका मुद्दामध्ये सबैभन्दा बढी हस्पिटल क्षेत्रका छन् ।  """
चीनको विद्युत उत्पादन क्षमतामा उल्लेखनीय वृद्धि,"""बेइजिङ, असार ९ गते । राष्ट्रिय ऊर्जा प्रशासनले सोमबार दिएको जानकारीअनुसार, चीनको कुल विद्युत उत्पादन क्षमता २०२५ मे महिनाको अन्त्यसम्म ३.६१ अर्ब किलोवाट पुगेको छ, जुन अघिल्लो वर्षको सोही अवधिको तुलनामा १८.८ प्रतिशतले वृद्धि भएको हो । कुल क्षमतामध्ये सौर्य ऊर्जाको योगदान उल्लेखनीय रहेको छ। सौर्य विद्युत उत्पादन क्षमता १.०८ अर्ब किलोवाट पुगेको छ, जसमा गत वर्षको तुलनामा ५६.९ प्रतिशतको वृद्धि देखिएको छ । त्यस्तै, पवन ऊर्जाको उत्पादन क्षमता पनि वृद्धि भई ५७ करोड किलोवाट पुगेको छ, जुन २३.१ प्रतिशतले बढेको हो । लगानीको पक्षमा हेर्दा, मुख्य विद्युत उत्पादन कम्पनीहरूले सन् २०२५ को जनवरीदेखि मे महिनासम्मका अवधिमा विद्युत उत्पादन परियोजनाहरूमा कूल २५७.८ अर्ब युआन (अन्दाजी ३५.९५ अर्ब अमेरिकी डलर) लगानी गरेका छन्। यो लगानी अघिल्लो वर्षको तुलनामा ०.४ प्रतिशतले वृद्धि भएको हो । यस्तै, विद्युत प्रसारण र वितरण (ग्रिड) परियोजनाहरूमा गरिएको लगानीमा पनि १९.८ प्रतिशतको वृद्धि भई कुल २०४ अर्ब युआन पुगेको उल्लेख गरिएको छ । रासस/सिन्ह्वा """
यस्तो छ आजको सागसब्जी र फलफूलको थोक मूल्य,"""काठमाडौँ, असार ९  गते । कालीमाटी फलफूल तथा तरकारी बजार विकास समितिले आजका लागि कृषि उपजहरूको थोक मूल्य निर्धारण गरेको छ । समितिका अनुसार प्रस्तुत सागसब्जी र फलफूलको अधिकतम थोक मूल्य निर्धारण गरिएको हो । गोलभेँडा ठूलो (नेपाली) प्रतिकिलो रु ७०, गोलभेँडा ठूलो (भारतीय) प्रतिकिलो रु ९०, गोलभेँडा सानो (लोकल) प्रतिकिलो रु ३५, गोलभेँडा सानो (टनेल) प्रतिकिलो रु ४५, आलु रातो प्रतिकिलो रु ४५, आलु रातो (भारतीय) प्रतिकिलो रु ४०, आलु रातो (मुडे) प्रतिकिलो रु ४०, आलु सेतो प्रतिकिलो रु ३५, प्याज सुकेको (भारतीय) प्रतिकिलो रु ५०, गाजर (लोकल) प्रतिकिलो रु ७०, गाजर (तराई) प्रतिकिलो रु ५०, बन्दा (लोकल) प्रतिकिलो रु ३०, काउली स्थानीय प्रतिकिलो रु ९०, मूला रातो प्रतिकिलो रु ४५, सेतो मूला (लोकल) प्रतिकिलो रु ३०, सेतो मूला (हाइब्रिड) प्रतिकिलो रु २५, भन्टा लाम्चो प्रतिकिलो रु २०, भन्टा डल्लो प्रतिकिलो रु ३०, तने बोडी प्रतिकिलो रु ३५ कायम भएको छ । यसैगरी, मटरकोसा प्रतिकिलो रु १८०, घिउ सिमी (लोकल) प्रतिकिलो रु ४०, घिउ सिमी (हाइब्रिड) प्रतिकिलो रु ४०, घिउ सिमी (राजमा) प्रतिकिलो रु ११०, टाटे सिमी मूल्य प्रतिकिलो रु ६०, भटमास कोसा प्रतिकिलो रु १३०, तीतो करेला प्रतिकिलो रु ३५, लौका प्रतिकिलो रु ३०, परबर (लोकल) प्रतिकिलो रु ३५, परबर (तराई) प्रतिकिलो रु ३५, चिचिण्डो प्रतिकिलो रु ३०, घिरौला प्रतिकिलो रु ५०, झिगुनी प्रतिकिलो रु ४५, फर्सी पाकेको प्रतिकिलो रु ५०, फर्सी हरियो (लाम्चो) प्रतिकिलो रु ३०, हरियो फर्सी (डल्लो) प्रतिकिलो रु ३५, भिण्डी प्रतिकिलो रु ४५ कायम गरिएको छ । यस्तै, सखरखण्ड प्रतिकिलो ७०, पिँडालु प्रतिकिलो रु ९०, स्कूस प्रतिकिलो रु ५५, रायोसाग प्रतिकिलो रु ३०, पालुङ्गो साग प्रतिकिलो रु ४०, चमसुुर साग प्रतिकिलो रु ३५, तोरीको साग प्रतिकिलो रु ३५, हरियो प्याज प्रतिकिलो रु १००, च्याउ (कन्य) प्रतिकिलो रु १८०, च्याउ (डल्ले) प्रतिकिलो रु ३००, कुरिलो प्रतिकिलो रु ३००, निगुरो प्रतिकिलो रु ३० निर्धारण गरिएको छ । ब्रोकाउली प्रतिकिलो रु ८०, चुकुन्दर प्रतिकिलो रु ८०, सजिवन प्रतिकिलो रु १६०, रातो बन्दा रु ८५, जिरीको साग प्रतिकिलो रु १००, ग्याठकोभी प्रतिकिलो रु ७०, सौफको साग प्रतिकिलो रु ११०, पुदिना प्रतिकिलो रु ११०, इमली प्रतिकिलो रु १७०, तामा प्रतिकिलो रु १२०, तोफु प्रतिकिलो रु १४० र गुन्द्रुक प्रतिकिलो रु ३५० तोकेकोे छ । समितिले स्याउ (झोले) प्रतिकिलो रु २५०, स्याउ (फुजी) प्रतिकिलो रु ३००, केरा (दर्जन) रु १५०, कागती प्रतिकिलो रु १४०, अनार प्रतिकिलो रु ३५०, आँप (माल्द) प्रतिकिलो रु ७०, आँप (दशहरी) प्रतिकिलो रु ८०, अङ्गुर (हरियो) प्रतिकिलो रु २५०, अङ्गुर (कालो) प्रतिकिलो रु ३५०, मौसम प्रतिकिलो रु २००, जुनार प्रतिकिलो रु २५०, भुइँकटहर प्रतिगोटा रु १९०, काँक्रो (लोकल) प्रतिकिलो रु ६०, काँक्रो (हाइब्रिड) प्रतिकिलो रु १५, रुखकटहर प्रतिकिलो रु ६०, मेवा (नेपाली) प्रतिकिलो रु ६०, मेवा (भारतीय) प्रतिकिलो रु १००, लिची (लोकल) प्रतिकिलो रु २३० निर्धारण गरिएको छ । यसैगरी, अदुवा प्रतिकिलो रु ११०, खुर्सानी सुकेको प्रतिकिलो रु ४२०, खुर्सानी हरियो प्रतिकिलो रु ४०, खुर्सानी हरियो (बुलेट) प्रतिकिलो रु ३०, खुर्सानी हरियो (माछे) प्रतिकिलो रु ६०, खुर्सानी हरियो अकबरे प्रतिकिलो रु ३००, भेडे खुर्सानी प्रतिकिलो रु ६०, हरियो धनियाँ प्रतिकिलो रु ६०, लसुन सुकेको चाइनिज प्रतिकिलो रु २००, लसुन सुकेको नेपाली प्रतिकिलो रु १७०, छ्यापी सुकेको प्रतिकिलो रु २००, छ्यापी हरियो प्रतिकिलो रु १२०, ताजा माछा (रहु) प्रतिकिलो रु ३३०, ताजा माछा (बचुवा) प्रतिकिलो रु ३२०, ताजा माछा (छडी) प्रतिकिलो रु २४०, राजा च्याउ प्रतिकिलो रु ३०० र सिताके च्याउ प्रतिकिलो रु ९०० तोकेको छ । रासस """
समयमै राष्ट्रिय खेलकुद,"""राष्ट्रिय गौरव बढाउन खेलकुद क्षेत्रको भूमिका महत्वपूर्ण हुन्छ । खेलकुद क्षेत्रबाट राष्ट्रिय गौरव बढाउन नेपालमा अनेक सम्भावना भए पनि यो क्षेत्र चाहे जसरी अगाडि बढ्न सकेको छैन । राष्ट्रिय खेलकुदले नियमितता पाउन सकेको छैन । विसं २०३८ मा पहिलो पटक आयोजना भएको राष्ट्रिय खेलकुद अहिले १० औँ संस्करणको नयाँ मिति निर्धारणको चर्चासम्म आइपुग्दा ४४ वर्ष पुगिसकेको छ । यद्यपि अहिले कर्णाली प्रदेशमा हुने भनिएको १० औँ संस्करण पनि पूरा भएको छैन । प्रत्येक दुई वर्षमा गरिने भनिएको नेपालको सर्वाधिक ठुलो खेलकुद महोत्सवको आयोजनाको गति निकै सुस्त छ । २०७९ कात्तिकमा पोखरामा भएको नवौँ राष्ट्रिय खेलकुदको समापनमा दुई वर्षपछि कर्णालीमा भेट्ने वाचा गर्दै विश्राम लिएको थियो । समय तालिका अनुसार १० औँ संस्करण २०८१ मङ्सिर २ देखि ९ गते हुनुपर्ने थियो तर अहिलेसम्म १० औँ संस्करण हुन सकेको छैन । यसबिच तीन पटक मिति तय भएर पनि  सरेको सर्‍यै छ । पोखरामा तोकिएको मिति सुरुवातमै अलपत्र पर्‍यो । दोस्रो पटक तोकिएको २०८१ चैत २३ देखि ३० गतेसम्म थियो । त्यसपछि २०८२ जेठ ३ देखि १० गतेसम्म हुने भनिए पनि भएन । नयाँ मिति पनि तोकिएको छैन । विश्वका ठुला खेलकुद मेला ओलम्पिक, एसियाली खेलकुद र दक्षिण एसियाली खेलकुदकै स्वरूपमा राष्ट्रिय खेलकुद हुने गर्छ । विश्वको सबभन्दा ठुलो खेलकुद मेला ओलम्पिकको आयोजना निकै कठिन हुन्छ । विश्वभरका राष्ट्रका १० हजारभन्दा बढी शीर्ष खेलाडीले भाग लिने ओलम्पिक आर्थिक दृष्टिकोणले पनि बोझिलो हुन्छ । सुरक्षालगायत अन्य पक्ष पनि उत्तिकै चुनौतीपूर्ण हुन्छ तर पनि प्रत्येक आयोजकले ओलम्पिकलाई समयमै गरेर सफल बनाएका छन् । प्रत्येक चार वर्षमा हुने ओलम्पिक सन् १८९६ मा सुरु भएको हो । ओलम्पिकको ३३ औँ संस्करण भइसकेको छ । १२९ वर्षको इतिहासमा ओलम्पिकको तय भएको मिति एक पटक मात्र सरेको छ । त्यो पनि कोभिड महामारीले ३२ औँ संस्करण एक वर्ष ढिला भएको थियो । नेपालमा दुई/दुई वर्षमा आयोजना गर्ने प्रावधान अनुरूप अहिलेसम्म राष्ट्रिय खेलकुदको २२ औँ संस्करण हुनुपर्ने हो । १० वटासम्म पुग्न पनि कठिन भएको छ । अलिकति इतिहास पनि हेरौँ । राष्ट्रिय खेलकुदका सुरुका तीन संस्करण समयमै आयोजना भए । दोस्रो संस्करण पोखरामा २०४० साल र तेस्रो संस्करण २०४२ सालमा वीरगन्जमा सम्पन्न भयो । त्यसपछि भने विविध कारणले यस प्रतियोगिताले समयमै निरन्तरता पाउन सकेन । तेस्रो राष्ट्रिय खेलकुद भएको १३ वर्षपछि मात्र २०५५ सालमा नेपालगन्जमा चौथो राष्ट्रिय खेलकुद प्रतियोगिताको आयोजना भएको थियो । काठमाडौँमा भएको पाँचौँ राष्ट्रिय खेलकुद हुन पनि यसले ११ वर्ष पार गर्नु परेको थियो । पाँचौँ संस्करण पहिले निर्धारण गरिएको सुदूरपश्चिममा हुन नसक्ने भएपछि काठमाडौँमा भएको थियो । छैटौँ राष्ट्रिय खेलकुद प्रतियोगिता सुदूरपश्चिमको कैलाली, कञ्चनपुर र डडेलधुरामा २०६८ साल र २०७३ सालमा सातौँ राष्ट्रिय खेलकुद प्रतियोगिता सम्पन्न भयो । यसै गरी आठौँ राष्ट्रिय खेलकुद प्रतियोगिता २०७५ सालमा बाँके, बर्दिया, दाङलगायत जिल्लामा आयोजना गरियो । त्यसपछि नवौँ संस्करण पोखरामा हुन पनि चार वर्ष पर्खनु परेको थियो । राष्ट्रिय खेलकुद एकदमै महत्वपूर्ण प्रतियोगिता हो । खेलकुद अभियानलाई विकेन्द्रीकरण गरी खेलाडीको दक्षता वृद्धि गर्न यो महत्वपूर्ण छ । राष्ट्रिय खेलकुदले खेलक्षेत्रको पूर्वाधार विस्तारमा ठुलो भूमिका खेल्छ । सङ्घीयतापछि आयोजक प्रदेशमा राष्ट्रिय खेलकुद हुने भएपछि ठुलो उत्साह छाउने गर्छ । खेलकुद क्षेत्रका आर्थिक लाभ पनि छ । सम्बद्ध क्षेत्रका आर्थिक जीवनलाई सकारात्मक प्रभाव पार्छ । खेल पर्यटनलाई पनि बढावा दिन्छ । त्यति मात्र होइन, राष्ट्रिय खेलकुद देशभरकै खेलाडीका लागि प्रतिभा, क्षमता र खुबी देखाउने ठुलो मञ्च हो । यसलाई सरकारले प्राथमिकतामा राख्नु पर्छ । बजेट विनियोजन गरी पूर्वाधारसमेत विस्तार गरिसकेपछि राष्ट्रिय खेल महोत्सव हुन नसक्नु राम्रो होइन । खेलकुद क्षेत्रमा अनावश्यक राजनीतीकरण भएको भनेर आलोचना गर्नेहरू पनि छन् । त्यस्ता आलोचकलाई स्थान दिने गरी राष्ट्रिय खेलकुद जस्तो महान् पर्वलाई पटक पटक पछाडि धकेल्नु हुन्न । वास्तवमा राष्ट्रिय खेलकुदलाई राष्ट्रिय गौरवका साथ मुख्य प्राथमिकतामा राख्नु पर्छ । खेलकुदलाई देशको गौरव, खेलाडीको प्रतिभा र व्यावसायिक जीवनको उन्नयनसँग जोड्नु जरुरी छ । त्यसैले पनि दसौँ राष्ट्रिय खेलकुद अब चाहिँ ढिला हुँदैन । """
राजनीतिमा मधेशका महिला,"""राजनीतिक आन्दोलनमा महिला सहभागिताको इतिहास खोतल्ने हो भने शताब्दी नाघिसकेको छ । दिव्या कोइरालाले १९७४ सालमा महिला समिति गठन गरी महिला अधिकार र राणा शासनविरुद्ध सङ्गठित रूपमा पहिलो पटक आवाज उठाउनुभएको थियो । १९९७ सालमा योगमायाले धर्मराज्य माग गर्दै जलसमाधि लिएर विद्रोहको सशक्त राँको बाल्नुभएको थियो । विराटनगर जुट मिलमा २००३ सालमा भएको मजदुर आन्दोलनमा दिव्या कोइराला, नलिनी उपाध्याय, इन्दिरा आचार्य, कामिनी गिरीले सशक्त सहभागिता जनाएर महिला शक्तिको परिचय दिनुभएको थियो । २००४ सालमा मङ्गलादेवी सिंहको अध्यक्षतामा नेपाल महिला सङ्घ गठन भएपछि राजनीतिमा महिला सहभागिता अझ सशक्त भएको पाइन्छ । राजनीतिक सङ्घर्ष र आन्दोलनमा मधेशका महिलाको भूमिकालाई कम आँक्न मिल्दैन । २००७ सालको सशस्त्र सङ्घर्षपछि राजा, राणा र कांग्रेसबिच भएको त्रिपक्षीय दिल्ली सम्झौताको विरुद्धमा डा. केआई सिंहले सङ्घर्ष जारी राखेका थिए । सो सङ्घर्षमा मधेशी महिला कौलापति देवीले नेतृत्वदायी भूमिका निर्वाह गरेको पाइन्छ । विसं २०४६ सालको आन्दोलनमा फागुन ९ गते धनुषाको यदुकुहामा प्रहरीले हत्याकाण्ड मच्चाएको थियो । सो घटनामा प्रहरीको गोली लागी जानकीदेवी यादव, भुवनेश्वरीदेवी यादव, सोनावतीदेवी यादवको हत्या भएको थियो । नेपालको राजनीतिक इतिहासमा तीन मधेशी महिलालाई नेपालकै प्रथम महिला सहिद मानिन्छ । त्यसो त २०४६ को आन्दोलनमा मधेशका सडकमा चारतारे झन्डा बोकेर प्रजातन्त्र माग्नेमा धनुषा बलहा कठालका सरस्वती चौधरी पनि एक हुनुहुन्थ्यो । विद्यार्थीकालदेखि नै राजनीतिमा सक्रिय चौधरी नेपाली कांग्रेसबाट पहिलो संविधान सभा सदस्य र मधेश प्रदेश सभाको सदस्य हुनुभएको थियो । नेपाल म्यागजिनमा ‘मधेशी महिलाको आन्दोलन’ लेख (२०७६) मा रिता शाह लेख्नुहुन्छ, “दस वर्षे माओवादी युद्धका बेला पनि असङ्ख्य मधेसी महिला आन्दोलनमा होमिएका थिए । दलित र थारू महिलाको बढी सहभागिता थियो । २०६३ को मधेश आन्दोलनमा मधेसी महिलाको सक्रिय सहभागिता रह्यो । पछिल्लो मधेश आन्दोलन (२०७२) मा छ जना मधेसी महिला सहिद भए । सयौँ महिला घाइते भए । दर्जनौँ जेलमा गए । यसअघिका कुनै पनि आन्दोलनमा यति धेरै मधेसी महिलाको सशक्त भूमिका देखिएको थिएन ।” शाह लेख्नुहुन्छ, “मधेश आन्दोलनले पनि हेपिएका, थिचिएका महिलालाई लड्न सिकायो । २०७२ को आन्दोलनले मधेसी महिलालाई राजनीतिक र सामाजिक रूपले थप सचेत बनायो ।” विसं २०६३ को मधेश आन्दोलनमा ‘घुम्टो’ फालेर मधेशका महिला पहिलो पटक सडकमा जुलुस लिएर निस्किएका थिए । गोरुगाडा र ट्याक्टर चढेर गाउँ गाउँबाट तराईका सहरमा महिला ओइरिएका थिए । मार्टिन चौतारीको ‘पहिलो पाइला : स्थानीय सरकारमा एक महिला जनप्रतिनिधिको अनुभव’ पुस्तकमा सल्मा खातुनले लेख्नुभएको छ, “हात हातमा कुचो लिएर उनीहरू आन्दोलनको केन्द्रस्थल पर्सा जिल्लाको वीरगन्जस्थित मितेरी पुलमा उभिएको दृश्य लोभलाग्दो देखिन्थ्यो । त्यस्तै दृश्य मधेशका अन्य जिल्लामा पनि देखिँदै जान थाल्यो ।” राजनीतिक दलको केन्द्रीय नेतृत्वमा निर्वाचनबाटै आफूलाई स्थापित गर्ने महिला मधेशकै हुन् । नेपाली कांग्रेसको १३ औँ महाधिवेशनबाट केन्द्रीय कोषाध्यक्षमा सीतादेवी यादव विजयी हुनुभएको थियो । जब कि उहाँको प्रतिस्पर्धामा चित्रलेखा यादव हुनुहुन्थ्यो । दानादेवी भूमिहार्नी दानादेवी भूमिहार्नी नेपाली राजनीतिक इतिहासमा एक सङ्घर्षशील महिला नेतृका रूपमा स्थापित हुनुहुन्छ । २००८ सालमा महोत्तरीमा जन्मिएकी भूमिहार्नीले २०१७ सालमा गणेश नेपालीसँग विवाह गरेपछि राजनीतिक यात्रा सुरु गर्नुभएको हो । २०२५ सालदेखि नेपाली कांग्रेसमा सक्रिय भई दानादेवीले १६ वर्ष जिल्ला कमिटीमा रहेर राजनीतिक योगदान दिनुभयो । १२ वर्ष भारत प्रवासमा बिताएपछि २०३५ सालमा नेपाल फर्केर पुनः पार्टीका कार्यक्रममा संलग्न हुनुभयो । सत्याग्रहमा भाग लिएर जेल यात्रा गरेकी भूमिहार्नीले धनुषा र महोत्तरीमा कांग्रेस गतिविधि विस्तार गर्न महत्वपूर्ण भूमिका निर्वाह गर्नुभएको थियो । विसं २०४६ को जनआन्दोलनमा तराईका सडकमा उहाँले जुलुसको नेतृत्व गर्नुभएको थियो । बहुदलीय व्यवस्था पुनस्र्थापनापछि रिहा भएसँगै भूमिहार्नीले लोकतन्त्र संस्थागत गर्न निरन्तर सङ्घर्ष गरिरहनुभयो । मधेशमा महिलालाई सामाजिक तथा राजनीतिक रूपमा सशक्त बनाउने अभियानमा समेत उहाँले नेतृत्वदायी भूमिका निर्वाह गर्नुभयो । उहाँ भन्नुहुन्छ, “महोत्तरीमा अशिक्षितलाई साक्षर बनाउने अभियान अन्तर्गत रात्रि पाठशाला सञ्चालन गर्‍यौँ, जहाँ मेरा श्रीमान्ले पुरुष र मैलै महिलालाई साक्षर बनाउने भूमिका निर्वाह गरेका थियौँ ।” श्रीमान् गणेश नेपालीलाई पञ्चायती सरकारले तीन महिना डुम्रा जेलमा राख्दा उहाँ सन्तानसँग भारतमै बस्नुभएको थियो । उहाँ भन्नुहुन्छ, “राजाले सुट वारेन्ट जारी गरेपछि बिपी बाबुको आग्रहमा घरबार छोडेर प्रजातान्त्रिक सङ्घर्षको यात्रामा होमिनु पर्‍यो ।” सङ्घर्षको उतारचढावबिच भूमिहार्नीले पार्टीका लागि आफ्नो जीवन समर्पण गर्नुभयो । प्रजातन्त्र पुनस्र्थापना भइसकेपछि कर्मठ कार्यकर्ताको उचित मूल्याङ्कन नहुँदा भने उहाँले निराशा व्यक्त गर्नुभयो । कांग्रेसले आफ्नो योगदानको मूल्याङ्कन नगरे पनि विचारबाट विचलित भएको भनाइ उहाँको छ । भूमिहार्नीले राजनीतिमा लाग्न थुप्रै महिलालाई प्रेरित गर्नुभएको थियो । सिम्रीकी काशी देवी, चौरियाकी सरस्वती देवी, शारदा मल्ल, लक्ष्मी भण्डारी, सर्लाहीकी मञ्जु कोइराला, महोत्तरी गौशालाकी मिश्री भण्डारी र सीतादेवी यादव जस्ता महिला नेतृ उहाँको सङ्घर्षबाट प्रभावित हुनुभएको थियो । चित्रलेखा यादव नेपाली राजनीतिमा शक्तिशाली महिलाका रूपमा चित्रलेखा यादवले आफूलाई स्थापित गरिसक्नुभएको छ । उपसभामुख, नेपाली कांग्रेसको संसदीय दलको प्रमुख सचेतक, मन्त्रीका रूपमा योगदान दिएकी यादव २०६२/६३ को जनआन्दोलनमा अग्रमोर्चामा रहेर लोकतन्त्रका लागि लड्नुभएको थियो । उहाँले विघटित प्रतिनिधि सभाको बैठक सडकमै सञ्चालन गर्नुभएको थियो । त्यो बेला उहाँ उपसभामुख हुनुहुन्थ्यो । अहिले उहाँ अस्ट्रेलियाको राजदूत हुनुहुन्छ । विद्यार्थी जीवनदेखि नै राजनीतिमा लाग्नुभएकी चित्रलेखाको पहिलो असफलताले नै सफलताको सिँढी निर्माण गरेको हो । पार्टीभित्रको अन्तर्घातले सफलताको खाता खोल्दै गएको हो । सिराहा जिल्लाको साबिक नवराजपुर गाविसस्थित नहरनियाँ गाउँमा जन्मिनुभएकी यादवलाई पढाइप्रतिको लगनशीलताले काठमाडौँसम्म डोर्‍यायो । पढाइसँगै राजनीतिमा सक्रिय यादव नेपाल विद्यार्थी सङ्गठनको कोषाध्यक्ष पदमा निर्वाचित हुनुभयो । त्यति बेलै २०४६ सालको जनआन्दोलमा होमिनुपर्ने अवस्था आयो । चार दशकअघि राजनीतिमा महिला सहभागिता एकदमै न्यून थियो, त्यसमा पनि मधेशका महिला । २०५६ सालमा सांसद पदमा विजयी यादवलाई पार्टीले उपसभामुखको जिम्मेवारी दियो । बढ्यो महिला प्रतिनिधित्व विसं २०४६ को जनआन्दोलनपछि गजेन्द्रनारायण सिंह नेतृत्वको मधेशकेन्द्रित राजनीतिलाई अघि सार्दै नेपाल सद्भावना पार्टी पनि अस्तित्वमा आयो । त्यसपछि सङ्घीयताको मागसहित मधेशकेन्द्रित शान्तिपूर्ण राजनीतिक सङ्घर्षबाट पनि मधेशी महिलालाई राजनीतिमा अवसरको ढोका फराकिलो भएको पाइन्छ । त्यसबेलाका महिला राजनीतिकर्मीमा रेणुकुमारी यादव, सरिता गिरी, मञ्जु अन्सारी (स्वर्गवास) आदि चर्चित हुनुहुन्थ्यो । यता २०६२/६३ को जनआन्दोलनको सफलतापछि जारी अन्तरिम संविधानले महिलालाई थप अवसरका बाटाहरू खोलेको थियो । पछि २०७२ सालमा नेपालको संविधान जारी भएपछि राजनीतिमा महिलाको यात्रा थप सुनिश्चित बन्यो । यसका कारण राजनीतिमा महिला सहभागिता बढेको देखिन्छ । सङ्घीय लोकतान्त्रिक गणतन्त्रात्मक यस संविधानले तीन तहको सरकार गठनको व्यवस्था गरेको छ । तीन वटै तहका सरकारमा सक्रिय सहभागिताका लागि महिला प्रतिनिधित्वको आरक्षण गरिएको छ । प्रतिनिधित्वको आरक्षणले प्रत्यक्ष निर्वाचित र सामानुपातिक कोटामा महिला सहभागिता बढाएको छ । विसं २०६३ साल माघ २ गते मधेशी जनअधिकार फोरमले मधेशकेन्द्रित आन्दोलन सुरु गरेको थियो । २१ दिनसम्म चलेको सो आन्दोलनमा पहिलाका महिला नेतृहरू राजनीतिमा थप निखारिन पुगे । यसैको एक उदाहरण हुनुहुन्छ, महोत्तरीकी सुरिता साह । पहिलो संविधान सभा सदस्य उहाँ सूचना तथा सञ्चार राज्यमन्त्री पनि हुनुभयो । मधेश प्रदेश सभा सदस्य र मन्त्रीका रूपमा जिम्मेवारी निर्वाह गरेकी सुरिता भन्नुहुन्छ, “राजनीतिमा महिला सहभागिता बढेको छ । पहिला महिला राजनीतिमा त्यति आउँदैनथे तर अहिले परिवारले पनि साथसहयोग गरिरहेको अवस्थामा महिलाले अझ बढी अवसर पाएका छन् ।” प्रदेश सभा सदस्यको दोस्रो पटकको निर्वाचनमा पार्टीले उहाँलाई टिकट नदिएपछि स्वतन्त्र उम्मेदवारी दिएर निर्वाचित हुनुभयो । साह भन्नुहुन्छ, “मैले आँट गरेँ, मलाई जनताले विश्वास गरेका थिए । त्यसकारण निर्वाचित भएँ ।” अधिकारका आन्दोलनले धेरै महिला राजनीतिकर्मी जन्मायो, महिलालाई राजनीतिमा आउन प्रेरित गर्‍यो र अवसर पनि दियो । रेणु यादव, सरिता गिरी, सुरिता साह, रानीकुमारी तिवारी, चन्दा चौधरी, सलमा खातुन, करिमा बेगमलगायतका महिला नेतृको थप सक्रियतासँगै उनीहरूले राजनीतिमा नेतृत्वको अवसर पनि पाए । विसं २०३६ को आन्दोलनमा सहभागी मधेश प्रदेश सभा सदस्य पलटीदेवी महराले सुँडेनीदेखि प्रदेश सभा सदस्यसम्मको यात्रा तय गर्नुभएको छ । उहाँ २०७९ को प्रदेश सभा निर्वाचनमा नेकपा (एमाले) बाट समानुपातिक सदस्यका रूपमा दलित कोटाबाट प्रदेश सभा सदस्य हुनुभएको हो । पलटीदेवी मधेशमा दलितको भोगाइ स्मरण गर्नुहुन्छ, “दलित समुदायका मान्छेले चप्पल लगाउन पाउँदैनथे तर मैले सानैमा चप्पल लगाएँ । चप्पल लगाउँदा अन्य समुदायले किन चप्पल लगाएको भनेर हेप्थे ।” उहाँको विवाह नेपाल सरकारको जागिरे केटासँग भयो । विवाहपछि सासूले गर्दै आएको सुँडेनीको काममा पलटीदेवीले सघाउन थाल्नुभयो । उहाँले दलित अधिकारका लागि फेमिनिस्ट दलित अर्गनाइजेसन (फेडो) मा रहेर सामाजिक काम गर्नुभयो । २०५२ सालको स्थानीय निकायको निर्वाचनमा जनकपुर नगरपालिकामा वडा सदस्यमा भारी मतले विजयी हुनुभयो । उहाँ भन्नुहुन्छ, “सांसद बनेर दलित समाजका लागि केही गर्ने सोच थियो, त्यो पूरा भएको छ । दलित समाजको आवाज प्रदेश सभामा उठाउन सक्ने ठाउँमा पुगेकी छु ।” मुलुक सङ्घीयतामा गएपछि महिलाका लागि राजनीति सहज बनेको उदाहरण हुनुहुन्छ, जनमत पार्टीबाट मधेश प्रदेशकी सदस्य अनिताकुमारी साह । प्रदेश सभा सदस्य साहको पारिवारिक पृष्ठभूमि राजनीति भएका कारण उहाँलाई यस क्षेत्रमा लाग्न त्यति गाह्रो भएन । परम्परागत रूपमा पुरुषप्रधान भए पनि पारिवारिक प्रभाव र समर्थनले धेरै महिलालाई राजनीतिमा प्रवेश गर्न मद्दत गरेको बुझाइ उहाँको छ । साह जस्तै अन्य महिलाले पनि परिवारकै प्रेरणा वा राजनीतिक योगदानका आधारमा आफ्नो स्थान बनाउँदै आएका छन् । यसको अर्को उदाहरण सप्तरीकी नीलमकुमारी रजक हुनुहुन्छ । उहाँ नेपाली कांग्रेसबाट दलित महिला कोटामा सांसद हुनुभएको हो । मधेश प्रदेश सभाका सात समितिमध्ये चार वटा समितिका सभापतिको जिम्मेवारी महिलाले नै वहन गर्दै आएका छन्; जसमा अर्थ तथा योजना समितिका सभापति अनिताकुमारी शाह, प्राकृतिक स्रोत तथा वातावरण समितिका सभापति शारदा दास (पहाडी), महिला बालबालिका तथा सामाजिक न्याय समितिका सभापति रूपाकुमारी यादव र सार्वजनिक लेखा समितिमा मञ्जुकुमारी थापामगर हुनुहुन्छ । प्रदेश सभामा महिला सहभागिता मधेश प्रदेश सभाको दोस्रो कार्यकालमा १० राजनीतिक दलको प्रतिनिधित्व भएको छ । सभामा नेकपा (एमाले), नेपाली कांग्रेस, जनता समाजवादी पार्टी नेपाल, लोकतान्त्रिक समाजवादी पार्टी, नेकपा (एस), जनमत, नेकपा (माओवादी केन्द्र), नेपाल सङ्घीय समाजवादी, नागरिक उन्मुक्ति पार्टी र राष्ट्रिय प्रजातन्त्र पार्टी छन् । पार्टीगत महिला सहभागिता हेर्दा मधेश प्रदेश सभामा सबैभन्दा बढी सिट नेकपा (एमाले) ले हासिल गरेको छ । कुल २५ सिटमा प्रत्यक्षतर्फको १७ सिटमा १६ पुरुष र एक महिला तथा आठ समानुपातिक सिटमा एक पुरुष र सात महिला छन् । यस्तै नेपाली कांग्रेसका कुल २२ प्रदेश सांसदमध्ये प्रत्यक्षमा जितेका १३ जना सबै पुरुष छन् । समानुपातिकतर्फ नौमध्ये एक पुरुष र आठ महिला छन् । यसै गरी जनता समाजवादी पार्टी नेपालको १९ सिटमा प्रत्यक्षतर्फ १२ मा एक महिला र समानुपातिकतर्फ सात जनामध्ये छ महिला र एक पुरुष छन् । यसै गरी जनमतको कुल १३ मा प्रत्यक्षतर्फ छ पुरुष मात्र छन् र समानुपातिकमा सात जनामध्ये दुई पुरुष र पाँच महिला छन् । यस्तै लोकतान्त्रिक समाजवादी पार्टीमा कुल नौ प्रदेश सभा सदस्यमध्ये प्रत्यक्षमा छ पुरुष, एक महिला र समानुपातिकतर्फ दुईमा दुई महिला मात्र छन् । यस्तै नेकपा (माओवादी केन्द्र) को कुल नौमा प्रत्यक्षतर्फ पाँच पुरुष मात्र छन् र समानुपातिकतर्फ चारमध्ये तीन महिला र एक पुरुष छन् । नेकपा (एस) को कुल सातमा प्रत्यक्षतर्फ चारमध्ये तीन पुरुष, एक महिला र समानुपातिकतर्फ तीनमध्ये एक पुरुष र दुई महिला छन् ।  यसै गरी नेपाल सङ्घीय समाजवादी, नागरिक उन्मुक्ति पार्टी र राष्ट्रिय प्रजातन्त्र पार्टीबाट एक/एक जना समानुपातिक महिला मात्र छन् । मधेश प्रदेश सभाको दोस्रो कार्यकालमा प्रत्यक्ष र समानुपातिक गरी १०७ जना सदस्यमा महिला सांसदको सङ्ख्या ४० रहेको छ । यो कुल सङ्ख्याको ३७.३८ प्रतिशत हुन आउँछ । ४० महिला सांसद हुँदा पनि प्रदेश सरकारमा महिला मन्त्रीको सङ्ख्या एक मात्र छ । यो कुल सङ्ख्याको ०.०९ प्रतिशत हुन आउँछ । प्रदेशमा मुख्यमन्त्री कार्यालयसहित १२ वटा मन्त्रालय छन् । एक मुख्यमन्त्री र १० मन्त्री सबै पुरुष छन् । यसरी हेर्दा महिलालाई अझै पनि राजनीतिको निर्णायक तहमा पुग्न वा पुर्‍याउन पुरुषकै भर पर्नु परेको देखिन्छ । अर्थात् निर्णायक तहमा पुरुषकै बोलवाला बढी भएको प्रस्ट छ । महिला निर्णायक तहमा नहुँदा तिनले जिम्मेवारी वहन गर्ने अवसर पनि न्यून रूपमा पाइरहेका हुन्छन् । मधेशका महिला परम्परागत रूपमा घरेलु जिम्मेवारीमा सीमित थिए । आरक्षणले उनीहरूको सहभागिता सामाजिक तथा राजनीतिक क्षेत्रमा बढेको छ । नेपालको संविधानले ३३ प्रतिशत महिला सहभागिता सुनिश्चित गरेको छ । यसका कारण मधेश प्रदेश सभामा पनि ३३ प्रतिशत सहभागिता छ । स्थानीय तहमा वडा सदस्य, उपप्रमुख जस्ता पदमा महिला उपस्थिति छ तर उनीहरूको भूमिका अझै सीमित छ । मधेश प्रदेश सभामा महिलाको सङ्ख्यात्मक सहभागिता रहे पनि नीतिगत तह र निर्णायक भूमिकामा उनीहरूको सहभागिता भने न्यून छ । महिलाले राजनीतिमा लाग्दा धेरै चुनौती सामना गर्नु पर्छ । पारिवारिक समर्थनको अभाव, आर्थिक असक्षमता, सम्पत्तिमा अधिकार र लैङ्गिक भेदभावले उनीहरूको राजनीतिक यात्रालाई थप कठिन बनाएको छ । यसले गर्दा हाम्रो समाजमा महिला ‘घरभित्रको भूमिकामा सीमित रहनु पर्छ’ भन्ने सोच अझै पनि बलियो देखिन्छ । पार्टीभित्रकै खिचातानीका कारण सक्रिय राजनीतिबाट बाहिरिनु परेको अनुभव सप्तरीको शम्भुनाथ नगरपालिकाका सरस्वती चौधरीको छ । उहाँ भन्नुहुन्छ, “हामी अधिकारका लागि लडेर आएका थियौँ; पावर, पैसा, लबिङको कुनै खाँचो थिएन । अब भने पार्टीमा स्थान बनाउन पैसा, पावर, संरक्षण, आशीर्वाद चाहिन्छ । महिलालाई राजनीतिमा आउन सही प्रशिक्षणको खाँचो छ; जसले महिलाको मनोबल र क्षमता विकास गर्ने छ ।” महिलाको राजनीतिक अनुभवले उनीहरूलाई दृढ र सक्षम बनाएको छ । यसबाट आगामी दिनमा अझ धेरै महिलालाई राजनीतिमा आउने प्रेरणा दिने छ । चुनौतीका बिच राजनीतिक क्षेत्रमा सफल भएर लाग्ने मधेशका महिला भावी पुस्ताका लागि प्रेरणास्रोत हुन् । उनीहरूले आफूलाई स्थापित गर्दै लैङ्गिक समानताका लागि भूमिका खेलिरहेका छन् । महिलाको सङ्घर्षलाई सम्मान गर्दै, पार्टीभित्रको संरचना सुधार र लैङ्गिक समानताका लागि प्रतिबद्धता जरुरी छ । यसले गर्दा महिलाले समाज परिवर्तनमा अझ प्रभावकारी भूमिका खेल्ने छन् । राजनीतिमा महिलाका योगदानको सम्मान गर्दै उनीहरूका सङ्घर्ष र सफलताबारे अझ धेरै चर्चा हुनु आवश्यक छ । मधेशको राजनीतिमा महिला सहभागिता सङ्ख्यामा मात्र सीमित नभई नेतृत्व तहसम्म जरुरी छ । समाज र राजनीतिक प्रणालीले महिलालाई सम्मानजनक स्थान दिए मात्र समावेशी र न्यायपूर्ण राजनीति सम्भव हुने छ । महिला योग्य, सक्षम र अनुभवी छन्; अवसरको मात्र कमी छ । अवसर पाए महिलाले सफल नेतृत्वको भूमिका निर्वाह गरेका कैयौँ उदाहरण छन् । स्थानीय सरकारको प्रतिनिधित्व गरिरहनुभएका सप्तरीको सुरुङ्गा नगरपालिकाका प्रमुख गीता चौधरी, रौतहटको मौलापुर नगरपालिकाका प्रमुख रिनाकुमारी साह, रौतहटकै ईशनाथ नगरपालिकाका प्रमुख कौशल्या देवी, सर्लाहीको बरहथवा नगरपालिकाका प्रमुख कल्पनाकुमारी कटुवाल, पूर्वमन्त्री तथा प्रतिनिधि सभा सदस्य जुलीकुमारी महतो (महासेठ) र पूर्वमन्त्री ज्वालाकुमारी साह यसका उदाहरण हुनुहुन्छ । """
ताप्लेजुङका तीन स्थानीय तहले बजेट सार्वजनिक गर्दै,"""चन्द्र पन्दाकताप्लेजुङ, असार ९ गते । ताप्लेजुङका तीन स्थानीय तहले सोमबार आगामी आर्थिक वर्षका लागि बजेट सार्वजनिक गर्दै छन् । जिल्लाको मैवाखोला गाउँपालिका, आठराई त्रिवेणी गाउँपालिका र मेरिङ्देन गाउँपालिकाले आगामी आर्थिक वर्ष २०८२/८३ का लागि बजेट सार्वजनिक गर्ने भएका हुन् । स्थानीय सरकार सञ्चालन ऐन, २०७४ को दफा ७१ र अन्तर सरकार वित्त व्यवस्थापन ऐन, २०७४ को दफा २१ को व्यवस्थाअनुसार प्रत्येक वर्ष असार १० गतेभित्र आर्थिक वर्षको बजेट (राजस्व र व्यय अनुमान) गाउँ वा नगरसभामा पेस गर्नुपर्दछ । सोही व्यवस्थाअनुसार यहाँका तीन स्थानीय तहले सोमबार आगामी आवको बजेट सार्वजनिक गर्न लागेका हुन् । तीनवटै पालिका (स्थानीय तह) ले मध्याह्न १२ बजेपछि आ–आफ्नो गाउँसभा तथा अधिवेशनसमक्ष आगामी आवको बजेट पेस गर्ने जनाएका छन् । बजेट पेस गर्न लागेको तीन स्थानीय तहमध्ये आठराई त्रिवेणी गाउँपालिका र मेरिङ्देन गाउँपालिकाले आगामी बजेटसँगै नीति कार्यक्रम पेश गर्न लागेका छन् । मैवाखोला गाउँपालिकाले भने गत जेठ २७ गते नै आगामी आवको नीति कार्यक्रम प्रस्तुत गरी पारित गरिसकेको छ । यता आगामी आवको बजेट सार्वजनिक गर्न लागेका स्थानीय तहले सोमबार अत्यावश्यक बाहेकका गाउँपालिकाबाट प्रवाह हुने सेवा प्रभावित हुने उल्लेख गरेका छन् । ताप्लेजुङका नौ स्थानीय तहमध्ये सिदिङ्वा गाउँपालिकाले गएको बिहीबार र सिरिजङ्घा गाउँपालिकाले आइतबार आगामी आगामी आवका लागि बजेट तथा नीति कार्यक्रम सार्वजनिक गरिसकेका छन् । सिदिङ्वा गाउँपालिकाले ४४ करोड ५२ लाख ८७ हजार रुपियाँ र सिरिजङ्घा गाउँपालिकाले ५८ करोड ७५ लाख आठ हजार ८६३ रुपियाँको बजेट सार्वजनिक गरेको छ । बाँकी फुङ्लिङ नगरपालिका, फक्ताङ्लुङ गाउँपालिका, मिक्वाखोला गाउँपालिका र पाथीभरा याङ्वरक गाउँपालिकाले मङ्गलबार बजेट तथा नीति कार्यक्रम सार्वजनिक गर्ने तयारी गरेका बुझिएको छ । """
जनता मालिक हुन सकेनन् : सांसद प्रभु साह,"""काठमाडौँ, जेठ २४ गते। आम जनता पार्टीका अध्यक्ष, पूर्व मन्त्री एवम् रौतहट निर्वाचन क्षेत्र नम्बर-३ का प्रतिनिधि सभा सदस्य प्रभु साहले गणतन्त्रमा पनि जनता मालिक हुन नसकेको बताउनुभएको छ। गोरखापत्र अनलाइनको ‘सांसदलाई सवाल’मा कुराकानी गर्नु हुँदै साहले भन्नुभयो, ‘‘हामी गणतन्त्रका लागि लडेका थियौँ। गणतन्त्र भनेको जनताको हुन्छ तर यो गणतन्त्र जनताको हुन सकेन। हामी लोकतन्त्रका लागि लडेका थियौँ तर अहिले दलतन्त्र मात्र भयो। जनता मालिक हुने र जनताको कारिन्दा सरकार र संसद्‍ हुनुपर्ने थियो। तर त्यो हुन सकेन।’’ तीन पटक प्रत्यक्ष निर्वाचित सांसद बनिसक्नु भएका साहले विभिन्न तीन वटा मन्त्रालयको जिम्मेवारी सम्हाली सक्नुभएको छ। बुवा बाबुलाल साह र आमा लक्ष्मीमिया देवीको कोखबाट रौतहटको मौलापुरमा २०२८ सालमा जन्मनुभएका साहले औपचारिक शिक्षा रौतहटमै लिनुभएको हो। माध्यमिक तहको पढाइ रौतहटकै सदरमुकाम गौरबाट पूरा गर्नुभएका उहाँले नेपाल ल क्याम्पस, काठमाडौँबाट कानुन विषयमा स्नातक तहसम्मको अध्ययन पूरा गर्नुभएको छ। २०४६ सालदेखि राजनीतिमा सक्रिय साहको दलीय राजनीतिमा अबद्धता भने २०४९ सालबाट भएको हो। २०५४ सालको स्थानीय निर्वाचनमा रौतहटको पतौरा गाविसका वडाध्यक्ष बन्नुभएका साह २०५८ सालमा मधेशी राष्ट्रिय मुक्ति मोर्चाको महासचिव बन्नुभयो। मुक्ति मोर्चाको महासचिव बनेसँगै उहाँले रानीतिमा नेतृत्वदायी भूमिका निर्वाह गर्नुभएको देखिन्छ। नेता साह तत्कालीन नेकपा (माओवादी)मा लागेर २०५५ सालमा भूमिगत हुनुभयो। त्यसपछि जनयुद्धको समयमा नौ वर्ष भूमिगत बन्नुभएका साहले मधेशी मुक्ति मोर्चालाई सङ्गठित गर्नुभयो। त्यसताका उहाँले भोजपुरा राज्य समिति इन्चार्जसहितका महत्त्वपूर्ण जिम्मेवारी निर्वाह गर्नुभयो।  तत्कालीन राज्यविरुद्धको सङ्घर्षकै क्रममा उहाँ २०५९ सालमा गिरफ्तारीमा परेसँगै एक वर्ष बेपत्ता हुनुभयो। तत्कालीन माओवादी र राज्यपक्षको वार्ता सुरु भएपछि उहाँ सार्वजनिक हुनुभएको हो। २०६० सालमा माओवादीको केन्द्रीय सदस्य बन्नुभएका साह २०६३ सालमा अन्तरिम संसद्‍को सदस्य बन्नुभयो। देश सङ्घीयतामा गएपछि माओवादीले साहलाई मधेश प्रदेशको अध्यक्षको जिम्मेवारी दियो। माओवादीबाट मधेशको राजनीतिमा हाबी देखिनुभएका साह २०६४ सालमा पहिलो पटक संविधानसभा सदस्यमा प्रत्यक्ष निर्वाचित हुनुभयो। पहिलो संविधान निर्माणताका उहाँले संविधान सभा अन्तर्गतको न्याय प्रणाली सम्बन्धी समितिको सभापति बनेर काम गर्नुभयो। २०७० को दोस्रो संविधानसभा चुनावमा रौतहट-३ बाट निर्वाचित हुनुभयो। संविधान निर्माणताका उहाँले मस्यौदा समितिमा बसेर काम गर्नुभयो। २०७२ सालमा समिति सभापति कृष्णप्रसाद सिटौलाले अघिल्लो संविधानसभाले सर्वसम्मत रूपमा गरेका निर्णयको स्वामित्व ग्रहण गर्न अस्वीकार गरेको आरोप लगाउँदै साहले २०७२ साउन २९ गते मस्यौदा समितिबाट राजीनामा दिनुभयो। साह झलनाथ खनाल, शेरबहादुर देउवा र केपी शर्मा ओली नेतृत्वको सरकारमा क्रमश कानुन, सहरी विकास र भूमि व्यवस्था, सहकारी र गरिबी निवारण मन्त्रीसमेत बनिसक्नुभएको छ। नेता साह २०६८ र २०६९ मा क्रमशः कानुनमन्त्री र भूमिसुधार मन्त्री बन्नुभयो भने २०७३ मा सहरी विकास मन्त्री बन्नुभएको हो।  २०७५ सालमा माओवादी र एमालेले एकता गरेर नेकपा बनेपछि नेकपाको मधेश प्रदेश अध्यक्ष बन्नुभयो। त्यसपछि  नेकपा विभाजन हुँदा उहाँ एमालेमा प्रवेश गर्नुभयो। एमालेमा प्रवेश गरेपछि साह केही समय एमालेको स्थायी कमिटी सदस्यसमेत बन्नुभयो। उहाँले २०७९ असोजमा एमालेले दिएको टिकट त्यागेर रौतहट-३ मा स्वतन्त्र उम्मेवारी दिनुभयो। २०७९ मा स्वतन्त्र उम्मेदवारी दिएर भारी मतका साथ प्रतिनिधिसभा सदस्य निर्वाचित भएपछि साह आम जनता पार्टीको अध्यक्ष बन्नुभयो। मधेश राष्ट्रिय मुक्ति मोर्चा, माओवादी, नेकपा हुँदै एमाले जस्ता शक्तिशाली सङ्गठन भएका पार्टी परित्याग गर्दै उहाँ अहिले आफ्नै नेतृत्वको पार्टी आम जनता पार्टीको अध्यक्षका रूपमा राजनीतिमा सक्रिय हुनुहुन्छ। साह अहिले प्रतिनिधि सभा अन्तर्गतको अन्तर्राष्ट्रिय सम्बन्ध र पर्यटन समिति सदस्य हुनुहुन्छ। दलगत हिसाबले अस्थिर, सामूहिक निर्णयमा भन्दा आफ्नै हठमा रमाउने नेताको परिचय बनाउनुभएका साह मधेश राजनीतिमा प्रभावशाली नेताको रूपमा परिचित हुनुहुन्छ। आफ्नो निर्वाचन क्षेत्रका जनताबिच लोकप्रिय नेता साहले राजनीतिसँगै केही पुस्तकसमेत लेख्नुभएको छ। उहाँले मधेशका पीडा र आफ्नै जीवनको भोगाइ केन्द्रित भएर ‘मधेशी मुक्तिका आधार’, ‘मेरा यातनाका २७० दिन’, ‘जनयुद्ध र मधेशी मुक्तिको कार्यदिशा’ जस्ता पुस्तकसमेत लेख्नुभएको छ। साहले केही गीतसमेत रचना गर्नुभएको छ। प्रस्तुत छ - आम जनता पार्टीका अध्यक्ष, पूर्व मन्त्री एवम् रौतहट निर्वाचन क्षेत्र नम्बर-३ का प्रतिनिधि सभा सदस्य प्रभु साहसँग गोरखापत्र अनलाइनको ‘सांसदलाई सवाल’मा दिनेश लुइटेलले गरेको कुराकानीका आधारमा मनोजरत्न शाही र केशब गुरुङले तयार पार्नुभएको भिडियो सामग्री : """
‘ब्रेक डान्स’ सार्वजनिक,"""गोरखापत्र समाचारदाता काठमाडौँ, असार ७ गते  । सीमा गुरुङ निर्देशित चलचित्र ‘रङ डेस्टिनेसन २’ को पहिलो गीत ‘ब्रेक डान्स’ सार्वजनिक भएको छ । गायिका समीक्षा अधिकारी र गायक ओम सुनारको स्वर रहेको प्रेमिल गीतमा सङ्गीत पनि गायक सुनारको रहेको छ । गीतका शब्द मुना शाहले लेख्नुभएको छ । नृत्यलाई प्राथमिकतामा राखेर निर्माण गरिएको चलचित्रमा आयशा तामाङ, किरण श्रेष्ठ, कालु राणा, आकी थेक्पा, उज्ज्वल, सञ्जय थापा, सकल रेग्मीलगायतको अभिनय रहेको छ । चलचित्र फुलमुन मोसन फिक्चर्स प्रालिको ब्यानरमा निर्माण भएको हो ।  """
बागलुङ नगर स्ट्रिट नम्बरको काम अलपत्र,"""नवराज नेपाली बागलुङ (गलकोट), असार ९ गते । बागलुङ बजारलाई पर्यटकमैत्री बनाउन थालिएको योजना अलपत्र परेको छ । नगरभित्र गल्ली ‘स्ट्रिट’ नम्बर राख्ने योजना १० महिनादेखि अधुरै रहेको छ । नामकरणको पर्खाइमा रहेका पोलहरू कतै सडक विस्तार तथा संरक्षणको अभावमा क्षति भएपछि नगरपालिकाले काम सम्पन्नतामा चासो नदिएको हो । नगरपालिकाले स्ट्रिट नम्बरको नाममा पोल निर्माण र गाड्ने काममा तीन लाख १८ हजार भुक्तानी भइसकेको छ भने स्ट्रिट नम्बर राख्ने विषयमा नगरपालिका एक वर्षदेखि अन्योलमै रहेको छ । बागलुङ बजारलाई पर्यटनमैत्री बनाउन बागलुङ नगरपालिकाले पहिलोपटक साउनमै स्ट्रिट नम्बरका पोल गाड्न थालिएको थियो । नगरपालिकाले स्ट्रिट नम्बरको नाममा एक सय स्थानमा गाडेका पोलहरू प्रयोगविहिन भएका छन् । प्राविधिक रूपमा अध्ययन नगरी पोल गाड्दा नगरपालिकालाई पोलले गिज्याइरहेको मात्रै छैन आर्थिक क्षति समेत भएको छ । विशेषगरी पर्यटकहरुलाई गन्तव्य पहिल्याउन सहजताका लागि बागलुङ बजारका एक सय स्थानमा स्ट्रिट नम्बर राख्न थालिएको थियो । बागलुङ नगरपालिकाले नगर पर्यटन विकास समितिमार्फत बागलुङ बजारका चोक तथा गल्लीमा स्ट्रिट नम्बर राख्न थालेपनि १० महिना बित्दा समेत नम्बर राख्न नसकिएको हो । प्राविधिक रूपमा अध्ययन नगरी हचुवाको भरमा नगरपालिकाले नगरका चोक तथा गल्लीमा गाडेका बेनामे पोलहरूले अहिले स्थानीयलाई गिज्याइरहेको छ। स्थानीय थानेस्वर सुवेदीले नगरपालिकाको अदुरदर्शीता झल्काउने योजनाहरू बारम्बर दोहोइरहेको बताउनुभयो । बास्कोटाले सस्तो लोकप्रियताका नाममा नगर पर्यटन विकास समितिले नगरपालिका मार्फत पोल गाडेर १० महिनासम्म अलपत्र छोडेको बताउनुभयो । उहाँले असारमा सडक कालोपत्र गर्ने, नाली बनाउने र झण्डापार्कमा झण्डा फेर्ने कामले नगरपालिका सस्तो लोकप्रियतामा हिँडेको उदाहरण पेस गरेको बताउनुभयो । “अध्ययन गरेर पोल गाड्नुपर्ने हो, केही पोलहरू त हराउन थालेका छन्, नम्बर नराख्ने पोलहरूको काम भएन, बर्खामा बागलुङ बजार कालोपत्र गर्न थालिन्छ, सडक नाली बनाउन थालिन्छ, वर्षभरी के काम गर्छ र असारमा आएर नगरपालिका कस्सिन्छ,” सुवेदीले भन्नुभयो “नगरपालिका दिगो विकास र अध्ययन पश्चात योजना नल्याएर सस्तो लोकप्रियताका लागि योजनाहरू ल्याउने गरेको नमूना स्ट्रिट नम्बरका पोलहरू हुन् ।” झण्डापार्क हेर्दा राम्रो देखिएपनि वर्षै पिच्छे झण्डा फेर्दा नगरपालिकाको खर्च बढेको उहाँको भनाइ छ । उहाँले बर्खामा झण्डा झिकेर हिउँदमा राख्नुपर्ने सुझाव समेत दिनुभयो । प्राविधिक रूपमा स्ट्रिट नम्बर राख्न समस्या भएको बागलुङ नगरपालिकाका उपप्रमुख तथा नगर पर्यटन विकास समितिका संयोजक राजु खड्काले बताउनुभयो । “पोखराको लेकसाइडमा राखिएको स्ट्रिट नम्बर जस्तै व्यवस्थित रूपमा बागलुङ बजारमा स्ट्रिट नम्बर राख्न थालिएको थियो, गल्ली, उप र सहायक गल्लीका कारण प्राविधिक रूपमा नम्बर राख्न सकिएन, टोल र मार्गको नामकरण गर्ने योजनामा छौं” खड्काले भन्नुभयो “पर्यटकहरू अलमलिएको अवस्थामा टोल–टोल पहिचानका लागि स्ट्रिट नम्बर राख्न खोजिएपनि असफल भएको हो, बागलुङ बजारलाई पर्यटकी सहर बनाउने योजना अनुसार अब पोलहरूमा मार्गको नामाकरण गरिने छ ।” खड्काले जिल्लाको कालिका मन्दिर, लामो झोलुङ्गे पुल र पञ्चकोट आएका पर्यटकलाई बागलुङ बजार भित्राउने हाम्रो मुख्य लक्ष्य भए पनि गल्ली धेरै हुँदा समस्या भएको थियो । स्थानीय समुदायको सुझाव र समन्वयका आधारमा स्ट्रिट नम्बर राख्दा बागलुङ बजारलाई पर्यटकीय नगरी बनाउने कामलाई सहज बन्ने खड्काको भनाइ छ । स्ट्रिट नम्बरका लागि पोल निर्माण र पोल गाड्ने कार्यका लागि तीन लाख २२ हजार बजेटमध्ये तीन लाख १८ हजार भुक्तानी भइसकको छ । पोलमा स्ट्रिट नम्बर नामाकरणका लागि भने स्टमेट र भुक्तानी नभएको बागलुङ नगरपालिकाले जनाएको छ । """
हात्तीसार संग्रहालयमा राणाकालीन हौदा (फोटोफिचर),"""स्मिता अर्जेल मकवानपुरगढी, असार ७ गते । मकवानपुरको भीमफेदी गाउँपालिका –६ स्थित राणाकालीन हात्तीसार सङ्ग्रहालय ऐतिहासिक महत्व बोकेको स्थल हो । संग्रहालयमा बेलायती महारानी एलिजावेथ नेपाल भ्रमणमा आउँदा शिकारको क्रममा प्रयोग भएका र जंगबहादुर राणालगायत राणा परिवारले प्रयोग गरेका हौदाहरु छन् । तत्कालीन बेलायती महारानी एलिजावेथ द्वितिया र राणा प्रधानमन्त्री जङ्गबहादुर राणाले शिकार खेल्नुभएको इतिहास सङ्ग्रहालयमा सुरक्षित छ । बेलायती महारानी एलिजावेथले प्रयोग गरेका चार वटा शिकारी हौदा र जंगबहादुरले प्रयोग गर्नुभएको पिँजडा हौदासहित हात्तीसार भवनभित्र ४२ वटा हौदाहरु रहेका छन् । साथै हात्तीसार घरभित्र शिकार खेल्न जाँदा घेर्न प्रयोग हुने सेतो कपडा, हात्तीमाथि चढ्न प्रयोग गरिने धानको भुस, परालसहितका जुटका बोरा, माछा राख्ने एक्युरियम, आत्ती बाध्ने गोल खम्बा, घिर्नी, झुलको डण्डी, बेत, खुर्पी, धागो, फलामको खन्ती, डोरीको पेटार, पूरानो काठी, भारदारी हौदा, सुसारे हौदा लगायतका सामग्री संरक्षित छन् ।  """
३१ जना किसानलाई ७ प्रकारको मेसिन,"""कपिल ज्ञवाली सिद्धार्थनगर, असार ९ गते । रुपन्देहीको तिलोत्तमा नगरपालिकाले ५० प्रतिशत अनुदानमा कृषि औजार तथा सामग्री वितरण गरेको छ । नगरपालिकाको परिसरमा पशुपालक किसानलाई घाँस काट्ने मेसिन, पाऊ म्याट, ब्रस कटर, गोठ सफा गर्ने मेसिनलगायत ७ प्रकारका मेसिन ५० प्रतिशत अनुदानमा ३१ जनालाई बितरण गरिएको हो । व्यावसायिक कृषि गर्दैआएका कृषकलाई ५० प्रतिशत अनुदानमा कृषिऔजार वितरण गरिएको हो । कृषकलाई आबेदनको आधारमा कृषिऔजार वितरण गरिएको नगरपालिकाका नगर प्रमुख रामकृष्ण खाणले बताउनुभयो । नगरपालिकामा रहेका पशुपालक कृषकलाई खाना शुद्धता र गोठलाई सफाइ गर्नका लागि उपकरण अनुदानलाई प्राथमिकता दिइएको नगरप्रमुख खाणको भनाइ छ । दुग्ध र मासुको उत्पादन वृद्धि गर्न पालिकाले पशुपालक कृषकलाई प्रोत्साहन गर्दैआएको नगर उपप्रमुख जागेश्वर देवी चौधरीले बताउनुभयो । उहाँले आगामी बजेटमा समेत कृषक तथा पशुपालकका लागि उपयोगी कार्यक्रमहरु लिएर आउने समेत बताउनुभयो । प्रमुख प्रशासकीय अधिकृत नारायण अर्यालले यस्ता सामग्रीले पशुपालक कृषकलाई थप प्रोत्साहित गर्ने हुँदा नगरपालिकाले यस्ता कार्यक्रमलाई बिशेष जोड दिएको बताउनुभयो । कार्यक्रममा वडा ६ का अध्यक्ष गणेश पाठक, वडा ५ का सदस्य हिरा गिरी डायमण्ड, पशु शाखाका प्रमुख राजु कुँवर मगर, पशु डा. ईन्द्रकला खत्रीलगायत सबै वडाका पशुपालक किसानहरुको सहभागिता रहेको थियो । कृषिऔजार पाएपछि किसानहरु खुसी भएका छन् । """
बालश्रममुक्त वडा घोषणा गर्ने तयारीमा खडक नगरपालिका,"""विनय कर्ण कल्याणपुर (सप्तरी), असार ९ गते । सप्तरीको खडक नगरपालिकाले बालश्रममुक्त पालिका घोषणा गर्ने अभियानलाई अगाडि बढाएको छ । नगरपालिकाको नीति अनुसार बालश्रममुक्त नगरपालिका घोषणाको तयारी स्वरूप वडामा अनुगमन सुरु गरिएको हो । बालबालिकालाई कानुन विपरीत हुने गरि कुनै काममा लगाउन नहुने कानुनी व्यवस्था र नगरपालिकाको नीति अनुसार वडा नम्बर ८ लाई यसै आर्थिक वर्षमा बालश्रममुक्त वडा घोषणा गर्न लागिएको नगर प्रमुख जयप्रकाश चौधरीले जानकारी दिनुभयो । त्यसका लागि सम्पूर्ण तयारी पूरा भइसकेको भन्दै उहाँले वडा नम्बर ८ लाई बालश्रममुक्त वडा घोषणा गर्नका लागि नगर उपप्रमुख तथा नगर बालअधिकार समिति संयोजक रिताकुमारी चौधरी नेतृत्वको टोलीले वडाभरिका इँटाभट्टी, पोल्ट्री फर्म, ग्रिल उद्योग, पसल लगायतको स्थानमा अनुगमन गर्नुभएको बताउनुभयो । अनुगमनको क्रममा त्यस वडामा बालश्रम गर्नेको सङ्ख्या शुन्य पाइएकोले एकसाता भित्रै बालश्रममुक्त वडा घोषणाको तयारी थालिएको नगर प्रमुख चौधरीको भनाइ छ । ""पालिकालाई नै बालश्रममुक्त बनाउन वडा नम्बर ८ बाट त्यसको सुरुवात गर्दैछु, आउने आर्थिक वर्षमा क्रमशः अन्य वडालाई बालश्रममुक्त वडा घोषणा गर्दै पालिकालाईलाई बालश्रममुक्त घोषणा गर्ने लक्ष्य रहेको छ,"" नगर प्रमुख चौधरीले भन्नुभयो । """
"सुनचाँदी बजारः सुन बढ्यो, चाँदी घट्यो","""काठमाडौँ,  असार ८ गते ।  विगत केही दिनदेखि उच्च वृद्धि भएको सुनचाँदीको मूल्यमा बिहीबारदेखि सामान्य गिरावट आएको छ । शुक्रबारको तुलनामा आज बजार खुल्दा सुन तोलामा रु. ५०० ले बढेको छ भने र चाँदी रु. १० ले घटेको छ । नेपाल सुनचाँदी व्यवसायी महासङ्घका अनुसार आज एक तोला सुनको मोल रु. एक लाख ९५ हजार २०० तथा सोही परिमाणको चाँदीको मोल रु. दुई हजार १६० निर्धारण भएको छ । शुक्रबार प्रतितोला सुन रु. एक लाख ९४ हजार ७०० र चाँदी रु. दुई हजार १५० मा कारोबार भएको थियो । अन्तर्राष्ट्रिय बजारमा आज एक औँस सुन तीन हजार ३६७ अमेरिकी डलरमा खरिदबिक्री भइरहेको अन्तरराष्ट्रिय सञ्चारमाध्यमले जनाएका छन् । रासस """
घाम पावरलाई ५० हजार डलरको जलवायु पुरस्कार,"""काठमाडौँ, असार ९ गते । नेपालको सौर्य ऊर्जा प्रवर्धनमा सक्रिय संस्था घाम पावरले ५० हजार अमेरिकी डलर राशिकाे सन् २०२५ को ‘किलिङ  प्राइज’ प्राप्त गर्न सफल भएको छ । जलवायु परिवर्तन न्यूनीकरणका लागि प्रभावकारी समाधान प्रस्तुत गर्ने संस्था मानिँदै आएको घाम पावरलाई ऊर्जा क्षेत्रमा उल्लेखनीय योगदान दिएको भन्दै उक्त अन्तर्राष्ट्रिय सम्मान प्रदान गरिएको हो । उक्त घोषणा हालै केन्याको नैरोबीमा सम्पन्न ‘टेड काउन्टडाउन समिट’ मा गरिएको हो । सो सम्मिटमा विश्वभरिका अग्रणी व्यक्तित्व र जलवायु क्षेत्रका नवप्रवर्तनकर्ता सहभागी भएका थिए । कार्यक्रममा घाम पावरलाई ऊर्जा वर्ग ‘इनर्जी क्याटोरी’ अन्तर्गत छनोट गरिएको हो । पुरस्कारस्वरूप घाम पावरलाई ५० हजार अमेरिकी डलर प्रदान गरिएको छ, जसको प्रयोग कम्पनीले नेपालको दुर्गम तथा सेवा वञ्चित क्षेत्रहरूमा सौर्य ऊर्जाको पहुँच विस्तार गर्न, प्रदूषणकारी डिजेलजस्ता इन्धनको सट्टा स्वच्छ ऊर्जाको प्रवर्धन गर्न तथा कार्बन उत्सर्जन घटाउन गर्ने छ । विश्वका दुई हजार पाँच सयभन्दा बढी प्रतिस्पर्धी संस्थाबिच घाम पावर उत्कृष्ट १० संस्थामा पर्दै विजेता बन्न सफल भएको हो । वित्तीय संयन्त्र र प्रविधिको संयोजनमार्फत ग्रामीण समुदाय तथा उद्योगलाई स्वच्छ ऊर्जा उपयोगमा सशक्त बनाएको घाम पावरको अभियानलाई निर्णायकहरूले उच्च मूल्याङ्कन गरेका थिए । हालसम्म कम्पनीले नेपालका विभिन्न भूगोलमा चार हजाभन्दा बढी सौर्य ऊर्जा परियोजनाहरू सम्पन्न गरिसकेको छ । ती परियोजनामार्फत घाम पावरले न केवल घरायसी तथा व्यावसायिक विद्युतीकरणमा योगदान पुर्‍याएको छ, तर स्वास्थ्य सेवा, कृषि प्रणाली र जलवायु सहनशीलता प्रवर्धनमा पनि महत्त्वपूर्ण भूमिका निर्वाह गरेको छ । घाम पावरका कार्यकारी निर्देशक अन्जल निरौलाले भन्नुभयो, “जलवायु जोखिमहरू तीव्र रूपमा बढिरहेका बेला समुदाय(केन्द्रित र नवीनतम समाधानहरूको खाँचो अत्यावश्यक छ । हामी स्वच्छ ऊर्जा प्रवर्धनका माध्यमबाट जलवायु सङ्कट समाधानतर्फ अघि बढ्ने आफ्नो प्रतिबद्धतामा दृढ छौँ ।” यो पुरस्कारले नेपालको स्वच्छ ऊर्जा यात्रा तथा दिगो विकास अभियानलाई थप बल दिएको बताइएको छ । संस्थाले प्रकाशन गरेको विज्ञप्तिमा भनिएको छ, ‘‘यो सफलता नेपालको स्वच्छ ऊर्जा यात्राको गर्वको उपलब्धि हो र यसले घाम पावरले विश्वव्यापी रूपमा जलवायु सहनशीलता र दिगो समाधानका क्षेत्रमा देखाएको नेतृत्वलाई उजागर गर्दछ।’’ जलवायु सङ्कट तीव्र बन्दै गइरहेका बेला, घाम पावरले समुदाय–केन्द्रित र नवप्रवर्तनमा आधारित र दिगो भविष्य निर्माणको यात्रामा निरन्तर योगदान पुर्‍याउने प्रतिबद्धता व्यक्त गरेको छ। """
श्रीमतीको हत्या अभियोगमा पक्राउ,"""वीरगञ्ज (पर्सा), असार ९  गते ।  आफ्नै श्रीमतीलाई घाँटी थिचेर हत्या गरेको अभियोगमा यहाँको जगरनाथपुर गाउँपालिका–४ का सफिराजा मियाँ पक्राउ परेका छन् । शनिबार राती श्रीमती लालबीबी खातुनको हत्या गरेको अभियोगमा उनी आइतबार पक्राउ परेका हुन् । जिल्ला प्रहरी कार्यालयका प्रवक्ता किशोर लम्सालले मियाँलाई पक्राउ गरी आइतबार नै जिल्ला अदालतबाट पाँच दिनको म्याद थप गरेर अनुसन्धान भइरहेको जानकारी दिनुभयो । “प्रहरीको प्रारम्भिक अनुसन्धानले लामो समयदेखि श्रीमान् श्रीमतीबीच बोलचाल नभएको थाहा भएको छ,’’ उहाँले भन्नुभयो, ‘‘श्रीमान लामो समयदेखि बाहिर काम गरेर घर फर्किँदा श्रीमतीले राम्रो व्यवहार नगर्ने, वास्ता नगर्ने भन्दै रिसको आवेगमा कर्तव्य ज्यान गरेको हुनसक्ने देखिएको छ ।’’ रासस """
अभिनयमा युवा आकर्षण बढ्दो,"""घोराही समाचारदाता घोराही, असार ९ गते । अभिनयमा रुचि राख्ने दाङ घोराहीकी वर्षा मगरले अभिनयको रहर पूरा गर्न म्युजिक भिडियोलाई माध्यम बनाउनु भयो। अभिनयसम्बन्धी कुनै तालिम वा शैक्षिक उपाधि नलिए पनि उहाँले मोडलिङ र म्युजिक भिडियोलाई भने निरन्तरता दिई रहनुभयो । यद्यपि उहाँमा अभिनयसम्बन्धी तालिम वा उपाधि हासिल गर्ने हुटहुटी भने थियो । उहाँको त्यो चाहना घोराहीमा सञ्चालन भइरहेको पाँच दिने अभिनयसम्बन्धी कार्यशालाले पूरा गरिदिएको छ । कार्यशालामा सहभागी भएपछि मगरमा आत्मविश्वास बढेको छ । उहाँ भन्नुहुन्छ, “पहिले चलचित्र र गीत हेर्दै अभिनय सिक्दै आएको थिएँ । अहिले कार्यशालाले सैद्धान्तिक र व्यावहारिक दुवै ज्ञान दिएको छ ।”  दाङ चलचित्र र म्युजिक भिडियोका लागि राम्रो सम्भावना बोकेको क्षेत्र भएकाले ज्ञान हासिल गरेपछि अवसर पाउने आशामा रहेको उहाँ बताउनुहुन्छ । स्थानीय युवामा अभिनयप्रति भएको रुचिलाई ध्यानमा राख्दै पहल ने पालले आयोजना गरेको पाँचदिने अभिनय कार्यशालामा दाङसहित बर्दिया, पश्चिम रुकुम, रोल्पा र रुपन्देही जिल्लाका युवा सहभागी छन्। पहल नेपालका अध्यक्ष केएल बुढाथो कीले कार्यशालामा अभिनयसम्बन्धी सैद्धान्तिक एवम् प्रयोगात्मक कक्षा सञ्चालन गरेर चलचित्र र रङ्गमञ्चमा भविष्य खोज्ने नयाँ पुस्तालाई ज्ञान-सिपले सघाउ पुर्‍याएको बताउनुभयो। उहाँका अनुसार कार्यशालामा अभिनयमा रुचि राख्ने सहभागीलाई अभिनय अभ्यास र चरित्रसँगको सम्बन्ध,अभिनेता–अभिनेतृको तयारी, छायाङ्कन तयारीबारे पनि जानकारी दिइने छ । असार १० गतेसम्म चल्ने कार्यशालाको प्रशिक्षकका रूपमा वरिष्ठ अभिनेता एवं नाट्यकर्मी भोलाराज सापकोटा रहनुभएको छ। """
"स्थानीय तहमा १२० वटा औद्योगिक ग्राम घोषणा, चार वटा मात्र बने","""काठमाडौँ, असार ९ गते । सरकारले स्थानीयस्तरमा औद्योगिक ग्राम स्थापना गर्ने घोषणा गरेको छ वर्षमा चार वटा मात्र स्थापना भएका छन् । सातै प्रदेशमा १२० वटा औद्योगिक ग्राम बनाउने घोषणा भएकोमा हालसम्म चार वटा ग्राम निर्माण भई सञ्चालनमा आएको उद्योग, वाणिज्य तथा आपूर्ति मन्त्रालयले जनाएको छ । सञ्चालनमा आएका औद्योगिक ग्राममा तनहुँको आँबुखैरेनी गाउँपालिका, स्याङ्जाको अर्जुनचौपारी गाउँपालिका, गुल्मीको मदाने गाउँपालिका र अछामको मेल्लेख गाउँपालिकामा रहेका छन् । अन्य ठाउँमा भने अझै निर्माण सम्पन्न भई सञ्चालनमा आउन सकेका छैनन् । स्थानीयस्तरमै रोजगारीका अवसर सिर्जना गर्ने, स्थानीय स्रोतसाधन, कच्चा पदार्थ, प्रविधि र सिपको अधिकतम उपयोग गर्ने, साना उद्योगको विकास गरी उत्पादन बढाउने उद्देश्यले तत्कालीन अर्थमन्त्री युवराज खतिवडाले आर्थिक वर्ष २०७५/७६ को बजेटमार्फत प्रत्येक स्थानीय तहमा औद्योगिक ग्राम स्थापना गर्ने घोषणा गर्नुभएको थियो । सोही अनुसार २०७६ असोज ७ मा ग्राम निर्माणको घोषणा गरिएको थियो । यस्तै राष्ट्रिय योजना आयोगले १५ औँ पञ्चवर्षीय योजनामा ३५१ औद्योगिक ग्राम स्थापना गर्ने घोषणा गरेको थियो । अहिले सो योजना अवधि सकिएर १६ औँ योजना लागु भइसक्दा पनि घोषित ग्राम स्थापना हुन सकेका छैनन् । उद्योग, वाणिज्य तथा आपूर्ति मन्त्रालयका उपसचिव मेघनाथ रिजालले जग्गा प्राप्तिमा समस्या, वनक्षेत्रको भोगाधिकारमा समस्या, स्थानीय तहमा स्रोतको बुझाइमा देखिएको समस्याका कारणले औद्योगिक ग्राम निर्माणमा ढिलाइ भएको जानकारी दिनुभयो । घोषणा भएका तर सञ्चालन गर्न नसक्ने अवस्थामा रहेका ग्रामको अवस्था हेरेर बन्द गर्ने तयारी गरिएको उहाँले जानकारी दिनुभयो । मन्त्रालयले एउटा ग्रामका लागि ९२ लाख रुपियाँदेखि चार करोड रुपियाँसम्म रकम उपलब्ध गराउने गरेको छ । आवश्यक बाँकी रकम स्थानीय र प्रदेश सरकारले हाल्नुपर्ने हुन्छ । निर्माण सम्पन्न हुने अवस्थामा रहेको दोलखाको भीमेश्वर नगरपालिकालगायतका स्थानीय पालिकालाई थप बजेट निकास गर्ने तयारीमा रहेको उहाँले जानकारी दिनुभयो । निर्माणाधीन ग्रामका लागि बजेट निकासाका लागि अर्थ मन्त्रालयसँग थप १० करोड रुपियाँ माग गरिएको मन्त्रालयले जनाएको छ । पहिलो किस्ता ९२ लाख रुपियाँ वितरण गर्ने र ग्रामको प्रगतिका आधारमा बाँकी रकम वितरण गर्दै जाने मन्त्रालयले जनाएको छ । सम्बन्धित धेरै स्थानीय तहले अपनत्व ग्रहण नगरेको अवस्था, घोषणा गर्दाका बखतसमेत आवश्यक कागजात पेस नगरेको मन्त्रालयले जनाएको छ । आव २०८०/८१ सम्म ग्रामका लागि एक अर्ब ४९ करोड लाख रुपियाँ निकासा गरिएको मन्त्रालयले जनाएको छ । प्रत्येक वर्षमा विभिन्न ठाउँमा ग्राम घोषणा हुँदै आएकोमा गत आव २०८०/८१ मा जग्गा विवादको कारण ग्राम घोषणा हुन नसकेको मन्त्रालयले जनाएको छ । चालु आवमा पनि ग्राम घोषणाका लागि प्रस्ताव पठाए पनि घोषणा नहुने देखिएको मन्त्रालयले जनाएको छ । सरकारले कोशीमा ११, मधेशका ११, बागमतीका १९, गण्डकीका २९, लुम्बिनीका २५, कर्णालीका नौ र सुदूरपश्चिमका १६ गरी १२० पालिकामा औद्योगिक ग्राम घोषणा गरेको थियो । त्यसमध्ये मधेशको कौडेना गाउँपालिका, गण्डकीको शुक्लागण्डकी नगरपालिका र सुदूरपश्चिमको पुनर्बास नगरपालिकालाई पहिलो किस्ताबापत ९२ लाख रुपियाँसमेत निकासा हुन नसकेको मन्त्रालयले जनाएको छ । मापदण्ड पूरा नभएका पालिकाले ग्राम घोषणा भए पनि रकम पाउँदैन । मन्त्रालयले ‘औद्योगिक ग्राम घोषणा तथा सञ्चालनसम्बन्धी कार्यविधि, २०७५’ को संशोधन खारेज गरी कार्यविधि २०८१ लागु गरेको छ । यो वर्ष मापदण्ड कडाइ बनाएकाले पनि प्राथमिकताका आधारमा रकम वितरण गरिने मन्त्रालयले जनाएको छ । औद्योगिक ग्रामको कुल निर्माण लागतको ६० प्रतिशत वा चार करोडमध्ये जुन कम हुन्छ, उक्त रकम मन्त्रालयले पालिकालाई दिइने कार्यविधिमा उल्लेख छ । यसअघि औद्योगिक ग्रामको कुल निर्माण लागतको ४० प्रतिशत वा तीन करोडमध्ये जुन कम हुन्छ, उक्त रकम मन्त्रालयले पालिकालाई दिइने व्यवस्था थियो । कार्यविधिमा उल्लेख भएका सर्तको पालना न्यून भएको । स्थानीय तहको लागत सहभागितामा हुने कार्यक्रमको स्थानीय तहले लागत सहभागिता पनि न्यून भएको मन्त्रालयले जनाएको छ । महालेखा परीक्षकको ६१ औँ प्रतिवेदनमा जग्गाको उपलब्धता, उपलब्ध जग्गामा औद्योगिक ग्राम विकासको सम्भावना, स्थानीय तहको प्राथमिकता र क्षमताको विश्लेषण नगरी सुरु भएको कार्यक्रमको कार्यान्वयन पक्षमा सुधार गरी तोकिएको लक्ष्य प्राप्त गर्नुपर्ने उल्लेख छ । स्थानीयस्तरमा छरिएर रहेका उद्योगलाई एकै स्थानमा समेटी स्थानीय स्रोतसाधन, कच्चा पदार्थ, प्रविधि र सिपको प्रयोग गरी स्थानीयस्तरमै रोजगारी बढाउनु ग्रामको लक्ष्य रहे पनि निर्माण निर्माण तीव्र रूपमा अगाडि बढ्न सकेको छैन ।  """
धानखेतीको तालिका बदलिँदैः अब जेठमै पाक्छ धान,"""राजेन्द्रप्रसाद पनेरु कञ्चनपुर,  असार ९ गते ।  शुक्लाफाँटा नगरपालिका–६ कसरौलका किसान रामसिकन राना अहिले चैते धान काट्ने तयारीमा हुनुहुन्छ । अधिकांश किसानले वर्षमा एक पटक मात्र धान रोप्ने गरेका छन्, तर रानाले चैते र बर्खे गरेर वर्षमा दुई पटक धान खेती गर्दै आउनु भएको छ । डेढ बिघा खेतमा उहाँले ‘चैते–५’ जातको धान रोप्नुभएको छ । रानाले प्रधानमन्त्री कृषि आधुनिकीकरण परियोजना अन्तर्गत उहाँले बीउ, मल र सिँचाइमा ८५ प्रतिशत अनुदान पाउनुभएको छ । कृषि प्राविधिकको सल्लाहअनुसार खेती गरेकाले रोग–कीराको समस्या देखिएको छैन । “चैते  धान पाक्नै लागेको छ”, उहाँले भन्नुभयो, “एक दुई दिनमा चैते धान काटेर वर्षे धानको रोपाइँ गर्ने सुरसारमा छौँ, बर्खे धान जस्तो चैते धानमा रोग कीराको समस्या छैन, उत्पादन पनि सोचेभन्दा बढी नै हुनेमा विश्वस्त छौँ ।” लगातार वर्षा हुन थालेकाले खेतमा काटेको चैते धान थन्क्याउने र थ्रेसिङ गर्ने पिरलो भने उहाँलाई छ । परियोजना अन्तर्गत कञ्चनपुरमा यस वर्ष ५४ हेक्टरमा चैते धानखेती गरिएको छ । विगतको तुलनामा चैते धानखेती गर्ने किसानको सङ्ख्या बढेको कृषि अधिकृत सञ्जु उपाध्याय रिमालले बताउनुभयो । उहाँका अनुसार चैते धान माघमा बिउ राखी फागुनदेखि चैतको पहिलो सातासम्म रोपिन्छ र १२० दिनभित्र पाकेर असारको सुरुवातमा कटनीका लागि तयार हुन्छ । कृषि ज्ञान केन्द्रका अधिकृत जागृत खनालका अनुसार सीमसारयुक्त र डुबानग्रस्त खेतमा चैते धान उपयुक्त मानिन्छ । विशेषगरी बेलडाँडीलगायत डुबान हुने ठाउँका किसानका लागि यो वैकल्पिक बालीका रूपमा देखिएको छ । यस वर्ष कञ्चनपुरमा कूल २६० हेक्टर क्षेत्रमा चैते धानखेती भएको छ । त्यसमा कृषि ज्ञान केन्द्र, प्रधानमन्त्री कृषि परियोजना, पालिकाको अनुदान र किसानको लगानी समावेश छ । चैते धानप्रति हेक्टर चार दशमलव छ मेट्रिकटन उत्पादन हुने गरेको छ । महाकाली सिँचाइको कमान्ड एरियाका किसानले थोरै लागतमा चैते धानखेती गर्दै आएका छन् । भूमिगत सिँचाइ (पम्पसेट, स्यालो ट्युबेल, डिप ट्युबेल) लगायतको सहायताले सिँचाइ गर्ने किसानको लागत खर्च भने बढी लाग्ने गरेको छ । बाली विकास अधिकृत खनालका अनुसार पुनर्वास नगरपालिकामा चालु आवमा चैते धानखेतीलाई प्रवर्धन गर्नका लाागि कार्यक्रम सञ्चालन गरिएको छ । सो अन्तर्गत किसानलाई साना सिँचाइ, उन्नत बिउबिजन, कृषि औजार, उपकरण लगायतमा अनुदान दिइएको छ । त्यस अन्तर्गत नगरपालिका क्षेत्रमा २४ हेक्टर क्षेत्रफलमा चैते धानखेती गरिएको छ । जिल्लाको सिँचाइ सुविधा उपलब्ध भएका पुर्नवास, बेलौरी, भीमदत्त, शुक्लाफाँटा नगरपालिका र बेलडाँडी गाउँपालिकाका किसानले चैते धानखेती गर्दै आएका छन् । कृष्णपुर नगरपालिका र दोधारा चाँदनी नगरपालिकाका केही किसानले फाट्टफुट्ट रूपमा चैते धान खेती गर्दै आएका छन् । कृषि ज्ञान केन्द्रको अनुदानमा मात्रै जिल्लामा एक सय ५० हेक्टर क्षेत्रफलमा चैते धानखेती हुँदै आएको छ । किसानले उत्पादन गरेको चैते धानको बजारमा लागत अनुसार मूल्य नपाउने गरेको गुनासो गरेका छन् । उत्पादित चैते धान, चिउरा र भुजा बनाउनका लागि बढी प्रयोग हुने गरेको छ । चैते धान खेती गर्ने किसालाई भने छाडा चौपायाबाट बाली जोगाउनका लागि खेतमै पहरा दिनुपर्ने बाध्यता छ । चैते धानमा रोग प्रतिरोधी क्षमता हुने भएकाले मौसमी असरमा पनि किसानले सोचेभन्दा बढी उत्पादन दिने कृषि प्राविधिकको भनाइ छ । शुक्लाफाँटा नगरपालिकाका कृषि विकास शाखाका प्रमुख करनसिंह बुढाऐर एकै वर्षमा बर्खे र चैते धानखेती गरी किसानले दुई पटक धान उत्पादन लिन थालेको बताउनुहुन्छ । “धानको उत्पादन बढेसँगै किसानको वार्षिक आम्दानी दोब्बरले बढेको छ”, उहाँले भन्नुभयो, “गहुँ बाली तथा तरकारी बाली लगाएर खाली हुने खेतको सदुपयोग भएको छ, देशको खाद्य भण्डार बढाउने कार्यसँगै आपतकालीन अवस्थामा खाद्य आपूर्तिका लागि चैते धान खेती सहयोगी रहेको छ ।” रासस """
पूर्वपश्चिम राजमार्गको वैकल्पिक बाटो पनि अवरुद्ध,"""बोमलाल गिरीनवलपुर, असार ९ गते । पूर्वपश्चिम राजमार्गको आरुङखोलास्थित विनयी खोलाको डाइभर्सन बाढीले बगाएपछि प्रयोग हुँदै आएको वैकल्पिक सडक पनि अवरुद्ध भएको छ । होङसी सिमेन्ट कारखानाको गेट हुँदै सर्दी भएर ज्यामिरे निस्कने बैकल्पिक बाटो समेत अवरुद्ध भएपछि नारायणघाट–बुटबल सडक खण्डपूर्ण रुपमा अवरुद्ध भएको प्रहरीले जनाएको छ । विनयी त्रिवेणी गाउँपालिका–३ को खरङगे खोलामा बाढीको बहाव बढेका कारण बाटो अवरुद्ध भएको जिल्ला प्रहरी कार्यालयका सूचना अधिकारी, प्रहरी नायब उपरीक्षक मधु नेपालले जानकारी दिनुभयो । आइतबार यही बाटो भएर ६ दिनदेखि सडकमै रोकिएका एक हजार ८ सय मालवाहक सवारी साधनलाई गन्तव्यमा पठाइएको थियो । गत बिहीबार राति डाइभर्सनबाट जाँदै गरेको रात्रि बस खोलाले बगाएको थियो । त्यसपछि यहाँ डाइभर्सन नबनाइ यही वैकल्पिक मार्गबाट गाडीहरु आवतजावत हुँदै आएका थिए । आगामी असार १६ गतेदेखि दुम्विासको नयाँ पुल सञ्चालनमा आउने सडक आयोजनाले जनाएको छ । बाटो चिप्लो भएर गाडीहरु पास हुन नसकेपछि दाउन्नेको सडक साँझ ७ देखि बिहान ५ बजेसम्म पूर्ण रुपमा बन्द गरि मर्मत गरिँदैछ भने साना तथा हलुका सवारी साधन होङसीबाट सर्दी हुँदै दाउन्ने निस्कने गरेका थिए । """
बजेटका उद्देश्य र प्राथमिकता : विषयगत प्रश्नोत्तर,"""बजेटका उद्देश्य र प्राथमिकता १. नेपाल सरकारको आर्थिक वर्ष २०८२/८३ को लागि सङ्घीय संसद्मा पेस गरेको बजेटका उद्देश्य र प्राथमिकताहरू उल्लेख गर्नुहोस् । साथै प्रदेश सरकारहरूले प्रदेश सभामा पेस गरेको आगामी आवको बजेटले लिएका उद्देश्यहरूको तुलनात्मक विश्लेषण गर्नुहोस् । कुनै आवका लागि सरकारले गर्ने आय र व्ययको अनुमानलाई बजेट भनिन्छ । नेपालको संविधानले तीनै तहका सरकारले नीति, योजना र वार्षिक बजेट तर्जुमा गर्न र कार्यान्वयन गर्न सक्ने व्यवस्था गरेको छ । संविधानबमोजिम नेपाल सरकारको अर्थमन्त्रीले जेठ महिनाको पन्ध्र गते राजस्व र व्ययको अनुमान सङ्घीय संसद्को दुवै सदनको संयुक्त बैठकमा पेस गर्नुपर्ने व्यवस्था छ । अन्तरसरकारी वित्त व्यवस्थापन ऐनबमोजिम प्रदेश सरकारको अर्थमन्त्रीले प्रत्येक वर्ष असार महिनाको एक गतेभित्र आगामी आवको राजस्व र व्ययको अनुमान प्रदेश सभामा पेस गर्नुपर्ने व्यवस्था रहेको छ । नेपाल सरकारले लिएका राष्ट्रिय नीति, उद्देश्य र प्राथमिकतासँग तालमेल हुने तथा प्रादेशिक आवश्यकता र प्राथमिकतासमेत सम्बोधन हुने गरी प्रदेश सरकारले वार्षिक बजेट तर्जुमा गर्नुपर्ने अवस्था रहेको छ । यस सम्बन्धमा नेपाल सरकारले आव २०८२÷८३ को लागि सङ्घीय संसद्मा पेस गरेको बजेटका उद्देश्य तथा प्राथमिकता र प्रदेश सरकारहरूले प्रदेश सभामा पेस गरेका बजेटका उद्देश्य निम्नानुसार रहेको पाइन्छ : सङ्घीय बजेटका उद्देश्य र प्राथमिकताहरू : क) उद्देश्यहरू : – उच्च, दिगो एवं फराकिलो आर्थिक वृद्धि हासिल गरी गरिबी निवारण गर्ने, – उद्यमशीलता विकास र सार्वजनिक तथा निजी लगानी विस्तार गरी रोजगारी सिर्जना गर्ने, – आधुनिक प्रविधिको प्रयोग बढाउँदै आर्थिक दक्षता वृद्धि गर्ने, – सामाजिक संरक्षण एवं विकासका माध्यमबाट सामाजिक न्याय कायम गर्ने र – गुणस्तरीय सार्वजनिक सेवा र सुशासन प्रवर्धन गर्ने । ख) प्राथमिकताहरू : – उद्यमशीलता, रोगारी, उत्पादन तथा उत्पादकत्व अभिवृद्धि, प्रतिफलयुक्त गुणस्तरीय भौतिक पूर्वाधारमा लगानी विस्तार, सामाजिक क्षेत्रमा गुणात्मक सुधार, – सन्तुलित विकास र सामाजिक सुरक्षाको सुनिश्चितता र नागरिकमैत्री सेवा, भ्रष्टाचार नियन्त्रण र शासकीय सुधार । प्रदेश सरकारको बजेटका उद्देश्यहरू : क) कोशी प्रदेश सरकार : – समग्र आर्थिक आधारको सबलीकरण गरी उच्च, दिगो र फराकिलो आर्थिक वृद्धि हासिल गर्ने, – सार्वजनिक–निजी साझेदारीको माध्यमबाट लगानी विस्तार गरी रोजगारीको अवसर सिर्जना र प्रदेशको समग्र आयमा वृद्धि गर्ने, – कृषि र उद्योग क्षेत्रमा उत्पादन र उत्पादकत्व वृद्धि गरी राष्ट्रिय पुँजीको निर्माण गर्ने, – भौगोलिक क्षेत्रको सन्तुलित एवं समन्यायिक विकास गर्ने, – हिमाली, पहाडी यथा ग्रामीण क्षेत्रमा शिक्षा, स्वास्थ्य, आवास, रोजगारी, खाद्यान्न र सामाजिक सुरक्षामा पहुँच अभिवृद्धि गरी बसाइँसराइ न्यूनीकरण गर्ने । ख) मधेश प्रदेश सरकार : मधेश प्रदेश सरकारले बजेटका उद्देश्यहरू छुट्टै उल्लेख गरेको देखिँदैन । बजेटका सिद्धान्त, उद्देश्य प्राथमिकता र प्रमुख नीतिहरू समग्रमा उल्लेख गरेको पाइन्छ । बजेटले देहायका विषयलाई जोड दिएको छ । – सङ्घीय सरकारप्रतिको परनिर्भरता घटाउन तथा मधेश प्रदेशको अर्थतन्त्रलाई आत्मनिर्भर, समृद्ध र सशक्त बनाउन उपलब्ध स्रोतसाधनको अधिकतम उपयोगमा बजेट केन्द्रित हुने, – कार्यान्वयनयोग्य, उच्च प्रतिफल र लाभ हुने योजना छनोट गरी प्रभावकारी कार्यान्वयन गर्ने, – प्राकृतिक स्रोतको दोहन न्यूनीकरण र जलवायु परिवर्तनका असर न्यूनीकरण गर्ने, – सार्वजनिक निजी साझेदारी र निजी क्षेत्रलाई प्रोत्साहन गरी प्रदेशभित्र रोजगारीका अवसर सिर्जना गर्ने, – तहगत सरकारबिच समन्वय कायम गरी विपत् जोखिम न्यूनीकरण तथा व्यवस्थापन गर्ने, – तहगत समन्वय गरी कार्यक्षेत्रमा दोहोरोपना हटाउँदै बजेट प्रणालीमा क्रमिक सुधार गर्ने, – सन्तुलित विकास र स्रोतसाधन वितरणमा समन्याय कायम गर्ने, – खाद्य सुरक्षा र कृषि उत्पादनमा आत्मनिर्भरता हासिल गर्ने, – दिगो विकास लक्ष्यको आन्तरिकीरण र स्थानीयकरण गर्ने, – सार्वजनिक प्रशासनलाई स्वच्छ र सक्षम बनाई सूचना प्रविधिको प्रयोगमार्फत सेवालाई सरल, मितव्ययी र सेवाग्राहीमैत्री बनाउने । ग) बागमती प्रदेश सरकार : – सहकार्य र साझेदारीमार्फत लगानी गरी उत्पादन र उत्पादकत्व अभिवृद्धि गर्ने, – आर्थिक तथा सामाजिक पूर्वाधारको क्षेत्रको विकासमार्फत् गरिबी न्यूनीकरण गर्ने, – उद्यमशीलता विकास र आधुनिक प्रविधिको उपयोग विस्तार गरी रोजगारीका अवसर सिर्जना गर्ने, – बजेट प्रणालीमा सुधार गरी सार्वजनिक खर्चको प्रभावकारिता कायम गर्ने, – सुशासन प्रवर्धनका लागि सार्वजनिक सेवा प्रवाहमा गुणस्तरीयता ल्याउने, घ) गण्डकी प्रदेश सरकार : – दिगो आर्थिक वृद्धिमार्फत रोजगारी र आय वृद्धि गर्नु, – गुणस्तरीय र आधुनिक पूर्वाधार विकास गर्नु, – आधुनिक प्रविधिमा दक्ष र उत्पादनशील मानव पुँजी निर्माण गर्नु, – सामाजिक न्याय र समुन्नति हासिल गर्नु, – गुणस्तरीय सार्वजनिक सेवा प्रवाहमार्फत सुशासन अभिवृद्धि गर्नु । ङ) लुम्बिनी प्रदेश सरकार : – उच्च, दिगो र फराकिलो आर्थिक वृद्धि हासिल गर्ने, – उत्पादन, उत्पादकत्व र रोजगारी वृद्धि गर्ने, – स्वस्थ र दक्ष मानव पुँजीको निर्माण गर्ने, – लगानीमैत्री वातावरण निर्माण गरी निजी क्षेत्रको लगानी वृद्धि गर्ने, – स्रोत र साधनलाई सन्तुलित र समन्यायिक ढङ्गले परिचालन गरी आर्थिक असमानता र गरिबी न्यूनीकरण गर्ने, र – गुणस्तरीय सार्वजनिक सेवा र सुशासन प्रवर्धन गर्ने । च) कर्णाली प्रदेश सरकार : – उत्पादन तथा उत्पादकत्व अभिवृद्धिमार्फत आय आर्जन वृद्धि गरी गरिबी न्यूनीकरण गर्ने, – दिगो र प्रतिफलमुखी भौतिक पूर्वाधार निर्माण गरी सघन आबद्धता कायम गर्ने, – पर्याप्त पूर्वाधार निर्माण र उपयुक्त प्रोत्साहन प्रदान गरी लगानी आकर्षण गर्ने, – गुणस्तरीय मानव पुँजी निर्माण, उपयोग र उद्यमशीलता विकासमार्फत रोजगारीका अवसर सिर्जना गर्ने, – गुणस्तरीय सार्वजनिक सेवा र सुशासन प्रवर्धन गर्ने । छ) सुदूरपश्चिम प्रदेश सरकार : – सार्वजनिक वित्त सन्तुलन, बजेट प्रणाली सुधार र राजश्व प्रणालीको सुदृढीकरण गरी वित्तीय अनुशासन कायम गर्नु, – सार्वजनिक–निजी–सहकारी साझेदारी र लगानीमैत्री वातावरणको सिर्जना गर्नु, – विकासमा समन्वय र सहकार्य कायम गर्नु, – कृषिको व्यवसायीकरण, पर्यटन क्षेत्रको विकास र विस्तारमार्फत रोजगारी सिर्जना, स्वरोजगार प्रवर्धन, गरिबी न्यूनीकरण गर्नु, – गुणस्तरीय शिक्षा र स्वास्थ्य सेवामार्फत दक्ष तथा स्वस्थ मानव पुँजी निर्माण गर्नु, – सामाजिक सांस्कृतिक रूपान्तरण, सामाजिक न्याय, समता र समावेशी विकास गर्नु, – गुणस्तरीय भौतिक पूर्वाधार विकास, डिजिटल पूर्वाधार र डिजिटल अर्थतन्त्र निर्माण गर्नु, – दिगो, जलवायु परिवर्तन अनुकूलन र विपत् प्रतिरोधी विकास गर्नु, – नागरिकमैत्री सेवा प्रवाह, भ्रष्टाचार न्यूनीकरण र सुशासन कायम गर्नु । – प्रदेश सरकारले प्रदेश सभामा पेस गरेको बजेटका उद्देश्य अध्ययन गर्दा देहायबमोजिम रहेको पाइन्छ । कोशी प्रदेशले हिमाल र पहाडबाट तराईतर्फ हुने बसाइँसराइ र ग्रामीण क्षेत्रबाट सहरी क्षेत्रतर्फ हुने बसाइँसराइलाई नियन्त्रण गर्न बजेटमार्फत शिक्षा, स्वास्थ्य, आवास, रोजगारी खाद्यान्न र सामाजिक सुरक्षामा नागरिकको पहुँच बढाउने विषयलाई जोड दिएको छ । जुन अन्य प्रदेशले स्पष्ट रूपमा उल्लेख गरेका छैनन् । अन्य प्रदेशभन्दा पृथक् कर्णाली प्रदेशले प्रदेशभित्रको सडक सञ्जाललगायतका भौतिक पूर्वाधारको न्यूनतालाई सम्बोधन गरी सघन आबद्धता कायम गर्न भौतिक पूर्वाधार निर्माणमा जोड दिएको पाइन्छ । सुदूरपश्चिम प्रदेशले सार्वजनिक वित्त सन्तुलन, बजेट प्रणाली सुधार, राजस्व प्रणाली सुदृढीकरण गरी वित्तीय अनुशासन कायम गर्न जोड दिएको छ । बागमती प्रदेशले बजेट प्रणालीमा सुधार गरी सार्वजनिक वित्तको प्रभावकारिता कायम गर्न जोड दिएको छ । जुन कुरा अन्य प्रदेशको बजेट उद्देश्यमा घोषणा गरेको पाइँदैन । प्राय सबै प्रदेशले उत्पादन र उत्पादकत्व अभिवृद्धि गरी रोजगारी सिर्जना, गरिबी न्यूनीकरण र आर्थिक वृद्धि गर्ने कुरामा जोड दिएका छन् । अधिकांश प्रदेशले मानव पुँजी निर्माणलाई बजेटको उद्देश्यको रूपमा उल्लेख गरेका छन् । अधिकांश प्रदेशले निजी लगानी आकर्षण गर्न जोड दिएका छन् । सुदूरपश्चिम प्रदेशले तीन खम्बे अर्थ नीतिबमोजिम सरकार, निजी क्षेत्र र सहकारी क्षेत्रको साझेदारी र लगानीमैत्री वातावरण निर्माणमा जोड दिएको छ । चालु सोह्रौँ योजनाको सोच तथा नेपाल सरकारको बजेट उद्देश्यसँग तालमेल हुने गरी अधिकांश प्रदेशले सुशासन प्रवर्धन र सार्वजनिक सेवा प्रवाह सुधारमा जोड दिएका छन् । अन्त्यमा तहगत सरकारका नीति, कार्यक्रम र बजेटबिचको तालमेलबाट नै मुलुकको अर्थतन्त्रमा देखा परेका समस्या सम्बोधन गर्न सकिन्छ । राष्ट्रिय नीति, उद्देश्य र प्राथमिकतालाई तिनै तहका सरकारले कार्यान्वयन गर्न सकेमा मात्र साझा गन्तव्यमा पुग्न सकिन्छ । नेपाल सरकार र प्रदेश सरकारको आव २०८२/८३ को बजेटका उद्देश्य र प्राथमिकता अध्ययन गर्दा सङ्घ र प्रदेशबिच बजेट तालमेलको अवस्था सन्तोषजनक रहेको देखिन्छ । आयोजना तथा कार्यक्रम तहमा देखापर्ने दोहोरपना न्यूनीकरण गर्न कार्यान्वयन चरणमा समेत ध्यान दिनु आवश्यक छ । २. वैयक्तिक गोपनीयतासम्बन्धी ऐन, २०७५ अनुसार वैयक्तिक सूचना भन्नाले कस्ता सूचनालाई जनाउँछ ? प्रस्ट पार्नुहोस् । – वैयक्तिक गोपनीयतासम्बन्धी ऐन, २०७५ बमोजिम वैयक्तिक सूचना भन्नाले कुनै पनि व्यक्तिसँग सम्बन्धित देहायका सूचनालाई जनाउँछ : – निजको जातजाति, जन्म, उत्पत्ति, धर्म, वर्ण वा वैवाहिक स्थिति, – निजको शिक्षा वा शैक्षिक उपाधि, – निजको ठेगाना, टेलिफोन वा विद्युतीयपत्र (इमेल) को ठेगाना, – निजको राहदानी, नागरिकताको प्रमाणपत्र, राष्ट्रिय परिचयपत्र नम्बर, सवारीचालक अनुमतिपत्र, मतदाता परिचयपत्र वा सार्वजनिक निकायबाट जारी भएका परिचयपत्रको विवरण, – वैयक्तिक सूचना उल्लेख गरी निजले कसैलाई पठाएको वा निजले प्राप्त गरेको पत्र, – निजको औलाको छाप, हस्तरेखा, आँखाको रेटिना, रगत समूह वा निजको अन्य वायोमेट्रिक सूचना, – निजको आपराधिक पृष्ठभूमि वा निजले फौजदारी कसुरमा सजाय पाएको वा कसुर भुक्तान गरेको विवरण, कुनै निर्णय प्रक्रियामा पेसागत वा विशेषज्ञ राय दिने व्यक्तिले त्यस्तो प्रक्रियामा के, कस्तो राय वा धारणा व्यक्त गरेको थियो भन्ने विषय । अन्त्यमा नेपालको संविधानले व्यक्तिको गोपनीयताको हकलाई मौलिक हकको रूपमा उल्लेख गरेको सन्दर्भमा व्यक्तिको गोपनीयताको हकको प्रचलन गराउने मुख्य दायित्व राज्यसँग रहन्छ । त्यसैले राज्यका निकाय व्यक्तिको गोपनीयताको हक कार्यान्वयनमा संवेदनशील बन्नु पर्छ । ३. अन्तःशुल्क इजाजतपत्रको निलम्बन र रद्द सम्बन्धमा अन्तःशुल्क ऐनमा भएको व्यवस्था लेख्नुहोस् । अन्तःशुल्क लाग्ने वस्तु तथा सेवासम्बन्धी कारोबार सुरु गर्नुपूर्व सो कारोबार गर्नका लागि लिइने अनुमतिपत्रलाई अन्तःशुल्क इजाजतपत्र भनिन्छ । अन्तःशुल्क ऐन, २०५८ मा व्यवस्था भएबमोजिम अन्तःशुल्क इजाजतपत्रलाई स्थगन, निलम्बन वा रद्द गर्न सकिन्छ । इजाजतपत्रको निलम्बन र रद्द हुने सम्बन्धमा ऐनमा देहायका विषय उल्लेख गरिएको छ । क) इजाजतपत्र निलम्बन : अन्तःशुल्क लाग्ने मदिरा, चुरोट वा सूर्तीजन्य वस्तुको उत्पादन गर्ने इजाजतपत्रवालाले आफूले उत्पादन गरेको त्यस्तो वस्तुमा अन्तःशुल्क टिकट नलगाई त्यस्तो वस्तुको उत्पादन, निष्कासन वा बिक्री वितरण गरेमा वा त्यस्तो वस्तुमा नक्कली वा प्रयोग भएको टिकट पुनः प्रयोग गरी त्यस्तो वस्तुको उत्पादन, निष्कासन वा बिक्री वितरण गरेमा वा त्यस्तो वस्तुको उत्पादनका लागि आवश्यक कच्चा पदार्थको अभिलेख नदेखाई उत्पादन र भण्डारण गरी अन्तःशुल्क छलेको कुरा प्रारम्भिक अनुसन्धानबाट देखिएमा अन्तःशुल्क अधिकृतले त्यस्तो इजाजतपत्रवालाको इजाजतपत्र तीन महिनासम्म निलम्बन गर्न सक्ने व्यवस्था रहेको छ । इजाजतपत्र निलम्बन भएको अवधिभर इजाजतपत्रवालाले आफूले उत्पादन गरी आएको वस्तु उत्पादन, बिक्री वा निष्कासन गर्न पाउँदैन । कसैले यसबमोजिम कार्य गरेको प्रमाणित भएमा सो कार्यलाई ऐनबमोजिमको कसुर गरेको मानिन्छ । ख) अन्तःशुल्क इजाजतपत्र रद्द गर्न सक्ने अवस्था : – इजाजतपत्रमा तोकिएका सर्त तथा बन्देज उल्लङ्घन भएको पाइएमा, – सार्वजनिक हित विपरीत हुने देखिएमा, – अन्तःशुल्क नतिरेमा, – इजाजतपत्रवाला संस्था विघटन भएमा वा इजाजतपत्रवालाले आफ्नो इजाजतपत्र रद्द गर्न निवेदन दिएमा, – तोकिएबमोजिम इजाजतपत्र नवीकरण नगरेमा । अन्त्यमा अन्तःशुल्क इजाजतपत्र लिनु भनेको कारोबारलाई अन्तःशुल्कमा दर्ता गरेको भन्ने पनि बुझिन्छ । अन्तःशुल्क लाग्ने वस्तु तथा सेवाको कारोबार गर्ने व्यक्तिले त्यस्ता वस्तु तथा सेवाको उत्पादन, पैठारी, खरिद, बिव्रmी, सञ्चय, निकासी तथा सेवा प्रदान गर्ने जस्ता कारोबार अन्तःशुल्क इजाजतपत्र लिएर मात्र गर्नु पर्छ । ४. बालअधिकार भनेको के हो ? बालअधिकारसम्बन्धी महासन्धिबमोजिम बालअधिकारका चार आधारभूत सिद्धान्त उल्लेख गर्नुहोस् । बालबालिका भन्नाले १८ वर्ष उमेर नपुगेका व्यक्तिलाई जनाउँछ । यिनै बालबालिकालाई प्राप्त हुने विशेष अधिकारलाई बालअधिकार भनिन्छ । गर्भदेखि बालक रहुन्जेलसम्म उपभोग गर्न पाउने सम्पूर्ण अधिकार बालअधिकार अन्तर्गत पर्छन् । बालअधिकार मानव अधिकारको एक अंश हो । बालबालिका संसारको जुनसुकै ठाउँमा जन्मे वा हुर्के पनि उनीहरूले माया, ममता, संरक्षण, स्वस्थ वातावरण, उचित पोषण, शिक्षा र विकासका अवसर जस्ता आधारभूत आवश्यकता उपभोग गर्न पाउनु बालबालिकाको नैसर्गिक अधिकार हो । नेपालको संविधानको धारा ३९ मा बालबालिकाको हकलाई मौलिक हकको रूपमा उल्लेख गरिएको छ । बालबालिका सम्बन्धी ऐन, २०७५ ले बालबालिकाका अधिकारलाई विस्तृतमा उल्लेख गरी प्रचलनका लागि आवश्यक व्यवस्था गरेको छ । नेपालले बालअधिकारसम्बन्धी महासन्धिलाई अनुमोदन गरी सोबाट सिर्जित दायित्व निर्वाह गर्दै आएको छ । बालअधिकारसम्बन्धी महासन्धिमा उल्लिखित बालअधिकारका धारालाई सरल तरिकाले बुझ्न निम्न चार समूहमा विभाजन गरी अध्ययन गर्न सकिन्छ : क) बाँच्न पाउने अधिकार, ख) संरक्षणको अधिकार, ग) विकासको अधिकार र घ) सहभागिताको अधिकार । बालअधिकारसम्बन्धी महासन्धिका चार आधारभूत सिद्धान्त अन्तर्गत निम्न विषय पर्छन् : क) भेदभावरहितता, ख) बालबालिकाको सर्वोत्तम हित, ग) दीर्घजीवन र विकास, घ) बालबालिकाका विचार र भावनाको कदर । अन्त्यमा बालबालिका परिवारको खुसी मात्र नभई मुलुकको भविष्यका कर्णधारसमेत हुन् । मुलुकको भविष्य नै वर्तमानमा बालबालिकाप्रति सरकारको प्राथमिकता र दृष्टिकोणमा निर्भर गर्छ । नेपालको संविधान, प्रचलित कानुन र अन्तराष्ट्रिय प्रतिबद्धतासमेतका आधारमा बालबालिकाप्रतिको राज्यको दायित्व पूरा गर्न सरकार र सरकारी निकाय सदैव क्रियाशील हुनु पर्छ । प्रस्तुतकर्ता : अर्जुन शर्मा """
युवा भ्रमित भएमा परिवर्तन र अग्रगमनले गति लिँदैन : प्रधानमन्त्री,"""ललितपुर, असार ९ गते । प्रधानमन्त्री एवं नेकपा (एमाले) का अध्यक्ष केपी शर्मा ओलीले युवाहरू भ्रमित भएमा परिवर्तन र अग्रगमनको गति सुस्त हुने बताउनुभएको छ । राष्ट्रिय युवा सङ्घ नेपालको केन्द्रीय कमिटीको दोस्रो पूर्ण बैठकलाई आज सम्बोधन गर्दै प्रधानमन्त्री ओलीले युवाहरूले व्यक्तिको नभई सही विचार र नेतृत्वको पक्षपोषणमा लाग्नुपर्नेमा जोड दिनुभएको हो । “अहिले युवा सङ्घको काँधमा असाधारण जिम्मेवारी रहेको छ । आगामी स्थानीय तहको निर्वाचनसम्म यस कमिटीको नेतृत्व रहन्छ । सङ्घको नेतृत्वले आफ्नो कार्यकालका लागि सिङ्गो योजना बनाओस् । नयाँ इतिहास कायम राखोस् । असाधारण सक्रियताका साथ काम गरोस् ।” अध्यक्ष ओलीले भन्नुभयो, “यसले सामाजिक न्याय, राष्ट्रिय हित, रक्षा, सुशासन र वैज्ञानिक दृष्टिकोणजस्ता एमालेका नीतिप्रतिको प्रतिबद्ध सङ्गठनका रूपमा उभ्याओस् । वैचारिक हिसाबले स्पष्ट र साङ्गठनिक हिसाबले सुदृढ तथा आवश्यकता परेका बेला देश र पार्टीका पक्षमा जुझारु रूपमा आन्दोलन गर्न सक्ने योजना होस् । विपक्षीहरूले फैलाएका भ्रमपूर्ण प्रचारको खण्डन गरोस् । सही बाटोका पछि लागोस् । व्यक्तिका पछि होइन ।” अध्यक्ष ओलीले सही ढङ्गले नेतृत्व गर्न सक्ने व्यक्तिप्रति युवाहरू असहिष्णु हुनु हुँदैन भन्दै इनोभेटिभ तरिकाले गर्ने खोजका कामहरू विश्वमा युवाहरूले नै गरेकाले आफ्नो क्षेत्रमा दक्षता हासिल र नयाँ उपलब्धि हासिल गर्न अग्रसर हुन आव्हान गर्नुभयो । “युवाहरू सही बाटोमा अघि बढेमा देश सही बाटोमा अघि बढ्छ । युवाहरूलाई भ्रममा पार्न वा शिथिल पार्ने काम भएमा परिवर्तन र अग्रगमन सुस्त गतिमा अगाडि बढ्न पुग्छन् । युवाहरूलाई उद्यमशीलतातर्फ कसरी अगाडि बढाउने भन्नेमा हामी लाग्नुपर्छ ।”, उहाँले भन्नुभयो, “उही नेता कहिले कहिले आवश्यकताले दोहोरिन्छ । कहिले एक पटकमै उसको परीक्षणबाट असफल हुन्छ । हामीले पार्टीमा ठिक नेतृत्व नपाउँदा आन्दोलन रुमलियो । जनताको बहुदलीय जनवाद (जबज) पारित भएपछि पनि तत्काल सही नेतृत्व पाएनौँ । जब सही नेतृत्व पायौँ, त्यसपछि पार्टीलाई सुस्पष्ट र मजबुत बनाएर अघि बढ्यौँ ।” आफूहरूलाई सिद्ध्याउँछौँ भनेर प्रतिक्रियावादीहरू लागे पनि आफूहरू मजबुत हुन सक्नुमा सही विचार र सही नेतृत्व भएकाले पार्टी एकीकरण गरेर नेकपा बनाएको तर पार्टीमा विभाजन गराइएकाले फेरि पार्टीलाई जस्ताको तस्तै बनाएर अघि बढेको त्यो सामर्थ्य [रिजिलेन्स] एमालेसँग भएको स्पष्ट गर्नुभयो । “अहिले अर्थबिनाको युवा युवा भनेर उचाल्ने प्रवृत्ति छ । जहाँ पनि युवा मात्रै भनेर हुँदैन । कुन तहसम्म कसरी युवाले के गर्छ भन्ने कुरा महत्त्वपूर्ण हुन्छ । दक्षता, सीप र अनुभव आदि कुराहरू चाहिन्छ ।”, अध्यक्ष ओलीले भन्नुभयो, “कुनै पनि व्यक्तिभित्र घमन्ड पसेपछि ऊ बिग्रने बाटोमा जान्छ । हाम्रा युवाहरू दम्भी, घमन्डी हुने छैनन् । क्षमतावान् विनयी र शालीन हुने छन् । गुन्डा हुने छैनन्, बलवान हुने छन् । कसैले गालामा पिट्न आएमा ओम शान्ति... भनेर चाहिँ बस्दैनन् । त्यस कारण युवा सङ्घले अन्याय सहँदैन र अन्याय गर्दैन भन्ने बुझाउन सक्नुपर्छ । युवा सङ्घ जनताको स्वाभिमानको मजबुत किल्ला भएकाले यसलाई कसैले भत्काउन नसक्ने स्पष्ट गर्दै प्रधानमन्त्री ओलीले युवा सङ्घ समग्र सामाजिक क्रियाकलाप, जागरण र देशभक्तिपूर्ण भावको नायक हो भन्नुभयो । """
ग्वार्को ‘ओभर पास’ प्रधानमन्त्री ओलीद्वारा उद्घाटन (फोटो फिचर),"""काठमाडौँ, असार ६ गते । ललितपुरको ग्वार्को चोकमा ‘ओभर पास’ आज प्रधानमन्त्री केपी शर्मा ओलीले उद्घाटन गर्नुभएको छ । उद्घाटनसँगै सञ्चालनमा आएको ओभरपासका कारण  काठमाडौँ उपत्यकाको निकै व्यस्त सडक चक्रपथको जाम कम हुने विश्वास गरिएको छ । चक्रपथमा हुने गरेको सवारी आवागमनको अत्यधिक चाप व्यवस्थापन गर्न सरकारले ग्वार्कोमा ओभर पास निर्माण गरेको हो । चक्रपथको सातदोबाटो–कोटेश्वर सडक खण्ड र मंगलबजार-इमाडोल-लुभूमा कुद्ने सवारीलाई सुरक्षित, सहज तथा व्यवस्थित भएको छ । अब चक्रपथको गाडी नरोकी सिधै ओभर पासमाथिबाट गुड्नेछ । मंगलबजारदेखि इमाडोल वा इमाडोलतर्फबाट मंगलबजारतर्फ जाने सवारी भने पुलमुनिबाट जानेछन् । भौतिक पूर्वाधार तथा यातायात मन्त्रालय, सडक विभागअन्तर्गत गुणस्तर अनुसन्धान तथा विकास केन्द्रले काठमाडौँ उपत्यकामा निर्माण सम्पन्न बहुप्रतिक्षित ग्वार्को ओभरपास परियोजना निर्माणको प्रक्रिया अगाडि बढाएको थियो । दुई वर्षभित्र सक्ने गरी २०७८ साल फागुन १२ गते आशिष्–समानान्तर रेलिगेर जेभी निर्माण व्यवसायी कम्पनीसँग ओभर पास ठेक्का सम्झौता भएको थियो ।  """
"सत्तापक्ष र प्रतिपक्षको आँखाले होइन, सुशासन व्यवहारमा प्रकट हुनुपर्छ : नेता बाँस्कोटा","""काठमाडौँ, जेठ २७  गते ।  नेपाल कम्युनिष्ट पार्टी (एमाले)का पोलिटब्यूरो सदस्य तथा पूर्वमन्त्री गोकुलप्रसाद बास्कोटाले नेपाली राजनीतिमा हक्की र खरो स्वभाव तथा स्पष्ट वक्ताको बेग्लै परिचय बनाउनुभएको छ । पत्रकारिताकै पृष्ठभूमि रहेका उहाँ प्रतिनिधिसभाका गएका दुवै निर्वाचनमा आफ्ना प्रतिस्पर्धीलाई भारी मतले हराउँदै विजयी हुनुभएको थियो । नेपालको संसदीय अभ्यास, संविधान संशोधन, सङ्घीयता, विकास निर्माण, युवाको विदेश पलायन, भ्रष्टाचार न्यूनीकरण, सुशासन प्रवर्धनलगायत समसामयिक विषयमा राससका प्रमुख समाचारदाता नारायण न्यौपानेले लिएको अन्तर्वार्ताको सम्पादित अंश : माननीयज्यू, अहिले केमा व्यस्त हुनुहुन्छ ? अहिले संसदमा बजेट अधिवेशन चलिराखेको छ । हाम्रो व्यस्तताको एउटा नियमितता छ भने अर्को आकस्मिक छ । नियमितताभित्र नियमित संसदीय काम कारबाही र राजनीतिक दलहरूसँग सम्बन्धित काम गर्छौं । मतदाता र नीति निर्माता भेट्छौँ । आकस्मिक रूपमा नसोचेका कुरा पर्छ  । जस्तो अहिले सदन निरन्तर चल्नुपर्नेमा अवरोध भइराखेको छ । त्यस सम्बन्धित विषय, बजेट निर्माण र आफ्ना निर्वाचन क्षेत्रका जनताको आवाज उठाउने काम भइरहेको छ । मुलुकको संसदीय अभ्यासलाई कसरी हेर्नुभएको छ र कसरी जानु पर्थ्याे भन्ने लाग्छ ? यसमा विश्लेषनात्मक पाटो जरुरत पर्दछ । हामीले तीनवटा राजनीतिक अभ्यास गर्‍यौँ । एउटा जहानियाँ राणा शासन, अर्को वंशको तन्त्र अर्थात् निरङ्कुशताभित्रको एक दलीय व्यवस्था र अहिले रोजेको हामीले लोकतन्त्र र गणतन्त्र छ । लोकतन्त्रको प्राप्तिपछि तत्कालीन सात राजनीतिक दल र सशस्त्र विद्रोहमा रहेको माओवादीले मुलुकलाई नयाँ प्रस्थान दिने कोसिस ग¥यौँ । राजनीतिक अभ्यासमा व्यवस्थाका हिसाबले यो राम्रो रह्यो तर यसका कैयन् चीजहरू अभ्यासले परिस्कृत हुनुपर्नेमा हामी ठाउँमा–ठाउँमा चुकियो । हामीले संसदीय अभ्यासमा सत्तापक्ष र प्रतिपक्षको आँखाले मात्र हरेक घटनालाई हेर्न कुरा दुःखद लाग्छ । मुलुकलाई आवश्यकता र जनताको चाहना, विश्व परिस्थिति र त्यससँगै दौडिनुपर्ने कुरातर्फ हाम्रो संसदीय अभ्यासले ध्यान पुर्‍याएको लाग्दैन । जसका निम्ति हामीले अझै केही समय पर्खिनुपर्छ । वा केही हण्डर र ठक्कर खाँदै अगाडि बढ्नुपर्छ । नेपालका अभ्यास गरिरहेको परराष्ट्र नीति र समाजवादसम्बन्धी अर्थ व्यवस्थालाई कसरी  हेर्नुभएको छ ? अघिल्लो प्रश्नकै निरन्तरता भित्र यसलाई हेर्न सकिन्छ । हामीले राजनीतिक परिवर्तनलाई विचार, सङ्गठन, अभिव्यक्ति, फ्री प्रेसलाई मात्रै डेमोक्रेसीको बोर्डर फ्रेमवर्कलाई मात्र हेर्न हुँदैन थियो । सँगसँगै अब मुलुकको सामाजिक तथा आर्थिक रूपान्तरणतर्फ कता जाने भन्नेमा न्यूनतम राष्ट्रिय लक्ष्य निर्धारित हुनुपथ्र्यो, जहाँ मतभिन्नता होइन एकरूपता चाहिन्छ । मुलुकले विकासमा फड्को मार्नुपर्छ । त्यो समयको गतिलाई लिड गर्ने पनि क्षमता विकास गर्नुपर्छ । तर, मलाई लाग्दैन कि नेपालले तत्कालै विश्व समयको प्रगतिलाई लिड गर्न सक्छ १ तर हामी छुट्नु चाहिँ भएन । सँगसँगै कम्तीमा यात्रामा हुनुपर्थ्याे भन्ने हो । यसमा राजनीतिक दल चुकेका छन् । किनभने हाम्रो परराष्ट्र नीतिमा एकरूपता छैन । सरकार नै पिच्छे फरक छ । जुन कुरा अत्यन्त घातक र गलत छ । जनतामा नेपालको राजनीतिक प्रणालीले मार्गदर्शन गर्दै त्यही आधारमा चल्छ भन्ने मान्यता रहेन । हिजोजस्तै आज पनि दिल्ली, मस्को, बेइजिङ, वासिङटन र लन्डनको मानसिकता जीवित रहनाको कारण के हो रु  त्यसलाई पन्छाउन पथ्र्यो । त्यो उठ्नै नसक्ने गरी समाप्त गरिदिनुपथ्र्यो । यहाँ जे कुरा हुन्छ, नेपाली जनमत, राजनीतिक दलको स्वाभाविक अभ्यासबाट भएका हुन् भन्ने बुझाइ स्थापित हुनुपथ्र्यो । त्यो परराष्ट्र नीतिमा एकरुपता नहुनाको परिणती हो । परराष्ट्र नीतिका कुरा गर्दा खाली पञ्चशीलको एउटा फ्रेमवर्क मात्र छ । कतै न कतै भन्ने खाले कुरा अनुभूतिको माध्यम बनिराखेको छ । त्यो सत्यमा, अनुभूतिमा र आशङ्कामा कति आधारित छ रु त्यसलाई हटाउन गर्न सकेनौँ । अर्कातर्फ हामी सबैले समाजवाद भन्यौँ । तर, समाजवादको ढाँचा कस्तो हुने र केमा न्यूनतम सहमति गर्ने भन्नुको साटो सामाजिक सुरक्षामै अल्झिन्छौँ । सामान्य वृद्ध भत्ताका सन्दर्भमा समेत ६८ र ७० वर्षको उमेर हदमा अल्मलियौँ । स्वास्थ्य बिमामा फरक–फरक मान्यता छन् । शिक्षा र स्वास्थ्य राज्य र निजी क्षेत्रको दायित्व कति भनेर हेर्नपर्नेमा त्यो भएन । उद्योगमा समाजवाद अनि स्वास्थ्यमा पुँजीवाद खोजियो भने समाजवाद अपूर्ण हुन्छ । उत्पादनको क्षेत्रलाई बरु निजीतर्फ बढ्ता जोड दिनुपर्छ । केही चीजमा राज्यले समान न्याय, समान पहँुच, समान अवसर र समान भूमिका दिनुपर्ने हुन्छ । त्यहाँ समाजवाद झल्किनु पर्छ । त्यसमा राजनीतिक दलबिच मतभिन्नता छ । वर्तमान सरकार गठनको पृष्ठभूमिसँगै चर्चामा रहेको संविधान संशोधनको पाटोलाई कसरी हेर्नुभएको छ ? हामीले समावेशिता नेपालको अनिवार्य सर्त हो भनेका छौँ, तर समानुपातिक के हो ? त्यसको मोडालिटी कस्तो हुनुपर्ने राजनीतिक प्रणाली जुन अवलम्बन गरिन्छ त्यसअनुरूप पार्टीहरुको आन्तरिक राजनीतिक प्रणाली अवलम्बन गरिनु पर्दछ । त्यहाँ फरकपन देखिन्छ । निर्वाचन आयोगमा खाली वार्षिक आयव्ययको प्रतिवेदन बुझाउने वा महाधिवेशन गर्ने मात्रै कुराले गणतन्त्र बलियो हुँदैन ।  पार्टीभित्रको आन्तरिक लोकतन्त्रको असल अभ्यास हुनुपर्छ । त्यसमा चुकेका छौँ । समानुपातिक जनताले छानेको भन्दा नेतृत्वको रोजाइमा परेको, खल्तीबाट झिकिएको भने आम बुझाइ छ । आरोप होइन है ।  नयाँ परिष्कृत ढङ्गले जान नसक्दा अस्थिरता आएको पक्षलाई मनन गरिनुपर्छ । हामीले अहिले रोजेको निर्वाचन प्रणालीले कसैलाई बहुमत दिन्न । १३८ सिट नआई बहुमत हुँदैन, त्यो पुग्न कठिन छ । अर्कातर्फ दलहरुबीच सहकार्यको संस्कृति अवलम्बन गर्न नसक्नुका कारण घोषणापत्र फरक छन् । न्यूनतम साझा राज्यका मुद्दा कसैले बोकेका छैनौँ । सबैले आफ्नो सर्वोच्चताका कुरा बोकेका छाैँ । पार्टीका विचारधारा, गन्तव्य र राजनीतिक मान्यता र दार्शनिक हिसाबले हुन सक्दछ । यद्यपि, कैयौँ चीजहरू भने दर्शनभन्दा बाहिर हुन्छ । परराष्ट्र नीतिमा राजनीतिक दल विशेषकोे विचारधाराको के अर्थ हुन्छ ? त्यहाँ उदार पुँजीवाद, नव उदारवाद र वामपन्थीले भन्ने गरेको समाजवाद भिन्नता हुन्छ ? परराष्ट्र नीति एउटै हुनुपर्छ । त्यहाँ कुनै वाद र विचार भन्ने नै व्यक्त हुँदैन । त्यसमा अलि सोच्नुपर्ने हुन्छ । अर्कातर्फ हामीले संरचना धेरै बनायौँ कि भन्ने छ । एउटा समावेशी आयोग भए पुग्नेमा १२ वटा आयोग किन चाहियो । त्यसैमा ५० प्रतिशत महिलासहित सबै जाति र समुदायको प्रतिनिधित्व गराइदिए भैगयो । राज्यको स्रोत कहाँ प्रयोग गर्ने ? सङ्गठनात्मक कि उत्पादनका संरचना निर्माणमा भन्ने स्पष्ट नीति छैन । गरिबीमा लोकतन्त्र दूषित हुन्छ, त्यसैले हामीलाई समृद्धि चाहिएको छ ।  हाम्रा प्रदेशकै सङ्ख्याबारे अनेक मान्यता छन् । यसमा म अलि फरक मत राख्छु । दुई तहको सङ्घीयता भए हुन्छ कि हुँदैन ? सेवा प्रवाह दिने आँगनको र परराष्ट्रदेखि सम्पूर्ण राजनीतिक नीति निर्माण गर्नेमाथि सरकार भएपछि अरू किन चाहियो भन्ने प्रश्न पनि उठ्या छ । ती पनि जनताबाटै उठ्या प्रश्न हुन् बाहिरबाट लादिइएका होइन । पालिका सङ्ख्या र उस्तै प्रकृतिका संस्था कति राख्ने भन्नेमा स्पष्ट हुन जरुरी छ । राजनीतिक सङ्क्रमणकालीनको अवस्थामा विगतमा जनताका असीमित चाहनालाई संविधानमै समेट्ने कोसिस गर्‍यौँ । जनभावनालाई निरन्तर प्रतिनिधित्व गर्नेतर्फ सोचिएन । त्यसले पनि केही समस्या निम्त्यायो भन्ने लाग्छ । लोकतन्त्रमा निर्वाचनको विकल्प नभए पनि स्थिरताका लागि अभ्यासमा देखिएका कमजोरी सच्याउन निर्वाचन प्रणालीमा सुधारको खाँचो छ । समानुपातिकको ठाउँमा ३३ प्रतिशत महिलालाई प्रत्यक्षमै स्थान सुरक्षित गर्दै केही जातीय समुदायको प्रतिनिधित्व राष्ट्रियसभामा गराउन सकिन्छ । प्रतिनिधित्व हुन नसक्ने समुदायको आवश्यकता र चाहनाको आवाजलाई राष्ट्रिय मत बनाएर बुलन्द गर्न सकिन्छ । सङ्घीयताको सौन्दर्य भनेको प्रदेश हो, प्रदेश हटाएर कसरी त्यो अभ्यास गर्न सकिएला र ? हामीलाई आफूले बोकेको भारीले आफैँलाई नथिचोस् । थेग्न पनि सक्नुपर्यो नि त ! म सङ्घीयताको विरोधी हैन । गणतन्त्र सर्वेसर्वा हो । सङ्घीयता त प्रणालीभित्रकोे एउटा विषय हो । गणतन्त्र उद्देश्य र गन्तव्य हो । उदाहरणका लागि मानिसको मुख्य सपना घर बनाउनेछ । घरमा कोठा, झ्याल र भर्‍याङ जता फर्काए नि हुन्छ । त्यसैगरी, गणतन्त्र चाहिँ राज्यकै गन्तव्य हो । बाँकी  कोठामा के गर्ने, कुन रङ्ग लगाउने, कस्तो सजावट गर्ने भन्ने विषय आर्थिक क्षमतामा भर पर्छ । यो पनि त्यस्तै विषय हो । हामीले सोच्नुपर्ने सुशासन हो । भोट त  जसले बढी ल्याउँछ उसैले जित्छ नि । पढेकै मानिस विद्वान हुनुपर्छ भन्ने छैन । प्रदेशले बनाएका शैक्षिक कानुन कता छन् ? प्रदेश नै पिच्छे फरक कानुन बनाइएको छ, यो के गर्‍या ।  नियन्त्रण र सन्तुलनमा विवेक देखिन्न । यसबाट अराजकता हुन्छ । ‘मोनिटरिङ सिस्टम’ सहितको चुस्त दुरुस्त  हुनुपर्छ । सङ्घीताको दुईटा मान्यता छन् । एउटा जन्मजात  मिलेका र बाहिरबाट पछि आएर मिलेका राज्य, अर्को भनेको ठुला देश जहाँ विशाल भूगोल र जनसङ्ख्या छ । हाम्रो जस्तो सानो देशमा तहगत संरचना धेरै नभए पनि हुन्छ । के फरक छ पहिलाका पाँच विकास क्षेत्र र अहिलेका सात प्रदेशमा ? अहिलेसम्म कानुन बन्न नसक्नुमा केही जटिलता छ ।  छलफलको पोको निस्केपछि यसबारे थप धारणा राख्छु । नेपाल कम्युनिष्ट पार्टी (एमाले), नेपाली कांग्रेस र माओवादी परिवर्तनका संवाहक हुन्, तीन दल नमिलेसम्म देशले समृद्धिको गति लिन सक्दैन, उनीहरूका बिचमा किन हार्दिकता हुन सकेन भन्ने लाग्छ ? केही विषय पार्टी र सरकारभन्दा माथि हुन्छन् । त्यसको सीमा हामीले बुझ्न सकेनौँ वा चाहेनौँ वा प्रयोगमा ल्याएनौँ । समस्या त्यही नेर छ । विद्यमान चुनाव प्रणालीबाट चुनावमा कसैको पनि बहुमत आउँदैन, तर सबैलाई सरकार चाहिएको छ । प्रत्यक्ष निर्वाचन वा समग्रमा ठुलो दलले नेतृत्व गर्छ, अरू मिसिन सक्छन् भनी संविधानमै लेख्नुपर्छ । दस र सात सिटेलाई प्रधानमन्त्री बनाएर गएपछि नीति र जनमतको सम्मान हुन नसकेको हो । सबै दल मिल्ने हो भने एउटै बनाए भैगयो नि, तर त्यहाँ फेरि अर्को अटोक्रेसीको जन्म हुन्छ । राष्ट्रिय सहमतिका आधारमा न्यूनतम साझा अवधारणा बनाएर कम्तीमा १०–२० वर्ष काम गर्ने हो भने आर्थिक र परराष्ट्र नीति स्थिर हुन्छ । राष्ट्रका साझा विषयमा न्यूनतम सहमति नहुँदा सत्तामा हुँदा राम्रो बिम्ब देख्ने, प्रतिपक्षमा गएपछि खराब देख्ने दूषित मानसिकताद्वारा राजनीतिमा विषाक्त छ, त्यो अन्त्य गर्न प्रमुख दलले सत्तामा हुँदा सेवा प्रवाह र विपक्षमा रहँदा जनताको आवाजलाई मुखरित गर्नुपर्छ । लोकतान्त्रिक संसदीय व्यवस्थाले सत्ता र प्रतिपक्ष दुवै खोज्छ र स्वीकार गर्छ । हरेक सरकार बदलिँदा भ्रष्टाचार र सुशासनका कुरा उठाउने गरिए पनि भ्रष्टाचार मौलाइरहेको छ, यस्तो किन हुन पुग्यो ? एउटा साधारण उदाहरण मेलाम्ची परियोजना किसुनजीको कल्पना हो । सबै सरकारले त्यसलाई निरन्तरता दिए । कसको पालोमा शिलान्यास, सुरुङको ब्रेक थ्रू, पानी खसाल्यो, उद्घाटन भयो भन्ने कल्चरबाट हामी बाहिरिनु पर्छ । यसमा ठूला नेतामै रुपान्तरण आवश्यकता छ । नयाँ पुस्तालाई असल पाठ सिकाएर अभ्यस्त बनाउनुपर्छ । असल संस्कार हस्तान्तरण गर्न आफैँ अनुयायी भए के हुन्छ ? कतिपय विषय प्रणालीले नै काम गर्दिएको हुन्छ । उदाहरणका लागि भूकम्पले राससको भवन भत्किएपछि जुन सरकार भए पनि बनाउने व्यवस्था गर्दथ्यो, जमिन थियो नै, संयोग म सञ्चारमन्त्री हुँदा बजेट सुनिश्चिता भयो, तर यसको सबै श्रेय मैले नै लिनुपर्छ भन्ने होइन । सुशासन व्यवहारमा प्रकट हुनुपर्छ, आरोपमा मात्रै होइन । एउटा दल र मानिस विपक्षमा हुँदा फाइल खोलाैँ भन्छ,  सत्ता पक्षमा हुदा खोल्दैन । अर्कातर्फ हाम्रो नेपाली समाजमा कसैलाई अभियोग लाग्ना साथ राक्षसजस्तो ठान्छौँ । उठेको विषयको निरुपण आउन दिनुपर्छ । बदला र प्रदूषित राजनीतिबाट मुक्त हुनुपर्छ । भएका राम्रा कामको श्रेय सबैले लिनपर्छ । अहिले भइरहेको सदनको अवरोधप्रति तपाईंको धारणा के हो ? भ्रष्टाचारको विषय उठ्नासाथ संलग्न हो कि होइन ? संलग्नता कति होला ? त्यो पहिचान हुनुपर्यो  । यस्ता चीजहरु त आइरहन्छन्, हेर्नुस् यो घटनामा आधारित भएर कति विषय आउँछन्–जान्छन् । अहिले सदन अवरुद्ध गर्नुपर्ने कारण देखिँदैन । खुद अख्तियार नियमनकारी निकायले ‘छानबिन गर्दै छु है, हात हाल्या छु’ भन्छ भने अब अभियोजन गर्ने अधिकार संस्था त्यही हो । अनुसन्धान र अभियोजन दुइटै गर्छ उसले । प्रतिवेदन आउन्जेल त पर्खिदिनु पर्‍याे नि होइन र ? यहाँ हामीलाई धैर्यताको अभाव छ । बुझेको विषयलाई बुझ पचाएर प्रस्तुत हुनु हुँदैन । राजीनामा दिने नदिने स्वयं व्यक्तिमा भर पर्ने विषय हो । मेरो बारेमा मुद्दा उठ्दा मैले राजीनामा दिए ।  कसैलाई छोड्न मन लाग्दैन भने छोड्दैन नि त । आ–आफ्नो कुरा हुन्छ । तर उसले उन्मुक्ति पाउँछ कि पाउँदैन भन्ने विषय अख्तियारले हेरेपछि विश्वास गर्नुपर्छ । कानुनले कसैलाई पनि उन्मुक्ति दिँदैन । त्यही कारणले लोकतान्त्रिक गणतन्त्र छ । पञ्चायत, राजतन्त्र र हुकुमतन्त्र हैन नि ।  कानुनले जे भन्छ त्यही हुन्छ । अनुसन्धानको प्रक्रियाले जे निष्कर्ष आउँछ, त्यही हुन्छ । आरोप लागेलाई दया र मायाले बचाइदिने होइन । बजेट रोक्नु भनेको जनतालाई रोक्नु हो । यो फेल हुन्न । नेकपा (एमाले) र कांग्रेसमध्ये एउटा फ्याक्टरल हुन्न भने पो रोकिन्छ अन्यथा अघि बढ्छ । पास हुन्छ । आर्थिक मूल नीति र बजेट अब के परिवर्तन हुन्छ त ? युवा विदेश पलायन हुने क्रम बढिरहेकै देखिन्छ । देशभित्र पनि सरकारी निकाय र संयन्त्रप्रति आमनागरिकको विश्वास कमजोर बन्दै देखिन्छ, किन यस्तो भयो भन्ने लाग्छ ? हो, राज्यले नागरिकलाई अवसर छ भन्ने वातावरण दिनुपर्छ । राज्यका पनि कमजोरी छन् । तर, राज्य मात्र जिम्मेवार छ भन्न मिलेन । १२ कक्षा उत्तीर्ण हुने बित्तिकै विदेश पठाउने त अभिभावकहरू नै हुन् नि । यो व्यक्तिको स्वतन्त्रताको अधिकार हो । अध्ययन गर्न, घुम्न र रोजगारीका लागि अन्य देश जानु उसकोे अधिकार हो भने राज्यले उसलाई कसरी रोक्नु त ? पकै पनि प्रणालीमा पारदर्शिता चाहिन्छ । हाम्रो शिक्षाले रोजगारी सृजना गर्न सक्नुपर्यो । शिक्षाले गुणस्तरमा वृद्धि र मानसिकतामा सकारात्मक परिवर्तन ल्याउनुपर्छ ।  कुनै पनि देश आफ्नै जनताले बनाउने हो । अर्काले दिने त सहयोग हो । काँध त आफैँले थाप्ने हो । त्यसैले यसमा धेरै चिन्ता लिनु हुँदैन ।  परम्परागत उत्पादन प्रणाली र सम्बन्धहरूसँग रमाइरहेका बेला  राज्यले अनिवार्य दिनुपर्ने न्यूनतम विकासका पूर्वाधार सेवा उपलब्ध गराउन सकेन । शिक्षा, स्वास्थ्य, यातायात, खानेपानीलगायत अत्यावश्यक सेवाको अभावमा सुविधा खोज्दै सङ्घर्ष गर्नकै लागि पनि बसाइसराइ गर्न थालियो । गाउँबाट सदरमुकाम, सदरमुकामबाट काठमाडौँसम्म अवसरको खोजीमा सर्न थालियो । काठमाडौँबाट विकासको प्रक्रियाले अर्को सपना जाग्यो भने ऊ जान्छ नि त । यो निरन्तर चल्ने प्रक्रिया हो ।  मान्छे सन्तुष्ट हुने जात पनि होइन । त्यहाँ राज्य दोषी छैन । तर, कमजोरी पक्कै छन् । अहिले जागिर पाइएन भनेको सुन्छौँ तर, प्लम्बिङमा हाम्रो पैसा बाहिर गइरहेको छ ? त्यही काम अन्य देशबाट आएका कामदारले गरिरहेका छन् । आफ्नो घरको भर्‍याङ नपुछ्ने अर्काको शौचालय सफा गर्ने प्रवृत्ति छ । हामीले जस्तोसुकै श्रमलाई पनि सम्मान गर्ने संस्कृति विकास गर्नुपर्छ । विधायिकाको मुख्य जिम्मेवारी कानुन निर्माण हो, तर सदनमा उपस्थिति सङ्ख्या (कोरम) पुग्दैन, उत्ता  बजेटका लागि मन्त्रालयको कोठा भेटिनुहुन्छ, किन ? यो  व्यावहारिक जीवनको कुरा हो । निर्वाचनमा जनतासँग सडक, पुल, स्वास्थ्य संस्था र विद्यालय निर्माण गर्छु भनेर भोट प्राप्त गरेको छु । मलाई कानुन बनाउँछु भनेर मात्र भोट प्राप्त हुँदैन । सार्वजनिक सेवाका सम्पूर्ण क्षेत्रमा नेतृत्वकारी भूमिका खेल्छु भनेर भोट मागिन्छ । ठुलो कमजोरी हो । कोही पनि सांसदले कानुन राम्रो बनाउँछु भनेर त चुनाव जितेकै छैन । जनता झुक्याउने कुरा गरेर हुँदैन । प्रधानमन्त्री छान्ने, बजेट पास र फेल गर्नेमा दलीय ह्विप ठीक होला । कानुन बनाउने कुरामा ह्विप लगाउनु हुँदैन । ‘पोलिसी मेकिङ’मा पनि ह्विप लगाइदिएपछि सांसदको भूमिका के बाँकी ! अर्कोतर्फ सांसदसँग धेरै अपेक्षा गरेपछि लगानी पनि सोहीअनुसार हुनुपर्छ । हो, जनता पनि कानुन निर्माण र सुशासन दिइन्छभन्दा मत हाल्छन् त रु निर्वाचनको समयमा रेष्टुरेन्टबाट फोन गरेर सोध्छन के गर्नु हुन्छ भनेर तर, म त्यस्तालाई भोट हाल्नुहुन्छ भने धन्यवाद दिन्छु । हाल्न हुुन्न भने उहाँको अधिकार हो ।  सुविधाका कुरा गर्दा सांसद १० मिनेट बसेर सोच्नका लागि एउटा छुट्टै टेबल र कोठा छैन । स्वकीय सचिव कहाँ बस्ने, चौरमा गएर सुत्ने कि घाम तापेर बस्ने रु आगामी दिनमा यसको व्यवस्थापन गर्दै जानुपर्छ । सांसद सङ्ख्या कम होस् तर जवाफदेही बनाइनुपर्छ । जुम्ला, हुम्ला कालीकोट, डोल्पा, ताप्लेजुङ जस्ता विभिन्न ठाउँबाट आएका सांसदलाई आवासको व्यवस्था छैन, त्यो अव्यावहारिक पनि छ । बजेट आइसक्यो अझै योजना पर्या छैन भन्छन् । संसद्मा बजेटका विषयमा अब हुने छलफल दन्त बजान मात्रै हो भन्ने बुझ्दैनन् । पाना पल्टाएर योजना खोज्छ, हाल्या योजना  कार्यान्वयनमा लैजानलाई मङ्सिर पुस लाग्छ । यस प्रणालीमा पनि सुधार हुनुपर्छ । राज्य जिम्मेवार भएन, आफ्ना दुःख–कष्ट कसलाई सुनाऔँ भनी बसेका जनतालाई आशा प्रदान गर्ने तपाईंको सन्देश केही छ ? म हिरोइजमको खोजी गर्दिनँ । लास्टमा हिरो आउँछ भन्ने विश्वास पनि गर्दिनँ । समाज नै हिरो हो । सार्वजनिक सेवा प्रवाहमा नागरिकले भोग्दै आएका समस्या चिन्ताजनक छ । उदाहरणका लागि मालपोत र राष्ट्रिय परिचयपत्र डिजिटल हुन्छ भनिन्छ । तर त्यहाँ नागरिक लामो लाइन बस्न बाध्य छन् । ती कार्यालयमा सर्भर बिग्रियो भनेर सेवा दिन ढिलाइ भइरहेको हुन्छ ।  त्यहाँ ठेक्कामा काम हुन्छ । मेरै जिल्लामा पनि  सर्भर बिग्रिएको भन्छन्, अनि सेटिङमा काम हुन्छ । लौरो लिएर धर्ना कस्न मिलेन । फर्म भरेको तीन दिनभित्र उसको काम सम्पन्न हुनुपर्ने कानुन ल्याउनुपर्छ । सेवा उपलब्ध गराउने जिम्मेवारीमा रहेका अधिकारीहरूलाई बाध्यकारी व्यवस्था नगरेसम्म, यो सुधार हुनेवाला छैन । कामचोर प्रवृत्ति छ । यसबाट निमुखा मर्ने हो । बाघलाई कसैले बलि दिएको आजसम्म थाहा पाएको छैन । त्यो एउटा सामान्ती चेतबाट हामी अलग हुनु प¥यो । नागरिकलाई नागरिकका रूपमा हेर्नु पर्‍यो । उनीहरूले तिरेको करबाट कर्मचारी र नेताहरूले तलब बुझ्छन् । राज्यबाट नागरिकलाई उपलब्ध गराइने सेवासुविधालाई सर्वसुलभ र सहज तुल्याउन आवश्यक छ । जिब्रो चपाएर र मौका परस्त कुरा गर्ने खराब बानी सबैले त्याग्नुपर्छ । रासस """
स्वास्थ्य क्षेत्रमा  १२ हजार जनशक्ति थप्ने प्रक्रिया थालेका छौँ : स्वास्थ्य मन्त्री पौडेल,"""काठमाडौँ, असार ९ गते ।  स्वास्थ्य तथा जनसंख्या मन्त्री प्रदीप पौडेलले लामो समय पछि स्वास्थ्य क्षेत्रमा मन्त्री पौडेलले पाँच वर्षमा १२ हजार दक्ष जनशक्ति थप्ने  प्रक्रिया शुरु गरेको बताउनुभयो । व्यवस्थापिका संसदमा मन्त्रालयको बजेटबारे छलफलमा उठेका प्रश्नको जवाफ दिंदै मन्त्री पौडेलले पाँच वर्षमा १२ हजार दक्ष जनशक्ति थप्ने  गरी हरेक वर्ष २५ सय जनशक्ति थप्ने प्रक्रिया सुरु भएको जानकारी दिनुभयो । स्वास्थ्य जनशक्ति अभाव भए पनि दशकौँसम्म जनशक्ति थप गर्ने गरी स्वास्थ्य क्षेत्रको सङ्गठन तथा व्यवस्थापन सर्भेक्षण गरेर प्रकृया पूरा गरी मन्त्रिपरिषदमा पेश गर्ने गरी अन्तिम चरणमा रहेको उहाँले उल्लेख गर्नुभयो । मन्त्री पौडेलले यसको लागि नयाँ आर्थिक वर्षमा ९५ अर्ब ८१ करोड विनियोजन गरिएको बताउनुभयो । सातै प्रदेशमा विशिष्टिकृत सेवा बजेटमार्फत सघन जलनको उपचार, मुटु, मृगौला प्रत्यारोपण, क्यान्सर लगायतका विशिष्टकृत सेवाहरु सातै प्रदेशका एक एक संघीय अस्पताल तथा स्वास्थ्य विज्ञान प्रतिष्ठानबाट हुने गरी व्यवस्था गरिएको मन्त्री पौडेलले जानकारी दिनुभयो ।  यसका लागि नयाँ आर्थिक वर्षमा बजेट विनियोजन भएको छ । रोग लाग्न नदिन कार्यक्रम नयाँ बजेटमार्फत म स्वास्थ्य मेरो समुदाय स्वस्थका लागि ७३६ स्थानीयतहमा जनस्वास्थ्यका कार्यक्रमको प्रभावकारी सञ्चालनका लागि एक जनस्वास्थ्य अधिकृतको व्यवस्था, आयुर्वेद, योग ध्यान तथा परम्परागत चिकित्सा पद्दति मार्फत निरोगी नागरिक बनाउन नागरिक आरोग्य कार्यक्रमलाई सबै स्थानीयतहमा विस्तार तथा मानसिक स्वास्थ्य प्रवद्र्बनजस्ता निरोधात्मक कार्यक्रम कार्यान्वयन हुने उहाँले बताउनुभयो । पाठेघरको मुखको क्यान्सर, स्तन क्यान्सर  तथा प्रजनन रुग्णता सम्बन्धी स्वास्थ्य सेवा सबै स्थानीयतहमा लागू हुने गरि विनियोजन गरिएको  उहाँले बताउनुभयो । १४ वर्ष मूनीका बालबालिकालाई पाठेघरको मुखको क्यान्सर विरुद्ब एच पि भी खोप लगाउने व्यवस्था मिलाईएको मन्त्री पौडेलले उल्लेख गर्नुभयो । आधारभूत अस्पतालका लागि बजेट निर्माण सम्पन्न भएका आधारभूत अस्पतालको तीनै तहको सहकार्यमा संघ सरकारबाट चिकित्सक सहित औजार उपकरण उपलब्ध गराई श्रावण १ गते देखि सञ्चालनमा ल्याइने मन्त्री पौडेलले बताउनुभयो । उहाँले निर्माणाधीन आधारभूत अस्पतालको सम्पन्नता र निर्माण सुरु नभएका स्थानिय तहमा सुरुवात गर्न रणनैतिक स्थानको म्यापिङ्ग कार्य भैरहेको जानकारी जानकारी दिनुभयो । स्वास्थ्य बीमा बोर्डको सुधार स्वास्थ्य बीमा बोर्डको संगठन तथा व्यवस्थापन सर्वेक्षण प्रकृया अन्तिम चरणमा पुगेको भन्दै उहाँले प्रविधिमा स्तरोन्नति तथा सबै किसिमका सामाजिक स्वास्थ्य सुरक्षाका कार्यक्रम एकिकृत ढङ्गबाट बीमा मार्फत सञ्चालन गरिने बताउनुभयो।बिमित सेवाग्राहीलाई सबै किसिमका सुविधा थैली, सेवा प्रदायक अस्पतालमा स्वास्थ्य बीमाको शोधभर्ना, भुक्तानी बाँकी रहेको बक्यौता तत्काल फरफारक गरिने मन्त्री पौडेलले बताउनुभयो । स्वास्थ्य बीमालाई थप प्रभावकारी बनाउन सम्पूर्ण पक्षमा सुधार गरिनेछ।बीमासँग सम्बन्धित सम्पूर्ण कानूनी व्यवस्था लागू गरिने समेत मन्त्री पौडेलले बताउनुभयो । मधेशमा मृगौला उपचार केन्द्र, काठमाडौंमा न्यूरो उपचार केन्द्र संसदमा सम्बोधनका क्रममा स्वास्थ्य मन्त्री पौडेलले मधेश प्रदेशमा विशेष सुविधा सहितको मृगौला उपचार केन्द्र स्थापना गरिने मन्त्री पौडेलले बताउनुभयो। उहाँले काठमाडौमा सुविधासम्पन्न राष्ट्रिय न्युरो उपचार केन्द्र स्थापनाका लागि बजेटको व्यवस्था गरिएको समेत जानकारी दिनुभयो ।निर्माण सम्पन्न भक्तपुरस्थित छाती रोग अस्पताल र बुढानिलकण्ठस्थित राष्ट्रिय आयुर्वेद पञ्चकर्म तथा योगसेवा केन्द्र सञ्चालनका लागि बजेट विनियोजन गरिएको मन्त्री पौडेलले जानकारी दिनुभयो । ठूला संघीय अस्पतालको पूर्वाधारका लागि बजेट मन्त्री पौडेलले ठुला संघीय अस्पतालहरु कोशी अस्पताल, रामराजा प्रसाद सिंह स्वास्थ्य विज्ञान प्रतिष्ठान, नारायणी अस्पताल, राप्ती स्वास्थ्य विज्ञान प्रतिष्ठान, भेरी अस्पताल, मानसिक अस्पताल पाटन, पाटन स्वास्थ्य विज्ञान प्रतिष्ठान, संक्रामक तथा सरुवा रोग अस्पताल टेकु, पोखरा मा आयुर्वेद योग तथा प्राकृतिक चिकित्सा सहितको अस्पताल, नरदेवी आयुर्वेद अस्पताल पूर्वाधार निर्माणका लागि बजेट विनियोजन गरिएको जानकारी दिनुभयो ।यसैगरी, बीपी कोईराला मेमोरियल क्यान्सर अस्पतालमा क्यान्सर उपचारमा अत्यावश्यक साईक्लोट्रोन उत्पादन गर्ने गरी पिइटी स्क्यान सेवा सञ्चालन गर्न बहुवर्षीय योजनामा समावेश गरिएको मन्त्री पौडेलले उल्लेख गर्नुभयो । आगामी आ व मा औजार उपकरण जनशक्ति पूर्वाधार विकासमा थप उपलब्धि हासिल हुने भन्दै उनले संघीय अस्पतालहरुमा अत्यावश्यक औजार उपकरण उपलब्ध हुने गरी बजेट विनियोजन गरिएको जानकारी दिनुभयो । देशका विभिन्न स्थानमा निर्माणाधीन ट्रमा सेन्टर तथा संक्रामक एवं सरुवा रोग अस्पतालको निर्माण सम्पन्नता। साथै बीर, ट्रमा, कान्ति, प्रसूति अस्पतालको क्षमता अभिवृद्धिका लागि व्यवस्था मिलाईएको मन्त्री पौडेलले बताउनुभयो । ८ कडा रोगको उपचारमा थप सुविधा संसदमा बजेटबारे जानकारी गराउने क्रममा मन्त्री पौडेलले आठ कडा रोगको उपचारमा थप सुविधाको व्यवस्था मिलाईएको बताउनुभयो ।थारु समुदायमा आनुवंशिक रोगकोरुपमा देखा परिरहेको सिकलसेल एनिमियाका विरामीका लागि निःशुल्क औषधी र सहुलियतपूर्ण उपचारको व्यवस्था गरेको उहाँले बताउनुभयो । श्रमिकको स्वास्थ्य रक्षाका लागि पहल मन्त्री पौडेलले नेपाली श्रमिकको स्वास्थ्य रक्षाका पक्षमा रोजगारदातालाई जिम्मेवार बनाउन पहल थालेको बताउनुभयो । मन्त्री पौडेलका अनुसार यसका लागि द्बिपक्षीय श्रम सम्झौताम समावेश गर्न तथा आप्रवासी कामदारहरुको स्वास्थ्य सुरक्षालाई विश्वव्यापी मान्यता दिलाउन विश्व स्वास्थ्य संगठनसमक्ष रोजगारदाताको जिम्मेवारी सम्बन्धी नयाँ सिद्बान्त निर्माणका लागि औपचारिक प्रस्ताव लैजाने तयारी गरिएको छ । """
शान्तिधामको आकर्षण,"""काठमाडौँ, असार ९ गते । काठमाडौँको तारकेश्वर नगरपालिका–२ स्थित काभ्रेस्थलीमा अवस्थित शान्तिधाम धार्मिक तथा पर्यटकीय दृष्टिले उल्लेखनीय स्थलको रूपमा परिचित बन्दै गएको छ । हरियालीले ढाकिएको शान्त वातावरण, आध्यात्मिक ऊर्जा र प्राकृतिक सुन्दरताले भरिपूर्ण यो स्थलमा दैनिक श्रद्धालु एवं आन्तरिक पर्यटकको आगमन बढ्दो क्रममा छ। शान्तिधामलाई धार्मिक दृष्टिले महत्वपूर्ण मानिएको छ, जहाँ विभिन्न देवी–देवताको पूजा–आराधना गरिने मन्दिरहरू छन् । साथै, शान्त ध्यान तथा साधनाका लागि उपयुक्त स्थलका रूपमा समेत यसलाई चिनिँदै आएको छ। """
‘लोक सेवा युवाको भरोसा केन्द्र’,"""काठमाडौँ, असार २ गते । राष्ट्रपति रामचन्द्र पौडेलले राज्यका नीति निर्माण तहमा सबै वर्गको प्रतिनिधित्वले राष्ट्रिय एकतालाई मजबुत बनाउन योगदान पुग्ने बताउनुभएको छ । उहाँले लोकतान्त्रिक व्यवस्थाको मर्म र भावनालाई आत्मसात् गरी निजामती सेवामा समावेशी समूहमार्फत उम्मेदवार सिफारिस हुनु सकारात्मक पक्ष रहेको बताउनुभयो । लोक सेवा आयोगको हीरक महोत्सवका अवसरमा काठमाडौँमा आयोजित समारोहमा राष्ट्रपति पौडेलले नेपालमा निजामती सेवामा समावेशी रूपले कर्मचारी नियुक्ति प्रक्रिया सुरु भएयता विभिन्न समावेशी समूहमार्फत उम्मेदवार सिफारिस हुनु सकारात्मक पक्ष रहेको बताउनुभएको हो । उहाँले भन्नुभयो, “यसबाट राज्यका नीति निर्माण तहमा सबै वर्गको प्रतिनिधित्व भई राष्ट्रिय एकतालाई मजबुत बनाउने र सङ्घीयता अनुरूप समावेशी समूहतर्फ उम्मेदवार छनोट प्रक्रियालाई समयसापेक्ष परिष्कृत गर्दै यी समूहबाट थप उम्मेदवार सफल हुन सक्ने गरी आयोगले कार्यसम्पादन गर्ने विश्वास लिएको छु ।” राष्ट्रपति पौडेलले आयोगले वर्तमान पुस्ताप्रति न्याय तथा भविष्यका पुस्ताप्रतिको आशा एवं भरोसाको केन्द्रका रूपमा आफ्नो कर्तव्य, दायित्व, जिम्मेवारी निर्वाह गर्नुपर्ने आवश्यकता औँल्याउनुभयो । सङ्घीय लोकतान्त्रिक गणतान्त्रिक व्यवस्थामा जनताको मुख्य चाहना भनेको तीव्र आर्थिक विकासको बाटोमा अग्रसर हुनु रहेको उल्लेख गर्दै राष्ट्रपति पौडेलले यसको पहिलो खुड्किलो सुशासन रहेकाले त्यसप्रति कर्मचारीतन्त्र सचेत हुनुपर्नेमा जोड दिनुभयो । उहाँले भन्नुभयो, “अब सहज, सरल र प्रभावकारी तवरले सेवा प्रवाह गरेर कर्मचारीतन्त्रले नागरिकको मनसमेत जित्न सक्नु पर्छ । नागरिक हकका निम्ति सहज पहुँच नदिएसम्म लोकतन्त्र दह्रो हुन सक्दैन ।” उहाँले स्थायी सरकारका रूपमा लिइएको कर्मचारीतन्त्रले आधुनिक विधि, प्रविधि र दक्ष जनशक्तिको उपयोग गरी सुशासनको भावना र मर्म अनुरूप काम गर्नुपर्ने आवश्यकता औँल्याउनुभयो । लोक सेवामाथि विश्वास प्रबल : प्रधानमन्त्री सो अवसरमा शुभकामना मन्तव्य राख्ने क्रममा प्रधानमन्त्री केपी शर्मा ओलीले अहिले थुप्रै निकायमाथि जनविश्वास कमी भएको अवस्थामा लोक सेवा आयोगमाथिको जनविश्वास प्रबल हुनु सकारात्मक भएको बताउनुभयो । उहाँले शासन व्यवस्था प्रभावकारी रूपमा सञ्चालनका लागि सरकार र प्रशासनको भूमिका महट्टवपूर्ण रहेको बताउनुभयो । “सरकारको कार्य सफलता कर्मचारीतन्त्रको सक्षमतामा धेरै हदसम्म निर्भर हुन्छ । तसर्थ राज्य सञ्चालनका लागि छनोट गरिने कर्मचारी योग्य, दक्ष, निपुण हुनुका अतिरिक्त नेपालको राष्ट्रिय हितको जगेर्ना र प्रवर्धन गर्ने हुनु आवश्यक छ,” प्रधानमन्त्री ओलीले बताउनुभयो । प्रधानमन्त्री ओलीले नयाँ धारका विषयवस्तु समेटेर शैक्षिक योग्यता निर्धारण गर्न सुझाव दिनुभयो । उहाँले काम र परिवेश अनुसार समय सापेक्ष रूपमा कार्यसम्पादन गर्न उपयुक्त ज्ञान, सिप र क्षमता प्रदान गर्न सक्ने विषयवस्तु समेटिएका पाठ्यक्रम हुन आवश्यक रहेको तर्क गर्नुभयो । प्रधानमन्त्री ओलीले लाखौँ सङ्ख्यामा बिदेसिने युवा शक्तिलाई देशमै निष्पक्ष रूपमा रहेर रोजगारीमा छनोट गर्ने संस्थाको रूपमा लोक सेवा आयोगको भूमिकाको प्रशंसा गर्नुभयो । उहाँले भन्नुभयो, “संवैधानिक व्यवस्थाबमोजिम सरकारी निकायका लागि उपयुक्त उम्मेदवार छनोट गर्ने जिम्मेवारी लोक सेवा आयोगको हो । आयोगले जति निष्पक्ष, स्वच्छ र वस्तुनिष्ठ भएर कर्मचारी छनोट गर्छ, कर्मचारी संयन्त्र त्यति नै सबल र प्रभावकारी हुन्छ ।” प्रधानमन्त्री ओलीले आयोगको कार्यसम्पादनमा आवश्यक पर्ने साधन र स्रोत सम्पन्न तथा प्रविधिमैत्री बनाउने विषयमा सम्बन्धित सबै निकाय प्रतिबद्ध हुनुपर्ने बताउनुभयो । लोक सेवा आयोगले आफ्नो वार्षिक प्रतिवेदनमा औँल्याएका र सिफारिस गरेका सुझाव कार्यान्वयनमा सबै निकायले ध्यान दिन जरुरी रहेको उहाँको भनाइ थियो । शुभकामना मन्तव्यका क्रममा प्रतिनिधि सभाको राज्य व्यवस्था तथा सुशासन समितिका सभापति रामहरि खतिवडाले लोक सेवा आयोगले निष्पक्षता र स्वच्छताको मानक तयार गरेको भन्दै प्रशंसा गर्नुभयो । उहाँले भन्नुभयो, “राजनीतिक नेतृत्वले पनि पारदर्शिता, निष्पक्षता र स्वच्छताका लागि आयोगको कार्यसम्पादनबाट प्रेरित हुनु पर्छ ।” सो अवसरमा आयोगका अध्यक्ष माधवप्रसाद रेग्मीले आयोगले हालसम्म गरेको सुधारको प्रयासबारे जानकारी गराउनुभयो । उहाँले भन्नुभयो, “विगतका सफलताप्रति गौरवबोध गर्दै कमजोरीबाट सिक्ने एवं वर्तमान र भविष्यका आवश्यकताको पहिचान गर्दै आगामी कार्ययोजना निर्माण गर्न निरन्तर क्रियाशील रहने प्रतिबद्धता व्यक्त गर्दछु ।” सो अवसरमा आयोगका सदस्य दिनेश सिलवालले धन्यवाद ज्ञापन र सचिव किरणराज शर्माले स्वागत मन्तव्य राख्नुभयो । हीरक महोत्सव मनाउने क्रममा आयोगले चार जना कर्मचारीलाई सम्मानित गरेको छ । लोक सेवा आयोग बुटवल कार्यालयका खरिदार चित्रकुमार सुवाल, केन्द्रीय कार्यालय, कमलपोखरीका शाखा अधिकृतहरू लक्ष्मीप्रसाद पराजुली र ऋषिकेश चौलागाई तथा कम्प्युटर अपरेटर प्रल्हाद सिलवाललाई आयोगले सम्मान गरेको हो । विसं २००८ असार १ गते स्थापना भएको आयोगले स्थापनाको ७५ औँ वर्ष पुगेको अवसरमा बर्सैभरि विभिन्न कार्यक्रम गरी हीरक महोत्सव मनाउने छ ।  """
अभिनयमा युवा आकर्षण बढ्दो,"""घोराही समाचारदाता घोराही, असार ९ गते । अभिनयमा रुचि राख्ने दाङ घोराहीकी वर्षा मगरले अभिनयको रहर पूरा गर्न म्युजिक भिडियोलाई माध्यम बनाउनुभयो । अभिनयसम्बन्धी कुनै तालिम वा शैक्षिक उपाधि नलिए पनि उहाँले मोडलिङ र म्युजिक भिडियोलाई भने निरन्तरता दिई रहनुभयो । यद्यपि उहाँमा अभिनयसम्बन्धी तालिम वा उपाधि हासिल गर्ने हुटहुटी भने थियो  । उहाँको त्यो चाहना घोराहीमा सञ्चालन भइरहेको पाँचदिने अभिनयसम्बन्धी कार्यशालाले पूरा गरिदिएको छ । कार्यशालामा सहभागी भएपछि मगरमा आत्मविश्वास बढेको छ । उहाँ भन्नुहुन्छ, “पहिले चलचित्र र गीत हेर्दै अभिनय सिक्दै आएको थिएँ । अहिले कार्यशालाले सैद्धान्तिक र व्यावहारिक दुवै ज्ञान दिएको छ ।” दाङ चलचित्र र म्युजिक भिडियोका लागि राम्रो सम्भावना बोकेको क्षेत्र भएकाले ज्ञान हासिल गरेपछि अवसर पाउने आशामा रहेको उहाँ बताउनुहुन्छ । स्थानीय युवामा अभिनयप्रति भएको रुचिलाई ध्यानमा राख्दै पहल नेपालले आयोजना गरेको पाँचदिने अभिनय कार्यशालामा दाङसहित बर्दिया, पश्चिम रुकुम, रोल्पा र रुपन्देही जिल्लाका युवा सहभागी छन् । पहल नेपालका अध्यक्ष केएल बुढाथोकीले कार्यशालामा अभिनयसम्बन्धी सैद्धान्तिक एवं प्रयोगात्मक कक्षा सञ्चालन गरेर चलचित्र र रङ्गमञ्चमा भविष्य खोज्ने नयाँ पुस्तालाई  ज्ञान/सिपले सघाउ पु¥याएको बताउनुभयो । उहाँका अनुसार कार्यशालामा अभिनयमा रुचि राख्ने सहभागीलाई अभिनय अभ्यास र चरित्रसँगको सम्बन्ध, अभिनेता–अभिनेतृको तयारी, छायाङ्कन तयारीबारे पनि जानकारी दिइने छ । असार १० गतेसम्म चल्ने कार्यशालाको प्रशिक्षकका रूपमा वरिष्ठ अभिनेता एवं नाट्यकर्मी भोलाराज सापकोटा रहनुभएको छ । """
विनियोजन विधेयकको पक्षमा मतदान गर्न एमालेको ह्विप,"""काठमाडौँ, असार ९ गते ।  नेकपा (एमाले) ले विनियोजन विधेयकको पक्षमा मतदान गर्न ह्विप जारी गरेको छ । एमालेका मुख्य सचेतक महेश कुमार बर्तौलाका अनुसार नेपाल सरकारद्वारा आर्थिक वर्ष २०८२-८३ को विनियोजन विधेयक असार १० गते बस्ने प्रतिनिधि सभाको बैठकमा निर्माणार्थ प्रस्तुत गर्ने कार्यसूची रहेको छ । उहाँले एमाले संसदीय दलका सम्पूर्ण सदस्यहरूलाई अनिवार्य उपस्थित भई प्रस्तावको पक्षमा मतदान गर्न ह्विप जारी गरिएको बताउनुभयो । """
लोकसेवा तयारी विशेष : वस्तुगत प्रश्नोत्तर,"""१.  मानव विकास प्रतिवेदन, २०२५ मा नेपाल कति औँ स्थानमा रहेको छ ?  १४५ औँ – संयुक्त राष्ट्रसङ्घीय विकास कार्यक्रम (युनडिपी) ले सन् २०२५ जुन १० मा सार्वजनिक गरेको सो प्रतिवेदन अनुसार नेपाल ०.६२२ सूचकाङ्कसहित १४५ औँ स्थानमा रहेको । – पछिल्लो ३५ वर्षमा नेपालको मानव विकास सूचकाङ्कमा ५४ प्रतिशतको वृद्धि भएको पनि प्रतिवेदनमा उल्लेख रहेको । – मानव विकास सूचकाङ्कमा नेपाल मध्यम खालको मानव विकास भएका मुलुकको सूचीमा रहेको ।  २. अन्तर्राष्ट्रिय स्तरको ‘आइरिस’ प्रमाणपत्र प्राप्त गर्ने नेपालको पहिलो मेनपावर कम्पनी कुन हो ?  आइएमआर (इन्टरनेसनल मेनपावर रिक्रुटमेन्ट) – वैदेशिक रोजगारी क्षेत्रमा पारदर्शिता, न्यायोचित प्रक्रिया र श्रमिक अधिकारको संरक्षण सुनिश्चित गरेको भन्दै आइएमआरलाई अन्तर्राष्ट्रिय भर्ना एकीकृत प्रणाली (आइरिस) को प्रमाणपत्र प्रदान (२०८२ जेठ २६) गरिएको । – आइरिसका अनुसार हालसम्म यो प्रमाणपत्र पाउने ५ वटा (नेपाल, सिङ्गापुर, पोल्यान्ड, केन्या, मेक्सिकोका एक–एक) मात्रै मेनपावर कम्पनी रहेका । ३. इजरायल र इरानबिच युद्धको सुरुवात कहिले भएको हो ?  सन् २०२५ जुन १३ – जुन १३ मा इजरायलले इरानका आणविक केन्द्र र शीर्ष सैन्य अधिकारी लक्षित गर्दै अचानक आक्रमण सुरु गरेपछि दुई देशबिच लडाइँ सुरु भएको । – इरानको इस्लामिक रिभोलुसनरी गार्ड कोप्र्सले इजरायलले आक्रमण जारी राखे आफ्ना आक्रमण थप बढाउने चेतावनी दिएको । ४. विसं २०८२ असार १ मा सात वटै प्रदेशद्वारा आव २०८२/८३ का लागि कुल कति राशिको बजेट प्रस्तुत गरियो ?  रु. दुई खर्ब ८७ अर्ब ७० करोड सातै प्रदेशको बजेट (२०८२/८३) : सङ्क्षिप्त झलक बागमती प्रदेश : – कुल बजेट : रु. ६७ अर्ब ४७ करोड ७३ लाख – चालुतर्फ : रु. २६ अर्ब चार करोड ४७ लाख (३८.६०५) – पुँजीगत तर्फ : रु. ४१ अर्ब ४३ करोड २६ लाख (६१.४०५) कोशी – कुल बजेट : ३५ अर्र्ब ८७ करोड ९९ लाख – चालु : १८ अर्ब ६७ करोड ३३ लाख (५२.०४ प्रतिशत) – पुँजीगततर्फ : १७ अर्व १० करोड ६५ लाख (४७.६८ प्रतिशत) – वित्तीय व्यवस्थातर्फ : रु. १० करोड (०.२८ प्रतिशत) मधेश – कुल बजेट : ४६ अर्ब ९८ करोड ३३ लाख – चालुतर्फ : १६ अर्ब ७२ करोड पाँच लाख (३५.५९ प्रतिशत) – पुँजीगततर्फ : ३० अर्ब २६ करोड २८ लाख (६४.४१ प्रतिशत) गण्डकी – कुल बजेट : रु. ३१ अर्ब ९७ करोड ९९ लाख – चालुतर्फ : रु. १२ अर्व ६३ करोड ६६ लाख (३९.५२ प्रतिशत) – पुँजीगततर्फ : रु. १९ अर्ब नौ करोड ३३ लाख (५९.७१ प्रतिशत) – वित्तीय व्यवस्थातर्फ : रु. २५ करोड (०.७८ प्रतिशत) लुम्बिनी – कुल बजेट : रु. ३८ अर्ब ९१ करोड – चालुतर्फ : रु. १२ अर्ब एक करोड ४७ लाख (३०.८८ प्रतिशत) – पुँजीगततर्फ : रु. २३ अर्ब ४७ करोड १४ लाख (६०.३२ प्रतिशत) – वित्तीय व्यवस्थातर्फ : रु. तीन अर्ब ४२ करोड ३७ लाख (८.८०प्रतिशत) कर्णाली – कुल बजेट : रु. ३२ अर्ब ९९ करोड ६६ लाख – चालुतर्फ : रु. सात अर्ब ७९ करोड ९१ लाख (२३.६३ प्रतिशत) – पुँजीगततर्फ : रु. १९ अर्ब ९८ करोड २९ लाख (६०.५६ प्रतिशत) – वित्तीय व्यवस्थातर्फ : रु. ६१ करोड ५० लाख (१.८६ प्रतिशत) वित्तीय हस्तान्तरण : रु. चार अर्ब ५९ करोड ९८ लाख (१३.९४ प्रतिशत) सुदूरपश्चिम –कुल बजेट : रु. ३३ अर्ब ४७ करोड ६० लाख –चालुतर्फ : रु. १० अर्ब २० करोड ८१ लाख (३०.४९ प्रतिशत) –पुँजीगततर्फ : १९ अर्ब ८३ करोड दुई लाख (५९.२४ प्रतिशत) –वित्तीय व्यवस्थातर्फ : रु. एक करोड (०.०३ प्रतिशत) –वित्तीय हस्तान्तरण : रु. तीन अर्ब ४२ करोड ७७ लाख (१०.२४ प्रतिशत) ५. हालै (विसं २०८२ जेठ) आइएसओ २१००१ गुणस्तर प्रमाणपत्र प्राप्त गर्न सफल विद्यालय कुन हो ?  नीलकण्ठ बालमन्दिर माध्यमिक विद्यालय (धादिङ) – आइएसओ २१००१ गुणस्तर प्रमाणपत्र प्राप्त गर्ने सो विद्यालय नेपालको दोस्रो सामुदायिक विद्यालय बनेको । ६. भेरी–१ अर्धजलाशययुक्त जलविद्युत् आयोजनाको विद्युत् उत्पादन क्षमता कति रहेको छ ?  २७० मेगावाट – जाजरकोटको नलगाढ नगरपालिका र रुकुम पश्चिमको आठविसकोट नगरपालिका बिच रहेको भेरी नदीमा सो जलविद्युत् आयोजना निर्माण हुने भएको । – निर्माण सम्पन्न अवधि : पाँच वर्ष । – लागत अनुमान : रु. ४६ अर्ब – उक्त आयोजना स्थलमा पुग्न मुख्य बाटोबाट ११ किलोमिटरको सहायक बाटो निर्माण गर्नुपर्ने जनाइएको । – नदीमा तीन वटा बेलिब्रिजसमेत निर्माण गर्नुपर्ने भएको । ७. नेपाल राष्ट्र बैङ्कले विसं २०८२ जेठ २७ मा सार्वजनिक गरेको देशको वर्तमान आर्थिक तथा वित्तीय स्थितिसम्बन्धी प्रतिवेदन अनुसार गत वैशाखमा मुद्रास्फीति कतिमा झरेको छ ?  २.७७ प्रतिशत – आर्थिक गतिविधि शिथिल हुँदा उपभोक्ता मूल्य वृद्धिदर पाँच वर्ष पछि कै न्यून विन्दुमा झरेको । – राष्ट्र बैङ्कका अनुसार २०७७ माघमा उपभोक्ता मूल्य वृद्धिदर २.७७ प्रतिशतमा झरेको थियो । कोभिड–१९ को महामारीका कारण आर्थिक गतिविधि ठप्प हुँदा बजारमा वस्तु तथा सेवाको माग घटेपछि मुद्रास्फीति न्यून विन्दुमा झरेको थियो । ८. आमाको नामबाट मात्र पनि नागरिकता दिइने विधेयक प्रतिनिधि सभाको राज्य व्यवस्था तथा सुशासन समितिबाट कहिले पारित भएको हो ?  विसं २०८२ जेठ २७ ९. धिमाल युवा प्रतिभा पुरस्कार २०८२ कसलाई प्रदान गरियो ?  डा. सजना धिमाल – धिमाल समुदायबाट पहिलो चिकित्सक बन्न सफल डा. सजनालाई सो पुरस्कारबाट सम्मान गरिएको । – हरेक वर्ष असार २ गते सिरिजात पर्व समापनका अवसरमा सो पुरस्कारबाट एक जना युवा प्रतिभालाई सम्मान गरिँदै आएको । १०. राष्ट्र बैङ्कले २०८२ जेठ २७ मा सार्वजनिक प्रतिवेदन अनुसार गत वैशाखमा मात्र नेपालमा कति विप्रेषण भित्रिएको छ ?  रु. एक खर्ब ६५ अर्ब ३० करोड – मासिक रूपमा तुलना गर्दा वैशाखमा भित्रिएको रेमिट्यान्स हालसम्मकै सबैभन्दा बढी हो । आव २०८१/८२ को १० महिनाको अवस्था शोधनान्तर बचत : रु. चार खर्ब ३८ अर्ब विप्रेषण : रु. १३ खर्ब ५६ अर्ब कुल विदेशी मुद्रा सञ्चिति : रु. २५ खर्ब १२ अर्ब ११. विश्वको पहिलो वैदिक घडी कुन हो ?  विक्रामादित्य वैदिक घडी – भारतको मध्यप्रदेशस्थित उज्जैनमा रहेको । – समय गणना मान ३० घण्टा एक दिन एवं १ घण्टा ४८ मिनेट रहेको । – यस घडीको उद्घाटन सन् २०२४ फेब्रुअरी २९ मा भारतीय प्रम नरेन्द्र मोदीद्वारा गरिएको । १२. पहिलो नेपाली एनिमेटेड फिचर फिल्म कुन हो ?  सलिना (तेजसराज जोशी निर्देशित) १३. नेपालका प्रथम महालेखा परीक्षक को हुन् ?  चन्द्र बहादुर थापा १४. अनुसूचीको व्यवस्था नभएको नेपालको संविधान कुन हो ?  नेपाल अधिराज्यको संविधान, २०१५ १५. धेरै गजुर भएको मन्दिर पाटनको कृष्ण मन्दिर हो भने गजुर नै नभएको मन्दिर कुन हो ?  अशोक विनायक १६. आन्तरिक राजस्व विभागले केन्द्रीय विजक प्रणालीको सुरुवात कहिलेदेखि गरेको हो ?   विसं २०७४ मङ्सिर १ १७. आणिविक हतियारमा प्रतिबन्ध लगाउनेसम्बन्धी संयुक्त राष्ट्रसङ्घीय सन्धि औपचारिक रूपमा कहिलेदेखि कार्यान्वयनमा आएको हो ?  सन् २०२१ जनवरी २२ १८. नेपाल विश्व पर्यटन सङ्गठन (युएनडब्लुटीओ) को सदस्य कहिले बनेको हो ?  सन् १९७५ १९. लोक सेवा आयोगको स्थापना कहिले भएको हो ?  विसं २००८ असार १ – ‘नेपाल पब्लिक सर्भिस कमिसन’ नामबाट २००८ साल असार १ गते लोकसेवा आयोगको विधिवत् स्थापना भएको । २०.  उपप्रधानमन्त्रीले को समक्ष शपथ लिनुपर्ने प्रावधान रहेको छ ?  राष्ट्रपति प्रस्तुतकर्ता : टङ्क केसी  """
यस्तो छ आजको सागसब्जी र फलफूलको थोक मूल्य,"""काठमाडौँ, असार ८ गते ।   कालीमाटी फलफूल तथा तरकारी बजार विकास समितिले आजका लागि कृषि उपजहरूको थोक मूल्य निर्धारण गरेको छ । समितिका अनुसार प्रस्तुत सागसब्जी र फलफूलको अधिकतम थोक मूल्य निर्धारण गरिएको हो । गोलभेँडा ठूलो (नेपाली) प्रतिकिलो रु ७०, गोलभेँडा ठूलो (भारतीय) प्रतिकिलो रु ९०, गोलभेँडा सानो (लोकल) प्रतिकिलो रु ३४, गोलभेँडा सानो (टनेल) प्रतिकिलो रु ४८, आलु रातो प्रतिकिलो रु ४५, आलु रातो (भारतीय) प्रतिकिलो रु ४०, आलु रातो (मुडे) प्रतिकिलो रु ३९, आलु सेतो प्रतिकिलो रु ३५, प्याज सुकेको (भारतीय) प्रतिकिलो रु ४६, गाजर (लोकल) प्रतिकिलो रु ७०, गाजर (तराई) प्रतिकिलो रु ५०, बन्दा (लोकल) प्रतिकिलो रु ३०, काउली स्थानीय प्रतिकिलो रु ९०, मूला रातो प्रतिकिलो रु ४५, सेतो मूला (लोकल) प्रतिकिलो रु २५, सेतो मूला (हाइब्रिड) प्रतिकिलो रु २०, भन्टा लाम्चो प्रतिकिलो रु २०, भन्टा डल्लो प्रतिकिलो रु ३०, तने बोडी प्रतिकिलो रु ३५ कायम भएको छ । यसैगरी, मटरकोसा प्रतिकिलो रु १८०, घिउ सिमी (लोकल) प्रतिकिलो रु ५०, घिउ सिमी (हाइब्रिड) प्रतिकिलो रु ४०, घिउ सिमी (राजमा) प्रतिकिलो रु ११०, टाटे सिमी मूल्य प्रतिकिलो रु ६०, भटमास कोसा प्रतिकिलो रु १३०, तीतो करेला प्रतिकिलो रु ३५, लौका प्रतिकिलो रु ३०, परबर (लोकल) प्रतिकिलो रु ३५, परबर (तराई) प्रतिकिलो रु ४०, चिचिण्डो प्रतिकिलो रु ३०, घिरौला प्रतिकिलो रु ५०, झिगुनी प्रतिकिलो रु ४५, फर्सी पाकेको प्रतिकिलो रु ४५, फर्सी हरियो (लाम्चो) प्रतिकिलो रु ३०, हरियो फर्सी (डल्लो) प्रतिकिलो रु ३५, भिण्डी प्रतिकिलो रु ४० कायम गरिएको छ । यस्तै, सखरखण्ड प्रतिकिलो ७०, पिँडालु प्रतिकिलो रु ९०, स्कूस प्रतिकिलो रु ५५, रायोसाग प्रतिकिलो रु ३०, पालुङ्गो साग प्रतिकिलो रु ४०, चमसुुर साग प्रतिकिलो रु ३५, तोरीको साग प्रतिकिलो रु ३५, मेथी साग प्रतिकिलो रु ८०, हरियो प्याज प्रतिकिलो रु १००, च्याउ (कन्य) प्रतिकिलो रु २००, च्याउ (डल्ले) प्रतिकिलो रु ३००, कुरिलो प्रतिकिलो रु ३००, निगुरो प्रतिकिलो रु ३० निर्धारण गरिएको छ । ब्रोकाउली प्रतिकिलो रु ७५, चुकुन्दर प्रतिकिलो रु ७०, सजिवन प्रतिकिलो रु १६०, रातो बन्दा रु ८५, जिरीको साग प्रतिकिलो रु १००, ग्याठकोभी प्रतिकिलो रु ७०, सौफको साग प्रतिकिलो रु ११०, पुदिना प्रतिकिलो रु ११०, इमली प्रतिकिलो रु १७०, तामा प्रतिकिलो रु १२०, तोफु प्रतिकिलो रु १४० र गुन्द्रुक प्रतिकिलो रु ३५० तोकेकोे छ । समितिले स्याउ (झोले) प्रतिकिलो रु २५०, स्याउ (फुजी) प्रतिकिलो रु ३००, केरा (दर्जन) रु १५०, कागती प्रतिकिलो रु १४०, अनार प्रतिकिलो रु ३५०, आँप (माल्द) प्रतिकिलो रु ७०, आँप (दशहरी) प्रतिकिलो रु ८०, अङ्गुर (हरियो) प्रतिकिलो रु २५०, अङ्गुर (कालो) प्रतिकिलो रु ३५०, मौसम प्रतिकिलो रु २००, जुनार प्रतिकिलो रु २५०, भुइँकटहर प्रतिगोटा रु १९०, काँक्रो (लोकल) प्रतिकिलो रु ७०, काँक्रो (हाइब्रिड) प्रतिकिलो रु १५, रुखकटहर प्रतिकिलो रु ६०, मेवा (नेपाली) प्रतिकिलो रु ६०, मेवा (भारतीय) प्रतिकिलो रु १००, लिची (लोकल) प्रतिकिलो रु २३० निर्धारण गरिएको छ । यसैगरी, अदुवा प्रतिकिलो रु ११०, खुर्सानी सुकेको प्रतिकिलो रु ४२०, खुर्सानी हरियो प्रतिकिलो रु ३५, खुर्सानी हरियो (बुलेट) प्रतिकिलो रु २५, खुर्सानी हरियो (माछे) प्रतिकिलो रु ३५, खुर्सानी हरियो अकबरे प्रतिकिलो रु ३००, भेडे खुर्सानी प्रतिकिलो रु ७०, हरियो धनियाँ प्रतिकिलो रु ६५, लसुन सुकेको चाइनिज प्रतिकिलो रु २००, लसुन सुकेको नेपाली प्रतिकिलो रु १७०, छ्यापी सुकेको प्रतिकिलो रु २००, छ्यापी हरियो प्रतिकिलो रु १२०, ताजा माछा (रहु) प्रतिकिलो रु ३३०, ताजा माछा (बचुवा) प्रतिकिलो रु ३२०, ताजा माछा (छडी) प्रतिकिलो रु २४०, राजा च्याउ प्रतिकिलो रु ३०० र सिताके च्याउ प्रतिकिलो रु ९०० तोकेको छ । रासस """
स्वदेशमै ग्यास भण्डार,"""नेपाल प्राकृतिक स्रोतको धनी मुलुक हो । हिमाल, पहाड र तराईले बनेको यो देशमा एकातिर जलस्रोत र अर्कातिर खनिज स्रोतको भण्डार छ । जलस्रोतमा विश्वकै दोस्रो धनी नेपालले ८३ हजार मेगावाट बिजुली उत्पादन गर्ने क्षमता राख्छ । अहिलेसम्म ३५ सय मेगावाट बिजुली उत्पादन गरेर भारत र बङ्गलादेशमा बिजुली निर्यात गर्न थालेको छ । आगामी १० वर्षमा थप २८ हजार पाँच सय मेगावाट बिजुली उत्पादन गरी भारतमा १० हजार र बङ्गलादेशमा पाँच हजार मेगावाट बिजुली निर्यात गर्ने योजना छ । यसका लागि ठुलो लगानी जुटाउन आवश्यक छ । नेपालमा खनिज स्रोतको पनि कमी छैन । सुन, तामा, फलाम, स्टिल, प्राकृतिक ग्यासलगायतका खनिज पदार्थ रहेको विभिन्न अध्ययनले देखाएको छ । दैलेखमा प्राकृतिक ग्यास छ भन्ने धेरै पहिलेदेखि नै जानकारीमा आएको विषय हो तर कति ग्यास छ भन्ने यकिन थिएन । मित्र राष्ट्र चीनको सहयोगमा त्यहाँ अध्ययन अन्वेषण गर्दा ११२ अर्ब घनमिटर प्राकृतिक मिथेन ग्यासको भण्डारण रहेको पुष्टि भएको छ । यो सबै नेपालीका लागि खुसीको कुरा हो । चाइना जिओलोजिकल सर्भेको अध्ययनले यो कुरा पत्ता लागेको हो । यो स्थान दैलेखको भैरवी गाउँपालिकास्थित जलजलेमा पर्छ । सन् २०१९ देखि अध्ययन गरिरहेको चाइना जिओलोजिकल सर्भेको प्रारम्भिक अध्ययनले नेपाललाई ५० देखि ६० वर्ष पुग्ने प्राकृतिक ग्यास रहेको देखाएको हो । प्राकृतिक ग्यासको उत्पादन सुरु भई प्रयोगमा आउन थालेपछि एलपी ग्यासको आयातलाई विस्थापन गर्न सक्ने देखिएको छ । अहिले वार्षिक ५५ अर्ब रुपियाँको एलपी ग्यास आयात हुन्छ । अध्ययनको प्रारम्भिक प्रतिवेदनले एक वर्षभित्रमा उत्पादन परीक्षणमा जान सक्ने देखाएको छ । चीन सरकारको अनुदानमा दुई अर्ब ४० करोड रुपियाँ लागतमा छ वर्ष लगाएर सो अध्ययन गरिएको हो । उद्योग, वाणिज्य तथा आपूर्ति मन्त्रालयले अध्ययनको विस्तृत प्रतिवेदन आइसकेपछि एक वर्षभित्रमा उत्पादन र परीक्षणको काम सुरु गरिने जानकारी गराएको छ । ग्यास उत्पादन र प्रशोधनका लागि ठुलो लगानी गर्नु पर्छ । यसका लागि अर्थ मन्त्रालयमार्फत चीन सरकारलाई अनुरोध गरिने छ । यसका लागि चीन सरकार सकारात्मक छ । चीनको सहयोगमा विस्तृत प्रतिवेदन आइसकेपछि ७५ दिनमा ग्यासको प्रारम्भिक उत्पादनको काम सुरु गरिने तयारी पनि गरिएको छ । वातावरणमैत्री ठुलो मात्रामा पाइएको प्राकृतिक मिथेन ग्यासको कुल मूल्य ८५ अर्ब अमेरिकी डलर बराबर हुने अनुमान छ । चीनले अध्ययनसँगै ग्यासको परीक्षण पनि आफैँले गर्न प्रस्तावसमेत गरेको मन्त्रालयले जनाएको छ । प्राकृतिक ग्यास अन्वेषण गर्न हालसम्म चार हजार १३ मिटर ड्रिल गरिएको र जहाँ ९० प्रतिशतभन्दा बढी मिथेन ग्यास रहेको पाइएको अध्ययनले देखाएको छ । यसको व्यावसायिक उत्पादनका लागि हाल सञ्चालनमा रहेका कम्पनी, नयाँ कम्पनी खोल्नुपर्ने र निजी क्षेत्रलाई उत्पादन गर्न दिनुपर्ने हुन्छ । सन् २०१६ मा प्रधानमन्त्री केपी शर्मा ओलीको चीन भ्रमणका क्रममा नेपालमा पेट्रोलियम पदार्थको सम्भाव्यता अध्ययन गरिदिने समझदारी भएको थियो । यस्तै सन् २०१७ अगस्तमा चीनसँग पेट्रोलियम पदार्थ अध्ययनका लागि सहयोग गर्ने सम्झौता भएको थियो । सन् २०१९ फेब्रुअरीमा कार्यान्वयनका लागि खानी तथा भूगर्भ विभाग र चाइना फिजियोलोजी सर्भेसँग सम्झौता भएको थियो । सर्भेको प्रारम्भिक अध्ययनको प्रतिवेदन बुझाउने अवधि सन् २०२५ को डिसेम्बरसम्म छ । चीनको सिएनपिसी सिबु इन्जिनियरिङ कम्पनीले २०८० वैशाख २८ गतेदेखि ड्रिलिङका लागि चार हजार १३ मिटर गहिराइसम्म खनेको थियो । चिनियाँ जियोलोजिकल सर्भे कम्पनीबिच उत्खनन गर्न दुई अर्ब ४० करोडको आर्थिक तथा प्राविधिक सहयोगको सम्झौता भएको थियो । चाइना जिओलोजिकल सर्भे कम्पनीले सन् २०२५ को डिसेम्बरमा अन्तिम प्रतिवेदन दिने तयारी गरेको छ । सङ्घीय सरकारले पेट्रोलियम पदार्थ अन्वेषणको काम अघि बढाउन ४५ रोपनी जग्गा अधिग्रहणका लागि स्वीकृति दिएको थियो । मुलुकमा वार्षिक ५५ अर्ब रुपियाँ बराबरको पाँच लाख मेट्रिक टनभन्दा बढी खाना पकाउने एलपी ग्यास आयात भइरहेको बेला त्यसलाई प्रतिस्थापन गर्न सक्ने गरी स्वदेशमै प्राकृतिक ग्यास फेला पर्नु हाम्रा लागि खुसीको कुरा हो । खानी तथा भूगर्भ विभागले दाङ, पाल्पा र सुनसरीमा करिब ४३० अर्ब घनमिटर ग्यास रहेको अनुमान गरेको छ । यसको अध्ययन गर्न भने बाँकी छ । स्वदेशमा प्राकृतिक ग्यासको भण्डारण फेला परेपछि यसबाट एकातिर एलपी ग्यासको आयात प्रतिस्थापन हुने छ भने अर्कातिर रोजगारीको अवसर सिर्जना हुने छ । थप ग्यास पाइने स्थानको अध्ययन र अन्वेषण गरी पर्याप्त ग्यास निकाल्न सक्ने हो भने निर्यात गर्न पनि सकिने छ । """
इरानको फोर्डो आणविक स्थलमा इजरायलको आक्रमण : इरानी मिडिया,"""तेहरान, असार ९ गते । इजरायलले तेहरानको दक्षिणमा रहेको इरानको भूमिगत आणविक स्थल फोर्डोमा पुनः आक्रमण गरेको छ । “आक्रमणकारी (इजरायल) ले फेरि फोर्डो आणविक स्थलमा आक्रमण गरेको छ,” कोम प्रान्तको सङ्कट व्यवस्थापन प्राधिकरणका प्रवक्तालाई उदृत गर्दै तस्निम न्यूज एजेन्सीले जनाएको छ । संयुक्त राज्य अमेरिकाले इरानको फोर्डो आणविक केन्द्र तथा इस्फाहान र नातान्जलगायतका स्थलहरूमा अभूतपूर्व आक्रमण गरेको एक दिनपछि पछिल्लो आक्रमण भएको हो । अमेरिकी राष्ट्रपति डोनल्ड ट्रम्पले उक्त आक्रमणले इरानको आणविक क्षमतालाई ‘समाप्त’ पारेको बताउनुभएको छ तर अन्य अधिकारीहरूले इरानको आणविक कार्यक्रममा वास्तविक प्रभावको आँकलन गर्न धेरै चाँडो हुने बताएका छन् । इरानले उक्त आक्रमणको निन्दा गर्दै अमेरिकी आक्रमणपछि ’प्रदूषणको कुनै सङ्केत नदेखिएको’ उल्लेख गर्दै प्रतिशोधको प्रतिबद्धता जनाएको छ । अमेरिकाले इरानमाथि आक्रमण गरी इरानका आणविक वैज्ञानिक, शीर्ष सैन्य कमान्डरको मृत्यु हुनुका साथै सैन्य अखडा, आणविक स्थल र आवासीय क्षेत्रमा प्रभाव परेको थियो । रासस/एएफपी """
उपत्यकावासीको धारामा आउन छाड्यो पानी,"""काठमाडौँ, असार ९ गते । काठमाडौँ उपत्यकावासीको धारामा मेलम्चीको पानी वर्षभरि नै आउने, चौबिसै घण्टा आउने जस्ता प्रतिबद्धता सम्बन्धित मन्त्रालय र निकायबाट पटक पटक गरिए पनि धेरै उपभोक्ताका धारामा हप्तौँदेखि पानी आएको छैन । ललितपुरको बगलामुखी, सानेपा, झम्सिखेल, बखुन्डोलवरपरका क्षेत्रमा मेलम्चीको पानी नआएको डेढ हप्ताभन्दा बढी भइसकेको उपभोक्ताको गुनासो छ । काठमाडौँको तीनकुने, बत्तिसपुतली, कोटेश्वरको सुविधानगर, नरेफाँट, जडीबुटी क्षेत्रलगायत क्षेत्रका उपभोक्ताका धारामा पानी नआएको पनि हप्ता नाघिसकेको छ । काठमाडौँ क्षेत्र नं. २ (क) का प्रदेश सांसद सुनील केसीले कोटेश्वर, तीनकुने, पेप्सीकोला, रातोपुल, बत्तिसपुतली, त्रिभुवन अन्तर्राष्ट्रिय विमानस्थल क्षेत्र, जडीबुटीलगायतका क्षेत्रका उपभोक्ताका धारामा धेरै दिनदेखि मेलम्चीको पानी नआएको बताउनुभयो । अहिले यस क्षेत्रका उपभोक्ताले ट्याङ्करको पानी किनेर खानुपर्ने बाध्यता रहेको बताउँदै उहाँले ट्याङ्करको पानीको शुद्धता सुनिश्चित कसले गर्ने भन्ने प्रश्नसमेत उठाउनुभयो । राष्ट्रिय उपभोक्ता मञ्चका अध्यक्ष प्रेमलाल महर्जनले आफू बसेको ललितपुरको बगलामुखी क्षेत्रमा केही दिनदेखि पानी नआएको बताउनुभयो । उहाँले आश्वासन बाँड्नुभन्दा उपभोक्ताका धारामा नियमित पानी आउने गरी काम गर्न सम्बन्धित मन्त्रालय र निकायलाई आग्रहसमेत गर्नुभयो । ललितपुर निवासी वरिष्ठ पत्रकार ध्रुवहरि अधिकारीले ललितपुरको नगर क्षेत्रमै पर्ने सानेपा, झम्सिखेल, बखुन्डोलवरपरका क्षेत्रका उपभोक्ताका धारामा झन्डै एक हप्तादेखि मेलम्चीको पानी नआएको बताउनुभयो । पानी नदिए शुल्क किन लिने ? भन्ने प्रश्न गर्दै उहाँले उपभोक्ताले छुट्टै पैसा तिरी ट्याङ्करको पानी किन्न नसक्ने स्पष्ट पार्नुभयो । उहाँका अनुसार पुरानो र नयाँ पाइपलाइन दुई वटैबाट पानी आएको छैन । कोटेश्वर, दीप नगर टोल सुधार समितिका अध्यक्ष नानीकाजी केसीले आठ दिनदेखि कोटेश्वर क्षेत्रमा मेलम्चीको पानी नआएको बताउनुभयो । उहाँले भन्नुभयो, “केही समयअघिसम्म त धारामा पानी आउँदै आउँदैनथ्यो, केही हप्तादेखि आउन सुरु भएको थियो । त्यो पनि नआएको एक हप्ता भइसक्यो ।” उहाँले खानेपानीमन्त्रीले कोटेश्वर महादेवस्थानमा खानेपानी ट्याङ्की निर्माण गर्ने प्रतिबद्धता गर्नुभए पनि त्यो अहिलेसम्म पूरा हुन नसकेको गुनासो गर्नुभयो । पानी धमिलो हुँदा समस्या मेलम्ची खानेपानी विकास समितिका प्रवक्ता राजेन्द्रप्रसाद पन्त वर्षाको बेला मेलम्ची खोलाको पानी धमिलो हुने भएकाले नियमित रूपमा सुरुङमा पथान्तरण नहुँदा पानी वितरणमा केही समस्या उत्पन्न भएको बताउनुहुन्छ । उहाँले भन्नुभयो, “मेलम्चीको पानी दैनिक १७ करोड लिटर आउनुपर्नेमा अहिले बेला बेला खोलामा धमिलो पानी बग्ने भएकाले पानी पथान्तरण बन्द गर्दा सो परिणाममा पानी पठाउन सकिएको छैन । पानी पथान्तरण बन्द भएको बेला रिबर्मा खोलाको चार/पाँच करोड लिटर पानी सुरुङमा पठाउने गरिएको छ । तर पनि उपभोक्ताका धारामा नियमित पानी पुग्न सकेको छैन ।” अर्बौं रुपियाँको लगानीमा निर्माण गरिएको सुरुङभित्र बालुवा, माटो ढुङ्गा नथुप्रियोस् भन्ने उद्देश्यले धमिलो पानी पथान्तरण नगरिएको उहाँले स्पष्ट पार्नुभयो । काठमाडौँ उपत्यका खानेपानी लिमिटेड (केयुकेएल) का प्रवक्ता प्रकाशकुमार राईले बर्खाका कारण मेलम्ची खोलाको पानी पहिलेकै दरमा सुरुङमा पथान्तरण हुन नसक्दा उपभोक्ताको धारामा नियमित रूपमा पानी आउन नसकेको बताउनुभयो । उहाँले भन्नुभयो, “ठुलो पानी पर्दा मेलम्ची खोलाको पानी धमिलो आउँछ । सुन्दरीजलस्थित पानी प्रशोधन केन्द्रले छान्न (फिल्टर गर्न) सक्नेसम्मको धमिलो पानी सुरुङमा पठाइन्छ तर छान्न नसक्ने पानी सुरुङमा पठाइँदैन । धमिलो पानीले सुरुङ र प्रशोधन केन्द्रलाई असर गर्ने भएकाले त्यस्तो नगरिएको हो ।”  """
ग्रिस पठाइदिने भन्दै ३७ लाख ठगी गर्ने बराम पक्राउ,"""काठमाडौँ, असार ९ गते । वैदेशिक रोजगारीको लागि ग्रिस पठाइदिन्छु भनी ३७ लाख ठगी गर्ने व्यक्तिलाई प्रहरीले पक्राउ गरेको छ । पक्राउ पर्नेमा गोरखा, वारपाक सुलिकोट गापा-४ स्थायी घर भई हाल काठमाडौँ २६ गल्कोपाखा बस्ने २९ वर्षीय राजेश बराम रहेको काठमाडौँ उपत्यका अपराध अनुसन्धान कार्यालय टेकुका प्रहरी उपरीक्षक काजीकुमार आचार्यले जानकारी दिनुभयो । उनले चार जनाबाट ३७ लाख रुपियाँ ठगी गरेको उजुरी परेका छ । बेरोजगार युवायुवतीलाई आकर्षक तलबको प्रलोभनमा पारी रोजगारीको लागि अल्बानिया हुँदै ग्रिस लैजाने भन्दै झुक्यानमा राखी विदेश नपठाई सम्पर्क विहीन भएपछि उनलाई पीडितको उजुरीको आधारमा पक्राउ गरिएको छ । उनलाई थप अनुसन्धान तथा आवश्यक कारबाहीको लागि जिल्ला प्रहरी परिसर, भद्रकाली काठमाडौँ पठाइएको जनाएको छ । """
नेपाल–पाकिस्तान संसदीय मैत्री समूहसँग भेटवार्ता,"""काठमाडौं, असार ५ गते । नेपालका लागि पाकिस्तानका राजदूत अबरार एच. हाश्मीले आज संघीय संसदअन्तर्गत गठित नेपाल–पाकिस्तान संसदीय मैत्री समूहसँग भेटवार्ता गर्नुभएको छ । उहाँले दुई देशबीचको ऐतिहासिक सम्बन्ध, वर्तमान सहकार्य र भविष्यका सम्भावनाबारे जानकारी गराउनु भयो। अन्तरक्रियामा मैत्री समूहका सांसद, नेपालस्थित पाकिस्तान दूतावासका कूटनीतिक अधिकारी तथा नेपाल–पाकिस्तान मैत्री तथा सांस्कृतिक संघका प्रतिनिधिहरूसमेतको उपस्थिति थियो। भेटका क्रममा राजदूत हाश्मीले पाकिस्तान र नेपालको दीर्घकालीन, आत्मीय र सौहार्दपूर्ण सम्बन्धप्रति प्रसन्नता व्यक्त गर्दै साझा सांस्कृतिक सम्पदा, आपसी सम्मान र क्षेत्रीय सन्निकटताको आधारमा सम्बन्ध थप विस्तार गर्न पाकिस्तान प्रतिबद्ध रहेको बताउनुभयो। उहाँले व्यापार, पर्यटन, शिक्षा, स्वास्थ्य, संस्कृति, जलवायु अनुकूलन, जनस्तरीय सम्बन्ध तथा क्षेत्रीय शान्तिका क्षेत्रहरूमा द्विपक्षीय सहकार्यको थप सम्भावनाबारे प्रकाश पार्नुभयो। साथै, पाकिस्तानको वर्तमान आर्थिक स्थिति र क्षेत्रीय परिवेशबारे समेत जानकारी गराउँदै दक्षिण एशियामा शान्ति, स्थायित्व र समृद्धिको पक्षमा पाकिस्तानले राख्दै आएको दृष्टिकोण प्रस्तुत गर्नुभयो। राजदूतले नेपाली सांसदद्वारा संसदीय कूटनीति र संस्थागत सम्बन्ध विस्तारमा देखाउनु भएको रुचिप्रति कृतज्ञता व्यक्त गर्दै त्यसले दुई देशबीचको विश्वास र समझदारी अझ प्रगाढ हुने विश्वास व्यक्त गर्नुभयो। मैत्री समूहका सांसदले नेपालप्रति पाकिस्तानले गर्दै आएको सहयोगप्रति धन्यवाद व्यक्त गर्नुभयो। उहाँहरूले दुई देशबीच कुनै पनि अवरोधरहित, स्पष्ट र सकारात्मक सम्बन्ध रहेको उल्लेख गर्दै आर्थिक, सांस्कृतिक, युवा तथा महिला सशक्तीकरण, सीमान्तकृत समुदायका हित, प्राविधिक सहयोग तथा क्षमता विकासका क्षेत्रमा सहकार्य अझ विस्तार गर्नुपर्ने आवश्यकता औँल्याउनुभयो। दुवै पक्षले दुई देश र जनस्तरबीचको मित्रता अझ प्रगाढ बनाउँदै लैजान खुला संवाद, संस्थागत समन्वय तथा बहुआयामिक सम्बन्धहरूलाई नियमित र प्रभावकारी बनाउँदै लैजाने साझा प्रतिबद्धता व्यक्त गर्नुभएको जानकारी नेपालस्थित पाकिस्तान दूतावासद्वारा प्रेस विज्ञप्तिमा उल्लेख छ । """
"ट्याक्टर दुर्घटना हुँदा एकको मृत्यु, आठ घाइते","""हरिकृष्ण ऐडी मुगु, असार ९ गते । जिल्लाको खत्याड गाउँपालिका वडा नं–४ पैखुमा गए राति ट्याक्टर दुर्घटना हुँदा एक जनाको ज्यान गएको छ भने आठ जना घाइते भएका छन्। जिल्ला प्रहरी कार्यालय मुगुको जानकारी अनुसार  दुर्घटनामा परि खत्याड गाउँ पालिका  वडा नं–४ की ५२ वर्षीया सारदा थापाको घटनास्थलमै मृत्यु भएको छ। माँझचौरबाट जिउगाँतर्फ जाँदै गरेको ज १ त ५११२ नम्बरको ट्याक्टर अनियन्त्रित भई करिब सात सय मिटर तल खसेको प्रहरी नायव उपरीक्षक सरोज गरीले बताउनुभयो । घटनामा चालकसहित अन्य सात जना घाइते भएका छन्। घाइतेमध्ये छ जनाको अवस्था मध्यम रहेकोले थप उपचारका लागि  छिमेकी जिल्ला जुम्लाको कर्णाली स्वास्थ्य विज्ञान प्रतिष्ठानमा पठाइएको गरीले बताउनुभयो । उहाँले भन्नुभयो स्थानीय बाट  घटनाको जानकारी पाएपछि तत्काल  प्रहरी चौकी माँझचौर र इलाका प्रहरी कार्यालय रातापानीबाट प्रहरी टोली घटनास्थलमा पुगेर उद्धार गरेको हो। हाल घटनाको थप अनुसन्धान भइरहेको जिल्ला प्रहरी कार्यालयका प्रमुख सरोज गरीले जानकारी दिनुभयो। """
नेपाली उद्धारको तयारी,"""अहिले मध्यपूर्व तनावग्रस्त छ । इजरायल–हमास युद्ध चलिरहेकै बेला गएको सातादेखि इजरायल र इरानबिच युद्ध चर्केको छ । दुवै मुलुक एकअर्काविरुद्ध आक्रामक ढङ्गले प्रस्तुत भएका छन् । विवादास्पद परमाणु कार्यक्रमलाई लिएर इजरायलले शुक्रबार बिहानै इरानमाथि भीषण हवाई आक्रमण सुरु गरेपछि इरान प्रत्याक्रमणमा उत्रेको हो । सात दिनदेखिको युद्धमा जनधनको व्यापक क्षति भएको छ । एक अर्काविरुद्ध गोलाबारुद, क्षेप्यास्त्र, बम, ड्रोन प्रहार गरी आक्रमण भइरहँदा जनजीवन अस्तव्यस्त बन्न पुगेको छ । अहिलेसम्मको घटनाक्रमले के देखाएको छ भने यो युद्धमा इरानभन्दा इजरायल शक्तिशाली देखिएको छ । जनधनको क्षतिको हिसाबले पनि इरानको तुलनामा इजरायलमा कम क्षति भएको छ । इजरायलले बङ्करमा राखेर नागरिकलाई सुरक्षा दिइरहेको छ । तैपनि दुवै देशमा अशान्ति छ, आमनागरिक त्रासमा छन् । कति बेला को कहाँ मारिने हो वा घाइते हुने हो भन्ने त्रासमा नागरिक सुरक्षाको खोजीमा छन् । यस्तो अवस्थामा नेपाल सरकारले इरान र इजरायलमा रहेका नेपालीको आवश्यक उद्धारका लागि तयारी सुरु गरेको छ । श्रम, रोजगार तथा सामाजिक सुरक्षा मन्त्रालयले युद्धरत इजरायलमा कार्यरत नेपाली श्रमिकलाई सुरक्षित गर्दै उद्धार गर्ने विषयमा कार्ययोजना बनाएको छ । श्रम मन्त्रालयमा बसेको आपत्कालीन बैठकले कार्ययोजना बनाएको हो । बैठकले गएको शुक्रबारदेखि इजरायल र इरानबिच युद्ध चर्किन थालेसँगै मध्यपूर्वी देशमा कार्यरत नेपाली श्रमिकलाई सुरक्षित गर्ने र उद्धार गर्ने विषयमा कार्ययोजना बनाएर अगाडि बढ्ने विषयमा सहमति गरेसँगै स्वदेश फर्कन चाहने नेपालीमा आशा पलाएको छ । बैठकमा नेपाली श्रमिकको उद्धार गर्न राज्यका सबै संयन्त्र परिचालन गर्ने र आवश्यक स्रोत जुटाउने निर्णय भएको छ । त्यस्तै स्थलगत मार्गबाट उद्धार गर्न छिमेकी देशमा प्रवेश गर्न सीमामै भिसा उपलब्ध गराउन अनुरोध गरेको छ । नेपाल सरकारले आपत्कालीन कामबाहेक मध्यपूर्व क्षेत्रमा यात्रा नगर्न ट्राभल एडभाइजरी जारी गरेको छ । अहिले युद्धग्रस्त क्षेत्रका नेपालीलाई मानसिक परामर्श सेवा सुरु गर्ने, मध्यपूर्वमा श्रमिक नलैजान रोजगारदातालाई अनुरोध गर्ने, श्रमिकको हवाई टिकट सार्न लाग्ने खर्च मिनाहा गर्न पर्यटन मन्त्रालयमार्फत उडान कम्पनीलाई अनुरोध गर्ने निर्णय भएको छ । यस्तै नेपाली दूतावासलाई आवश्यक स्रोत उपलब्ध गराउने र आफ्ना नागरिक उद्धार गर्दा नेपालीलाई पनि स्थान दिन भारत र चीनलाई अनुरोध गर्ने निर्णय बैठकले गरेको छ । भारत र चीनले त्यहाँ रहेका आफ्ना नागरिकको उद्धार सुरु गरेका छन् । इजरायलमा कार्यरत नेपाली श्रमिकमध्ये धेरैले आफू सुरक्षित भएर काम गर्ने तर अहिले नै स्वदेश नफर्कने जानकारी पनि गराएका छन् । कतिपय चाहिँ स्वेदश फर्कन आतुर पनि छन् । युद्धसँगै असुरक्षा पनि बढेकाले त्रसित भएको मनोविज्ञान प्रकट गरेको हुँदा नेपाली श्रमिकलाई मनोपरामर्श सेवा दिनुपर्ने अवस्था पनि देखिएको छ । इजरायलमा रहेको नेपाली दूतावासका अनुसार त्यहाँ पाँच हजारभन्दा बढी नेपाली छन् । वैदेशिक रोजगार विभागका अनुसार पछिल्लो पटक दुई सरकारबिच जिटुजी गरेर गएकाको सङ्ख्या एक हजार ८८८ जना छन् । अन्य कृषिमा काम र अध्ययन गर्न र अन्य देशबाट विभिन्न काम गर्न त्यहाँ पुगेका छन् । इजरायलको अवस्था सहज नभएकाले अहिले सहायक श्रमिक केयर गिभरमा इजरायल जाने भिसा र टिकट लिएर बसेका ३५ जनाको टिकट रद्द गरिएको छ । इजरायलमा केयर गिभरमा जान असार ७ गते शनिबारका लागि टिकट लिएकालाई तत्काल नपठाउन इजरायली पक्षबाट पत्राचार भएपछि उनीहरूको टिकट रद्द गरिएको हो । युद्धबाट बढी प्रभावित इरानमा पनि केही नेपाली कार्यरत छन् । त्यहाँको अवस्था अत्यारलाग्दो छ । इजरायलले इरानको राजधानी तेहरान खाली गर्न आदेश गरेसँगै त्यहाँ झन् ठुलो त्रास छ । तेहरानबाट धमाधाम मानिसहरू अन्यत्र जान थालेका छन् । त्यहाँ भीषण रूपमा बमबारी भइरहेको छ । इजरायलभन्दा पनि इरानमा रहेका नेपालीलाई छिटोभन्दा छिटो उद्धार गरी स्वदेश ल्याउनुपर्ने अवस्था छ । इरानलाई आत्मसमर्पण गर्न वा घातक परिणाम भोग्न अमेरिकाले चेतावनी दिएको छ । इरानले आत्मसमर्पण गर्न मानेन भने इजरायललाई साथ दिँदै इरानविरुद्ध थप कारबाही गर्ने सङ्केत अमेरिकाले गरेको छ । इरानले भने आत्मसमर्पण नगर्ने बताएको छ । यसले गर्दा युद्ध लम्बिने र परिस्थिति अरू जटिल बन्ने खतरा देखिएको छ । यस्तो अवस्थामा इजरायल र इरानमा मात्र होइन खाडी क्षेत्रमा रहेका लाखौँ नेपालीको जीवन सुरक्षा गर्न नेपाल सरकारले भरपर्दो व्यवस्थाका लागि पहल गर्नुपर्ने अवस्था देखिएको छ । युद्ध रोकी वार्ताद्वारा समस्या समाधान गर्नतिर लाग्ने हो भने अहिले त्यस क्षेत्रमा देखिएको यो अत्यासलाग्दो अवस्थाले सहजै निकास पाउने छ । """
निर्वाचन क्षेत्र रणनीतिक सडकहरूलाई राष्ट्रिय राजमार्ग सरह निर्माण गर्छौंः मन्त्री दाहाल,"""काठमाडौँ, असार ९ गते । भौतिक पूर्वाधार तथा यातायात मन्त्री देवेन्द्र दाहालले १६५ वटै निर्वाचन क्षेत्र रणनीतिक सडकका लागि बजेट विनियोजन गरिएको स्पष्ट पार्नुभएको छ ।प्रतिनिधि सभाको सोमवारको बैठकमा विनियोजन विधेयकमाथिको छलफलका क्रममा उठेका प्रश्नको जवाफ दिँदै मन्त्री दाहालले यस्तो बताउनुभएको हो । उहाँले स्रोत अभावका कारण केही सडक आयोजनाहरू सम्बन्धित जिल्लामा नपरेको स्वीकार गर्दै छलफलका क्रममा सुधार गर्ने प्रतिबद्धता समेत व्यक्त गर्नुभयो । उहाँले आगामी दिनमा समेत निर्वाचन क्षेत्र रणनीतिक सडकलाई राष्ट्रिय राजमार्ग सरह पूर्ण रूपमा निर्माण गर्ने प्रतिबद्धता व्यक्त गर्नुभयो । उहाँले भन्नुभयो, ‘निर्वाचन क्षेत्र रणनीतिक सडकलाई कुनै पनि हालतमा छोड्नु हुँदैन भनेर मैले १६५ वटै क्षेत्रका सडकमा रकम हालेको छु । तर केही आयोजनाहरू चाहिँ जुन जिल्लामा पर्नुपर्थ्यो त्यो जिल्लामा छैन । अर्थ मन्त्रालयसँग कुरा गरेर त्यसलाई सच्याउनुपर्छ । निर्वाचन क्षेत्र रणनीतिक सडकहरूलाई अगामी दिनमा पनि राष्ट्रिय राजमार्ग सरह पुरा गर्नुपर्छ भनेर लागेका छौँ ।’ सङ्घीयता कार्यान्वयनमा समेत टेवा पुग्ने गरी बजेटको समानुपातिक वितरण गरिएको मन्त्री दाहालको दाबी छ । """
सिगास गाउँपालिकाको बजेट ५५ करोड ९० लाख,"""केशव राज भट्ट (बाशुलिङ्ग) बैतडी, असार ९ गते । बैतडीको सिगास गाउँपालिकाले आगामी आर्थिक वर्ष २०८२/८३ का लागि कुल ५५ करोड ९० लाख ७४ हजार एक सय नौ रुपियाँ बराबरको अनुमानित बजेट सार्वजनिक गरेको छ । गाउँपालिकाको १७ औँ गाउँसभाको दोस्रो बैठकमा उपाध्यक्ष धाना धामीले बजेट प्रस्तुत गर्दै चालु र पूँजीगत खर्चका लागि विनियोजन गरिएको विवरण प्रस्तुत गर्नुभएको हो । बजेटअनुसार ३७ करोड ४९ लाख ६७ हजार एक सय नौ रुपियाँ चालुतर्फ र १८ करोड ४१ लाख ७ हजार रुपियाँ पूँजीगततर्फ विनियोजन गरिएको उपाध्यक्ष धामिले बताउनुभयो । बजेट स्रोततर्फ हेर्दा पालिकाले नेपाल सरकारबाट प्राप्त वित्तीय समानीकरण अनुदानअन्तर्गत नौ करोड ६० लाख रुपियाँ र सुदूरपश्चिम प्रदेश सरकारबाट प्राप्त समानीकरण अनुदानअन्तर्गत ८२ लाख ३० हजार रुपियाँ प्राप्त गरेको छ । नेपाल सरकारबाट प्राप्त राजस्व बाँडफाँटअन्तर्गत १० करोड ७३ लाख ९८ हजार एक सय नौ रुपियाँ प्राप्त गरेको छ । यस्तै प्रदेश सरकारबाट प्राप्त राजस्व २९ लाख ७१ हजार रुपियाँ प्राप्त गरेको छ । नेपाल सरकारबाट प्राप्त सशर्त अनुदान २२ करोड ९९ लाख रुपियाँ प्राप्त गरेको छ भने प्रदेश सरकारको सशर्त अनुदान ७० लाख रुपियाँ र आन्तरिक आम्दानी ७६ लाख १५ हजार रुपियाँ रहेको पालिकाका प्रमुख प्रशाशकिय अधिकृत रघुनाथ अवस्थीले बताउनुभयो । यस्तै चालु आर्थिक वर्षको सम्भावित बैंक मौज्दात चार करोड ७० लाख ६० हजार रुपियाँ रहने अनुमान गरिएको उपाध्यक्ष धामीले बताउनुभयो । बजेट वक्तव्यमा सिगास गाउँपालिकाले स्थानीय आवश्यकता, पूर्वाधार विकास, शिक्षा, स्वास्थ्य, कृषि तथा रोजगारमुखी कार्यक्रमहरूलाई प्राथमिकतामा राखेर बजेट विनियोजन गरिएको जनाएको छ । """
खर्कमै पुगेर चौँरी वितरण,"""रलिङ समाचारदाता रलिङ (हुम्ला), असार ८ गते । हुम्लाको सिमकोट गाउँपालिकाका सात जना किसानलाई चौँरीगाई वितरण गरिएको छ । सिमकोट गाउँपालिकाको पशु सेवा शाखाको आर्थिक सहयोगमा सो किसानलाई १४ वटा चौँरीगाई वितरण गरिएको हो । शनिबार बिहान सिमकोट गाउँपालिका–८ का सात जना किसानलाई प्रतिकृषक दुई/दुई वटाका दरले चौँरीगाई वितरण गरेको पशु शाखामा कार्यरत विष्णु बुमीले बताउनुभयो । किसानलाई वितरण गरिएका चौँरीगाई उत्तरी नाम्खा गाउँपालिका–३ को लुयटा खर्कमा पशुपालक कृषक रहेकै ठाउँमा पुगेर वितरण गरिएको हो । चौँरी पाउने कृषकमा सिमकोट–८ स्याडागाउँका मानबहादुर बुढा, वीरबहादुर बुढा, भक्तवीर दमाईं, भैबहादुर बुढा, रत्न बुढा, देवबहादुर बोहोरा र जनकबहादुर शाही रहेका छन् । सिमकोट गाउँपालिका पशु शाखाको आयोजनामा किसानलाई चौँरीगाई वितरण गर्नुअघि चौँरीगाई प्राप्त गर्ने किसानलाई दुई दिने तालिमसमेत दिएको थियो । उक्त तालिममा किसानलाई चौँरीगाई पाल्ने तरिका, औषधी उपचार गर्ने विधि, घाँसको व्यवस्थापन, पोषण युक्त खाने कुरा खुवाउने जस्ता विषयमा तालिम दिएको वुमीको भनाइ छ । याक प्रवर्धनका लागि याक वितरण गरिएको र हुम्ला जिल्लाको सिमकोट गाउँपालिका–८ मा याकपालनका लागि राम्रो वातावरण भएको र सो वडालाई पशुपालनका क्षेत्रमा आत्मनिर्भर बनाउनका लागि पनि उक्त याक वितरण गरिएको सिमकोट गाउँपालिकका प्रमुख प्रशासकीय अधिकृत वर्षबहादुर फडेराले बताउनुभयो । किसान चौँरी दिनुअघि तालिम दिएर गाउँपालिकाले उहाँहरूलाई अनुदानस्वरूप वितरण गरिएको हो । """
गोरखा–नाम्जुङ–घैरुङ–मनकामना सडक अवरुद्ध,"""गुणबहादुर रोका     सुलीकोट, असार ९ गते । गोरखामा अविरल वर्षाका कारण गोरखा–नाम्जुङ–घैरुङ– मनकामना सडकखण्ड अवरुद्ध भएको छ । आइतबार रातिदेखि परेको अविरल वर्षाका कारण शहिद लखन गाउँपालिका–७ बुङकोट ढुङ्गाडे भञ्ज्याङ सडकमा सोमबार बिहान ५ बजे सडक भासिएर पहिरो जाँदा सडक खण्ड अवरुद्ध भएको जिल्ला प्रहरी कार्यालय गोरखाका प्रहरी नायब उपरीक्षक इन्द्रप्रसाद सुवेदीले जानकारी दिनुभयो । उहाँका अनुसार रातभरि परेको अविरल वर्षाले गोरखा सदरमुकामबाट छुटेका विभिन्न सवारीसाधनहरु बिच बाटोमै रोकिएको उहाँले बताउनुभयो । ‘‘सडक चिराचिरा भएर भासिएको छ । ठुलो पहिरो गएका कारण तत्काल पन्छाउन सकस देखिएको छ,’’ प्रहरी नायब उपररीक्षक सुवेदीले भन्नुभयो, ‘‘शहिद लखन गाउँपालिकाका तथा नेपाल प्रहरी, पूर्वाधार कार्यालय गोरखालगायत सम्बन्धित निकायमा छलफल गरेर सडक खुलाउन प्रयास भइरहेको छ ।’’ उक्त सडक क्षेत्रमा शहिद लखन गाउँपालिका र पूर्वाधार कार्यालय गोरखाको सहयोगमा सवारीसाधन सुचारु गर्न प्रयास भइरहेको शहिद लखन गाउँपालिकाका अध्यक्ष रमेश थापामगरले बताउनुभयो । उहाँका अनुसार गाउँपालिकाको जेसिबी प्रयोग गरी अबको केही समयमा एकतर्फी रुपमा भए पनि सडक सुचारु गरी सञ्चालनमा ल्याइने उहाँले बताउनुभयो । झण्डै पाँच घण्टादेखि यात्रुबाहक सबारी साधनहरु रोकिएर बसेका जिल्ला प्रहरी कार्यालय गोरखाले जनाएको छ । पहिरोका कारण गोरखा मनकामना सडक पूर्णरुपमा बन्द भएको छ । निरन्तर रुपमा गाउँपालिकाको जेसिबीले पहिरो पन्छाएर वैकल्पिक मार्ग बनाएर पनि सडक सुचारु गर्न लागिएको शहिद लखन गाउँपालिकाका अध्यक्ष थापामगरले बताउनुभयो । """
बाहिरबाट ताल्चा लगाएको कोठामा युवती मृत फेला,"""अविनाश चौधरीधनगढी, असार ९ गते । धनगढी उपमहानगरपालिका–२ बैयाबेहडीमा बाहिरबाट ताल्चा लगाएको कोठामा सोमबार बिहान एक युवती मृत भेटिनुभएको छ । डेरा गरेर बस्दै आउनुभएकी पुनर्वास नगरपालिका–११ अमरबस्तीकी ३० वर्षीया रेणु चौधरी ताल्चा लगाएको कोठामा मृत भेटिनु भएको हो । जिल्ला प्रहरी कार्यालयका अनुसार मृतक अविवाहित हुनुहुन्थ्यो । घटनाको प्रकृति शङ्कास्पद देखिएकाले घटनास्थललाई सिल गरेर अनुसन्धानको कार्य भइरहेको जिल्ला प्रहरी कार्यालयका प्रवक्ता प्रहरी नायब उपरीक्षक राजकुमार सिंहले बताउनुभयो । """
सोलुदेखि एमआइटीसम्मको कठिन यात्रा,"""सन्तोष राउत सोलुखुम्बु, असार ८ गते । ‘आरोहणका बादसाह’, हिमाली क्षेत्रमै बसोबास र हिमालका चुचुरा चुम्ने शेर्पा समुदाय साहसी आरोहीको पहिचानबाट विश्व परिचित छ । हिमाल र शेर्पा पर्याय नै बनेका छन् । तथापि युवा पुस्ता अध्ययन र विद्वताको त्यस्तो शिखर चढिरहेका छन्, जुन नवीन र समुन्नत देशको नूतन आरम्भ गर्ने सोचाइ बोकेका युवाका लागि प्रेरणापथ बनिरहेको छ । बौद्धिक युवा देशबाट पलायन भइरहँदा सगरमाथाको काख सोलुखुम्बुमा जन्मिएका युवा वैज्ञानिक एवं अनुसन्धानकर्ता मिङ्मार शेर्पाले सेलुलर र आणविक जीव विज्ञानमा म्यासाच्युसेट्स इन्स्टिच्युट अफ टेक्नोलोजी (एमआइटी) मा अध्ययन पूरा गरी नेपाल फर्किएर काम आरम्भ गरेपछि उहाँ युवामाझ प्रेरणा पुञ्ज बन्नुभएको छ । उहाँले देशको गौरव बढाउने गरी वैज्ञानिक अन्वेषणको नयाँ अध्याय थालनी गर्नुभएको छ । अनुसन्धानका क्षेत्रमा काम गर्नेका लागि अवसरै अवसर प्राप्त हुने अमेरिकाबाट फर्किएका अनुसन्धाता शेर्पा आङजाङबु शेर्पा र पुटी शेर्पाका सात सन्तानमध्ये कान्छा छोरा हुनुहुन्छ । उहाँले कक्षा १२ को अध्ययन पूरा गरेपछि उच्चशिक्षाका लागि अमेरिका यात्रा तय गर्नुभयो । उहाँले भन्नुभयो, “कक्षा १२ सम्म पढ्दा इन्टरनेट र मोबाइल थिएन । एसएलसीमा उत्कृष्ट भएपछि डाक्टर बन्ने सोच थियो । मेहनत गरेँ । संयोगवश हिमालयन ट्रस्ट नेपालको छात्रवृत्तिमा डाक्टर बन्ने लक्ष्यसहित  काठमाडौँको सेन्ट जेभियर कलेजमा प्लस टुमा ए लेभल र विज्ञान पढेँ । त्यसपछि अमेरिकास्थित अलाबामा विश्वविद्यालय (युएबी) को छात्रवृत्तिमा सन् २०१७ मा चिकित्सकीय अध्ययनका लागि अमेरिका गएको हुँ ।” चुनौतीका माझ उदाएका युवा युवा वैज्ञानिक शेर्पा १८ वर्षको हुँदा अमेरिका पुग्नुभयो । काम र अध्ययनको सन्तुलन मिलाएर डाक्टर बन्ने लक्ष्य राखेका शेर्पाले एपिजेनेटिक्स, रोग विज्ञान र नेफ्रोलोजी (प्रतिरोध) मा अनुसन्धान गर्नुभयो । उहाँले सन् २०१९ मा विश्वविद्यालयका लागि अनुसन्धान राजदूतका रूपमा काम गर्दा प्रशासनिक सिप सिक्दै टोलीको नेतृत्व गर्ने अवसर पाउनुभयो । उहाँले चार वर्षको स्नातक अध्ययन अवधिमा सात स्थानीय र राष्ट्रिय सम्मेलनहरूमा भाग लिएर चार प्रमुख परियोजना पूरा गरेको र उत्कृष्ट शैक्षिक रेकर्ड कायम राख्न सफल भएका शेर्पाले प्रतिरक्षा विज्ञान अनुसन्धानमा केन्द्रित भएर हावर्ड विश्वविद्यालयमा अनुसन्धान गर्ने अवसर पाउनुभयो । उहाँले भन्नुभयो, “भाइरसहरू र तिनीहरूको प्रभावको अध्ययनमा संलग्न भएपछि सेलुलर र आणविक जीव विज्ञानमा एमआइटीमा थप अध्ययन अघि बढाएँ ।” एमआइटीमा मोर्फोजेनेसिस र सेलुलर विभाजन नियमनमा केन्द्रित स्वतन्त्र अनुसन्धान गरिरहेका शेर्पाले दुई वर्षमा दुई राष्ट्रिय, एक अन्तर्राष्ट्रिय र चार स्थानीय सम्मेलनमा भाग लिनुभयो । उहाँ संयुक्त अधिराज्यमा पार्किन्सन रोगका लागि औषधी विकासमा केन्द्रित अनुसन्धान परियोजनामा संलग्न रहनुभएको छ । साथै उहाँले ग्रामीण क्षेत्रका नेपाली विद्यार्थीलाई सहयोग गर्न ‘दी ब्राइट फ्युचर अर्गनाइजेसन’ पनि स्थापना गर्नुभयो । उहाँका अनुसार संस्थामार्फत कम्प्युटर साक्षरता र स्वास्थ्य सेवा र शैक्षिक सहयोग अघि बढाइने छ । अनुसन्धानमा सहकार्य युवा वैज्ञानिक शेर्पाले छाला क्यान्सर र पार्किन्सन रोगसम्बन्धी अनुसन्धान परियोजनामा सहकार्य गर्न अक्सफोर्ड विश्वविद्यालय र ब्रिस्टल विश्वविद्यालयको भ्रमण गर्नुभयो । उहाँका अनुसार फाउन्डेसन र सेन्ट जेभियर्स कलेजबिच अनुसन्धान कार्यमा सहकार्य गर्ने समझदारी भएको छ । फाउन्डेसनका अध्यक्ष गेल्बु शेर्पाले अनुसन्धान र सामाजिक विकासमा यो साझेदारी महत्वपूर्ण हुने बताउनुभयो । उहाँका अनुसार युवालाई अनुसन्धानका क्षेत्रमा प्रोत्साहन गर्ने र ज्ञानको आदानप्रदानमा सहयोग पुर्‍याउने छ । वैज्ञानिक एवं अनुसन्धानकर्ता शेर्पालाई नेपाल चिकित्सा अध्ययन संस्थान केन्द्रीय विभागले ‘भिजिटिङ स्कलर’ का रूपमा अनुसन्धान गर्न दिएको छ । उहाँले नेपालको दुर्गम क्षेत्रका समुदायमा देखिने स्वास्थ्य चुनौतीको समाधानमा केन्द्रित ‘माइक्रोन्युट्रियन्ट र स्वास्थ्य’ सम्बन्धी अनुसन्धान गरिने बताउनुभयो । उहाँका अनुसार अनुसन्धानले सार्वजनिक स्वास्थ्यमा सुधार ल्याउन महत्वपूर्ण भूमिका खेल्ने छ । पोषण र रोगप्रतिरोधात्मक क्षमताबिचको सम्बन्धको अध्ययन र रोग रोकथाम तथा समग्र स्वास्थ्य सुधारमा नयाँ दृष्टिकोण प्रदान गर्ने अपेक्षा गर्दै विभागले अनुसन्धानकर्ता मिङ्मारको प्रस्ताव स्वीकार गरेको हो । उहाँलाई एआईका माध्यमबाट छालामा हुने क्यान्सर रोगसम्बन्धी विषयमा शोधपत्र प्रकाशित गरेपछि एकाडेमी अफ मेडिकल साइन्स युकेले ४५ लाख रुपियाँको पुरस्कार दिएको छ । प्रधानमन्त्रीसँग भेट प्रधानमन्त्रीको आग्रह र स्वदेश प्रेमले आफू फर्किएको अनुसन्धानकर्ता मिङ्मार शेर्पाले बताउनुभयो । प्रधानमन्त्री केपी शर्मा ओलीसँग अनुसन्धानकर्ता शेर्पाले असार ३ गते पछिल्लो पटक भेट गर्नुभयो । भेटपछि अनुसन्धान र स्वास्थ्य क्षेत्रमा नवीन अनुसन्धान कार्य अघि बढाउन उत्प्रेरणा मिलेको उहाँ बताउनुहुन्छ । """
इरानमा प्रयोग गरिएको बङ्कर–बस्टर बम के हो ?,"""बैङ्कक, असार ९ गते । इरान विरुद्धको इजरायलको युद्धमा आफूलाई सम्मिलित गर्दै वासिङ्टनले इरानको फोर्डो इन्धन संवर्धन प्लान्टमा आफ्नो विशाल बङ्कर–बस्टर’ बमहरू प्रयोग गरेको छ । ती बमहरूलाई पहाडको गहिराइमा निर्मित र इजरायलको एक हप्ताभरको आक्रमणमा अछूतो रहेको फोर्डोलाई क्षति पुर्‍याउने वा नष्ट गर्ने सबैभन्दा राम्रो मौकाको रूपमा व्यापक रूपमा हेरिएको थियो । आधिकारिक ब्रिफिङअघि अपरेसनका बारेमा छलफल गर्न नाम नछाप्ने शर्तमा बोल्दै एक अमेरिकी अधिकारीले आइतबारको आक्रमणमा तिनीहरूको प्रयोगको पुष्टि गरेका छन् । अमेरिका मात्र यी हतियारहरू खसाल्न सक्षम सेना हो र शनिबार एसियातर्फ बी-२ स्टेल्थ बमवर्षकहरूको आवागमनले अमेरिकाको सम्भावित गतिविधिको सङ्केत दिएको थियो । इजरायली नेताहरूले राष्ट्रपति डोनाल्ड ट्रम्प आफ्नो एक हप्ता पुरानो इरानविरुद्धको युद्धमा सामेल हुने आफ्नो आशालाई लुकाएका थिएनन् । यद्यपि उनीहरूले साइट नष्ट गर्न ब्याकअप योजनाहरू पनि रहेको सुझाव दिएका थिए । फोर्डोमा कत्तिको क्षति भएको थियो भन्ने कुरा आइतबार बिहान अस्पष्ट रह्यो । यो मिसनको व्यापक असर हुनसक्छ, जसमा इरानले आफ्नो आणविक कार्यक्रममा ट्रम्पको इच्छित वार्तामा संलग्न हुने र अमेरिकालाई अर्को मध्यपूर्व युद्धमा तान्ने कुनै पनि अवसरलाई खतरामा पार्नु समावेश छ । बङ्कर–बस्टर बम के हो ? बङ्कर बस्टर’ विस्फोट हुनुअघि सतहको गहिरो मुनि प्रवेश गर्न डिजाइन गरिएका बमहरूको वर्णन गर्न प्रयोग गरिने फराकिलो शब्द हो । यस अवस्थामा यसले अमेरिकी शस्त्रागारमा रहेको पछिल्लो जिबियु–५७ एरबी म्यासिभ अर्डनान्स पेनेट्रेटर बमलाई जनाउँछ । अमेरिकी वायुसेनाका अनुसार लगभग ३० हजार पाउन्ड (१३ हजार छ सय किलोग्राम) को यो सटिक–निर्देशित बम गहिरो गाडिएका र कडा बङ्कर र सुरुङहरूमाथि आक्रमण गर्न डिजाइन गरिएको छ । यसले विस्फोट हुनुअघि सतहबाट लगभग दुई सय फिट (६१ मिटर) मुनिसम्म प्रवेश गर्नसक्ने विश्वास गरिन्छ र प्रभावकारी रूपमा प्रत्येक क्रमिक विस्फोटसँगै गहिरो र गहिरो ड्रिल गर्दै बमहरू एकपछि अर्को खसाल्न सकिन्छ । आइतबार बिहानको आक्रमणमा कतिवटा प्रयोग गरिएको भन्नेबारे तुरुन्तै थाहा हुन सकेको छैन । बमले परम्परागत वारहेड बोक्छ, तर अन्तर्राष्ट्रिय आणविक ऊर्जा एजेन्सी (आइएइए) ले इरानले फोर्डोमा उच्च संवर्धित युरेनियम उत्पादन गरिरहेको पुष्टि गरेको छ । जसले गर्दा जिबियु–५७ एरबी लाई सुविधामा प्रहार गर्न प्रयोग गरियो भने आणविक सामग्री यस क्षेत्रमा छोड्न सक्ने सम्भावना बढेको छ । यद्यपि अर्को इरानी आणविक साइट नतान्जमा सेन्ट्रिफ्यूज साइटमा इजरायली आक्रमणले वरपरको क्षेत्रमा नभई साइटमा मात्र प्रदूषण निम्त्याएको आइएइएले बताएको छ । अमेरिकी लडाकू विमानहरूले पनि नातान्जमा प्रहार गरेका छन् । फोर्डो कत्तिको कठिन लक्ष्य हो ? इजरायली हवाई आक्रमणले लक्षित भइसकेको नतान्जपछि फोर्डो इरानको दोस्रो आणविक संवर्धन केन्द्र हो । आइएइएले ती आक्रमणहरूले सुविधाको भूमिगत सेन्ट्रिफ्यूज हलहरूमा प्रत्यक्ष प्रभाव’ पारेको विश्वास गरेको छ । फोर्डो नतान्जभन्दा सानो छ र तेहरानबाट करिब ६० माइल (९५ किलोमिटर) दक्षिणपश्चिममा कोम सहर नजिकैको पहाडको छेउमा निर्मित छ । यो सन् २००६ को आसपास निर्माण सुरु भएको विश्वास गरिन्छ र यो सन् २००९ मा पहिलो पटक सञ्चालनमा आएको थियो । त्यही वर्ष तेहरानले सार्वजनिक रूपमा यसको अस्तित्व स्वीकार गरेको थियो । चट्टान र माटोमुनि अनुमानित ८० मिटर (दुई सय ६० फिट) हुनुका अतिरिक्त साइट इरानी र रूसी सतह–देखि–हावा मिसाइल प्रणालीहरूद्वारा सुरक्षित छ भनिन्छ । यद्यपि ती वायु रक्षाहरू सम्भवतः पहिले नै इजरायली अभियानमा प्रहार भइसकेका छन् । इजरायलले इरानका धेरैजसो वायु रक्षाहरू ध्वस्त पारेको दाबी गरेको छ । अझै पनि इजरायली प्रधानमन्त्री बेन्जामिन नेतान्याहुले इरानमाथि आक्रमण गर्ने लक्ष्य यसको क्षेप्यास्त्र र आणविक कार्यक्रमलाई उन्मूलन गर्ने बताउनुभएको छ । उहाँले इरानको क्षेप्यास्त्र र आणविक कार्यक्रमलाई इजरायलको अस्तित्वका लागि खतरा भएको बताउनुभएको छ । अधिकारीहरूले फोर्डो त्यो योजनाको हिस्सा भएको बताएका छन् ।“यो सम्पूर्ण अपरेसन... वास्तवमा फोर्डोको उन्मूलनसँगै पूरा हुनुपर्दछ”, अमेरिकाका लागि इजरायलका राजदूत येचिएल लेइटरले फक्स न्युजलाई भन्नुभयो । अमेरिका किन संलग्न हुनुपर्‍यो ? सिद्धान्तमा जिबियु–५७ एरबी लाई वजन बोक्न सक्षम कुनै पनि बमवर्षकले खसाल्न सक्छ, तर अमेरिकी वायुसेनाका अनुसार हाल अमेरिकाले आफ्नो बी–२ स्पिरिट स्टेल्थ बमवर्षकलाई मात्र बम डेलिभर गर्न कन्फिगर र प्रोग्राम गरेको छ । बी–२ केवल वायुसेनाद्वारा उडाइन्छ र नर्थरोप ग्रुम्यानद्वारा उत्पादन गरिएको हो । निर्माताका अनुसार बी–२ ले ४० हजार पाउन्ड (१८ हजार किलोग्राम) को पेलोड बोक्न सक्छ तर अमेरिकी वायुसेनाका अनुसार उसले कुल वजन करिब ६० हजार पाउन्ड (२७ हजार दुई सय किलोग्राम) सहितका दुईवटा जिबियु–५७ ए-बी बङ्कर बस्टरहरू लोड गरेको बी–२ को सफल परीक्षण गरेको छ । नर्थरोप ग्रुम्यानका अनुसार रणनीतिक लामो दूरीको भारी बमवर्षकको इन्धन नभर्दै लगभग सात हजार माइल (११ हजार किलोमिटर) र एक पटक इन्धन भर्दा ११ हजार पाँच सय माइल (१८ हजार पाँच सय किलोमिटर) को दायरा छ र घण्टौँमा संसारको कुनै पनि विन्दुमा पुग्नसक्छ । प्रतिबद्धहीन ट्रम्प अमेरिका संलग्न हुने कि नहुने भन्ने कुरा हालका दिनहरूमा अस्पष्ट थियो । क्यानाडामा भएको जी–७ बैठकमा ट्रम्पलाई वासिङ्टन सैन्य रूपमा संलग्न हुनका लागि के चाहिन्छ भनेर सोधिएको थियो र उहाँले भन्नुभयो, “म त्यसको बारेमा कुरा गर्न चाहन्नँ ।” त्यसपछि बिहीबार ट्रम्पले दुई हप्ता’ भित्र आफ्नो आणविक कार्यक्रमका बारेमा इरानसँग वार्ताको सम्भावनालाई अर्को मौका दिन संलग्न हुने कि नहुने निर्णय गर्ने बताउनुभयो । अन्तमा निर्णय गर्न दुई दिन मात्रै लाग्यो । रासस/एपी """
मिसन ०८४ लाई गन्तव्य बनाएर अघि बढ्न अध्यक्ष ओलीको निर्देशन,"""काठमाडौँ,  असार ९ गते । प्रधानमन्त्री एवं नेकपा एमाले अध्यक्ष केपी शर्मा ओलीले मिसन ०८४ लाई गन्तव्य बनाएर अघि बढ्न निर्देशन दिनुभएको छ । सोमवार ललितपुरमा राष्ट्रिय युवा सङ्घ नेपालको केन्द्रीय कमिटीको पूर्ण बैठकलाई सम्बोधन गर्दै उहाँले युवा सङ्गठनलाई योजनाबद्ध ढङ्गले मिसन ०८४ मा लाग्न निर्देशन दिनुभएको हो । उहाँले सङ्गठनको युवाको हक हित, रोजगारीका कुराहरूका साथसाथै मिसन ०८४ लाई प्रमुख लक्ष्य बनाएर अघि बढ्नुपर्ने बताउनु भयो । मिसन ०८४ भुल्न नहुने बताउँदै यसका लागि एकीकृत हुनु जरुरी रहेको बताउनु भयो । कुनै प्रकारको विकृत कुराबाट विचलित नहुन आग्रह गर्नुभयो । प्रधानमन्त्री ओलीले भन्नुभयो, ‘योजनाबद्ध ढङ्गले अघि बढ्नुस् । मिसन ०८४ हामी सबैको मुख्य कुरा हो । तपाईँहरूको आफ्नो सङ्गठनको कुरा छ । युवाको हक हित, रोजगारीको कुरा भयो । यावत कुराहरू होलान् । एन्टरनिपनरसिपका कुराहरू होलान् । थुप्रै कुराहरू होलान् । ति सबै गर्दै गर्दा हामीले फेरि मिसन ०८४ भुल्यौँ भने सबै कुरा भुल्छौँ । मिसन ०८४ भुल्न हुँदैन । मिसन ०८४ मा केन्द्रित भएर अघि बढौँ । यही आग्रह गर्न चाहन्छु । यसका लागि युनिटको आवश्यक छ । युनिटी पार्टी र आन्दोलनभित्र चाहिन्छ । कुनै प्रकारको विकृत कुराबाट हामी कोही पनि विचलित हुँदैनौँ भन्ने हाम्रो पार्टीको मुख्य कुरा हो ।’ अध्यक्ष ओलीले सही ढङ्गले नेतृत्व गर्न सक्ने व्यक्तिप्रति युवाहरू असहिष्णु हुनु हुँदैन भन्दै इनोभेटिभ तरिकाले गर्ने खोजका कामहरू विश्वमा युवाहरूले नै गरेकाले आफ्नो क्षेत्रमा दक्षता हासिल र नयाँ उपलब्धि हासिल गर्न अग्रसर हुन आह्वान गर्नुभयो । """
७३ जिल्लाबाट १५ सयमा डेंगु पुष्टि,"""काठमाडौँ, असार ९ गते । ७३ जिल्लाबाट एक हजार पाँच सय भन्दा बढीमा डेंगु सङ्क्रमण पुष्टि भएको छ । इपिडिमियोलोजि तथा रोग नियन्त्रण महाशाखा अन्तर्गतका  किटजन्य शाखाका प्रमुख डा गोकर्ण दाहालले पुस यता ७३ जिल्लाबाट एक हजार ५०२ जनामा डेंगु पुष्टि भएको जानकारी दिनुभयो । डेंगु सङ्क्रमण सबै भन्दा बढी बागमती, कोशी र गण्डकी प्रदेशमा सबै भन्दा बढी डेंगु सङ्क्रमण पुष्टि भएको छ । तथ्याङ्क अनुसार बागमतीमा प्रदेशमा ३८०, कोशी प्रदेशमा तीन सय,गण्डकी प्रदेशमा ३०३ जनामा डेंगु पुष्टि भएको छ । त्यसै गरी, लुम्बिनी प्रदेशमा २४७, सुदूरपश्चिम प्रदेशमा २१८, कर्णाली प्रदेशमा ३२ र मधेश प्रदेशमा २२ जनामा डेंगु पुष्टि भएको डा।दाहालले जानकारी दिनुभयो । चिकित्सकका अनुसार डेंगु रोग एडिज जातका लामखुट्टेको टोकाइबाट सर्दछ। एडिज जातका लामखुट्टे सफा पानी जम्मा भएको जुनसुकै भाँडोमा हुर्कन सक्दछ । सरुवा रोग विशेषज्ञ डा।शेरबहादुर पुनका अनुसार असाध्यै शरीर दुख्ने, खाना मन नलाग्ने, पखाला लाग्ने डेंगुका प्रमुख लक्षण हुन्। त्यो बाहेक आँखाका उच्च ज्वरो आउने, जोर्नी र मांसपेशी, आँखाको गेडी, टाउको दुख्नु, शरीरमा राता बिमिरा आउनु, वाकवाकी लाग्नु वा वान्त हुने डेंगुका लक्षण हुन्। गिजाबाट रगत बग्ने, तारनतार वान्त हुने, बान्तामा रगत देखिने, चिडचिडापन वा छटपटी हुने वा रिङ्गाटा लाग्ने, अत्यधिक पेट दुख्ने, डाइरिया हुने जस्ता गम्भीर लक्षण देखिन्छन्। डेंगु सङ्क्रमणको उपचार लक्षणका आधारमा गरिन्छ। चिकित्सकअनुसार प्राय डेंगु सङ्क्रमणका लक्षण आफै हराएर जान्छन्। थोरै केसमा मात्र अस्पतालमा भर्ना गर्नुपर्ने अवस्था आउने चिकित्सकको भनाइ छ । डेंगु रोग घरमानै बसेर उपचार गर्न सकिन्छ। सङ्क्रमितले घरमा नै बसेर उपचार गर्दा चिकित्सकको सल्लाह बमोजिम दुखाइ कम गर्ने र ज्वरो घटाउन प्यारासिटामोल खाना चिकित्सकको सुझाव छ। डेंगु सङ्क्रमण भएको समयमा ब्रुफिन र एन्टिवायोटिन नखान चिकित्सकको सुझाव छ। यदि बिरामीमा गम्भीर लक्षण देखिएमा तुरुन्त अस्पतालमा लैजान डा।पुनको आग्रह छ। रोग प्रतिरोधात्मक क्षमता कम भएका, दीर्घ रोगी, पाँच वर्ष मुनिका बालबालिका, ज्येष्ठ नागरिक, गर्भवती यसको जोखिममा हुने गर्छन्। यति जोखिम समूहका मानिसमा डेंगु सङ्क्रमण भएमा गम्भीर लक्षण देखिने चिकित्सक बत्ताउँछन्। लामखुट्टेको टोकाइबाट जोगिन र व्यक्तिगत सुरक्षाका उपाय अपनाउन चिकित्सकको सुझाव छ। लामखुट्टेको टोकाइबाट बच्नु नै डेंगुको सङ्क्रमणबाट बच्ने एक मात्र उपाय हो। लामखुट्टेको टोकाइबाट बच्न पुरै शरीर ढाक्ने लुगा लगाउने, धूप बाल्ने, मलम लगाउन पुनको सुझाव छ। उहाँ भन्नुहुन्छ, ‘लामखुट्टे नियन्त्रण गर्न लामखुट्टेले फुल पार्न सक्ने सम्भावित घर, विद्यालय, कार्यालय वरपरका पानी जम्ने सबै ठाउँ सफा गर्ने, पानी राख्ने भाडा बेलाबेला सफा गर्ने र लामखुट्टेको फुल नष्ट गर्नुपर्छ।’ """
बाँकेमा ७ सय ८२ बालबालिकामा कुपोषण भेटियो,"""सावित्री गिरी कोहलपुर, असार ९ गते । बाँकेको डुडुवा गाउँपालिका–२ दासपुरुवाकी २२ महिने जुगुन्ती नाउँको तौल मात्र ५ किलो छ । जुगन्तीका शरीरका सबै भागहरू शिथिल र अनुहार खिइएको छ। चिकित्सकहरूले जग ‘गम्भीर कुपोषित’ को श्रेणीमा राखेका छन्। त्यस्तै, सोही वडाकी ११ महिने राधिका खटिकको तौल ४ किलो मात्र छ। स्थानीय वेतहनी स्वास्थ्य चौकीका अहेव प्रदीपकुमार शाहका अनुसार, यी घटनाहरू त प्रतिनिधि उदाहरण मात्र हुन्। स्वास्थ्य कार्यालय बाँकेका अनुसार, चालु आर्थिक वर्ष २०८१-८२ मा मात्रै ५९ हजार ५१३ बालबालिकामा कुपोषण देखिएको छ। तीमध्ये ७८२ जनामा कडा शीघ्र कुपोषण रहेको छ भने २ हजार ५२७ बालबालिका मध्यम कुपोषणको अवस्थामा छन्। पछिल्लो आर्थिक वर्ष २०८०-८१ मा ६३ हजार ९९ बालबालिकामा कुपोषणको लक्षण देखिएको थियो । जसमा कडाशीघ्र कुपोषण छ सय ९६ बालबालिकामा थियो भने मध्यम कुपोषण २ हजार ८ सय ६६ जनामा देखिएको थियो । यसअघि, आर्थिक वर्ष २०७९-८० मा ५० हजार ३९३ बालबालिका कुपोषित भएका थिए ।जसमा कडाशीघ्र कुपोषण सात सय ८४ जनामा देखिएको थियो भने मध्यम कुपोषण २ हजार ८ सय ५२ जनामा देखिएको थियो । ५ वर्ष भन्दा मुनिका बालबालिकाहरूलाई कुपोषण परीक्षण गर्दा ० देखि २३ महिना उमेर समूहका बालबालिकामा कुपोषणको दर सर्वाधिक देखिएको छ। परीक्षण गर्दा बालबालिकाहरूको उमेर अनुसारको तौल ,उचाइ ,मोटोपना ,दुब्लोपना र ख्याउटेपनाको अवस्था बारे पत्ता लगाउने गरिएको स्वास्थ्य सेवा विभागका पोषण शाखा प्रमुख लीलाविक्रम थापाले बताउनुभयो । उहाँले बालबालिकाहरूको पाखुराको नाप लिएर रङ अनुसार अवस्था छुट्टाइने गरिएको जानकारी दिनुभयो।  जसअनुसार पहेँलो रङलाई मध्यम ,हरियो रङलाई सामान्य र रातो रङलाई कडा कुपोषण भनेर वर्गीकरण गरिन्छ । अत्यधिक दुब्लोपन, अनुहार चाउरिएको, फुस्रो कपाल, सुख्खा छाला, चिडचिडेपन र खानामा अरुचि कुपोषणका लक्षण भएकाले बालबालिकाहरूलाई उपचार पद्धतिमा लैजानुपर्ने बाल रोग विशेषज्ञ डाक्टर रोमा बोहोराले बताउनुभयो । डाक्टर बोहोरा भन्नुहुन्छ,“ घरमै बनाउन सकिने पोषणयुक्त खाना मकै, गहुँ, चामल, सोयाबिन, चना, सिमी, बदाम आदि मिसाएर बनाइएको लिटो बालबालिकाका लागि अत्यन्त उपयोगी हुन्छ । यसका साथै घरमै पकाइने सन्तुलित खानाहरूका साथमा सजिलै पच्ने फलफूल र भिटामिनयुक्त खानेकुराहरू नियमित बालबालिकाहरूलाई खुवाउनु पर्ने हुन्छ ।” लुम्बिनी प्रदेश सरकारले गत आर्थिक वर्ष यस समस्यालाई न्यूनीकरण गर्न बाँके स्वास्थ्य कार्यालयलाई ११ लाख ८० हजार रुपियाँ बजेट प्रदान गरेको थियो, जसमा १ लाख ५० हजार रुपैयाँ खर्च हुन सकेन। यो वर्ष ४६ हजार बालबालिकाको पोषण स्थिति परीक्षण गर्ने लक्ष्य राखिएको तर लक्ष्यभन्दा बढी बालबालिकामा परीक्षण सफल भएको स्वास्थ्य कार्यालयका पोषण फोकल पर्सन देवनारायण उपाध्यायले बताउनुभयो । उहाँका अनुसार बाँकेमा गम्भीर कुपोषित बालबालिकाका लागि ३६ वटा बहिरङ्ग उपचार केन्द्र सञ्चालनमा छन् भने आवश्यक थप उपचारका लागि  भेरी अस्पतालको पोषण पुनः स्थापना गृहमा रेफर गरिन्छ। कडा शीघ्र कुपोषण भएका बालबालिकाहरूलाई स्वास्थ्य संस्थाहरूले निःशुल्क रूपमा रेडी–टु–यूज थेराप्युटिक फुड –(आरयुटिएफ) सहित पोषणयुक्त आहार प्रदान गर्ने गरेको पनि उहाँले बताउनुभयो । """
क्षितिज अरुणको निधन,"""काठमाडौँ, असार ९ गते । वरिष्ठ खेल पत्रकार क्षितिज अरुण श्रेष्ठको निधन भएको छ । नेपाल खेलकुद पत्रकार मञ्चका संस्थापक मध्येका एक श्रेष्ठको आइतबार राति उपचारको क्रममा पाटन अस्पतालमा निधन भएको हो । ५५ वर्षीय श्रेष्ठ लामो समयदेखि विरामी भएर पाटन अस्पतालमा उपचार गरिरहनुभएको थियो । स्वर्गीय श्रेष्ठको सोमबार पशुपति आर्यघाटमा अन्त्येस्टी गरिएको छ । लामो समय खेलकुद पत्रकारिता गर्ने क्रममा क्षितिज अरुणले फोटो पत्रकारको रुपमा थुप्रै मिडियाहरुमा काम गर्नुभयो । उहाँ नेपाल ओलम्पिक संग्रहालयका संस्थापक पनि हुनुहुन्थ्यो । त्यस्तै उहाँले नेपाल डाटा एन्ड रिसर्च सेन्टरको स्थापना गरी खेलकुद सम्वन्धि विभिन्न पुस्तकहरु प्रकाशन गर्नुभएको छ । पछिल्लो समय उहाँ नेपाल स्टिक स्पोर्ट्स सङ्घका सचिव तथा विजनेश डाटा नेपाल प्रालिका प्रवन्ध निर्देशक हुनुहुन्थ्यो । उहाँले नेपालका विशिष्ट महिलाहरुको फोटो प्रदर्शनी पनि गर्नुभएको थियो ।  स्वर्गीय श्रेष्ठका एक श्रीमती र एक छोरी हुनुहुन्छ । """
बिचौलियाको सिन्डिकेट जनप्रतिनिधि संस्थाभन्दा बलियो छः विराजभक्त श्रेष्ठ,"""काठमाडौँ, असार १ गते । राष्ट्रिय स्वतन्त्र पार्टी (रास्वपा) संसदीय दलका उपनेता विराजभक्त श्रेष्ठ काठमाडौँ निर्वाचन क्षेत्र नं ८ बाट प्रतिनिधिसभामा प्रतिनिधित्व गर्नुहुन्छ । नौ वर्षअघि विवेकशील नेपाली दल हुँदै राजनीतिमा प्रवेश गर्नुभएका पूर्वयुवा तथा खेलकुदमन्त्री श्रेष्ठ बागमती प्रदेशका पूर्वप्रदेशभा सदस्य हुनुहुन्छ । पर्यटन व्यवसायीसमेत रहनुभएका उहाँ सम्पदा संरक्षणलगायत विभिन्न सामाजिक सेवामा आबद्ध हुनुहुन्छ । काठमाडौँको इन्द्रचोकमा जन्मिनुभएका युवा सांसद श्रेष्ठसँग गरिएको अन्तर्वार्ताको सम्पादित अंशः माननीयज्यू, आजभोलि केमा व्यस्त हुनुहुन्छ ? — पछिल्लो समय संसदीय गतिविधिमा अलि बढी व्यस्त छु । योसँगै काठमाडौँ निर्वाचन क्षेत्र नं ८ मेरो निर्वाचन क्षेत्र भएकाले निर्वाचन क्षेत्रका काम अनि मतदातासँग भेटघाटमा समय बितिरहेको छ । निर्वाचन क्षेत्रमा सांस्कृतिक र संस्कृतिका सवालमा स्थानीयका गुनासो सुन्ने र त्यसको सम्बोधन गर्न सक्दो पहल गर्ने काम भइरहेको छ । अहिले भइरहेको संसदीय अभ्यासलाई कसरी हेर्नुभएको छ ? — संसद्ले गर्नुपर्ने धेरै काम छ । संविधान कार्यान्वयनकै चरणमा छ । संविधानबमोजिम संसद्ले समयसापेक्ष ऐन, कानून र नीतिहरू बनाउनुपर्ने छ । कानुन निर्माणमा सबै पक्षको तदारुकताको आवश्यकता छ । सङ्घ र प्रदेशको साझा अधिकारलाई कानुनमार्फत खुकुलो बनाइनुपर्नेछ । त्यसतर्फ संसद्को आवश्यक ध्यान पुग्नसकेको छैन । जसले जनआक्रोश बढाउन सहयोग पुर्याएको हो कि भन्ने लागेको छ । जुन उद्देश्यले संविधान ल्याएको हो, सोहीअनुसार प्रभावकारी काम नभएपछि जनतामा एक खालको आक्रोश देखिनुलाई अन्यथा भन्न मिल्दैन । संसद्मा परिवर्तनकारी र रुपान्तरकारी शक्तिबीचमै पनि हार्दिकता भएन भन्ने सुनिन्छ, यसबारे तपाईँको भनाइ के छ ? — हाम्रो पार्टीको उदय नै अरु पार्टीले देश र जनताको हितमा काम गर्न सकेनन् भन्ने कोणबाट भएको थियो । निर्वाचनमा पनि सोहीअनुरुप मत प्राप्त भयो । सरकारमा सहभागी भएपछि हामीप्रतिको आशामा परिवर्तन भयो । पार्टीको उदयसँगै हामीले सुशासन र सेवा प्रवाहका कुरा उठाएका थियौँ । किनभने कानुन कागजमा मात्र सीमित हुँदैन । मानिसले कानुनको अनुभूति गर्न पाउनुपर्छ । त्यो नहुँदा समाजमा द्वन्द्व सृजना गर्छ । समग्रमा सदनमा आआफ्ना दलीय एजेण्डा उठाए पनि एकअर्का नेता र दलप्रति सद्भाव र हार्दिकता कायमै छ । अहिले भइरहेको संसदीय अभ्यासलाई अझै उत्कृष्ट बनाउन कहाँनिर सुधार गर्नुपर्छ होला ? — अहिले  जनताको प्राथमिकताको विषय सुशासन हो, त्यतातिर ठोस रूपमा काम हुनुपर्नेमा भएको छैन । सदन समयसापेक्ष कानुन बनाउने थलो हो । तर, गएको साढे दुई वर्षलाई समीक्षा गर्ने हो भने त्यतातिर ध्यान गएको देखिँदैन । कतिपय ठाउँमा राजनीतिक स्वार्थभन्दा पनि माथि उठेर काम गर्नुपर्ने हुन्छ । यसअघि म बागमती प्रदेश सांसद थिएँ । कानुन निर्माणमा हामी दत्तचित्त भएर लाग्यौँ, संसदीय समिति पनि सक्रिय बनायौँ । त्यो कार्यकालमा ६५ वटा कानुन बनाइयो । त्यसअनुसारको सङ्घीय सदनमा सक्रियता देखिन्न । सदनलाई चलायमान गराउन सरकारको पनि महत्त्वपूर्ण भूमिका हुन्छ । किनभने विधेयक ल्याउने भनेको सरकारले नै हो । यहाँनिर ठूला दलको ध्यान पुग्न सकेन भन्ने मेरो बुझाइ छ । तपाईँ पूर्वमन्त्री पनि हुनुहुन्छ, तपाईँको बुझाइमा सरकार भनेको के रहेछ ? — सरकार भनेको राज्य सञ्चालन गर्न आवश्यक स्रोत साधन जुटाउने तथा परिचालनका लागि आवश्यक व्यवस्थापन गर्ने निकाय र अभिभावक हो । विकास भनेको कानुन र नीतिले गर्ने हो, मन्त्रीले होइन । खेल खेलाडीले खेल्ने हो, त्यसका निम्ति सरकारले नीति, नियम र कानुन बनाइदिने हो । मैले युवा तथा खेलकुदमन्त्री हुँदा पाँचवटा जति नीतिनिर्माणका काम गरेँ । त्यसबेला राष्ट्रिय स्वयंसेवा नीति अगाडि बढाइयो । मन्त्री र मन्त्रालयले चाहेको खण्डमा धेरै काम गर्न सक्ने ठाउँ छ । बजेट विनियोजनका हिसाबले युवा तथा खेलकुद मन्त्रालयलाई गरिब मन्त्रालयका रूपमा हेरिन्छ । तर ‘स्टेन्थ’ भनेको बजेटभन्दा पनि नीति हो ।  हामीले मौद्रिक नीतिलाई खेलसँग जोडेर कसरी लैजान सकिन्छ भनी काम गर्न कोसिस गरियो । खेलकुदलाई व्यावसायिक र प्राज्ञिक बनाउनेतर्फ पनि काम गरेका थियौँ ।  फलस्वरुप अहिले खेलाडी खेलबाट नै पैसा कमाएर जीवनयापन गर्न सक्ने भएको छ । नेपाली खेलाडीले नै देशलाई अन्तरराष्ट्रिय रूपमा चिनाएका छन् । तर  खेल र खेलाडीलाई त्यसअनुरुप बुझ्ने र  सम्मान गर्ने काम हुनसकेको पाइँदैन । तपाईँहरूले उठाउँदै आएको सुशासनको मुद्दाले अहिले पार्टी नेतृत्वलाई नै अप्ठ्यारो बनायो भनिन्छ नि ? — हामी ठिक अरु सबै गलत भनेको होइन । तर सुशासनका मुद्दाले नै हामी स्थापित भएको हो । त्यो कायम गर्ने क्रममा हामीलाई केही अप्ठ्यारो भएको हो । मैले खेलकुद मन्त्रालय सम्हाल्दै गर्दा मन्त्रालयको एउटा विभागमा रु. एक अर्ब २७ करोडको भ्रष्टाचार भएको पाएँ । त्यो अवस्थामा सुशासन कायम गर्छु भन्दा घेराबन्दीमा परियो । देशमा राजनीतिक नेतृत्व, नीतिनियमभन्दा पनि बिचौलिया विस्तारै संस्थागत भइरहेकोजस्तो लाग्छ । बिचौलिया सबै क्षेत्रमा छन् । हरेक मन्त्रालयको आआफ्नो सिन्डिकेट रहेछ । त्यो सिन्डिकेट जनप्रतिनिधि संस्थाभन्दा पनि बलियो हुँदै गएको छ । पहिलोपटक सदनमा आएको रास्वपा त्यसबेला सरकारमा जान अलि हतारो गर्यो भनी आएका टीकाटिप्पणीलाई के भन्नुहुन्छ ? — पहिलोपटक हाम्रो पार्टी सरकारमा सहभागी हुने बेलामा सभापतिजीले सोध्नु भएपछि  मैले भने हामीलाई सरकारमा जाने ‘म्यान्डेट’ दिएका छैनन् भनेको थिएँ । तर सभापतिले यत्तिकै बसेर हुँदैन, जनताले सेवा प्रवाह खोजिरहेका छन् भन्नुभयो । संसद्को चौथो ठूलो दल हुनुका नाताले सरकारमा जानै हुन्न भन्ने पनि हुँदैन ।  त्यतिबेला सरकारलाई समर्थन गर्ने तर सरकारमा नजाने, गए पनि शर्तका आधारमा जाने, भरसक नजाने विषयमा सल्लाह दिएको थिए । तर सभापतिको चाहना जनताले तत्काल राहत खोजेकाले सुशासन र डेलिभरी दिन जानुपर्छ भन्ने भयो । युवा पलायनलाई कसरी विश्लेषण गर्नुभएको छ ? — युवा पलायनलाई एकतर्फी मात्र नभई बृहत्तर रूपमा हेरिनुपर्छ । मानिसको बसाइँ सर्ने विषय नियमित प्रक्रिया हो । यद्यपि विदेश जानुको कारण भने खोज्नुपर्छ । देशको राजनीतिक, सामाजिक वा बेरोजगारी के कारण युवा विदेश गएका हुन् भनी कारण पत्ता लगाउनुपर्छ । सेवा सुविधा आदि कारणले पहाडमा समस्या भयो भनी तराईमा बसाइँसराइ भएको कुरा यथार्थ हो । नौ महिना खेती गरेर तीन महिना पनि खान नपुगेपछि मानिस तराईमा सर्न बाध्य भएका हुन् । सुविधा खोज्दै बसाइँ सर्ने क्रम बढ्दो छ । त्यसैले युवा विदेश गएको विषयलाई पूर्ण रूपमा नकारात्मक परिभाषा पनि गर्नु हुँदैन । यद्यपि, रोजगारीमा विदेश जाने युवाका निम्ति रोजगारीका अवसर व्यवस्था राज्यले यही गर्नुपर्छ । युवालाई विदेश पठाउने हो भने दक्ष बनाएर मात्र पठाउनुपर्छ । युवा पलायन हुनु भनेको राजनीतिमा भ्रष्टाचार पनि हो । तपाईँहरूले भनेजस्तो मुलुकमा सुशासन कसरी कायम गर्न के गर्न सकिएला ? — अहिले प्रमुख दुई ठूला दल मिलेर गठन भएको सरकार दुईतिहाइको छ । सुशासन कायम गर्ने हो भने सरकारलाई उपयुक्त समय छ । संविधान संशोधन, कानुन र नीतिनियम नै परिवर्तन गर्न सक्ने बहुमत छ । उनीहरूको सत्ता सञ्चालनको लामो अनुभव पनि छ । यी सबै कारणले वर्तमान सरकारलाई देशमा सुशासन काम गर्न बाटो खुला छ । तर सुशासन कायम हुनसकेको छैन । सुशासनको सवालमा जनताले धेरै ठूलो कुरा खोजेको पनि होइन । बत्ती झ्याप्पझ्याप्प नजाओस्, बाढीले घर नबगाओस्, राज्यबाट प्रदान गरिने सेवासुविधा लिन जाँदा आत्मसम्मानमा ठेस नपुगोस् भन्ने जनताले खाजेको छ । संविधान संशोधनको विषयमा तपाईँको पार्टीको धारणा के हो ? — जनतालाई तीनवटा विषय हेरिदिन अनुरोध गर्दछु । पार्टीको वाचापत्र, जलेश्वरको प्रस्तावना र पछिल्लो राष्ट्रिय भेलाको दस्तावेजलाई बुझ्नुपर्छ ।  त्यहाँ भद्दाखाले शासकीय स्वरुपमा संशोधन गर्नुपर्छ भनेका छौँ । यसअघि म प्रदेशको सांसद थिएँ, तथापि प्रदेश सरकारको औचित्यमा प्रश्न उठेको छ । जनतालाई हामीले रगतपसिना बगाएर तिरेको करबाट सांसद र मन्त्रीले तलब खाएका छन्, तर काम  गरेका छैनन् भन्ने परेको छ । हामीले तिरेको करले दुईचार जना मन्त्रीलाई झण्डा हल्लाउन मात्र हो र भन्ने छ । स्थानीय तहको सङ्ख्या र निर्वाचन प्रणालीमा संविधान संशोधन गर्नुपर्छ भन्ने छ । प्रत्यक्ष निर्वाचित कार्यकारी राष्ट्रप्रमुख हुनुपर्छ भन्ने पार्टीको धारणा हो । यी विषय जनतामा लगेर छलफल गरिनुपर्छ । संविधान संशोधनका क्रममा जनताबाट लिएको सुझावलाई पनि अध्ययन गरी सम्बोधन गर्नुपर्छ । अन्त्यमा, आमजनतालाई तपाईँको सन्देश के छ ? — देश बनाउने भनेको राजनीतिक नेतृत्वले मात्र होइन । आमनागरिकको पनि उत्तिकै भूमिका हुन्छ । हामी सबैले अतिकति सकारात्मक सोच राखेर काम गरियो भने देशमा परिवर्तन गर्न सकिन्छ । रचनात्मक हिसाबले हामीले काम गर्न सकेको खण्डमा देश विकासको सम्भावना खोज्न सक्छौँ । त्यसका लागि नागरिक पनि विवेकशील हुनुपर्छ ।रासस """
कोलम्बियाको विद्रोही नियन्त्रित क्षेत्रका ५० भन्दा बढी सैनिक स्थानीयको कब्जामा,"""बगोटा, असार ९ गते । देशको दक्षिणपश्चिमको छापामार नियन्त्रित क्षेत्रका स्थानीय बासिन्दाहरूले आइतवार ५० जनाभन्दा बढी कोलम्बियाली सैनिकहरूलाई बन्धक बनाई गिरफ्तार गरेको सेनाले जनाएको छ । सैनिकको प्लाटुनले मिके क्यानियने र यस क्षेत्रको नगरपालिकाको एक भाग एल टम्बोमा अपरेसन गरिरहेको समयमा स्थानीयले सेनालाई शनिबार नियन्त्रणमा लिएका हुन् । आइतबार एल प्लेटाडोतिर गइरहेको अवस्थामा सैनिकहरूको अर्को समूहलाई कम्तिमा २०० बासिन्दाहरूले घेराबन्दी गरेको जनाइएको छ । दुवै घटनामा चार गैर कमिसन अधिकृत र ५३ जना पेशेवर सैनिकहरू आफ्नो स्वतन्त्रताबाट वञ्चित रहेको सेनाले बताएको छ । कोलम्बियाका द्वन्द्वग्रस्त क्षेत्रहरूमा विद्रोही समूहहरूले समय समयमा नागरिकहरूलाई सुरक्षा बलको अघि बढ्नबाट रोक्नका लागि कारबाही गर्न आदेश दिन्छन्। । उनीहरूलाई सामान्यतया मानव अधिकार सङ्गठनहरूको हस्तक्षेप पछि घन्टौँ पछि रिहा गरिन्छ । जनरल फेडेरिको अल्बर्टो मेजियाले एक भिडियोमा यो समुदायमा घुसपैठ गरेका गुरिल्लाहरूले गरेको अपहरण भएको बताउनुभएको छ । तत्कालीन सरकारसँग सन् २०१६ को शान्ति सम्झौतामा हस्ताक्षर नगर्ने असंतुष्ट समूह तथाकथित सेन्ट्रल जनरल स्टाफ (इएमसी) बाट किसानहरूले आदेश प्राप्त गरेको सेनाले जनाएको छ । राष्ट्रपति गुस्ताभो पेट्रोले आइतबार गुरिल्लाहरूको मेक्सिकन कार्टेलसँगको कथित सम्बन्धलाई उल्लेख गर्दै किसानहरूलाई विदेशीहरूको आज्ञा पालन गर्ने सशस्त्र समूहहरूमा विश्वास नगर्न आग्रह गर्नुभएको छ । राष्ट्रपति पेट्रोले सामाजिक सञ्जाल एक्समार्फत भन्नुभयो, “हामी शान्ति विस्तार गर्न चाहन्छौँ तर सैनिकहरूलाई मुक्त गर्नु आवश्यक छ ।” पेट्रोले सशस्त्र बलले सम्पूर्ण मिके क्यानियनमा पहुँच सुनिश्चित गर्न महिनौँ देखि प्रयास गरिरहेको समेत बताउनुभएको छ । मार्चमा सोही क्षेत्रका स्थानीय बासिन्दाहरूले २८ जना प्रहरी अधिकारी र एक सैनिकलाई बन्धक बनाएका थिए उनीहरुलाई दुई दिनपछि रिहा गरिएको थियो । कोलम्बियाले पछिल्लो दशकमा खराब सुरक्षा सङ्कटको सामना गरिरहेको छ । पेट्रोले इएमसीसँग शान्ति वार्ता गर्ने प्रयास गरेपनि मुख्य नेता इभान मोर्डिस्कोले वार्ता अस्विकार गर्नुभएको छ । रासस/एएफपी """
सिजाङ सांस्कृतिक उत्सव : मित्रताको पुल निर्माण गर्न सफल,"""गोरखापत्र समाचारदाता काठमाडौंँ, असार ९ गते । विभिन्न साङ्गीतिक प्रस्तुतिसँगै ‘चीनको तिब्बत (सिजाङ) सम्बन्धी सांस्कृतिक उत्सव’ सोमबार सम्पन्न भएको छ । नेपाल–चीन  कूटनीतिक सम्बन्ध स्थापनाको ७० औँ वर्षगाँठका अवसरमा  नेपालमा पहिलो पटक आयोजित चीनको सिचाङ सम्पर्क सांस्कृतिक सप्ताह आयोजना गरिएको हो । कार्यक्रमममा चीन सिचाङ प्रतिनिधिमण्डलका प्रमुख तथा चीनको सिचाङ अन्तर्राष्ट्रिय संस्कृति सङ्घका उपाध्यक्ष लुओ जुनले चीनको सिजाङ र नेपालबिच सांस्कृतिक आदानप्रदान प्रवर्ध्दन  यस्तो कार्यक्रम  आयोजना गरिएको बताउनुभयो । उहाँले भन्नुभयो, ‘‘उत्सव छोटो अवधिको भए पनि यसले राम्रो प्रतिक्रिया पाएको छ । कार्यक्रमबाट सिजाङ र नेपालबिचको सांस्कृतिक आदानप्रदानमा एक जीवन्त र महत्वपूर्ण अध्याय थप्ने काम भएको उहाँले बताउनुभयो । नेपालका लागि चीनका राजदूत चेन सोङले छोटो अवधिको भए पनि उत्सवको प्रभाव दूरगामी भएको बताउनुभयो । उहाँले सिजाङ फोटो प्रदर्शनी र सांस्कृतिकलगायतका गतिविधिहरूले मित्रताको पुल निर्माण गरेको बताउनुभयो ।  लुम्बिनी विकास कोष नेपालका उपाध्यक्ष डा. ल्हारक्याल लामाले दुई देशको सम्बन्धका बारेमा बोल्दै चीन र नेपालको भाषा फरक भए पनि सांस्कृतिक विषयवस्तु प्रायः मिल्ने गरेको उल्लेख गर्नुभयो ।  कार्यक्रममा ‘सिजाङ झयाल’ को अनावरण पनि गरिएको थियो । उत्सवमा करिब एक हजारभन्दा बढीले चीनको सिजाङ फोटो र भिडियो प्रदर्शनी अवलोकन गरेका थिए । """
खोकनाका किसानलाई रोपाइको चटारो (फोटो फिचर),"""काठमाडौँ, असार ९ गते । असारको सुरुवातसँगै देशभरका किसानहरू रोपाइमा व्यस्त हुन थालेका छन् । ललितपुरको खोकनामा पनि रोपाइको चटारो छ, यहाँका किसानहरू बिहानै देखि धान रोपाइ गर्न व्यस्त देखिन्छन् । खोकनाका किसान कृष्णलाल महर्जनका अनुसार पानी राम्रोसँग नपरेकाले रोपाइ ढिलाइ भएको बताउनुभयो । गत वर्षको तुलनामा खोकनामा पानीको कुलो क्षति भएका कारण रोपाइमा ढिलाइ र आकाशे पानीको भर पर्नु परेको उहाँको भनाई छ ।                   """
बन्दीपुर बजार,"""तनहुँको पर्यटकीय नगरी बन्दीपुर बजार। पछिल्लो समय बन्दीपुर आन्तरिक तथा बाह्य पर्यटकको आकर्षणको केन्द्र बनेको छ । तस्बिरः कृष्ण न्यौपाने/रासस """
प्रधानमन्त्रीलाई सहकारी महासङ्घको ध्यानाकर्षण,"""काठमाडौँ, असार ९ गते । प्रधानमन्त्री अध्यक्ष केपी शर्मा ओलीसमक्ष राष्ट्रिय सहकारी महासङ्घले सहकारी क्षेत्रलाई नियमनका क्रममा सङ्कुचन गर्न नहुने विषयमा आज ध्यानाकर्षण गराएको छ । प्रधानमन्त्री निवास, बालुवाटारमा आज भएको भेटमा महासङ्घका अध्यक्ष ओमदेवी मल्लसहितको टोलीले नेपाल राष्ट्र बैँक र सहकारी प्राधिकरणबाट जारी भएका निर्देशिका र मापदण्डमा स्रोत सङ्कलनको सीमा अन्तर्गत १० प्रतिशत निक्षेप र १५ प्रतिशत ऋणको व्यवस्था सन्तुलित नभएको, सदस्य भएको तिन महिनाभित्र कारोबार गर्न सकिने व्यवस्था हुनुपर्ने लगायत माग राखिएको छ । सहकारी सम्बन्धी केही नेपाल ऐनलाई संशोधन गर्न ल्याइएको अध्यादेशलाई प्रतिस्थापन गर्न ल्याइएको विधेयकका कतिपय प्रावधानलाई परिमार्जन गर्न सुुझाव बुझाएको छ । पूर्वमन्त्री एवं महासङ्घका पूर्व अध्यक्ष केशव बडाल, नेकपा (एमाले)को केन्द्रीय सहकारी तथा गरिबी निवारण विभागका प्रमुख खगराज अधिकारी, भूमि व्यवस्था, सहकारी तथा गरिबी निवारण मन्त्रालयका सचिव केदारनाथ शर्मालगायत सहभागी छलफलमा प्रधानमन्त्री ओलीले सम्बन्धिच क्षेत्रको सहज सञ्चालन र व्यवस्थापनका लागि कानुन, नीति र निर्देशिकाहरू ल्याइने भएकाले त्यस अनुसार प्रबन्ध गर्न सरकारले सहजीकरण गर्ने विश्वास दिलाउनुभयो । """
नेप्से परिसूचक ३२ दशमलव ९३ अङ्कले घट्यो,"""काठमाडौँ, असार ८ गते। यो साता कारोबारको पहिलो दिन नेपाल स्टक एक्सचेन्ज (नेप्से) परिसूचकमा गिरावट देखिएको छ। आज नेप्से परिसूचक ३२ दशमलव ९३ अङ्कले घटेर दुई हजार पाँच सय ९५ दशमलव ९७ को बिन्दुमा कायम भएको हो। आज ३१० कम्पनीको दुई करोड १५ लाख ४७ हजार ५५ कित्ता शेयर ८७ हजार तीन सय दुई पटक खरिद बिक्री हुँदा नौ अर्ब १४ करोड ५८ लाख ५८ हजार ५१० बराबरको कारोबार भएको हो। आजको कारोबारमा सबै समूहको उपसूचक घटेको छ। सबैभन्दा बढी होटल तथा पर्यटन समूह तिन दशमलव १३ र जलविद्युत् समूह दुई दशमलव ७८ प्रतिशतले घटेको हो। बैंकिङ शून्य दशमलव ८५, विकास बैँक शून्य दशमलव ८८, वित्त एक दशमलव शून्य नौ, लगानी शून्य दशमलव ९८ जीवन बिमा एक दशमलव शून्य छ र उत्पादन तथा प्रशोधन एक दशमलव शून्य पाँच प्रतिशतले घटेको छ। लघुवित्त एक दशमलव १५, म्युचुअल फन्ड शून्य दशमलव ३७, निर्जीवन बिमा शून्य दशमलव ४८, व्यापार शून्य दशमलव ७१ र अन्य समूह शून्य दशमलव ६१ प्रतिशतले घटेको छ। जोशी हाइड्रोपावर डेभलपमेन्ट कम्पनी लिमिटेडको शेयर मूल्य सबैभन्दा बढी नौ दशमलव ९८ प्रतिशतले बढेको छ। प्युअर इनर्जी लिमिटेडको शेयर मूल्यमा आज नकारात्मक सर्किट लागेको छ। कारोबार रकम र कारोबार भएका शेयर सङ्ख्याका आधारमा आज सबैभन्दा बढी दोर्दीखोला जलविद्युत् कम्पनी लिमिटेडको ७५ करोड ७३ लाख ९७ हजार ३७१ बराबरको २१ करोड ८३ लाख ८२२ बराबरको कारोबार भएको छ। रासस """
राजनीतिक दललाई आर्थिक अनुदान,"""लोकतन्त्रिक व्यवस्थालाई संसारकै उत्कृष्ट शासनव्यवस्था मानिन्छ । यस्तो व्यवस्थामा प्रमुख अवयवका रूपमा रहेका राजनीतिक दलहरू नै आर्थिक समृद्धि र विकासका सूत्रधारका रूपमा रहेका हुन्छन् । त्यसैले नागरिकका आवाजलाई बुलन्द गरी लोकतान्त्रिक शासनव्यवस्था सफल बनाउने मुख्य दायित्व दलहरूकै हातमा हुन्छ । त्यसैले दलहरूले चुनावी घोषणापत्र, नीति र कार्यक्रममार्फत जनताका आवाजलाई सम्बोधन गर्ने गरेका छन् र हरेक दलले आफ्ना नीति र कार्यक्रमलाई आवधिक निवाचनमार्फत अनुमोदन गराउने गर्छन् । लोकतन्त्रमा जनताबाट अनुमोदित भएको दलले सरकार बनाउने म्यान्डेट पाउँछ तर त्यसको पहिलो सर्त स्वच्छ, निष्पक्ष र पारदर्शी निर्वाचन हो । यो काममा सरकार र दलहरू नैतिक हिसाबले बढी जिम्मेवार हुन्छन् । दलहरूलाई जिम्मेवार र पारदर्शी बनाउन संविधान र कानुनले निर्देशन गरेको हुन्छ । नेपालको सन्दर्भमा कुरा गर्दा राजनीतिक दलहरूको इतिहास त्यति लामो छैन । पृथ्वीनारायण शाहको पालादेखि शाह वंशीय शासन व्यवस्था सुरु भए पनि राजनीतिक दलको विकास धेरै पछि मात्र भएको हो । राणा शासन विरोधी आन्दोलनकै क्रममा विसं १९९३ मा प्रजा परिषद्पछि नेपाली राष्ट्रिय कांग्रेस, नेपाली कांग्रेस, नेपाल कम्युनिस्ट पार्टी र गोर्खा परिषद्बाट राजनीतिक दलको विकास भए पनि तिनले मान्यता पाइसकेका थिएनन् । नेपालको अन्तरिम शासन विधान, २००७ पछि बल्ल दलहरूले वैधानिक मान्यता पाएका हुन् । जस अनुसार विसं २०१५ को पहिलो संसदीय निर्वाचनमा राजनीतिक दलले भाग लिएका हुन् । निर्वाचनपछि जारी नेपाल अधिराज्यको संविधान, २०१५ पछि निर्वाचन आयोगमा दल दर्ता हुनुपर्ने अनिवार्य व्यवस्था गरियो तर विसं २०१७ बिपी कोइरालाको निर्वाचित सरकारलाई जबर्जस्ती हटाई शासन सत्ता आफूले लिएर राजा महेन्द्रले पञ्चायती व्यवस्था घोषणा गरी दलहरूमाथि प्रतिबन्ध लगाएसँगै दलहरूको अस्तित्व समाप्त भयो । तर पनि दल प्रजातन्त्र पुनर्बहालीका लागि सङ्घर्ष गरिरहे । विसं २०४६ को परिवर्तनपछि जारी नेपाल अधिराज्यको संविधान, २०४७ मा दल दर्ता गर्न पाउने हकलाई मौलिक हकको रूपमा व्यवस्था गरियो । राजनीतिक दलहरूका सन्दर्भमा कुरा गर्दा निर्वाचनमा हुने अस्वस्थ प्रतिस्पर्धा, आर्थिक अपारदर्शिता तथा विधान र घोषणापत्रको खिलापमा हुने निर्णयले दल र तिनका नेतामाथि प्रश्न उठ्ने गरेको छ । यसले राजनीतिक दलसम्बन्धी विद्यमान ऐन कानुनमा सुधारको खाँचो देखाउँछ । यसैलाई ध्यानमा राखी निर्वाचन आयोगले तयार पारेको राजनीतिक दलसम्बन्धी ऐन, २०७३ लाई संशोधन गर्न बनेको विधेयकको मसौदा गृह मन्त्रालयमा पुगेको छ । आयोगले विधेयकको मसौदाबारे लिखित सुझाव पेस गर्न २०८१ चैत ७ मा दलहरूलाई १५ दिनको समय दिएको थियो । सोही अनुसार एमाले, माओवादी केन्द्र, एकीकृत समाजवादीलगायतका दलले आयोगमा सुझाव पेस गरेका छन् । अयोगको मसौदामा राष्ट्रिय दलको मान्यता पाउन दलले प्रतिनिधि सभाको निर्वाचनमा समानुपातिक निर्वाचन प्रणालीतर्फ खसेको सदर मतको कम्तीमा तीन प्रतिशत मत, प्रतिनिधि सभाको निर्वाचनमा पहिलो हुने निर्वाचित हुने निर्वाचन प्रणालीतर्फ कम्तीमा ७० प्रतिशत सिटमा उम्मेदवारी दिएको र तीन प्रदेशमा कम्तीमा एक एक सिट प्राप्त गरेको हुनुपर्ने, राष्ट्रको विविधता देखिने गरी समानुपातिक समावेशी भएको देखिने गरी केन्द्रमा केन्द्रीय समिति, प्रत्येक प्रदेशमा प्रदेश समिति, प्रत्येक जिल्लामा जिल्ला समिति र कम्तीमा ८० प्रतिशत स्थानीय तहमा स्थानीय समिति रहेको दल हुनुपर्ने जस्ता सर्त पूरा गर्नुपर्ने प्रस्ताव गरिएको छ । आयोगको यस्तो प्रस्तावले दलहरूमाथि कार्यकर्तामाझ पुग्नका लागि दबाब सिर्जना गर्ने अपेक्षा गरिएको छ । पछिल्लो समय नागरिकस्तरबाट दलको उम्मेदवार हुन योग्यता तोक्नुपर्ने दबाब छ । त्यस कारण केन्द्रीय समिति, प्रदेश समिति तथा स्थानीय समितिका पदाधिकारीका लागि मापदण्ड तोक्नु पर्छ । अर्कातिर सङ्घ, प्रदेश र स्थानीय तहबाट निर्वाचित हुन पूरा गर्नुपर्ने न्यूनतम शैक्षिक योग्यता किन पनि राख्नु पर्छ भने निर्वाचित जनप्रतिनिधिले पदीय मर्यादाको ख्याल नगरी जथाभाबी दिएका अभिव्यक्तिले निर्वाचन पद्धतिप्रति नै जनस्तरमा वितृष्णा बढेको छ । शैक्षिक योग्यता तोक्दा कम्तीमा जनप्रतिनिधिले पदीय मर्यादाको ख्याल गर्लान् भन्ने अपेक्षा गर्न सकिन्छ । यसका साथै, आयोगमा दर्ता भएका सबै दलका केन्द्रीय कार्यसमितिका पदाधिकारीको सम्पत्ति विवरण सार्वजनिक गर्ने व्यवस्था मिलाउनु पर्छ । यति मात्र होइन, निर्वाचनको मुखैमा दल छाडेर अर्को दलमा प्रवेश गरी टिकट लिने प्रवृत्ति हटाउन कुनै पनि तहको निर्वाचनमा कुनै पनि दलको तर्फबाट उम्मेदवार बन्नका लागि कम्तीमा एक वर्षदेखि पार्टीको साधारण सदस्य रहने अनिवार्य व्यवस्था गर्नु पर्छ । यसो गर्न सकिएमा स्वार्थका लागि दल परित्याग गर्ने खेल अन्त्य हुने मात्र होइन, घात अन्तरघातको राजनीति पनि मत्थर हुने छ । राज्यकोषबाट आर्थिक सहयोग लोकतान्त्रिक शासन व्यवस्था भएका मुलुकमा राजनीतिक दललाई लोकतान्त्रिक व्यवस्थाको खम्बा मानिन्छ । त्यसैले कुनै पनि मुलुकका राजनीतिक दल जति लोकतान्त्रिक, समावेशी र पारदर्शी छन्, त्यहाँको राजनीतिक जीवन पनि त्यत्तिकै लोकतान्त्रिक, समावेशी र पारदर्शी हुन्छ भन्ने विश्वास गरिन्छ । पछिल्लो समय राजनीतिक दलका नेताहरूले खास गरी उद्योगी र व्यापारीबाट दल सञ्चालनका लागि लिने गरेका चन्दा तथा आर्थिक सहयोग अत्यन्त चर्चा र चासोको विषय बनेको छ । यस्तो चर्चा विशेष गरी निर्वाचनका समयमा ज्यादा मात्रामा हुने गरेको पाइन्छ । अहिले दक्षिण एसियाको मात्र कुरा होइन, संसारभर नै राजनीतिक क्षेत्रमा अदृश्य रूपले, स्रोत नखुलेका, गैरकानुनी रकमको प्रयोग भएको चर्चा छ । त्यसबारे बेला बेलामा टीकाटिप्पणी हुने गरेका पनि छन् । यसबाट नेपाली राजनीति अछुतो छ भन्न सकिँदैन । किनकि नेपालमा पनि राजनीतिक दलहरूलाई मोटो रकम दिएर लाभको पद प्राप्त गरेका खबर बेलाबखत सुन्नमा आएकै हुन् । आर्थिक पारदर्शितामा चुकेका यी र यस्तै अन्य गतिविधिका कारण राजनीतिक दल र तिनका नेताहरूप्रति सिङ्गो समाजको नजर बदलिएको छ । यो वास्तविकता बुझेर पछिल्लो समय राज्यकोषबाट राजनीतिक दललाई आर्थिक स्रोत जुटाउने बहस सुरु भएको छ । किनभने सर्वसाधारणको समर्थन र सहयोगबिना राजनीतिक दलका विचारधारा, दर्शन वा कार्यक्रम अघि बढ्न सक्दैन । त्यसैले यस्ता कार्यक्रम सञ्चालनका लागि आवश्यक आर्थिक स्रोत राज्यकोषबाट दलहरूलाई उपलब्ध गराइनु पर्छ भन्ने अवधारणा अगाडि सारिएको हो । राजनीतिक दल सञ्चालन गर्न कतिपय मुलुकमा राज्यकोषबाट आर्थिक अनुदान दिने अभ्यास सुरु भइसकेको छ । प्रजातन्त्रको जननी मानिने बेलायतले पहिलो पटक यस्तो अभ्यास सुरु गरेको हो । केही वर्ष अघिदेखि मात्र प्रजातन्त्रको अभ्यास गरिरहेको गणतन्त्र इन्डोनेसिया अर्को उदाहरणीय मुलुक हो, जहाँ सरकारले राज्यकोषबाट दलहरूलाई आर्थिक अनुदान दिएको छ । अन्तर्राष्ट्रिय अभ्यास हेर्दा कतिपय मुलुकले दलका गतिविधि प्रवर्धन गर्न यस्तो अनुदानलाई संवैधानिक रूपमै उल्लेख गरिएको पाइन्छ । अर्जेन्टिनाको संविधानमा राजनीतिक दलको क्रियाकलाप र नेताहरूको प्रशिक्षणका लागि राज्यले आर्थिक सहायता उपलब्ध गराउने उल्लेख छ । दलहरूले आफ्नो कोषको स्रोत र खर्चको विवरण सार्वजनिक गर्नुपर्ने हुन्छ । कोलम्बियाको संविधानमा दलहरूको राजनीतिक गतिविधि र निर्वाचन अभियान सञ्चालन गर्न राज्यले आर्थिक सहयोग उपलब्ध गराउने उल्लेख छ । उम्मेदवार खडा गर्ने दल, अभियान र नागरिकको महत्वपूर्ण समूहले कानुनले निर्धारण गरेको मतको प्रतिशतका आधारमा यस्तो सुविधा पाउँछन् । राजनीतिक गतिविधि सञ्चालनका लागि आवश्यक पर्ने आर्थिक स्रोतको व्यवस्था कानुनबमोजिम गठन भएर निर्वाचनमा सहभागी हुने दलहरूलाई एउटा निश्चित मापदण्डका आधारमा राज्यकोषबाट दिने उपलब्ध गराउन सकिन्छ । यसो हुँदा दलको आर्थिक अनुशासन त कायम हुन्छ नै साथै तिनलाई आर्थिक क्रियाकलाप पारदर्शी बनाउन दबाब बढ्ने छ । जसले राजनीतिक दल र तिनका नेताको छवि सुधार्न थोरै भए पनि मद्दत गर्ने अपेक्षा गर्न सकिन्छ । निर्वाचन आयोगले राजनीतिक दलसम्बन्धी ऐनको मसौदामा काम गरिरहँदा यो विषय समेट्नुपर्ने देखिन्छ । हुन त आयोगले राजनीतिक दल सञ्चालनका लागि राज्यकोषबाट अनुदान उपलब्ध गराउने नयाँ व्यवस्था मसौदामा प्रस्ताव गरिसकेको छ । जसमा भनिएको छ, आयोगमा दर्ता भएका दलमध्ये राष्ट्रिय मान्यताप्राप्त दललाई नेपाल सरकारले निर्वाचन खर्च तथा दल सञ्चालनका लागि आवश्यक पर्ने रकम राज्यकोषबाट अनुदान स्वरूप उपलब्ध गराउन सक्ने छ । मसौदामा यस्तो अनुदान रकमको लेखा परीक्षण महालेखा परीक्षकबाट गर्ने व्यवस्था छ । राज्यकोषबाट कुन कुन दललाई के के आधारमा अनुदान उपलब्ध गराउने र त्यसको खर्च कहाँ कसरी गर्ने भनेर छुट्टै निर्देशिका बनाएर त्यसलाई थप व्यवस्थित बनाउनु पर्छ । निर्वाचन प्रक्रियामा दलहरूको सहभागिताले नै कुनै पनि मुलुकको प्रजातान्त्रिक मूल्यमान्यतालाई जोगाइराखेको हुन्छ । आजको दिनमा विश्वका विकसित एवं ठुला भनिने प्रजातान्त्रिक मुलुकले जुन प्रगति हासिल गर्न सफल भएका छन्, त्यसका पछाडि त्यस देशका राजनीतिक दल अनि निर्वाचन पद्धतिप्रति तिनको प्रतिबद्धताले महत्वपूर्ण भूमिका खेलेको पाइन्छ । त्यस कारण राजनीतिक दलसम्बन्धी विद्यमान ऐनमा सुधारको गृहकार्य हुँदै गर्दा यस्ता महत्वपूर्ण पक्षलाई समेटेर अघि बढ्नु सिङ्गो मुलुकको हितका पक्षमा हुने छ । """
दमकमा क्यारेमबोर्ड र लुँडो खेल्न प्रतिबन्ध,"""विष्णुप्रसाद पोखरेल दमक, असार ९ गते । शहर बजारमा होहल्ला गर्दै क्यारेमबोर्ड र लुँडो खेल्ने क्रम बढेको भन्दै दमक नगरपालिकाले यी खेललाई प्रतिबन्ध गरेको छ । जुवाजन्य रुपमा हारजीतसहित क्यारेमबोर्ड र लुँडो खेल्ने प्रवृत्ति मौलाउदै गएकाले यसलाई प्रतिबन्ध गरिएको दमक नगरपालिकाका प्रमुख रामकुमार थापाले बताउनुभयो । नगरपालिकाले गरेको सर्वपक्षिय छलफलमा यो बिषय उठेको र विकृति नियन्त्रणका लागि यस्तो निर्णय लिनुपरेको पनि थापाले जनाउनुभएको छ । क्यारेमबोर्ड र लुँडो जुवाजन्य खेल नभएको भएता पनि ठुलोठुलो धनराशीको बाजी खेल्ने गरेको पाइएको पनि छलफलमा कुरा उठेको बताइएको छ । बाह्रमासे हिसाबले पसल तथा गल्लीगल्लीमा छरछिमेक र बालबालिकामा समेत असर गर्नेगरी यस प्रकारका खेल खेल्ने र खेलाउने कार्य नरोकिए कार्वाही गरिने पनि नगरप्रमुख थापाले जनाउनुभयो । सार्वजनिक सूचना जारी गरिएको र अटेर गरेको पाइएमा कार्वाही गछौँ, नगरप्रमुख थापाले भन्नुभयो । क्यारेमबोर्ड र लुँडो प्रतिबन्ध गरिएकोप्रति कतिपयले विरोध पनि जनाएका छन् । निर्णय कार्यान्वयनका लागि नगर प्रहरी परिचालन गरिएको बताइएको छ । स्थानीय प्रशासन र प्रहरीसमेत सर्वपक्षीय छलफलमा बसेर निर्णय भएकाले कार्यान्वयन गर्न सबै लाग्ने प्रतिबद्धता जनाएको नगरपालिकाले जनाएको छ ।  """
गणतन्त्रपछि महत्त्वपूर्ण उपलब्धि हासिल,"""नेपाल कम्युनिस्ट पार्टी (एमाले) का उपमहासचिव प्रदीप ज्ञवाली विद्वत् नेताका रूपमा परिचित हुनुहुन्छ । उहाँको विश्लेषणमा गणतन्त्र हरेक किसिमले उत्तम व्यवस्था हो । गणतन्त्रको रक्षा गर्नु र अझै सशक्त बनाउनुको विकल्प नरहेको उहाँको धारणा छ । नेपाली राजतन्त्र र प्रजातन्त्र सँगसँगै जान नसक्ने इतिहासले पुष्टि गरिसकेको सन्दर्भमा गणतन्त्र नै वास्तवमा हरेक किसिमले उत्तम व्यवस्था भएको उहाँको भनाइ छ । गणतन्त्र सफल बनाउनु र जनताको उपलब्धि रक्षा गर्नु सबैको कर्तव्य भएको उहाँ बताउनुहुन्छ । यसै विषयमा केन्द्रित रहेर गोरखापत्रका उपसम्पादक अजय शर्मा र समाचारदाता भउचप्रसाद यादवले नेता ज्ञवालीसँग गर्नुभएको कुराकानीको सारसङ्क्षेप यहाँ प्रस्तुत गरिएको छ : मुलुक अहिले १८ औँ गणतन्त्र दिवस मनाउने क्रममा छ । नेकपा (एमाले) ले गणतन्त्र दिवस मनाउने तयारी कसरी गरेको छ ? गणतन्त्र दिवस नेपाली जनताको एउटा सर्वाधिक महत्वपूर्ण चाड हो । नेपाली जनताले दशकौँ लामो सङ्घर्षपश्चात् प्राप्त गरेको सबैभन्दा महत्वपूर्ण उपलब्धि पनि हो । यो जनताले जितेको दिन भएका कारण यस बेला हामीले एक खालको उत्सवका रूपमा मनाउने तयारी गरिरहेका छौँ । यस दिवसका अवसरमा सबै पालिकामा विभिन्न कार्यक्रम आयोजना गरिने छ । केन्द्रीय रूपमा जेठ १५ गते बिहान ११ बजेदेखि प्रदर्शनीमार्गस्थित भृकुटीमण्डपमा सांस्कृतिक झाँकी, नाचगानसहित विभिन्न कार्यक्रम आयोजना गरी यो दिवस मनाइने छ । यसका लागि उपत्यकाको पार्टी पङ्क्ति, विभिन्न सम्पर्क मञ्च र जनसङ्गठन परिचालन गरेका छौँ । मुलुकमा गणतन्त्र आएको १८ वर्ष भयो । अब के कुरालाई ‘फोकस’ गर्ने ? जनतालाई गणतन्त्रबारे कसरी बुझाउने ? जनतामा निराशा पनि देखिएको जस्तो देखिन्छ । यसलाई संस्थागत गर्न के पहल गर्नु पर्छ ? पहिलो कुरा त एउटा प्रणाली र राजनीतिक व्यवस्थाका लागि १८ वर्ष धेरै लामो समय होइन । एक व्यक्तिको जीवनमा १८ वर्षको वयस्क भयो भनेर उसको वयस्कतामा प्रवेश गर्ने उमेर हो । तर के के कुरामा त्यो उमेरमा उसलाई बन्देजै लगाइएको हुन्छ नेपालको कानुनले । बिहेबारीलगायतका कतिपय विषयमा थप उमेरको समेत माग गर्छ । भन्नुको तात्पर्य एउटा व्यक्तिको जीवनमा उसलाई परिपक्व हुन समय आवश्यक पर्छ भने एउटा नयाँ राजनीतिक प्रणालीका निम्ति, संस्थागत हुन, सुदृढ हुन, यसले पूर्ण रूपले कार्यकारी बनेर काम गर्न र यसका उपलब्धि जनतासमक्ष पुग्न केही समय लाग्छ नै । यसको तात्पर्य हामीले यस अवधिमा कुनै उपलब्धि नै हासिल गरेका छैनौँ भन्ने होइन । महìवपूर्ण उपलब्धि हासिल भएका छन्; जसको लामो सूची बनाउन सकिन्छ । अहिले जनतामा देखा परेका केही गुनासा स्वाभाविक छन् तर त्योभन्दा बढ्ता गणतन्त्र मन नपराउनेहरू, जनताको शासन मन नपराउनेहरू, लोकतान्त्रिक प्रणाली मन नपराउनेहरू, जन्मजात श्रेष्ठता, एउटा खास कुलमा, घरानामा, वंशमा जन्मेपछि शासक हुन योग्य हुन्छन् भन्ने खालको सामन्ती सोच राख्नेहरूले योजनाबद्ध ढङ्गले गणतन्त्रविरुद्ध प्रहार पनि गरिरहेका छन् । नकारात्मक भाष्य निर्माण गर्ने कोसिस पनि गरिरहेका छन् । यो उत्सव मनाइरहेको बेला हामीले चार/पाँच वटा विषयमा ‘फोकस’ गर्ने छौँ । पहिलो त लोकतन्त्र, स्वतन्त्रता, गणतन्त्र किन महत्वपूर्ण छन् भन्ने कुरा नयाँ पुस्तालाई त्यो सन्देश सम्प्रेषण गर्ने छौँ । नयाँ पुस्ता प्रजातन्त्रमै, गणतन्त्रमै जन्मियो । उसलाई हिजो लोकतन्त्र खोसिँदाको पीडा, लोकतन्त्र नहुँदाको पीडा, स्वतन्त्रता गुम्दाको पीडा अनुभूत भएको छैन । जसरी एउटा चरा जो जङ्गलमै जन्मिन्छ हुर्किन्छ, उसलाई पिँजडाभित्र बस्दाको पीडाबोध हुँदैन । स्वतन्त्रताको युगमा जन्मेको पुस्तालाई त्यो थाहा नहुनु स्वाभाविक होला तर हामीले कथा वाचनमार्फत इतिहासलाई पढाइरहनु पर्छ । हिजोका पीडादायी कालखण्डको स्मरणमार्फत लोकतन्त्रप्रति सजग बनाइरहनु पर्छ । दोस्रो कुरा, यसबिचमा हामीले प्राप्त गरेका उपलब्धिलाई स्थापित पनि गर्नु पर्छ । वास्तवमा भन्नुहुन्छ भने निरङ्कुशतन्त्र र लोकतन्त्रको कुनै तुलना हुँदैन । समावेशिताकै कुरा गरौँ; जुन सामन्ती राज्यव्यवस्थामा उही राजा वा उही रानीको कोखबाट जन्मेकी छोरीले गद्दीतिर फर्केर पनि हेर्न नपाउने एउटा व्यवस्था थियो । आज सर्वसाधारणका घरमा जन्मेको एक जना महिला देशको सर्वोच्च राष्ट्राध्यक्ष बन्नुभयो । सर्वसाधारणको घरमा जन्मेका एक किसानको छोरा देशको गणतन्त्रको पहिलो राष्ट्रपति हुनुभयो । आज राज्यका हरेक अङ्गमा न्यूनतम एक तिहाइ महिलाको सहभागिता छ । समावेशिताको दृष्टिले एउटा उत्तम प्रणालीका रूपमा विश्वव्यापी रूपमै एउटा प्रेरणाको विषय बनाएका छौँ । यो उपलब्धि होइन र ? मुलुकमा गणतन्त्र, लोकतन्त्र र नयाँ संविधान जारी नभएको भए दलित, सीमान्तकृत समुदाय, मधेशी, मुस्लिम, थारू, जनजाति, ‘ह्वाट एभर’ । राज्यका अङ्गहरूमा आज उहाँहरूको जुन ढङ्गको पहुँच छ, त्यो सम्भावना थिएन । सामाजिक सुरक्षामार्फत हामीले झन्डै ३८ लाख नागरिकलाई बुढेसकालको सहारा दिइरहेका छौँ, त्यो सम्भव थिएन । स्वास्थ्य बिमामार्फत नागरिकको स्वास्थ्य उपचारको जुन प्रबन्ध गरेका छौँ, त्यो सम्भव थिएन । ९७ प्रतिशत नागरिकका घरमा बिजुली पु¥याएका छौँ, त्यो सम्भावना थिएन । करिब १० वटा छोडेर, आठ वटा छोडेर सबै पालिकामा मोटरबाटोले छोएको छ; जुन हिजोका दिनमा कल्पना पनि गर्न सकिँदैनथ्यो । हामी यी उपलब्धि स्थापित गर्न चाहन्छौँ र यसलाई अझ बढी ‘फक्सनल’, अझ राम्रो ‘डेलिभरी’ दिन सक्ने खालको बनाउनका निम्ति सङ्कल्प पनि गर्छौं । यहाँ भन्नुहुन्छ कि लोकतन्त्रको विकल्प सुदृढ लोकतन्त्र हो । त्यसै गरी यहाँले भन्नुहुन्छ कि हामी नेता र नेतृत्व चरित्र, अनुशासन र आचरणमा बसेनौँ कि ? यसलाई कसरी लिनुहुन्छ ? निःसन्देह, लोकतन्त्र र गणतन्त्रको सफलता लोकतन्त्र र गणतन्त्र सञ्चालन गर्ने नायक र कर्ताहरूमा भर पर्छ । लोकतन्त्र एउटा उच्चतम प्रणालीको मात्र नाम होइन, उच्चतम संस्कृति, उच्चतम मूल्यमान्यताको र उच्चतम चरित्रको पनि नाम हो । यसमा केही प्रश्न निःसन्देह उठेका छन् । मलाई खुसी कहाँनिर लाग्छ भने यो लोकतन्त्र हो । त्यस कारण कानुनले गल्ती गर्नेहरूलाई ढिलोचाँडो दण्डित पनि गरिरहेको छ । हामीले देखिरहेका छौँ, लोकतन्त्रकै निम्ति सङ्घर्ष गरेका कतिपय साथी पछि गल्ती गर्दा, अनियमितता संलग्न हुँदा, भ्रष्टाचारमा मुछिँदा दण्डित हुनुभएको छ । लोकतन्त्रको सामथ्र्य के हो भन्ने लोकतान्त्रिक व्यक्तिहरूले पनि गल्ती गर्छन् भने छोड्दैन । कानुनका नजरमा सबै बराबर हुन्छन् । अझ यो प्रणालीले मूल्यमान्यतालाई प्रवर्धन र दण्डहीनता अन्त्य गर्ने कुरामा अझ बढी ध्यान जानु जरुरी छ । अहिले फरक आवाज उठेका छन् । राजनीतिक दल ‘भर्सेज’ आफूलाई वैकल्पिक शक्ति राजावादी भन्नेहरूको पनि आन्दोलन उठ्यो, यसलाई कसरी लिनुहुन्छ ? पहिलो कुरा, हामीले के बुझ्न जरुरी छ भने राजतन्त्र र प्रजातन्त्रलाई सँगै लैजान सकिन्छ कि, राजासहितको लोकतन्त्रको अभ्यास गर्न सकिन्छ कि ? भनेर नेपाली जनता र राजनीतिक दलले पटक पटक यसको अभ्यास र प्रयास गरे तर त्यो असफल भयो । उदाहरणका निम्ति २००७ सालमा नेपाल छोडेर दिल्लीमा शरण लिन पुगेका त्रिभुवनलाई आन्दोलनको सफलतापछि फर्काएर दलहरूले नै गद्दीमा बसाए तर गद्दीमा बसेको भोलिपल्टदेखि क्रमशः शक्ति सञ्चय गर्दै संविधान सभाको चुनाव गर्छु भन्ने वचनलाई आफैँ लत्याउँदै अधिकार केन्द्रित गर्ने कोसिसमा लागे । महेन्द्रले त संविधान सभाको चुनाव नै खारेज गरे । आफूले बनाएको संविधान अन्तर्गत बनेको पहिलो ‘पार्लियामेन्ट’ र जननिर्वाचित सरकारलाई समेत डेढ वर्षमै बर्खास्त गरेर निरङ्कुश तानाशाही व्यवस्था लागु गरे । हाम्रो पहिलो प्रयास असफल भयो । २०४६ सालमा आन्दोलनबाट बहुदलीय प्रजातन्त्र स्थापना ग¥यौँ । फेरि एक पटक तत्कालीन राजतन्त्रसँग एउटा सर्तमा हाम्रो सम्झौता भयो कि राजालाई सम्मान र जनतालाई सत्ता । त्यस बेला मदन भण्डारीले भन्नुभएको थियो कि संवैधानिक राजतन्त्र राख्नु भनेको ‘सेतो हात्ती’ पाले जस्तै हो । तर पनि सहज राजनीतिक व्यवस्थापनका लागि हामीले खर्चिलो व्यवस्था पनि बेहोर्न तयार भयौँ । तर सर्त थियो कि जनताको अधिकारमाथि कुदृष्टि लाउनु भएन । जुन दिन कुदृष्टि सुरु हुन्छ, गणतन्त्र त्यहीँबाट सुरु हुन्छ भनिएको थियो तर १२ वर्षपछि तत्कालीन राजा ज्ञानेन्द्रले सम्पूर्ण सता हातमा लिने दुस्साहस गरे । दरबार हत्याकाण्डपछि पनि ज्ञानेन्द्रको सत्तारोहण पनि स्वाभाविक थिएन । तैपनि राजनीतिक दल र नेताहरूले ज्ञानेन्द्रलाई सत्तामा बसाले । दुई वर्षपछि सबै नेतालाई जेलमा थुनेर, मिडियाको मुख थुनेपछि नेपाली जनता यो निष्कर्षमा पुगे कि नेपालको सन्दर्भमा राजतन्त्र र लोकतन्त्र सँगै जान सक्दैन । नेपालको सन्दर्भमा यो दुइटाको सहकार्य सम्भव नहुँदो रहेछ । जहिलेसम्म राजतन्त्र राख्छौँ, उसले अनुकूल परेपछि लोकतन्त्रमाथि हमला गर्छ भन्ने निष्कर्षका आधारमा हामीले गणतन्त्र स्थापना गरेका हौँ । अहिले राजावादीले गरेका गतिविधिमा तीन वटा आयाम देखिन्छन् । पहिलो, समाजको पछौटे तत्व जुन जहिले पनि पुरानै व्यवस्थातिर फर्कन चाहन्छन् । संसारका जुनसुकै ठाउँमा यस्ता ‘कन्जर्भेटिभ’ हुन्छन् । दोस्रो, केही अत्यन्त उग्र अस्थिरतावादी र साँचो अर्थमा प्रतिगामी । षड्यन्त्रको बलमा जनताले स्थापित गरेको लोकतन्त्रलाई उल्ट्याउने केही तत्व पनि छन् । उनीहरू कुनै लोकतान्त्रिक बाटोबाट होइन । संविधानले राजतन्त्र ल्याउँछु भन्नेहरूलाई पनि ठाउँ दिएको छ । दुई तिहाइ बहुमत ल्याएर संविधान संशोधन गरी उनीहरूले चाहेको व्यवस्था ल्याउन संविधानमा त्यो व्यवस्थासमेत छ तर जनतामा उनीहरूको समर्थन छैन । यसअघि ४२ ठाउँमा भएको उपनिर्वाचनमा एउटा ठाउँमा पनि उनीहरूले जित्न सकेनन् । अधिकांश ठाउँमा उनीहरूको जमानत जफत भएको थियो । यसरी उनीहरूको जनतामा समर्थन छैन । तेस्रो, हिजोका दुःखका दिनहरू नदेखेको र नबेहोरेका पुस्ताको सानो एउटा हिस्सा पनि लहैलहैमा जोडिएको देखिन्छ । यो कुनै पनि अर्थमा सफल हुने बाटो होइन । लोकतान्त्रिक गणतन्त्र पछाडि फर्किने, यो व्यवस्था उल्टिने र सामन्ती राजतन्त्र फर्किने कुनै पनि सम्भावना छैन । एउटा अन्योल सिर्जना गर्ने र मुलुकलाई अराजकतातर्फ धकेल्ने प्रयत्न पछिलो समय देखा परेको छ । केही दिनअघि नेकपा (एमाले) का अध्यक्ष एवं प्रधानमन्त्री केपी शर्मा ओलीले काठमाडौँ हाम्रो कब्जामा हुन्छ भन्नुभएको थियो । यसबारे के भन्नुहुन्छ ? प्रधानमन्त्रीले साङ्केतिक रूपमा भन्नुभएको कुरा के हो भने जेठ १५ को दिन भनेको जनताको दिन हो । गणतन्त्र ल्याइएको एउटा उपलब्धिको दिन हो । त्यो एउटा उत्सवको दिन हो । उत्सवका निम्ति जनता स्वाभाविक रूपले सडकमा आउँछन् । उहाँले त्यस रूपमा भन्नुभएको हो । उहाँले साङ्केतिक रूपमा गणतन्त्रलाई उत्सवका रूपमा सबै मिलेर बनाऊँ र त्यो मनाउने व्रmममा नेकपा (एमाले) अग्रपङ्क्तिमा हुन्छ भन्ने अर्थमा उहाँले त्यस्तो भन्नुभएको हो । प्रधानमन्त्री देशको कार्यकारी प्रमुख हो र कार्यकारी प्रमुखले कानुन हातमा लिने भन्ने कुरा कल्पना पनि गर्न सकिने कुरा होइन । त्यसलाई हामीले स्पष्ट बुझ्नु पर्छ । अरू दलले के गर्नुहुन्छ उहाँहरूको कुरा भयो तर एमाले मुलुकमा गणतन्त्र ल्याउने अभियानको एउटा अग्रपङ्क्तिमा रहेको राजनीतिक शक्तिको हैसियतले यस रक्षा पनि हाम्रो दायित्व हो । सरकारको नेतृत्व गरेको हुनाले नेकपा (एमाले) को दायित्व अझ बढी हुँदै हो । त्यस अर्थमा हामीले यो कार्यक्रम गर्न खोजेका हौँ । देशका प्रत्येक पालिकामा त्यहाँको स्थानीय विशेषता अनुसारको विभिन्न कार्यक्रम गरेर गणतन्त्र दिवस मनाइन्छ । सरकारले त्यस दिन बिहान काठमाडौँको सैनिक मञ्च टुँडिखेलमा कार्यक्रम गर्छ र दिउँसो जनताले विभिन्न कार्यक्रम गरेर खुसियाली मनाउँछन् । गणतन्त्र दिवसका अवसरमा सबै नेपाली र खास गरी नयाँ पुस्तालाई के सन्देश दिन चाहनुहुन्छ ? गणतन्त्रले सबै नेपालीलाई सार्वभौम बनाएको छ । यसले एउटा यस्तो खुला र बहुलवादी समाज निर्माण गरेको छ जहाँ कानुनको नजरमा हामी सबै बराबर छौँ । गर्न चाहनेका लागि देशभित्र पर्याप्त अवसर छन् । हिजोको माओवादी सशस्त्र द्वन्द्वले लामो समयसम्म मुलुकभित्र बस्न नसक्ने अन्योलको स्थिति सिर्जना गरेको अवस्था, हाम्रो शिक्षा र हुर्काइमा रहेका कमी जसले देशलाई माया गर्ने कुराभन्दा पनि आफ्नो ‘क्यारियर’ को पछाडि दौडिने खालका स्थिति र अहिले सूचना प्रविधिमा आएको विकासले नेपालको एउटा गाउँमा बसेर उसले आफ्नो जीवनलाई संसारका विकसित समाजसँग तुलना गर्छन् । यस्ता कतिपय कुराले देशभित्रका युवा पङ्क्तिमा देशभित्र केही हुन्न कि क्या हो ? भन्ने अन्योल सिर्जना भएको छ तर देशभित्र केही हुन्छ र केही भइरहेको छ । मुलुकमा बहुदल आएको पाँच वर्ष नबित्दै १० वर्ष सशस्त्र द्वन्द्वमा फस्यो । त्यो १० वर्षको द्वन्द्वलाई व्यवस्थापन गर्न हामीलाई थप १० वर्ष लाग्यो । साँच्चिकै भन्नुहुन्छ भन्ने बहुदलीय व्यवस्थाको ३५ वर्षमध्ये द्वन्द्व र द्वन्द्वत्तर व्यवस्थापनमा खर्चिनु प¥यो । २०६५ सालमा गणतन्त्रको घोषणा भए पनि संविधानमार्फत त्यसको व्यवस्थापन सात वर्षपछि मात्र भयो । साँचो अर्थमा गणतन्त्रले काम गर्न पाएको त १० वर्ष मात्र भएको छ । त्यसबिच भूकम्प, नाकाबन्दी, कोरोना महामारी, राजनीतिक अस्थिरता भए पनि आज नेपाल जहाँ छ केही सूचकाङ्कमा हामी पछाडि छौँ, प्रतिव्यक्ति आय अलिकति कम छ । ‘माइग्रेसन’ को दर अलिकति बढी छ । तर विभिन्न समुदायको समावेशिता र शान्तिको हिसाबले नेपाल उत्कृष्ट छ । खुसियाली सूचकमा नेपाल जहिले पनि अगाडि छ । खाद्य सुरक्षाको दृष्टिले हामी अगाडि छौँ । नियमित रूपमा निर्वाचन भइरहेका छन् । लोकतन्त्र दिनप्रतिदिन ‘म्याचुअर्ड’ बन्दै गएको छ । यी सबै कुरालाई हामीले देख्नु पर्छ । युवाले बुझ्नु पर्छ । विदेश जाँदै नजाने भन्ने होइन । उच्च शिक्षाका लागि विदेश जानु, त्यहाँका ज्ञान सिक्नु र त्यसलाई आफ्नो देश विकासमा प्रयोग गर्नु पर्छ । देश बन्दै छ । देश राम्रो भइरहेको छ । जति हुनु पथ्र्यो त्यति गर्न सकिएन होला, विकासको गति जति तीव्र हुनु पथ्र्यो त्यति हुन सकेन होला तर हामीले देशलाई राम्रो बनाइरहेका छौँ । यो एउटा आशा र विश्वासका साथ अगाडि बढ्न युवा साथी र आमनेपालीलाई आग्रह गर्न चाहन्छु । """
ओलम्पिक डे मनाइयो,"""काठमाडौँ, असार ९ गते । नेपाल ओलम्पिक कमिटी (एनओसी) को आयोजनामा ओलम्पिक डे–२०२५ मनाइएको छ । विश्वभर जुन २३ तारिखलाई विश्व ओलम्पिक डेका रूपमा मनाइँदै आएको छ । नेपालमा पनि ओलम्पिक डे  विभिन्न कार्यक्रम गरी मनाइँदै आएको छ । सोमबार एनओसीका पदाधिकारी, खेलाडी, प्रशिक्षक, निर्णायकलगायतले स्वयभ्मूमा भेला भएर बृहत् र्‍याली आयोजना गरिएको थियो । र्‍यालीको एनओसीका अध्यक्ष जीवनराम श्रेष्ठले उद्घाटन गर्नुभएको थियो । र्‍याली डल्लुस्थित ओलम्पिक कभर्ड हलमा आएर सकिएको थियो ।  """
'आवश्यक रासायनिक मल मौज्दात छ',"""काठमाडौँ, असार ९ गते । कृषि तथा पशुपक्षी विकासमन्त्री रामनाथ अधिकारीले किसानका लागि आवश्यक रासायनिक मल मौज्दातमा रहेकाले कुनै चिन्ता नलिन आग्रह गर्नुभएको छ । विनियोजन विधेयक २०८२ अन्तर्गत कृषि तथा पशुपक्षी विकास मन्त्रालयसँग सम्बन्धित विनियोजित शीर्षकहरूमाथि सांसदहरूले उठाउनुभएको जिज्ञासाको जवाफ दिँदै मन्त्री अधिकारीले गत वर्षको र यो वर्ष आयात हुने मलबाट माग पूरा हुने बताउनुभएकाे हाे । उहाँका अनुसार चालु आर्थिक  वर्षमा रासायनिक मल आयातका लागि बजेट विनियोजन भएपश्चात्  हालसम्म तिन लाख ४५ हजार मेट्रिक टन मल आयात गरिएको, तिन लाख ९१ हजार मेट्रिक टन बिक्री वितरण भएको छ । गत वर्ष समेतको गरी जम्मा ६४ हजार मेट्रिक टन रासायनिक मल मौज्दात रहेको उहाँले जानकारी दिनुभयो ।  “यसैगरी थप एक लाख ४२ हजार मेट्रिक टन मल आयात हुने क्रममा रहेको र यही असार मसान्तसम्ममा आयात भइसक्ने अवस्था रहेको छ,” उहाँले भन्नुभयो, “धान रोपाइँका लागि ६० हजार मेट्रिक टन युरिया र ७० हजार मेट्रिक टन डिएपी आवश्यक पर्नेमा मौज्दातमा रहेको मल र आयात हुने मलबाट माग पूरा हुने देखिन्छ ।” मन्त्री अधिकारीका अनुसार आगामी आवका लागि मल आयात गर्न २८ अर्ब ८२ करोड बजेट विनियोजन भएको छ । त्यसबाट छ लाख मेट्रिक टन मल आयात हुनेछ । त्यसका लागि कार्ययोजना तयार गरिएको उहाँले जानकारी दिनुभयो । यसका लागि अर्थ मन्त्रालयबाट स्रोत सुनिश्चितता प्राप्त भई आगामी आवका लागि तीन लाख मेट्रिक टन मल आयातका लागि बोलपत्र आह्वान भइसकेको उहाँले जानकारी गराउनुभयो । दुधको मूल्य भुक्तानी सम्बन्धमा मन्त्री अधिकारीले गत वर्ष जेठ मसान्तसम्ममा दुग्ध किसानलाई भुक्तानी बाँकी रहेको करिब पाँच अर्ब ६८ करोडमध्येबाट रकम भुक्तानीपश्चात् हाल दुग्ध विकास संस्थानले करिब ९० करोड र निजी दुग्ध उद्योगले करिब तीन अर्ब रकम किसानलाई भुक्तानी दिन बाँकी रहेको बताउनुभयो । चालु आवको असोज महिनामा उखु खेती गर्ने किसानलाई गत असार महिनामा करिब एक अर्ब ४१ करोड रकम अनुदान प्रवाह गरिएको उहाँले बताउनुभयो । चालु आवमा उखुको खरिद मूल्य ५८५ प्रतिक्विन्टल तोकिएको र नेपाल सरकारबाट अनुदानसम्बन्धी आवश्यक निर्णय भएपश्चात् अनुदान वितरण गरिने योजना रहेको उहाँले जानकारी दिनुभयो । आगामी आवमा उखु खेती गर्ने किसानहरूलाई प्रदान गरिने अनुदानका लागि दुई अर्ब विनियोजन गरिएको छ । कृषि उद्यमी एवं युवाहरूमा उद्यमशीलता विकासमा सहयोग गर्न आगामी आवमा राष्ट्रिय कृषि आधुनिकीकरण कार्यक्रममार्फत कृषि तथा पशुपक्षी उद्यमशीलता कार्यक्रम सञ्चालनमा ल्याइएको बताउँदै जसबाट ६४६ वटा साना तथा मझौला कृषि उद्यमीहरूलाई सहयोग गर्ने योजना रहेको उहाँले बताउनुभयो । मन्त्री अधिकारीले किसान सूचीकरण सम्पन्न भएका स्थानीय तहहरूमा अनुदान वितरण व्यवस्थित हुन गइरहेको उहाँले बताउनुभयो । उहाँले भन्नुभयो, “किसान पहिचान, सूचीकरण र परिचयपत्रको वितरणपश्चात् नीतिगत व्यवस्थामार्फत किसान पेन्सनर भूमि बैँक सम्बन्धी कार्यक्रम कार्यान्वयन गर्न सकिने छ ।” किसान सूचीकरण प्रणालीमा हालसम्म करिब २३ लाख २० हजार किसान परिवार सूचीकृत भइसकेको उहाँको भनाइ छ । मन्त्री अधिकारीले किसानहरूलाई सहुलियतपूर्ण कृषि कर्जाको उपलब्ध गराउन एवं कर्जा प्रवाहको प्रक्रिया सरलीकरणका लागि कृषि कर्जा प्रवाह गर्ने वित्तीय संस्थाहरूलाई आवश्यक निर्देशन दिन र नीतिगत सुधारका लागि नेपाल राष्ट्र बैँक र अर्थ मन्त्रालयसँग आवश्यक समन्वय र सहकार्य गरिएको छ । अनुदान लिने र दिने दुवै पक्षलाई जवाफदेही बनाउने गरी मन्त्रालयबाट कृषि विधेयकमा आवश्यक कानुनी व्यवस्था गरिएको र कृषि अनुदानको दोहोरोपना रोक्न प्रदेश सरकार र स्थानीय तहहरूसँग आवश्यक समन्वय र सहकार्य गरिएको मन्त्री अधिकारीले जवाफ दिनुभयो । रासस """
आयोजनाको गुणस्तर परीक्षण,"""विकास आयोजना निर्माण ढिलो हुनु नेपालमा सामान्य विषय नै भएको छ । तोकिएकै समयमा विकास आयोजना सम्पन्न भए भने त्यसलाई आश्चर्य मान्नुपर्ने हुन्छ । दुर्लभ र सीमित स्रोतसाधन लगानी गरी निर्माण गरिने आयोजना बर्सौं ढिला हुने गरेका छन् । मेलम्ची आयोजना सम्पन्न हुन दुई दशक कुर्नु पर्‍यो । माथिल्लो तामाकोशी जलविद्युत् आयोजना निर्धारित समयभन्दा समय र लागतले नै दोब्बर हुन पुग्यो । पुँजीगत बजेट खर्चको प्रवृत्ति सुस्त हुनुले पनि विकास आयोजना ढिलो सम्पन्न हुने गरेको छ । ढिलो सम्पन्न हुने मात्र होइन, निर्माण भएका पूर्वाधार विकास आयोजनाको गुणस्तरमा समेत गम्भीर प्रश्न उठ्ने गरेको पाइन्छ । कतिपय पूर्वाधार सम्पन्न भएर सञ्चालनमा आउनासाथ नै अनेक समस्या आउने गरेका छन् । पुल भासिने गरेका छन् भने सडकको कालोपत्र उप्किने गरेको छ । भवन चुहिने गरेका पनि अनेक उदाहरण छन् । त्यसो हुनुमा विधि र प्रक्रियागत कमजोरी देखिएको छ । आयोजना सम्पन्न भएपछि तेस्रो पक्षको प्राविधिक परीक्षण नै हुन सकेको छैन । सरकारकै महत्वपूर्ण निकायका रूपमा रहेको राष्ट्रिय सतर्कता केन्द्रमार्फत तेस्रो पक्ष परीक्षण गरिनुपर्ने व्यवस्था विधिमा भए पनि व्यवहारमा देखिन सकेको छैन । फलस्वरूप तेस्रो पक्ष परीक्षणबिना नै निर्माण सम्पन्न आयोजना उद्घाटन हुने गरेका छन् । यसले भ्रष्टाचार र अनियमितताको जोखिम बढाएको छ । उद्घाटनको पनि आफ्नै व्याकरण छ । धेरै आयोजना उद्घाटनमा सकभर राष्ट्रप्रमुख वा कार्यकारी प्रमुख नै लैजाने पद्धति बसेको छ । ती शीर्ष नेतृत्वको समय पाउन नसक्दा मन्त्री वा राज्यका उच्च पदाधिकारीबाट काम चलाइन्छ । यसमा पनि निहित स्वार्थ लुकेको हुन सक्छ । उद्घाटनमा जाने उच्चाधिकारीले पनि निर्माण सम्पन्न भएको आयोजनाको गुणस्तरमा सोधखोज गर्ने प्रचलन छैन । उद्घाटन भएपछि निर्माण सम्पन्न भएको आयोजना सञ्चालनमा आउने नै भइगयो । त्यसपछि प्राविधिक परीक्षणका विषय आफैँ ओझेलमा पर्ने प्रवृत्ति देखिएको छ । विधिले भने त्यस्तो सरल र जिम्मेवारी लिनु नपर्ने प्रक्रियाको सुविधा दिएको छैन । भ्रष्टाचार निवारण ऐन, २०५९ को दफा ६४ र राष्ट्रिय सतर्कता केन्द्र नियमावली, २०६५ ले आयोजना सम्पन्न भएपछि प्राविधिक परीक्षणको व्यवस्था गरेको छ । सोबमोजिम विकास आयोजनाको प्राविधिक परीक्षण गर्ने जिम्मेवारी राष्ट्रिय सतर्कता केन्द्रलाई दिइएको छ । पूर्वाधारलगायत कुनै पनि क्षेत्रको निष्पक्ष परीक्षणका लागि विश्वभरि नै ‘तेस्रो पक्ष परीक्षण’ अनिवार्य सर्त हो । यसले पूर्वाधार आयोजनालाई निष्पक्ष, भरपर्दो र विश्वासिलो बनाउँछ । प्राविधिक परीक्षण हुने भएपछि आरम्भदेखि नै पूर्वाधार निर्माणमा गुणस्तरीय सरसामान प्रयोग हुन थाल्छ । सञ्चालन हुन नपाउँदै कतिपय पुल भासिने हुँदैन । कतिपय सरकारी भवन निर्माण भएको केही समयमै चर्किने, पानी चुहिने समस्याबाट मुक्त हुन्छन् । कतिपय कालोपत्रे सडकको हरिबिजोग पनि हुँदैन । आयोजनाको तेस्रो पक्ष प्राविधिक परीक्षण अनिवार्य सर्त हो । सरकारले यसमा अब कडाइ गर्नु पर्छ । विधिले तोकेको विषयमा तलबितल गरिनु हुँदैन । तलबितल र बेवास्ता गर्दा भ्रष्टाचार बढेको छ । भ्रष्टाचार देशको महारोग नै भएको छ । देशका पूर्वाधार आयोजना निर्माणमै ठुलठुला भ्रष्टाचार हुने गरेको पाइन्छ । यस्तो विषय जान्न धेरै मेहनत नै गर्नु पर्दैन । यो विषयलाई अख्यितारको अनुसन्धान, मुद्दा दर्ता, सार्वजनिक लेखा समितिको अध्ययन, महालेखा परीक्षण आदिले पुष्टि गरिरहेको देखिन्छ । पूर्वाधार आयोजनाको हस्तान्तरण तथा उद्घाटनअघि नै तेस्रो पक्ष परीक्षण भएको छ वा छैन भनेर यकिन गरिनु पर्छ । कम लागतमा बोलपत्र पक्का गरी बिस्तारै समय थप्ने र त्यसैको आडमा लागत थप्दै जाने प्रवृत्ति विकास परियोजनाको आमचरित्र जस्तै भएको छ । पूर्वनिर्धारित समय र पूर्वलागत अनुमानको बजेटमा नेपालमा कमै आयोजना सम्पन्न हुने गरेका छन् । अनेक बहानामा ढिलासुस्ती गरिन्छ । कतिपय ढिलासुस्तीमा राजनीतिक मिलेमतोसमेत हुने गरेको पाइन्छ । हतार हतारमा उद्घाटन गरिन्छ । उद्घाटन गरिँदा कतिपय विकास पूर्वाधार सम्पन्न पनि हुन सकेको हुँदैन । उद्घाटनलाई आयोजना सम्पन्नताको वैधताका रूपमा समेत लिने गरिन्छ । प्राविधिक परीक्षणले आयोजना निर्माणका क्रममा भएको त्रुटि समयभित्रै सच्याउन सहयोग गर्ने छ । आयोजनाको निर्दिष्ट लागत तथा समयसीमा कायम गर्न सघाउ पुर्‍याउने छ । स्रोतसाधनको प्रभावकारी सदुपयोग हुने छ । """
अब एकीकृत र संयुक्त परीक्षा हुन्छ :  वीरबहादुर राई,"""काठमाडौं, असार १ गते । लोकसेवा आयोगका सदस्य वीरबहादुर राईले कम खर्चमा कर्मचारी छनाेट प्रक्रिया अगाडि बढाउन अब एकीकृत र संयुक्त परीक्षा सञ्चालन गरिने बताउनुभएको छ । वि.सं. २००८ साल असार १ गते स्थापना भएको लोकसेवा आयोग ७५ औं वर्ष प्रवेश गरेको अवसरमा गोरखापत्र अनलाइनसँगको भिडियो संवादमा उहाँले सो विचार व्यक्त गर्नुभएको हो । आयोगले यो वर्षभरि हीरक महोत्सव विविध रचनात्मक कार्यगरी मनाउने भएको जानकारी पनि उहाँले दिनुभयो ।  विस २००७ मा देशमा प्रजातन्त्रको स्थापनासँगै निजामती कर्मचारीको नियुक्ति छुट्टै र स्वतन्त्र निकायबाट गर्ने उद्देश्यले वि.सं. २००८ असार १ गते  लोकसेवा आयोगको स्थापना भएको हो । स्थापना कालदेखि यस आयोगले निजामती सेवाका पदमा उपयुक्त उम्मेदवार छनाेट गर्ने कार्य गर्दै आएको छ । नेपालको संविधानमा निजामती सेवा, नेपाली सेना, नेपाल प्रहरी, सशस्त्र प्रहरी बल, नेपाल र अन्य सङ्घीय सरकारी सेवाको पदमा पदपूर्तिका लागि लिइने लिखित परीक्षा लोकसेवा आयोगले सञ्चालन गर्ने व्यवस्था छ। भर्ना प्रक्रियामा योग्यता, स्वच्छता र निष्पक्षतालाई प्राथमिकतामा राखिएको बताउँदै सदस्य राईले समान प्रकृतिका संस्थाको परीक्षा एकै पटक सञ्चालन गरिने बताउनुभयो । जस्तै, गोरखापत्र, रासस, रेडियो नेपाल र टेलिभिजन, प्रेस काउन्सिलजस्ता समान प्रकृतिका मिल्ने खालको पदमा एकै पटक परीक्षा सञ्चालन गर्ने आयोगको तयारी छ । युवाहरू विदेश पलायन हुने क्रम बढेकाले आयोगले विश्वविद्यालयको पाठ्यक्रमको पनि अध्ययन गर्ने भएको छ भने विद्यार्थीसँग पनि छलफल गर्ने योजना आयोगको बनाएको छ । कतिपय संस्थानले परीक्षा प्रणाली खर्चिलो भएका कारण परीक्षा नै सञ्चालन गर्न नसक्ने अवस्थामा छन् नि भन्ने प्रश्नमा उहाँले परीक्षाको खर्च र भर्ना प्रक्रियालाई अझै सरल, छिटो र मितव्ययी बनाउने आयोगको तयारी रहेको जानकारी पनि सदस्य राईले दिनुभयो । प्रस्तुत छ– लोकसेवा आयोग स्थापनाको ७५ वर्ष प्रवेशका अवसरमा आयोगका भावी कार्यदिशा, आधुनिक परीक्षा प्रणाली र युवा पुस्तालाई आकर्षण गर्ने के कस्तो तयारी छ भन्ने विषयमा आयोगका सदस्य वीरबहादुर राईसँग गोरखापत्र अनलाइनका लागि नारद गौतम, मनोजरत्न शाही र केशब गुरुङले गर्नुभएको भिडियो संवाद :  """
शिष्ट सभामा अशिष्ट व्यवहार,"""काठमाडौँ, असार ९ गते  । संसद्भित्रको वाक् स्वतन्त्रतालाई संवैधानिक उन्मुक्ति भए पनि सभामा हुने छलफल शिष्ट र नैतिकता प्रतिकूल हुन नहुने बन्धन सांसदलाई छ तर पछिल्लो समय सार्वजनिक नैतिकता र असंसदीय शब्द/शब्दावलीको प्रयोग बग्रेल्ती हुन थालेका छन् । कतिपय असंसदीय शब्द सभामुखको रुलिङले रेकर्डबाट हटे पनि केही अभिलेखमै छन् । राजनीतिक विवादमा सत्तापक्ष र प्रतिपक्षले एक अर्कालाई आरोपित गर्ने क्रममा यस्ता व्यवहार बढिरहेका छन् । प्रतिनिधि सभा कार्यसञ्चालन नियमावलीले संसदीय अभ्यासका केही मानक तय गरे पनि पालनाभन्दा तोड्ने करिब प्रतिस्पर्धा जस्तै देखिन्छ । परिणामतः संसद्मा विशिष्ट बहसभन्दा दलीय द्वन्द्वको छाया परेको छ । जसले शिष्ट सभामा अशिष्ट व्यवहारलाई प्रवर्धन गरेको छ । जेठ १३ गतेयता भइरहेको प्रतिनिधि सभाको अवरोधलाई पुष्टि र प्रतिरोधका क्रममा पनि थुप्रै असंसदीय शब्दावली प्रयोग भएका छन् । यस्तो क्रम बढेपछि शुक्रबारको प्रतिनिधि सभामा सभामुख देवराज घिमिरेले प्रतिनिधि सभा नियमावलीको व्यवस्थाबारे सदस्यको ध्यानाकर्षण नै गराउनुभएको थियो तर दुई दिनलगत्तै पुनः सदनमा अभिव्यक्त विचारले सांसदबिच नोकझोँक नै चल्यो । ७२ जिल्ला लिजमा दिऊँ भनेपछि... विनियोजन विधेयकको मन्त्रालयगत छलफलका क्रममा आइतबार स्वतन्त्र सांसद अमरेशकुमार सिंहको अभिव्यक्ति विवादमा प¥यो । बजेटमा पाँच जिल्लाबाहेक अन्यलाई प्राथमिकतामा नराखिएको भन्दै सिंहले आपत्ति जनाउनुभयो । साथै उहाँले ७२ जिल्ला अन्य देशलाई लिजमा दिऊँ भन्ने अभिव्यक्ति दिनुभयो । सिंहले भन्नुभयो, “चार/पाँच वटा भाग्यमानी जिल्ला छन् त्यसलाई नेपालमा राखौँ । बाँकी ७२ जिल्लालाई लिजमा अर्को देशलाई दिऊँ । अमेरिकालाई दिऊँ, चाइनालाई दिऊँ भारतलाई दिऊँ ।” सिंहको अभिव्यक्तिमा सत्तापक्षका मुख्य सचेतक महेश बर्तौलाले नियमापत्ति गर्नुभयो । अभिव्यक्ति राष्ट्रघाती तथा राष्ट्रिय अखण्डताविपरीत भएको भन्दै बर्तौलाले सो भनाइ रेकर्डबाट हटाउन आग्रह गर्नुभयो । उहाँले भन्नुभयो, “माननीय सदस्यले आपत्तिजनक विषय राख्‍नुभएको छ । देशलाई कतै गाभिदिऊँ भन्नु राष्ट्रघाती अभिव्यक्ति हो । रेकर्डबाट हटाउन माग गर्दछु । रोष्ट्रमबाट यस्ता अभिव्यक्ति दिने कुरालाई कारबाहीको विषय बनाइनु पर्छ ।” बर्तौलाको ध्यानाकर्षणपछि सभामुख घिमिरेले असंसदीय भाषा प्रयोग भएको भन्दै रेकर्डबाट हटाउन सचिवालयलाई रुलिङ गर्नुभयो । राष्ट्रमाथि प्रश्न हुने खालको भाषा प्रयोग भएको भन्दै उहाँले निर्देशन दिनुभएको थियो । सभामुखको रुलिङपछि सिंहले सभाध्यक्षकै भूमिकामा प्रश्न उठाएर वक्तव्य दिनुभएको थियो । सिंहको अभिव्यक्तिपछि सभामुख घिमिरेले विषय केन्द्रित नभए रोस्ट्रम छाड्न चेतावनी दिनुभएको थियो । भत्किँदै संसदीय मानक सांसद सिंहको अभिव्यक्ति रेकर्डबाट हटेको यो पहिलो पटक होइन । २०७३ साउन ८ मा तत्कालीन अवस्थामा पनि प्रधानमन्त्री रहनुभएका केपी शर्मा ओलीको मानसिक स्वास्थ्यमाथि गर्नुभएको टिप्पणी पनि रेकर्डबाट हटाउन रुलिङ भएको थियो । यस्तै चालु संसद् अधिवेशनमै (२०८० वैशाख २५ मा) बोल्न नपाएको भनेर अर्धनग्न भएपछि उहाँको आलोचना भएको थियो । वर्तमान संसद्मा सांसदको धेरै अभिव्यक्ति रेकर्डबाट हटेका छन् । केही विवादमा परेका छन् । २०८० जेठ २२ मा राष्ट्रिय स्वतन्त्र पार्टीका सांसद शिशिर खनालले तत्कालीन प्रधानमन्त्री पुष्पकमल दाहाल प्रचण्डलाई प्रश्न गर्ने क्रममा भैँसी चढेर आएको भन्ने शब्द प्रयोग गरेपछि विवाद भएको थियो । नेकपा (माओवादी केन्द्र) को नियमापत्तिपछि सो अभिव्यक्ति रेकर्डबाट हटाइएको थियो । बजेटमाथिको छलफलका क्रममा नेपाली कांग्रेसका सांसद विनोदकुमार चौधरीले २०८० जेठ २५ मा प्रयोग गर्नुभएको शब्दावली पनि रेकर्डबाट हटाइएको थियो । चौधरीले प्रयोग गर्नुभएको ‘जब प¥यो राति अनि बुढी ताती’ भन्ने शब्दावली स्त्रीद्वेषी भएको भन्दै एमालेका सांसदले नियमापत्ति गरेका थिए । २०८१ असार ६ गते प्रतिनिधि सभामा एमालेका सांसद सूर्य थापाले प्रयोग गर्नुभएको शब्दावली पनि रेकर्डबाट हटाउन रुलिङ भएको थियो । थापाले पनि ‘जब राति उसै बुढी ताती’ भन्ने शब्दावली प्रयोग गरेकोमा कांग्रेस सचेतक सुशीला थिङको नियमापत्तिपछि हटाइएको थियो । २०८१ भदौ १२ मा एमाले सांसद योगेश भट्टराईले माओवादीको हिंसा शब्द प्रयोग गरेकोमा लामो विवाद भएको थियो । माओवादी केन्द्रले उक्त शब्द हटाउन माग गरेको थियो तर सभामुख घिमिरेले दुई सातापछि उक्त शब्द असंसदीय नभएको रुलिङ गर्दै रेकर्डबाट हटाउन नपर्ने जानकारी गराउनुभएको थियो । उक्त विवादमा माओवादीले प्रतिनिधि सभा अवरोध नै गरेको थियो । निष्कासनसम्मका छन् घटना संसद्को मर्यादाका विषयमा सदस्यलाई निष्कासनसम्मका घटना भएका छन् । पछिल्ला अवधिमा निष्कासन नभए पनि पहिलो संसद्देखि संविधान सभाको अवधिसम्म निष्कासनका घटना भएका पाइन्छन् । पहिलो संसद्मा सांसद निस्तार राय यादवलाई सभाध्यक्षले बाहिर निस्कन आदेश गर्नुभएको थियो । २०१७ साल साउन १९ गतेको बैठकमा प्रश्नोत्तर कार्यक्रममा एउटा प्रश्न सोधेपछि सभामुखले यादवलाई बाहिर निस्कन आदेश गर्नुपरेको थियो । यस्तै २०५० साल साउन ६ गते राष्ट्रिय सभामा बहालवाला स्थानीय विकासमन्त्री रामचन्द्र पौडेललाई हातपात गरेपछि सदस्य गोल्चे सार्कीलाई सात दिन निलम्बन गरिएको थियो । सदनमा नारा नलगाउन गरेको आग्रहविपरीत रोस्ट्रम नै कब्जा गरेपछि रामेश्वर राय यादवलाई पनि राष्ट्रिय सभाको २०५० भदौ २१ गतेको बैठक कक्षबाट निष्कासन गरिएको थियो । यस्तै २०५३ साल भदौ २ मा प्रतिनिधि सभामा बोल्ने स्थानको विवादमा सभामुखले सांसद हृदयेश त्रिपाठीलाई मर्यादापालकको सहयोगमा बाहिर निकाल्नुपरेको थियो । त्रिपाठीलाई आफ्नै स्थानबाट बोल्न अनुमति दिएकोमा रोस्ट्रम प्रयोगको अनुमति त्रिपाठीले माग्नुभयो र उहाँले रोस्ट्रममा गएर उभिएपछि अभद्र व्यवहारको गरेको भन्दै कारबाही गरिएको थियो । संविधान सभा अवधिमा पनि विभिन्न घटनामा सदस्यलाई बैठकबाट निष्कासन गरिएको पाइन्छ । माओवादी केन्द्रका सांसदबाट भएको संविधान सभा तोडफोड, बजेट वक्तव्यको ब्रिफकेस तोडफोडका घटनाबाहेक अन्यमा सभाध्यक्षबाट विशेषाधिकार प्रयोग भएको पाइन्छ । २०६८ असार ५ गते सभामुखले तत्कालीन व्यवस्थापिकाको बैठकबाट सदस्य विश्वेन्द्र पासवान, रुक्मिणी चौधरी, बुद्धरत्न मानन्धर र सदरुल मियाँ हकलाई निष्कासन गर्नुभएको थियो । संसद्को रुलिङ अनुसार जवाफका लागि रोस्ट्रम जान लाग्नुभएकी स्थानीय विकासमन्त्री उर्मिला अर्याललाई रोकेपछि चारै जनालाई सात दिनका लागि निलम्बन गरिएको थियो । यस्तै राष्ट्रिय प्रजातन्त्र पार्टीका सांसद २०६८ सालमा एक दिनका लागि निलम्बनमा पर्नुभएको थियो । २०६८ साल भदौ ८ गते कुन्तीकुमारी शाही, चन्द्रबहादुर गुरुङ (स्याङ्जा), बबिना मोक्तान लावती र रामनारायण सिंहलाई सभामुखले निलम्बन गर्नुभएको थियो । बैठक कक्षबाट बाहिर जान आदेश दिएकोमा नमानेपछि मर्यादापालकको सहयोगमा बैठकबाट निकालिएको थियो । बैठकको शान्तिविरुद्ध कार्य गरेकोमा सांसद सञ्जयकुमार साहलाई पनि कारबाही भएको थियो । बोल्न नपाएको भन्दै साहले माइक तोडफोड गरेपछि २०६८ पुस ७ गते १० दिनका लागि निलम्बन गरिएको थियो । माइक तोडफोडमा ९० हजार रुपियाँ तिराउने सभाध्यक्षबाट निर्णय भए पनि सर्वोच्च अदालतको आदेशले रोकिएको थियो ।  """
खेलकुद मन्त्री चौधरीद्वारा कीर्तिपुर क्रिकेट मैदानको निरीक्षण,"""काठमाडौँ, असार ९ गते । युवा तथा खेलकुद मन्त्री तेजुलाल चौधरीले कीर्तिपुर क्रिकेट मैदानको निरीक्षण गर्नुभएको छ । कीर्तिपुर क्रिकेट मैदानमा हाल प्यारापिट निर्माण र फ्लडलाइट जडान सम्बन्धी काम भइरहेको छ । सोको प्रगति बुझ्न मन्त्री चौधरी सोमबार कीर्तिपुर पुग्नुभएको थियो ।   उक्त अवसरमा मन्त्री चौधरीले निर्धारित समयमै काम सम्पन्न गर्न निर्देशन पनि दिनुभयो । उहाँले  निर्माणको प्रगति विवरण साथै समयमै सकिने वा नसकिने  विषयको जानकारी समेत लिनुभएको थियो ।  केपी शर्मा ओली प्रधानमन्त्रीमा नियुक्त भएलगत्यै मन्त्रिपरिषद्को पहिलो बैठकबाट त्रिवि क्रिकेट रङ्गशालालाई एक सय दिनभित्र प्याराफिट र फ्लड लाइट जडान गरी अन्तर्राष्ट्रिय स्थरको बनाउने निर्णय गरिएको थियो ।  तर प्राविधिक कारणले निर्माण कार्य समयमै सम्पन्न हुन सकेको थिएन । गत फागुन २० गतेबाट रङ्गशालाको निर्माण कार्य सुरु भएको हो ।   """
नेपालीको उद्धार गर्न सबै उपाय अवलम्बन गरिने,"""काठमाडौं, असार ६ गते । परराष्ट्रमन्त्री डा आरजु राणा देउवाले इजरायल र इरानमा रहेका नेपाली नागरिकको सुरक्षा र उद्धारका लागि  सम्भव भएका सबै उपाय अवलम्बन गर्ने बताउनु भएको छ । उहाँले विकसित परिस्थिति अनुसार त्यहाँ रहेका नेपाली नागरिकहरूको सुरक्षा र उद्धारका लागि नेपाल सरकारले सम्भव भएका सबै उपाय अवलम्बन गर्ने र नेपाल फर्कन चाहनेहरुलाई उद्धार गर्ने तयारीमा रहेको बताउनुभएको हो । शुक्रबार परराष्ट्र मन्त्रालयमा सम्पन्न श्रम रोजगार तथा सामाजिक सुरक्षा, संस्कृति पर्यटन तथा नागरिक उड्डयन र गृह मन्त्रालयसँगको संयुक्त बैठकमा मन्त्री डा राणाले इजरायल र इरानमा जारी रहेको युद्धका कारण उत्पन्न परिस्थिति र त्यसको तयारी बारेमा छलफलका क्रममा सो जानकारी गराउनुभएको हो । मन्त्री डा राणाले परराष्ट्र मन्त्रालयको समन्वयमा इजरायलस्थित नेपाली दूताबासले सक्रिय रुपमा काम गरिरहेको, स्वदेश फर्कन चाहने नेपालीका लागि रजिष्ट्रेसन पनि खुलेको र उहाँहरु स्वदेश फर्कन चाहेमा उद्धारका लागि त्यसको प्रबन्धको तयारीमै सरकार रहेको जानकारी दिनुभयो । उहाँले भन्नुभयो, “जिटुजी प्रक्रिया अन्तर्गत इजरायल पुगेका नेपालीहरू नेपाल फर्कन वा सुरक्षित स्थानमा जान चाहेमा सोका लागि सहजीकरण गर्नु इजरायलको पनि दायित्व हो । त्यसका लागि सीमा क्षेत्रबाट अन्य मुलुकमा जान सहयोग गरिदिन इजरायल सरकारलाई अनुरोध गरिसकिएको छ । नेपालीहरु स्वदेश फर्कन चाहेमा उहाँहरुको उद्धारका लागि नेपाल सरकार तयारी अवस्थामै छ ।” सो बैठकमा श्रममन्त्री शरदसिंह भण्डारीले मन्त्रालय पनि त्यहाँ रहेका नेपालीहरुसँग निरन्तर सम्पर्कमा रहेको र उहाँहरु स्वदेश फर्कन चाहनुभएमा उद्धारको तयारीमा नेपाल सरकार लाग्नुपर्ने बताउनुभयो । उहाँले हाल इजरायल जाने अन्तिम तयारीमा रहेकाहरुलाई श्रम स्वीकृति नदिइ रोकि राखिएको पनि बताउनुभयो । यही जुन १३ मा इजरायल र इरानबीच युद्ध सुरु भएकै दिन परराष्ट्र मन्त्रालयले विज्ञप्तिमार्फत् दुवै पक्षलाई अधिकतम संयमता अपनाउन र वार्ताद्वारा समस्या समाधान गर्न अपिल गर्दै ती मुलुकमा रहेका नेपालीलाई सम्बन्धित नेपाली राजदूतावासहरूसँग सम्पर्कमा रहन अनुरोध गरेको थियो । त्यसपछि जुन १५ मा सम्पर्क विवरण सहितको ट्राभल एड्भाइजरी जारी गरी सुरक्षाका दृष्टिकोणले अधिकतम सतर्कता अपनाउन नेपालीहरुलाई अनुरोध गरिएको थियो । ती मुलुकमा हाल हवाई मार्ग बन्द रहेको अवस्थामा सुरक्षित स्थान वा सीमावर्ती मुलुकमा जान चाहने नेपालीहरूलाई अनलाइन भिसा उपलब्ध गराउने लगायतका काममा सहजीकरण गरिदिन खाडीस्थित सबै नेपाली नियोगलाई परराष्ट्र मन्त्रालयले गत बुधबार नै निर्देशन दिएको छ । साथै मन्त्रालयले अनलाइन पोर्टल खोलेर नेपालीहरूको विवरण लिन सुरू गरेको र उक्त पोर्टलमा हालसम्म ६ सय जनाभन्दा बढीले विवरण दर्ता पनि गराइसकेका छन् । यो क्रम जारी नै छ । परराष्ट्र मन्त्रालयले गत बुधबार नै दोस्रो पटक ट्राभल एड्भाइजरी जारी गरेर हाल इजरायल तथा इरानमा रहेका नेपाली नागरिकहरूलाई सुरक्षाका दृष्टिकोणले अधिकतम सतर्कता अपनाउन र नेपालबाट इजरायल वा मध्यपूर्वका अन्य मुलुकको भ्रमण नगर्न अनुरोध पनि गरिएको थियो । यसै हप्ता नेपालका लागि इजरायलका राजदूत स्मुलिक एरी बाससँग परराष्ट्र मन्त्री डा राणाले भेट गरी नेपाली नागरिकहरूको सुरक्षाको उचित प्रबन्ध मिलाउन इजरायल सरकारलाई अनुरोध गर्नुभएको थियो । त्यसैगरी, इजरायलस्थित नेपाली राजदूतावास र इरान हेर्ने कतारस्थित नेपाली राजदूतावासलाई सम्बन्धित सरकारी अधिकारीहरू, यस क्षेत्रमा काम गर्ने संघसंस्थाहरू र नेपाली समुदायसँग निकटको सम्पर्क स्थापित गर्न र सोका सम्बन्धमा मन्त्रालयलाई ‘रियल टाइम रिपोर्टिङ’ गर्न निर्देशन दिइएको छ । हाल इजरायलमा पाँच हजार ५०० देखि सात हजार नेपाली रहेका र तीमध्ये धेरैजसो तेल अबिब, जेरुसेलम र हाइफामा रहेका छन् । त्यस्तै इरानमा १८ जना नेपाली छन् । """
धार्मिक सहिष्णुताका प्रतीक,"""कवीर आप ठगाइये, अवर न ठगिये कोई । आप ठग्या सुख उपजै, अवर ठग्या दुःख होई । अर्थात् कवीर ठगियोस् तर अरू नठगिऊन्, कवीर आफू ठगिँदा सुख मान्नुहुन्छ, अरू ठगिँदा दुःख । माथिका उद्गारहरू सन्त कवीरका हुन् । कवीरको जन्म आजभन्दा भन्डै ६२५ वर्षअघि अर्थात् विसं १४५६ जेठ शुक्ल पूर्णिमाको दिन भारतको उत्तर प्रदेशस्थित काशीमा भएको थियो र विसं १५७५ मा उत्तर प्रदेशकै मगहर भन्ने ठाउँमा कवीर देहावसान भएका हुन् । उहाँ मानव समुदायका लागि प्रेरणाका स्रोत हुनुहुन्छ । उहाँका धर्मनिरपेक्ष अमरवाणी सामाजिक सदभाव र एकता तथा धार्मिक साहिष्णुता कायम गर्न उपयोगी छन् । उहाँ जातपातलाई एउटा ढोङको संज्ञा दिनुहुन्थ्यो तथा मानवीय अन्तर विवेक चक्षुले संसारलाई हेर्न सुझाव दिनुहुन्थ्यो । धर्मका विकृतिलाई उहाँ यसरी विरोध गर्नुहुन्थ्यो : पत्थर पूजै हरि मिलै, तो मै पूजुँ पहाड । उससे तो भला जाँत है, जिससे पिस खाए संसार ।। अर्थात् ढुङ्गा पुज्दा ईश्वर पाइने भए म पूरै पहाड पुज्छु, त्योभन्दा राम्रो त जाँतो हो, जसबाट पिसेर संसारले खान्छ । दुनियाँलाई उपदेश बॉड्ने कवीरको जन्म, मृत्यु, धर्म, आमा, बुबा, अर्धाङ्गिनी, छोराछोरीबारे अनेक किंवदन्ती पाइन्छ । कतिले कवीरलाई हिन्दु मान्छन् त कतिले मुसलमान । कतिले उहाँलाई ब्राह्मण त कतिले जोलाहा ठान्छन् । कतिले उहाँलाई विवाहित माने त कतिले बाल ब्रह्मचारी । कतिले उहाँको अन्तिम संस्कार हिन्दु परम्परा अनुसार भएको मान्छन् त कतिले मुस्लिम परम्परा अनुसार भएको ठान्छन् । त्यसै गरी, उहाँको जन्मकालबारे धेरै मतमतान्तर पाइन्छ ।  कवीर पन्थीहरूले कवीरको जन्मकाल विसं १४५६ र मृत्युकाल विसं १५५७ लाई मानेका छन् । विश्वका प्रसिद्ध इतिहासकारमा समेत उहॉको जन्म र मृत्युकालबारे मतभिन्नता छ । कवीरको जन्मस्थानबारे कतिले काशी, कतिले मगहर त कतिले उत्तर प्रदेशकै ‘बलिया’ भन्ने ठाउँलाई मानेका छन् तर उहाँको जन्मस्थान काशी नै हो भने कुरा विभिन्न तथ्यले प्रमाणित गरेका छन् । उहाँको आमाबाबुबारे समेत आजसम्म कसैलाई थाहा छैन । उहाँको जन्मबारे के भनिन्छ भने काशीवासी मुस्लिम जोलाहा जातको नवयुवक ‘निरु’ आफ्नी पत्नी ‘निमा’ सँग विहे गरेर घर फर्कंदै थिए । पत्नी निमालाई तिर्खा लाग्यो र पानी खान नजिकको पोखरीमा गइन् । उनले पोखरीको किनारमा फूलको शøयामाथि एउटा सुकोमल बच्चालाई हाँस्दै खेल्दै गरेको देखिन् । त्यसपछि नवविवाहित जोलाहा दम्पतीले त्यो बच्चालाई घरमा ल्याई पालनपोषण गरे । त्यही बच्चा कवीरका नामले विश्व प्रसिद्ध भए । यसरी कवीरको पालनपोषण एक मुस्लिम धर्मावलम्बी जोलाहा परिवारमा भएको हुनाले उहाँलाई जोलाहा जातिको मानिन्छ । जसले जे भने पनि कवीरले आफूलाई न कहिल्यै हिन्दु बताउनुभयो न त मुस्लिम । जातपात र धर्मको तुच्छ भावनाले कवीरलाई कहिल्यै स्पर्श गर्न सकेन । उहाँ मानवताका पुजारी र ज्ञानका सागर हुनुहुन्थ्यो । मुसलमानको बलिदान, हिन्दुको मूर्तिपूजा र छुवाछुतको उहाँ सधैँ विरोध गर्नुहुन्थ्यो । कवीरबारे अध्ययन गर्ने विद्वान्हरूले कवीरकी ‘लोई’ नामकी श्रीमतीबाट ‘कमाल’ र ‘कमाली’ नामका छोरा र छोरी जन्मिएको बताउँछन् । कवीरको अन्तिम संस्कारबारे पनि धेरै मतमतान्तर पाइन्छ । जीवनभर काशीमा बसोबास गर्नुभएका कवीरले आफ्नो देहत्याग मगहरमा गर्नुभएको थियो । आज पनि हिन्दु समाजमा काशीमा देहत्याग गर्नुलाई स्वर्गको बास हुन्छ, मुक्ति पाइन्छ भनिन्छ तर कवीरले आफ्नो अन्तिम सास काशीभन्दा मगहरमा नै लिन रुचाउनुभयो । उहाँ तत्कालीन रूढिवादी समाजसँग विद्रोह गर्ने व्यक्ति हुनुहुन्थ्यो । भनिन्छ, उहाँको निधनपछि पनि हिन्दु र मुसलमान समुदायले उहाँको अन्तिम संस्कारलाई लिएर आपसमा युद्धको विगुल फुक्न तयार भएका थिए । कवीरको निधनपछि खालदावादका तत्कालीन मुसलमान सरदार बिजुली खाँ उहाँको शवलाई मुस्लिम संस्कार अनुसार दफनाउन चाहन्थे तर काशीका तत्कालीन राजा वीरसिंह बघेल वैदिक विधि अनुसार अग्नि संस्कार गर्न चाहन्थे । यद्यपि वीर सिंह र बिजुली खाँ दुवै कवीरका शिष्य थिए । कवीरको अन्तिम संस्कारलाई लिएर खाँ र बघेलबिच कुरा कहाँसम्म अगाडि बढ्यो भने दुवै पक्षबाट युद्धको शङ्खघोष नै भयो तर ठिक शङ्खघोषको बेला आकाशवाणी भयो–‘तुम खोलो पर्दा, कोई नहीं मुर्दा, मिथ्या युद्ध करन बारी ।’ (सबै भ्रमको पर्दा खोल, यहाँ कोही मु्र्दा छैन, युद्ध गर्नु बेकार हो ।) भनिन्छ, कात्रोको ठाउँमा पुष्पवृष्टि भयो । पुष्पवृष्टिमध्ये आधा भाग हिन्दु र आधा भाग मुसलमानले प्राप्त गरी दुवैले आआफ्नो परम्परा अनुसार कवीरको अन्तिम संस्कार गरे । त्यसपछि त्यही ठाउँमा कवीरको समाधिस्थल र मजार निर्माण गरिएको छ । जुन आज पनि उत्तर–प्रदेशको मगहर भन्ने ठाउँमा छ । कवीरलाई मानवताको गहिरो चिन्ता थियो । समाजका शोषित–पीडित दलित र अबोध मानव समाजका लागि उहाँ सधैँ चिन्तित रहनुहुन्थ्यो । कवीरले जीवनभर जातिपाति, धर्म सम्प्रदायिक र भेदभावको कडा प्रतिवाद गर्नुभयो । त्यसताका उहाँका अगाडि हिन्दु र मुसलमान दुई प्रमुख समाज थियो । दुवै समाज आआफ्नो दम्भ र अहङ्कारमा डुबेको थियो । “पोथी पढी–पढी जग मुआ, पण्डित भया न कोई । ढाई आक्षर प्रेमका पढै सो पण्डित होय ।।” अर्थात् (पुस्तकका ठेलीहरू पढेर मात्र कोही पण्डित हुन सक्दैन, पण्डित हुन त ‘प्रेम’ भन्ने अढाई अक्षर पढ्नु पर्छ) यसरी  कवीर एक सच्चा मानवतावादी चिन्तक र दार्शनिक हुनुहुन्थ्यो । उहाँ मानवतालाई विखण्डित गर्ने दम्भ, अहङ्कार र धर्मको नाममा फैलिएको अन्धविश्वास, ढोङ, आडम्बर, हत्या–हिंसाको घोरविरोधी र विद्रोही हुनुहुन्थ्यो । आजको विश्व जहाँ धर्मका नाममा, जातका नाममा, भाषाको नाममा, वर्णका नाममा, भूगोलको नाममा पूरा मानव समाज र मानवता विखण्डित छ, त्यस्तो अवस्थामा कवीरका अमरवाणी पूरै विश्व मानवतालाई एक सूत्रमा बाँध्न एउटा ठुलो कडी साबित हुन सक्छ । """
‘जेन–जी’ पुस्ता बुझ्न जरुरी,"""गोरखापत्र समाचारदाता काठमाडौँ, असार ९ गते । नेपाल प्रज्ञा–प्रतिष्ठानको ६८ औँ वार्षिकोत्सवका अवसरमा आइतबार ‘जेन–जी र साहित्य’ विषयक विचार गोष्ठी सम्पन्न भएको छ । कार्यक्रममा नेपाल प्रज्ञा–प्रतिष्ठानका कुलपति भूपाल राईले कवितालाई कसरी नयाँ स्वरूप दिने भन्ने कुरामा जोड दिनुभयो । उहाँले ‘जेन–जी’ पुस्ता जस्तै नयाँ नयाँ विषय जोडेर कवितालाई कसरी प्रभावकारी बनाउने भन्ने कुरा बताउनुभयो । कार्यक्रममा प्रतिष्ठानको काव्य विभाग प्रमुख बाबा बस्नेतले पहिलाको पुस्ताबाट पनि हामी दबाबमै परेका थियौँ भन्दै थप्नुभयो, ‘‘हामी स्वतन्त्र रूपले बाँच्न नपाउँदा कतिपय ठाउँमा हाम्रा विचार पूर्ण रूपले विकसित हुन पाएनन् ।’’ उहाँका अनुसार अहिलेका ‘जेन–जी’ पुस्तालाई नबुझ्दा, अध्ययन नगर्दा हामी उनीहरूबाट पनि विस्थापित हुन बेर छैन । उहाँले भन्नुभयो, “यो पुस्ता यस्तो महत्वपूर्ण छ । उनीहरूको इच्छा आकाङ्क्षा बुझ्नु पर्छ । दबाब दिनु हुँदैन । उनीहरूलाई बुझेर हामी अगाडि बढेनौँ भने ‘जेन–जी’ पुस्ता हामीबाट टाढा हुनसक्दैन भन्न सकिन्न ।” कार्यक्रममा डा. अशोक थापा, सविता गौतम, प्राज्ञ राजन मुकारुङलगायतले आआफ्ना तर्क दिनुभएको थियो । त्यस्तै कार्यक्रममा डा. केशव सिलवालले प्रस्तुत गर्नुभएको कार्यपत्रमाथि सजना शाह र प्रशंसा गुरुङले टिप्पणी गर्नुभएको थियो । """
गोरखापत्रकर्मी ज्ञवालीलाई पर्यटन पत्रकारिता पुरस्कार,"""सिद्धार्थनगर, असार ९ गते । रुपन्देहीस्थित गोरखापत्रकर्मी कपिल ज्ञवाली ‘पर्यटन पत्रकारिता पुरस्कार–२०८१’ बाट सम्मानित हुनुभएको छ । पर्यटन क्षेत्रको बिकासमा खोजमुलक लेख रचना र समाचार लेखेर उच्च योगदान दिएको भन्दै होटल तथा रेष्टुरेन्ट ब्यवसायी संघ रुपन्देहीको शनिबार बुटवलमा भएको २४ औं साधारणसभा तथा १२ औं अधिवेशनको अवसरमा ज्ञवालीलाई नगद, दोसल्ला तथा प्रशंसापत्र सहितको पुरस्कार प्रदान गरिएको हो । संघले यो पुरस्कार हरेक बर्ष प्रदान गर्दैआइरहेको छ । बुटवल उपमहानगरपालिका नगर प्रमुख खेलराज पाण्डेय, उपप्रमुख साबित्रादेवी अर्याल तथा संघका अध्यक्ष लेखनाथ भण्डारीलगायतले सो पुरस्कार ज्ञवालीलाई प्रदान गर्नुभएको हो । करिब दुई दशकदेखि पत्रकारितामा क्रियाशील ज्ञवाली गोरखापत्रमा रुपन्देहीको सिद्धार्थनगर समाचारदाता हुनुहुन्छ । """
किएभमा भएको रूसी आक्रमणमा पाँच जनाको मृत्यु : युक्रेन,"""किएभ, असार ९ गते । युक्रेनी शीर्ष सैन्य कमान्डरले रुसमाथि आक्रमण तीव्र पार्ने वाचा गरेको एक दिनपछि युक्रेनले सोमबार राजधानी किएभमा भएको आक्रमणमा कम्तीमा पाँच जनाको मृत्यु भएको बताएको छ । राजधानीमा अर्को आक्रमण भएको किएभको सैन्य प्रशासनका प्रमुख तिमुर ताकाचेन्कोले एक विज्ञप्तिमार्फत बताउनुभएको हो । गृहमन्त्री इगोर क्लेमेन्कोले सेभचेन्किभ्स्की जिल्लामा चार जनाको मृत्यु हुनुका साथै आवासीय भवनको एक भाग ध्वस्त भएको तथा दक्षिणी बिला त्सेर्कवामा अर्को व्यक्तिको मृत्यु भएको बताउनुभएको छ । युक्रेनी सेना प्रमुख ओलेक्सान्डर सिरस्कीले रूसमाथि आक्रमण तीव्र पार्ने वाचा गरेपछि पछिल्लो आक्रमण भएको हो । किएभले रूसविरूद्ध गरेको पछिल्लो आक्रमण ‘प्रभावकारी’ साबित भएको जनाउँदै सिरस्कीले युक्रेनले रूसी सैन्य लक्ष्यहरूमा आफ्नो आक्रमण जारी राख्ने बताउनुभयो । ऊर्जा र सैन्य पूर्वाधारलाई लक्षित गरी युक्रेनी पूर्वाधार र नागरिकमाथिको घातक रूसी आक्रमणहरूको उचित प्रतिक्रियासहित जवाफी हमला गरेको किएभले बताएको छ । पूर्वी युक्रेनी सहर क्रामटोस्र्कको एउटा अपार्टमेन्टमा भएको रूसी आक्रमणमा कम्तीमा चार जनाको मृत्यु भएको छ । यसैगरी युक्रेनी सेनाको प्रशिक्षण मैदानमा भएको आक्रमणमा अन्य तीन जनाको मृत्यु भएको अधिकारीहरूले बताएका छन् । रासस/एएफपी """
जुम्लाको सिंजा पोषणमैत्री स्वास्थ्य संस्था गाउँपालिका घोषणा,"""नेत्र शाही जुम्ला, असार ९ गते । जुम्लाको सिंजा गाउँपालिकाका पोषणमैत्री स्वास्थ्य संस्था गाउँपालिका घोषणा भएको छ । गाउँपालिकाका स्वास्थ्य संस्था संस्था पोषणमैत्री भएसँगै गाउँपालिकालाई नै पोषणमैत्री स्वास्थ्य संस्था गाउँपालिका घोषणा गरिएको हो । यस अगाडि सिंजा गाउँपालिका, वडापालिका र स्वास्थ्य शाखाको पहलमा एकैदिन ६ वटा स्वास्थ्य संस्थालाई पोषणमैत्री स्वास्थ्य संस्था घोषणा गरिएको थियो । सोही आधारमा सोमबार प्रतिनिधिसभा सांसद विनीता कठायत, गाउँपालिका अध्यक्ष पूर्णप्रसाद धिताल, उपाध्यक्ष सितली रोकायासहित स्थानीय, स्वास्थ्यकर्मी, महिला स्वास्थ्य स्वयंसेविका र सरोकारवालाको उपस्थितिमा गाउँपालिकालाई पोषणमैत्री गाउँपालिका घोषणा गरिएको हो । प्रतिनिधिसभा सांसद विनीता कठायतले एक कार्यक्रमका बिच सिंजा गाउँपालिकालाई पोषणमैत्री स्वास्थ्य संस्था गाउँपालिका घोषणा गर्नुभयो । सिंजा गाउँपालिका स्वास्थ्य संयोजक ललितबहादुर रोकायाका अनुसार यस अगाडि सिंजा गाउँपालिका वडानम्बर ३ को नराकोट स्वास्थ्यचौकी, वडा नम्बर १ को धापा स्वास्थ्य चौकी, वडा ५ स्थित शनिगाउँको स्वास्थ्य चौकी पोषणमैत्री स्वास्थ्यचौकी घोषणा गरिएका हुन् । यसैगरी आधारभूत स्वास्थ्य केन्द्र वडा नम्बर २ को बिष्टबाडा, आधारभूत स्वास्थ्य केन्द्र वडा नम्बर ४ को देवीडाँडा, आधारभूत स्वास्थ्य केन्द वडा नम्बर ६ को दातमा समेत आधारभूत सूचक तयार गरी पोषणमैत्री स्वास्थ्य संस्था भएका कारण पालिका नै घोषणा गरिएको हो । सांसद कठायतले पोषणमैत्री स्वास्थ्य संस्था जिल्लाको पहिलो गाउँपालिका घोषणा गर्न सफल भएकाले स्वास्थ्यकर्मी सबैलाई धन्यवाद ज्ञापन गर्नुभयो । गाउँपालिका अध्यक्ष पूर्णप्रसाद धितालले पोषणका आधारभूत सूचक पूरा गर्न सफल गर्ने सबैलाई विशेष धन्यवाद दिनुभयो । गाउँपालिका स्वास्थ्य संयोजक ललितबहादुर रोकायाले आधारभूत पोषणका सूचकहरुमा मिहिनेतका साथ काम भएको छ । सवै संस्था घोषणा भएपछि ९ गते सिंजा गाउँपालिका नै पोषणमैत्री गाउँपालिका घोषणा गरिने कार्यक्रम तय भएको छ । यसका साथै पोषण प्रदर्शनी मेलासमेत गरिनेछ । यस अभियानमा साझेदार संस्था प्लान नेपाल र पेस नेपालले लामो समयदेखि स्वास्थ्य संस्थालाई सहयोग गरिरहेका छन् । गाउँपालिका उपाध्यक्ष सितली रोकायाले मानिसको पोषण मानव जीवनसँग जोडिएको महत्वपूर्ण विषय भएकाले गाउँपालिकाले पोषणमैत्री गाउँपालिकामा जोड दिएको बताउदै यस अभियानमा लाग्ने सबै स्वास्थ्यकर्मी र साझेदार निकायलाई विशेष धन्यवाद दिनुभयो । स्वास्थ्यचौकीकाे तथ्याङ्क अनुसार गर्भवती महिलाले विभिन्न समयमा जाँच गर्ने, आइरन चक्की र फोलिक एसिड चक्की खाएको प्रतिशत, स्वास्थ्य संस्थामा सुत्केरी गराएको प्रतिशत, स्वास्थ्य संस्थामा जन्म भएका बालबालिका, जन्मेको एक घण्टामा स्तनपान शुरुवात गर्ने शिशु, भिटामिन ए क्यास्सुल, नियमित वृद्धि अनुगमनलगायतका विभिन्न सूचक पूरा भएपछि पोेषणमैत्री स्वास्थ्य संस्था घोषणा गरिएका छन् । सिंजा गाउँपालिकाका स्वास्थ्य संस्था पोषणमैत्री घोषणा गर्ने पहिलो गाउँपालिका हो । """
टेस्लाद्वारा शाङ्घाइमा नयाँ ‘ग्रिड साइड ऊर्जा भण्डारण’ स्टेसन निर्माण गर्ने सम्झौता,"""शाङ्घाइ, असार ७ गते । अमेरिकी कार निर्माता कम्पनी टेस्लाले शुक्रबार चिनियाँ साझेदारहरूसँग मिलेर शाङ्घाइमा मेगाप्याक ऊर्जा भण्डारण ब्याट्री प्रयोग गरी ग्रिडको लागि ऊर्जा भण्डारण स्टेसन बनाउने सम्झौता गरेको छ । कुल ४ अर्ब युआन (लगभग ५५६ मिलियन अमेरिकी डलर) को लगानीमा भएको यो परियोजनाले टेस्लालाई चीनको तेजीसँग बढि रहेको ऊर्जा भण्डारण बजारमा प्रवेश गर्ने मौका दिएको हो । यसले चीनको विशाल विद्युत् ग्रिडसँग जोडिने सम्भावना पनि बढाएको छ, जुन संसारकै सबैभन्दा ठूलो विद्युत् ग्रिड हो । यो गिगावाट-घण्टा स्तरको ऊर्जा भण्डारण स्टेसन चीनको शाङ्घाइको लिङगाङ विशेष क्षेत्र, चिनियाँ अन्तर्राष्ट्रिय मुक्त व्यापार क्षेत्र (पाइलट फ्री ट्रेड जोन) मा निर्माण हुने छ । यस सम्झौता अनुसार, टेस्ला, लिङगाङ विशेष क्षेत्रको प्रशासनिक समिति, शाङ्घाइको फेंग्सियान जिल्लाको सरकारी निकाय र चिनियाँ काङफु इन्टरनेसनल लीजिङ कम्पनी लिमिटेडले भाग लिएका छन् । यो टेस्लाको पहिलो ग्रिड साइड ऊर्जा भण्डारण स्टेसन हुने भएकाले यसले चीनको मुख्य भूमिमा स्थापना हुने पहिलो यस्तो परियोजना हो । टेस्लाका चीनका ऊर्जा व्यवसायका महाप्रबन्धक डोंग कुनले भन्नुभयो, “यस स्टेसनले एक पटक सञ्चालनमा आएपछि, यसले बिजुलीको स्पट ट्रेडिङमा सहभागी भएर स्थानीय ग्रिडमा चरम र कम आवश्यकताहरू बिच सन्तुलन कायम गर्न मद्दत गर्नेछ, जसले ग्रिडको स्थिरता बढाउँछ ।” यसैबिच, टेस्लाले चीन काङफुसँगको सहकार्यलाई अझ विस्तारित गरी विश्वव्यापी रूपमा शुन्य-कार्बन ऊर्जा समाधानहरू ल्याउने योजना बनाएको छ । यस वर्षको फेब्रुअरीमा, टेस्लाको नयाँ मेगाफ्याक्ट्री लिङगाङ विशेष क्षेत्रमा सुरु भएको थियो, जुन यसको दोस्रो प्लान्ट हो र यसले मेगाप्याक ब्याट्री उत्पादन गर्न थालेको छ । टेस्लाले २०२५ मा ऊर्जा भण्डारणको डिप्लोयमेन्टमा वार्षिक ५० प्रतिशत वृद्धि अपेक्षा गरेको छ । रासस/सिन्ह्वा """
वृन्दावनको नगर अधिवेशन रोक्न उच्च अदालतको अन्तरिम आदेश,"""प्रवीण कुमार शर्मा चन्द्रपुर (रौतहट), असार ९ गते । रौतहटको वृन्दावन नगरपालिकाको नगरसभा स्थगित गर्न उच्च अदालत जनकपुरको अस्थायी इजलास वीरगन्जले अन्तरिम आदेश दिएको छ । उच्च अदालत जनकपुरको अस्याथी इजलास वीरगन्जका न्यायाधीश हरिप्रसाद जोशीको एकल इजलासले यही असार १० गते गर्न भनिएको वृन्दावन नगरपालिकाको नवौँ बजेट अधिवेशन तत्कालका लागि यथास्थितिमा राख्न आन्तरिक आदेश जारी गरेको हो । वृन्दावन नगर उपप्रमुख सङ्गीतादेवी रामले नगरसभा तत्काल स्थगित गर्न अदालतमा उत्प्रेषणयुक्त परमादेशको माग गरेपछि अदालतले वृन्दावन नगरपालिकाको कार्यालय रौतहटलाई विपक्षी बनाउँदै पालिका कार्यालयको नाममा नगरसभा नगर्न अन्तरिम आदेश दिएको हो । नगरसभाको सन्दर्भमा दुवै पक्षको कुरा सुनी निर्णयमा पुग्न उचित हुने देखिएको भन्दै यो मुद्दाको पेसी अदालतले यही असार १३ गरेका लागि तोकेको छ । नगरसभाको विषयमा छलफल गर्न अदालतले असार १३ गते नगर उपप्रमुख राम र विपक्षी दुवैलाई अदालतमा बोलाएको छ ।असार १३ गते छलफल भई कुनै निष्कर्ष न निस्केसम्मका लागि नगरपालिका द्वारा असार १० गते बोलाइएको नगरसभा नगर्नु, नगराउनु भनी अन्तरिम आदेश दिएको अदालतको पत्रमा उल्लेख छ । अदालतले असार १३ गतेसम्मका लागि नगर अधिवेशन नगर्न अल्पकालीन अन्तरिम आदेश जारी गरेसँगै अब वृन्दावन नगरपालिकाले असार १३ गतेसम्म नगर अधिवेशन गर्न नपाउने भएको छ । नगर प्रमुख विनोद प्रसाद कुर्मीले आफूसँग कुनै राय सल्लाह नै नगरी एकलौटी ढङ्गले नगरसभा गर्न लागेपछि आफूले अदालत गएर नगरसभा स्थगित गर्न मुद्दा हालेको उप–प्रमुख सङ्गीता देवी रामले बताउनुभएको छ ।  """
पौडेलको देशाटन लोकार्पण,"""काठमाडौं, असार ९ गते । साहित्यकार पुष्पराज पौडेलको संस्मरण कृति  ‘देशाटन : घुम्दै, फिर्दै जिल्ला–जिल्ला’ आज काठमाडौँमा लोकार्पण गरियो । आवरण प्रकाशनद्वारा प्रकाशित तथा आयोजित समारोहमा  साहित्यकार प्रा. डा. गोविन्दराज भट्टराईले कृति लोकार्पण गर्दै देशाटनले संक्षेपमा देशका सबै जिल्ला घुमाएको अनुभूति भएको बताउनु भयो । नेपाली साहित्यमा संस्मरण विधाको लोकप्रियता बढ्दै गएकोमा खुसी व्यक्त गर्नुभयो । साहित्यकार तीर्थराज वन्तले लेखक पौडेल रेडक्रसकर्मीका नाताले नियमितरूपमा डायरी लेख्ने भएकाले कृति प्रकाशन गर्न सहज भएको जानकारी दिनु भयो । पत्रकार तथा समीक्षक राजकुमार बानियाले जीवनको गतिशीलता नै यात्रा लेखनको चिनारी भएको जानकारी दिनुभयो । कृतिकार पुष्पराज पौडेलले देशका सबै जिल्ला घुम्दाका सम्झनाहरू अहिले पनि ताजै भएर सल्वलाएको हुँदा देशाटनको रूपमा प्रकाशन गरेको बताउनु भयो । आवरण प्रकाशनका प्रबन्ध निर्देशक, कवि कलाकार रमेश पौडेलले देशाटनले संस्मरण विधाको लोकप्रियतालाई बढाउने गरी न्यू मिडिया शैलीमा विश्वव्यापी बनाउने समेत जानकारी दिनुभयो । साहित्यकार मुकुन्द पौडेलको सभापतित्वमा भएको सो समारोहमा  विकास विषय विज्ञ गोविन्द पौडेल र मारिया अधिकारीले कृतिकार पौडेलको रेडक्रस र साहित्यिक व्यक्तित्त्वमा बारेमा चर्चा गर्नुभयो । समारोहमा प्रकाशकका तर्फबाट प्रमुख अतिथि डा. भट्टराईलाई उहाँकै मुहार चित्र उपहार प्रदान गरिएको थियो । समारोहमा साहित्य, समाजसेवा र चिकित्सा क्षेत्रका अतिथिहरूको सहभागिता थियो । कृतिकार पौडेलका यस अघि रेडक्रकिर्मी ऊ, शिक्षाका ती दिन र सयपत्री आदि प्रकाशित भइकेका छन् । ‘देशाटन : घुम्दै, फिर्दै जिल्ला–जिल्ला’ २२४ पृष्ठको छ भने मूल्य ५०० रुपियाँ राखिएको छ । """
रखौटे (कथा),"""तिनलाई पैसाको आवश्यकता भयो । घरबेटीको सामुन्ने लाज भइसक्यो तिनल म्यादभित्र भुक्तानी गर्ने थिति बसालेकी थिइन् । त्यो पनि अग्रिम नै । घरबेटी वृद्ध थिए । विधुर थिए । कहिल्यै पनि माग्ने गरेका थिएनन् । उनले अरू भाडामा बस्नेलाई तिनकै उदाहरण दिने गरेका थिए । तिनको उदाहरण उनले त्यसै दिने गरेका थिएनन् । अरूलाई भाडाको मामिलामा उनी जस्तै बन्न प्रेरित गर्न यो पद्धति अपनाएका थिए । समयमा भाडा बुझाउनु पर्छ भन्ने सन्देश प्रेषित गर्न सफल भएका थिए । पन्ध्र दिन म्याद नाघिसकेको थियो । उनी सायद तिनको परीक्षा लिइरहेका थिए । उनको गुनासो गर्नुअघि नै ढिलासुस्तिप्रति माफी माग्दै फरफारक गर्नुपर्ने थियो । अब साथीसँग हारगुहार गर्नबाहेक अर्काे विकल्प थिएन । तिनी साथीको डेरामा पुगेकी छिन्, “के तिमी चिया खाने हो ? साथीको प्रश्न छ ।” तिनले बिहानै आफ्नो डेरामा एक कप कालो चिया खाएकी थिइन् । “भैहाल्यो । तिमीलाई अफिस जान ढिला हुन्छ । खाना पाकिसकेको छैन होला ?” तिनी भन्छिन् । “तरकारीको सिटी लाग्न मात्र बाँकी छ । अरू सब पाकिसकेको छ ।” तिनी भन्छिन् । “खानु न त ।” तिनी भन्छिन् । तिनीहरू सुत्ने कोठामा बसेका छन् । चिया पिइरहेका छन् । “तिमी कति मिठो चिया बनाउँछौ । तिमीकहाँ चिया खान मन त्यसै लोभिएको होइन ।” साथी महँगो चियापत्ती ल्याउँछिन् । त्यस्तो पत्ती सबै ठाउँमा पाइँदैन । विशेष ठाउँबाट तिनी किनेर ल्याउँछिन् । चिया खाँदा नै मगमग बस्ना आउँछ । स्वाद त जिब्रोमा नै झुन्डिन्छ । तिनलाई भने मिठो खान मन लाग्ने । विशेष ठाउँमा जान भने जाँगर नचलाउने । अनि कसरी तालमेल मिल्छ ? “तिम्रो मान्छेको हालखबर के छ ?” तिनले प्रश्न गरेकी छिन्् । हिजो बेलुका फोन गरेको थियो । यो हप्तामा आउँछु भन्थ्यो । आउन हतारिएको देखियो । मैले नै उसलाई रोकेँ साथी भन्छिन् । के भनेर रोक्यो ? तिनको प्रश्न छ ? राजा ! हामीलाई मोज गर्न त समय नै समय छ । कमाउन मात्र कम समय छ । छोटो समयमा धेरै कमाउनु छ । हातमा गेडी भएपछि जे पनि गर्न सकिन्छ । के भन्यो त राजाले ? तिनको प्रश्न छ । राजाको मुखमा बुजो लाग्यो । गेडीको महìव त उसलाई पनि थाहा छ साथी भन्छिन् । आफूलाई भने नआएर आपत् परेको छ । तिमीलाई भने आइदिएर आपत् पर्ला भन्ने पिर । तिनी भन्छिन् । के यसैलाई भन्ने होइन विडम्बना ? साथी हाँस्छिन् । तिम्रो आफ्नो मान्छे दायाँबायाँ लाग्दैन भन्नेमा ढुक्क छ्यौ । तिम्रो त त्यो नम्बरी सुन हो । चौबिस क्यारेट हो । तिनी भन्छिन् । मैले छानेकी होइन । मौकाले भेटिएको । कति भयो त्यो विदेशमा बसेको ? दस वर्ष । “ल हेर त ! अझै पनि तिमीसँग फुरुङ्ग छ । तिम्रो कुरा काट्नै सकेन ।” मैले पनि त नचाहिँदो कुरा भनेकी छैन नि । पटक्कै छैन । तिम्रो आँटको प्रसंशा गर्नै पर्छ । दस वर्षसम्म छुट्टिएको मान्छेलाई रोक्न सकेकी छौ । यो कम कुरा होइन । बिबिचमा त आएकी छ नि । त्यो पनि कति फरकमा ? तीन÷तीन वर्षको अन्तरमा । पक्कै पनि त्यो चौबिस क्यारेट हो । राजा । अहिले मलाई पैसाको खाँचो प¥यो । के गर्ने ? भन न त कति पठाऊँ ? मैले भने जति रकम भोलिपल्ट एटिएममा आउँछ । अरू भन त ! यसलाई अर्काे संज्ञा दिने मिल्दैन । साथी दङदास छिन् । घडी हेर्छिन् । तिमीलाई हतार भयो कि ? छैन । अहिले उदार खालको हाकिम आएको छ । त्यो हाकिम गुनासो गर्दैन । प्रश्न भने गर्छ । कस्तो पश्न ? आज के भयो त ? म एउटा न एउटा बहाना बनाइदिन्छु । त्यो पनि झुटो । होइन त ? कहिले साँचो, कहिले झुटो मलाई सहुलियत दिएकोमा गुन लगाएको आभास दिन्छ । तिमी गुन सजिलोसँग आत्मसात कहाँ गर्छौ र बैगुनी । म त्यति बैगुनी छैन । जे भएन पनि म गुनलाई बेवास्ता गर्न सक्तिन । तिम्रो त हरकुरा दाहिने भएका छन् । मेरो त अहिले हरकुरा देब्रे भएको छ । मेरो त लोग्ने हो म त लाइसेन्स होल्डर । समय समयमा नवीकरण गरे पुग्ने । तिम्रो त रखौटे हो नि । साथी भन्छिन् । रखौटे । रेखौटे कोठामा आएको छ । म पनि आफ्नो अफिस आइपुगेँ । एघार बजेको छ । अरूको भन्दा मेरो अफिस समय फरक छ । ढिलो छ । मलाई मान्छे नै ढिलोढिलो । तिमीलाई पनि ढिलै भेटे नि । रखौटे भन्छ । ढिलै भेटे पनि अफसोच मान्नुपर्ने अवस्था छैन । तिमी आफ्नो काम फत्ते गर्छौ । तिनी भन्छिन् । त्यो चाहिँ हो । मलाई अल्मलिनु छैन । काम फत्ते गर्न अल्छी गर्दिनँ । जाँगर चल्छ । तिमीले खाना खायौ ? रखौटे भन्छ । छैन । तिनी भन्छिन् । आज म पनि यहीँ खान्छु । रखौटे सधैँ खाँदैन । खान आउँछु भन्दैन । यहीँ आएपछि मात्र जाकारी दिन्छ । उसको यो बानी तिलाई थाहा छ । उनी केही समय उसको बाटो कुर्छिन् । त्यो निक्र्यौल भएपछि मात्र भान्सातिर लाग्छिन् । आज चिकेन पनि खाने । रखौटे भन्छ । तरकारी के खाने ? तिनी प्रश्न गर्छिन् । के छ ? परवर । साग लेऊ । उसको फर्माइस अनुसारको परिकार तिनी बनाउँछिन् । रखौटेले सधैँ खाने गरोस्, भन्ने तिनको चाहना छ । चाहना भएर के गर्ने ? रखौटेको पनि इच्छा हुनुप¥यो तिनी कर गर्दिनन् । त्यसलाई विच्क्याउनु छैन । आकर्षित गर्नु छ । उसकै कारणले तिनले ढिलै खाने बानी पारेकी छिन् । रखौटे बेलुकाको खाना भने तिनीसँग खाँदैन । खाजा खान्छ । दारु खान्छ । आरामसँग बस्छ । अनि घडी हेर्छ । ६ बजे छ । मेरो त अफिस टाइम सकियो त । रखौटे भन्छ । ओभरटाइम गर्दनौँ ? तिनी रखौटेलाई जिस्क्याउँछिन् । जाँगर चल्दैन । रखौटे ठट्टा गर्न पछि पर्दैन । तिनीहरू घण्टौँ कोठामा बस्छन् र समय कटाउँछन् । तर... थिन्ले मरेछ । रखौटेले तिनलाई सूचना दिन्छ । ए । हो ? त्यसैले त मेरो मनमा ठाउँ बनाएको छ । तिनी भन्छिन् । राम्रो काम गर्नेले नै हो ठाउँ बनाउने । रखौटे भन्छ । त्यो विकट गाउँको अभाव र विपत्तिसँग लामाहरूसँगै लड्दै बाँचेका थिन्ले तिनको वृद्ध अनुहारले दुखान्त कथा बनाउने सयौँ मुजाहरू तैपनि हासिरहने गाउँका ती बुजु्रग सम्मानित थिन्ले । गुम्बामा बौद्ध ग्रन्थको पाठ गरिरहेका लामाहरू, ध्यान गरिरहेका भिक्षुहरू, ज्ञान आर्जन गरिहेका बाल भिक्षुहरू । न्यूनतम आवश्यकता लागि यात्रामा निस्केका ती घोडचढी लामाहरू । त्यो निलो तालको छेउको साँघुरो घोडेको त्यो पनि बिच बिचमा खुस्केको । अलिकति पनि विचार र होसियारी नपुगे घोडा र मान्छे तालमा नै विलय हुने अवस्था । हिमयात्रा अनि हिउँमा नै बास । अनिश्चित भविष्य यात्रा । कति अप्रिय कुरा सुनायौ । तिनले भनिन् । क्यान्सर भएछ । एरिकले पनि सक्दो मद्दत गरेको हो । रखौटे ! तिनीसँग बरोबर जिस्कन्छ । रखौटे बरोबर तिनलाई फुुक्र्याउँछ । तिमी त मेरो टाइटानिककी प्रेमिका हौ । त्यति सुन्दर नायिका अनि प्रतिभाशाली नायक । तिनीहरूको प्रेम र तनाव हामीसँग दाँजेर तिनीहरूको प्रेमको अपमान नगर । तिम्रो उपमा मिलेन । मलाई त डुब्दै गरेको जहाजको प्रेमको दुःखान्त कथा बन्न छैन । हामी त डुब्दै गरेको जहाजमा चढेका छैनौ । हामी त ठोस धरातलमा छौँ । प्रेमलाई जिउँदो बनाइरहेका छौँ । तिनी भन्छिन् । तर ... तिनीहरू चन्द्रागिरि पुगेका छन् । उसलाई केबुलकार चढ्ने रहर छैन । कुनै बेला थियो । मनकामनामा सुरुमै चढेर रहर पूरा ग¥यो । धाकलगाउने मौका मिलेको थियो । नयाँ ठाउँमा राखिएको केबुलकारमा भने अनुभवका लागि चढ्न हतारो गर्छ । कालिञ्चोलकमा गएर एक रात त्यहीँ बिताइको छ । अहिले भने तिनको रहर पूरा गर्न साथी लागेर आएको छ । तिनले प्रस्ताव गरेको धेरै भएको थियो । उसले टार्दै आएको थियो । अहिले भने टार्न नसकेर पछि लागेको हो । केबुलकारको पहिलो अनुभव गर्न पाएकोमा तिनी दङ्ग छिन् । तिनीहरू अहिले चुचुरोमा उभिएका छन् । यही हो हाम्रा राष्ट्रनिर्माता उभिएको ठाउँ । रखौटे भन्छ । कसरी यहाँ आइपुगेको ? तिनको जिज्ञासा छ । उनी आफ्नो दलबलसहित हिँडेर यहाँ आइपुगेका हुन् । त्यस्तो उपयोगी ठाउँ हो र यो ? यसको विशेषता के छ ? अग्लाइ । राष्ट्रनिर्माताले आफ्नो उद्देश्यका लागि यो ठाउँ उपयुक्त देखेका थिए । तिनीहरू बाटो पहिल्याउँदै यहाँ आइपुगेका थिए । ऊ हेर ! यो उपत्यका हान्ने हो । यहाँको गद्दीमा म बस्ने हो । राष्ट्रनिर्माता भन्छन् । त्यति बढी आत्मविश्वास ! तिनीहरूले देखे । उपत्यकाको उर्वर भूमि । तिनीहरूले देखे सुन्दर बस्ती । तिनीहरूले देखे मठ, मन्दिर र गुम्बा । कलकल बगिरहेको नदी । त्यसको वरिवरि गगनचुम्बी पहाड । फुल्चोकी, शिवपुरी अनि ज्यामाचो । हरिया उच्च पहाडले उपत्यकाको पर्खालको काम गरेको । उपत्यका विजय उनको चरम उपलब्धि थियो । रखौटे तिनलाई व्याख्या गरिरहेको थियो । तिनलाई पनि केही कुरा थाहा नभएको होइन । उसको जस्तो रोचक ढङ्गले प्रस्तुत गर्ने क्षमता मात्र नभएको उपत्यकालाई तिनले राष्ट्रनिर्माताको आँखाले हेरिन् । उनी त अद्भूत नै हुन् । रखौटे भन्छ । कसरी ?  आफूले विजय प्राप्त गरेको ठाउँलाई त्यसै अलपत्र छोड्ने गरेका थिएनन् । शासन गर्ने मन्त्र पनि थियो उनीसँग । त्यो मन्त्र भाइभारदारका लागि गुरुमन्त्र बन्यो । शासनको आधारशिला बन्यो । कतिपय मन्त्रहरू अहिले पनि सान्दर्भिक छन् । घुस खाने चलन त त्यतिखेर पनि रहेछ । लिने र दिने दुवैलाई अपराधी देखेका छन् । त्यो बेलामा कर्मचारीहरू कति प्रतिशत घुस खान्थे होलान् ? त्यो त उल्लेख गरेका छैनन् । उल्लेख गरेको भए रमाइलो तथ्याङ्क हामीले पाउथ्यौँ । त्यो उल्लेख त इतिहासकारले गर्नुपर्ने हो । तिनीहरूले गरेनन् । के भएको त इतिहासकारलाई ? स्वास्नी प्रधानमन्त्री । लोग्ने मिस्टर टेन पर्सेन्ट । नाम नै मिस्टर टेन पर्सेन्ट ? उसको खास नाम त मान्छेले बिर्सिए । जो पनि मिस्टर टेन पर्सेन्ट । त्यो त गजब । मान्छेलाई प्रख्यात हुन बर्सांै लाग्छ । ऊ त छोटो समयमा नै प्रख्यात भयो । भाग्यमानी रहेछ । हो नि । उसको ख्याति देशमा मात्र सीमित रहेन । देशबाहिर पनि फैलियो । यो त डेङ्गु झैँ फैलियो । कोभिडभन्दा पनि केही फरक पर्दैन । यी स्मरणीय महान् व्यक्ति एसियाका हुन् कि अफ्रिकाका ? किन तिमीले यी दुवै महादेशको मात्र नाम लिएको ? किनभने यी दुवै महादेश यो मामिलामा अगाडि नै छन् । उनी एसियाका हुन् । अझै टेन पर्सेन्टको निरन्तरता छ ? तिनलाई यो कु्रा रमाइलो लाग्छ । उनको श्रीमतीको प्रधानमन्त्री काल समाप्त हुनासाथ टेन पर्सेन्टको काम पनि सकियो । अब भने तिनीहरू युरोपमा छन् । एसियामा कमाउने युरोपमा उठाउने । यसलाई भन्छन् सही व्यवस्थापन । अहिले हामीकहाँ कति प्रतिशत घुस चलेको छ ? हामीकहाँ घुस खाइँदैन । घुस नखाने शुद्ध देश बन्यो त ? अब त्यसको स्वरूप फेरियो । कमिसनको रूपमा प्रकट भयो । अनि त्यो कमिसन सोझै लेनदेन हुँदैन । त्यसका लागि बिचौलिया हुन्छन् । सारा खेल तिनीहरूले नै खेल्छन् । अब त यो ठाउँ खेलको मैदान भइसकेको छ । विदेशी बैङ्कसँग कारोबार हुन्छ । स्टेटमेन्ट हेरेर काम हुन्छ । त्यो कमिसनको पनि हिसाबकिताब होला नि । त्यो नभई त फाइल सदर नै हुँदैन । लेनदेन तय कतिमा हुन्छ त ? अब हेर । दस पैसामा काम सकियो । चौध पैसामा विदेशी बैङ्कको खातामा गयो अब तिमी नै हिसाब गर । अब यो त जिब्रो टोक्ने कुरा भयो त ? उनीहरूको बैङ्क खाता मोटाउँदै जाने । हामी भने जिब्रो टोकेर राताम्मे हुने । हाम्रा भारदारहरू संसार प्रसिद्ध भइसकेका हुन् त ? हुन् नि छरपस्ट नै छ नि । आजकालको एआईको जमानामा केही कुरा पनि लुक्दैन । मलाई त यो कुरा सुन्दा दिक्क लाग्यो । नाक काटेको ठाउँ हे¥यो । कोल्टे परेको छ । यहाँबाट देखिँदैन । मलाई त यो अनौठो घटना लाग्छ । सितिमिति सुन्न पाइँदैन । त्यस कारण मेरो मनामा गढेको छ । यो भोग्नेलाई कति पीडादायक भयो होला ? तरबारले काटे होला कि खुकुरीले । जमिन तर रगतको टाटाले बीभत्स बन्यो होला । धार्नीका धार्नीको कुरा छ । सङ्ख्या भने उल्लेख छैन । राजवैधले नभाएर होलान् कि इन्फेक्सनले सबका सब परमधाम पुगे । काटिएको सङ्ख्या तिमीलाई थाहा छ ? तिनको जिज्ञासा छ । अहिले भर्खरै प्रकाशित पुस्तकमा पढेको छु । तीन जना । त्यतिका लागि यति बढी हल्ला ? भेलि अर्काे इतिहासकारले एक जना पनि होइन भनेर प्रमाणित गर्न सक्छ । इतिहासप्रति यति बढी खेलाँची ? नाककै कुरामा यति बढी हल्लीखल्ली ? त्यो त तिमीले पढेकै हो नि । यो हो चाहिँ के त ? तिनी अनौठो मानिरहेकी छिन् । त्यति ठुलो घटना ठानेकी थिइनँ । यो त अहिले रखौटेले फुटेको बेलुन बनाइदिएको छ । प्रतीकात्मक अभिव्यक्ति त्यति हो । हो हामीले बुझ्ने यही हो । मेरो त अहिले गुम्बाले आँखा ताने । सारा कुरा हेर्न थाल्यो भने त यहीँ रात बिताउनुपर्ने हुन्छ । ढिलो भयो भने बिताउँला नि । पटक पटक आइने होइन क्यारे । तिनी भन्छिन् । तिम्रो जे इच्छा । साँच्चै गजब देखियो । त्यो ठाउँ जङ्गलले ढाकिएको छ । हरियालीले वातावरण सुरम्य बनेको छ । गुम्बाको अघिल्तिर आँगन देखिन्छ । फराकिलो आँगन । यो ठाउँमा अहिले स्वदेशका अतिरिक्त विदेशबाट पनि भिक्षुहरू आउँछन् । तिनीहरूलाई बस्ने, खाने व्यवस्था गरिएको छ । त्यहाँको त्यो विहार नि ? त्यो त उल्लेखनीय नै छ नि । सुविधा सम्पन्न छ । एकान्तमा छ । बालबालिकाहरू बौद्धधर्मको अध्ययन गर्दछन् । तिनीहरूलाई ठाउँ ठाउँबाट ल्याइएको छ । धेरै जसो विपन्न परिवारका छन् । धेरै जसो बौद्ध धर्मप्रतिको अवस्थाका कारण डोरिएर आएका छन् । यो त परोपकारी कार्य हो । यो कल्याणको काम होइन त ? बुद्ध धर्म र दर्शनलाई पुस्तान्तरण गर्ने पुण्य कार्य हो । त्यसले गर्दा यो ठाउँ महìवपूर्ण बनेको छ । महँगा सरकारी साधन ग्यारेजमा छन् । फराकिलो सडकले गर्दा ओहोरदोहोर गर्न सजिलो भएको छ । यसका लागि त खर्च धेरै लाग्छ होला । कताबाट ल्याउँछन् होला ? तिनको प्रश्न छ । त्यो ठाउँका मुख्य मान्छे टोड्के ह्ुन् । तिनले नै सब व्यवस्था मिलाउँछन् । ती पनि भिक्षु हुन् ? धेरै अध्ययन गरेका विद्वान् भिक्षु । तिनलाई त फुर्सद नै छैन । विदेशको यात्रा बढी गर्छन् । सवारीसाधन चलाउन अरूलाई दुःख दिँदैनन् । बौद्ध दर्शनका बारेमा कार्यशाला चलाउँछन् । अन्तर्राष्ट्रिय स्तरको सम्मेलन गर्छन् । उनीसँग सामान्य भिक्षुले भेट्ने मौका नै पाउँदैन । राम्रो प्रबन्धक भएकाले ख्याति चुलिएको हो । सबै काम हामीले जस्तै गर्ने भए उनी किन भिक्षु भएका त ? तिनको प्रश्न छ । त्यसेका उत्तर मैले दिने होइन, भिक्षुले दिन्छन् । तिनीहरू नजिकैको भोजनालयमा पसेका छन् । विविध प्रकारका खानेकुरा छन्् । उनीहरूले भने अघिपछिकै खाना अर्डर गर्छन् । विशेष लाग्दैनन् । तिनको दृश्यावलोकनको भोक मेटिएको छैन । त्यो चुचुराको अर्काे पाटोतिर तिनीहरू जान्छन् । रखौटेले तिनलाई मार्खु देखाउँछ । के छ र त्यसमा ? भवानी भिक्षुको कथा त्यो फेरी फर्कलाको परिवेश छ । तिनले कथा पढेकी छैनन् । के उनी पनि भिक्षु हुन् ? होइन । यो उनको उपनाम हो । नेपालका उनी ठुला कथाकार हुन् । इन्द्र सरोवरमा डुङ्गा चलिरहेका थिए । तिनीहरू अब फर्कने सुरसारमा छन् । तिनीहरू कोठामा आइपुग्दा साँझ परिसकेको थियो । तिनी आफ्नो कोठामा आइन् । रखौटे घरतिर लाग्यो । एक दिन । हो एक दिन । रखौटे ओछ्यानमा पल्टेर टेलिभिजन हेरिहरको थियो, दुई जना बालभिक्षुहरू देखा परे । तिनीहरू त्यही हरियाली बिहारमा अध्ययनरत विद्यार्थी थिए । तिनीहरू त्यहाँबाट भागेका थिए । तिनीहरू टोड्केले दिएको पीडा खेप्न नसकेर बाहिर आएका थिए । तिनीहरू टोड्केको त्यही कामको सिकार भएका थिए । बालभिक्षुहरू रुँदै थिए । आफू मात्र होइन, अरू बालभिक्षुहरूले पनि यातना खपिरहेको कुरा बताएका थिए । रखौटेले सोचेको थियो, भोलिका अखबारहरूमा यो खबरले प्राथमिकता पाउने छ । टोड्केलाई ठुलो धक्का लाग्ने छ । अनि जेल चलान हुने छ । आफ्ना बच्चाहरू भोलि ठुला भिक्षु बन्ने सपना बोकेका बाबुआमालाई चोट पर्ने छ । बिहान यो बारेमा कुनै पनि अखबारमा खबर थिए । के यो भ्रम थियो । रखौटे रणभुल्लमा थियो । के अब त्यो आउँदैन त ? साथीले तिनलाई प्रश्न गरेकी छिन् । धेरै दिन भइसक्यो । तिनी भन्छिन् । तिमीहरूको बिचमा कुनै झगडा भएको थियो ? साथीको प्रश्न छ । अहँ, केही पनि भएको थिएन । यथावत् चलिरहेको थियो । त्यस्तो पनि हुन्छ त ? पाँच पाँच वर्ष बिताएको सम्बन्ध झन् कसिलो हुनुपर्ने । साथी भन्छे । अब त आउँला जस्तो लाग्दैन । बिहे नै गरिसक्यो । तिनले भनिन् । तिमीले वकिलसँग कुरा ग-यो त ? साथीको प्रश्न छ । पार लाग्दैन । साथीको कोठाबाट तिनी निस्केकी छिन् । अहिलेलाई त गर्जो टरेको छ । यसरी कतिन्जेल चल्छ ? नयाँ बानेश्वर,  काठमाडौं - मधुपर्क """
एमालेको कारोबार बैङ्कमार्फत,"""गोरखापत्र समाचारदाता काठमाडौँ, असार ९ गते । नेपाल कम्युनिस्ट पार्टी (एमाले) बागमती प्रदेश, जिल्ला, महानगर र उपमहानगर कमिटीले पार्टीभित्रको आर्थिक परिचालन तथा लेखा व्यवस्थापनको साझा प्रतिबद्धता जनाएका छन् । समृद्ध नेपाल सुखी नेपालीको राष्ट्रिय सङ्कल्प पूरा गर्न र एमालेलाई राष्ट्रिय निर्णायक शक्तिको रूपमा स्थापित गर्न आर्थिक काम र लेखा व्यवस्थापनलाई चुस्त, दुरुस्त, स्वच्छ, पारदर्शी, जवाफदेही र सुदृढ बनाउन २५ बुँदे सामूहिक प्रतिबद्धता गरेका हुन् । एमाले बागमती प्रचार विभाग प्रमुख भक्तकुमारी लामाले प्रदेश, जिल्ला, महानगर र उपमहानगरपालिकाबाट सहभागीले साझा प्रतिबद्धता जनाएको जानकारी दिनुभयो । यो कार्यले पार्टी पङ्क्ति र आमजनताको विश्वास बढ्छ भन्ने कुरामा सहभागीहरू एकमत भएको उहाँले उल्लेख गर्नुभयो । ऋणमा रहेका पार्टीका कमिटीले ऋण रकम कमिटीबाट अनुमोदन गराउने र विशेष ऋण मोचन कार्ययोजना बनाई आर्थिक वर्षभित्र ऋणमुक्त हुने प्रतिबद्धता गरेको उहाँले जानकारी दिनुभयो । आर्थिक परिचालन र लेखा व्यवस्थापनको काम पार्टीको साङ्गठनिक कामको महत्वपूर्ण पाटो भएकाले यसलाई व्यवस्थित, सुदृढ र पारदर्शी बनाउन सकेमा मात्र पार्टी कमिटीलाई सहजतापूर्वक सञ्चालन गर्न र समग्र नेतृत्व विकासमा सहयोग पुग्ने कुरामा सहभागीको एकमत थियो । सहभागीले पार्टीका सबै कमिटीका लेखा परीक्षणको काम सम्पन्न गरी पार्टीको दोस्रो विधान महाधिवेशन अघि नै अन्तिम लेखा परीक्षण सम्पन्न गराउने बताएका छन् । कमिटीको सम्पूर्ण आर्थिक कारोबार बैङ्कमार्फत गर्ने र नगद कारोबार गर्ने प्रतिबद्धता व्यक्त गरिएको छ । अधिवेशन हुने वर्ष अधिवेशनमा र अरू वर्ष कमिटीको पूर्ण बैठकमा लेखा परीक्षकमार्फत अन्तिम लेखा परीक्षण प्रतिवेदन पेस गर्न लगाई अनुमोदन गर्ने प्रतिबद्धता जाहेर गरिएको छ । आउने आर्थिक वर्षदेखि कमिटीको आर्थिक कारोबार पार्टीको सफ्टवेयर प्रणाली प्रयोग गरी पूर्णत कम्प्युटरकृत गर्न लागि पूर्वतयारीका काम र आवश्यक स्रोतको व्यवस्था गरिने भएको छ । जिन्सीको लेखा व्यवस्थित राख्ने र सामान तथा सेवाको खरिद प्रक्रियालाई पारदर्शी बनाइने भएको छ । आम्दानी र खर्च प्रणालीलाई व्यवस्थित, पारदर्शी र मितव्ययी बनाइने भएको छ । लेखा आयोगबाट जारी हुने नीति, नियम, विनियम तथा निर्देशनको पूर्ण पालना गर्ने प्रतिबद्धता व्यक्त गरिएको छ ।  """
सामुदायिक विद्यालयमा छोराछोरी नपढाए सुविधा काटिने,"""राधा लुइटेल फिदिम, असार ९ गते । पाँचथरको फालेलुङ गाउँपालिकाले जनप्रतिनिधि, कर्मचारी र शिक्षकले आफ्ना छोराछोरी अनिवार्य सामुदायिक विद्यालयमा पढाउनुपर्ने नीति ल्याएको छ । गाउँपालिकाको ११ औं गाउँसभा अधिवेशनमा पालिका अध्यक्ष वीरबिक्रम थाम्सुहाङले यस्तो नीति पेश गर्नुभएको हो । जसमा जनप्रतिनिधि, कर्मचारी र शिक्षकले नीजी विद्यालयमा छोराछोरी पढाएमा साइ पाइ आएको सुविधा कटौती गर्ने उल्लेख छ । उक्त नीति सोमबार सम्पन्न ११ औं गाउँसभा बाट उक्त निर्णय सर्वसम्मत पारित भएको हो । गाउँपालिकाको प्रवक्ता भरत खपाङ्गीका अनुसार सार्वजनिक विद्यालयको गुणस्तर अभिवृद्धि गर्दै सामुदायिक शिक्षाप्रतिको भरोसा कायम गर्न यस किसिमको कडाइ गरिएको हो । ""यसअघि गाउँ कार्य पालिकाले गरेको निर्णय नीति कार्यान्वयन फितलो भएको गुनासो आइरहेकाले यो कदम चालिएको हो,""  खपाङ्गीले भन्नुभयो । अबदेखि निजी विद्यालयमा छोराछोरी पढाउने जनप्रतिनिधि, पालिका कर्मचारी तथा शिक्षकको तलब, भत्ता तथा अन्य सुविधाबाट १० प्रतिशत रकम कट्टा गरिनेछ । सो रकम गाउँपालिकाको आन्तरिक राजस्व खातामा दाखिला गरिने उल्लेख गरिएको छ ।गाउँसभा बाट पारित ‘शिक्षा ऐन’मार्फत यस व्यवस्थालाई कानुनी आधार दिइएको छ । साथै, कृषि, वन वातावरण तथा जिन्सी लिलामी सम्बन्धी ऐनहरू समेत पारित भएका छन् । सभाले आर्थिक वर्ष २०८२-८३ का लागि ५४ करोड ४१ लाख ४५ हजार ७ सय १ रुपियाँको बजेट सार्वजनिक गरेको छ। आन्तरिक स्रोतबाट १ करोड रुपियाँ सङ्कलन गर्ने लक्ष्य लिएको छ । गाउँपालिकाको वडा नम्बर ५ ले वडा क्षेत्रभित्र रहेका विपन्न, दलित, गरीब तथा अल्पसङ्ख्यक विद्यार्थीलाई लक्षित गरी पोशाक सहायता कार्यक्रम सञ्चालन गर्ने बजेट समेत विनियोजन गरिएको प्रवक्ता खपाङ्गीले जानकारी दिनुभयो । गुणस्तरीय शिक्षा र उत्तरदायी प्रशासनको दिशामा अग्रसर हुने उद्देश्यसहित पालिकाले अघि सारेको यो नीति स्थानीय तहकै स्तरमा उदाहरणीय पहलका रूपमा हेरिएको छ । """
यस्तो छ आजको सागसब्जी र फलफूलको थोक मूल्य,"""काठमाडौँ, असार ७ गते । कालीमाटी फलफूल तथा तरकारी बजार विकास समितिले आजका लागि कृषि उपजहरूको थोक मूल्य निर्धारण गरेको छ । समितिका अनुसार प्रस्तुत सागसब्जी र फलफूलको अधिकतम थोक मूल्य निर्धारण गरिएको हो । गोलभेँडा ठूलो (नेपाली) प्रतिकिलो रु ७०, गोलभेँडा ठूलो (भारतीय) प्रतिकिलो रु ९५, गोलभेँडा सानो (लोकल) प्रतिकिलो रु ३०, गोलभेँडा सानो (टनेल) प्रतिकिलो रु ५०, आलु रातो प्रतिकिलो रु ४४, आलु रातो (भारतीय) प्रतिकिलो रु ३५, आलु रातो (मुडे) प्रतिकिलो रु ३८, आलु सेतो प्रतिकिलो रु ३४, प्याज सुकेको (भारतीय) प्रतिकिलो रु ४३, गाजर (लोकल) प्रतिकिलो रु ६५, गाजर (तराई) प्रतिकिलो रु ५०, बन्दा (लोकल) प्रतिकिलो रु ३०, काउली स्थानीय प्रतिकिलो रु ८०, मूला रातो प्रतिकिलो रु ५०, सेतो मूला (हाइब्रिड) प्रतिकिलो रु २०, भन्टा लाम्चो प्रतिकिलो रु २५, भन्टा डल्लो प्रतिकिलो रु ४०, तने बोडी प्रतिकिलो रु ३०, कायम भएको छ । यसैगरी, मटरकोसा प्रतिकिलो रु १५०, घिउ सिमी (लोकल) प्रतिकिलो रु ५५, घिउ सिमी (हाइब्रिड) प्रतिकिलो रु ५०, घिउ सिमी (राजमा) प्रतिकिलो रु १२०, टाटे सिमी मूल्य प्रतिकिलो रु ७०, भटमास कोसा प्रतिकिलो रु ११०, तीतो करेला प्रतिकिलो रु ३०, लौका प्रतिकिलो रु २५, परबर (लोकल) प्रतिकिलो रु ३५, परबर (तराई) प्रतिकिलो रु ४०, चिचिण्डो प्रतिकिलो रु ३५, घिरौला प्रतिकिलो रु ५०, झिगुनी प्रतिकिलो रु ४५, फर्सी पाकेको प्रतिकिलो रु ५०, फर्सी हरियो (लाम्चो) प्रतिकिलो रु ३५, हरियो फर्सी (डल्लो) प्रतिकिलो रु ३५, भिण्डी प्रतिकिलो रु ४० कायम गरिएको छ । यस्तै, सखरखण्ड प्रतिकिलो ७०, पिँडालु प्रतिकिलो रु १००, स्कूस प्रतिकिलो रु ६०, रायोसाग प्रतिकिलो रु २५, पालुङ्गो साग प्रतिकिलो रु ४०, चमसुुर साग प्रतिकिलो रु ३५, तोरीको साग प्रतिकिलो रु ३०, मेथी साग प्रतिकिलो रु ८०, हरियो प्याज प्रतिकिलो रु १००, च्याउ (कन्य) प्रतिकिलो रु २००, च्याउ (डल्ले) प्रतिकिलो रु ३५०, कुरिलो प्रतिकिलो रु ३००, निगुरो प्रतिकिलो रु ३० निर्धारण गरिएको छ । ब्रोकाउली प्रतिकिलो रु ७०, चुकुन्दर प्रतिकिलो रु ७०, सजिवन प्रतिकिलो रु १७०, रातो बन्दा रु ८०, जिरीको साग प्रतिकिलो रु १००, ग्याठकोभी प्रतिकिलो रु ७०, सौफको साग प्रतिकिलो रु ११०, पुदिना प्रतिकिलो रु ११०, इमली प्रतिकिलो रु १७०, तामा प्रतिकिलो रु १२०, तोफु प्रतिकिलो रु १४० र गुन्द्रुक प्रतिकिलो रु ३५० तोकेकोे छ । समितिले स्याउ (झोले) प्रतिकिलो रु २५०, स्याउ (फुजी) प्रतिकिलो रु ३००, केरा (दर्जन) रु १५०, कागती प्रतिकिलो रु १४०, अनार प्रतिकिलो रु ३५०, आँप (माल्द) प्रतिकिलो रु ७०, आँप (दशहरी) प्रतिकिलो रु ८०, अङ्गुर (हरियो) प्रतिकिलो रु २५०, अङ्गुर (कालो) प्रतिकिलो रु ३५०, मौसम प्रतिकिलो रु २००, जुनार प्रतिकिलो रु २५०, भुइँकटहर प्रतिगोटा रु १९०, काँक्रो (लोकल) प्रतिकिलो रु ६०, काँक्रो (हाइब्रिड) प्रतिकिलो रु २०, रुखकटहर प्रतिकिलो रु ६०, मेवा (नेपाली) प्रतिकिलो रु ५०, मेवा (भारतीय) प्रतिकिलो रु १००, लिची (लोकल) प्रतिकिलो रु १९० निर्धारण गरिएको छ । यसैगरी, अदुवा प्रतिकिलो रु ११०, खुर्सानी सुकेको प्रतिकिलो रु ४२०, खुर्सानी हरियो प्रतिकिलो रु ३५, खुर्सानी हरियो (बुलेट) प्रतिकिलो रु २५, खुर्सानी हरियो (माछे) प्रतिकिलो रु २५, खुर्सानी हरियो अकबरे प्रतिकिलो रु २२०, भेडे खुर्सानी प्रतिकिलो रु ५०, हरियो धनियाँ प्रतिकिलो रु ५५, लसुन सुकेको चाइनिज प्रतिकिलो रु २००, लसुन सुकेको नेपाली प्रतिकिलो रु १७०, छ्यापी सुकेको प्रतिकिलो रु २००, छ्यापी हरियो प्रतिकिलो रु १२०, ताजा माछा (रहु) प्रतिकिलो रु ३३०, ताजा माछा (बचुवा) प्रतिकिलो रु ३२०, ताजा माछा (छडी) प्रतिकिलो रु २४०, राजा च्याउ प्रतिकिलो रु ३०० र सिताके च्याउ प्रतिकिलो रु ९०० तोकेको छ । रासस """
सुशासनको पूर्वसर्त आर्थिक सदाचार,"""आदिमानव मनु महाराजद्वारा प्रतिपादित मनुस्मृतिमा ‘सर्वेषामेव शौचानामर्थशौचं परं स्मृतम् । योऽर्थे शुचिर्हि सः शुचिर्न मृद्वारिशुचिः शुचिः’ लेखिएको छ । अर्थात् न्यायोपार्जित धन शुद्ध हुन्छ । अन्यायपूर्वक कमाएको धनले सुख, शान्ति, समृद्धि र आनन्द प्राप्त त हुँदैन नै । फलाममा खिया लागेर फलामको अस्तित्व समाप्त भए झै यसरी आर्जित धनबाट पालनपोषण भएका सन्तति पनि लोप भएर जान्छन् । अर्थात् सन्तानको श्रीवृद्धि हुँदैन र वंश विनाश हुन्छ । कुकर्मद्वारा आर्जन गरेको धन हावा, माटो र जलद्वारासमेत शुद्धीकरण नहुने भएकाले यस्तो अपवित्र धन त्याग्नु सर्वकल्याण र मोक्षमार्ग हो । फलदायी वृक्ष निहुरिन्छ, सकारात्मक सोचका असल÷गुणी व्यक्ति नम्र एवं भद्र हुन्छन् । सुक्खा काठ र मूर्ख व्यक्ति कहिल्यै झुक्दैन भन्ने पौरस्त्य मूल्य प्रणाली, मान्यता, आदर्श र नीतिको ख्याल गर्ने हो भने राज्यकोषमाथि हालीमुहाली गरी सार्वजनिक पद, शक्ति र अधिकार दुरुपयोग गरी आर्थिक अनियमितता र भ्रष्टाचार गर्ने भ्रष्टलाई अर्ती उपदेशले होइन ऐन, कानुनले तह लगाउनु नै सर्वोत्तम उपाय हो । राजनीतिक, प्रशासनिक, न्यायिक, सामाजिकलगायत समग्र क्षेत्रको भ्रष्टाचार र अनियमितता नियन्त्रण गर्न कडा उपाय खोजी गर्नु पर्छ । आर्थिक सदाचार सुशासनको पूर्वसर्त वा प्राथमिक तìव हो । भ्रष्टाचार, अनियमितता, प्रशासनिक झन्झट र अति गोपनीयता वा सूचना लुकाउने प्रवृत्तिले आर्थिक सदाचार अभिवृद्धि हुँदैन । सार्वजनिक प्रशासन स्वच्छ, सक्षम, निष्पक्ष, पारदर्शी, भ्रष्टाचारमुक्त, जनउत्तरदायी र सहभागितामूलक बनाउँदै राज्यबाट प्राप्त हुने सेवा सुविधामा जनताको समान र सहज पहुँच सुनिश्चित गर्नु सुशासन हो । यसको प्रत्याभूति गर्न संविधान प्रदत्त नीति कार्यान्वयनमा ल्याउने, संविधानमा व्यवस्था भएका राज्यका नीतिभित्र पर्ने वैदेशिक सहायता लिँदा राष्ट्रिय प्राथमिकतालाई आधार बनाउँदै पारदर्शी बनाउने र वैदेशिक सहायताबाट प्राप्त रकम राष्ट्रिय बजेटमा समाहित गर्ने परिपाटी बसाल्नु पर्छ । राजनीतिक दलले लिने चन्दा वा सहयोग पारदर्शी हुनुपर्ने, इमानदारी अनुगमन पद्धति विकास गरी इमानदारलाई पुरस्कृत गर्ने र उनीहरूको व्रिmयाकलाप उदाहरणीय कामका रूपमा प्रचारप्रसार गर्ने व्यवस्था हुनु पर्छ । लोकतन्त्रका लागि राजनीतिक भ्रष्टाचार भयानक सङ्व्रmमणकारी महारोग भएकाले निदानका लागि निर्वाचन प्रणाली पारदर्शी हुनेतर्फ ध्यान दिनु पर्छ । सार्वजनिक पदधारण गरेको व्यक्ति त्यतिबेला पथभ्रष्ट हुन्छ जुनबेला आफ्नो पदीय हैसियत बिर्सिएर राज्यको नीति नियमसमेत तोडेर राज्यकोष दोहन गर्न उद्यत हुन्छ । बुद्धिभ्रष्ट, मतिक्षय र विवेकहीन भएर मानसिक रोगीको जस्तो व्यवहार प्रदर्शन गरेपश्चात् सार्वजनिक पदधारकले भ्रष्टाचार गरेको ठहर्छ । सदाचार भनेको असल आचरण, सकारात्मक सोच, उच्च नैतिक चरित्र, नीतिवान्, वर्तमानको सार्वजनिक प्रशासन र पौरस्त्य दर्शनको आदर्श, सिद्धान्त तथा असल संस्कार पछ्याउनु हो । सत्यनिष्ठा, पारदर्शिता, जवाफदेहिता, निष्पक्षता र सार्वजनिक हितप्रति प्रतिबद्धता जनाउने नैतिक आचरण सदाचार हो । सदाचार शब्दमा व्यक्ति र संस्था दुवैको उल्लेखनीय मूल्य र व्यवहार समाविष्ट भएको हुन्छ । भ्रष्टाचार व्यक्तिगत लोभ, लालच, नीतिगत एवं कानुनी कमजोरी र सामाजिक दबाबको संयुक्त परिणाम हो । भ्रष्ट आचरण भएका व्यक्ति भ्रष्टाचारी हो । सदाचारप्रति अत्यन्त सचेत र संवेदनशील राष्ट्रसेवक कर्मचारीले आफ्नो कुलपरम्पराको इज्जत, मर्यादा, संस्कार र संस्कृतिको स्मरण गर्दै राज्यद्वारा तोकिएको तलब भत्ता र पारिश्रमिकमा सन्तोष मानी एकाग्रपूर्वक सार्वजनिक सेवा गर्ने कर्मचारीको जीवनचर्या सामान्य हुनु अस्वाभाविक होइन । सोही समाजका छिमेकी वा आफन्तको उच्च जीवनशैली प्रणाली, अपत्यारिलो रहनसहन एवं हाउभाउ हुन्छ भने परिवार पनि त्यतैतिर आकर्षित हुनु मानवीय स्वभाव नै हो । परिवारबाटै राज्यकोषमा अनियमितता वा भ्रष्टाचार गर्न प्रेरित गरेको त छैन ? सामाजिक परिवेश र पारिवारिक दबाबबिच राष्ट्रसेवक कर्मचारी चेपुवामा परेर राज्यकोष दोहन गर्न अभिप्रेरित भएको हो कि भन्न पनि सकिन्छ । सानै तहका कर्मचारी वा सामान्य व्यवसाय गर्ने व्यक्तिको जीवनशैली, सामाजिक व्यवहार र अस्वाभाविक संस्कार उदेक लाग्दो छ । कल्पनै गर्न नसकिने अस्वाभाविक जीवनशैली र सामाजिक व्यवहारको संवैधानिक निकायलगायत समाज र सामाजिक अभियन्ताले सूक्ष्म निगरानी गर्नुपर्ने होइन र ? पारिवारिक दबाब र प्रभावबिच राष्ट्रसेवक कर्मचारी चेपुवामा परेर आर्थिक अनियमितता वा भ्रष्टाचार गरेको प्रमाणित भएमा राष्ट्रसेवक कर्मचारी मात्र होइन यस्तो कुकर्म गर्न उक्साउने परिवारका सदस्य र जोकोही कानुनको कठघरामा उभ्याउनु पर्छ । सार्वजनिक पदाधिकारीले भ्रष्टाचारद्वारा आर्जित धन उपभोग गर्ने उ मात्र एक्लो हुँदैन परिवारका सबै सदस्यले सो धन बाँडीचुँडी खाएका हुन्छन् । भ्रष्टाचारमा नियन्त्रण वा न्यूनीकरणका लागि राजनीतिक दलको गच्छे हेरेर ती दललाई आवश्यकता र औचित्यका आधारमा राज्यस्रोतबाट नै वार्षिक सीमित आर्थिक अनुदान दिने प्रबन्ध राज्यले गर्दा उत्तम हुन सक्छ । राष्ट्रसेवक कर्मचारीलाई कम्तीमा न्यूनतम आधारभूत आवश्यकता परिपूर्ति हुने किसिमको तलब भत्ता एवं पारिश्रमिक उपलब्ध गराउने व्यवस्था राज्यले मिलाउनु पर्छ । समाचार माध्यम र सामाजिक सञ्जालमा निर्वाचन पद्धति महँगो भएको तथ्य बग्रेल्ती आउने गरेकाले निर्वाचन प्रणाली नै बदल्नुपर्ने हो कि विज्ञ÷राजनीतिज्ञको यो सोचनीय विषय हुन सक्छ । राजनीतिक दलको आन्तरिक निर्वाचन प्रणालीमा समेत अन्तर्राष्ट्रिय प्रचलन अनुसार समयानुकूल बनाउनु पर्छ । निर्वाचनमा उम्मेदवारले उम्मेदवारी दर्ता गर्दाकै बखत र राष्ट्रसेवक कर्मचारी सेवा प्रवेश गर्दाको अवस्थामा सम्पत्ति विवरण पेस गर्न लगाउने, राजनीतिक व्यक्तिको पदावधि पूरा भएपश्चात् र कर्मचारी सेवानिवृत्त भएपछि निजको सम्पत्ति पुनःपरीक्षणको व्यवस्था गर्नु पर्छ । समय–समयमा दुवैको सम्पत्ति अप्रत्यक्ष अनुगमन र परीक्षण गर्ने निरन्तरता प्रदान गर्दा राज्यलाई बेफाइदा हुँदैन । राजस्व, देवस्व खानु हुँदैन र ऋण नतिरी मर्नु हुँदैन भन्ने पौरस्त्य मान्यता र नीति पुनर्जीवित बनाउनु पर्छ । आर्थिक सदाचार र भ्रष्टाचार एक नदीका दुई किनारा हुन् । आर्थिक सदाचार बढ्दा भ्रष्टाचार न्यून हुन्छ भने भ्रष्टाचार झाँगिदा आर्थिक सदाचार लुप्त हुन्छ । जहाँ आर्थिक सदाचारको मूल्य स्थापित हुन्छ, त्यहाँ भ्रष्टाचार भन्ने शब्द खोज्नुपर्ने हुन्छ । यी दुईबिच नीतिगत मात्र नभएर सामाजिक, सांस्कृतिक, नैतिक चरित्र र मानसिक संस्कारसँग समेत गहिरो सम्बन्ध जोडिएको हुन्छ । भनिन्छ दार्शनिक सुकरातले २५० वर्षअघि यो महान वाणी अभिव्यक्त गरेका थिए, “एउटा समय यस्तो आउने छ, जब विद्वान्, विज्ञ एवं प्राज्ञिक व्यक्ति आफूमा अनन्त विज्ञता भएकोमा पछुताउँछन्, भ्रष्टाचारी र मूर्खहरू आफूमा भएको कमीकमजोरी र गल्तीहरूप्रति गर्व गर्दै आफ्नो कर्ममा आनन्द लिन्छन् ।” आज भ्रष्टाचारले विश्वलाई नै व्यापक आक्रान्त पारेको छ, त्यसको मूल कारण आर्थिक सदाचारको अभाव हो । आर्थिक सदाचार अभिवृद्धि नभई भ्रष्टाचार न्यूनीकरण वा नियन्त्रण हुन सक्दैन । आर्थिक सदाचार प्रवर्धनबाट सार्वजनिक स्रोतको इमानदार उपयोग, राजस्व सङ्कलन र वितरणमा पारदर्शिता, सार्वजनिक सेवा सुविधा प्रवाहमा समता, समानता, स्वच्छता, स्वतन्त्रता, निष्पक्षता र सार्वजनिक निकायप्रति जनताको विश्वास सिर्जना हुन्छ । पूर्वीय वा पौरस्त्य दर्शन एवं चिन्तन अन्तर्गत सदाचारलाई मूलभूत जीवनको धर्म, अर्थ, काम र मोक्षका रूपमा ग्रहण गरिन्छ । पूर्वीय दर्शनका चिन्तक, कूटनीतिज्ञ एवं अर्थशास्त्री कौटिल्यले आफ्नो कौटिलीय अर्थशास्त्रमा शासकले आफ्नो हितभन्दा पहिले राष्ट्रहित र लोककल्याणकारी जनहित केन्द्रविन्दुमा राख्नुपर्ने धरणा व्यक्त गरेका छन् । आर्थिक सदाचारको पूर्वसर्त भनेकै राष्ट्रहित र लोककल्याणकारी व्यवस्था हो । अख्तियार दुरुपयोग अनुसन्धान आयोग, राष्ट्रिय सतर्कता केन्द्र, राजस्व अनुसन्धान विभाग, राष्ट्रिय अनुसन्धान विभाग, सार्वजनिक खरिद अनुगमन कार्यालय, सम्पत्ति शुद्धीकरण अनुसन्धान विभाग जस्ता राज्यका निकायलगायत, नागरिक समाज, राष्ट्रिय तथा अन्तर्राष्ट्रिय गैरसरकारी सङ्घसंस्था भ्रष्टाचार नियन्त्रणका लागि अझ सशक्त र व्रिmयाशील हुनु पर्छ । आधुनिक सूचना प्रविधिको उच्चतम उपयोग गरी सेवाप्रदायकले सार्वजनिक सेवा प्रवाह गर्दा सेवाग्राहीसमक्ष नगदविहीन, कागजविहीन, सम्पर्कविहीन र अनुहारविहीन जस्तो नीति व्यवहारमा ल्याउनु पर्छ । संविधान प्रदत्त सूचनाको हक अक्षरशः पालना गर्नु पर्छ । यसका साथै पूर्वीय दर्शन र पौरस्त्य मान्यतालाई पालन गरी आर्थिक सदाचारद्वारा निर्देशित सुमार्ग अवलम्बन, विद्यमान कानुनको असल अभ्यास गर्दा भ्रष्टाचार प्रभावकारी रूपमा नियन्त्रण हुन सक्छ ।  """
अध्यागमनमा मापदण्ड र कार्यविधिअनुसार कर्मचारी खटाउन गृहमन्त्री लेखकको निर्देशन,"""काठमाडौँ, असार ९ गते । गृहमन्त्री रमेश लेखकले अध्यागमन सुधारका लागि तत्काल गर्नुपर्ने कामकारबाही अघि बढाउन निर्देशन दिनुभएको छ । आज गृहमन्त्रालयमा बसेको आन्तरिक बैठकमा गृहमन्त्री लेखकले अध्यागमनमा कर्मचारी खटाउँदा स्पष्ट मापदण्ड र कार्यविधिअनुसार काम गर्न निर्देशन दिनुभएको हो ।  गृहमन्त्रालयका प्रवक्ता रामचन्द्र तिवारीले त्रिभुवन अन्तरराष्ट्रिय विमानस्थलस्थित अध्यागमन कार्यालयबाट अवाञ्छनीय गतिविधि भएको थाहा पाए कारबाही गर्ने चेतावानी मन्त्री लेखकले दिनुभएको बताउनुभयो । “गतल तरिकाबाट मान्छे गएको थाहा पाए त्यो बेला कार्यरत कर्मचारी कारबाहीको भागेदार हुनेछ”, मन्त्री लेखकको भनाइ उदृत गर्दै प्रवक्ता तिवारीले भन्नुभयो, “शून्य सहनशीलताको नीति अवलम्बन गर्न आग्रह गर्नुभएको छ ।” मन्त्री लेखकले अध्यागमन सुधारका लागि विगतको प्रतिवेदनका सुझाव कार्यान्वयन गर्न जोड समेत दिनुभयो । “कर्मचारी आचरण सुधार हुनुप¥यो”, उहाँले भन्नुभयो, “अध्यागमनको कागजात, तथ्याङ्कदेखि हरेक कुराको रेकर्डका लागि डिजिटल प्रणाली स्तरोन्नति गर्न आग्रह गर्छु ।” बैठकमा अध्यागमनको सुधारका लागि एक महिनायता भएको प्रयास र पहलकदमीका विषयमा मन्त्री लेखकले जानकारी लिनुभएको थियो । “एक महिनामा सुधारका के–के काम अघि बढे त्यो विषयमा पनि जानकारी मन्त्री ज्यूले लिनुभयो”, प्रवक्ता तिवारीले भन्नुभयो, “अध्यागमनको छविदेखि संरचनागत सुधारमा जोड दिनुभयो ।” बैठकमा गृहसचिव गोकर्णमणि दुवाडीसहित  मन्त्रालयअन्तर्गत विभिन्न विभागीय प्रमुख, महाशाखा प्रमुखलगायतका उच्च पदस्थ कर्मचारी सहभागी हुनुहुन्थ्यो । अध्यागमन कार्यालयको भिजिट भिषाको विषयमा अख्तियार दुरुपयोग अनुसन्धान आयोगबाट पनि अनुसन्धान भइरहेको छ । """
सामाजिक न्यायको प्रत्याभूति,"""‘दलित’ शब्द आन्दोलनको साझा नाम र परिचय बने पनि दलितलाई शिल्पी समुदाय भनेर सम्बोधन गरिनु उचित हुने तर्क पनि छन् । दलित र शिल्पी नाममा विवाद भए पनि दलितको पीडा र मुक्तिको विषय सबैको साझा विषय हो । मानव मर्यादा र सामाजिक न्यायको विषय कुनै एक अमुक समूहको विषय मात्र बन्न सक्दैन । दलित शब्दको प्रथम प्रयोक्ता भारतीय गैरदलित सामाजिक अभियन्ता (१८२७– १८९०) ज्योति राव फुलेलाई मानिन्छ । ‘दलित’ शब्दलाई दलित आन्दोलनको प्रमुख परिचयको रूपमा डा. भीमराव अम्बेडकरले स्थापित गराएका हुन् । नेपालमा पनि २०२४ सालदेखि दलित शब्दको प्रयोग भएर दलित आन्दोलनको साझा नाम रहेको स्वीकारोक्ति आमदलित समुदायको रहेको छ । ‘जात वार्तामा’ आहुति, ‘आन्तरिक विभेदको वृत्तान्तमा’ मेघराज रसाइली र भारतीय लेखकहरूले ‘दलित साहित्यको समाजशास्त्र’ मा हरिनारायण ठाकुर, ‘दलित साहित्यको सौन्दर्यशास्त्र’ मा डा. शरणकुमार लिम्बाले, दलित साहित्य एक मूल्याङ्कनमा प्रो. चमनलाललगायत लेखक र नेपालमा पनि दलित विषयमा कलम चलाउनेले ज्योति राव फुलेलाई दलित शब्द प्रयोग गर्ने प्रथम व्यक्तिका रूपमा स्वीकार गरेर दलित आन्दोलनमार्फत नेपालको संविधान २०७२ मा पनि दलित शब्दको प्रयोग धारा २४, ४०, ४२ र धारा २५५ मा प्रयोग गरी दलित हक अधिकार र न्यायको संवैधानिक व्यवस्था गरिएको छ । यसर्थ ‘दलित’ शब्द नै प्रयोग गरिएको छ । दलितलाई मान्छे बन्न देऊ दलितलाई मान्छे बन्न देऊ, मान्छेको हैसियत देऊ भन्ने गलत भाष्य बनेको छ वास्तवमा मान्छे बन्नुपर्ने दलितलाई दलन गर्नेले, दलितलाई अन्याय र अत्याचारको जाँतोमा पिस्ने र ढिकीमा कुट्नेले हो । दलित मान्छे हुने र बन्ने प्रकृतिप्रदत्त जैविक सबै प्रक्रिया अरूले जस्तै पूरा गरेर आएका सोही प्रक्रियाका उपज हुन् । त्यसैले दलितलाई मान्छे बनाऊ भनिराख्नु आवश्यक छैन । आफू जस्तै मान्छेलाई वञ्चित गर्ने निषेध गर्ने व्यक्ति समूह र समुदाय चाहिँ मान्छले गर्ने जस्तो व्यवहार गर्न अग्रसर हुनु पर्छ । गैरदलित मान्छे बनेको दिन दलितको पीडा स्वतः कम हुन्छ । आफूलाई मान्छे बनाउन दलितले निवेदन दिने र अर्को कुनै अमूक समूहले सदर गर्ने विषयको रूपमा यसलाई बुझ्नु हुँदैन । अतः दलितलाई मान्छे बनाऊ भन्ने भाष्य खारेज गर्दै जुन वैचारिकीले विपक्षीलाई हीनताबोध होस् र आफूलाई आत्मगौरवको अनुभूति होस्, त्यस्तो भाष्यलाई दलित समुदायले प्रयोग गरेर आफ्नो समूहको आत्मबल उच्च बनाएर राख्नु पर्छ । छुवाछुत र जातीय भेदभाव गर्नेलाई मान्छे बन, उन्नत सोच राख, मानवताको ख्याल गर भन्नु एकप्रकारको वैचारिक प्रत्याक्रमण पनि हो । आरक्षण र शोध भर्नाको विषय दलितले आजको गणतान्त्रिक व्यवस्थामा खोजेको हक भनेको विगतदेखि आज पर्यन्त खेपेको सास्ती भोगेको अपमान, लामो समयसम्म इतिहासमा गरिएको उत्पीडन र विभिन्न राजनीतिक परिवर्तनमा गरिएको बलिदानको आफ्नो भागको अंश दाबी हो । राजनीतिक सामाजिक, सांस्कृतिक, धार्मिक र मानवीय रूपमा गडबड गरिएको हिसाब, सच्याएर सामाजिक अडिट अनुसार राज्य र सरकारको व्यवहारको अपेक्षा खोजेको हो । थाती राखिएको सामाजिक, राजनीतिक, सांस्कृतिक धार्मिक तथा मनोवैज्ञानिक हिसाबको बेरुजु मिलान गर्न आग्रह गरेको हो । अन्याय सहनु पनि न्यायशास्त्रको मर्म र सिद्धान्तविपरीत हो भनेर न्यायको खोज र उत्खनन गर्न चाहेको हो । असभ्य समाजले गरेको घोटाला चुक्ता गरेर दलितको आत्मसम्मान र स्वाभिमानमा पु¥याएको ठेसको बदला निश्चित समयसम्म आरक्षण र अवसर प्रदान गरिरहनु पर्छ । अन्यथा सबैको लागि समान अवसर र मौका भनेर समानता र स्वतन्तत्रताको प्रयोग न्यायपूर्ण र विवेकसम्मत बन्न सक्दैन । दलितलाई समानता र स्वतन्त्रता संवैधानिक ग्यारेन्टी हो भनेर दलितलाई र गैरदलितलाई एकै किसिमको व्यवहार न्यायोचित हुँदैन । प्रत्येकलाई उसको क्षमता र आवश्यकता अनुसारको व्यवहार र अवसर मात्र समतामूलक समाजको परिचायक हो । समानताको अभ्यास र समताको अभ्यास सँगसँगै लैजानु पर्छ, जसले गर्दा स्रोतसाधन, पहुँच र सिपको समान वितरण हुन सक्छ । प्रतिनिधित्वको सवालमा पनि समताको अवधारणा अत्यावश्यक छ । दलितलाई क्षतिपूर्ति राहत र शोधभर्ना दिन कन्जुस्याइँ गरियो भने बदला र प्रतिशोधको भावना बाँकी रहन्छ । दलित र गैरदलितका बिच द्वन्द्व बढ्ने, विभाजनको खाडल फराकिलो बन्ने, समाज विखण्डित रहने र उचनिचको दृष्टि कायम रहने सम्भावना ज्यादा रहन्छ । आधुनिक ज्ञान निर्मितिमा गरिएको वञ्चितीकरणको एकमुष्ट हिसाब र उपचारात्मक विधि हक र शोध भर्ना हो आरक्षण । दलितको सर्वाङ्गीण विकासमा पुगेको क्षति र बाधाको हिसाब फस्र्योटको रूपमा आरक्षणलाई लिन सकिन्छ । दलितले पाएको आरक्षण विवाद र विरोधको विषय बन्नु अशोभनीय तर्क र विचार हो । दलित पहिचानको प्रसङ्ग दलित बनाइनु गर्वको विषय र पहिचानको विषय होइन तर दलित समुदाय अन्तर्गत रहेका विविध समुदायको पैतृक पेशागत सिप, साधना, कला, श्रम र इतिहास, योगदान विशिष्ट परिचय र देश निर्माण गर्ने श्रमजीवी समुदायको पहिचान हो । दलित समुदायसँग सभ्यता, आविष्कार, निर्माण, कला, साधना, पसिना र अनवरत श्रमको इतिहास स्मरणीय छ । राज्यको मूल प्रवाहीकरण हुन वञ्चित, बहिस्कृत, उपेक्षित, भएर बाँच्न विवश रहँदा पनि, आफ्नो चौतर्फी प्रगति उन्नति, औपचारिक शिक्षा प्राप्त गर्नबाट रोकिए पनि देशको माया गरेर बसेको राष्ट्र भक्तिको नमुना इतिहास छ । देशको विकासको लागि भुइँ तहमा बसेर सबैभन्दा बढी रगत, पसिना, आँसु र मेहनतको खोलो बगाएको समुदाय हो, दलित समुदाय । यसर्थ दलित समुदायसँग शिल्पी हुनुको गर्व बोध छ । गौरवपूर्ण योगदानको यात्रा छ । दलित पहिचान हीनताको विषय होइन । खाँचो एकीकृत दलित आन्दोलन दलित आन्दोलनको खण्डीकरण, दलीयकरण र बहिष्करणले गर्दा एकीकृत तागत बन्न सकिरहेको छैन । सबै तह तप्काका बिच एकता गरेर साझा मोर्चा बनाएर न्यूनतम सहमतिको अवधारणा सहित सहकार्य गर्ने र दलितको विषय र मुद्दालाई जो, जहाँ पार्टीमा रहे पनि नरहे पनि समर्थन गर्ने दलित माथिको ज्यादतीमा बोल्न आफ्ना राजनीतिक पार्टीको इसारा र भाका पर्खनु पर्दैन । संसद्मा (प्रतिनिधि सभा र राष्ट्रिय सभामा) दलित मुद्दामा कम्तीमा दलित समुदायबाट प्रतिनिधित्व गर्ने सांसदहरू विषयगत एकता प्रदर्शन गर्दै जाने समय जुन दिन र जहिले सिर्जना हुन्छ । मान्नुस् दलित आन्दोलन आधा सफल भयो । आजसम्म जुन तागत र ऊर्जाले दलित आन्दोलन अगाडि बढ्नुपर्ने र संविधानको शतप्रतिशत पालनाका लागि लगाउनु पर्ने र प्राप्त सफलतालाई ग्रहण गर्दै अतिरिक्त प्राप्तिका लागि अगाडि जानुपर्ने हो, त्यो हुन सकिरहेका छैन । त्यसभित्र रहेका अनेक कारण रूढता, सङ्कुचन अस्तित्वको अस्वीकार, सौन्दर्य चिन्तनको अभाव, दलित मुक्तिको वैचारिकी, दलित मुक्तिको बहुआयामिकता आदि र दलितले गैरदलितलाई हेर्ने दृष्टिकोण, उपयोग गर्ने नीतिमा अस्पष्टता आदि जस्ता कुराले दलित आन्दोलन मजबुत बन्न सकिरहेको छैन । आन्तरिक एकतामा जोड फुटाउ र राज गर भन्ने सत्तासीनहरूको रणनीतिक चातुर्य बुझ्न नसक्नु दलित मुक्तिको कमजोरी हो । ब्राह्मणवादले हुलिदिएको उचनिचको जरोले दलित समुदाय आफैँमा पनि आक्रान्त छ र विभाजित छ । भाइ फुटे गवार लुटेको स्थितिलाई दलित समुदायमा चरितार्थ गरेर सङ्घीय मन्त्री मण्डलामा दलित निषेधको स्थिति, मन्त्री नै दिए पनि राज्यमन्त्रीको भाग र अन्य प्रदेशमा पनि दलितको प्रतिनिधित्व सन्तुलित नहुने कारण दलित समुदायको बार्गेनिङ क्षमता कमजोर भएर हो । दलित समुदायभित्र पनि ब्राह्मणवादको पकड दरो रहेको छ जसले गर्दा छुवाछुत बारना, बन्देज र निषेध चरम रूपमा रहेको पाइन्छ । पढेलेखेका दलित समेत आफ्नो समुदाय एकले अर्कोलाई स्वीकार गर्न सकिरहेका छैनन् । सानो उपलब्धिमा पनि जस लिने होड देखिन्छ भने कसैले उपलब्धिलाई पनि बेवास्ता गरेका छन् । सर्वमान्य नेतृत्व र दलित सौन्दर्य चिन्तन, एजेन्डामा अधिकतम सहमतिको अभाव छ । दलित आन्दोलनका निसाना तय गर्न दलितहरू स्वयम् अलमलमा छन् । कसैले माक्र्सवाद दलित मुक्तिको आधार भन्छन्, कसैले धर्मसंस्कृति सुधार भन्छन्, कसैको तर्क र वर्ग उन्मूलन, कोही थर उन्मूलन आदिको विविध विश्वासमा दलित मुक्तिको निसाना एकिन गरिएको छैन । आन्तरिक एकतामा ध्यान दिन सके दलित आन्दोलनलाई उचाइ लिन गाह्रो छैन । दलितको सबैभन्दा ठुलो मुक्तिको विषय आत्मसम्मान र मर्यादाको हो । राज्यले आत्मसम्मान र मर्यादा त्यतिन्जेलसम्म दिन कन्जुस्याइँ गर्छ, जतिन्जेल दलितले आफ्नो तागत निर्माण गरेर सत्तासँग प्रश्न गर्ने ह्याउ राख्दैन ? साझा मोर्चा दलित समुदाय सबै एकै छातामुनि दलित मुक्तिको विषयमा एक भएर जानु आवश्यक छ । त्यसका लागि न्यूनतम साझा कार्यक्रम र एजेन्डा तय गरेर जाने । वैचारिक रूपमा पनि एउटा मार्गदर्शन निर्माण गर्ने, दलित मुक्तिका बहुआयाम र क्षेत्रको पहिचान गरी जहाँ र जसरी हुन्छ, त्यता निशाना लगाउने, दलित मुक्तिका लागि सहयोगी बन्ने कार्य गर्ने, धर्म संस्कृति सुधार, दलितको आर्थिक उन्नतिको विषयमा काम गर्ने, विरासतमा गरिएका कामलाई व्यावसायिक बनाएर आयआर्जन र आत्मनिर्भरको बाटो लिने, आदि जस्ता विषयमा राजनीतिकदेखि सामाजिक व्यवस्थासम्म दलित समुदाय परस्परमा एकता गर्न सक्छन् । गैरदलितसँग एकता दलितको मुद्दा दलितको पीडाको विषय भए पनि आममान्छेको सभ्यता र मानव अधिकारसँग जोडिने विषय हो । विश्व राजनीतिको रङ्गमञ्चको विषय हो, सन् १९४८ को मानव अधिकार घोषणापत्रको पक्ष हो । अब मुद्दा बोक्न दलित मात्र होइन, गैरदलित र राष्ट्रिय मात्र होइन, अन्तर्राष्ट्रिय समुदाय पनि मानव अधिकारको प्रश्नमा सहयोगी बन्न आइपुग्छ । यसर्थ सुधारवादी गैरदलितलाई पनि दलित समुदायले आफ्नो आन्दोलनको हिस्सा बनाएर उपयोग गर्न हिचकिचाउनु हुँदैन । दक्षिण अफ्रिकामा १५० वर्षसम्म अश्वेतहरू श्वेतको उत्पीडनमा परे जबकि जनसङ्ख्याको ८० प्रतिशत हिस्सा अश्वेतहरूको थियो । श्वेतहरू १२ प्रतिशत मात्र थिए । दक्षिण अफ्रिकाको मोडेलमा नेपालमा पनि दलित मुक्तिका लागि गैरदलितलाई उपयोग गर्न सक्नु पर्छ ।  """
एघार महिनामै सन्ताउन्न अर्बको ग्यास आयात,"""गोरखापत्र समाचारदाता काठमाडौँ, जेठ ८ गते । बजारमा खाना पकाउने एलपी ग्यासको आयात पाँच प्रतिशतले बढेको छ । खपत बढेसँगै आयातसमेत वृद्धि भएको हो । भन्सार विभागको तथ्याङ्क अनुसार चालु आर्थिक वर्ष २०८१/८२ को एघार महिनामा (साउन–जेठ) ५७ अर्ब ३६ करोड ६६ लाख ८० हजार रुपियाँ बराबरको पाँच लाख छ हजार मेट्रिक टन ग्यास आयात भएको छ । गत वर्ष सो अवधिमा ५१ अर्ब ७६ करोड २६ लाख ७९ हजार रुपियाँको चार लाख ८१ हजार मेट्रिक टन आयात भएको थियो । यो वर्ष गत आवको तुलनामा छ अर्ब रुपियाँ बराबरको २५ हजार हजार मेट्रिक टन ग्यास आयात बढी हो । ग्यासको मागसँगै खपत बढेकाले आयातमा समेत वृद्धिको तथ्याङ्कले देखाएको छ । निगमका प्रवक्ता मनोजकुमार ठाकुरले सहरी क्षेत्रसँगै ग्रामीण क्षेत्रमा ग्यासको प्रयोग बढ्न थालेकाले पनि ग्यासको खपत बढ्दै गएको जानकारी दिनुभयो । ग्यासको माग बढ्दै गएकाले आयातमा समेत वृद्धि भएको उहाँले जानकारी दिनुभयो । घरायसी प्रयोगसँगै व्यावसायिक प्रयोजनका लागि ग्यासको खपत हुने गर्छ । सरकारले विद्युत्को प्रयोग बढाएर ग्यासको आयात घटाउने लक्ष्य लिए पनि ग्यासको आयात भने घट्नुका साथै बढ्दै गएको छ । पछिल्लो समय घर घरमा विद्युतीय चुलो (इन्डक्सन) को प्रयोगसमेत बढ्दै गएको छ । खाना पकाउनका लागि विद्युतीय चुलोको प्रयोग भए पनि बिजुलीमा पूर्ण रूपमा भर नहुँदा ग्यासको खपत भने अझै बढ्दै गएको तथ्याङ्कले देखाएको छ । निगमले मासिक ४५ हजार मेट्रिक टन ग्यासको कोटा निर्धारण गरेको छ ।  सोही कोटा अनुसार ग्यास उद्योगीले ग्यासको आयात नियमित रूपमा गरिरहेका छन् । निगमले ग्यासको खरिद आदेश (पिडियो) जारी गर्ने र निजी व्यवसायीले ग्यास आयात गर्ने गर्छन् । गर्मी समयको तुलनामा जाडो समयमा ग्यासको खपत १० प्रतिशतले बढ्ने गर्छ । राष्ट्रिय जनगणना २०७८ अनुसार मुलुकभर ४४ प्रतिशत घरधुरीले ग्यासको प्रयोग गर्ने गरेका छन् । पछिल्लो समय सहरी क्षेत्रमा मात्र नभएर गाउँ गाउँमा समेत ग्यासको प्रयोग बढ्दै गएको छ । निजी उद्योगी व्यवसायीले भारतका विभिन्न रिफाइनरी केन्द्रबाट खाना पकाउने ग्यास आयात हुने गर्छ । मुलुकमा विभिन्न ५९ वटा ग्यास उद्योगले ग्यास आयात गरी बजारमा वितरण गर्ने गरेका छन् । हाल बजारमा प्रतिसिलिन्डर ग्यासको मूल्य एक हजार ९१० रुपियाँ रहेको ।  """
विपत् व्यवस्थापनमा आवश्यक पूर्वतयारी छ,"""६९ वर्षीय हिरा सार्की सुदूरपश्चिम प्रदेशको वामपन्थी आन्दोलन र दलित अधिकारका पक्षमा लड्ने चर्चित नाम हो । सरकारी सेवामा जाने चाहना राखेका नेता सार्की कञ्चनपुर महेन्द्रनगरको एक विद्यालयमा अङ्ग्रेजी शिक्षकले दलितले पढ्नु हुन्न भन्दै पछाडिको बेन्चमा बसाउन थालेपछि विभेदविरुद्ध लड्नकै लागि राजनीतिमा लाग्नुभयो । विगतमा एमाले केन्द्रीय सदस्यसमेत भइसक्नुभएका  नेता सार्की विसं २०७९ मा प्रदेश सभा सदस्य हुनुभएको थियो । करिब एक वर्षदेखि आन्तरिक मामिला तथा कानुनमन्त्री रहनुभएका सार्कीसँग गोरखापत्र दैनिकका प्रदेश संयोजक प्रकाशविक्रम शाह एवं चौमाला समाचारदाता नीराजन परियारले मन्त्रालयगत काम कारबाहीका बारेमा गर्नुभएको कुराकानी :  सुदूरपश्चिम प्रदेशमा कानुन निर्माणले तीव्रता लिएन, आमसञ्चार ऐनमा पनि ढिलाइ भयो भन्ने गुनासो आइरहेको छ । यस्तो किन भइरहेको छ ? –अहिलेसम्म प्रदेशमा ६४ वटा कानुन बनिसकेका छन् । आवश्यक भयो भने अरू थप कानुन पनि बनाउन सक्छौँ । अहिले आमसञ्चार विधेयक तयारी अवस्थामा छ । चालु अधिवेशनमा यसलाई छलफल गराएर पास गर्ने तयारीमा छौँ । केही ऐन पनि पारित हुने क्रममा छन् । सङ्घीय सरकारका केही कानुन नबनेका कारणले पनि प्रदेश कानुन निर्माण प्रभावित भएको हो ।   सङ्घीय सरकारले कानुन नबनाउँदा के समस्या झेल्नुभएको छ ? –सङ्घ संस्थाको ऐन भएको भए हामीलाई काम गर्न एकदम सहज हुन्थ्यो । यो सङ्घीय सरकारले चाँडो गरिदिएको भए हुन्थ्यो । प्रहरी समायोजनको काम नहुँदा हामीलाई कठिनाइ छ । बजेट र कर्मचारीको अभावले पनि कैयौँ काम अगाडि बढ्न सकेको अवस्था छैन । सचिव नहुने समस्या पनि पटक पटक हुन्छ । त्यही कारणले पनि धेरै काम रोकिएका छन् ।   सुदूरपश्चिम प्रदेशको सुरक्षा अवस्था सुधार गर्न के के काम गरिरहनुभएको छ ? सुरक्षा अवस्थाको कुरा गर्ने हो भने अहिले हामीले बोर्डर पोस्ट स्थापना गर्न सकेका छैनौँ र भएकालाई पनि व्यवस्थापन गर्न सकिराखेको अवस्था छैन । हाम्रा सुरक्षाकर्मी अहिले पालमुनि बसेर काम गरिरहेका छन् । मैले अघिल्लो वर्षदेखि कैलाली, कञ्चनपुरदेखि डडेलधुरा, बैतडी, दार्चुलासम्म भवन बनाउने भनेर अघि बढेको छु । अहिले जग्गाका कारणले गर्दा काम अगाडि बढ्न सकेको छैन । धेरै सीमानाकामा ठाउँमा भवन बन्ने अवस्था पनि रहेका छैन । सङ्घीय सरकारले पनि यसका लागि पहल लिनुपर्ने हो । सुरक्षा प्रमुख विषय हो तर सुरक्षाकर्मी नै आफैँ सुरक्षित छैनन् भने सुरक्षा व्यवस्था कहाँबाट कायम हुन्छ ? अहिले बजेट पनि घटेर आएका कारणले पनि धेरै काम गर्ने अवस्था पनि छैन् । विगतमा सवारीसाधन, प्रहरी भवन निर्माणमा पनि काम गरेका छौँ ।   प्रदेशमा लागुऔषध दुव्र्यसनी नियन्त्रणका लागि के के काम गरिरहनुभएको छ ? –अहिलेका प्रायः युवा लागुऔषध दुव्र्यसनीमा लागेको पाइन्छन् । लागुऔषध सेवन हाम्रो प्रदेशमा विकराल समस्याका रूपमा देखा परिरहेको छ । त्यसलाई रोक्न प्रदेश सरकारले जनचेतनालगायताका कार्यक्रम गरिरहेको छ । साथै आन्तरिक तथा कानुन मन्त्रालयले सहिद लोकराज ढकाल दुव्र्यसनी कार्यक्रम अन्तर्गत बजेटसमेत छुट्याएर सचेतनामूलक कार्यक्रम गर्दै आएको छ । यो कार्यक्रम कैलालीबाहिरका अरू आठ जिल्लामा पनि विस्तार गर्दै छौँ । लागुऔषधको कारोबार र दुव्र्यसनी रोक्न नौ वटै जिल्लामा प्रहरीमार्फत स्थानीय तहसँग समन्वय गरेर अभियान थालेका छौँ । विद्यालयमा पनि विद्यार्थीलाई यो विषयमा प्रशिक्षण दिने काम भइरहेको छ ।   सुदूरपश्चिम प्रदेशमा भूकम्प जोखिम रहेको तथा बाढी, पहिरो, हावाहुरी जस्ता प्रकोप पनि यो प्रदेशले खेप्दै आएको छ । विपत्को पूर्वतयारीमा के के काम गरिरहनुभएको छ ? –सुदूरपश्चिम प्रदेशमा यस वर्ष विगतको तुलनामा मनसुन बढी सक्रिय हुन सक्ने अनुमान गरिएको छ । यसबेला हुन सक्ने सम्भावित विपत्लाई लिएर कैलाली कञ्चनपुरका विपत् सम्पर्क व्यक्तिलाई तालिम दिएका छौँ । विशेष गरी पहाडी जिल्लामा पहिरोको जोखिम बढी हुन्छ भने तराईका क्षेत्रमा डुबानको समस्या हुन्छन् । प्रदेश सरकारले यस वर्ष विपत् व्यवस्थापनका लागि आवश्यक पूर्वतयारी गरिरहेको छ । आवश्यक सामग्री खरिददेखि जिल्लास्तरबाट हुने तयारी पनि भइरहेको छ । तराईका क्षेत्रमा भने बर्सातको समयमा डुबानको समस्या बढी देखिने गरेको छ । विशेष गरी कैलाली, कञ्चनपुरका विभिन्न बस्ती डुबानमा पर्ने गरेका छन् । नदी कटान हुँदा बाढी मानवबस्तीमा पस्नेलगायतका समस्या तराईका क्षेत्रमा देखिने गरेका छन् । सुदूरपश्चिम प्रदेश सरकारले विपत् व्यवस्थापन गर्न आवश्यक सामग्री तथा अन्य तयारीका लागि सरोकारवाला निकायसँग छलफल गरेको छ । विपत् पीडितको राहत उद्धारका लागि सङ्घीय, स्थानीय सरकार र विकास साझेदारसँग मिलेर प्रदेश सरकारसँग काम गरिरहेका छौँ । अहिलेसम्मको वैज्ञानिक अनुसन्धान अनुसार भूकम्प आउने समय र यसको केन्द्रविन्दु भूकम्प आउनुपहिले नै निश्चित गर्न सकिँदैन भन्ने छ । भूकम्पबाट सुरक्षित संरचना निर्माण गर्नु र यसका लागि पूर्वतयारीको अवस्थामा रहनु नै यसको क्षतिबाट बच्ने उपाय हो । भूकम्प रोक्न नसकिने प्राकृतिक प्रक्रिया भए पनि जोखिम न्यूनीकरण तथा पूर्वतयारीका लागि गृह मन्त्रालय अन्य सङ्घ संस्थाबाट आवश्यक सामग्री प्राप्त भएको छ । त्यसलाई अहिले गोदाममा सुरक्षित राखेका छौँ । प्रदेश सरकारले खरिद गरेको सामान जिल्ला प्रशासन कैलाली र बैतडीको खोड्पेमा केही सामान राखेका छौँ । प्रदेश सरकार आफ्नो क्षमताले भ्याएसम्म आफैँ नसकेका कुरामा अन्य सङ्घ संस्थाबाट पनि सहयोग लिन तयार छौँ । विपत्  हेलिकोप्टर आवश्यक हुन्छ त्यसका लागि हाम्रो प्रदेशमा हेलिकोप्टर आवश्यक हुन्छ । त्यसका लागि सुदूरपश्चिमलाई हेर्नका लागि कर्णाली प्रदेशको सुर्खेतमा सेनाको हेलिकोप्टर तयार अवस्थामा रहेछ । प्रदेश विपत् प्राधिकरणको पनि गठन गर्ने कुरा अगाडि बढेको छ ।   सुदूरपश्चिम प्रदेशमा दलित, महिलामाथि विभेद तथा छाउपडीलगायतका विभिन्न खालका कुरीति नियन्त्रणका लागि सरकारले के गरिरहेको छ ? –प्रकृतिले मानिस जन्मिने र मर्ने बनाएको भए पनि दलित भएर जन्मेकै आधारमा छुवाछुत र भेदभाव भोग्नुपर्ने स्थिति कायमै रहेको छ । दलित जाति आफू मानव भएर स्वतन्त्रपूर्वक जिउन पाएका छैनन् । मान्छे भएर जन्मेपछि स्वतन्त्र ढङ्गले बाँच्न र राज्यद्वारा प्रदत्त अधिकारको समान उपभोग गर्न पाउनु सबै मानवको नैसर्गिक अधिकार हो तर नेपाली समाजमा भने दलित भएर जन्मेकै आधारमा ऊ आफ्नै अधिकारबाट वञ्चित हुनु परेको छ । यो देख्दा सामान्य लाग्ने तर अनुभूति गर्दा र भोग्दा अत्यास लाग्ने समस्या हो । दलितले बर्सौंदेखि भोग्न बाध्य छुवाछुतको समस्या झन् पीडादायक छ । एउटै समाजमा बसेर पनि दलित हुनुका कारण मानव भएर बाँच्न हैसियतसम्म पाएका छैनन् । जातीय छुवाछुतसम्बन्धी कुरालाई कम गर्न र यसलाई हटाउनका लागि प्रयास गरेको छु । महिला हिंसालगायतका कुरीति हटाउन पनि काम गरिरहेका छौँ । छुवाछुत देखिने गरेर देखिँदैन तर पनि छुवाछुत रहेको छ । जातीय विभेद गर्नु हुँदैन र यसलाई अन्त्य गर्नु पर्छ जस्तो भन्छौँ तर  दलितलाई घर भाडामा दिँदैनन् । त्यसै कुरालाई ध्यान दिएर मैले विपन्न उत्पीडित समुदायका विद्यार्थीका लागि कैलाली, कञ्चनपुरमा छात्रावासको व्यवस्थाका लागि पहल गरिरहेको छु । सायद आउने बजेटमा त्यो व्यवस्था हुन्छ होला ।   सञ्चार सम्बद्ध मन्त्रालय भएकाले अबको बजेटमा सञ्चारकर्मीका लागि के के गर्न खोजिरहनुभएको छ ? –पत्रकारको क्षमता अभिवृद्धिका लागि हामीले पत्रकार महासङ्घसँग मिलेर विभिन्न कार्यक्रम गरिरहेका छौँ । स्थानीय मिडियालाई बचाउनका लागी पनि हामीले केही पहल गरेका छौँ । अहिले लोककल्याणकारी विज्ञापन दिइरहेका छौँ । केही मात्रामा भए पनि यसले थोरै सहयोग पुग्छ भनी विश्वास लिएका छौँ । नेपाल पत्रकार महासङ्घको भवन निर्माण गरेका छौँ । सरकारी सञ्चार माध्यमसँग पनि मिलेर काम गरेका छौँ । यी सबै काम अबको बजेटमा पनि पार्ने प्रयासमा छौँ ।  """
पर्यटकीय स्थल चखेवा,"""भोजपुर, असार ८ गते । मुन्दुम पदमार्गमा पर्ने भोजपुरको पर्यटकीय स्थल चखेवाभञ्याङ हुँदै विस्तार भएको मध्य पहाडी सडक । """
विधायन समितिमा जुट्यो सहमति,"""काठमाडौँ, असार ९ गते । कानुन, न्याय तथा संसदीय मामिलामन्त्री अजयकुमार चौरसियाले राजनीतिक दल वा समूहलाई शान्तिपूर्ण राजनीतिमा ल्याउन मुद्दा फिर्ता लिने विषयमा छुट्टै ऐन बनाउन पहलकदमी लिने प्रतिबद्धता जनाएपछि राष्ट्रिय सभाको विधायन व्यवस्थापन समितिले केही नेपाल ऐनलाई संशोधन गर्ने विधेयकमा सो प्रावधान हटाउने सहमति गरेको छ । समितिको बैठकमा नेकपा (माओवादी केन्द्र) का सदस्यले मुद्दा फिर्ता लिन सकिने प्रावधानका सम्बन्धमा छुट्टै ऐन बनाउने प्रतिबद्धता आएपछि मात्रै सहमति जनाउने अडान राख्नुभयो । समितिको आइतबारको बैठकमा माओवादी केन्द्रका संसदीय दलका नेता नारायणकाजी श्रेष्ठले सबै सदस्यले सो व्यवस्था आवश्यक रहेको भन्दाभन्दै विधेयकबाट हटाइएकोमा आपत्ति जनाउनुभयो । उहाँले भन्नुभयो, “संशोधन विधेयकमा मुद्दा फिर्ता लिने विषय समेटिएको छ । सो विषयमा सरकारसँग छुट्टै ऐन बनाउनेबारे कुरा गर्ने प्रतिबद्धता व्यक्त भएपछि प्रतिनिधि सभाले हटाएको हो । राष्ट्रिय सभाले हटाएर जानुअघि थप स्पष्ट हुनु पर्छ ।” मन्त्री चौरसियाले राजनीतिक दलबिच सहमति भए मन्त्रालयले कानुनको मसौदा गर्न तयार रहेको बताउनुभयो । उहाँले भन्नुभयो, “शीर्ष नेताबिच सहमति भए कानुन बनाउन सकिन्छ । अडिराख्न परेन । संसद्मा मुद्दा फिर्ता लिने प्रावधानबारे बोल्न तयार छु ।” उहाँको प्रतिबद्धतापछि फौजदारी कार्यविधि संहिता, २०७४ मा केही नेपाल ऐनलाई संशोधन गर्न बनेको विधेयकमार्फत राजनीतिक दल वा समूहलाई शान्तिपूर्ण राजनीतिमा ल्याउन मुद्दा फिर्ता लिन सकिने संशोधनको प्रावधान हटाउन समिति सहमत भएको हो । समितिका सभापति तुलसाकुमारी दाहालले समितिका सदस्यले उठाएको सवाललाई मन्त्रीले संसद्मा सम्बोधन गर्ने भनेकाले थप छलफल आवश्यक नहुने बताउनुभयो । मूल विधेयकमा ‘कुनै राजनीतिक दल वा समूहले मुलुकको राजनीतिक प्रणालीसँग असहमत रही हिंसात्मक क्रियाकलाप सञ्चालन गरिरहेकोमा त्यस्तो दल शान्तिपूर्ण राजनीतिको मूलधारमा आउने प्रतिबद्धता जनाए राजनीतिक प्रकृतिका सम्झौताको माध्यमबाट नेपाल सरकार वादी भई दायर भएका मुद्दा फिर्ता लिने गरी सहमति भएमा अदालतमा विचाराधीन रहेको भए पनि फिर्ता लिन बाधा पर्ने छैन,’ उल्लेख थियो । सो व्यवस्था प्रतिनिधि सभाले हटाएर राष्ट्रिय सभामा पठाएको हो । छलफलमा नेपाली कांग्रेसको संसदीय दलका नेता कृष्णप्रसाद सिटौलाले मुद्दा फिर्ता लिने विषयलाई समेटेर जाँदा हिंसालाई प्रश्रय दिने सन्देश जाने भएकाले हटाउनु नै उपयुक्त हुने धारणा व्यक्त गर्नुभयो । उहाँले भन्नुभयो, “भोलिका लागि सरकारले प्रतिपक्षी दलसँगको सहमति र समन्वयमा ऐन ल्याउन सक्छ । यस पाटोबाट सहमति गरेर जाँदा उपयुक्त होला ।” समितिका अर्का सदस्य सुरेश आलेमगरले सिङ्गो दफा हटाउन उपयुक्त नहुने बताउनुभयो । उहाँले भन्नुभयो, “अहिलेकै सरकारको विषय होइन । राज्यले नियन्त्रणको नाममा जुनसुकै मुद्दा लगाएको हुन्छ ।  """
